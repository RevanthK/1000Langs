40001001	fǝđǝlǝŋǝđia iđi đǝyesu masiya iđia gǝḏawuḏ na iđia gibrayim.
40001002	ibrayim galǝŋo isag na isag galǝŋo yagub na yagub galǝŋo yawuḏa na lorlden.
40001003	na đamar galǝŋǝṯu yawuḏa faris na sara na faris galǝŋo asrun na asrun galǝŋo aram.
40001004	na aram galǝŋo aminaḏab na aminaḏab galǝŋo nasun na nasun galǝŋo salmun.
40001005	na rayab galǝŋǝṯu salmun buas na rawuđ galǝŋǝṯu buas ubiḏ na ubiḏ galǝŋo yassi.
40001006	na yassi galǝŋo ḏawuḏ igi gaɽ elǝŋ. na wasen uriyya galǝŋǝṯu ḏawuḏ suliman.
40001007	na suliman galǝŋo rawabawum na rawabawum galǝŋo abiyya na abiyya galǝŋo asa.
40001008	na asa galǝŋo yawusafaṯ na yawusafaṯ galǝŋo yuram na yuram galǝŋo ussiyya.
40001009	na ussiyya galǝŋo yuđam na yuđam galǝŋo awas na awas galǝŋo asgiyya.
40001010	na asgiyya galǝŋo manassa na manassa galǝŋo amun na amun galǝŋo yusiya.
40001011	na yusiya galǝŋo yakuniya na lorlden liga leđa lamameinu alo ibabil.
40001012	ndǝ leđa lamameinu đǝge alo ibabil yakuniya galǝŋo salṯil na salṯil galǝŋo sarabbabil.
40001013	na sarabbabil galǝŋo abiwuḏ na abiwuḏ galǝŋo aliagim na aliagim galǝŋo asur
40001014	na asur galǝŋo saḏug na saḏug galǝŋo akim na akim galǝŋo aliuḏ
40001015	na aliuḏ galǝŋo aliasǝr na aliasǝr galǝŋo maṯṯan na maṯṯan galǝŋo yagub.
40001016	na yagub galǝŋo yusǝf ebaŋgen gǝmiriam igi galǝŋo yesu igi gënǝjǝnu al masiya.
40001017	nṯia iliga librayim orn iliga lǝḏawuḏ đǝlǝŋǝđia đaɽo ređ na marldwan, na iliga lǝḏawuḏ orn iliga leđa lamameini alo ibabil đǝlǝŋǝđia đaɽo ređ na marldwan, na iliga leđa lamameinu alo ibabil orn iliga lal masiya đǝlǝŋǝđia đaɽo red na marldwan.
40001018	đǝlǝŋǝnia đal masiya đaɽo ṯia. ndǝ lǝŋgen gǝbernia miriam yusǝf gamǝma liga lënǝŋulu lamǝlu lǝldǝgandra, gënǝŋu gafiđǝnu gwonḏaico usilaga gatǝɽe.
40001019	ebaŋgen igi gǝbernia yusǝf guđǝrwaṯo eŋen na gero gwonaṯa miriam gǝlǝŋini ṯa giđu mǝnna nṯia gwonaṯa gamaneđa ŋamǝɽa.
40001020	gënǝŋu gafo gerṯo ŋen iŋi eŋaṯǝɽa orn mǝlaiyǝka nḏǝmeṯa nano iŋuriđ nḏǝmeiṯi ṯa, yusǝf, iđia gǝḏawuḏ, ŋerṯe agiđǝñalo agǝmaṯa wasalo eɽa gǝlaɽǝŋa ŋen ŋanṯa miriam gwonḏaico usilaga gatǝɽe.
40001021	gënǝŋu giđ aŋǝlǝŋe ŋere ŋaɽorra na agiđi ŋamënǝci yesu ŋen ŋanṯa gënǝŋu giđ aŋëbǝri leđa ǝllëɽǝŋu eŋen eŋen ŋeicia.
40001022	ŋen ŋaɽo ṯia ṯa ŋen elǝŋ rǝmwa ralwaɽo nabiga aŋǝɽiñađeini. nabi gaṯa ṯa
40001023	đeṯam ŋere iŋi ŋaijǝba eđa gaɽorra kwai kwai ŋiđ aŋwonḏaiee na ŋiđ aŋǝlǝŋe iđia na iđia giđ aŋënǝjǝni imanuwil. irǝŋ ganǝnu ṯia, rǝmwa lǝgafǝrlda.
40001024	ndǝ yusǝf gatwođo iŋuriđ nǝŋiđi ŋen ŋarno mǝlaiyǝka đǝlwaɽǝṯǝma nǝŋǝmamaṯe wasen egeɽa gǝlëɽǝŋu,
40001025	orn lafo laber ldǝgandra liga gamǝlu galǝŋa ŋere ŋaɽorra. na gënǝŋu nǝŋǝmënǝci yesu.
40002001	ndǝ yesu gǝlǝŋeinu alo ibeṯlam alo yuḏiya iliga iruḏus gaɽ elǝŋ nǝlǝŋ ini naliŋeṯo ŋen nǝsi nalo yǝnǝŋ nwaldaŋ kaiñ endele neṯo alo yursalim,
40002002	naṯa, gënǝŋu gwëtu ŋga igi gǝlǝŋǝnu gaɽ elǝŋ gal yawuḏ? ŋen ŋanṯa ñagaseicu đopa đǝlëɽǝŋu đǝtođo ndele na ñageṯo ṯa ñamukwuđiñǝṯialo.
40002003	ndǝ elǝŋ iruḏus gano ŋen iŋi nǝŋgǝrđe kaiñ na leđa pređ lalo yursalim cum.
40002004	orn gënǝŋu nǝŋǝlundǝđaici ldǝɽo nǝlǝŋ pređ nǝkana na leđa ildi lǝbërrǝŋaiđia ŋen ŋal ganun lisrayil nǝŋǝleɽǝđe ṯa, al masiya giđ aŋǝlǝŋeini ŋga?
40002005	lënǝŋulu ldǝmeiṯi ṯa, irnuŋ gǝbernia beṯlam alo yuḏiya, ŋen ŋanṯa ŋen ŋǝwërđǝnu nabiya,
40002006	ya beṯlam alo yuḏiya, agero agǝta agamiñaṯo nǝlǝŋ pređ nalo yuḏiya kwai kwai. ŋen ŋanṯa elǝŋ giđ aŋotwođe eŋa igi giđ aŋarǝmoṯe leđa ǝllëɽǝñi lisrayil.
40002007	orn iruḏus neŋundǝđi nǝlǝŋ ŋoɽoma ini neṯo nwaldaŋ nǝŋǝleɽǝđe ṯa aŋǝlǝŋeṯe liga đurri ildi đopa đǝtođau
40002008	nǝŋǝlǝđwaṯe alo ibeṯlam, nǝŋǝleiṯi ṯa, mbǝr ñekeɽǝđe ŋen đurri ŋǝŋere, orn ndǝ ñagafiđu, elar ñaiñǝlwaɽǝṯi ṯa igënǝñi yela yuđiñǝṯialo.
40002009	ndǝ nǝlǝŋ nano ŋen ŋelǝŋ nǝtwođe nabǝla, na đopa iđi nǝseicu ndǝ đatwođo nḏǝlafǝṯi nëiñua orn nḏela nḏǝđuri eɽa eđǝpe igi ŋere ŋafau.
40002010	ndǝ naseieu đopa nǝlǝŋ nǝŋǝreṯe nano kaiñ.
40002011	orn nënṯi egeɽa nǝseici ŋere iŋi lafo lǝŋgenga gǝbernia miriam. na nënǝŋulu nukwuđiñǝṯialo nǝgagiđi sanḏug esen nǝmanaice aḏaǝb na ŋela ŋǝmwađa gaiñǝla kaiñ ŋǝbernia lubana na waŋge gǝbernia murra, laŋge ildi lwaiña iliano kaiñ.
40002012	orn nǝlǝŋ nǝlwaɽǝnṯi iŋuriđ ṯa anerṯe noɽǝbaṯa iruḏus nano nṯia nǝtwođe nemiñe eđađ đarto, noɽǝbaṯe tǝŋgen.
40002013	ndǝ nǝlǝŋ nabǝɽo, mǝlaiyǝka đǝrǝmwa nḏeṯa yusǝf nano iŋuriđ nḏǝmeiṯi ṯa, twođo, ŋame ŋere na lǝŋgen ñaɽe taltal alo imasr, ñaɽaŋa tu orn igiđi endǝlwaɽǝṯi, ŋen ŋanṯa iruḏus giđ aŋǝpwaiñe ŋere ṯa aŋǝɽiñe.
40002014	yusǝf nǝŋǝtwođe ulǝŋgi nǝŋame ŋere na lǝŋgen ldabǝṯa alo imasr
40002015	na lënǝŋulu laɽaŋa tu ŋen iruḏus gamǝlu gabaiya. ŋen iŋi ŋaɽo ṯia, ṯa ŋen elǝŋ rǝmwa ralwaɽo nabiya aŋǝɽiñǝđeini ndǝ raṯa, igundǝđu iđia gǝlëɽǝñi alo imasr.
40002016	ndǝ iruḏus nǝŋǝseici ṯa nǝlǝŋ ini neṯo nwaldaŋ niđǝma ŋađǝna nǝŋǝciṯano kaiñ, nǝŋǝđwaṯe askari neɽiñe ñere pređ ñaɽorra alo ibeṯlam na alo ibeṯlam ṯwaiñ iñi ñerṯo nṯǝli niɽijan na ñǝrra ñamǝlu ñaberṯia nṯǝli niɽijan, ŋen ŋarno liga ildi gënǝŋu gërrǝŋeinu eŋen ŋǝnǝlǝŋ.
40002017	nṯia ŋen ŋǝɽiñǝđeinu iŋi nabi irǝmiya gwalwaɽo ndǝ gaṯa,
40002018	ole ganǝnu alo yarrama gǝđara na gǝđwana kaiñ. fǝrayil ṯaŋaro ŋen ŋanṯa ñere ñǝlëɽǝŋu, nǝŋǝneđe gǝbǝɽiniano ŋen ŋanṯa ñere ñero đǝge.
40002019	ndǝ iruḏus gaiyo mǝlaiyǝka đelǝŋ rǝmwa nḏeṯa yusǝf nano iŋuriđ alo imasr.
40002020	nḏǝmeiṯi ṯa, twođo ŋame ŋere na lǝŋgen ñoɽǝbaṯe alo israyil, ŋen ŋanṯa leđa laiyo ildi lonaṯa laɽiña ŋere.
40002021	orn gënǝŋu nǝŋǝtwođe ŋame ŋere na lǝŋgen ldoɽǝbaṯe alo israyil.
40002022	ndǝ gano ṯa arkilawus garraṯo eŋǝlǝŋe ŋeṯen iruḏus nǝŋǝɽeṯe elǝŋ galo yuḏiya, nǝŋiđǝñiṯalo ṯa goɽǝbaṯa alo yakǝl nǝgabǝṯa alo ijalil ndǝ gërrǝŋeinu ṯia iŋuriđ.
40002023	gënǝŋu gabǝɽo nǝŋfeṯe alo yǝnǝŋ ibernia nasiraṯ, ṯa ŋen aŋǝɽiñađeini iŋi anbiya yalwaɽo ṯa, gënǝŋu giđ aŋënǝcǝni nasiriya.
40003001	iliga lakǝl yuanna al mamuḏan geṯo ṯaŋǝɽwatiṯu leđa eđǝñwa alo yuḏiya
40003002	nǝŋaṯa, ŋgiṯr ŋen eŋalo ŋeicia ñoɽǝbaṯe rǝmwa nano ŋen ŋanṯa ŋǝlǝŋe ŋelo ŋafo ṯwaiñ.
40003003	fǝyuanna igi nabi isaiya gwalwaɽo eŋen ŋǝlëɽǝŋu ndǝ gaṯa, ole geđa gǝnǝŋ gwaɽwata pǝlelo eđǝñwa nǝŋaṯa, ṯoɽaṯr đađ đelǝŋ, iđr rađ rǝlëɽǝŋu ruđǝrwaṯo.
40003004	yuanna gëɽǝnu erena nano igi giđǝnu walaga gǝđëuri nǝŋëndǝni đǝrnađano egweya, ṯaŋaso yama na lai leđǝñwa.
40003005	leđa lalo yursalim na lalo pređ iyuḏiya na lalo pređ đǝbarlda ṯwaiñ đǝbernia urḏun lënǝŋulu lamiño ldǝmeṯa nano
40003006	na gënǝŋu gananaieǝlo mamuḏiya iđǝbarlda đurḏun ndǝ lamiño ŋen eŋen ŋeieia.
40003007	orn ndǝ gaseicu leđa lwaiña lal farisiyin na lǝsaḏḏugiyin leṯo ṯa alneini mamuḏiya gënǝŋu gwalwaɽǝṯǝlo ṯa, ya ñere ñimwa yeicia, esegi gabǝɽǝnde nano ṯa ñalaldǝñiṯi đeiciano iđi điđ ađela?
40003008	miñr ŋen iŋi ŋǝbërrǝŋeiđia ṯa ñagaṯađo ŋen ŋeicia na ñagoɽǝbaṯo rǝmwa nano,
40003009	na ñerṯe ñagwaɽwataiđia ṯa ñagerṯo eṯalo ibrayim, ŋen ŋanṯa igǝndǝlwaɽǝṯia ṯa rǝmwa raɽǝwađaṯa ratuđia ŋwandra iŋi aŋǝɽeṯe ñere ñibrayim.
40003010	điñǝđi eǝgwëndua yëni ṯa aiyǝređe nuɽi. nuɽi pređ ini naber niđ anǝlǝŋe liđia laŋǝra niđ anǝriđǝni na niđ anǝwujǝni isia.
40003011	đeṯam igǝndǝnaicia mamuḏiya ŋawaŋa, ŋen ŋanṯa ñagaṯađo ŋen ŋeicia eŋalo na ñagoɽǝbaṯo rǝmwa nano. orn eđa igi geṯo ñi nḏurṯu gënǝŋu gerṯo ŋabǝɽa gamiñaṯǝñi. igero igarǝjađaṯa eŋen ṯa yape nḏǝbina nǝrǝmanǝŋ nǝlëɽǝŋu. gënǝŋu giđ aŋǝndǝnaice mamuḏiya usilaga gatǝɽe na isiya.
40003012	ŋwata ŋǝlëɽǝŋu ŋafo eđaŋ đǝlëɽǝŋu na gënǝŋu giđ aŋǝmǝndađe ubwaɽano gǝlëɽǝŋu đǝge na giđ aŋǝrarreiđi ŋwana imuđǝn gǝlëɽǝŋu, orn giđ aŋǝwaṯe isia iđaba isi eđa gaber gaɽǝwađaṯa gaɽiñaṯa.
40003013	orn yesu nǝŋǝtwođe alo ijalil nǝŋeṯa yuanna nano alo yǝđǝbarlda đurḏun ṯa yuanna aŋǝmanaice mamuḏiya.
40003014	yuanna nǝŋaṯa ganeđa, nǝŋaṯa, đeṯam gǝbanṯa fǝŋa agaiñǝnaica mamuḏiya. ŋen ŋanṯau ageṯǝñi nano?
40003015	yesu nǝŋǝmuɽǝbiṯi eŋen nǝŋaṯa, ŋgiṯu ŋen aŋfeṯe ṯia điñǝđi ŋen ŋanṯa ŋen ŋafo ŋope ṯa lǝgëbǝđia ŋen pređ iŋi ŋuđǝrwaṯo. orn nǝŋǝmeđǝño.
40003016	na ndǝ gǝneinu mamuḏiya orn yesu nǝŋǝmiñe eŋau taltal, na ltuŋga landǝđiano na gënǝŋu nǝŋǝseici usila gǝrǝmwa girǝwuṯǝma nano garno bǝldugur.
40003017	na ole nǝŋela elo nǝŋaṯa, fǝŋu igi iđia gǝlëɽǝñi gubwamya, igaŋërṯǝma nano kaiñ.
40004001	orn usila gatǝɽe nǝŋǝmamaṯe yesu eđǝñwa ṯa seṯan aiyǝminḏeiei.
40004002	gënǝŋu gero gasa kwai kwai ëđǝñëđǝñin na ulǝŋgǝlǝŋ ñoman eređia marldwan, orn nǝŋǝcoiñǝte.
40004003	orn seṯan niyela niyǝmalwaɽǝṯi ṯa, ndǝ agaɽ iđia gǝrǝmwa lwaɽǝṯu ŋwandra iŋi ṯa aŋǝɽeṯe aicǝba.
40004004	orn gënǝŋu nǝŋuɽǝbiṯi eŋen ṯa, ŋen ŋǝwërđǝnu ṯa leđa laber lamǝṯia aicǝbaga ikǝrǝŋ orn ŋenŋa pređ ŋǝrǝmwa.
40004005	orn seṯan niyǝmamǝṯe alo yursalim niyǝmëɽi nal ekǝl eđǝpe,
40004006	niyǝmeiṯi ṯa, ndǝ agaɽ iđia gǝrǝmwa iɽu bǝɽan, ŋen ŋanṯa ŋen ŋǝwërđǝnu ṯa, rǝmwa riđ arǝlwaɽǝṯi mǝlaiyǝka ilëɽǝŋu eŋen ŋǝlaɽǝŋa ṯa aiŋarǝmoṯe na yënǝŋulu yiđ aiyǝŋëndeici elo raŋra eren ṯa ŋerṯe agëpwa rǝmanǝñara alo eŋwandra.
40004007	yesu nǝŋuɽǝbiṯi eŋen ṯa, ŋen ŋǝwërđǝnu tǝŋ ṯa, ñerṯe ñagabirnḏeicia elǝŋ rǝmwa erralo.
40004008	orn seṯan niyǝmaiyabǝṯe naiyǝn niyǝmaŋaice ŋǝlǝŋe pređ ŋalo na ŋaɽrwa eŋen.
40004009	niyǝmeiṯi ṯa, igiđ eŋanaice laŋge ildi pređ ndǝ agaiñukwuđǝñiṯia alo.
40004010	orn yesu nǝŋuɽǝbiṯi eŋen ṯa, seṯan mbu, ŋen ŋanṯa ŋen ŋǝwërđǝnu ṯa, ukwuđiñǝṯr elǝŋ alo igi gaɽ rǝmwa erralo na đuɽǝđǝnṯǝmar gunto.
40004011	orn seṯan niyǝmaŋgiṯi na mǝlaiyǝka niyǝmeṯa nano niyǝmamice.
40004012	ndǝ yesu gano ṯa yuanna gëndǝnu isijǝn gënǝŋu gabǝṯa alo ijalil.
40004013	orn nǝŋǝtwođe alo inasiraṯ nǝŋaɽe nǝŋǝɽaŋe alo ikafranawum isi yafo al bar nano isabulun na alo inafṯali,
40004014	ṯa ŋen aŋǝɽiñǝđeini iŋi ŋwalwaɽǝnu nabiya isaiya ndǝ gaṯa,
40004015	alo isabulun na alo inafṯali isi yafo eđađ iđi đabǝṯa al bar, urḏun nëiñua, na alo ijalil eleđa lwaiña ŋǝɽwa,
40004016	leđa ildi lafo iŋǝrǝm orn laseicu arrerre goɽra, na arrerre nǝŋǝwađialo eleđa ildi lafo laɽaŋa alo eŋǝɽaiñ na igusil gǝŋǝɽaiñ.
40004017	na iliga ildi na iliga lǝnëiñua yesu ṯaŋǝɽwatǝṯu leđa nǝŋaṯa, ŋgiṯr ŋen eŋalo ŋeicia ñoɽǝbaṯe rǝmwa nano ŋen ŋanṯa ŋǝlǝŋe ŋelo ŋafo ṯwaiñ.
40004018	ndǝ yesu gafo gǝberlda đǝbarlda nano đoɽra đǝbernia al bar ijalil nǝŋǝseici lorǝba liɽijan, fǝsiman igi gǝbernia buṯrus na orǝba gǝlëɽǝŋu anḏǝrawus ildi lafo lëuwǝṯu yar igal bar, ŋen ŋanṯa lǝbekendia lǝmme.
40004019	nǝŋǝleiṯi ṯa, elar ñaiñǝteṯe na igiđi yǝndiđi ṯa ñagiđi ñëndi leđa ŋen.
40004020	na lënǝŋulu laŋgiṯu yar esen taltal ldǝmateṯe.
40004021	ndǝ gǝburgwađaṯo nëiñua aten nǝŋǝseici lorǝba tǝŋ liɽijan, fǝyagub igi gaɽ iđia gǝsabdi na orǝba gǝlëɽǝŋu gǝbernia yuanna ildi lafo iđǝpundr đǝŋau eṯenga, sabdi laṯoɽaṯa yar esen. na gënǝŋu nǝŋǝlundǝđi.
40004022	orn lënǝŋulu laŋgiṯu đǝpundri na eṯen ldǝmateṯe.
40004023	na yesu gakaldaico alo pređ ijalil nǝŋërrǝŋaice leđa ŋen imajma nǝŋǝlǝlwaɽǝṯi eŋen ŋaŋǝra ŋǝŋǝlǝŋe ŋǝrǝmwa nǝŋeiđi leđa iđǝmwa pređ.
40004024	na ŋen ŋǝlëɽǝŋu ŋamiño alo pređ isuria na leđa ldǝmamaṯe leđa pređ ildi lwuma dǝmwa ɽetǝɽeteo na ildi aŋǝno yǝlǝsa na ildi lerṯo nusila nano neicia na ildi laijǝba aŋǝnoiya na gënǝŋu nǝŋǝleiđi pređ.
40004025	leđa lwaiña kaiñ talmaiyǝteṯo alo lalo ijalil na lalo yal asǝr almuḏun, na lalo yursalim na lalo yuḏiya na lalo iđǝbarlda nëiñua đǝbernia urḏun.
40005001	ndǝ gǝseicu leđa ildi lwaiña yesu gabǝṯa naiyǝn na ndǝ gaɽaŋo alo ṯalǝmis ilëɽǝŋu niyǝmeṯa nano.
40005002	orn nǝŋǝlërrǝŋaicia ŋen nǝŋaṯa,
40005003	leđa laŋǝra nano ildi lata enare ŋen ŋanṯa ŋǝlǝŋe ŋelo ŋaŋen.
40005004	leđa laŋǝra nano ildi lwana ŋen ŋanṯa liđ alǝbǝɽiniano.
40005005	leđa laŋǝra nano ildi lǝđǝrnaṯaralo ŋen ŋanṯa liđ alerṯe alo pređ.
40005006	leđa laŋǝra nano ildi lonaṯa ŋen ŋuđǝrwaṯo kaiñ garno leđa laicoiña na aŋal garrǝlo, ŋen ŋanṯa liđ alǝbicini.
40005007	leđa laŋǝra nano ildi lubwa ŋǝbaiyaŋa ŋen ŋanṯa lënǝŋulu liđ algieini ŋǝbaiya nano.
40005008	leđa laŋǝra nano ildi ltǝɽe eŋaṯǝɽa, ŋen ŋanṯa liđ alǝseici rǝmwa.
40005009	leđa laŋǝra nano ildi lǝbëɽǝđia leđa eŋen, ŋen ŋanṯa lënǝŋulu liđ alënǝcǝni liđia ɽrǝmwa.
40005010	leđa laŋǝra nano ildi laneinu ŋen ŋubwa ŋen ŋanṯa lonaṯa ŋen ŋuđǝrwaṯo, ŋen ŋanṯa ŋǝlǝŋe ŋelo ŋaŋen.
40005011	ñaŋ ñagaŋǝra nano ndǝ leđa laneđǝnde na lanaicǝnde ŋen ŋubwa, na ndǝ laɽwata ŋen ŋwaiña ŋeicia lǝgeande ŋen ŋanṯa ñi.
40005012	ŋǝreṯr nano ŋen ŋanṯa đǝpǝɽa eđalo egeɽa gǝrǝmwa elo đoɽra kaiñ. ŋen ŋanṯa leđa lananaico anbiya ŋen ŋubwa ṯia cum isi yafo ananoŋ.
40005013	ñagaɽo ŋǝrraɽa ŋalo, orn ndǝ đanaṯa đǝŋǝrraɽa ađerṯe ŋiđ aŋǝneicǝni ŋope ṯau? ŋero ŋeniano kwai kwai illi ŋen ŋanṯa aŋǝwujǝni na leđa aɽrǝldađaṯe alo.
40005014	ñagaɽ arrerre galo. irnuŋ goɽra igi gafo naiyǝn gaber gaɽǝwađaṯa galǝbijǝnu.
40005015	eđa gero gǝnǝŋ gëɽu isia ilamba na gađëṯëɽǝbwaṯa lǝmbolua nano orn gǝbëɽi pǝlelo ṯa aŋǝwađialo ŋen ŋanṯa leđa pređ ildi lafo egeɽa.
40005016	ŋgiṯr arrerre egalo aŋǝwađialo leđa nëiñua ṯa lënǝŋulu alǝseici ŋen eŋalo ŋaŋǝra alnaice eṯalo ŋaɽrwa igi gafo elo.
40005017	ñerṯe ñagǝbaṯa ṯa igeṯo ṯa emǝndađe ŋen ŋal ganun na ŋen ŋal anbiya. igero igeṯo ṯa emǝndađe orn ṯa eɽiñađaṯe ŋen iŋi.
40005018	đeṯam igǝndǝlwaɽǝṯia ṯa liga alo na elo yamǝlu yǝmǝndëđǝni ŋwëɽiña ŋero ŋǝnǝŋ ŋǝtefr ŋal ganun ŋiđ aŋǝmǝndëđǝni illi ndǝ ŋen pređ ŋǝɽiñađeinu.
40005019	eđa igi gagera ŋen ŋǝtefr ŋal ganun walla gǝbërrǝŋaicia leđa ŋen ṯa algere ŋen, gënǝŋu giđ aŋënǝjǝni eđa gǝta gamiñaṯa leđa pređ eŋǝlǝŋe ŋelo. orn eđa igi gëbǝđia ŋen ŋal ganun na gǝbërrǝŋaicia leđa ŋen ṯa aliđi ŋen iŋi gënǝŋu giđ aŋënǝjǝni eđa goɽra eŋǝlǝŋe ŋelo.
40005020	igǝndǝlwaɽǝṯia ṯa ndǝ ŋen eŋalo ŋero ŋuđǝrwaṯo ŋamiñaṯa lorǝba lǝleđa ildi lǝbërrǝŋaiđia ŋen ŋal ganun na lal farisiyin, ñagaber ñagǝbenṯia eŋǝlǝŋe ŋelo.
40005021	ñagano ṯa ŋen ŋwǝlwaɽǝnṯu leđa pǝnde ṯa, ñerṯe ñagaɽi-ñǝđia. eđa gaɽiñǝđia gaɽǝwađaṯa gakǝmǝni.
40005022	igǝndǝlwaɽǝṯia ṯa leđa pređ ildi leicǝṯu lorǝbano lënǝŋulu laɽǝwađaṯa lakǝmǝni. leđa pređ ildi lađamǝca lorǝba eŋen laɽǝwađata lakǝmǝni inǝlǝŋ ini nararraiđia. leđa ildi lǝbeiṯi lorǝba ṯa laɽo niɽǝṯiano lënǝŋulu laɽǝwađaṯa lǝbënǝjǝni alo eŋen ŋubwa kaiñ.
40005023	nṯia nđǝ aganaiđia đǝnaicia đǝlaɽǝŋa nađuna orn agǝlǝŋǝđeini ṯa oralo gerṯo ŋen ŋǝŋagea, ŋgiṯu đǝnaicia đǝlaɽǝŋa ađuna nano,
40005024	orn ŋaɽe ñabëɽǝđi oraloga eŋen orn ŋela ŋanaiđia đǝnaicia đǝlaɽǝŋa.
40005025	ndǝ ñagabǝṯa nǝsǝria leđala ildi lǝsǝkǝnde, ndǝ ñagafo eđađ mǝldin nḏeicr ŋen ṯa ñaṯoɽaṯe ŋen ṯa leđa ildi lasakǝnde laber liđ alǝndǝnaice elǝŋ na ṯa elǝŋ gaber giđ aŋǝndǝnaice askari na ṯa askari yaber yiđ aiyǝndënǝce isijǝn.
40005026	igǝndǝlwaɽǝṯia đeṯam ṯa ñagaber ñagiđi ñamiñe isijǝn illi ndǝ ñaganaiđo gǝrus pređ, mǝlin đero đǝṯëni.
40005027	ñagano ŋen ŋwǝlwaɽǝnu ṯa, ñerṯe ñagaɽaŋa lijila ɽrto.
40005028	igǝndǝlwaɽǝṯia ṯa leđa pređ ildi lǝseicia liji ɽrlda orn ldǝnaṯa enare lënǝŋulu laɽaŋalda eŋaṯǝɽa.
40005029	ndǝ isi ilaɽǝŋa yǝnđaŋ đǝŋaieǝba yaŋiđia agëbǝđia ŋen ŋeicia miño ŋëuwǝṯi alo. ŋen ŋanṯa ŋen ŋaŋǝra ṯa waŋge gǝnǝŋ gaŋǝno ilaɽǝŋa aŋǝwujǝni na ṯa aŋǝno pređ yaber yiđ aiyǝwujǝni alo eŋen ŋubwa kaiñ.
40005030	na ndǝ đaŋ đǝlaɽǝŋa đǝŋaicǝba đaŋiđia agëbǝđia ŋen ŋeicia tabaṯo alo ŋëuwǝṯi, ŋen ŋanṯa ŋen ŋaŋǝra ṯa waŋge gǝnǝŋ gaŋǝno ilaɽǝŋa aŋǝwujǝni na ṯa aŋǝno pređ ilaɽǝŋa yaber yiđ aiyënṯi alo eŋen ŋubwa kaiñ.
40005031	ŋen ŋwǝlwaɽǝnu ṯa, ndǝ eđa ganeđo wasen ŋgiṯǝma aŋǝmanaice ađam.
40005032	igǝndǝlwaɽǝṯia ṯa eđa igi ganeđo wasen, illi eŋen ŋǝŋǝlaiñ gënǝŋu gëbǝđia wuji gaɽ alaiñ, na eđa igi gǝmama wuji igi ganeđǝnu gënǝŋu gaɽ alaiñ.
40005033	na ñagano cum ṯa ŋen ŋǝlwaɽǝnṯu leđa pǝnde ṯa, ñerṯe ñagagera ŋen iŋi ñagëɽu orn iđr ŋen ñagëɽǝṯu elǝŋ rǝmwa.
40005034	igǝndǝlwaɽǝṯia ṯa, ñerṯe ñagalǝfia kwai kwai eloga ŋen ŋanṯa elo yaɽo kursi irǝmwa,
40005035	walla aloga ŋen ŋanṯa alo yaɽo waŋge gǝrǝmanǝña rǝlëɽǝŋu, walla ursalimga ŋen ŋanṯa ursalim yaɽ irnuŋ goɽra gelǝŋ goɽra.
40005036	na ñerṯe ñagalǝfia ŋǝɽwaŋa ŋen ŋanṯa ñagaber ñagaɽǝwađaṯa ñagëbǝđia đǝri đǝnǝŋ đabǝjo walla đǝmǝnu.
40005037	ndǝ ñagǝbaṯa, a, ŋgiṯr ŋen eŋalo aŋǝɽeṯe a, na ndǝ ñagǝbaṯa ndo, ŋgiṯr ŋen eŋalo aŋǝɽeṯe ndo. ŋen ŋamiñaṯa ŋen iŋi ŋeṯo eŋen ŋeicia.
40005038	ñagano ṯa ŋen ŋwǝlwaɽǝnu ṯa, ndǝ eđa gamiñeiei eđa gwomǝn isi, ŋgiṯǝmar aŋǝmiñeini isi cum na ndǝ eđa gamiñeici eđa gwomǝn lǝŋađ ŋgiṯǝmar aŋǝmiñeini lǝŋađ cum.
40005039	orn igǝndǝlwaɽǝṯia ṯa ñerṯe ñaŋgiṯi eđa gǝnǝŋ eñaŋ aŋǝtwađe ŋen ŋeicia orn ndǝ eđa gaŋabuɽua egerel gǝnḏaŋ đǝŋaicǝba riṯǝma erel gwomǝn cum.
40005040	ndǝ eđa gwonaṯa ñagabǝṯa nǝsǝria ṯa aŋabaṯe erena gǝnano ŋgiṯǝma aŋape erena gwomǝn cum.
40005041	ndǝ eđa gaŋëndi ṯa ñaɽǝldǝga mil yento, mbǝr ldǝga mil eɽijan.
40005042	naicr leđa laŋge ildi leɽǝđǝnde na ñerṯe ñaganeđa leđa ildi lonaṯa ñagǝlnaice laŋge amǝcu.
40005043	ñaŋ ñagano ŋen ŋǝlwaɽǝnu ṯa, bwiṯr leđala ildi laɽ ëuwǝr isalo na neđr leđa ildi lǝndagea.
40005044	orn igǝndǝlwaɽǝṯia, bwiṯr leđala ildi lǝndagea na eɽǝđr rǝmwa eŋen ŋǝleđa ildi lǝndǝnaica ŋen ŋubwa,
40005045	ṯa ñaɽeṯe liđia leṯalo igi gafo elo ŋen ŋanṯa gënǝŋu gëbǝđia ëđǝñina aiyǝtwođe eleđa leicia na eleđa laŋǝra cum na rëbǝđia rǝmwa rađǝne eleđa luđǝrwaṯo eŋen na eleđa lǝɽiano eŋen cum.
40005046	ndǝ ñagubwa leđala ildi lubwandiya, đǝpǝɽa eđalo đaɽo ṯau? gerṯa leđa ildi latǝmeicia ṯulba lëbǝđia ṯia cum.
40005047	ndǝ ñaganana lorldalanda ëiñua ikǝrǝŋ, wandigi ñagëbǝđia ñagamiñaṯo leđa pređ ?
40005048	ŋen ŋafǝṯia ɽeṯr ñagaɽiñađeinu ŋen ŋarno eṯalo gelo gaɽiñađeinu.
40006001	rǝmoṯr ŋen ṯa ñagaber ñagëbǝđia ŋen eŋalo ŋuđǝrwaṯo leđa nëiñua ṯa lënǝŋulu alǝndǝseici. ndǝ ñagëbǝđia ṯia eṯalo igi gafo elo gaber giđ aŋǝndapǝɽe.
40006002	ndǝ ñagananaicia leđa laŋge ildi laɽo lǝbai ñerṯe ñagǝberṯa eđa gǝnǝŋ ñaŋ nëiñua igi gabare ŋǝmëŋi garno leđa ildi lerṯo ŋen ŋiɽijan lëbǝđia ṯia imajma na nǝsuk ṯa leđa aldǝnanaice đame. đeṯam igǝndǝlwaɽǝṯia ṯa lënǝŋulu laneinu đǝpǝɽa eđen đǝge.
40006003	ndǝ ñagananaicia leđa laŋge ildi laɽo lǝbai ñerṯe ñagaŋgiṯia raŋ eralo raŋǝbur ṯa raliŋeṯo ŋen ŋǝraŋ raŋaicǝba ṯa rëbǝdia ṯau,
40006004	ṯa ŋen iŋi aŋfeṯe eŋamǝɽa, na eṯalo igi gǝseicia ŋen eŋamǝɽa gënǝŋu giđ aŋǝndapǝɽe.
40006005	ndǝ ñagaṯurṯia rǝmwa, ñerṯe ñagabarna leđa ildi lerṯo ŋen ŋiɽijan, ŋen ŋanṯa lënǝŋulu labwaiña ŋen ṯa laṯurwa imajma na erađ ndǝ lǝbeɽǝđia rǝmwa ṯa leđa aldǝseici. đeṯam igǝndǝlwaɽǝṯia ṯa lënǝŋulu laneinu đǝpǝɽa eđen đǝge.
40006006	orn ndǝ ñagaṯurṯia rǝmwa ënṯr eneɽa enalo ñaldanḏeini ñeɽǝđe eṯalo eŋamǝɽa. na eṯalo igi gǝseicia ŋen eŋamǝɽa gënǝŋu giđ aŋǝndapǝɽe.
40006007	ndǝ ñagaṯurṯia rǝmwa ñerṯe ñagwaɽwata ëiñua mǝɽǝmǝɽeñ, garno leđa ildi laijǝba rǝmwa, ŋen ŋanṯa lënǝŋulu lǝbaṯa ṯa liđ alnǝne ŋen ŋanṯa ŋen eŋen ŋwaiña.
40006008	ñerṯe ñagǝlarnṯia ŋen ŋanṯa eṯalo galiŋeṯo laŋge ildi laɽo đeṯam eñaŋ liga ñagumǝlu ñagameɽǝđia.
40006009	ṯurṯr rǝmwa ṯia, papa egaiñ ŋaŋgi agafo elo, ŋgiṯu irǝŋ gǝlaɽǝŋa aŋǝđǝñini eŋatǝɽeṯe.
40006010	ŋgiṯu ŋǝlǝŋe ŋǝlaɽǝŋa aŋeṯa alo, ŋgiṯu ŋen ŋǝlaɽǝŋa aŋiđǝni alo ŋen ŋarno ŋǝbǝđǝni elo.
40006011	naicǝnde aicǝba diñǝđi gǝloman.
40006012	ŋgǝđeicǝnde ŋen ŋeicia eŋaiñ ŋen ŋarno ñagaŋgǝđeicia leđa ŋen eŋen ŋeicia iŋi lënǝŋulu lǝndiṯia lageande.
40006013	ŋerṯe andënicia iđirǝnḏeicia orn ëbǝrǝnde egeđa geicia, ŋen ŋanṯa ŋǝlǝŋe ŋǝlaɽǝŋa na ŋabǝɽa ŋǝlaɽǝŋa na ŋaɽrwa ŋǝlaɽǝŋa bǝɽǝbǝte. amin.
40006014	ndǝ ñagaŋgǝđeieia leđa ŋen eŋen ŋeicia eṯalo igi gafo elc giđ aŋǝndǝŋgǝđeici ŋen eŋalo ŋeicia,
40006015	orn ndǝ ñagaber ñagaŋgǝđeicia leđa ŋen eŋen ŋeicia eṯalo gaber giđ aŋǝndǝ-ŋgǝđeici ŋen eŋalo ŋeieia eum.
40006016	ndǝ ñagaɽaŋa ŋorwaṯaŋa ñerṯe ñagëbǝđia isiano irǝwano ŋen ŋarno leđa ildi lerṯo ŋen ŋiɽijan, ŋen ŋanṯa lënǝŋulu lirǝwia isiano esen ṯa leđa aldǝlǝŋeṯe ṯa laɽaŋa ŋorwaṯaŋa. đeṯam igǝndǝlwaɽǝṯia ṯa lënǝŋulu laneinu đǝpǝɽa eđen đǝge.
40006017	orn ñaŋ ndǝ ñagaɽaŋa ŋorwaṯaŋa ñaicwëđǝni nǝŋǝɽwa ñwasǝni isiano ṯa leđa alerṯe lǝndǝlǝŋeṯa ṯa ñagaɽaŋa ŋorwaṯaŋa,
40006018	illi eṯalo aŋǝndǝlǝŋeṯe eŋamǝɽa. na eṯalo igi gǝseicia eŋamǝɽa gënǝŋu giđ aŋǝndǝpǝɽe.
40006019	ñerṯe ñagararreiđia laŋge alo ŋen ŋanṯa ntam enalo alo isi noɽǝlea na đwaiya ldomǝndađa, na alo isi ndom nǝbenṯia ŋabǝɽa nalaldǝbǝja.
40006020	orn rarreiđr laŋge egeɽa gǝrǝmwa elo, alo isi noɽǝlea na đwaiya laber ldomǝndađa na alo isi ndom naber nabenṯia ŋabǝɽa nalaldǝbǝja.
40006021	ŋen ŋanṯa alo isi laŋge eldalo lafau nare enalo niđ anofeṯe cum.
40006022	lamba laŋǝno fisi. ndǝ isi esalo yaŋǝra aŋǝno pređ esalo yaɽ arrerre cum.
40006023	orn ndǝ isi yeicia aŋǝno pređ esalo yaɽo ŋǝrǝmia. ndǝ arrerre igi gafo eñaŋ gaɽo ŋǝrǝmia, ŋǝrǝmia iŋi ŋwaiña kaiñ.
40006024	eđa gero gǝnǝŋ gaɽǝwađaṯa gǝđuɽǝđǝnṯia nǝlǝŋ niɽijan, ŋen ŋanṯa gënǝŋu giđ aŋǝneđe elǝŋ gǝnǝŋ na giđ aŋubwiṯi elǝŋga gwomǝn, walla gënǝŋu giđ aŋǝnaice elǝŋ gǝnǝŋ etam gǝlëɽǝŋu na giđ aŋǝđame elǝŋ gwomǝn. ñagaber ñagaɽǝwađaṯa ñagǝđuɽǝđǝnṯia rǝmwa na laŋge lalo cum.
40006025	ŋen ŋafǝṯia igǝndǝlwaɽǝṯia ṯa, ñerṯe ñagagǝrđe eŋen ŋǝđamǝṯia eđalo ṯa ñagiđi ñase wande walla ṯa ñagiđi ñǝṯi wande, walla eŋen ŋaŋǝno esalo ṯa ñagiđi ñëɽǝni wande nano. đamǝṯia đero đamiñaṯa ŋǝsa na aŋǝno yero yamiñaṯa ndrena?
40006026	ldǝŋǝđeindr eŋen ŋǝndǝfia nelo. nënǝŋulu naber nawađa na naber nwanḏa na nero umuđǝni orn eṯalo igi gafo elo gǝlamǝca. gerṯa ñagerṯo ŋeniano ŋwaiña ŋamiñaṯo ndǝfia?
40006027	esegi eñaŋ gaɽǝwađaṯa gabaɽǝjaicia đamǝṯia đǝlëɽǝŋu đagǝrđiađa?
40006028	na ñagagǝrđa eŋen ŋǝndrena eđa? ldǝŋǝđeinr ŋǝŋgeiña ṯa ŋobǝđa ṯau.
40006029	ŋënǝŋulu ŋero ŋǝmëɽria na ŋaber ŋawaṯa ndrena. orn igǝndǝlwaɽǝṯia ṯa suliman igi gerṯo ŋaɽrwa ŋwaiña kaiñ gero gaŋǝra ŋaiyo garno ŋǝŋgeiña.
40006030	ndǝ rǝrnwa rarǝmoṯwa ŋaiña ṯia iŋi ŋafo eđǝñwa điñǝđi na ŋiđ aŋǝweicǝni isia ulaldiṯano rënǝŋu raber riđ arǝndrǝmoṯe kaiñ ṯa ñerṯe ndrena, ya leđa ñaŋgi ñagerṯo đonaṯa đǝtefr?
40006031	nṯia ñerṯe ñagagǝrđa ṯa ñaṯa, ñagasa wande? walla ñagǝṯia wande? walla ñagëɽǝni wande nano?
40006032	leđa pređ ildi laijǝba rǝmwa labapwaiña laŋge ildi pređ, orn eṯalo igi gafo elo galiŋeṯo ṯa laŋge ildi pređ laɽo đeṯam eñaŋ.
40006033	orn bapwaiñr ŋǝlǝŋe ŋǝrǝmwa ananoŋ na đuđǝrwaṯa eŋen đǝlëɽǝŋu na ñagiđi ñaneini laŋge ildi pređ cum.
40006034	ŋen ŋafǝṯia ñerṯe ñagagǝrđe eŋen ŋeṯeɽe, ŋen ŋanṯa eṯeɽe giđ aŋgagǝrđe bǝɽan. ŋen ŋeieia ŋǝloman ŋwaiña ŋen ŋanṯa loman ildei.
40007001	ñerṯe ñagǝbinḏeicia leda na ñagaber ñagiđi ñinḏeini.
40007002	ñagiđi ñakǝmǝni ŋenŋa iŋi ñagakǝmiya leđa na ñagiđi ñaneini laŋge lakilinu ŋen ŋarno ñagakilia laŋge.
40007003	ŋen ŋanṯau agǝseicia lelia isi yoralo na agaber agǝseicia lwađe isi ilaɽǝŋa?
40007004	ŋen ŋanṯau agwalwaɽǝṯa oralo ṯa, ŋgiṯǝñi eŋamaṯe lelia isi? seicu lwađe lafo isi ilaɽǝŋa.
40007005	ya eđa ŋaŋgi agerṯo ŋen ŋiɽijan, meinu lwađe isi ilaɽǝŋa ananoŋ orn agiđi ŋǝseiđi ŋope ṯa ŋamiñeici oralo lelia isi ilëɽǝŋu.
40007006	ñerṯe ñaganaicia ñina ŋen ŋatǝɽe na ñerṯe ñagëuwǝṯi ŋwandra iŋi ŋwaiña iliano ŋǝbernia lulu lṯrua nëiñua, ŋen ŋanṯa lënǝŋulu alerṯe ɽrađaṯalo na alerṯe ɽređialo ṯa alandǝse.
40007007	eɽǝđr waŋge na waŋge giđ aŋǝndǝneini, pwaiñr waŋge na ñagiđi ñafiđi waŋge. pur ëuwǝr na yiđ aindǝgagiđǝnṯi.
40007008	ŋen ŋanṯa leđa pređ ildi lǝbekeɽǝđia laŋge liđ aldǝneini na lënǝŋulu ildi labapwaiña laŋge liđ aldǝfiđi na lënǝŋulu ildi lǝpwa ëuwǝr yiđ ailǝgagiđǝnṯi.
40007009	esegi eñaŋ gaɽo đaṯa na iđia gameɽǝđe aieǝba orn eṯen giđ aŋǝmanaice lwandra?
40007010	na ndǝ iđia gameɽǝđe ome eṯen giđ aŋǝmanaice rǝmwa reicia?
40007011	ndǝ ñaŋ ñaŋgi ñageicia ñagaliŋeṯo ñagananaicia ñere eñalo laŋge laŋǝra eṯalo igi gafo elo gamiñaṯǝnde giđ aŋǝnaiee leđa usila gatǝɽe ildi labeɽǝđia.
40007012	nanaicr leđa ŋen pređ garno ŋen agwonaṯa leđa lǝndǝnanaica. fal ganun yal anbiya.
40007013	ënṯr igëuwǝr isi yimuđwano, ŋen ŋanṯa đađ đoɽra đǝbǝrano iđi đabǝṯa iđǝmǝndëđǝnia na leđa lwaiña laberlda eđađ iđi.
40007014	orn đađ đata đǝmuđwano iđi đabǝṯa đamǝṯia na leđa lǝtefr lafiđa.
40007015	rǝmojǝđr anbiya isi eŋaɽǝwen isi yǝndeṯa nano yarno al kǝraiñ isi yaicoiña, yëɽǝnu erna nano eyaŋala.
40007016	ñagiđi ñǝllǝŋeṯe iliđia elden ŋen ŋanṯa leđa laber lamama ŋǝbǝđa eŋoɽe na laber lamama ŋǝtoma eŋorrǝŋwa.
40007017	nṯia nuɽi pređ naŋǝra nalǝŋa liđia laŋǝra na nuɽi pređ neicia nalǝŋa liđia leicia.
40007018	uɽi gaŋǝra gaber gaɽǝwađaṯa galǝŋa liđia leicia na uɽi geicia gaber gaɽǝwađaṯa galǝŋa liđia laŋǝra.
40007019	nuɽi pređ ini naber nǝlǝŋa liđia laŋǝra niđ anǝriđǝni na niđ anǝwujǝni isia.
40007020	nṯia ñagiđi ñalliŋeṯe iliđia elden.
40007021	leđa ildi laiñǝlwaɽǝṯi ṯa, ya elǝŋ, ya elǝŋ, gerṯa lënǝŋulu pređ liđ alënṯi eŋǝlǝŋe ŋelo, orn eđa giđ aŋënṯi igi gëbǝđia ŋen ŋǝpapa gǝlëɽǝñi igi gafo elo.
40007022	na iliga lakǝl leđa lwaina liđi ṯaliñeiṯa ya elǝŋ, ya elǝŋ, gerṯa ñagwaɽwato irǝŋga gǝlaɽǝŋa, na gerṯa ñagamiñu nusila leđa nano neicia irǝŋga gǝlaɽǝŋa, na gerṯa ñagiđu aŋwara irǝŋga gǝlaɽǝŋa?
40007023	orn igiđi elǝlwaɽeṯi ṯa, igero igǝndalǝŋeṯa kwai kwai. ŋgaṯǝñr nano ya leđa ildi lagera ŋen.
40007024	leđa pređ ildi lǝnna ŋen iŋi ŋǝlëɽǝñi orn gëbǝđia ŋen iŋi, lënǝŋulu larno eđa igi gwađo eɽa nǝŋwandr.
40007025	na rǝmwa rađǝne na ŋawa nǝŋobǝđe iđǝbarlda nǝŋabwaicalo na debra đura, ldǝbuɽi eɽa gakǝl orn eɽa nǝŋerṯe gǝbǝɽia ŋen ŋanṯa ađuna yafo nǝŋwandr.
40007026	leda pred ildi lǝnna ŋen ŋǝlëɽǝñi orn laber lëbǝđia lënǝŋulu larno eđa gaɽ iɽǝṯiano igi gwađo eɽa gǝlëɽǝŋu nebe.
40007027	na rǝmwa rađǝne na ŋawa nǝŋobǝđe iđǝbarlđa nǝŋabwaicalo na đǝbera đura, ldǝbuɽi eɽa. na eɽa nǝŋiɽi taltal nǝŋǝmǝndëđǝni đǝge.
40007028	ndǝ yesu gabǝɽǝnḏeṯo ŋen iŋi leđa ildi lwaiña lirǝwano kaiñ ŋen ŋanṯa đërrǝŋaiđia đǝlëɽǝŋu,
40007029	ŋen ŋanṯa gënǝŋu gërrǝŋaicǝlo ŋen garno eđa gerṯo ŋǝlǝŋe na gerṯa garno leđa ildi lǝbërrǝŋaiđia ŋen ŋal ganun.
40008001	ndǝ yesu girǝwa naiyǝn leđa lwaiña ṯalmaiyǝteṯo alo.
40008002	na eđa gǝnǝŋ gagǝro nǝŋǝmeṯa nano nǝŋǝmiɽǝṯi alo nǝŋaṯa, ya elǝŋ ndǝ agameđǝño agaɽǝwađaṯa ŋaiñatǝɽe.
40008003	yesu nǝŋwale đaŋ nǝŋǝmabǝre nǝŋaṯa, igameđǝño tǝɽeṯo. na ŋǝɽaiñ nǝŋǝmaŋgaṯe nano taltal.
40008004	yesu nǝŋǝmeiṯi ṯa ŋerṯe agwalwa-ɽǝṯia eđa gǝnǝŋ. orn mbu ŋaŋaici kana aŋǝno ilaɽǝŋa orn ŋiđi đǝɽǝđǝnia garno musa gwaɽwatau pǝnde, ŋen ŋanṯa đamǝđaṯa eleđa.
40008005	ndǝ yesu nǝŋënṯi alo ikafranawum elǝŋ gǝnǝŋ gaskari geṯǝma nano nǝŋǝmekeɽǝđe
40008006	nǝŋaṯa, ya elǝŋ ebai gǝlëɽǝñi gandra egeɽa gaijǝba aŋǝnoiya, gafo eŋen ŋubwa kaiñ.
40008007	yesu nǝŋǝmuɽǝbiṯi eŋen nǝŋaṯa, igiđi yela emeiđi.
40008008	elǝŋ gaskari nǝŋǝmuɽǝbiṯi eŋen ṯa, ya elǝŋ igero igarǝjađaṯa eŋen ṯa agǝbenṯia egeɽa gǝlëɽǝñi. orn lwaɽo na ebai giđ aŋeiđini.
40008009	ŋen ŋanṯa igënǝñi iganeinu ŋǝlǝŋe na igerṯo askari. ndǝ igwalwaɽǝṯa yabǝla yǝnǝŋ yabǝla na ndǝ igwalwaɽǝṯa aiyela yǝnǝŋ aiyela. na ndǝ igwalwaɽǝṯi ebai gǝlëɽǝñi ṯa aŋiđi ṯia, gënǝŋu gëbǝđia.
40008010	ndǝ yesu gano ŋen iŋi nǝŋirǝwano, nǝŋǝređialo nǝŋǝnwane leđa ildi lǝmaiyateṯa alo nǝŋǝleiṯi ṯa, đeṯam igǝndǝlwaɽǝṯia ṯa igero igafiđia đonaṯa đarnṯia alo pređ yisrayil.
40008011	igǝndǝlwaɽǝṯia leđa lwaiña liđ alela alo endalǝŋgwa na alo endele na alo eđeɽǝđalo na liđ alase ibrayimga na isagga na yagubga eŋǝlǝŋe ŋelo.
40008012	orn liđia lǝŋǝlǝŋe liđ almiñe ndëuwǝr alënṯi iŋǝrǝm. na đara na đǝsaṯa eŋađ liđ alfeṯe.
40008013	yesu nǝŋǝlwaɽǝṯi elǝŋ gaskari ṯa, mbu, agiđi ŋaneini ŋen garno agëndu. na ebai gǝlëɽǝŋu geiđinu iliga lakǝl đurri.
40008014	orn yesu gënṯu eɽa gǝbuṯrus nǝŋǝseici unin buṯrus gaɽǝbwa gandra gwuma, gubwa piđ aŋǝno.
40008015	gënǝŋu nǝŋǝmabǝre đaŋ na đǝmwa nḏǝmamiñe nano. na wuji nǝŋǝtwođe taltal ṯaŋǝmađuɽǝđǝnṯu.
40008016	na erregano ëđǝñina yǝbenṯia leđa leṯo yesu nano leđala ildi lerṯo nusila nano neicia. gënǝŋu nǝŋǝmiñe nusila neicia ŋenŋa ŋǝnǝŋ nǝŋeiđi leđa lwuma.
40008017	ndǝ giđu ṯia gaɽiñađaṯo ŋen iŋi nabi isaiya gwalwaɽo ṯa, gënǝŋu gamiñǝndr đǝmwa nano.
40008018	ndǝ gaseicu leđa lwaiña ŋu nano yesu nǝŋǝlwaɽǝṯi ṯalǝmis ṯa, aluɽǝđr iđǝbarlda.
40008019	na eđa gǝnǝŋ eleđa ildi lǝbërrǝŋaiđia ŋen ŋal ganun geṯǝma nano nǝŋǝmǝlwaɽǝṯi ṯa, eđa gǝbërrǝŋaiđia ŋen igiđi eŋateṯe alo pređ isi agǝwerldeṯa.
40008020	yesu nǝŋǝmeiṯi ṯa, nḏǝloŋ nerṯo rtia na ndǝfia nelo nerṯo alo noɽaŋa, orn iđia gǝleđa gero alo ṯa gauwëɽi nda.
40008021	eđa gwomǝn igi gateṯo yesu nǝŋǝmeiṯi ṯa, ya elǝŋ ŋgiṯǝñi yaɽe yuri papa gǝlëɽǝñi ananoŋ.
40008022	orn yesu nǝŋǝmeiṯi ṯa, teṯǝñi, ŋaŋgiṯi leđa laiyo aluri leđa elden ildi laiyo.
40008023	ndǝ yesu gënṯu iđǝpundr đǝŋau ṯalǝmis ilëɽǝŋu niyënṯǝlda.
40008024	orn đǝbera đatwođo iđǝbarlda ṯa ŋawa ṯaŋakaborṯo elo nǝŋënṯi iđǝpǝndr. orn gënǝŋu gandro.
40008025	ṯalǝmis niyǝmeṯa nano nǝŋǝmatudi iŋuriđ niyǝmeiṯi ṯa, ya clǝŋ ëbǝrǝnde ŋen ŋanṯa ñagamǝndëđǝnia.
40008026	gënǝŋu nǝŋǝlǝlwaɽǝṯi ṯa, ñagiđiñalo eđa, ñaŋ ñaŋgi ñagerṯo đonaṯa đǝtefr? nǝŋǝtwođe nǝŋgariñaṯe đǝbera na ŋawa na taltal lduɽǝṯi.
40008027	orn leđa ldirǝwano kaiñ ldaṯa, eđa igi garno wande? ŋen ŋanṯa đǝbera na al bar lanaṯǝma.
40008028	ndǝ yesu nǝŋarǝmaṯe ëṯǝnde gwomǝn, alo ijaḏariyin leđa liɽijan ldamiñe alo erel ildi lerṯo nusila nano neicia ldopǝđaiđe yesu ŋǝla. lënǝŋulu lwaiña ŋabǝɽa na lagea leđa, nṯia eda gero gǝnǝŋ gaɽǝwađaṯa gaberlda eđađ đakǝl.
40008029	lënǝŋuln ldarǝjaice ole ldaṯa, iđia gǝrǝmwa agageande eđa? ageṯo ëli ṯa ŋǝndǝnaice ŋen ŋubwa ndǝ liga lëɽǝnu lamǝlu leṯo?
40008030	lṯrua lafo lwaiña lǝsa nwaldaŋ.
40008031	na nnsila neicia nǝmeɽǝđe kaiñ naṯa, ndǝ agandamiña, đwaṯǝnde ilṯrua.
40008032	gënǝŋu nǝŋǝleiṯi ṯa, mber. orn nusila neicia namiñe leđa nano nënṯi ilṯrna na iṯrua pređ ldobǝđe naiyǝn ldërǝnṯi eŋau ŋǝđǝbarlda na ŋawa nǝŋǝlɽiñe.
40008033	na leđa ildi lǝsi lṯrua ldobǝđe ldënṯi irnuŋ goɽra ldǝɽwatiṯi leđa ŋen pređ eŋen ŋǝleđa ildi lafo lerṯo nusila nano neicia.
40008034	leđa pređ lirnuŋ gakǝl goɽra ldamiñe ṯa alopǝđaiđe yesu ŋǝla na ndǝ laseicǝma ldǝmeɽǝđe ṯa aŋgaṯe alo esen.
40009001	yesu nǝŋënṯi iđǝpundr nǝŋuɽǝđe iđǝbarlda nǝŋeṯa alo ilëɽǝŋu.
40009002	na leđa leṯǝma nano ldape eđa gǝnǝŋ nal aŋgǝrem igi gaijǝba aŋǝnoiya, na ndǝ yesu gaseieu đonaṯa eđen gënǝŋu gwalwaɽǝṯa maji gwuma ṯa, oraiñ ëɽǝnu đǝñano, ŋen ŋǝlaɽǝŋa ŋeieia ŋǝŋgeinu đǝge.
40009003	leđa lǝmaṯan eleđa ildi lǝbërrǝŋaiđia ŋen ŋal ganun laɽwataiđo ṯa, eđa igi gwaɽwata ŋen ŋǝrǝmwa ŋeicia.
40009004	orn yesu galiŋeṯo ŋaṯǝɽa eŋen nǝŋǝleɽǝđe nǝŋaṯa, ñagaɽwata ŋen ŋeicia eŋaṯǝɽa eđa?
40009005	ŋen ŋǝwande ŋaŋǝra ṯa igabaṯa, ŋen ŋǝlaɽǝŋa ŋeicia ŋaŋgeinu đǝge walla ṯa igǝbaṯa, twođo ŋerlde?
40009006	orn ṯa ñaliŋeṯe iđia gǝleđa gerṯo ŋǝlǝŋe alo ŋen ŋanṯa aŋgeici ŋen ŋeicia, gwalwaɽǝṯu maji gwuma ṯa, igaŋǝlwaɽǝṯia, twođo ŋape al aŋgǝrem ŋoɽǝbaṯe egeɽa.
40009007	maji nǝŋǝtwođe nǝŋoɽǝbaṯe egcɽa gǝlëɽǝŋu.
40009008	nđǝ lcđa laseicu ŋen iŋi ldirǝwano kaiñ ldunḏǝjeini ŋǝđaiñǝŋa ldǝnaice rǝmwa ŋaɽrwa irri ranaico leđa ŋǝlǝŋe ŋwaiña ṯia.
40009009	orn yesu nǝŋǝtwođe nǝŋǝmiñe alo yakǝl nǝŋaɽe nǝŋǝseici eđa gǝnǝŋ gǝbernia maṯṯa gaɽaŋa alo yǝṯulba nǝŋǝmeiṯi ṯa, teṯǝñi. maṯṯa nǝŋǝtwođe nǝŋǝmateṯe.
40009010	ndǝ yesu gafo gǝsa egeɽa gǝnǝŋ lcđa lwaiña ilđi latǝmeicia ṯulba na leđa leicia ldela lđase yesu ŋǝla na ṯalǝmisya ilëɽǝŋu.
40009011	ndǝ al farisiyin yaseicu ŋen ṯia niyǝlwaɽǝṯi ṯalǝmis ilëɽǝŋu niyaṯa, ŋen ŋafo ṯau eđa gǝbërrǝŋaiđia ŋen egalo lasa leđala ildi latǝmeicia ṯulba na leđala leicia?
40009012	ycsu nǝŋǝne nǝŋǝleiṯi ṯa, gerṯa leđa lëpi ildi lonaṯa al akim orn leđa lwuma.
40009013	mbǝr ñërrǝŋeini ŋen iŋi ṯa, igwonaṯa ŋǝbaiyaŋǝno na gerṯa đǝɽǝđǝnia. igero igeṯo ṯa yurundǝđi leđa ildi luđǝrwaṯo eŋen orn leđa leicia.
40009014	orn ṯalǝmis yǝyuanna niyeṯa yesu nano niyǝmeɽǝđe ṯa ŋen ŋanṯau nanda na ṯalǝmis igal farisiyin ñagaɽaŋa ŋorwaṯaŋa ñoman ñwaiña orn ṯalǝmis ilaɽǝŋa yaber yëbǝđia ṯia?
40009015	yesu nǝŋǝluɽǝbiṯi eŋen ṯa, leđa ildi laɽ rappa leđa igi gamǝđia laɽǝwađaṯa lwana liga lafo eđaga igi gamǝđia? orn liga liđ alela ndǝ eđa gamǝđia giđ aŋǝlomiñǝni. iliga lakǝl lënǝŋulu bđ alɽaŋe ŋorwaṯaŋa.
40009016	eđa gero gǝnǝŋ gama erena gǝtefr gǝmaijǝn aŋǝbuɽaṯe egǝren gaicwaro, ŋcn ŋanṯa erena gǝmaijǝn giđ aŋgeređece orǝba alo yoɽra.
40009017	nṯia cum leđa laber laraiea ŋuɽu iŋi ŋiđǝnu maijǝn igërrua gaicwaro, ŋen ŋanṯa ërrua giđ aŋǝndǝđiano na ŋuɽu ŋiđ aŋirǝwuṯalo na ërrua giđ aŋǝmǝndëđǝni. orn ŋuɽu iŋi ŋiđǝnu maijǝn ŋarǝjeinu igërrua gǝmaijǝn nṯia laɽaŋa ŋope ndǝm.
40009018	ndǝ yesu gafo gwalwaɽǝṯi leđa ŋen iŋi, elǝŋ gǝnǝŋ nǝŋwođiñiṯi ndria nalo yesu nëiñua nǝŋǝmeiṯi ṯa, ŋere ŋǝlëɽǝñi ŋaɽǝbwa ŋaiyo điñǝđi. orn elaŋ ŋǝrnëɽi đaŋ nano na gënǝŋu giđ aŋamǝṯe.
40009019	yesu nǝŋǝtwođe ldǝmateṯe ṯalǝmisya ilëɽǝŋu.
40009020	wuji gǝnǝŋ igi girǝwa ŋǝfǝni jaica, gafo iđǝbǝɽia nṯǝli ređ nǝmiñe niɽijan geṯo yesu nḏurṯu nǝŋǝbǝre erena gǝlëɽǝŋu gaɽo đurṯu ŋen ŋanṯa gaṯa egare,
40009021	ndǝ igǝbǝra erena gǝlëɽǝŋu gaɽo đurṯu ikǝrǝŋ igiđi yeiđini.
40009022	yesu nǝŋǝređialo nǝŋǝseici wuji nǝŋǝmeiṯi ṯa, wuji ëɽǝnu đǝñano, đonaṯa đǝlaɽǝŋa đeiđiaŋa. na wuji nǝŋeiđini iliga ildi đurri.
40009023	ndǝ yesu garǝmaṯo eɽa gelǝŋ nǝŋǝseici leđa labare ŋǝmëŋi na leđa lwaiña ṯalaro,
40009024	nǝŋǝleiṯi ṯa ŋgaṯr. ŋere ŋero ŋǝbaiya orn ŋandro. orn leđa ldǝmađamǝce eŋen.
40009025	ndǝ leđa lǝŋgeinu yesu nǝŋënṯi egeɽa nǝŋëndi ŋere đaŋ na ŋere nǝŋǝtuđini eŋǝɽaiñ.
40009026	na ŋen iŋi ŋwǝlwaɽǝnu alo yakǝl pređ.
40009027	ŋen yesu gatwođo na gabǝla leđa liɽijan ildi laŋǝlisi ṯalmaiyǝteṯo alo ldǝrǝjaice ole ldaṯa, iđia gǝḏawuḏ giaṯǝnde ŋabaiya nano.
40009028	ndǝ yesu gënṯu egeɽa gǝnǝŋ leđa ilđi ldǝmeṯa nano, na yesu nǝŋǝleiṯi ṯa, ñagëndu ŋen ṯa igaɽǝwađaṯa igëbǝđia ṯia? lënǝŋulu ldaṯa, a, ya elǝŋ.
40009029	orn yesu nǝŋǝbǝre isi esen nǝŋaṯa, ŋgiṯu ŋen aŋǝɽeṯe garno đonaṯa eđalo.
40009030	orn isi niyabǝrđi. orn yesu nǝŋǝlǝlwaɽǝṯi đwonḏǝṯa đa nǝŋaṯa rǝmoṯr ŋen ṯa ñerṯe ñagwalwaɽǝṯia leđa ŋen iŋi.
40009031	orn ldabǝla ldǝmiđi gǝlǝŋinu kaiñ alo yakǝl pređ.
40009032	ndǝ leđa ildi labǝɽo eđa gǝnǝŋ gamamǝnṯǝma igi gerṯo usila nano geicia gaijǝbima gwaɽwata.
40009033	ndǝ usila geicia gamiñǝnu maji nano igi gafo gaijǝba gwaɽwata maji ṯaŋǝɽwato na leđa ldirǝwano kaiñ ldaṯa, waŋge gero gǝseiđǝnu alo israyil garno ṯia kwai kwai.
40009034	orn al farisiyin niyaṯa, gënǝŋu gamiña nusila neicia elǝŋga gǝnusila neicia.
40009035	yesu gakaldaico irnuŋ pređ nǝŋërrǝŋaiđe ŋen eneɽa ini al yawuđ yaurarraiđia nǝbernia majma, nǝŋërrǝŋaice leđa ŋen ŋaŋǝra ŋǝŋǝlǝŋe ŋǝrǝmwa nǝŋeiđi leđa iđǝmwa pređ.
40009036	ndǝ ṯaŋǝseicu leđa lwaiña ldǝmaɽǝṯe ŋǝbaiyaŋǝno ŋen ŋanṯa ŋen ŋalerldeṯa nano jaica jaica na eđa gero gǝlamǝđaṯa. lënǝŋulu larno yaŋala isi eđa gero gǝlǝsia.
40009037	orn nǝŋǝlwaɽǝṯi ṯalǝmis ilëɽǝŋu ṯa, ŋwana ŋwaiña kaiñ orn leđa lwanḏa ltefr.
40009038	ŋen ŋafǝṯia eɽǝđr elǝŋ gerṯo ŋwana ṯa aŋǝđwaṯe leđa alɽe alwanḏe ŋwana ŋǝlëɽǝŋu.
40010001	yesu nǝŋundǝđaice ṯalǝmis ilëɽǝŋu ldǝɽo nǝŋǝlnaice ŋǝlǝŋe ṯa aiyǝmiñe nusila neieia leda nano pređ na ṯa aiyǝkeiđi leđa pređ lwuma.
40010002	na ndrǝŋ nǝleđa lǝđweinu ređ ldǝmiñe liɽijan naɽo ṯia, siman igi gënǝcǝnu buṯrus, na anḏǝrawus, orǝba gǝlëɽǝŋu, na yagub igi gaɽ iđia gǝsabdi, na yuanna orǝba gǝyagub,
40010003	na filibus na barđulamawus, na ṯoma na maṯṯa igi gafo gatǝmeicia ṯulba, na yagub igi gaɽ iđia galfi na ṯaḏḏawus,
40010004	na siman al ganawiya na yausa iskariyuṯi igi ganaiđo yesu.
40010005	yesu nǝŋǝđwaṯe leđa ildi ređ ldǝmiñe liɽijan nǝŋǝlǝlwaɽǝṯi ṯa, ñerṯe ñagǝma đađ đǝnǝŋ đabǝṯa alo eleđa gerṯa laɽo al yawuḏ na ñerṯe ñagǝbenṯia irnuŋ gǝnǝŋ gasamariyin.
40010006	orn mbǝr eyaŋala ywaṯo eleđa lisrayil.
40010007	liga ñagǝbakaldaica lwaɽǝṯr leđa ṯa, ŋǝlǝŋe ŋelo ŋafo ṯwaiñ.
40010008	akeiđr leđa lwuma. tuđr leđa laiyo. tǝɽer leđa lagǝro. miñr nusila leđa nano neicia. ñagananeinu ŋen mǝɽǝmǝɽeñ nṯia naicr leđa ŋen mǝɽǝmǝɽeñ.
40010009	ñerṯe ñagapa gǝrus igërrua,
40010010	walla ërrua ŋen ŋanṯa eđađ walla ndrena niɽijan, illi erena gunto, walla nḏǝbina nǝrǝmanǝña walla ŋǝfra. ŋen ŋaŋǝra ṯa eđa gëbǝđia ŋǝmëɽria aŋǝmicini.
40010011	ndǝ ñagǝbenṯia irnuŋ gǝnǝŋ eɽǝđr leđa esegi garǝjađaṯo eŋen ñaɽaŋe egeɽa gǝlëɽǝŋu orn ñaɽe.
40010012	nđǝ ñagǝbenṯia egeɽa eɽǝđr leđa.
40010013	ndǝ leđa legeɽa larǝjađaṯo eŋen, ŋgiṯr đëuṯaralo eđalo ađǝfeṯe eleđa ildi. orn ndǝ leđa lero larǝjađaṯa eŋen ŋgiṯr đëuṯaralo eđalo ađǝndoɽǝbaṯe nano.
40010014	ndǝ eđa gǝnǝŋ gero gǝndaŋǝnṯi na ganeđo gǝnna ŋen eŋalo ndǝ ñagamiña eɽa gǝlëɽǝŋu walla irnuŋ ñapweini abǝɽǝtua rǝmanǝña eralo.
40010015	đeṯam igǝndǝlwaɽǝṯia ṯa iloman lakǝl rǝmwa rid arawakǝme alo, đakǝme ŋen ŋanṯa irnuŋ gakǝl điđ ađoɽreṯe đamiñaṯo đakǝme đalo isǝđum na đalo igamura.
40010016	igǝndǝđwaṯe ñagarno yaŋala isi yafo iligano igal kǝraiñ. ŋen ŋafǝṯia lǝŋeṯr ŋen nǝsi garno imwa yeieia na ɽaŋr ŋađǝna ŋero garno bǝldugur.
40010017	rǝmojǝđr eleđa ŋen ŋanṯa lënǝŋulu liđ alǝndǝnaice nǝlǝŋ ini nararraiđia ṯa anandakǝme na liđ alǝndëupwi imajma esen,
40010018	na ñagiđi ñamameini nǝlǝŋ nëiñua noɽra ŋen ŋanṯa ñi ṯa ñaɽeṯe đamǝđaṯe đǝlëɽǝñi iŋulu na eleđa lǝŋǝlǝŋe ɽetǝɽeteo.
40010019	ndǝ leđa lǝndǝnaiđia ñerṯe ñagagǝrđe ṯa ñagalwaɽa ṯau, ŋen ŋanṯa iliga lakǝl đurri ñagiđi ñërrǝŋeini ŋen ṯa ñaɽwate.
40010020	gerṯa fǝñaŋ ñaŋgi ñagwaɽwata orn fusila geṯalo igi gwaɽwata eñaŋ.
40010021	orǝba giđ aŋǝnaiđe orǝba ṯa aŋǝɽiñǝni na đata giđ aŋǝnaiđe ŋere ŋǝlëɽǝŋu na ñere ñiđi aiñǝtwođe ñagea lǝŋgen na eṯen na aiñǝlɽiñe.
40010022	ñagiđi ñaniđǝni eleđa pređ ŋen ŋanṯa irǝŋ gǝlëɽǝñi. orn eđa igi ṯaŋaɽiñaṯo ŋen iŋi ŋubwa liga gamǝlu gabaiya gënǝŋu giđ aŋëbǝrni.
40010023	ndǝ leđa lǝndǝnaiea ŋen ŋubwa irnuŋ gǝnǝŋ, obǝđaṯr irnuŋ gwomǝn. đeṯam igǝndǝlwaɽǝṯia ṯa ñagaber ñagiđi ñërǝnṯi irnuŋ pređ gisrayil liga iđia gǝleđa giđ aŋǝwela.
40010024	eđa gërrǝŋeinu ŋen gero goɽra neđa gabërrǝŋaiđia ŋen, na ebai gero goɽra nelǝŋ gǝlëɽǝŋu.
40010025	fǝŋen ŋwaiña ndǝ eđa gërrǝŋeinu ŋen nǝŋarneṯe eđa gǝbërrǝŋaiđia ŋen na ndǝ ebai nǝŋarneṯe elǝŋ gǝlëɽǝŋu. ndǝ leđa lënǝeu eđa gerṯo eɽa balsabul, lënǝŋulu liđ alǝđamǝce leđa eŋen ildi legeɽa gǝlëɽǝŋu kaiñ gamiñaṯo ŋen iŋi.
40010026	ñerṯe ñagiđiña leđa. laŋge pređ lǝtërnu liđ alërrǝŋeini na laŋge pređ lalǝbijǝnu liđ alǝlǝŋini.
40010027	ŋen iŋi igwalwaɽǝṯǝnde iŋǝrǝm lwaɽr egarrerre, na ŋen iŋi ñagǝnna ŋoɽoma lwaɽr pǝlelo.
40010028	ñerṯe ñagiđǝña leđa ildi laɽiña aŋǝno orn laber laɽǝwađaṯa laɽiña nusila. điñiṯǝmar igi gaɽǝwađaṯa gamǝndađa nusila na aŋǝno cum alo eŋen ŋubwa kaiñ.
40010029	gerṯa uɽir giliđǝnu giɽijan ŋen ŋanṯa gǝrus yarno ṯarifa? orn ndǝ uɽir gǝnǝŋ gǝbiɽǝṯi alo, đeṯam eṯalo galiŋeṯo.
40010030	orn ñaŋ, iria enoŋǝɽwa eŋalo yumađeinu.
40010031	nṯia ñerṯe ñagiđǝñalo. ñagerṯo ŋeniano ŋwaiña ŋamiñaṯo uɽir gwaiña.
40010032	leđa pređ ildi lǝbaṯa ṯa ǝllëɽǝñi leđa nëiñua, igiđ elwaɽe ṯa lënǝŋulu ǝllëɽǝñi cum papa gǝlëɽǝñi nëiñua igi gafo elo.
40010033	orn leđa pređ ildi labǝlaiciñi leđa nëiñua, igënǝñi cum igiđ elabǝlaice papa gǝlëɽǝñi nëiñua igi gafo elo.
40010034	ñerṯe ñagǝbaṯa ṯa igeṯo ṯa enaice leđa đǝbëɽǝđia eŋen. igero igeṯo ṯa eme đǝbëɽǝđia eŋen orn ṯa eme đoperre.
40010035	igeṯo ṯa yiđi maji gagea eṯen na ŋere ŋagea lǝŋgen na una gaɽebwa gagea unin gaɽǝbwa,
40010036	na leđa legeɽa geđa gǝnǝŋ liđ almagea.
40010037	eđa igi gubwa eṯenga na lǝŋgenga gamiñaṯo gubwaiñiya, gënǝŋu gaber garajađaṯa eŋen ṯa aŋaiñǝteṯe. na eđa igi gubwa ñereña gamiñaṯo gubwaiñiya, gënǝŋu gaber garajađaṯa eŋen ṯa aŋaiñǝteṯe.
40010038	eđa igi gaber garrapa đuɽi đǝlëɽǝŋu aŋaiñǝteṯe gënǝŋu gaber garǝjađaṯa eŋen ṯa aŋaiñǝteṯe.
40010039	eđa igi garǝmoṯwa đamǝṯia đǝlëɽǝŋu gënǝŋu giđ aŋwoṯwe laŋge pređ na đamǝṯia eum, na eđa igi gabaiya ŋen ŋanṯa ñi gënǝŋu giđ aŋamǝṯe đeṯam.
40010040	eđa gaŋǝnṯǝnde gënǝŋu gaŋǝnṯiñi, na eđa igi gaŋǝnṯiñi gënǝŋu gaŋǝnṯu rǝmwa irri rađwaṯiñi.
40010041	eđa igi gaŋǝnṯu nabi ŋen ŋanṯa yaɽo nabi, gënǝŋu giđ aŋǝneini đǝpǝɽa đǝnabi, na eđa igi gaŋǝnṯu eđa guđǝrwaṯo eŋen ŋen ŋanṯa gënǝŋu guđǝrwaṯo eŋen gënǝŋu giđ aŋǝneini đǝpǝɽa đeđa guđǝrwaṯo eŋen.
40010042	eđa igi ganaicia maji gǝnǝŋ eleđa ildi lǝrresi ŋawa ŋamǝle ŋetefr ṯa aŋǝṯi ŋen ŋanṯa maji gaiñǝteṯa, đeṯam igǝndǝlwaɽǝṯia ṯa đeṯam gënǝŋu giđ aŋapǝɽǝni.
40011001	ndǝ yesu gërrǝŋaico ṯalǝmis ilëɽǝŋu ŋen iŋi đǝge, isi ređ nemiñe eɽijan, gënǝŋu gamiño alo yakǝl ṯa aŋërrǝŋaiđe na aŋǝɽwate ŋen ŋǝrǝmwa irnuŋ egen.
40011002	orn yuanna al mamuḏan igi gafo isijǝn gano ŋen iŋi al masiya giđu, nǝŋǝmađweiṯi nano ṯalǝmis ilëɽǝŋu,
40011003	ṯa aiyǝmeɽǝđe, agaɽ eđa igi ŋen ŋǝwërđǝnu ṯa giđ aŋela walla ñagaṯurṯi eđa garto?
40011004	yesu nǝŋǝluɽǝbiṯi eŋen nǝŋaṯa, mbǝr ñǝlwaɽǝṯi yuanna ŋen ŋǝlaŋge ildi ñagǝseicǝlo na ñaganǝlo.
40011005	leđa ildi laŋǝlisi liđǝnu lǝseiđia na leđa ilđi laɽo lebǝco liđǝnu lǝbǝrlda, na leđa lagǝro liđǝnu ltǝɽe, na leđa laɽ nđul liđǝnu lǝnna, na leđa laiyo latuđǝnu na ŋen ŋaŋǝra ŋërrǝŋeinu eleđa laɽo lǝbai aŋǝno.
40011006	na eđa gaŋǝra nano igi gero gǝfiđia wagǝnǝŋ eŋen ŋǝlëɽǝñi igi gamiđia gabëɽǝŋeinia.
40011007	ndǝ leđa ildi labǝɽo yesu nǝŋǝlwaɽǝṯi leđa larraiđo eŋen ŋǝyuanna ṯa, ñagabǝɽo eđǝñwa eđa? ṯa ñaseici pǝɽwapǝɽwa iđi đǝbera đǝtësia?
40011008	orn ñagabǝɽo eđa? ṯa ñaseici eđa gëɽǝnu ndrena nano nǝmutiaŋǝno? leđa ilđi lëɽǝnu ndrena nano naŋǝra kaiñ lënǝŋulu lafo eneɽa nǝnǝlǝŋ noɽra.
40011009	orn ñagabǝɽo eđa? ṯa ñaseiei nabi? a, igǝnđǝlwaɽǝṯia đeṯam ñagaseicu eđa goɽra gamiñaṯo nabi.
40011010	fǝŋu iŋi ŋen ŋǝwërđǝnu ŋen ŋanṯaŋu, seiđu, igwađwaṯa eđa ŋa nëiñua gerṯo ŋen ŋǝlëɽǝñi igi giđ aŋatoɽaṯe đađ ŋa nëiñua.
40011011	đeṯam igǝnđǝlwaɽǝṯia ṯa, eleđa ildi lǝlǝŋǝnu iliji ɽrlda eđa gero gǝnǝŋ goɽra gamiñaṯo yuanna al mamuḏan. orn eđa igi gǝta gamiñaṯo leđa pređ eŋǝlǝŋe ŋelo gënǝŋu goɽra gamiñaṯǝma.
40011012	iliga lǝyuanna al mamuḏan na mǝlđin điñǝđi ŋǝlǝŋe ŋelo ŋananeinu ŋen ŋubwa na leđa lwaiña ŋabǝɽa lǝbendia.
40011013	ŋen yuanna gamǝlu geṯo anbiya pređ na al ganun lwaɽwato eŋen iŋi ŋamǝlu ŋeṯo.
40011014	na ndǝ ñagaɽǝwađaṯa ñagǝbaŋǝnṯi ŋen iŋi yuanna gaɽ iliya igi ŋen ŋǝwërđǝnu ram ṯa giđ aŋela.
40011015	ŋgiṯr leđa ildi lerṯo nënǝñia alne ŋen iŋi.
40011016	leđa ilđi lafo điñǝđi larno wanđe? lënǝŋulu larno ñere iñi ñaɽaŋa nǝsuk ṯaiñurndǝđu ṯaiñǝɽwataiđo ṯa,
40011017	ñagëriṯǝnde ŋǝmëŋi orn nǝñerṯe ñagëriṯia, ñagalǝŋǝṯǝnde đeieianođa orn nǝñerṯe ñagabara.
40011018	ŋen ŋanṯa yuanna geṯo nǝŋerṯe gǝsa aieǝba walla gǝṯia ŋawa ŋinǝb na leđa lǝbaṯa ṯa gënǝŋu gerṯo usila nano geicia.
40011019	orn iđia gǝleđa geṯo nǝŋase nǝŋǝṯi na leđa labaṯa, seier eđa gamiñeđǝñano igi gǝṯia ŋawa ŋinǝb igi laɽo rappa leđala ildi latǝmeicia ṯulba na leđala leica. daliŋeṯa ŋen nǝsi đërrǝŋeinu ṯa đaɽo đeṯam ŋǝmëɽriaŋa ŋǝlëɽǝŋu.
40011020	orn gënǝŋu nǝŋgariñaṯe irnuŋ goɽra igi giđau aŋwara ywaiña, ŋen ŋanṯa leđa ildi lafau lero laŋgiṯia ŋen eŋen ŋeicia na lero loɽǝbaṯa rǝmwa nano. nǝŋaṯa,
40011021	ya alo ikurisin, agiđi ŋaneini ŋen ŋubwa. ya alo ibeṯsaiḏa, agiđi ŋaneini ŋen ŋubwa. gǝbanṯa aŋwara yoɽra isi yiđǝnu eñaŋ yafo yiđǝnu alo isur na alo isiḏa ṯa leđa lalo yakǝl laŋgiṯu ŋen eŋen ŋeicia ram ldǝɽaŋe igubwan lëɽǝnu suwal nano ldoɽǝbaṯe rǝmwa nano.
40011022	orn igǝndǝlwaɽǝṯia ṯa iloman ildi rǝmwa riđ arawakǝme alo, đakǝme eđalo điđ ađoɽreṯe đamiñaṯa đakǝme đalo isur na đalo isiḏa.
40011023	na aganǝŋa ya alo ikafranawum agwonaṯa agabeini elo? agiđi aŋirǝweicǝni alo eleđa ildi laiyo. ŋen ŋanṯa gǝbanṯa aŋwara yoɽra isi yiđǝnu iŋa yafo yiđǝnu alo isǝḏum ṯa leđa lalo isǝḏum lafo điñǝđi mǝldin.
40011024	orn igaŋǝlwaɽǝṯia ṯa iloman ildi rǝmwa riđ arawakǝme alo đakǝme đǝlaɽǝŋa điđ ađoɽreṯe đamiñaṯa đakǝme đalo isǝḏum.
40011025	iliga ildi yesu nǝŋaṯa, papa igaŋërṯiaŋa nano ŋaŋgi agaɽ elǝŋ gelo na galo ŋen ŋanṯa agalǝbǝjaico leđa ŋen iŋi ildi laliŋeṯo ŋen nǝsi na ildi lwaiña ŋaṯǝɽa orn agërrǝŋaicu ñere ŋen.
40011026	đeṯam papa agiđu ṯia ŋen ŋanṯa ŋen ṯia ŋiđiaŋa agaŋǝra nano.
40011027	na yesu nǝŋeiṯi ṯalǝmis ṯa, papa gǝlëɽǝñi ganaicǝñi laŋge pređ na eđa gero galiŋeṯo iđia illi đaṯa, na eđa gero galiŋeṯo đaṯa illi iđia na eđa igi iđia gwonaṯa gamërrǝŋaicia.
40011028	eṯar ñi nano ñaŋ pređ ñaŋgi ñagaicwaro na ñagerṯo ŋen nano ŋinia, na igiđ endǝnaice đǝmiñǝniano.
40011029	meinr ŋen nano ŋǝlëɽǝñi ñërrǝŋeini ŋen iñi ŋen ŋanṯa igǝđǝrnaṯaralo na igǝta egare na ñagiđi ñafiđi đǝmiñǝniano ŋen ŋanṯa nusila enalo.
40011030	ŋen ŋanṯa ŋen ŋǝlëɽǝñi ŋǝndiđia ñagaŋǝra nano na đinia đǝlëɽǝñi đëbia.
40012001	iliga lakǝl yesu nǝŋǝmiñe ini iloman lǝđǝmiñǝniano. na ṯalǝmis ilëɽǝŋu niyǝcoiñǝṯe nemǝndiñe ŋwala ṯailumuraicu elo ṯailaso.
40012002	al farisiyin yaseicu ŋen iŋi niyeiṯi yesu ṯa, seicu ṯalǝmis ilaɽǝŋa yëbǝđia ŋen iŋi ŋëđǝñinu iloman lǝđǝmiñǝniano.
40012003	yesu nǝŋǝleiṯi ṯa, ñagero ñagǝbëgǝri ŋen iŋi đawuđ giđu nđǝ gënǝŋu na leđa ildi lafǝlda laicoiña?
40012004	gënǝŋu gënṯu egeɽa gǝrǝmwa nǝŋǝme aicǝba igi gëɽǝnu rǝmwa nëiñua nǝŋǝse. na ŋen ŋëđǝñinu ṯa gënǝŋu walla leđa lafǝlda alǝse, illi al kana.
40012005	walla ñagero ñagǝbëgǝri igal ganun ṯa iloman lǝđǝmiñǝniano al kana yagera ŋen ŋǝloman lǝđǝmiñǝniano ndǝ yëbǝđia ŋǝmëɽria ŋal ekǝl, orn yënǝŋulu yero mǝnna?
40012006	igǝndǝlwaɽǝṯia ṯa waŋge gëni gamiñaṯo al ekǝl.
40012007	gǝbanṯa ñagaliŋeṯo ŋen iŋi rǝmwa ralwaɽo ṯa, igwonaṯa ŋǝbaiyaŋǝno na gerṯa đǝɽǝđǝnia ṯa ñagero ñagǝsǝkia leđa lero mǝnna.
40012008	ŋen ŋanṯa iđia gǝleđa gaɽ elǝŋ gǝloman lǝđǝmiñǝniano.
40012009	orn yesu nǝŋǝmiñe alo yakǝl nǝŋënṯi imajma esen.
40012010	na maji gëni gǝnǝŋ đaŋ đǝlëɽǝŋu đaiyaŋǝno na leđa ldeɽǝđe yesu lđaṯa, ŋen ŋaŋǝra ṯa eđa gabakeiđia iloman lǝđǝmiñǝniano ? leɽǝđǝma ṯia ṯa alaɽǝwađaṯe lamasǝki.
40012011	yesu nǝŋǝleiṯi ṯa esegi eñaŋ ndǝ gerṯo đaŋala iđi điɽǝṯu ilǝbu iloman lǝđǝmiñǝniano nǝŋerṯe gabǝla aŋëndi aŋabǝee?
40012012	maji gerṯo ŋeniano ŋwaiña gamiñaṯo yaŋala ywaiña. nṯia ŋen ŋaŋǝra ndǝ eđa gëbǝđia ŋen ŋaŋǝra iloman lǝđǝmiñǝniano.
40012013	orn yesu nǝŋeiṯi maji ṯa, alwe đaŋ. gënǝŋu nǝŋwale đaŋ na đaŋ nḏamǝṯe đarno orǝba.
40012014	orn al farisiyin niyamiñe niǝɽwataiđe niemage ṯa aiyǝɽiñe yesu ṯau.
40012015	yesu galiŋeṯo ŋen iŋi nǝŋgaṯe alo yakǝl. leđa lwaiña ṯalmaiyǝteṯo alo na gënǝŋu nǝŋǝleiđi pređ.
40012016	yesu nǝŋǝlǝbǝɽe nano ṯa alerṯe lamiđia galǝŋinu,
40012017	ṯa ŋen iŋi ŋwalwaɽǝnu nabiya isaiya aŋǝɽiñađeini. gënǝŋu gaṯa,
40012018	seicr eđa gaiñǝđuɽǝđǝnṯia igi igëɽǝma, fiđia gǝlëɽǝñi gubwaniya igi usila gǝlëɽǝñi gaŋǝra nano iŋu. igiđi yamauwëɽi usila gǝlëɽǝñi, na gënǝŋu giđ aŋǝlwaɽǝṯi leđa lalo pređ ṯa liđ alakǝmǝni.
40012019	gënǝŋu gaber giđ alukuɽǝbijǝđǝṯi leđala eŋen na gaber giđ aŋǝrǝjaice ole. na eđa gero gǝnǝŋ giđ aŋǝne ole gǝlëɽǝŋu erađ.
40012020	gënǝŋu gaber giđ aŋgere pǝɽwapǝɽwa iđi đëndijǝđǝnu na gaber giđ aŋǝɽiñe aurua igi gabǝṯwa đubwano liga ŋen ŋuđǝrwaṯo ŋamǝlu ŋađama ŋen ŋǝɽiano.
40012021	na leđa pređ lalo liđ alṯurṯi ŋen igirǝŋ gǝlëɽǝŋu.
40012022	orn leđa lamaṯo yesu maji nano igi gerṯo usila nano geicia, gaŋǝlisi na gaijǝba gwaɽwata na yesu nǝŋǝmeiđi na maji gaijǝba gwaɽwata gwaɽwata na gaseiđia.
40012023	leđa pređ lđirǝwano ldaṯa, eđa igi gaɽ iđia gǝḏawuḏ?
40012024	al farisiyin niyane niyaṯa, eđa igi gaber gamiña nusila neicia leđa nano illi ŋabǝɽaŋa ŋǝbalsabul igi gaɽ elǝŋ gǝnusila neieia.
40012025	yesu galiŋeṯo ŋen eŋaṯǝɽa eŋen nǝŋǝleiṯi ṯa, ŋǝlǝŋe pređ iŋi leđa lǝŋǝlǝŋe lageađaiđo niđ aŋǝmǝndëđǝni na ndǝ leđa lirnuŋ goɽra walla legeɽa igi lǝgeađaiđo eŋen irnuŋ goɽra walla eɽa gaber gađurwa.
40012026	na ndǝ seṯan yamiña seṯan yënǝŋu egeađaiđo eŋen ŋǝlǝŋe ŋǝlëɽǝŋu niđ aŋfeṯe ṯau?
40012027	ndǝ igamiña nusila neicia leđa nano ŋabǝɽaŋa ŋǝbalsabul ñere eñalo ñamiña nusila neicia ŋabǝɽaŋa ŋesegi? ŋen ŋafǝṯia ñënǝŋulu ñiđ aiñǝndinḏeici.
40012028	orn ndǝ igamiña nusila neicia leđa nano usilaga gǝrǝmwa đeṯam ŋǝlǝŋe ŋǝrǝmwa ŋeṯǝnđe nano đǝge.
40012029	fǝṯau eđa gaɽǝwađaṯa gǝbenṯia egeɽa gǝmaji gwonḏǝṯo aŋaldǝbǝje laŋge ǝllëɽǝŋu illi ndǝ gakaso maji gwonḏǝṯo ananoŋ? orn giđ aŋaldǝbǝje laŋge legeɽa gǝlëɽǝŋu.
40012030	eđa gǝnǝŋ gaber ñagǝldǝfialda eŋen, gënǝŋu gagiaiñi orn eđa igi gaber ñagararreiđia laŋge gënǝŋu galaldǝđia laŋge alo.
40012031	ŋen ŋafǝṯia igǝndǝlwaɽǝṯia ṯa, ŋen pređ ŋeieia na ŋen pređ ŋǝlwaɽǝnu ŋagea rǝmwa ŋiđ aŋgǝđeini eleđa ilđi liđu, orn leđa ilđi lǝbaṯa ŋen ŋusila gatǝɽe ŋeicia lënǝŋulu laber liđ alǝŋgǝđeini ŋen iŋi kwai kwai.
40012032	leđa pređ ilđi lǝbaṯa lagea iđia gǝleđa liđ alǝŋgǝđeini ŋen iŋi ŋeicia orn leđa ildi lǝbaṯa lagea usila gatǝɽe lënǝŋulu laber liđ alǝŋgǝđeini ŋen iŋi kwai kwai alo isi walla alo isi yiđ aiyfeṯe.
40012033	iđr uɽi ṯa gaŋǝra na liđia ṯa laŋǝra, walla iđr uɽi ṯa geicia na liđia ṯa leicia. ŋen ŋanṯa uɽi gǝlǝŋinu iliđia ǝllëɽǝŋu.
40012034	ya ñere ñimwa yeicia ñaŋ ñaŋgi ñageicia ñagaɽǝwađaṯa ñagwalwaɽa ŋen ŋaŋǝra ṯau? ŋcn ŋanṯa ëiñua ywaɽwata ŋen iŋi ŋamiña eŋaṯǝɽa.
40012035	eđa gaŋǝra gamiña laŋge laŋǝra eŋen ŋǝlëɽǝŋu ŋaŋǝra na eđa geicia gamiña laŋge leicia eŋen ŋǝlëɽǝŋu ŋeicia.
40012036	igǝndǝlwaɽǝṯia ṯa iloman ildi rǝmwa riđ arawakǝme alo leđa pređ liđ alokoɽǝbaica ŋen pređ ŋǝpiano lënǝŋulu lwalwaɽo.
40012037	ŋen ŋanṯa ñagiđi ñëbǝrni ŋenŋa iŋi ñagwalwaɽo na ñagiđi ñakǝmǝni ŋenŋa iŋi ñagwalwaɽo.
40012038	leđa lǝmaṯan lǝleđa ildi lǝbërrǝŋaiđia ŋen ŋal ganun na lal farisiyin ldeɽǝđe yesu lđaṯa, ya eđa gabërrǝŋaiđia ŋen ñagwonaṯa ñagaseicia agëbǝđia ŋamǝla.
40012039	yesu nǝŋǝluɽǝbiṯi eŋen ṯa, leđa lǝliga ildi leicia na lǝɽiano eŋen, lënǝŋulu lapwaiña ŋamǝla orn laber liđ alneini ŋamǝla illi ŋamǝla ŋǝyunan.
40012040	ŋen ŋanṯa garno yunan gafo egara gome goɽra ñoman ñiɽijin, ëđǝñin na ulǝŋgi, nṯia cum iđia gǝleđa giđ aŋfeṯe iđuđa ñoman ñiɽijin ëđǝñin na ulǝŋgi.
40012041	leđa lalo ininawa liđ altwođe iliga ildi rǝmwa riđ arawakǝme alo leđala lǝliga ilđi na liđ aldakǝme, ŋen ŋanṯa lënǝŋulu lano ŋen ŋǝyunan ldǝŋgiṯi ŋen eŋen ŋeicia ldoɽǝbaṯe rǝmwa nano. na scicr eđa gëni gamiñaṯo yunan.
40012042	elǝŋ gaɽǝbwa galo yǝnǝŋ eđǝɽǝđalo liđ altwođe iliga ildi rǝmwa riđ arawakǝme alo leđala lǝliga ildi na giđ aŋǝlakǝme ŋen ŋanṯa gënǝŋu geṯo ltuŋga đǝrti ṯa aŋǝne đaliŋeṯa ŋen nǝsi đǝsuliman. na seicr eđa gëni gamiñaṯo suliman.
40012043	ndǝ usila geicia gamiña eđa nano gabakaldica alo yero ŋawano gabapwaiña đǝmiñǝniano, orn gaber gafiđia.
40012044	orn nǝŋaṯa, igiđi yoɽǝbaṯe egeɽa gǝlëɽǝñi igi igamiñau. orn nǝŋela nǝŋǝfiđi eɽa gamǝndëđǝniau na gaṯuɽeinu ŋope na eđa gero gafau.
40012045	orn nǝgabǝla nǝŋǝma nusila nomǝn neicia đenǝŋ nǝmiñe nǝɽijan ini neicia kaiñ namiñaṯǝma na nënṯi pređ ṯanoɽaŋo na iliga lǝnḏurṯu maji gwuma kaiñ gamiñaṯo iliga lananoŋ. ŋen ŋiđ aŋfeṯe ṯia cum eleđa leicia lǝliga ilđi.
40012046	ŋen yesu gwaɽwatiṯi leđa larraiđo mǝldin, lǝŋgen na lorǝba laṯurǝwa ndëuwǝr lwonaṯa lamǝlwaɽǝṯia.
40012047	eđa gǝnǝŋ gwalwaɽǝṯǝma ṯa, seicu lǝŋgalo na lorldalo laṯurǝwa ndëuwǝr lonaṯa lǝŋǝlwaɽǝṯia.
40012048	yesu nǝŋǝmuɽǝbiṯi eŋen nǝŋaṯa, esegi gaɽo ǝnna na esandǝldi laɽo lorldaiñ?
40012049	nǝŋwale đaŋ nǝŋwurǝjaice ṯalǝmis ilëɽǝŋu, nǝŋaṯa, fǝnna na lorldaiñ.
40012050	ŋen ŋanṯa lǝŋgaiñ na lorldaiñ fǝŋulu ildi lëbǝđia ŋen ŋǝpapa gǝlëɽǝñi igi gafo elo.
40013001	na loman lakǝl yesu gamiño eɽa nǝŋǝɽaŋe alo đǝbarlda nano đoɽra,
40013002	na leđa lwaiña larraiđo ŋu nano. nṯia gënǝŋu nǝŋënṯi iđǝpundr đǝŋau nǝŋǝɽaŋe alo. na leđa pređ laṯurwa nëṯǝndi
40013003	na gënǝŋu nǝŋǝlǝlwaɽǝṯi ŋen ŋwaiña ŋenŋa iŋi ŋǝwujǝnu, nǝŋaṯa eđa gǝnǝŋ gabǝla ŋen ŋanṯa aŋabǝđe ŋwoređa.
40013004	ndǝ gabǝđǝlo ŋǝmaṯan nǝŋǝreinialo eđađ na ndǝfia neṯo nǝloṯe.
40013005	ŋǝmaṯan nǝŋǝreinialo eŋwandra đuđa đǝtefr nǝŋobǝđe taltal ŋen ŋanṯa đuđa đǝtefr.
40013006	orn ndǝ ëđǝñina yatwođo nǝŋuɽǝni nǝŋamuđiṯi aŋǝno ŋen ŋanṯa urldia gero.
40013007	ŋǝmaṯan nǝŋǝreinialo iri orn ri ratwođo ndrǝlëndi.
40013008	ŋǝmaṯan nǝŋǝreinialo alo yaŋǝra nǝŋobǝđe nǝŋǝlǝŋe liđia lwaiña. ŋǝmaṯan ŋalǝŋo liđia eređia ređ, na ŋǝmaṯan ŋalǝŋo liđia eređia đenǝŋ nalo eređia gunto na ŋǝmaṯan ŋalǝŋo liđia eređia giɽijin.
40013009	ŋgiṯr leđa ildi lerṯo nënǝñia alne ŋen iŋi.
40013010	ṯalǝmis ilëɽǝŋu yeṯo niyǝmeɽǝđe, ŋen ŋanṯau agwalwaɽǝṯia leđa ŋen ŋǝwujǝnu?
40013011	gënǝŋu nǝŋǝluɽǝbiṯi eŋen nǝŋaṯa, ŋen ŋaneinǝnde ṯa ñaliŋeṯe ŋamǝɽa ŋǝŋǝlǝŋe ŋelo, orn ŋero ŋǝlneini.
40013012	eđa gerṯo laŋge giđ aŋǝlneini lǝmǝn tǝŋ na giđ aŋǝlerṯe lwaiña, orn eđa gero laŋge, waŋge gǝtefr gǝlëɽǝŋu giđ aŋǝmeini.
40013013	ŋen ŋafǝṯia igǝlǝlwaɽǝṯia ŋen ŋǝwujǝnu ṯa alǝseici orn lero lǝseicia na ṯa alne orn lero lǝnna na laliŋeṯa.
40013014	ŋen iŋi isaiya gwalwaɽo ŋǝɽiñađeini iŋulu, iŋi ŋaṯa, đeṯam ñagiđi ñane orn ñagaber ñagiđi ñaliŋeṯe. đeṯam ñagiđi ñaseiđia orn ñagaber ñagiđi ñaseiđia.
40013015	ŋen ŋanṯa ŋaṯǝɽa ŋǝleđa ilđi ŋaɽo tǝgǝtǝg, na laɽ ndul na laldanḏeinu isi ṯa alerṯe lǝseiđia isiya na ṯa alerṯe lǝnna nënǝñina na ṯa alerṯe laliŋeṯa eŋaṯǝɽa na ṯa yerṯe igǝleiđia. yesu nǝŋǝlwaɽǝṯi ṯalǝmis mǝldin ṯa
40013016	isi isalo yaŋǝra nano ŋen ŋanta yaseiđia na nënǝñia enalo naŋǝra nano ŋen ŋanṯa nǝnna.
40013017	đeṯam igǝndǝlwaɽǝṯia ṯa, anbiya ywaiña na leđa lwaiña ildi luđǝrwaṯo eŋen lafo lwonaṯa laseicia ŋen iŋi ñagaseicia orn lero laseicia na lafo lwonaṯa lǝnna ŋen iŋi ñagǝnna orn lero lǝnna.
40013018	nṯia ñaŋ, nǝr ŋen ŋǝwujǝnu ŋeđa igi gabađo ŋwoređa.
40013019	ndǝ eđa gǝnǝŋ gano ŋen ŋǝŋǝlǝŋe ŋǝrǝmwa orn gero galiŋeṯa, seṯan yeṯo yǝmama ŋen ŋabǝđǝnu egare. gënǝŋu garno ŋwoređa ŋeđađ.
40013020	ŋwoređa iŋi ŋǝreinu alo eŋwandra ŋarno eđa igi gano ŋen nǝŋëndi taltal đaŋǝrađa nano.
40013021	gënǝŋu gero urlda nǝŋëndi ŋen liga lobǝlano orn ndǝ ŋen ŋatwođo ŋabɽwaŋǝno orn ganeinu ŋen ŋubwa ŋen ŋanṯa ŋen ŋǝrǝmwa gënǝŋu gaŋgiṯia ŋen taltal.
40013022	ŋwoređa iŋi ŋǝreinu alo iri ŋarno eđa igi gano ŋen ŋǝrǝmwa orn đǝgǝrđia đalo isi na đonaṯa đǝlaŋge lwaiña ldëndi ŋen na ŋen ŋaber ŋalǝŋa liđia.
40013023	ŋwoređa iŋi ŋǝreinu alo yaŋǝra yarno eđa igi gano ŋen ŋǝrǝmwa orn galiŋeṯo. fǝŋu igi gamama liđia lwaiña eŋen ŋǝrǝmwa. eđa gǝnǝŋ gǝmama leđa eređia ređ, na eđa gǝnǝŋ gǝmama leđa eređia đenǝŋ nalo eređia gunto, na eđa gǝnǝŋ gǝmama leđa eređia giɽijin.
40013024	gënǝŋu nǝŋǝlǝlwaɽǝṯi ŋen ŋwomǝn ŋǝwujǝnu nǝŋaṯa, ŋen ŋǝŋǝlǝŋe ŋelo ŋarno maji gǝnǝŋ igi gawađo ŋwana ŋaŋǝra igi gǝlëɽǝŋu.
40013025	orn ndǝ gënǝŋu gandro, eđa gǝnǝŋ gamagea nǝŋela nǝŋǝwađe ṯoɽwar eŋwana igi nǝgabǝla.
40013026	nđǝ ŋwana nǝŋobǝđe nǝŋwonḏaice ṯoɽwar đobǝđa cum.
40013027	na lǝbai lǝmaji ldela ndǝmalwaɽǝṯi ṯa, ya elǝŋ gerṯa agawađo ŋwana ŋaŋǝra igi gǝlaɽǝŋa? orn ṯoɽwar đeṯo ŋga?
40013028	maji nǝŋǝleiṯi ṯa, eđa gǝnǝŋ igi gageaiñi fǝŋu giđu ŋen iŋi. lǝbai ldǝmeɽǝđe ldaṯa, agwonaṯa ñagabǝla ñalǝcǝđaṯe alo?
40013029	orn maji nǝŋaṯa, ndo. ŋen ŋanṯa aŋgaica ñagiđi ñalǝcǝđaṯe alo ŋwanaŋa.
40013030	orn ŋgiṯǝrldo altwođe ndǝm. na iliga lǝđwanḏa igiđ elwaɽǝṯe leđa ildi lwanḏa ṯa, mbǝr ñaicǝđaṯe ṯoɽwar alo ananoŋ ñalakase ñalakëɽi isia orn ñwanḏe ŋwana ñalakëɽaici eđwarra đǝlëɽǝñi.
40013031	gënǝŋu nǝŋǝlǝlwaɽǝṯi ŋen ŋwomǝn ŋawujǝnu nǝŋaṯa, ŋǝlǝŋe ŋelo ŋarno ŋǝlwa ŋǝkarḏal iŋi ŋǝrresi kaiñ ŋamiñaṯo lorǝba pređ iŋi maji gǝnǝŋ gakađo ijǝnena.
40013032	orn ŋǝlwa iŋi nǝŋobǝđe nǝŋǝɽeṯe uɽi goɽra kaiñ na ndǝfia nelo nela naɽaŋe ndreṯe.
40013033	orn gënǝŋu nǝŋǝlǝlwaɽǝṯi ŋen ŋwomǝn ŋawujǝnu nǝŋaṯa, ŋǝlǝŋe ŋelo ŋarno uđǝɽi igi wuji gamo nǝŋënǝci igaicǝba garno igǝsafiya iɽijan ṯa aŋǝmiñe aicǝbano pređ.
40013034	yesu gwaɽwatǝṯo leđa ŋen iŋi pređ ŋenŋa ŋawujǝnu, na gero gǝlǝɽwatiṯi ŋen ŋǝnǝŋ illi ŋenŋa ŋawujǝnu.
40013035	giđu ṯia ṯa ŋen aŋǝɽiñǝđeini iŋi isaiya gwalwaɽo nđǝ gaṯa, igiđ eɽwate ŋen ŋawujǝnu, na igiđ elwaɽe ŋen pǝlelo iŋi ŋalǝbijǝnu liga alo yiđǝnu na điñǝđi mǝldin.
40013036	yesu nǝŋgaṯe eleđa nǝŋënṯi egeɽa. na ṯalǝmis niyǝmeṯa nano niyǝmeɽǝđe niyaṯa, ŋaicǝnde ŋen ŋǝwujǝnu ŋǝṯoɽwar igi.
40013037	gënǝŋu nǝŋǝluɽǝbiṯi eŋen nǝŋaṯa, eđa gawađo ŋwana ŋaŋǝra fǝŋu iđia gǝleđa.
40013038	gi gaɽ alo. na ŋwana ŋaŋǝra ŋaɽo liđia lǝŋǝlǝŋe ŋǝrǝmwa. ṯoɽwar đaɽo liđia lǝseṯan na fǝseṯan isi yawađa ṯoɽwar.
40013039	đwanḏa đafo ndǝ liga ildi lamǝndëđǝnu na fǝmǝlaiyǝka isi ywanḏa
40013040	ŋen ŋarno ṯoɽwar đaieǝđeinialo nḏuɽǝni nṯia eum ŋen ŋiđ aŋfeṯe ndǝ liga ildi lamǝndëđǝnu.
40013041	iđia gǝleđa giđ aŋǝđwaṯe mǝlaiyǝka ilëɽǝŋu eŋǝlǝŋe ŋǝlëɽǝŋu na yënǝŋulu yiđ aiyǝrreiđe laŋge pređ ildi latuđu ŋen ŋeicia na leđa pređ ildi liđu ŋen ŋeicia.
40013042	na yiđ aiyǝlëuwǝṯi isia na ŋwal na đǝsaṯa eŋađ liđ alfeṯe.
40013043	orn leđa luđǝrwaṯo eŋen liđ alǝwađialo larno ëđǝñina eŋǝlǝŋe ŋeṯen. ŋgiṯr leđa ilđi lerṯo nënǝñia alne ŋen iŋi.
40013044	ŋen ŋǝŋǝlǝŋe ŋelo ŋarno laŋge lalǝbijǝnu igi lwaiña iliano kaiñ ildi maji gǝnǝŋ gafiđǝlo nǝŋǝlǝbǝce. gënǝŋu gaŋǝra nano nǝŋaɽe nǝŋǝliđi laŋge pređ ǝllëɽǝŋu orn nǝŋǝliđi gi.
40013045	na cum ŋen ŋǝŋǝlǝŋe ŋelo ŋarno eđa gǝnǝŋ igi gabapwaiña ŋwandra ŋǝbernia lulu iŋi ŋwaiña iliano.
40013046	orn nđǝ gafiđu lulu lunto lwaiña iliano kaiñ gënǝŋu nǝŋǝliđi laŋge pređ ǝllëɽǝŋu nǝŋǝliđi lulu.
40013047	na eum ŋen ŋǝŋǝlǝŋe ŋelo ŋarno yar isi yǝwujǝnu iđǝbarlda đoɽra niyëndi lǝmme lwaiña ɽetǝɽeteo.
40013048	ndǝ yar ywunḏeinu leđa ldabǝleđeṯe nëṯǝndi ldǝɽaŋe alo ldǝrarreiđe lǝmme laŋǝra eŋumǝra orn ldëuwǝṯi leicia.
40013049	ŋen ŋiđ aŋfeṯe ṯia nđǝ liga ilđi lamǝndëđǝnu. mǝlaiyǝka yiđ aiyela aiyǝnandǝđe leđa ano leicia eleđa luđǝrwaṯo eŋen,
40013050	niyǝlëuwǝṯi isia. đara na đasaṯa eŋađ liđ alfeṯe tu.
40013051	yesu nǝŋeɽǝđe ṯalǝmis nǝŋaṯa, ñagaliŋeṯo ŋen iŋi pređ? yënǝŋulu niyǝmeiṯi ṯa, a.
40013052	gënǝŋu nǝŋǝleiṯi ṯa leđa pređ ilđi lǝbërrǝŋaiđia ŋen ŋal ganun ildi lërrǝŋeinu ŋen ŋǝŋǝlǝŋe ŋelo larno eđa gerṯo eɽa igi gǝmama laŋge egworǝb lǝmaijǝn na lǝram elaŋge ildi lëɽǝnu alǝsoŋ.
40013053	orn ndǝ yesu gwaɽwato ŋen iŋi pređ ŋawujǝnu đǝge nǝŋǝmiñe alo yakǝl.
40013054	gënǝŋu nǝŋeṯo tǝŋgen nǝŋërrǝŋaiee leđa ŋen imajma. na leđa ldirǝwano kaiñ ldaṯa, gënǝŋu gamo đaliŋeṯa ŋen nǝsi na aŋwara isi ŋga?
40013055	gerṯa fǝŋu iđia geđa igi geicǝđa? gerṯa lǝŋgen gǝbernia miriam na lorlđen laɽorra lǝbernia yagub na yusǝf na siman na yauđa?
40013056	na gerṯa lorlden ɽrlda pređ ñagafǝlđa? nṯia gamo ŋen iŋi pređ ŋga?
40013057	orn ldǝmaneđe. orn yesu nǝŋǝleiṯi ṯa, nabi gananeini đame alo pređ illi tǝŋgen na egeɽa gǝlëɽǝŋu.
40013058	na gënǝŋu gero gëbǝđia aŋwara ywaiña alo yakǝl ŋen ŋanṯa leđa lero lǝberṯa đonaṯa.
40014001	iliga ilđi iruḏus igi gaɽ elǝŋ nǝŋǝne ŋen iŋi yesu giđu,
40014002	nǝŋǝlwaɽǝṯi leđa ildi liṯǝma ŋǝmëɽria nǝŋaṯa, fǝyuanna al mamuḏan. gënǝŋu gatwođo eŋǝɽaiñ nṯia ŋabǝɽa ŋwaiña ŋëbǝđia ŋǝmëɽria iŋu.
40014003	iruḏus gafo gëndu yuanna nǝŋǝmakase nǝŋǝmëɽi isijǝn eŋen ŋiruḏiya igi gaɽo wasen filibus orǝba giruḏus,
40014004	ŋen ŋanṯa yuanna gafo gwalwaɽǝṯu iruḏus ṯa, ŋen ŋëđǝñinu ṯa agǝma wuji igi.
40014005	iruḏus gafo gwonaṯa gamaɽiña orn giđǝña leđa ŋen ŋanṯa lënǝŋulu laṯa yuanna gaɽo nabi.
40014006	na lomanaŋ liga lǝđǝlǝŋǝnia điruḏus ŋere ŋiruḏiya ṯaŋiđu tiɽau leđa nëiñua na iruḏus nǝŋǝreṯe nano.
40014007	nǝŋëɽǝṯi ŋen đalǝfiađa ṯa aŋǝnaice wagǝnǝŋ ŋënǝŋu ŋeɽǝđo.
40014008	lǝŋgen nǝŋǝnaice ŋere ŋen orn ŋere nǝŋaṯa, naicǝñi nđa lǝyuanna al mamuḏan igǝsinia.
40014009	orn elǝŋ iruḏus nǝŋirǝwano orn ŋen ŋanṯa đalǝfia na ŋen ŋanṯa leđa ildi lasǝlda gënǝŋu gwalwaɽo ṯa aŋǝneini.
40014010	nǝŋǝđwaṯe askari niyaṯǝbaṯe yuanna nđa alo isijǝn,
40014011	niyape nda ǝllëɽǝŋu igǝsinia niyanaice ŋere na ŋere nǝŋǝnaice lǝŋgen.
40014012	ṯalǝmis iyuanna niyaɽe niyape aŋǝno ilëɽǝŋu niyuri. orn niyela niyǝlwaɽǝṯi yesu ŋen iŋi.
40014013	ndǝ yesu gano ŋen iŋi nǝŋënṯi iđǝpundr đǝŋau na gabǝṯa alo yǝnǝŋ alǝsoŋ. nđǝ leđa lano ŋen ṯia ldamiñe irnuŋ egen ṯalmamamo iđurṯu rǝmanǝñaralo.
40014014	ndǝ yesu gamiño iđǝpundr nǝŋǝseiei leđa ildi lwaiña nǝŋǝlgiaṯe ŋabaiya nano nǝŋakeiđi leđa ildi lwuma iŋulu.
40014015	na erregano ṯalǝmis ilëɽǝŋu niyǝmeṯa nano niyaṯa, lǝgafr eđǝñwa na ulǝŋgi gaɽo. nṯia đwaṯo leđa alɽe irnuŋ aliliđi ŋǝsa.
40014016	orn yesu nǝŋǝleiṯi ṯa, gerṯa ŋen đeṯam ṯa leđa labǝla. naieǝrlđo laŋge ñaganǝñaŋ ṯa alǝse.
40014017	na yënǝŋulu niyǝmeiṯi ṯa, ñagerṯo ragif đenǝŋ na lǝmme liɽijan ikǝrǝŋ.
40014018	gënǝŋu nǝŋaṯa, apǝṯiñi laŋge ilđi.
40014019	nǝŋǝlwaɽǝṯi leđa alɽaŋalo, nǝŋǝme ragif đenǝŋ na lǝmme liɽijan nǝŋǝnwanǝđe elo nǝŋǝlǝbuŋṯi. ndǝ gagerǝlo nǝŋǝlnaice ṯalǝmis na ṯalǝmis nelnanaice leđa.
40014020	leđa pređ laso ldǝbeṯe orn ṯalǝmis nirǝrreiđi ŋǝsa ŋǝṯënu ŋǝteta nǝŋunḏǝjaice ŋumǝra ređ nǝŋǝmiñe ŋiɽijan.
40014021	leđa laɽorra alǝf đenǝŋ laso na liji ɽrlda na ñere cum.
40014022	orn yesu nǝŋǝlwaɽǝṯi ṯalǝmis ilëɽǝŋu ṯa aiyënṯi iđǝpundr đǝŋau ṯa aiyuɽǝđe iđǝbarlda đoɽra ŋu nëiñua orn nǝŋǝđwaṯe leđa pređ cum.
40014023	ndǝ gađwaṯo leđa gënǝŋu nǝgabǝṯa naiyǝn alǝsoŋ ṯa aŋǝṯurṯi rǝmwa. ndǝ ulǝŋgi gaɽo gënǝŋu gafo tu alǝsoŋ.
40014024	na đǝpundri đarǝmaṯo nwaldaŋ ëṯǝndi nano na ŋawa ṯaŋǝpu ŋen ŋanṯa đǝbera đwonaṯa đokoɽǝbaica nḏurṯu.
40014025	orn ulaldiṯano bǝrni bǝrnia yesu nǝŋaleṯa nano.
40014026	ṯalǝmis niyǝmaseici gǝbǝrlda nǝŋau niyiđǝñiṯalo niyaṯa, fusila, niyarǝ-jaice ole ŋen ŋanṯa yiđiñalo kaiñ.
40014027	orn yesu nǝŋǝlǝlwaɽǝṯi nǝŋaṯa, ëɽǝnu đǝñano. fiñi. ñerṯe ñagiđiñalo.
40014028	buṯrus nǝŋǝmuɽǝbiṯi eŋen nǝŋaṯa, ya elǝŋ ndǝ fǝŋa lwaɽǝṯiñi yerlde nǝŋau eŋeṯa nano.
40014029	yesu nǝŋaṯa, elaŋ. buṯrus niŋirǝwi iđǝpundr ṯaŋerldo nǝŋau nǝgabǝṯa yesu nano.
40014030	orn ndǝ gaseicu đǝbera nǝŋiđǝñiṯalo ṯaŋirǝwǝṯu eŋau aten nǝŋarǝjaice ole nǝŋaṯa, ya elǝŋ, ëbǝriñi.
40014031	orn yesu nǝŋwale đaŋ nǝŋamëndi nǝŋǝmeiṯi ṯa, maji, agerṯo đonaṯa đǝtefr, agǝtësǝnu egare eđa?
40014032	ndǝ lënṯu iđǝpundr đǝbera nḏerṯe.
40014033	yënǝŋulu isi yafo iđǝpundr yamakwuđiñǝṯialo niyaṯa, đeṯam agaɽ iđia gǝrǝmwa.
40014034	ndǝ luɽǝđu iđǝbarlda đoɽra ldarǝmaṯe alo ijannisaraṯ
40014035	na leđa lalo yakǝl ldǝmaliŋeṯe ldǝđwaṯe leđa alo pređ ṯwaiñ na lënǝŋulu ldǝmeṯa nano leđala pređ ildi lwuma ldǝmeɽǝđe
40014036	ṯa alpǝrre erena gǝlëɽǝŋu gaɽo đurṯu. na leđa pređ ildi lapǝrra erena ldeiđini.
40015001	orn al farisiyin na leđa ilđi labërrǝŋaiđia ŋen ŋal ganun lđamiñe alo yursalim ldeṯa yesu nano, ldǝmeɽǝđe
40015002	ldaṯa, ŋen ŋanṯau ṯalǝmis ilaɽǝŋa yagera ŋen ŋǝleđa loɽra? yënǝŋulu yaber ywasǝni raŋ ndǝ yasa.
40015003	gënǝŋu nǝŋǝluɽǝbiṯi eŋen nǝŋaṯa, ŋen ŋanṯau ñagagera ŋen ŋǝrǝmwa ṯa ñiđi ŋen ŋeṯalanda?
40015004	ŋen ŋanṯa rǝmwa ralwaɽo ṯa, đǝñiṯr eṯalo na lǝŋgalo na eđa igi gwaɽwata ŋen ŋeṯen ŋeieia walla lǝŋgen cum, ŋgiṯǝma aŋǝɽiñǝni.
40015005	orn ñagwaɽwata ṯa, eđa igi gwalwaɽǝṯu eṯen na lǝŋgen ṯa, igafo igaɽǝwađaṯa igǝndamica orn iganaico rǝmwa laŋge ǝllëɽǝñi,
40015006	gerṯa đeṯam ṯa gënǝŋu aŋëđǝñiṯi eṯen na lǝŋgen. nṯia ñagagero ŋen ŋǝrǝmwa ṯa ñiđi ŋen ŋeṯalanđa.
40015007	ya leđa ildi lerṯo ŋen ŋiɽijan, isaiya gwalwaɽo ŋen ŋǝrǝmwa đeṯam ndǝ gaṯa eŋen eŋalo,
40015008	leđa ildi laiñǝnanaicia đame ëiñuaya orn nare enen nafo nwaldaŋ.
40015009	lënǝŋulu laiñǝbuŋṯi mǝɽǝmǝɽeñ, ldërrǝŋaiđe ŋen ŋǝleđa orn ldaṯa ṯa fǝŋen ŋǝrǝmwa.
40015010	yesu nǝŋundǝđi leđa lwaiña ṯa aɽrraiđe ŋu nano nǝŋǝleiṯi ṯa, nǝr ñaliŋeṯe ŋen iŋi.
40015011	gerṯa laŋge ildi lǝbenṯia egeđa ëiñua ilđi lamiđia gataŋa orn laŋge ilđi lamiña egëiñua lamiđia gataŋa.
40015012	ṯalǝmis niyǝmeṯa nano niyǝmwalwaɽǝṯi ṯa, agaliŋeṯo ṯa al farisiyin niciṯano kaiñ ŋen yano ŋen iŋi ŋǝlaɽǝŋa?
40015013	gënǝŋu nǝŋǝluɽǝbiṯi eŋen nǝŋaṯa, nuɽi pređ ini papa galëɽǝñi igi gafo elo gero gǝwërđǝlo nënǝŋulu niđ anukwuɽǝđǝni.
40015014	ŋgitǝrldo. yënǝŋulu yaɽo leđa laŋǝlisi ildi labërrǝŋaicia leđa rađ ildi laŋǝlisi cum. ndǝ eđa gǝnǝŋ gaŋǝlisi ganaicia eđa gwomǝn đađ igi gaŋǝlisi cum lënǝŋulu liđ aliɽǝṯi igaba ndǝm.
40015015	buṯrus nǝŋǝmuɽǝbiṯi eŋen ṯa, aŋaicǝnde ŋen iŋi ŋǝwujǝnu.
40015016	yesu nǝŋaṯa, ñaŋ cum ñagaijǝba đaliŋeṯa mǝldin?
40015017	ñagai-jǝba ṯa laŋge ilđi lǝbenṯia egëiñua yeđa labǝṯa egare ldamiñe iđurṯu?
40015018	orn ŋen iŋi ŋamiña egëiñua yeđa ŋeṯo egare na fǝŋen iŋi ŋëbǝđia eđa gataŋa.
40015019	ŋen ŋeicia na đǝɽiñǝđia na đaɽaŋa lijila ɽrǝto lamameinu eneɽa, na đaɽaŋa ñereña ñamǝlu ñamameini eneɽa, na ŋoɽoma na ŋaɽǝwen na đabwaiđia ŋenia, laŋge ildi leṯo egare.
40015020	fǝlaŋge ildi lëbǝđia eđa gataŋa orn ŋen ṯa eđa gasa raŋra rero rwasǝni ŋaber ŋǝmiđia gataŋa.
40015021	yesu nǝŋǝmiñe alo yakǝl na gabǝṯa alo isur na alo isiḏa.
40015022	na wuji gǝnǝŋ igi gaɽo gananiya geṯo alo yakǝl nǝŋarǝjaice ole nǝŋaṯa, ya elǝŋ, iđia gǝḏawuḏ giaṯiñi ŋabaiya nano. ŋere ŋǝlëɽǝñi ŋaɽǝbwa ŋerṯo usila nano geicia nǝŋëndǝni kaiñ.
40015023	orn yesu nǝŋerṯe gumuɽǝbiṯia ŋen ŋǝnǝŋ. ṯalǝmis ilëɽǝŋu nimeṯa nano nimeiṯi ṯa, đwaṯǝma, ŋen ŋanṯa gënǝŋu garǝjaico ole mǝlđin nanda nḏurṯu.
40015024	yesu nǝŋǝluɽǝbiṯi eŋen nǝŋaṯa, igwađweinṯu yaŋala isi ywaṯo yeɽa gisrayil ikǝrǝŋ.
40015025	wuji nǝŋela nǝŋǝmuđǝñiṯi alo nǝŋaṯa, ya elǝŋ amǝđaṯiñi.
40015026	yesu nǝŋǝmuɽǝbiṯi eŋen nǝŋaṯa gerṯa ŋen ŋaŋǝra ndǝ eđa gamama ŋǝsa ŋǝñere orn aŋëuwujǝṯi ñina.
40015027	wuji nǝŋǝmeiṯi ṯa, ndo ya elǝŋ, ŋen ŋaŋǝra. ŋen ŋanṯa ñina ñasa aicǝba gǝleđa lerṯǝlo igi gǝbǝrtiṯia alo.
40015028	orn yesu nǝŋǝmuɽǝbiṯi eŋen nǝŋaṯa, wuji đonaṯa đǝlaɽǝŋa đoɽra. ŋen ŋiđ aŋfeṯe ŋarno agwonaṯa. na ŋere ŋǝlëɽǝŋu nǝŋeiđini iliga lakǝl đurri.
40015029	yesu nǝŋǝmiñe alo yakǝl nǝŋerlde đǝbarlda nano đoɽra đǝbernia al bar ijalil. orn gabǝṯa naiyǝn nǝŋǝɽaŋe alo tu.
40015030	orn leđa lwaiña leṯǝma nano lđǝmame leđa laɽo lebǝco na ildi laijǝba aŋǝnoiya na ildi laŋǝlisi, na ildi laijǝba laɽwata na lwaiña tǝŋ ldakëɽi yesu nëiñua. na yesu nǝŋǝleiđi pređ.
40015031	na leđa pređ ldirǝwano ndǝ laseicu leđa laijǝba laɽwata ṯalaɽwato na leđa laijǝba aŋǝnoiya ldalǝŋeṯe aŋǝnoiya na leđa laɽo lebǝco ṯalerldo na leđa laŋǝlisi ṯalǝseiđu lđananaice rǝmwa risrayil ŋaɽrwa.
40015032	yesu nǝŋunđǝđi ṯalǝmis ilëɽǝŋu nǝŋǝleiṯi ṯa, igagiaṯa leđa ŋabaiya nano ŋen ŋanṯa lënǝŋulu lǝgafǝrlđa điñǝđi ñoman ñiɽijin na lënǝŋulu lero lalasǝni. igaber igwonaṯa igǝlǝđwaṯa laicoiña ŋen ŋanṯa aŋgaica liđ aɽređe eŋǝɽwa alirǝtǝṯi eđađ.
40015033	ṯalǝmis ilëɽǝŋu niyǝmeiṯi ṯa, lǝgafr eđǝñwa na ñamame ragif ŋga irri rwaiña ṯa leđa ildi lwaiña alǝbeṯe?
40015034	yesu nǝŋǝleiṯi ṯa, ñagerṯo ragif mǝnau? yënǝŋulu niyaṯa ñagerṯo ragif đenǝŋ ndrǝmiñe riɽijan na lǝmme lǝmaṯan.
40015035	na gënǝŋu nǝŋǝlwaɽǝṯi leđa ṯa alɽaŋe alo,
40015036	nǝŋǝme ragif đenǝŋ ndrǝmiñe riɽijan nǝŋǝlǝbuŋṯi nǝŋǝlgere nǝŋǝlaice ṯalǝmis na ṯalǝmis nǝlnanaice leđa.
40015037	leđa pređ laso ldǝbeṯe. na ṯalǝmis yararreiđu ŋǝsa ŋǝṯënu ŋǝteta nǝŋunḏǝjaice none đenǝŋ nǝmiñe niɽijan
40015038	na leđa laso laɽorra alǝf marldwan na liji ɽrlda na ñere cum.
40015039	orn gënǝŋu nǝŋǝđwaṯe leđa nǝŋënṯi iđǝpundr đǝŋau nǝŋǝɽe alo imajḏal.
40016001	al farisiyin na as saḏḏugiyin leṯo yesu nano ṯa alminḏeici ldǝmeɽǝđe lđaṯa, aŋaicǝnde ŋamǝla ŋelo.
40016002	gënǝŋu nǝŋǝluɽǝbiṯi eŋen nǝŋaṯa, ndǝ ulǝŋgi gaɽo ñagabaṯa, rǝmwa arerṯe rađǝne ulǝldiṯu ŋen ŋanṯa ltuŋga labǝṯwa lore.
40016003	na ulaldiṯano ñagabaṯa, đǝbera điđ ađǝtwođe điñǝđi na rǝmwa rađǝne ŋen ŋanṯa ltuŋga labǝṯwa lore. đeṯam ñagaliŋeṯo ŋen ŋǝltuŋga orn ñagaijǝba ŋen ŋǝliga ildi.
40016004	leđa lǝliga ildi leicia lapwaiña ŋamǝla orn laber liđ alneini ŋamǝla illi ŋamǝla ŋǝyunan. orn gënǝŋu nǝŋǝlomiñe nǝŋǝlǝŋgiṯi.
40016005	ndǝ ṯalǝmis ilëɽǝŋu niyuɽǝđe iđǝbarlda đoɽra niyaijǝbeinu eŋen ṯa aiyape aicǝba.
40016006	yesu nǝŋǝleiṯi ṯa, rǝmojǝđr iguđǝɽi gal farisiyin na gassaḏḏugiyin.
40016007	yënǝŋulu ṯaiɽwataiđo niyaṯa, lǝgero lǝgapar aicǝba.
40016008	yesu galiŋeṯo ṯia nǝŋǝleiṯi ṯa, ŋen ŋanṯau ñagwaɽwataiđia ṯa ñagero aieǝba ya leđa ñaŋgi ñagerṯo đonaṯa đǝtefr.
40016009	ñagaijǝba ŋen mǝldin? ñagaijǝbeinu eŋen ŋǝragif đenǝŋ irri rabeico leđa alǝf đenǝŋ na ŋumǝra ŋaɽo mǝnau iŋi ñagwunḏǝjaicǝlo?
40016010	na ñagaijǝbeinu eŋen ŋǝragif đenǝŋ ndrǝmiñe riɽijan irri rabeieo leđa alǝf marldwan na none naɽo mǝnau iŋi ñagunḏǝjaicǝlo ?
40016011	ŋen ŋanṯau ñagaijǝba ṯa igero igǝndǝlwaɽǝṯia ṯa ñarǝmojǝđe ŋen ŋaicǝba? rǝmojǝđr iguđǝɽi gal farisiyin na gassaḏḏugiyin.
40016012	orn yënǝŋulu niyaliŋeṯe ṯa gënǝŋu gero gǝndǝlwaɽǝṯia ṯa aiyǝrǝmojǝđe uđǝɽi gaicǝba orn ŋen iŋi al farisiyin na assaḏḏugiyin ṯalërrǝŋaiđo.
40016013	ndǝ yesu nǝŋarǝmaṯe alo ibernia gaisariya filibus gënǝŋu nǝŋeɽǝđe ṯalǝmis ilëɽǝŋu ṯa, leđa lǝbaṯa ṯa iđia gǝleđa gaɽ esegi?
40016014	yënǝŋulu nimuɽǝbiṯi eŋen niyaṯa, leđa lǝmaṯan lǝbaṯa ṯa agaɽo yuanna al mamuḏan na lǝmaṯan lǝbaṯa ṯa, agaɽ iliya na lǝmaṯan lǝbaṯa ṯa agaɽo irǝmiya walla nabi yǝnǝŋ.
40016015	gënǝŋu nǝŋǝleɽǝđe ṯa, ñaganǝñaŋ ñagǝbaṯa igënǝñi esegi?
40016016	siman buṯrus nǝŋǝmuɽǝbiṯi eŋen nǝŋaṯa, agaɽ al masiya, agaɽ iđia gǝrǝmwa irri ramǝṯia.
40016017	yesu nǝŋǝmuɽǝbiṯi eŋen nǝŋaṯa, agǝbuŋǝnṯu siman bǝnyuna ŋen ŋanṯa leđa ildi lerṯo eđe na ŋǝfǝni lero laŋërrǝŋaicia ŋen iŋi orn papa gǝlëɽǝñi igi gafo elo gërrǝŋaicǝŋa ŋen,
40016018	na igaŋwalwaɽǝṯia cum, agano buṯrus na igiđ ywađe kanisa đǝlëɽǝñi ldwandr ildi na ŋabǝɽa ŋǝŋǝɽaiñ ŋaber ŋiđ aŋǝđame.
40016019	igiđ eŋanaiee mufṯa eŋǝlǝŋe ŋelo na ŋen iŋi agǝbaṯa ŋëđǝñinu alo ŋiđ aŋëđǝñini elo cum, na ŋen agǝbaṯa ŋero ŋëđǝñini alo aŋerṯe ŋëđǝñini elo eum.
40016020	orn nǝŋǝlwaɽǝṯi ṯalǝmis ilëɽǝŋu đwonḏǝṯađa ṯa aiyerṯe ywalwaɽǝṯia leđa gënǝŋu gaɽ al masiya.
40016021	iliga ildi nëiñua yesu ṯaŋwalwaɽǝṯu ṯalǝmis ilëɽǝŋu ṯa ŋen đeṯam gënǝŋu gabǝṯa alo yursalim na ṯa leđa loɽra na nǝlǝŋ nǝkana na leđa ildi labërrǝŋaiđia ŋen ŋal ganun liđ almananaiee ŋen ŋwaiña ŋubwa na gënǝŋu aŋǝɽiñǝni na aŋǝtuđini ndǝ ñoman ñaɽo ñiɽijin.
40016022	buṯrus nǝŋǝmabǝleđeṯe alǝsoŋ nǝŋamagariñaṯe nǝŋaṯa, ya elǝŋ gerṯa fǝṯia. ŋen iŋi ŋaber ŋiđ aŋeṯa nano.
40016023	yesu nǝŋǝređialo nǝŋeiṯi buṯrus ṯa, ŋgaṯo ñi nano seṯan. agaɽo đar iđi điñekǝrǝŋaicia ŋen ŋanṯa agaber agǝlëldǝŋǝđeinia eŋen rǝmwa ronaṯa orn eŋen leđa lwonaṯa.
40016024	orn yesu nǝŋǝlwaɽǝṯi ṯalǝmis nǝŋaṯa, ndǝ eđa gǝnǝŋ gwonaṯa gaiñǝteṯa ŋgiṯǝma aŋǝneđe etam gǝlëɽǝŋu aŋarrǝpe đuɽi đǝlëɽǝŋu aŋaiñǝteṯe.
40016025	ŋen ŋanṯa eđa igi garǝmoṯwa đamǝṯia đǝlëɽǝŋu gënǝŋu giđ aŋwoṯwe laŋge pređ na đamǝṯia cum, na eđa igi gabaiya ŋen ŋanṯa ñi, gënǝŋu giđ aŋamǝṯe đeṯam.
40016026	đaɽǝjaice đwuŋga ndǝ eđa ganeini laŋge pređ lalo orn gwoṯwa đamǝṯia đǝlëɽǝŋu? walla eđa giđ aŋanaiđe wande gaɽ ilia ṯa aŋamǝṯe?
40016027	ŋen ŋanṯa iđia gǝleđa giđ aŋela eŋaɽrwa ŋeṯen mǝlaiyǝkaya ilëɽǝŋu na giđ aŋapǝɽe leđa garno lënǝŋulu liđu ŋǝmëɽria.
40016028	đeṯam igǝndǝlwaɽǝṯia ṯa, lǝmaṯan eleđa ildi laṯurwa ëli laber liđ alaiye ŋen lamǝlu laseicia iđia gǝleđa geṯo eŋǝlǝŋe ŋǝlëɽǝŋu.
40017001	ndǝ ñoman ñaŋgaṯo đenǝŋ lđǝmiñe lunto yesu nǝŋǝme buṯrus na yagub na yuanna igi gaɽ orǝba gǝyagub lđabǝṯǝlda naiyǝn ywala alǝsoŋ.
40017002	na gënǝŋu nǝŋǝređe aŋǝno verto ŋulu nëiñua na isiano yawađialo yarno ëđǝñina na ndrena nǝlëɽǝŋu nǝbǝjeṯe narno arrerre.
40017003	na musa na iliya ldǝlamiñiṯi ldǝɽwate yesu ŋǝla.
40017004	orn buṯrus nǝŋeiṯi yesu ṯa, ya elǝŋ ŋen ŋaŋǝra ñagafo ëli. ndǝ agwonaṯa ṯia igiđi yuraṯe ŋutu ŋiɽijin, ǝlnǝŋ ŋen ŋanṯa ŋa na ǝlnǝŋ ŋen ŋanṯa musa na ǝlnǝŋ ŋen ŋanṯa iliya.
40017005	ŋen gwalwaɽa ṯia ibwoɽua isi yawađialo nileṯa nano na ole geṯo isbwoɽua nǝŋaṯa, fǝŋu igi iđia gǝlëɽǝñi gubwaniya igi igaŋërṯǝma nano kaiñ. naṯǝmar.
40017006	nđǝ ṯalǝmis yano ŋen iŋi niyiɽǝṯi alo niyiđǝñiṯalo kaiñ.
40017007	yesu nǝŋela nǝŋǝlabǝre nǝŋaṯa, twođr. ñerṯr ñagiđiñalo.
40017008	nđǝ yënǝŋulu yatuđu isi yaseicu eđa gero illi yesu gunto.
40017009	nđǝ lirǝwo naiyǝn yesu nǝŋǝlǝlwaɽǝṯi ṯa, ñerṯe ñagalwaɽǝṯia leđa ŋen iŋi ŋamiñiṯǝnđe illi ndǝ iđia gǝleđa gatuđinu eŋǝɽaiñ.
40017010	ṯalǝmis ilëɽǝŋu niyǝmeɽǝđe niyaṯa, orn ŋen ŋanṯau leđa ilđi labërrǝŋaiđia ŋen ŋal ganun labaṯa ṯa, ŋen đeṯam iliya giđ aŋela ananoŋ?
40017011	yesu nǝŋǝluɽǝbiṯi eŋen nǝŋaṯa, đeṯam iliya geṯo na giđ aŋaṯoɽaṯe ŋen pređ.
40017012	orn igǝndǝlwaɽǝṯia ṯa iliya geṯo đǝge na leđa laijǝbama orn liṯǝma ŋen lonaṯa. nṯia eum lënǝŋulu liđ alnaiee iđia gǝleđa ŋen ŋubwa ŋeicia.
40017013	orn ṯalǝmis niyaliŋeṯe ṯa yesu gwalwaɽǝṯǝlo eŋen ŋǝyuanna al mamuḏan.
40017014	ndǝ lënǝŋulu lopǝđaiđo leđala lwaiña eđa gǝnǝŋ geṯǝma nano nǝŋwođiñǝṯe nđria nalo yesu nëiñua nǝŋǝmeiṯi ṯa,
40017015	ya elǝŋ giaṯo iđia gǝlëɽǝñi ŋabaiya nano ŋen ŋanṯa gënǝŋu gerṯo usila nano geicia na gabakare kaiñ. ñoman ñwaiña gënǝŋu giɽǝṯu isia na eŋau.
40017016	igamamaṯǝma ṯalǝmis ilaɽǝŋa orn niyerṯe yaɽǝwađaṯa yameiđi.
40017017	yesu nǝŋuɽǝbiṯi eŋcn ṯa, ya leđa ñaŋgi ñagero gabendia ŋen na ñagǝɽiano eŋen, ñoman ñaɽo mǝnau lǝgaɽaŋr? ñoman ñaɽo mǝnau igwalarano eŋen eŋalo? meiṯiñi umi ëli.
40017018	yesu nǝŋgariñaṯe usila geicia na usila geicia namiñe umi nano na iliga lakǝl đurri umi geiđinu.
40017019	ṯalǝmis niyeṯa yesu nano nemeɽǝđe ṯa, ŋen ŋanṯau ñagero ñagaɽǝwađaṯa ñagamiña usila geicia?
40017020	yesu nǝŋǝleiṯi ṯa, ŋen ŋanṯa đonaṯa eđalo đǝtefr. đeṯam igǝndǝlwaɽǝṯia ṯa ndǝ ñagerṯo đonaṯa đǝtefr garno ŋǝlwa ŋal karḏal iŋi ŋǝrresi kaiñ ñagaɽǝwađaṯa ñagwalwaɽǝṯa aiyǝn isi, ŋgaṯo alo isi ŋaɽe alo yakǝl, na yiđ aiyaɽe. ñagiđi ñaɽǝwađaṯe ñagëbǝđia laŋge pređ.
40017021	ñagaber ñagaɽǝwađaṯa ñagamiña nusila neicia narno ṯia illi ndǝ ñagaṯurṯia rǝmwa na ñagaɽaŋa ŋorwaṯaŋa.
40017022	liga labakaldaica alo ijalil yesu nǝŋeiṯi ṯalǝmis ṯa, iđia gǝleđa giđ aŋǝneiđǝni eraŋ rǝleđa.
40017023	lënǝŋulu liđ almaɽiñe na gënǝŋu giđ aŋǝtuđini ndǝ ñoman ñaɽo ñiɽijin. na yënǝŋulu niywane kaiñ.
40017024	ndǝ lënǝŋulu ldeṯo alo ikafranawum leđa ildi lamama ṯulba yal ekǝl ldeṯa buṯrus nano ldǝmeɽǝđe ṯa, eđa gǝbërrǝŋaiđia ŋen gënǝŋu ganaiđia gǝrus yǝṯulba isi yarno riyal?
40017025	buṯrus nǝŋaṯa, a. ndǝ buṯrus nǝŋënṯi egeɽa yesu nǝŋǝmalwaɽǝṯi ananoŋ nǝŋaṯa, siman agaṯau? nǝlǝŋ nalo namama ṯulba an esanda? iliđia walla eleđa laɽ ilia?
40017026	buṯrus nǝŋǝmeiṯi ṯa, leđa laɽ ilia. na yesu nǝŋǝmeiṯi ṯa, nṯia liđia laber lananaiđia.
40017027	orn ta ñerṯe ñagëbǝđia leđa leiciano ildi lamama ṯulba, mbu ŋëuwǝṯi đar iđǝbarlda ŋape ome gananoŋ igi agënđu. orn ŋabǝlađe ëiñuano na agiđi ŋafiđi gǝrus eɽǝbǝđo lorǝbano yerṯo gǝrus ano yarno riyal eɽijan. mo ŋanaice leđa ŋen ŋanṯa lëlǝŋ ndǝm.
40018001	iliga ildi ṯalǝmis yeṯo yesu nano niyǝmeɽǝđe niyaṯa, esegi goɽra gamiñaṯo lorǝba pređ eŋǝlǝŋe ŋelo?
40018002	yesu nǝŋundǝđi ŋere ŋǝta aŋǝmeṯa nano nǝŋëɽi ŋere iligano,
40018003	nǝŋaṯa, đeṯam igǝndǝlwaɽǝṯia ṯa, ndǝ ñagaber ñagaređialo eŋen eŋalo ñarneṯe ñere ñǝrra ñerṯe ñagabenṯia eŋǝlǝŋe ŋelo.
40018004	nṯia eđa igi gëbǝđi etam gǝlëɽǝŋu gǝta garno ŋere iŋi ŋǝta gënǝŋu goɽra gamiñaṯo lorǝba pređ eŋǝlǝŋe ŋelo.
40018005	eđa gaŋǝnṯu ŋere ŋǝta ŋarno ŋere iŋi igirǝŋ gǝlëɽǝñi gënǝŋu gaŋǝnṯiñi.
40018006	orn eđa igi gëbǝđia ŋere ŋǝnǝŋ ṯa ŋaŋgiṯia ŋen ŋǝlëɽǝñi, ŋen ŋaŋǝra ndǝ gënǝŋu aŋakaseini lwandra egǝtam loɽra kaiñ larno ala aŋǝwujǝni igal bar.
40018007	leđa lalo liđ alneini ŋen ŋubwa ŋen ŋanṯa laŋge ildi lëbǝđia leđa alǝŋgiṯi ŋen ŋǝrǝmwa. đeṯam ŋen ŋiđ aŋela iŋi ŋaɽǝwađaṯa ŋëbǝđia leđa alǝŋgiṯi ŋen orn eđa giđ aŋǝneini ŋen ŋubwa igi gamama ŋen iŋi.
40018008	ndǝ đaŋ đǝlaɽǝŋa walla đǝmanǝña đǝlaɽǝŋa laŋiđia agaŋgiṯia ŋen ŋǝrǝmwa ṯabaṯo alo, ŋëuwǝṯi. ndǝ agǝbenṯia eđamǝṯia agaɽ ebǝco walla đaŋđa đunto ŋen iŋi ŋaŋǝra ŋamiñaṯo ŋen ṯa agǝwujǝni isia isi yuɽa bǝɽǝbǝte raŋra rldǝm walla rǝmanǝñara rldǝm.
40018009	ndǝ isi yǝlaɽǝŋa yaŋiđia agaŋgiṯia ŋen ŋǝrǝmwa miñicu alo ŋëuwǝṯi. ndǝ agǝbenṯia iđamǝṯia isiya yento ŋen iŋi ŋaŋǝra ŋamiñaṯo ŋen ṯa agǝwujǝni isiya yiɽijan alo eŋen ŋubwa kaiñ.
40018010	rǝmojǝđr ŋen ṯa ñerṯe ñagađama ŋere ŋǝnǝŋ eñere iñi ñǝrra ŋen ŋanṯa igǝndǝlwaɽǝṯia ṯa mǝlaiyǝka esen isi yafo elo ṯaiyǝseicu isiano ipapa gǝlëɽǝñi igi gafo elo.
40018011	ŋen ŋanṯa iđia gǝleđa geṯo ṯa aŋǝpwaiñe na aŋëbǝri leđa ildi lwaṯo.
40018012	ñagaṯau? ndǝ eđa gǝnǝŋ gerṯo yaŋala miyya na đwaṯo elorǝb đǝnǝŋ, gënǝŋu gaber gaŋgiṯia yaŋala yǝṯënu eređia đenǝŋ nalo eređia marldwan na đenǝŋ nemiñe marldwan naiyǝn aŋaɽe aŋǝbapwaiñe đaŋala iđi đwaṯo?
40018013	orn iganđǝlwaɽǝṯia đeṯam ṯa, ndǝ gafiđu gënǝŋu gaŋǝranano ŋen ŋanṯa đaŋala iđi đafo đwaṯo gamiñaṯo yaŋala eređia đenǝŋ nalo eređia marldwan na đenǝŋ nemiñe marldwan isi yero ywaṯo.
40018014	nṯia eṯalo igi gafo elo gaber gwonaṯa ṯa ŋere ŋǝnǝŋ eñere iñi ñǝrra aŋǝmǝndëđǝm kwai kwai.
40018015	ndǝ orǝba geđa gǝnǝŋ eñaŋ gaŋiṯia ŋen ŋeicia, mbu ŋamagariñaṯe ñagafo alǝsoŋ. ndǝ gënǝŋu gǝnna ŋen ŋǝlaɽǝŋa aguɽǝbeinǝma nano.
40018016	ndǝ orǝba gero gǝnna oɽǝbaṯǝma nano eđaga gǝnǝŋ walla leđala liɽijan ṯa ŋen aŋaṯǝɽeini ëiñuaya eleđa liɽijan walla liɽijin ildi lerṯo đamǝđaṯa.
40018017	ndǝ gënǝŋu gero gǝnna ŋen eŋen lwaɽǝṯu leđa lǝkanisa. na nđǝ gero gǝnna leđa lǝkanisa ŋgiṯǝma aŋǝɽeṯe garno eđa ŋa nëiñua igi gaijǝba ŋen ŋǝrǝmwa walla garno eđa gatǝmeicia ṯulba.
40018018	đeṯam igǝndǝlwaɽǝṯia ṯa ŋen iŋi ñagabaṯa ŋëđǝñinu alo ŋiđ aŋëđǝñini elo cum na ŋen iŋi ñagabaṯa ŋero ŋëđǝñinu alo aŋerṯe ŋëđǝñini elo cum.
40018019	đeṯam igǝndǝlwaɽǝṯia tǝŋ ṯa, ndǝ leđa liɽijan alo larraiđia eŋen ŋǝnǝŋ lǝbeɽǝđia, papa gǝlëɽǝñi igi gafo elo giđ aŋǝliṯi ŋen iŋi.
40018020	ŋen ŋanṯa ndǝ leđa liɽijan walla liɽijin larreiđǝnu igirǝŋ gǝlëɽǝñi igënǝñi igafǝlo iligano.
40018021	orn buṯrus nǝŋǝmeṯa nano nǝŋǝmeɽǝđe nǝŋaṯa, ya elǝŋ oraiñ giđ aŋǝñiṯia ŋen ŋeicia orn igamaŋgǝđeicia ŋen iŋi ŋeicia ñoman mǝnau? ñoman đenǝŋ ñemiñe ñiɽijan?
40018022	yesu nǝŋǝrneiṯi ṯa igaber igaŋwalwaɽǝṯia ṯa, fǝñoman đenǝŋ ñemiñe ñiɽijan orn ñoman eređia đenǝŋ nalo eređia giɽijan na đenǝŋ ñemiñe ñiɽijan.
40018023	ŋen ŋafǝṯia ŋen ŋǝŋǝlǝŋe ŋelo ŋarno elǝŋ gǝnǝŋ igi gwonaṯa lǝbai ǝllëɽǝŋu almananaica laŋge lamǝcu.
40018024	ndǝ gatwođo ṯa aŋiđi ṯia eđa gǝnǝŋ gameinǝma nano igi gerṯo amǝcu goɽra kaiñ.
40018025	na eđa igi gero gaɽǝwađaṯia gamanaicia amǝcu gǝlëɽǝŋu, nṯia elǝŋ gwalwaɽo ṯa eđa igi na wasen na ñere ñǝlëɽǝŋu na laŋge pređ ǝllëɽǝŋu aliliđǝni na al gǝrus aiyǝmaneini.
40018026	ŋen ŋafǝṯia ebai nǝŋǝmuđiñǝṯialo nǝŋaṯa, alarano eŋen ŋǝlëɽǝñi na igiđi eŋanaice laŋge pređ.
40018027	orn elǝŋ gebai nǝŋǝmagiaṯe ŋabaiya nano nǝŋǝmaŋgiṯi nǝŋǝmaŋgiđiṯi amǝcu gǝlëɽǝŋu.
40018028	orn ebai gakǝl nǝŋǝmiñe nǝŋǝfiđi ebai gwomǝn igi gerṯo amǝcu gǝtefr gǝlëɽǝŋu, nǝŋǝmëndi logor nǝŋǝmeiṯi ṯa naicǝñi amǝcu gǝlëɽǝñi.
40018029	nṯia ebai gwomǝn nǝŋǝmuđiñǝṯialo nǝŋǝmaraice ŋǝbaiya nano nǝŋaṯa, alarano eŋen ŋǝlëɽǝñi na igiđi eŋanaice laŋge pređ.
40018030	orn ebai nǝŋǝneđe nǝŋǝmëɽi isijǝn illi ndǝ ganaicǝma amǝcu đǝge.
40018031	ndǝ lǝbai lwomǝn laseicu ŋen iŋi ldirǝwano kaiñ ldabǝla ldǝlwaɽǝṯi elǝŋ ŋen iŋi pređ ŋafo.
40018032	orn elǝŋ nǝŋundǝđi ebai gananoŋ tǝŋ nǝŋǝmeiṯi ṯa, ya ebai geicia igǝŋgiđiṯiaŋa amǝcu pređ gǝlëɽǝñi ndǝ ageɽǝđiñi kaiñ,
40018033	gerṯa ŋen ŋaŋǝra ṯa agagiaṯa ebai gwomǝn ŋǝbaiya nano ŋen ŋarno igagiaṯǝŋa ŋǝbaiya nano?
40018034	na elǝŋ nǝŋǝciṯano nǝŋǝmanaice leđa ṯa almananaice ŋen ŋubwa illi ndǝ ganaiđia amǝcu pređ gǝlëɽǝŋu.
40018035	nṯia cum papa gǝlëɽǝñi igi gafo elo giđ aŋǝndiđia nd ñaŋ pređ ñagaber ñagaŋgađeicia lorldalanda ŋen eŋen ŋeicia.
40019001	ndǝ yesu gwaɽwato ŋen iŋi đǝge nǝŋǝmiñe alo ijalil nǝŋeṯa alo yuḏiya isi yafo đǝbarlda nëiñua đǝberma urḏun.
40019002	na leđa lwaiña ldǝmaiyǝteṯe alo na gënǝŋu nǝŋǝlakeiđi tu.
40019003	al farisiyin nimeṯa nano niyǝminḏeici niyaṯa, ŋen ŋal ganun ŋaṯa ṯa eđa gaɽǝwađaṯa ganeđa wasen eŋen pređ?
40019004	genǝŋu nǝŋǝluɽǝbiṯi eŋen nǝŋaṯa ñagero ñagǝbëgǝria ṯa rǝmwa irri riđu leđa ananoŋ riđǝlo laɽorra na ɽrlda?
40019005	nǝŋaṯa tǝŋ, ŋen ŋafǝṯia maji gaɽorra giđ aŋgiṯi eṯen na lǝŋgen ldakasǝni wasenga na lënǝŋulu liɽijan liđ alɽeṯe aŋǝno yento.
40019006	nṯia gerṯa lënǝŋulu laɽo liɽijan mǝldin orn laɽ aŋǝno yento. ŋen ŋafǝṯia ñerṯe ñagaŋgiṯia eđa gǝnǝŋ aŋarnǝđe leđa ildi rǝmwa rakasǝlo.
40019007	yënǝŋulu niyǝmeɽǝđe ṯa, ndǝ ŋen ŋafo ṯia ŋen ŋanṯau musa gaṯa, ndǝ ñaganeđa wasalanda naieǝrldo nađam ṯa ŋen aŋǝlǝŋini ñaganeđǝlo nǝsǝria.
40019008	gënǝŋu nǝŋǝleiṯi ṯa, ŋen ŋanṯa nare enalo nabɽwaŋǝno musa gaŋgiṯǝnde ñaneđe wasalanda orn ŋen ŋero ŋafo ṯia ananoŋ.
40019009	igǝndǝlwaɽǝṯia ṯa eđa igi ganeđo wasen illi ŋen ŋanṯa wasen gaɽ alaiñ nǝŋǝme wuji gwomǝn gënǝŋu gaɽ alaiñ.
40019010	ṯalǝmis niyǝmalwaɽǝṯi ṯa, ndǝ ŋen ŋǝmaji gaɽorra ŋafo ṯia wasenga ŋen ŋaŋǝra ṯa maji gaber gama wuji kwai kwai.
40019011	gënǝŋu nǝŋǝleiṯi ṯa, gerṯa leđa pređ labaŋǝnṯi ŋen iŋi illi lënǝŋulu ildi ŋen ŋëɽǝnṯǝlo.
40019012	leđa lëni laɽo yamwaɽe ildi lalǝŋǝnu ṯia enare nǝlǝŋgenanda na leđa lëni liđǝnu laɽo yamwaɽe leđala larto na leđa lëni liđǝnu laɽo yamwaɽe bǝɽan ŋen ŋanṯa ŋǝlǝŋe ŋelo. ŋgiṯu eđa aŋǝnṯi ŋen iŋi, igi gaɽǝwađaṯa.
40019013	orn lamamǝṯu ñere ṯa gënǝŋu aŋǝlëɽi raŋ nano aŋǝṯurṯi rǝmwa. orn ṯalǝmis niyagariñaṯe leđa.
40019014	orn yesu nǝŋǝlǝlwaɽǝṯi ṯa ŋgiṯr ñere aiñeṯa nano. ñerṯe ñagǝlǝtriṯia ŋen ŋanṯa leđa larno ṯia liđ alënṯi eŋǝlǝŋe ŋelo.
40019015	gënǝŋu nǝŋǝlëɽi raŋ nano. orn nǝŋǝmiñe alo yakǝl.
40019016	maji gǝnǝŋ geṯǝma nano nǝŋǝmeɽǝđe nǝŋaṯa, ya eđa gǝbërrǝŋaiđia ŋen igëbǝđia wande gaŋǝra ṯa yerṯe đamǝṯia đǝbǝɽǝbǝte?
40019017	yesu nǝŋǝmeiṯi ṯa, ŋen ŋanṯau ageɽǝđiñi eŋen ŋaŋǝra? eđa gafo gunto igi gaŋǝra. ndǝ agwonaṯa agǝbenṯia iđamǝṯia iđu ŋen ŋal ganun.
40019018	maji nǝŋǝmeɽǝđe ṯa, al ganun yaŋga? yesu nǝŋaṯa ŋerṯe agaɽiñǝđia, ŋerṯe agaɽaŋa wujiga garto, ŋerṯe agalaldǝbǝca, ŋerṯe agaɽǝwen.
40019019	điñǝṯu eṯalo na lǝŋgalo na bwiṯu eđaga gaɽ ëuwǝr ilaɽǝŋa garno etam gǝlaɽǝŋa.
40019020	na maji igi gaɽ ëđǝm nǝŋǝmeiṯi ṯa igarǝmoṯo ŋen iŋi pređ. wande igi igafau pwa mǝldin?
40019021	yesu nǝŋǝmeiṯi ṯa, ndǝ agwonaṯa agaɽiñađeinia mbu ŋiliđi laŋge ǝllaɽǝŋa ŋǝnanaiee leđa gǝrus ildi laɽo lǝbai na agiđi ŋerṯe laŋge lwaiña elo.
40019022	orn nđǝ maji gaɽ ëđǝm gano ŋen iŋi nǝŋaɽe ṯaŋwano ŋen ŋanṯa gerṯo laŋge lwaiña.
40019023	yesu gwalwaɽǝṯu ṯalǝmis ilëɽǝŋu ṯa, đeṯam igǝnđǝlwaɽǝṯia ṯa, ŋen ŋabɽwaŋǝno ṯa leđa ildi lerṯo laŋge lwaiña alënṯi eŋǝlǝŋe ŋelo.
40019024	na igǝndǝlwaɽǝṯia tǝŋ ṯa ndǝ đëuri đǝbenṯia iđǝɽi đal ibri ŋen iŋi ŋabapeđ ŋamiñaṯo ŋen ṯa eđa igi gerṯo laŋge lwaiña gǝbenṯia eŋǝlǝŋe ŋǝrǝmwa.
40019025	ndǝ ṯalǝmis yano ŋen iŋi niyirǝwano kaiñ niyaṯa, ndǝ ŋen ŋafǝṯia esegi gaɽǝwađaṯa gëbǝrni?
40019026	yesu nǝŋǝlseiei nǝŋaṯa, leđa laber laɽǝwađaṯa lëbǝrni bǝɽan orn rǝmwa raɽǝwađaṯa rëbǝđia laŋge pređ.
40019027	buṯrus nǝŋǝmeiṯi ṯa, seicu, nanda ñagaŋgiṯu laŋge pređ na ñagaŋateṯa. ñagiđi ñerṯe lande?
40019028	yesu nǝŋǝleiṯi ṯa, đeṯam igǝndǝlwaɽǝṯia ṯa, ndǝ idia gǝleđa gerṯo ŋǝlǝŋe ŋǝlëɽǝŋu iŋi ŋerṯo ŋaɽrwa alo imaijǝn isi yiđ aiyfeṯe ñaŋ ñaŋgi ñagateṯǝñi ñagiđi ñerṯe ŋǝlǝŋe, ñirnḏeici leđa lisrayil lǝŋǝɽwa ređ nǝŋǝmiñe ŋiɽijan.
40019029	na eum leđa ilđi laŋgiṯu neɽa, walla lorǝba walla lǝŋgenanđa walla eṯenanđa walla wasenanda walla ñere walla ni ŋen ŋanṯa irǝŋ gǝlëɽǝñi, lënǝŋulu liđ alneini laŋge ilđi pređ lwaiña na đamǝṯia đǝbǝɽǝbǝte.
40019030	leđa lwaiña ilđi lnëiñua liđ alɽeṯe lǝnḏurṯu na leđa ildi lǝnḏurṯu liđ alɽeṯe lnëiñua.
40020001	ŋǝlǝŋe ŋelo ŋarno eđa gǝnǝŋ igi gerṯo gi ginǝb. lomanaŋ gënǝŋu gamiño ulaldiṯano ram ṯa aŋëndi leđa almiṯi ŋǝmëɽria igi.
40020002	orn lđarreiđi ŋen leđala ṯa aŋǝlnaice gǝrus yarno al kairia ŋen ŋanṯa loman nǝŋǝlǝđwaṯe igi.
40020003	na ndǝ ëđǝñina yabǝṯo aten eđa nǝŋǝmiñe nǝŋǝseici leđa lwomǝn laṯurwa mǝɽǝmǝɽeñ nǝsuk,
40020004	nǝŋǝleiṯi ṯa, ñaŋ cum mbǝr igi na igiđ enđǝnaice đǝpǝɽa ŋope. lënǝŋulu lđaɽe.
40020005	na eđa giđu ṯia cum ndǝ ëđǝñina yafo iligano na ndǝ yirǝwa aten.
40020006	na erregano eđa nǝŋǝmiñe nǝŋǝfiđi leđa lwomǝn laṯurwa, nǝŋǝleiṯi ṯa, ŋen ŋanṯau ñagaṯurwa ëli mǝɽǝmǝɽeñ ëđǝñëđǝñin?
40020007	lënǝŋulu ldǝmeiṯi ṯa, eđa gero gǝnǝŋ gëndǝnde eŋǝmëɽria. eđa gwalwaɽǝṯǝlo ṯa, ñaŋ cum mbǝr igi.
40020008	ndǝ ulǝŋgi gaɽo eđa gerṯo gi gwalwaɽǝṯu maji igi gamađuɽǝđǝnṯia ṯa, undǝđu leđa ildi lëbǝđia ŋǝmëɽria ŋalnaice đǝpǝɽa eđen, leđa lǝnḏurṯu ananoŋ na leđa lnëiñua cum.
40020009	leđa ildi lënǝjǝnu eŋǝmëɽria erregano ldela ldǝneini pređ gǝrus yarno al kairia.
40020010	ndǝ leđa lnëiñua leṯo lđaṯa egare ṯa alneini gǝrus ywaiña, orn lënǝŋulu cum ldǝneini pređ gǝrus yarno al kairia.
40020011	ndǝ lamo lënǝŋulu lamǝlađu eŋen lagea eđa gerṯo gi ginǝb ldaṯa,
40020012	leđa ildi lǝnḏurṯu liđu ŋǝmëɽria ëđǝñina yento na ŋaliđi ñagaɽǝwaṯǝlda, ñaŋgi ñagiđu ŋǝmëɽria ŋinia ëđǝñëđǝñin aŋal gubwa kaiñ.
40020013	eđa gerṯo gi nǝŋuɽǝbiṯi eđa gǝnǝŋ iŋulu eŋen nǝŋaṯa, oraiñ, igero igaŋanaicia ŋen ŋǝɽiano. gerṯa aganǝŋa lǝgǝrreiđu eŋen ŋǝgǝrus yarno al kairia?
40020014	mo đǝpǝɽa đǝlaɽǝŋa ŋaɽe. igwonaṯa iganaicia eđa geṯo nḏurṯu đǝpǝɽa đarno đǝlaɽǝŋa.
40020015	igaber igaɽǝwađaṯa igëbǝđia ŋen igwonaṯa gǝrusya ilëɽǝñi? isi ilaɽǝŋa yaŋiđia agǝgiaṯa ŋen ŋen ŋanṯa igaŋǝra?
40020016	nṯia eđa gǝnḏurṯu giđ aŋǝɽeṯe gǝnëiñua na eđa gǝnëiñua giđ aŋǝɽeṯe gǝnḏurṯu.
40020017	ndǝ yesu gwonaṯa gabǝṯa alo yursalim nǝŋǝmaṯe ṯalǝmis ilëɽǝŋu ređ nemiñe eɽijan alǝsoŋ eđađ, nǝŋǝleiṯi ṯa,
40020018	seiđr lǝgabǝṯar alo yursalim na iđia gǝleđa giđ aŋǝneiđǝni enǝlǝŋ nǝkana na eleđa ildi lǝbërrǝŋaiđia ŋen ŋal ganun.
40020019	lënǝŋulu liđ alwaɽǝṯi ṯa gënǝŋu aŋǝɽiñǝni, na liđ almanaice leđa lero laɽo yawuḏ ṯa gënǝŋu aŋǝđamǝjǝni eŋen na aŋëpǝni kaiñ ltuala na aŋǝɽiñǝni iđuɽi orn giđ aŋtuđini ndǝ ñoman ñaɽo ñiɽijin.
40020020	orn lǝŋgen liđia lǝsabdi leṯo yesu nano liđiala ǝllëɽǝŋu nǝŋǝmuđiñǝṯi alo ṯa aŋǝmeɽǝđe ŋen ŋǝnǝŋ.
40020021	yesu nǝŋǝmeiṯi ṯa, agwonaṯa wande? wuji nǝŋaṯa, lwaɽo ṯa iđia gǝnǝŋ gǝlëɽǝñi giđ aŋǝɽaŋe nḏaŋ đǝlaɽǝŋa đaŋaicǝba eŋǝlǝŋe ŋǝlaɽǝŋa na ṯa iđia gǝlëɽǝñi gwomǝn, giđ aŋǝɽaŋe nḏaŋ đǝlaɽǝŋa đaŋabur.
40020022	orn yesu nǝŋǝmuɽǝbiṯi eŋen nǝŋaṯa, agaijǝba ŋen ageɽǝđo. ñagaɽǝwađaṯa ñagǝṯia finjan yarno isi igǝṯia? lënǝŋulu ldaṯa, ñagaɽǝwađaṯa.
40020023	yesu nǝŋǝleiṯi ṯa, đeṯam ñagiđi ñëṯi al finjan ilëɽǝñi, orn ŋen ṯa ñagaɽaŋa nḏaŋ đaŋaicǝba na nḏaŋ đaŋabur, gerṯa ŋǝlëɽǝñi ṯa iganaicia leđa orn alo isi yafo ŋen ŋanṯa leđa ildi papa gǝlëɽǝñi gwoṯǝlo.
40020024	ndǝ ṯalǝmis yǝṯënu ređ yano ŋen iŋi niyǝciṯano eŋen ŋǝlorǝba liɽijan.
40020025	orn yesu nǝŋǝlundǝđi nǝŋǝleiṯi ṯa, ñagaliŋeṯo ṯa nǝlǝŋ nǝleđa lalo leicuɽǝđicia leđa elo na leđa ildi loɽra lerṯo ŋǝlǝŋe eleđa.
40020026	orn ŋen ŋero ŋafo ṯia eñaŋ, orn eđa gwonaṯa gaɽ eđa goɽra eñaŋ ŋen đeṯam gënǝŋu aŋǝndǝđuɽǝđǝnṯi,
40020027	na eđa gwonaṯa gaɽnda eñaŋ ŋen đeṯam gënǝŋu aŋǝɽeṯe ebai egalo,
40020028	ŋen ŋarno iđia gǝleđa gero geṯo ṯa leđa alǝmađuɽǝđǝnṯi orn ṯa aŋǝđuɽǝđǝnṯi leđa na ṯa aŋǝnaice đamǝṯia đǝlëɽǝŋu đaɽo đǝpǝɽa ŋen ŋanṯa leđa lwaiña.
40020029	ndǝ lënǝŋulu lamiño alo yariya leđa lwaiña ldǝteṯe yesuga alo.
40020030	na leđa liɽijan ildi laŋǝlisi lafo laɽaŋa eđađ ldane ṯa yesu gabǝrlda eđađ lđarǝjaice ole ldaṯa, ya elǝŋ, iđia gǝḏawuḏ giaṯǝnde ŋabaiya nano.
40020031	leđa ldǝlǝgariñaṯe ldǝleiṯi ṯa, bwaiñr ŋǝma, orn ldarǝjaice ole kaiñ ldaṯa, ya elǝŋ, iđia gǝḏawuḏ giaṯǝnde ŋabaiya nano.
40020032	yesu nǝŋuđǝri nǝŋǝlundǝđi nǝŋaṯa, ñagwonaṯa ṯa igǝndiṯia wande?
40020033	lënǝŋulu ldǝmeiṯi ṯa, ya elǝŋ, ŋgiṯǝnde ñagaseiđia.
40020034	yesu gagiaṯǝlo ŋabaiya nano nǝŋǝlǝpǝrre isi. orn laseiđu ldǝmateṯe.
40021001	ndǝ yesu na ṯalǝmis ilëɽǝŋu laijomaṯo alo yursalim ldarǝmaṯe alo ibeṯfaji aiyǝn nano ibernia aiyǝn iseṯun yesu nǝŋǝđwaṯe ṯalǝmis iɽijan
40021002	nǝŋǝlǝlwaɽǝṯi ṯa, mbǝr irnuŋ gakǝl nëiñua orn ñagiđi ñafiđi ŋǝɽiŋgia ŋakasǝnu na iđia gǝlëɽǝŋu goɽra. ñamiñǝlo ñaliyela.
40021003	ndǝ eđa gǝnǝŋ gǝndeɽǝđia eŋen iŋi lwaɽǝṯǝma ṯa, elǝŋ yesu gǝlwonaṯa. orn gënǝŋu giđ aŋǝlǝđwaṯe.
40021004	ŋen iŋi ŋafo ṯa ŋen iŋi ŋwalwaɽǝnu nabiga aŋǝɽiñađeini. nabi gaṯa,
40021005	lwaɽǝṯr ŋere ŋǝsaiyun, seicu elǝŋ gǝlaɽǝŋa gaŋeṯa nano, gǝta egare gaborṯo ŋǝɽiŋgia na iđi gǝŋǝɽiŋgia iŋi ŋoɽra.
40021006	ṯalǝmis niyela niyiđi ŋen yesu gwalwaɽǝṯǝlo.
40021007	yënǝŋulu neme ŋǝɽiŋgia iđiaga niyakëɽi ndrene ŋǝɽiŋgia nano na yesu nǝŋǝborṯe.
40021008	na leda lwaiña ldekelǝce ndrena alo eđađ na lǝmaṯan lđǝgagǝlde nuɽi ldekelǝce eđađ.
40021009	na leđa ildi labǝɽo ŋu nëiñua ṯaɽrajaico ole ldaṯa, usanna, naicr iđia gǝḏawuḏ đame. gënǝŋu gabuŋǝnṯu igi geṯo igirǝŋ gelǝŋ rǝmwa. usanna elo.
40021010	orn ndǝ gënǝŋu gënṯu alo yursalim leđa pređ lirnuŋ gakǝl goɽra ldǝtësǝni enare ldaṯa, fesegi?
40021011	na leđa ldaṯa fǝyesu, nabi, igi geṯo alo inasiraṯ alo ijalil.
40021012	orn yesu nǝŋënṯi igal ekǝl nǝŋǝmiñe leđa pređ ildi lǝbǝliđa laŋge igal ekǝl nǝŋǝđëṯǝɽǝbwaṯe ṯarabesa eleđa ildi lǝmǝrldǝđia al gǝrusya orǝba na kursi eleđa ilđi lǝbǝliđa bǝldugur,
40021013	nǝŋǝleiṯi ṯa, ŋen ŋǝwërđǝnu ṯa, eɽa gǝlëɽǝñi giđ aŋënǝjǝni eɽa gǝđaṯurṯia rǝmwa orn ñagëbǝđia gaɽo alo endom.
40021014	na leđa ilđi laŋǝlisi na ilđi laɽo lebǝco ldǝmeṯa nano igal ekǝl na gënǝŋu nǝŋǝleiđi.
40021015	ndǝ nǝlǝŋ nǝkana na leđa ildi lǝbërrǝŋaiđia ŋen ŋal ganum lǝseieu aŋwara yoɽra isi gënǝŋu giđǝlo na ñere ṯaiñarajaice ole igal ekǝl ṯaiñaṯa, usanna, naier iđia gǝḏawuḏ đame, lënǝŋulu ldǝeiṯano,
40021016	ldǝmeɽǝđe ldaṯa, agano ŋen iŋi ñënǝŋulu ṯaiñaṯa? yesu nǝŋǝleiṯi ṯa, a, gerṯa ñagëgǝru ŋen ṯa, agiđu ŋen ṯa agananeini đame đǝɽiñađeinu egëiñua eñere ñǝrra na eñere ñaɽo nǝloŋ.
40021017	orn nǝŋǝlǝŋgiṯi nǝŋǝmiñe irnuŋ goɽra nǝgabǝṯa alo ibeṯani nǝŋǝɽaŋe tu.
40021018	ndǝ gënǝŋu gafo eđađ goɽǝbaṯa irnuŋ goɽra ulaldiṯano ram nǝŋǝcoiñǝṯe,
40021019	nǝŋǝseici ebǝđa eđađ nǝŋeṯa ṯwaiñ nǝŋǝfiđi liđia lero illi raṯai, na gënǝŋu nǝŋǝlwaɽǝṯi ebǝđa, igǝbeɽǝđia ṯa ŋerṯe agalǝŋa tǝŋ. na ebǝđa nǝŋamuđiṯaŋǝno taltal.
40021020	na ṯalǝmis niyǝseici niyirwano niyaṯa, ŋen ŋanṯau ebǝđa gamuđaŋǝno taltal?
40021021	yesu nǝŋǝleiṯi ṯa, đeṯam igǝndǝlwaɽǝṯia ṯa ndǝ ñagerṯo đonaṯa na ñagaber ñagǝtësǝni enare ñagaber ñagiđi ñiđi ŋen iŋi ŋiđǝnṯu ebǝđa ikǝrǝŋ orn ndǝ ñagwalwaɽǝṯa aiyǝn isi ṯa, ŋgeinu ŋǝwujǝni igal bar ŋen iŋi ŋiđ aŋfeṯe.
40021022	na ŋen pređ iŋi ñagǝbeɽǝđia ndǝ ñagaṯurṯia rǝmwa, ndǝ ñagǝbendia ŋen ṯa ñagiđi ñaneini đeṯam ñagiđi ñaneini.
40021023	ndǝ gënǝŋu gënṯu igal ekǝl nǝlǝŋ nǝkana na leđa loɽra ldǝmeṯa nano ldǝmeɽǝđe ldaṯa, agëbǝđia ŋen iŋi ŋǝlǝŋeŋa ŋesegi? esegi ganaieǝŋa ŋǝlǝŋe iŋi?
40021024	yesu nǝŋǝluɽǝbiṯi eŋen ṯa, igënǝñi cum igǝndeɽǝđia ŋen ŋǝnǝŋ. ndǝ ñagaiñǝlwaɽǝṯia ŋen iŋi igënǝñi eum igiđi endǝlwaɽǝṯi ṯa igëbǝđia ŋen iŋi ŋǝlǝŋeŋa ŋesegi.
40021025	rǝmwa rađwaṯo yuanna ṯa aŋǝnanaiđe mamuḏiya walla leđa lađwaṯǝma? orn lënǝŋulu ṯalɽwataiđo alǝsoŋ ldaṯa, ndǝ lǝgǝbaṯar rǝmwa rǝđwaṯǝma, gënǝŋu giđ aŋǝndǝlwaɽǝṯr ṯa ñagero ñagabendia ŋen ŋǝlëɽǝŋu eđa?
40021026	orn ndǝ lǝgǝbaṯar ṯa leđa lađwaṯǝma lǝgiđǝñar leđa ŋen ŋanṯa leđa pređ laṯa ṯa yuanna gaɽo nabi.
40021027	lënǝŋulu lduɽǝbiṯi yesu eŋen ldaṯa, ñagaijǝba. yesu nǝŋǝleiṯi ṯa, igaber igiđ endǝlwaɽǝṯi cum igëbǝđia ŋen iŋi ŋǝlǝŋeŋa ŋesegi.
40021028	ñagaṯau ? eđa gǝnǝŋ gerṯo liđia liɽijan laɽorra. na gënǝŋu gabǝṯa iđia nano gǝnǝŋ nǝŋaṯa, ŋere, mbu ŋaiñiṯia ŋǝmëɽria điñǝđi igi.
40021029	iđia nǝŋǝmuɽǝbiṯi eŋen nǝŋaṯa, papa igabǝla. orn gero gabǝla.
40021030	na eđa gabǝṯa iđia nano gwomǝn cum nǝŋǝmalwaɽǝṯi ŋen iŋi cum. orn iđia nǝŋǝmuɽǝbiṯi eŋen ṯa, iganeđo. orn iđia igi gǝnḏurṯu gaŋgeicia ŋen ŋǝlëɽǝŋu na gabǝla.
40021031	esegi iŋulu giđu ŋen eṯen gwonaṯa? lënǝŋulu ldǝmeiṯi ṯa, fiđia gǝnḏurṯu. yesu nǝŋǝleiṯi ṯa, đeṯam igǝndǝlwaɽǝṯia ṯa leđa ildi latǝmeicia ṯulba na liji laɽo nalaiñ lǝbenṯia eŋǝlǝŋe ŋǝrǝmwa ñaŋ nëiñua.
40021032	ŋen ŋanṯa yuanna geṯǝnde nano ŋenŋa ŋuđǝrwaṯo orn ñagero ñagabendia ŋen ŋǝlëɽǝŋu. orn leđa ildi latǝmeicia ṯulba na liji laɽo nalaiñ lëndu ŋen ŋǝlëɽǝŋu. ñagaseicu ŋen ṯia orn ñagero ñagaŋgeicia ŋen eŋalo ŋeicia nḏurṯu ñëndi ŋen ŋǝlëɽǝŋu.
40021033	nǝr ŋen ŋwomǝn ŋǝwujǝnu. maji gǝnǝŋ gawađo gi ginǝb nǝŋuɽiṯi nǝŋiđi gǝri igi leđa lǝwundaṯa ŋawa ŋǝliđia linǝb nǝŋǝwađe alo yafo pǝlelo. orn maji nǝŋǝnaice leđa ṯa aɽrǝmoṯe nǝgabǝṯa alo yǝnǝŋ nwaldaŋ.
40021034	ndǝ liga lafo ṯwaiñ liđia lore đǝge maji nǝŋǝđwaṯe lǝbai eleđa ṯa lënǝŋulu almanaice liđia lǝgi ǝllëɽǝŋu.
40021035	leđa lëndu lǝbai ldëpwi ebai gǝnǝŋ ldǝɽiñe ebai gwomǝn ldamǝndaiye ebai gwomǝn ŋwandraŋa.
40021036	orn maji nǝŋǝđweiṯi lǝbai lwomǝn lwaiña lamiñaṯo lǝbai lananoŋ orn leđa ldǝlnaice ŋen ŋarno lanaico lorlden.
40021037	orn maji gwađwaṯo iđia gǝlëɽǝŋu eleđa nǝŋaṯa, lënǝŋulu liđ almëđǝñiṯi.
40021038	orn ndǝ leđa laseicu iđia ṯalɽwataiđo, ldaṯa, fǝŋu giđ aŋǝrraṯe elaŋge lǝmaji. almaɽiñr ṯa lǝgiđr aɽrraṯr elaŋge.
40021039	na leđa lđǝmëndi ldǝmëuwǝṯi gi ndëuwǝrano ldǝmaɽiñe.
40021040	nṯia ndǝ maji gerṯo gi geṯo giđ aŋǝɽaicau leđa?
40021041	leđa ldǝmeiṯi ṯa, gënǝŋu giđ aŋǝɽiñe leđa ildi leicia ŋenŋa ŋubwa kaiñ, na giđ aŋǝnaice leđa lwomǝn gi, ildi liđ almanaice liđia nṯǝli pređ ndǝ lore đǝge.
40021042	yesu nǝŋǝleɽǝđe nǝŋaṯa, ñagero ñagǝbëgǝri eŋen iŋi ŋađam gǝrǝmwa ṯa, lwandra ildi leđa labijǝđia laneđo, lënǝŋu laɽo lwandra ildi laɽnda lađuna. lënǝŋu leṯo elǝŋ rǝmwa nano na laɽ aŋwar isi isëndr.
40021043	ŋen ŋafǝṯia igǝndǝlwaɽǝṯia ṯa ŋǝlǝŋe ŋǝrǝmwa niđ aŋǝmǝni eñaŋ na ŋiđ aŋǝneini leđa ilđi lëbǝđia ŋen ŋǝŋǝlǝŋe ŋǝrǝmwa.
40021044	leđa pređ ildi lǝbǝɽǝṯia lwandra ildi liđ algirni kaiñ na lwandra liđ alafađaṯe leđa alo ildi liɽǝṯǝlo nano.
40021045	na nǝlǝŋ nǝkana na al farisiyin lano ŋen iŋi ldaliŋeṯe ṯa gënǝŋu gwaɽwato eŋen eŋen.
40021046	na ṯalonaṯo almëndi orn liđǝña leđa ŋen ŋanṯa leđa laṯa yesu gaɽo nabi.
40022001	yesu nǝŋǝlwaɽǝṯi leđa tǝŋ ŋenŋa ŋǝwujǝnu nǝŋaṯa,
40022002	ŋen ŋǝŋǝlǝŋe ŋelo ŋarno ŋen ŋelǝŋ gǝnǝŋ giđu đǝsa đoɽra ŋen ŋanṯa iđia ndǝ iđia gamaṯo wasen eɽa.
40022003	orn elǝŋ nǝŋǝđwaṯe lǝbai ṯa alǝlwaɽǝṯi leđa ildi lundǝđǝnu ṯa alela orn leđa laneđo leṯo.
40022004	na elǝŋ nǝŋǝđwaṯe lǝbai tǝŋ nǝŋaṯa, mbǝr ñǝlwaɽǝṯi leđa ildi lundǝđǝnu ṯa, seicr, igaṯoɽaṯo đǝsa đǝge. iri na đwala đađǝwo laɽiñǝnu na laŋge pređ laṯuɽeinu. elar ñase.
40022005	orn leđa lađamǝca elǝŋ eŋen ldabǝṯa alo yerto. eđa gǝnǝŋ gabǝṯa gi na gǝnǝŋ gabǝṯa ḏukan ilëɽǝŋu.
40022006	na leđa lṯënu lđëndi lǝbai ldǝlnaice ŋen ŋubwa ŋeicia ldǝlǝɽiñe.
40022007	ndǝ elǝŋ gano ŋen ṯia nǝŋǝciṯano kaiñ nǝŋǝđwaṯe askari ilëɽǝŋu niyǝɽiñe leđa ildi laɽiño lǝbai niyuɽi irnuŋ goɽra egen.
40022008	orn nǝŋǝlwaɽǝṯi lǝbai ṯa, đǝsa đǝđamǝđia đaṯuɽeinu orn leđa ilđi lunđǝđǝnu lero larǝjađaṯa eŋen ṯa alase.
40022009	mbǝr isuwǝr pređ yirnuŋ ñunđǝđi leđa pređ ildi ñagǝlǝfiđa.
40022010	na lǝbai lđaɽe erađ ldme leđa pređ ildi ldǝfiđa ilđi leicia na laŋǝra. na eɽa gwunḏeinu leđa ano laijǝbaṯo.
40022011	orn elǝŋ nǝŋela ṯa aŋǝseici leđa laijǝbaṯo nǝŋǝseici eđa gǝnǝŋ igi gero erena gǝđamǝđia,
40022012	nǝŋǝmeiṯi ṯa, oraiñ, ŋen ŋanṯau agënṯu alo isi erena gero gǝđamǝđia. na eđa nǝŋǝbwaiñe ŋǝma.
40022013	na elǝŋ nǝŋeiṯi lǝbai ṯa akasǝmar raŋ na rǝmanǝña ñamëuwǝṯi iŋǝrǝm ndëuwǝr. đara na đǝsaṯa eŋađ liđ alfeṯe.
40022014	leđa lwaiña lundǝđǝnu orn lǝtefr lwoṯǝnu.
40022015	orn al farisiyin niyaɽe ṯaiɽwataiđo ṯa aiyǝfiđi ŋen ŋǝnǝŋ aiyǝmowënđeici.
40022016	orn niyǝđweiṯi ṯalǝmis esen ŋu nano leđala liruḏusiyin na lënǝŋulu lđǝmeɽǝđe lđaṯa, ya eđa gǝbërrǝŋaiđia ŋen, ñagaliŋeṯo ṯa agaɽo đeṯam. agǝbërrǝŋaieia leđa ŋen ŋǝrǝmwa ŋenŋa ŋǝđeṯam na agëbǝđia leđa pređ laɽǝwaṯo.
40022017	nṯia lwaɽǝṯǝnde agaṯau? al ganun yǝbaṯa ṯa ŋen ŋëpi nđǝ ñagananaicia elǝŋ goɽra gǝbernia gaisar ṯulba walla ŋen ŋafo mǝnna?
40022018	orn yesu galiŋeṯo ŋen eŋen ŋeicia nǝŋaṯa, ya leđa ñaŋgi ñagerṯo ŋen ŋiɽijan ñagaiñinḏeicia eđa?
40022019	ŋaicǝñr gǝrus iṯulba. an leđa lanaicǝma gǝrus yarno al kairia,
40022020	na yesu nǝŋǝleɽǝđe nǝŋaṯa, fǝsura yesegi na ŋen ŋesegi nǝgǝrus?
40022021	lënǝŋulu ldǝmeiṯi ṯa, ŋǝgaisar. orn gënǝŋu nǝŋǝlǝlwaɽǝṯi ṯa, nṯia, naicr gaisar laŋge ildi lǝgaisar na naicr rǝmwa laŋge ildi ɽrǝmwa.
40022022	ndǝ lano ŋen iŋi lënǝŋulu ldirǝwano kaiñ ldǝmaŋgiṯi ldabǝla.
40022023	iloman lakǝl leđa isaḏḏugiyin isi yabaṯa ṯa đatwođa đero eŋǝɽaiñ ldeṯa yesu nano ldǝmeɽǝđe ldaṯa,
40022024	ya eđa gǝbërrǝŋaiđia ŋen, musa gaṯa ṯa, ndǝ eđa gǝnǝŋ gerṯo wasen orn nǝŋaiye ñere ñero orǝba gǝlëɽǝŋu giđ aŋǝme wasen aŋǝlǝŋǝṯi orǝba ñere.
40022025	ldaṯa tǝŋ, lorǝba lafo đenǝŋ ldǝmiñe liɽijan. orǝba gǝnëiñua gamo wasen orn nǝŋaiye ñere ñero nǝŋgiṯi wasen ŋen ŋanṯa orǝba gwomǝn.
40022026	na orǝba nǝŋǝrraṯe igwuji orn nǝŋaiye ñere ñero na orǝba gwomǝn giđu ṯia cum, orn lorǝba pređ ldamǝlađe igwuji ldaiye ñere ñero.
40022027	orn nḏurṯu wuji nǝŋaiye eum.
40022028	ndǝ lënǝŋulu liđ altwođe eŋǝɽaiñ wuji giđ aŋǝɽeṯe wasen gesegi? ŋen ŋanṯa lënǝŋulu lafo lamama pređ.
40022029	yesu nǝŋǝluɽǝbiṯi eŋen nǝŋaṯa, ñagafo mǝnna ŋen ŋanṯa ñagaijǝba ađam gǝrǝmwa na ṯa rǝmwa rerṯo ŋabǝɽa cum.
40022030	ŋen ŋanṯa leđa ildi liđ altwođe eŋǝɽaiñ lënǝŋulu laber liđ almamǝđe na laber liđ almamǝni, orn liđ alarneṯe mǝlaiyǝka isi yafo egeɽa gǝrǝmwa elo.
40022031	orn eŋen ŋǝđǝtwođa eŋǝɽaiñ ñagero ñagabëgǝria ŋen rǝmwa rwalwaɽǝṯǝnde,
40022032	igaɽ rǝmwa ribrayim na igaɽ rǝmwa risag na igaɽ rǝmwa rǝyagub? rënǝŋu rero raɽ rǝmwa rǝleđa ildi laiyo orn rǝleđa ildi lamǝṯia.
40022033	ndǝ leđa lano ŋen iŋi ldirǝwano ŋen ŋanṯa ŋen ŋǝlëɽǝŋu.
40022034	ndǝ al farisiyin yano ṯa yesu giđu assaḏḏugiyin aiyǝbwaiñe ŋǝma yënǝŋulu yarraiđu ldǝɽo.
40022035	eđa gǝnǝŋ iŋulu ginḏeicǝma nǝŋǝmeɽǝđe
40022036	nǝŋaṯa, ya eđa gǝbërrǝŋaiđia ŋen, fǝŋen ŋaŋga igal ganun ŋaɽnda elorǝba pređ?
40022037	yesu nǝŋǝmuɽǝbiṯi eŋen nǝŋaṯa, bwiṯu elǝŋga rǝmwa rǝlaɽǝŋa araga pređ na usilaga pređ na ŋaṯǝɽaŋa pređ.
40022038	fǝŋen ŋǝrǝmwa ŋǝnëiñua igal ganun na ŋaɽnda elorǝb.
40022039	na fǝŋen ŋamo orǝba iđurṯu ṯa, bwiṯu eđaga igi gaɽ ëuwǝr garno etam gǝlaɽǝŋa.
40022040	ŋen iŋi ŋaɽ ađuna igal ganun pređ na eŋen pređ ŋal anbiya.
40022041	ndǝ al farisiyin yarreiđu ldǝɽo yesu nǝŋǝleɽǝđe
40022042	nǝŋaṯa, ñagaṯau eŋen ŋal masiya? gënǝŋu gaɽ iđia gesegi? yënǝŋulu niyǝmeiṯi ṯa, al masiya gaɽ iđia gǝḏawuḏ.
40022043	gënǝŋu nǝŋǝleiṯi ṯa, ndǝ ŋen ŋafo ṯia, ŋen ŋanṯau ḏawuḏ, ndǝ gafo igusil, gënǝcǝma, elǝŋ ?
40022044	gënǝŋu gaṯa, elǝŋ rǝmwa nǝŋeiṯi elǝŋ gǝlëɽǝñi ṯa, ɽaŋ alo nḏaŋ đaŋaicǝba đǝlëɽǝñi ŋen igamǝlu igǝbëɽi leđa ildi laŋagea rǝmanǝña iđurṯu rǝlaɽǝŋa.
40022045	ndǝ ḏawuḏ gënǝcǝma elǝŋ, ŋen ŋanṯau gaɽ iđia gǝlëɽǝŋu?
40022046	eđa gero gǝnǝŋ gaɽǝwađaṯa gamuɽǝbiṯia eŋen kwai kwai, na leđa pređ ldǝmëđǝñiṯi lđerṯe lameɽǝđia ŋen tǝŋ.
40023001	orn yesu nǝŋǝlwaɽǝṯi leđa ilđi lwaiña na ṯalǝmis ilëɽǝŋu, nǝŋaṯa,
40023002	leđa ilđi lǝbërrǝŋaiđia ŋen ŋal ganun nal farisiyin larraṯo eŋen ŋǝmusa.
40023003	ŋen ŋafǝṯia rǝmoṯr ñiđi ŋen pređ lënǝŋulu lǝndǝlwaɽǝṯia ṯa ñiđi. orn ñerṯe ñagëbǝđia ŋen lënǝŋulu lëbǝđia ŋen ŋanṯa lënǝŋulu laɽwata ŋen orn laber lëbǝđia.
40023004	lënǝŋulu lakasa laŋge linia kaiñ ldǝɽo ldǝlëɽi nǝtam nǝleđa, orn lubwa ñomanña eñen, laber lameđǝño ṯa aldǝđwađe lënǝŋulu kwai kwai.
40023005	lënǝŋulu lëbǝđia ŋǝmëɽria eŋen pređ ṯa leđa aldǝseici. lënǝŋulu ṯalakaɽǝjaico nađam ṯaldakëɽǝnu nano na ṯalakaɽǝjaico itǝldua endrena enen.
40023006	lënǝŋulu labwaiña laɽaŋalo alo yaŋǝra yaɽnda inamǝđia na nal kursi yǝleđa loɽra imajma,
40023007	na labwaiña ṯa leđa ṯaldǝnano ëiñua nǝsuk na ṯa leđa aldënǝei, rabbi.
40023008	orn ñerṯe ñagǝbënǝjǝni rabbi ŋen ŋanṯa ñagerṯo elǝŋ gunto eđa gǝbërrǝŋaiđia ŋen na ñaŋ pređ ñagaɽo lorǝba.
40023009	ñerṯe ñagǝbënǝcia eđa gǝnǝŋ alo eṯalo ŋen ŋanṯa ñagerṯo đaṯa gunto igi gafo elo.
40023010	na ñerṯe ñagabënǝjǝni leđa ildi lananaiđia đađ ŋen ŋanṯa ñagerṯo eđa gunto igi gǝndǝnanaicia đađ na fǝŋu al masiya.
40023011	eđa igi goɽra eñaŋ gamiñaṯo lorǝba pređ giđ aŋǝnđǝđuɽǝđǝnṯi.
40023012	eđa igi goɽrini bǝɽan gënǝŋu giđ aŋiđǝni gǝta, na eđa igi gǝbǝđǝni gǝta bǝɽan gënǝŋu giđ aŋoɽrini.
40023013	ya leđa ildi lǝbërrǝŋaiđia ŋen ŋal ganun na ya farisiyin, ñaŋgi ñagerto ŋen ŋiɽijan, ñagiđi ñaneini ŋen ŋubwa ŋen ŋanṯa ñagalđanḏo ŋǝlǝŋe ŋelo leđa nëiñua. ñagero ñagǝbenṯia ñaganǝñaŋ na ñagaber ñagaŋgiṯia leđa alënṯi ilđi lonaṯa labenṯia.
40023014	ya leđa ilđi lǝbërrǝŋaiđia ŋen ŋal ganun na ya farisiyin, ñaŋgi ñagerṯo ŋen ŋiɽijan, ñagiđi ñaneini ŋen ŋubwa ŋen ŋanṯa ñagasa laŋge lǝliji ildi lṯëđǝnialo na iliga lakǝl ñagaṯurṯia rǝmwa ṯalɽwato ŋen ŋwalano ṯa leđa alǝndǝnaice đame. ŋen ŋafǝṯia ñagiđi ñaneini đakǝme đwaiña kaiñ.
40023015	ya leđa ildi lǝbërrǝŋaiđia ŋen ŋal ganun na ya farisiyin ildi ñagerṯo ŋen ŋiɽijan, ñagiđi ñaneini ŋen ŋubwa ŋen ŋanṯa ñagabakalđaica nḏuđa na nal bar ṯa aliđi eđa gǝnǝŋ gǝnđǝteṯa, orn nđǝ gǝndǝteṯa ñagamiđia gaɽ iđia galo eŋen ŋubwa kaiñ gamiñaṯǝnde.
40023016	ñagiđi ñaneini ŋen ŋubwa ñaŋgi ñagananaicia leđa đađ orn ñagaŋǝlisi, ñaŋgi ñagǝbaṯa, ndǝ eđa galǝfia igal ekǝl fǝŋen ŋǝpiano orn ndǝ eđa galǝfia eḏaǝb yal ekǝl gënǝŋu gëndǝnu eŋen.
40023017	ya leđa laŋǝlisi na laɽo liɽǝṯiano. wandigi goɽra? aḏaǝb walla al ekǝl isi yëbǝđia aḏaǝb yetǝɽe?
40023018	na cum ñagǝbaṯa, nđǝ eđa galǝfia igađuna iđǝɽǝđǝnia ŋen ŋǝpiano orn ndǝ galǝfia đǝneiniađa iđi đafo nađuna gënǝŋu gëndǝnu eŋen.
40023019	ya leđa laŋǝlisi, wanđigi goɽra? đǝneinia walla ađuna isi yëbǝđia đǝneinia đatǝɽe?
40023020	eđa galǝfia igađuna gënǝŋu galǝfia igađuna na elaŋge ildi pređ laɽaɽan.
40023021	na eđa igi galǝfia igal ekǝl gënǝŋu galǝfia igal ekǝl na irǝmwa irri rafau.
40023022	na eđa igi galǝfia iltuŋga elo gënǝŋu galǝfia igal kurs eŋǝlǝŋe irǝmwa na iŋu irri raɽaŋan.
40023023	ya leđa ilđi lǝwërđia na lǝbërrǝŋaiđia ŋen imajma na ya farisiyin ñaŋgi ñagerṯo ŋen ŋiɽijan, ñagiđi ñaneini ŋen ŋubwa ŋen ŋanṯa ñagananaiđia laŋge egworǝb elaŋge ɽređ na epwaɽǝlwa na elaŋge ildi laɽo ŋapwa ñagǝlǝsa lteta orn ñagaŋgiṯu ŋen iŋi ŋaɽnda ŋal ganun, fǝŋen ŋuđǝrwaṯo, na ŋabaiya nano na đonaṯa. ŋen ŋaŋǝra ñagananaiđo laŋge egworǝb na ŋen ŋafo mǝnna ñagaŋgiṯu ŋen iŋi.
40023024	ñagananaiđia đađ orn ñagaŋǝlisi. ñagamiña lau ilđi lafo eŋau ñagǝṯia orn ñagarna đëuri.
40023025	ya leđa ildi lǝbërrǝŋaiđia ŋen ŋal ganun na ya farisiyin, ñaŋgi ñagerṯo ŋen ŋiɽijan, ñagiđi ñaneini ŋen ŋubwa ŋen ŋanṯa ñagwasa al finjan lǝmbolua ldëɽua, orn egwaŋano lënǝŋulu lwunḏeinu đamiñǝđǝñanođa na đonaṯađa đǝŋen ŋeicia iđi đero đëndǝnu.
40023026	ya farisiyin ñaŋgi ñagaŋǝlisi, aso al finjan egwaŋano ananoŋ ṯa aiyatǝɽeṯe yaɽo ŋëɽua cum.
40023027	ya leđa ildi lǝbërrǝŋaiđia ŋen ŋal ganun na ya farisiyin ñaŋgi ñagerṯo ŋen ŋiɽijan, ñagiđi ñaneini ŋen ŋubwa ŋen ŋanṯa ñagarno rel irri rabǝliđǝnu ŋawa nano ŋabǝjo irri raŋǝra raɽo ŋëɽua orn runḏeinu egwaŋano ŋođeaŋa ŋǝleđa ildi laiyo na ŋenŋa ŋataŋa.
40023028	nṯia ndǝ leđa lǝndǝseicia ñagaɽo ŋëɽua lǝbaṯa ṯa ñaguđǝrwaṯo eŋen orn egwaŋano ñagwunḏeinu ŋenŋa ŋiɽijan na đagerađa ŋen.
40023029	ya leđa ildi lǝbërrǝŋaiđia ŋen ŋal ganun na ya farisiyin, ñaŋgi ñagerṯo ŋen ŋiɽijan, ñagiđi ñaneini ŋen ŋubwa ŋen ŋanṯa ñagabaṯa ñagwura rel ral anbiya na ñagëbǝđia rel rǝleđa raŋǝra ildi luđǝrwaṯo eŋen.
40023030	na ñagabaṯa ṯa gǝbanṯa ñagafo iliga leṯalanda ṯa ñagero ñagǝlamǝđaṯa ndǝ laɽiño al anbiya.
40023031	nṯia ñaganǝñaŋ ñagǝbaṯa ṯa ñagaɽo liđia lǝleđa ildi laɽiño al anbiya.
40023032	a, ɽiñǝđaṯr ŋen iŋi eṯalanda latuđu.
40023033	ya imwa yeicia, ya ñere ñeɽwar ñagiđi ñamiñe đakǝme đalo eŋen ŋubwa kaiñ ṯau?
40023034	ŋen ŋafǝṯia igǝndǝđweiṯi anbiya na leđa ildi laliŋeṯo ŋen nǝsi na ildi lǝbërrǝŋaiđia ŋen ŋal ganun. ñagiđi ñalɽiñe lǝmaṯan, na ñagiđi ñalɽiñe lǝmaṯan iđuɽi. ñagiđi ñëpwi lǝmaṯan iŋulu imajma esalo na ñagiđi ñǝldǝlaldiñe alo pređ,
40023035	ṯa đakǝme ađǝndeṯa nano ŋen ŋanṯa ŋǝfǝni pređ iŋi ŋirǝwa alo ŋǝleđa luđǝrwaṯo eŋen. fǝŋǝfǝni ŋabil igi guđǝrwaṯo eŋen ŋananoŋ na ŋǝfǝni ŋǝsakariya ŋǝnḏurṯu, igi gaɽ iđia gǝbarakiyya, igi ñagaɽiñaṯǝma igal ekǝl alo nano yetǝɽe, na ŋǝfǝni ŋǝleđa luđǝrwaṯo eŋen iŋi ŋirǝwa iliga liligano.
40023036	đeṯam igǝndǝlwaɽǝṯia ṯa laŋge ildi pređ liđ aleṯa leđa nano lǝliga ilđi.
40023037	ursalim, ursalim, ŋaŋgi agaɽiño al anbiya na agamǝndaiyo leđa ŋwandraŋa ildi lǝđweinṯiaŋa. ñoman ñwaiña igafo igwonaṯa igararreiđia ñere ñǝlaɽǝŋa ñi nano ŋen ŋarno uɽǝfia gararreiđia ñere enǝlde, orn aganedo.
40023038	seiđu, eɽa gǝlaɽǝŋa gaṯëđǝnialo.
40023039	igaŋǝlwaɽǝṯia ṯa agaber agiđi ŋaiñǝseiei tǝŋ illi ndǝ liga leṯo ildi agiđi ŋawaṯau, gënǝŋu gǝbuŋǝnṯu igi geṯo igirǝŋ gelǝŋ rǝmwa.
40024001	yesu gamiño igal ekǝl na gwonaṯa gabǝla, na ṯalǝmis niyǝmeṯa nano ṯa aiyǝmaŋaice alo yal ekǝl.
40024002	gënǝŋu nǝŋǝluɽǝbiṯi eŋen nǝŋaṯa, ñagaseicia laŋge ildi pređ? đeṯam igǝnđǝlwaɽǝṯia ṯa laŋge ildi pređ liđ alǝmǝnđëđǝni na lwandra lǝnǝŋ laber liđ alǝṯëni norǝb.
40024003	liga gaɽaŋa alo naiyǝn iseṯun ṯalǝmis niyǝmeṯa nano alǝsoŋ niyǝmeɽǝđe niyaṯa, lwaɽǝṯǝnde, ŋen iŋi ŋiđ aŋfeṯe nđoŋǝɽa? na ŋamǝla ŋiđ aŋǝɽeṯe ṯau iŋi ŋiđ aŋǝnđërrǝŋaice ṯa đela đǝlaɽǝŋa đafo ṯwaiñ na liga ildi lafo ṯwaiñ lamǝndëđǝni.
40024004	yesu nǝŋǝluɽǝbiṯi eŋen nǝŋaṯa, rǝmojǝđr ṯa eđa gǝnǝŋ aŋerṯe gǝnđiđia ŋađǝna
40024005	ŋen ŋanṯa leđa lwaiña liđ alela igirǝŋ gǝlëɽǝñi alwaɽe ṯa, laɽ al masiya na lënǝŋulu liđ aliđi leđa ŋađǝna lwaiña.
40024006	ñagiđi ñǝne ṯa đǝbwaiñǝđia đafo ṯwaiñ na nwalđaŋ cum. rǝmojǝđr ṯa ñerṯe ñagiđiñalo. ŋen iŋi ŋiđ aŋfeṯe đeṯam orn đǝmǝnđađa đǝlaŋge pređ đamǝlu điđ ađela.
40024007	leđa liđ altwođe lagea leđa na ŋǝlǝŋe ŋiđ aŋtođe ŋagea ŋǝlǝŋe ŋorwaṯa ŋiđ aŋfeṯe na alo ɽetǝɽeteo yiđ aiyǝtësǝni.
40024008	nđǝ laŋge ilđi lafo ŋen ŋubwa kaiñ ŋiđ aŋǝtwođe.
40024009	orn leđa liđ alǝnđǝnaice ŋen ŋubwa ŋeicia kaiñ alǝnđǝɽiñe na leđa lalo pređ liđ alǝndǝneđe ŋen ŋanṯa irǝŋ gǝlëɽǝñi,
40024010	orn leđa lwaiña liđ aloɽǝbaṯe nḏurṯu, na liđ alnanaiđe lorǝba na liđ alneđe lorǝba.
40024011	na anbiya ywaiña eŋaɽǝwen yiđ aiytwođe aimiñe leđa lwaiña eđađ.
40024012	leđa lwaiña ilđi lubwa rǝmwara liđ almwaleṯe ŋen ŋanṯa đagera ŋen điđ ađǝtwođe kaiñ.
40024013	eđa igi ṯaŋǝɽaŋo eŋen ŋǝrǝmwa alo aiyumǝnđǝđeini gënǝŋu giđ aŋëbǝrni.
40024014	na ŋen iŋi ŋaŋǝra ŋǝŋǝlǝŋe ŋǝrǝmwa ŋiđ aŋërrǝŋeiđǝni alo pređ ŋaɽo đamǝđaṯa eleđa pređ, orn đamǝndađa điđ ađela.
40024015	ndǝ ñagiđi ñaseici waŋge gataŋa igi gagera ŋen kaiñ gëɽǝnu alo yëđǝñinu yetǝɽe garno an nabi danyal gwalwaɽo,
40024016	iliga lakǝl ŋgiṯr leđa lalo yuḏiya alobǝđe naiyǝn. ŋgiṯr leđa lǝbëgǝri allǝŋeṯe ŋen iŋi.
40024017	ndǝ eđa gafo eɽa eđǝpe ŋgiṯǝmar aŋerṯe gǝbenṯia eɽa ndǝ girǝwa ṯa aŋǝme laŋge ǝllëɽǝŋu.
40024018	ndǝ eđa gafo igi ŋgiṯǝmar aŋerṯe gađaŋa ṯa aŋǝme erena gǝlëɽǝŋu.
40024019	liji ɽrlda iliga lakǝl ildi lonḏaico na ildi lađuɽi ñcre liđ alneini ŋen ŋubwa.
40024020	ekeɽǝđr rǝmwa ṯa đǝlaldǝña eđalo đaber điđ ađǝfeṯe obǝđaiya walla iloman lǝđǝmiñǝniano.
40024021	ŋen ŋanṯa iliga lakǝl ŋen ŋiđ aŋfeṯe ŋubwa kaiñ. na ŋen ŋero ŋafo ŋubwa ŋarnṯia liga alo yiđǝnu na điñǝđi mǝldin na ŋaber ŋiđ aŋfeṯe ŋarnṯia tǝŋ.
40024022	ndǝ ñoman ñakǝl ñǝŋen ŋubwa kaiñ aiñerṯe ñaṯǝbeinia eđa gero gǝnǝŋ giđ aŋëbǝrni. orn ñoman ñakǝl ñid aiñaṯǝbeini ŋen ŋanṯa leđa ildi lwoṯǝnu.
40024023	iliga lakǝl ndǝ eđa gǝnǝŋ gǝndǝlwaɽǝṯia ṯa, seicr, fǝŋu al masiya ëli walla ëlua, ñerṯe ŋagǝbendia ŋen ŋǝlëɽǝŋu.
40024024	ŋen ŋanṯa leđa lwaiña ildi laɽǝlen liđ altođe ildi liđ alaṯa ṯa laɽ al masiya, na anbiya eŋaɽǝwen yiđ aiyǝtwođe na lënǝŋulu liđ aliđi ŋen ŋoɽra na aŋwara na liđ aliđi leđa ŋađǝna na leđa ildi lwoṯǝnu cum ndǝ laɽǝwađaṯa.
40024025	seiđr, igwalwaɽǝṯǝnde ananoŋ.
40024026	nṯia ñdǝ leđa lǝndǝlwaɽǝṯia ṯa, seicr gënǝŋu gafo eđǝñwa, ñerṯe ñagabǝla na ndǝ lǝndǝlwaɽǝṯia ṯa, seicr, gënǝŋu gafo egeɽa egwaŋaño, ñerṯe ñagabendia ŋen eŋen.
40024027	ŋen ŋarno rǝmwa rasa ndele ndrǝwađi alo pređ ndalǝŋgwa, đela điđia gǝleđa điđ ađǝfeṯe ṯia cum.
40024028	alo isi aŋǝno yǝwaŋge gaiyo yafau, atwar yiđ aiyorarraiđi cum.
40024029	na nđǝ ŋen ŋubwa ŋǝliga lakǝl ŋamǝndëđǝnu ëđǝñina yiđ aiyǝɽeṯe ŋǝrǝmi, na ubwa gaber aŋǝwađialo na ropa riđ arirtǝṯi alo na laŋge lwaiña ŋabǝɽa lelo liđ altësǝni.
40024030	orn ŋamǝla ŋiđia gǝleđa ŋiđ aŋǝseini elo na leđa lalo lǝŋǝɽwa pređ liđi ṯalupǝnu ŋurumia bǝɽan na liđ alǝseici iđia gǝleđa geṯo isbwoɽua yelo ŋabǝɽaŋa na ŋaɽrwaŋa ŋwaiña.
40024031	na gënǝŋu giđ aŋǝđwaṯe mǝlaiyǝka ilëɽǝŋu đalǝđa đoɽra na yënǝŋulu yiđ aiyǝrarreiđi leđa ǝllëɽǝŋu lwoṯǝnu alo endele na eđǝɽǝđalo na endalǝŋgwa, na ltuŋga đǝrti.
40024032	ërrǝŋeinr ŋen ŋebǝđa iŋi ŋǝwujǝnu. ndǝ ebǝđa gǝbǝɽia ŋǝđobǝraŋa ñagaliŋeṯo ṯa iṯǝlia gaɽo.
40024033	nṯia cum ndǝ ñagaseieia laŋge ildi pređ lǝŋeṯr ṯa iđia gǝleđa gafo ṯwaiñ, đeṯam gafǝnde nano.
40024034	đeṯam igǝnđǝlwaɽǝṯia ṯa laŋge ilđi pređ liđ alfeṯe ŋen leđa lǝliga ilđi lamǝlu labaiya.
40024035	elo na alo liđ alǝmǝnđëđǝni orn ŋen ŋǝlëɽǝñi ŋaber ŋiđ aŋǝmǝndëđǝni kwai kwai.
40024036	orn eđa gero gǝnǝŋ galiŋeṯo loman lakǝl walla ëđǝñin yakǝl illi đaṯa gunto. mǝlaiyǝka yelo yaijǝba na iđia gaijǝba cum.
40024037	ŋen nǝliga ildi iđia gǝleđa giđ aŋǝwela ŋiđ aŋarneṯe ŋen nǝliga lǝnua.
40024038	ŋen ŋanṯa iliga lakǝl ŋawa ŋamǝlu ŋatëri alo pređ, leđa laso lđǝṯia ldǝmame wasenanda na liji ɽrlda ldǝmamǝni ŋen loman lamǝlu leṯo ildi nua lënṯiau eɽa igi galađa nǝŋau.
40024039	na lënǝŋulu laijǝba ŋen illi ndǝ ŋawa ŋeṯo đǝge nǝŋǝlape pređ. ŋen ŋiđ aŋfeṯe ṯia eum ndǝ iđia gǝleđa giđ aŋela.
40024040	iliga lakǝl leđa liɽijan liđ alfeṯe igi, na eđa gǝnǝŋ giđ aŋǝmǝni orn eđa gwomǝn giđ aŋǝṯëni.
40024041	liji liɽijan ɽrlda liđ alfeṯe ṯalwađo na wuji gǝnǝŋ giđ aŋǝmǝni na wuji gwomǝn giđ aŋǝṯëni.
40024042	ŋen ŋafǝṯia apr sǝnđua ŋen ŋanṯa ñagaijǝba loman elǝŋ egalo giđ aŋǝwela.
40024043	ñagaliŋeṯo ŋen iŋi, ṯa gǝbanṯa eđa gerṯo eɽa galǝŋinnano liga oɽom yiđ aiyǝwela ṯa gënǝŋu gero gaŋgiṯia oɽom aiyënṯi eɽa ŋabǝɽa.
40024044	ŋen ŋafǝṯia ṯuɽeinr ŋen ŋanṯa iđia gǝleđa giđ aŋela iliga ildi ñagaṯa gënǝŋu gamǝlu.
40024045	esegi gaɽ ebai igi guđǝrwaṯo eŋen na galiŋeṯo ŋen nǝsi igi eđa gerṯǝma gamëɽi gaɽnđa eleđa lamǝđuɽǝđǝnṯia ṯa aŋǝlnanaice aicǝba iliga lǝđǝsa?
40024046	ebai gakǝl gabuŋǝnṯu igi eđa gerṯǝma, ndǝ geṯo giđ aŋǝmafiđi gëbǝđia ŋen ṯia.
40024047	đeṯam igǝndǝlwaɽǝṯia ṯa gënǝŋu giđ aŋiđi ebai gakǝl gaɽnđa elaŋge pređ ǝllëɽǝŋu.
40024048	orn ebai geieia gǝbaṯa egare, eđa gerṯiñi gero geṯo ram, nǝŋǝtwođe nǝŋǝpwi leđa ilđi ṯaliđǝlda ŋǝmëɽria,
40024049	lđase ldǝṯia leđala ilđi ɽramǝɽua.
40024050	eđa gerṯo ebai gakǝl giđ aŋela iloman ilđi ebai gabaṯa gamǝlu na iliga ildi ebai gaijǝba,
40024051	na giđ aŋǝmaṯǝbǝđiano nǝŋǝmënǝci eđakǝme đǝleđa ildi lerṯo ŋen ŋiɽijan. đara na đǝsaṯa eŋađ liđ alfeṯe alo esen.
40025001	ŋen ŋǝŋǝlǝŋe ŋelo ŋarno ñere ñaɽo ñoa iñi ñamo ñamba eñen iñi ñabǝla ṯa alopǝđaiđe eđala igi gamǝđia.
40025002	ñere đenǝŋ iŋulu ñaɽo ñiɽǝṯiano na đenǝŋ ñaliŋeṯo ŋen nǝsi.
40025003	ñënǝŋulu iñi ñaɽo ñiɽǝṯiano ñamo ñamba eñen orn ñero ñamo jas.
40025004	orn ñënǝŋulu iñi ñaliŋeṯo ŋen nǝsi ñamo jas iŋaɽa ñambaña eñen.
40025005	na eđa gamǝđia gero geṯo taltal na ñënǝŋulu ñamǝđiṯe elo nǝñandre.
40025006	orn ulǝŋgiano ole geṯo pǝlelo nǝŋaṯa, seicr eđa igi gamǝđia gëni geṯo. twođr ñaldopǝđǝlda.
40025007	na ñere pređ ñatwođo niñaṯoɽaṯe ñamba eñen.
40025008	na ñere iñi ñaɽo ñiɽǝṯiano niñǝlwaɽǝṯi ñere ñaliŋeṯo ŋen nǝsi ṯa, naicǝndrǝn jas itefr esalo ŋen ŋanṯa ñamba eñaiñ ñonaṯa ñabaiya.
40025009	orn ñere ñaliŋeṯo ŋen nǝsi nǝñǝluɽǝbiṯi eŋen nǝñaṯa, aŋgaica jas yero ywaiña ŋen ŋanṯa ñaŋ na nanda cum. orn mbǝr iḏukan ñiliđi jas esalo.
40025010	na liga ñënǝŋulu ñabǝla ñiliđa jas, eđa geṯo igi gamǝđia na leđa ildi lafo ldënṯǝlda iđǝsa đǝđamǝđia na ëuwǝr yaldanḏǝnu.
40025011	orn ñere ñǝṯënu nǝñela cum nǝñaṯa, ya elǝŋ, ya elǝŋ, gagiṯǝnde.
40025012	orn gënǝŋu nǝŋǝluɽǝbiṯi eŋen nǝŋaṯa, đeṯam igǝndǝlwaɽǝṯia ṯa igaijǝbǝnde.
40025013	ŋen ŋafǝṯia apr sǝndua ŋen ŋanṯa ñagaijǝba loman na ëđǝñin.
40025014	ŋen ŋiđ aŋfeṯe ŋarno ŋen ṯa eđa gǝnǝŋ gwonaṯa gabǝṯa alo yǝnǝŋ nwaldaŋ, nǝŋundǝđi lǝbai nǝŋǝlnaice laŋge ǝllëɽǝŋu ṯa aldrǝmoṯe.
40025015	gënǝŋu ganaico ebai gǝnǝŋ jǝnei đenǝŋ nǝŋǝnaice ebai gwomǝn jǝnei iɽijan nǝŋǝnaice gwomǝn jǝnei yento. eđa ganaico ebai gwaiña ŋaṯǝɽa jǝnei ywaiña na ebai gǝtefr ŋaṯǝɽa jǝnei yǝtefr. orn eđa nǝŋǝɽe nwaldaŋ.
40025016	ebai igi ganeinu jǝnei đenǝŋ nǝŋaɽe taltal nǝŋiđi ŋǝmëɽria gǝrusya nǝŋǝɽǝjaice egworǝb neɽeṯe ređ.
40025017	nṯia cum ebai igi ganeinu jǝnei iɽijan nǝŋǝɽǝjaice egworǝb neɽeṯe marldwan.
40025018	orn ebai igi ganeinu jǝnei yento nǝŋaɽe nǝŋuri alo iđuđa nǝŋǝlǝbǝce gǝrus yelǝŋ gǝlëɽǝŋu.
40025019	ndǝ liga laŋgaṯo lwalano eđa gerṯo lǝbai lakǝl nǝŋela nǝŋǝnḏeiei ŋen ŋǝlǝbai, al gǝrus yafo ṯau.
40025020	na ebai igi ganeinu jǝnei đenǝŋ nǝŋela jǝneiya ređ nǝŋaṯa ya elǝŋ aganaicǝñi jǝnei đenǝŋ ṯa erǝmoṯe. seieu igaɽǝjaieo egworǝb yaɽo ređ.
40025021	elǝŋ gǝlëɽǝŋu nǝŋǝmeiṯi ṯa, ŋen ŋaŋǝra agaɽ ebai gaŋǝra na guđǝrwaṯo eŋen. ŋen ŋanṯa aguđǝrwaṯo eŋen ŋǝtefr, igaŋanaicia laŋge lwaiña ṯa ŋǝɽrǝmoṯe. ënṯu eđaŋǝra nano đelǝŋ gǝlaɽǝŋa.
40025022	na ebai igi ganeinu jǝnei iɽijan nǝŋela cum nǝŋaṯa, ya elǝŋ aganaicǝñi jǝnei iɽijan ṯa erǝmoṯe. seicu, igaɽǝjaico egworǝb yaɽo marldwan.
40025023	elǝŋ gǝlëɽǝŋu nǝŋǝmeiṯi ṯa, ŋen ŋaŋǝra, agaɽ ebai gaŋǝra na guđǝrwaṯo eŋen. ŋen ŋanṯa aguđǝrwaṯo eŋen ŋǝtefr igaŋanaieia laŋge lwaiña ṯa ŋǝɽrǝmoṯe. ënṯu eđaŋǝra nano đelǝŋ gǝlaɽǝŋa.
40025024	orn ebai igi ganeinu jǝnei yento nǝŋela cum nǝŋaṯa, ya elǝŋ igaliŋeṯǝŋa. agaɽ eđa gabɽwaŋǝno eŋen ŋaŋgi agwanḏa laŋge agero agǝlǝwađa, na agarreiđia laŋge agero agaldaldǝđia alo.
40025025	igiđǝñalo na igabǝɽo nelǝbǝce jǝnei ilaɽǝŋa iđuđa. seicu jǝnei ilaɽǝŋa fisi.
40025026	elǝŋ gǝlëɽǝŋu nǝŋǝmuɽǝbiṯi eŋen nǝŋaṯa, agaɽ ebai geicia na gaiñǝlaŋǝno. agaliŋeṯo ṯa igwanḏa laŋge igero igǝlǝwađa na igarreiđia laŋge igero igaldaldǝđia alo.
40025027	nṯia ŋen ŋaŋǝra ndǝ aganaico leđa jǝnei ilëɽǝñi ildi lerṯo banki, ṯa ndǝ igeṯo eneini jǝnei ilëɽǝñi yaɽǝjeinu aten.
40025028	nǝŋeiṯi leđa ilđi laṯurwa ṯwaiñ ṯa, maṯǝmar jǝnei ñanaice eđa igi gerṯo jǝnei ređ.
40025029	ŋen ŋanṯa eđa gerṯo laŋge giđ aŋǝlneini lǝmǝn tǝŋ na giđ aŋǝlerṯe lwaiña, orn eđa gero laŋge, waŋge gǝtefr gǝlëɽǝŋu giđ aŋǝmeini.
40025030	ëuwǝṯr ebai igi gero ŋeniano iŋǝrǝm ndëuwǝr. đara na đǝsaṯa eŋađ liđ alfeṯe tu.
40025031	nđǝ iđia gǝleđa giđ aŋela eŋaɽrwa ŋǝlëɽǝŋu mǝlaiyǝkaiya gënǝŋu giđ aŋǝɽaŋe nal kurs iŋaɽrwa ilëɽǝŋu.
40025032	na ŋǝlǝŋe pređ ŋalo ɽetǝɽeteo ŋiđ aŋǝrreiđǝni ŋu nëiñua. na gënǝŋu giđ aŋǝlǝndǝđiano ŋen ŋarno eđa gǝsia đwala gǝndǝđo yaŋalano oɽoiya.
40025033	na gënǝŋu giđ aŋëɽi yaŋala nḏaŋ đaŋaieǝba na oɽo nḏaŋ đaŋabur.
40025034	orn elǝŋ giđ aŋǝlwaɽǝṯi leđa lǝŋǝlǝŋe ildi lafo nḏaŋ đaŋaicǝba ṯa, ya leđa lǝpapa gǝlëɽǝñi ñaŋgi ñagabuŋǝnṯu, elar ñerṯe ŋǝlǝŋe iŋi ŋëɽǝṯǝnđe liga alo yiđǝniau.
40025035	ŋen ŋanṯa igafo igaicoiña na ñaganaicǝñi ŋǝsa. na aŋal garriñi na ñaganaicǝñi niṯi. igaɽ ilia na ñagënǝciñi eneɽa enalo.
40025036	igafo mǝɽǝmǝɽeñ nǝñaiñëɽi ndrena nano. igafo igwuma nǝñela nǝñaiñanwane. igafo isijǝn nǝñaiñeṯa nano.
40025037	orn leđa ildi luđǝrwaṯo eŋen liđ almuɽǝbiṯi eŋen alaṯa, ya elǝŋ, ñagaseicǝŋa agaicoiña nǝñaŋǝnaice ŋǝsa ndoŋǝɽa? na aŋal garrǝŋa nǝñaŋǝnaice đǝṯia ndoŋǝɽa?
40025038	na ñagaseicǝŋa agaɽ ilia nǝñaŋënǝci eneɽa ndoŋǝɽa? na agafo mǝɽǝmǝɽeñ nǝñaŋëɽi ndrena nano ndoŋǝɽa?
40025039	na ñagaseicǝŋa agwuma walla agafo isijǝn nǝñǝŋeṯa nano ndoŋǝɽa?
40025040	elǝŋ giđ aŋǝluɽǝbiṯi eŋen aŋǝleiṯi ṯa, đeṯam igǝndǝlwaɽǝṯia ndǝ ñagamǝđaṯo eđa gǝnǝŋ gǝta elorǝba ildi ǝllëɽǝñi, ñagamǝđaṯiñi.
40025041	orn gënǝŋu giđ aŋǝlwaɽǝṯi leđa ildi lafo nḏaŋ đǝŋabur ṯa, ŋgaṯǝñr nano ya leđa labuŋǝnu alo yisia yǝbǝɽǝbǝte isi yeđǝrǝnṯu ŋen ŋanṯa seṯan na mǝlaiyǝka ilëɽǝŋu.
40025042	ŋen ŋanṯa igafo igaieoiña nǝñerṯe ñagaiñǝnaiea ŋǝsa. igafo aŋal garriñi nǝñerṯe ñagaiñǝnaica niṯi.
40025043	igafo igaɽ ilia nǝñerṯe ñagaiñënǝci eneɽa enalo. igafo mǝɽǝmǝɽeñ nǝñerṯe ñagaiñëɽi ndrena nano. igafo igwuma na igafo isijǝn nǝñerṯe ñagaiñeṯa nano.
40025044	na lënǝŋulu cum liđ almuɽǝbiṯi eŋen alaṯa, ya elǝŋ, nanda ñagaseicǝŋa agaicoiña walla aŋal garraŋa walla agaɽ ilia walla agafo mǝɽǝmǝɽeñ ndrena nerǝŋa nano, walla agwuma walla isijǝn ndoŋǝɽa, nǝñerṯe ñagaŋamǝđaṯa ?
40025045	orn gënǝŋu giđ aŋǝluɽǝbiṯi eŋen aŋaṯa, đeṯam igǝndǝlwaɽǝṯia ṯa, ŋen ŋanṯa ñagero ñagamǝđaṯa eđa gǝnǝŋ gǝta eleđa ildi ñagero ñagaiñamǝđaṯa.
40025046	lënǝŋulu liđ alaɽe alënṯi eđakǝme đǝbǝɽǝbǝte orn leđa ildi luđǝrwaṯo eŋen liđ alënṯi eđamǝṯia đǝbǝɽǝbǝte.
40026001	ndǝ yesu gabǝɽǝndeṯo ŋen iŋi pređ gënǝŋu nǝŋeiṯi ṯalǝmis ilëɽǝŋu ṯa,
40026002	ñagaliŋeṯo ṯa đǝsa đǝberma al fissa điđ ađǝfeṯe ndǝ ñoman ñaŋgaṯo ñiɽijan na iđia gǝleđa giđ aŋǝneiđǝni ṯa aŋǝɽiñǝni iđuɽi.
40026003	iliga lakǝl nǝlǝŋ nǝkana na leđa loɽra larraiđo eɽa nano gelǝŋ goɽra gǝkana gǝbernia giyafa,
40026004	ṯalɽwataiđo ṯa alëndi yesu ŋađǝnaŋa na almaɽiñe.
40026005	orn ldaṯa, gerṯa iliga lǝđǝsa ŋen ŋanṯa aŋgaica leđa liđ altwođe ŋabǝɽaŋa alǝndǝgear.
40026006	ndǝ yesu gafo alo ibeṯani egeɽa gǝsiman igi gafo gagǝro
40026007	wuji gǝnǝŋ gaɽǝbwa nǝŋǝmeṯa nano ŋelaŋa elwandr liđǝnu larno ŋaɽa, ŋela ŋǝmwađa gaiñǝla kaiñ, ŋwaiña iliano kaiñ. wuji nǝŋǝraice yesu nenda ndǝ gënǝŋu gafo gasa.
40026008	ndǝ ṯalǝmis yaseicu ṯia niyǝciṯano kaiñ niyaṯa, gaɽe ŋela ŋagirnia?
40026009	ŋela iŋi ŋaɽǝwađaṯa ŋiliđǝnu al gǝrus ywaiña na al gǝrus yananeinu leđa ildi laɽo lǝbai.
40026010	yesu nǝŋaliŋeṯe ŋen eŋen nǝŋǝleiṯi ṯa, ñagǝtësia wuji egare eđa? gënǝŋu giṯiñi ŋen ŋaŋǝra kaiñ.
40026011	ñagafo leđala ildi laɽo lǝbai ñagaɽaŋalda jaica jaica orn igënǝñi lǝgerr lǝgafiar jaica jaica.
40026012	ndǝ wuji garaico ŋela iŋi naŋǝno ilëɽǝñi gënǝŋu giđu ṯia ṯa aŋǝñaṯoɽaṯe ŋope ŋen ŋanṯa igwurni.
40026013	đeṯam igǝndǝlwaɽǝṯia ṯa alo pređ ŋen ŋaŋǝra ŋǝrǝmwa ŋwalwaɽǝniau, ŋen iŋi wuji giđu ŋiđ aŋwalwaɽǝni ṯa leđa almauwǝlëldǝŋǝđeini.
40026014	orn eđa gǝnǝŋ iṯalǝmis ređ nemiñe eɽijan igi gǝbernia yausa iskariyuṯi nǝgabǝṯa nǝlǝŋ nano nǝkana nǝŋaṯa,
40026015	ñagameđǝño ñagaiñǝnaica wande ndǝ igǝndǝnaica yesu ? na nǝlǝŋ nǝmanaice faḏḏa eređia giɽijin. faḏḏa yǝnǝŋ yerṯo gǝrus ano yarno riyal eɽijan.
40026016	na iliga lakǝl nëiñua yausa naŋapwaiñe liga ṯa aŋǝmaunaiđe.
40026017	iloman laɽnda lǝđǝsa aicǝba gaicǝfa ṯalǝmis niyeṯa yesu nano niyaṯa, agwonaṯa ñaŋëɽǝṯi đǝsalo ŋga, iđi đǝbernia al fissa?
40026018	gënǝŋu nǝŋǝleiṯi ṯa mbǝr irnuŋ goɽra maji nano ñamalwaɽǝṯi ṯa eđa gǝbërrǝŋaiđia ŋen gaṯa liga lëɽǝnṯiñi lafo ṯwaiñ. ñagasa al fissa ṯalǝmisya ilëɽǝñi egcɽa gǝlaɽǝŋa.
40026019	ṯalǝmis yiđu ŋen ŋarno yesu gwalwaɽǝṯǝlo niyëɽi đǝsa đal lissa.
40026020	na ulǝŋgi gënǝŋu ldaɽaŋe alo ṯa alase ṯalǝmisya ređ nemiñe eɽijan.
40026021	ndǝ lafo lasa gënǝŋu nǝŋaṯa, đeṯam igǝndǝlwaɽǝṯia ṯa eđa gunto eñaŋ giđ aŋaiñǝnaiđe.
40026022	na yënǝŋulu ṯaiywano kaiñ na pređ niyǝmeɽǝđe, ya elǝŋ igaber igiđ eŋanaiđe, gerṯa fǝṯia?
40026023	gënǝŋu nǝŋǝluɽǝbiṯi eŋen nǝŋaṯa, eđa igi ñagǝldǝgënǝcia raŋ ilǝmbolua gënǝŋu giđ aŋaiñǝnaiđe.
40026024	iđia gǝleđa gamiña ŋen ŋarno ŋǝwërđǝnu iŋu orn eđa giđ aŋǝneini ŋen ŋubwa igi ganaiđia iđia gǝleđa. gǝbanṯa ŋen ŋaŋǝra ṯa maji gakǝl gero gǝlǝŋǝni.
40026025	yausa, gënǝŋu igi ganaiđǝma nǝŋǝmeɽǝđe, ya elǝŋ igi gǝbërrǝŋaiđia ŋen, igaber igiđ eŋanaiđe, gerṯa fǝṯia? yesu nǝŋǝmeiṯi ṯa, ndo agiđi ŋaiñǝnaiđd.
40026026	na ŋen laso yesu gamo aicǝba nǝŋǝbuŋti nǝŋgere nǝŋǝnaice ṯalǝmis ilëɽǝŋu nǝŋaṯa, mǝr ñase igi gaɽ aŋǝno ilëɽǝñi.
40026027	na nǝŋǝme al finjan nǝŋërṯi rǝmwa nano nǝŋǝlnaice nǝŋaṯa, ṯǝr, ñaŋ pređ.
40026028	ŋen ŋanṯa isi yaɽo ŋǝfǝni ŋǝlëɽǝñi iŋi ŋǝbendia đǝrreiđia ŋen alo đǝrǝmwa iŋi ŋiđ aŋirwini ŋen ŋanṯa leđa lwaiña ṯa ŋen eŋen ŋeicia aŋgeini.
40026029	igǝndǝlwaɽǝṯia ṯa igaber igǝṯia ŋawa iŋi ŋǝliđia lera tǝŋ ŋen loman lamǝlu ildi lǝgiđr aluṯr tǝŋ eŋǝlǝŋe ŋǝpapa gǝlëɽǝñi.
40026030	ndǝ lalǝŋo ŋalǝŋa ldamiñe ldabǝṯa naiyǝn iseṯun.
40026031	orn yesu nǝŋǝleiṯi ṯa, ñaŋ pređ ñagiđi ñaiñǝṯađe điñǝđi ulǝŋgi, ŋen ŋanṯa ŋen ŋǝwërđǝnu, igiđi yëupwi eđa gǝsi yaŋala na yaŋala yiđ ailaldǝđǝnialo.
40026032	orn ndǝ igatnđinu igiđi endǝbwarǝđate alo ijalil.
40026033	buṯrus nǝŋǝmuɽǝbiṯi eŋen nǝŋaṯa, ndǝ leđa pređ laŋaṯađa orn igënǝñi igaber igiđi eŋaṯađe kwai kwai
40026034	yesu nǝŋǝmeiṯi ṯa đeṯam igaŋwalwaɽǝṯia, điñǝđi agiđi ŋaiñabǝlaice ñoman ñiɽijin ŋen đwaṯa đamǝlu đabara.
40026035	buṯrus nǝŋǝmeiṯi ṯa, ndǝ lǝgabaiya orn igaber igiđ eŋabǝlaiee. na ṯalǝrnis pređ niyaṯa ṯia cum.
40026036	orn yesu leṯǝlda alo ibernia jađsimani nǝŋǝlwaɽǝṯi ṯalǝmis ṯa, ɽaŋr ëli ŋen igabǝṯa alo yakǝl ṯa eṯurṯi rǝmwa
40026037	neŋǝmame buṯrus na liđia liɽijan lǝsabdi ṯaŋwano kaiñ nǝŋgǝrđe kaiñ.
40026038	nǝŋǝleiṯi ṯa, usila gǝlëɽǝñi gwana kaiñ ṯa aŋgaica igabaiya. ɽaŋr ëli alapr sǝndua.
40026039	na gënǝŋu nǝgabǝṯa nëiñua aten nǝŋwođǝñiṯi alo nǝŋǝṯurṯi rǝmwa nǝŋaṯa, papa, ndǝ agaɽǝwađaṯa miñeicǝñi fmjan isi eŋen ŋubwa kaiñ. orn ŋgiṯu ŋen aŋiđǝni iŋi agwonaṯa gerṯa ŋen igwonaṯa.
40026040	orn nǝŋoɽǝbaṯe ṯalǝmis nano iɽijin nǝŋǝlfiđi yandro nǝŋeiṯi buṯrus ṯa, ñagero ñagaɽǝwađaṯia lǝgapr sǝndua ṯia ëđǝñin yento?
40026041	apr sǝndua ñaṯurṯi rǝmwa ṯa ñerṯe ñagabirnḏeini. đeṯam usila gëɽǝđiaŋǝno orn aŋǝno yëbia.
40026042	orn gënǝŋu nǝgabǝla tǝŋ nǝŋǝṯurṯi rǝmwa nǝŋaṯa, papa ndǝ finjan isi yaber yaɽǝwađaṯia yamiña illi ndǝ igǝṯia, ŋgiṯu ŋen agwonaṯa aŋiđǝni.
40026043	nǝŋela nǝŋǝlfiđi yandro tǝŋ ŋen ŋanṯa isi esen yiniano.
40026044	orn nǝŋǝlǝŋgiṯi nǝŋǝlomiñe tǝŋ nǝŋǝṯurṯi rǝmwa tǝŋ nǝŋǝlwaɽe ŋen ŋarno ŋananoŋ.
40026045	orn nǝŋeṯa ṯalǝmis nano tǝŋ nǝŋǝleiṯi ṯa, andrr mǝldin ñamiñǝniano. seiđr, liga lafo ṯwaiñ na iđia gǝleđa ganeiđǝni eraŋ rǝleđa leicia.
40026046	twođr aɽr. seicr gënǝŋu igi gaiñǝnaiđia gafo ṯwaiñ.
40026047	ŋen yesu gwaɽwata mǝldin yausa, eđa gǝnǝŋ iṯalǝmis ređ nemiñe eɽijan, gënǝŋu leṯo leđala lwaiña ildi lerṯo yoperre na ŋǝfra. lënǝŋulu leṯo inǝlǝŋ nǝkana na eleđa loɽra.
40026048	na gënǝŋu igi ganaiđo yesu ganaico leđa ŋamǝla nǝŋaṯa, gënǝŋu igi igiđi emwëɽwëṯe ëiñua egworǝb, fǝŋu. ëndǝmar.
40026049	na yausa geṯo yesu nano taltal nǝŋaṯa, elǝŋ igi gǝbërrǝŋaiđia ŋen bǝṯau, nǝŋǝmwëɽwëṯe ëiñua egworǝb.
40026050	yesu nǝŋǝmeiṯi ṯa, oraiñ, ageṯo eŋen ŋǝwande? orn leđa ldela ldǝmëɽi raŋ nano ldǝmëndi.
40026051	eđa gǝnǝŋ eleđa ildi lafo yesu ŋǝla nǝŋwale đaŋ đǝlëɽǝŋu nǝŋuɽǝđi đoperre nǝŋubǝɽi ebai gelǝŋ goɽra gǝkana nǝŋǝmaṯǝđaṯe ënǝñia alo ilëɽǝŋu.
40026052	na yesu nǝŋǝmeiṯi ṯa, oɽǝbaico đoperre đǝlaɽǝŋa igërrua ŋen ŋanṯa leđa pređ ildi lǝmama yoperre lënǝŋulu liđ alɽiñǝni yoperreya.
40026053	ñagaṯa ṯa igaber igaɽǝwađaṯa igabeɽǝđia papa gǝlëɽǝñi na taltal gënǝŋu giđ aŋaiñǝđweiṯi mǝlaiyǝka ywaiña kaiñ yamiñaṯo lijun ređ nalo eɽijan?
40026054	orn nđǝ igëbǝđia ṯia ŋen ŋiđ aŋǝɽiñađeini ṯau iŋi ŋǝwërđǝnu egađam gǝrǝmwa igi gǝbaṯa ṯa đeṯam ŋen iŋi ŋiđ aŋfeṯe?
40026055	iliga ildi yesu nǝŋeiṯi leđa ṯa, ñageṯo ṯa ñaiñëndi yoperreya na ŋǝfraŋa garno ñagagea oɽom? igaɽaŋa igal ekǝl ñoman pređ niyërrǝŋaice leđa ŋen na ñagero ñagaiñëndi.
40026056	ŋen iŋi ŋafo pređ ṯa ŋen al anbiya yawërđu aŋǝɽiñađeini. orn ṯalǝmis pređ nemaṯađe niyobǝđe.
40026057	leđa ldëndi yesu ldǝmamaṯe eɽa gelǝŋ goɽra gǝkana gǝbernia giyafa. na leđa ildi lǝbërrǝŋaiđia ŋen ŋal ganun na leđa loɽra lafo larraiđo alo yakǝl.
40026058	orn buṯrus ṯaŋǝmateṯo nwaldaŋ nǝŋarǝmaṯe eɽa nano gelǝŋ goɽra gǝkana nǝŋënṯi eɽalo ldǝɽaŋalo leđala ṯa aŋǝseici ŋen.
40026059	nǝlǝŋ nǝkana na nǝlǝŋ pređ ini nararraiđia ldǝpwaiñe leđa ildi alǝsǝki yesu ŋenŋa ŋǝŋaɽǝwen ṯa alaɽǝwađǝṯe lamaɽiña.
40026060	na leđa lwaiña ldǝleṯa nano đamǝđaṯađa đǝŋaɽǝwen orn nǝlǝŋ nero nafiđa ŋen ŋǝnǝŋ. orn leđa liɽijan ldela nḏurṯu ldaṯa,
40026061	eđa igi gaṯa ṯa gaɽǝwađaṯa gagera al ekǝl irǝmwa orn iñoman ñiɽijin giđ aŋwađe.
40026062	elǝŋ goɽra gǝkana nǝŋǝtwođe nǝŋaṯa, agaber agoɽǝbaica eŋen ŋǝnǝŋ ? leđa lamama ŋen ŋaŋagea eđa?
40026063	orn yesu ṯaŋǝbwaiño ŋǝma. na elǝŋ goɽra gǝkana nǝŋǝmeiṯi ṯa, igaŋeɽǝđia kaiñ rǝmwara irri ramǝṯia ṯa agǝndǝlwaɽǝṯia ndǝ agaɽ al masiya, iđia gǝrǝmwa.
40026064	yesu nǝŋǝmeiṯi ṯa, ñagwalwaɽo đeṯam. igaɽo ṯia. orn igǝndǝlwaɽǝṯia ṯa, điñǝđi nëiñua ñagiđi ñaseici iđia gǝleđa ṯaŋǝɽaŋalo nḏaŋ đaŋaicǝba đǝrǝmwa irri rerṯo ŋabǝɽa aŋela isbwoɽua yelo.
40026065	orn elǝŋ goɽra gǝkana nǝŋandǝđe erena gǝlëɽǝŋu nǝŋaṯa, gënǝŋu gwalwaɽo ŋen ŋǝrǝmwa ŋeicia. ŋen ŋanṯau lǝgwonaṯar lǝgǝberṯiar ŋen ŋwomǝn ŋamagea? điñǝđi ñagano ŋen ŋeicia ŋǝlëɽǝŋu.
40026066	ñagaṯau? leđa ldǝmuɽǝbiṯi eŋen ldaṯa ṯa aŋǝɽiñǝni.
40026067	orn lënǝŋulu ldǝmađaṯabǝṯe isiano ldǝmarice ŋǝɽǝtǝbiaŋa na lǝmaṯan ldǝmëupwi ndređena,
40026068	ldaṯa, ya masiya lwaɽǝṯǝnde esandǝldi laŋëupwa?
40026069	buṯrus gafo gaɽaŋa ndëuwǝr eɽalo. na ŋere ŋǝnǝŋ iŋi ŋiđu ŋǝmëɽria nǝŋǝmeṯa nano nǝŋaṯa, aganǝŋa cum ñagafo yesuga igi geṯo alo ijalil.
40026070	orn buṯrus nǝŋǝmabǝlaice leđa nëiñua pređ nǝŋaṯa, igaijǝba ŋen agwalwaɽo.
40026071	na ŋere ŋwomǝn nǝŋǝmaseici ndǝ gabǝṯo igëuwǝr nǝŋǝleiṯi leđa ildi lafo tu ṯa, eđa igi cum lafo yesuga galo inasiraṯ.
40026072	buṯrus nǝŋǝmabǝlaice tǝŋ đalǝfiađa nǝŋaṯa, igaijǝba eđa gakǝl.
40026073	orn aten leđa ildi laṯurwa ṯwaiñ ldela ldeiṯi buṯrus ṯa, đeṯam agaɽ eđa gǝnǝŋ iŋulu ŋen ŋanṯa ole gǝlaɽǝŋa gaŋiđia agǝlǝŋinu.
40026074	gënǝŋu nǝŋǝlwaɽe kaiñ ṯa rǝmwa arǝmakǝme ndǝ gwalwaɽa ŋaɽǝwen, nǝŋalǝfe nǝŋaṯa, igaijǝba eđa gakǝl.
40026075	na taltal đwaṯa ṯađaro na buṯrus nǝŋǝlëldǝŋǝđeini eŋen ŋǝyesu ndǝ galwaɽǝṯǝma ṯa, agiđi ŋaiñǝbǝlaice ñoman ñiɽijin ŋen đwaṯa đamǝlu đabara. orn nǝŋǝmiñe ṯaŋaro kaiñ.
40027001	na ulaldiṯano ram nǝlǝŋ pređ nǝkana na leđa loɽra talɽwataiđo lagea yesu ṯa almaɽiñe.
40027002	na lënǝŋulu ldǝmakase ldǝmame ldǝmanaice bilaṯus igi gaɽ eleŋ goɽra.
40027003	orn yausa igi ganaiđo yesu, ndǝ gaseicu ṯa yesu gakǝmǝni nǝŋgiṯi ŋen ŋǝlëɽǝŋu ŋeicia nǝŋuɽǝbiṯi nǝlǝŋ nǝkana na leđa loɽra faḏḏa eređia giɽijin,
40027004	nǝŋaṯa, igiđu ŋen ŋeicia nđǝ iganaiđo eđa guđǝrwaṯo eŋen. orn nǝlǝŋ naṯa ñagerṯo ŋen ŋanṯau ñagananda? lǝŋeṯo ŋen iŋi aganǝŋa.
40027005	gënǝŋu nǝŋëuwǝṯi al gǝrus igal ekǝl nǝŋamiñe nǝgabǝla nǝŋǝɽiñǝni đarđa bǝɽan.
40027006	nǝlǝŋ nǝkana nǝme al gǝrus naṯa, ŋen ŋal ganun ŋaṯa ṯa ŋen ŋafo mǝnna lǝgǝbenciar al gǝrus egworǝb igal ekǝl ŋen ŋanṯa yaɽo điliđa đǝŋǝfǝni.
40027007	nǝɽwataiđo orn niyiliđi gi geđa igi gǝlata ṯa aŋǝɽeṯe alo erel rǝleđa laɽ ilia
40027008	ŋen ŋafṯia alo yakǝl ibernia gi gǝŋǝfǝni điñǝđi mǝldin.
40027009	orn ŋen ŋǝɽiñađeinu iŋi ŋwalwaɽǝnu nabiya irǝmiya ndǝ gaṯa, lënǝŋulu ldame faḏḏa eređia giɽijin, filia yeđa igi ilia yëɽǝnṯǝrna igi leđa lǝmaṯan lǝliđia lisrayil lëɽǝṯǝma ilia,
40027010	na lënǝŋulu ldǝnaiđe al gǝrus ŋen ŋanṯa gi geđa igi gǝlata, ŋen ŋarno elǝŋ rǝmwa ralwaɽǝṯiñi.
40027011	yesu nǝŋiđǝni gaṯurwa elǝŋ nëiñua goɽra na elǝŋ nǝŋǝmeɽǝđe nǝŋaṯa, agaɽ elǝŋ gal yawuḏ ? yesu nǝŋaṯa agwalwaɽo đeṯam.
40027012	liga nǝlǝŋ nǝkana na leđa loɽra ṯalmasǝku yesu gero gǝluɽǝbiṯia eŋen kwai kwai.
40027013	orn bilaṯus nǝŋǝmeiṯi ta, agero agǝnna ŋen iŋi ŋwaiña iŋi leđa lamama ŋaŋagea?
40027014	orn gënǝŋu gero gamuɽǝbiṯi eŋen ŋǝnǝŋ kwai kwai na elǝŋ nǝŋirǝwano kaiñ.
40027015	nṯǝli pređ iliga lǝđǝsa elǝŋ goɽra ṯaŋëbǝriṯu leđa eđa gǝnǝŋ igi gënđǝnu isijǝn igi lënǝŋulu lamwonaṯa.
40027016	iliga lakǝl eđa gǝnǝŋ gëndǝnu isijǝn gǝbernia yesu barabas igi gagero ŋen kaiñ.
40027017	nṯia ndǝ leđa larreiđǝnu ldǝɽo bilaṯus nǝŋǝleiṯi ṯa, ñagwonaṯa igǝndëbǝriṯi esegi, yesu barabas walla yesu igi gǝbernia al masiya?
40027018	ŋen ŋanṯa gënǝŋu galiŋeṯo ṯa lënǝŋulu lanaiđo yesu ŋen ŋanṯa lǝgiaṯǝma ŋen.
40027019	nđǝ bilaṯus gaɽaŋa nal kurs iđakǝme wasen gwađweiṯǝma ŋen nǝŋaṯa gerṯa agëbiṯia maji gakǝl ŋen ŋǝnǝŋ igi guđǝrwaṯo eŋen ŋen ŋanṯa iganeinu ŋen ŋwaiña ŋubwa điñǝđi iŋuriđ ŋen ŋanṯa ŋu.
40027020	orn nǝlǝŋ nǝkana na leđa loɽra lđǝburgwađaṯe leđa ṯa alǝmeɽǝđe barabas na ṯa alɽiñe yesu.
40027021	elǝŋ nǝŋǝleɽǝđe nǝŋaṯe, ñagwonaṯa ṯa igǝnđëbǝriṯi esegi eleđa ilđi liɽijan? leđa ldaṯa, barabas.
40027022	bilaṯus nǝŋǝleiṯi ṯa, nṯia igiđi eɽaicau yesu igi gǝbernia al masiya? na leđa pređ ldǝmeiṯi ṯa ŋgiṯǝma aŋǝɽiñǝni iđuɽi.
40027023	elǝŋ nǝŋǝleɽǝđe nǝŋaṯa, eđa? gënǝŋu giđu wandigi geicia? orn leđa ṯaɽrajaico ole kaiñ ldaṯa, ŋgiṯǝma aŋǝɽiñǝni iđuɽi.
40027024	ndǝ bilaṯus gaseieu ṯa gaber gamamǝđaṯa orn ṯa leđa lwonaṯa latwođa ŋabǝɽa gënǝŋu nǝŋǝme ŋawa nǝŋwasǝni raŋ leđa nëiñua nǝŋaṯa, ŋǝfǝni ŋeđa igi guđǝrwaṯo eŋen ŋero ŋaiñeređeṯa. iđr ŋen iŋi ñagwonaṯa ñaganǝñaŋ.
40027025	leđa pređ ldmuɽǝbiṯi eŋen ldaṯa, ŋǝfǝni ŋǝlëɽǝŋu ŋafǝnda nano na ñere nano eñaiñ.
40027026	orn gënǝŋu gëbǝriṯǝlo barabas nǝŋëupwi yesu ltuala nǝŋǝmalnaice ṯa aŋǝɽiñǝni iđuɽi.
40027027	askari yelǝŋ goɽra niyamamaṯe yesu eɽa gelǝŋ goɽra niyǝrarreiđi askari yǝṯënu ywaiña yamagea.
40027028	niyǝmamiñeici nđrena nano pređ niyǝmëɽi erena nano gore,
40027029	nemeđeiđi ri newaṯe niyǝmëɽi nenda, niyëɽi pǝɽwapǝɽwa eđaŋ đǝlëɽǝŋu đaŋaicǝba. nemokwođiñǝṯi nđria nalo niyǝmǝđamice eŋen niyaṯa, bǝṯau ya elǝŋ gal yawuḏ.
40027030	nimađaṯabǝṯe nano neme pǝɽwapǝɽwa niyǝmweipi nda.
40027031	ndǝ yađamicǝma eŋen đǝge askari niyǝmamiñeici erena niyǝmëɽi ndrena nano nǝlëɽǝŋu niyǝmame ṯa aiyǝmaɽiñe iđuɽi.
40027032	liga labǝla askari yafiđu eđa gǝnǝŋ galo igirǝwaniya gǝbernia siman, niyǝmëndi ṯa aŋape đuɽi đǝyesu.
40027033	orn ldarǝmaṯe alo ibernia galgađa, na ŋen iŋi ŋanǝnu alo yarno bambiña gǝnda.
40027034	na yënǝŋulu niyǝmanaice ŋawa ŋinǝb ṯa aŋǝṯi ŋurǝgwuđǝnu ŋǝraŋa ŋeɽe. orn nđǝ ganaṯo gënǝŋu nǝŋǝneđe gǝṯia.
40027035	na askari niyǝmëɽi iđuɽi niyǝnḏeici ŋen ṯa aiyǝseici esegi gama wande nṯia niyakarnǝđe ndrena nǝlëɽǝŋu,
40027036	niyaɽaŋe alo ṯaimaseicu tu.
40027037	niyëɽi ŋen ŋǝđǝskiđia đageama ŋǝwërđeinu nḏuɽi yesu nenda, fǝŋu yesu igi gaɽ elǝŋ gal yawuḏ.
40027038	na iliga lakǝl leđa liɽijan ildi laɽǝndom laɽiñǝnǝlda. gǝnǝŋ gafo nḏaŋ đaŋaicǝba na gǝnǝŋ gafo nḏaŋ đǝŋabur.
40027039	leđa ilđi lamiño alo yakǝl ṯalmađamǝcu eŋen, ṯaltësu ŋǝɽwa,
40027040	ldaṯa, aganǝŋa ŋaŋgi agaṯa agagera al ekǝl na agwađa iñoman ñiɽijin, ëbǝrnu bǝɽan. ndǝ agaɽ iđia gǝrǝmwa, irǝwa iđuɽi.
40027041	nṯia cum nǝlǝŋ nǝkana ṯalmađamǝcu eŋen leđala ildi lǝbërrǝŋaiđia ŋen ŋal ganun na leđala loɽra
40027042	ldaṯa, gënǝŋu gëbǝru leđa lwomǝn orn gaber gaɽǝwađaṯa gëbǝrni bǝɽan. fǝŋu gaɽ elǝŋ gisrayil ŋgiṯǝma aŋirǝwi iđuɽi điñǝđi na ñagiđi ñëndi ŋen ŋǝlëɽǝŋu.
40027043	gënǝŋu gëndu ŋen ŋǝrǝmwa. ŋgiṯu rǝmwa arǝmëbǝri điñǝđi ndǝ raŋǝra nano eŋen ŋǝlëɽǝŋu, ŋen ŋanṯa gënǝŋu gaṯa gaɽ iđia gǝrǝmwa.
40027044	nṯia cum leđa ildi laɽ ndom ildi lariđinǝlda nḏuɽi, lënǝŋulu ldamađamice eŋen.
40027045	na liga ëđǝñina yafo iligano ŋǝrǝm nǝŋëndi alo pređ ëđǝñin yiɽijin.
40027046	orn garno ëđǝñin yiɽijin yesu nǝŋǝrǝjaice ole nǝŋaṯa, eli eli lama sabagṯani. na ŋen iŋi ŋǝnǝnu ṯia, ya rǝmwa rǝlëɽǝñi, ya rǝmwa rǝlëɽǝñi, agaŋgiṯǝñi eđa?
40027047	ndǝ lǝmaṯan eleđa ildi laṯuru alo yakǝl lano, lënǝŋulu ldaṯa, gënǝŋu gundǝđu iliya.
40027048	eđa gǝnǝŋ nǝŋobǝđe nǝŋënǝci lifa eŋawa ŋinǝb iŋi ŋeɽe nǝŋëɽi lifa nǝpǝɽwapǝɽwa nǝŋëndi ṯa gënǝŋu aŋǝṯi.
40027049	leđa lṯënu ldaṯa, alseicr ndǝ iliya giđ aŋela aŋǝmëbǝri.
40027050	orn yesu nǝŋǝlwaɽe pǝlelo tǝŋ nǝŋǝnaiđe usila gǝlëɽǝŋu.
40027051	na erena igëuwǝr yal ekǝl nǝŋandǝđiano pǝlelo nǝŋarǝmaṯe alo na alo niyǝtësǝni, na ŋwandra nǝŋgirni.
40027052	rel ndragagiđǝnu na aŋǝno eleđa lwaiña ltǝɽe ildi laiyo nituđini.
40027053	na nd lamiña erel liga yesu gatwođo, lënǝŋulu ldënṯi alo yursalim ldamiñiṯi leđa lwaiña.
40027054	na elǝŋ gaskari na leđa ildi lafǝlda larǝmoṯwa yesu ldǝseici alo yǝtësǝnu na ŋen iŋi ŋafo, ldiđǝñiṯalo kaiñ ldaṯa, đeṯam maji igi gaɽ iđia gǝrǝmwa.
40027055	liji lwaiña ɽrlda ṯalǝseicu nwaldaŋ, ildi lafo lateṯo yesu alo ijalil ṯalmico.
40027056	na miriam galo imajḏaliya na miriam lǝŋgen gǝyagub na gǝyusǝf na lǝŋgen gǝliđia lǝsabdi lafo liŋul.
40027057	eđa gafo gǝnǝŋ gaɽ elǝŋ igi gerṯo laŋge lwaiña galo yaramǝṯimaḏiya, gǝbernia yusǝf igi gënǝŋu ṯaŋǝteṯo yesu.
40027058	na ulǝŋgi erregano gënǝŋu nǝgabǝṯa bilaṯus nano nǝŋǝmeɽǝđe aŋǝno iyesu. bilaṯus nǝŋǝlwaɽe ṯa gënǝŋu aŋǝneini aŋǝno.
40027059	yusǝf nǝŋǝme aŋǝno nǝŋǝmǝndeici erenaga gǝmutiaŋǝno gatǝɽe
40027060	nǝŋëɽi eđel đǝlëɽǝŋu đǝmaijǝn iđi gënǝŋu gwuru egǝbwa na gënǝŋu nǝŋǝtwađe lwandra alo loɽra nǝŋëɽi đel nëiñua, orn gabǝla.
40027061	miriam gǝmajḏaliya na miriam gwomǝn lafo tu laɽaŋa alo đel nëiñua.
40027062	ndǝ loman lakǝl lǝŋgaṯo ildi leđa lal yawuḏ laṯoɽaṯau ŋen ŋǝđǝsa, nǝlǝŋ nǝkana na al farisiyin ldarraiđe ldǝɽo bilaṯus nano
40027063	ldaṯa, ya elǝŋ ñagǝlëldǝŋǝđeinu ṯa eđa gakǝl gaɽ ađǝna gwalwaɽo ŋen gamǝṯo mǝldin nǝŋaṯa ṯa, ndǝ ñoman ñaɽo ñiɽijin giđ aŋǝtwođe.
40027064	ŋen ŋafǝṯia lwaɽo ŋen ṯa đel đoba ađǝldanḏǝni ŋope ñoman ñiɽijin ŋen ŋanṯa aŋgaica ṯalǝmis ilëɽǝŋu yiđ aiyela aiyǝmaŋgeici aiyǝlwaɽǝṯi leđa ṯa, gënǝŋu gatwođo eŋǝɽaiñ. nṯia ŋađǝna ŋǝnḏurṯu ŋiđ aŋǝciṯi kaiñ ŋamiñaṯo ŋađǝna ŋananoŋ.
40027065	bilaṯus nǝŋǝleiṯi ṯa ñagerṯo askari ṯa aiyǝɽe aiyǝrǝmoṯe đel. mbǝr ñaldanḏe. ñagaliŋeṯo ŋen.
40027066	lënǝŋulu ldabǝla ldǝđwaṯe askari isi niyakase lwandra, nṯia yaldanḏu đel.
40028001	loman laŋgaṯo lǝđǝmiñǝniano na iloman lǝnëiñua igusbua ulaldiṯano bǝrni bǝrnia miriam galo imajḏaliya na miriam gwomǝn ldabǝla ṯa alǝseici đel đoba.
40028002	orn alo yafo yǝtësǝnu kaiñ, ŋen ŋanṯa mǝlaiyǝka đelǝŋ rǝmwa đirǝwu elo. đënǝŋu đeṯo nḏǝŋgeici lwandra eđel ṯađǝndaŋo.
40028003	đënǝŋu đarno rǝmwa rasa na erena gǝlëɽǝŋu nabǝjo nawađialo.
40028004	askari isi yarǝmoṯwa đel ṯaiyǝgǝđiaŋǝno ŋǝđaiñǝŋa ŋen ŋanṯa ŋu, niyarneṯe leđa ildi laiyo.
40028005	na mǝlaiyǝka nḏǝlwaɽǝṯi liji ɽrlda ṯa, ñerṯe ñagidǝñalo. igaliŋeṯo ṯa ñagapwaiña yesu igi gǝɽiñǝnu iđuɽi.
40028006	gënǝŋu gero ëli ŋen ŋanṯa gatwođo ŋen ŋarno gwalwaɽo. elar ñaseici alo isi gënǝŋu gandrau,
40028007	orn mbǝr taltal ñalwaɽǝṯi ṯalǝmis ilëɽǝŋu ṯa, gënǝŋu gatwođo eŋǝɽaiñ na giđ aŋǝlǝbwarǝđaṯe alo ijalil. yënǝŋulu yiđ aiyǝmaseici tu.
40028008	lënǝŋulu lđǝŋgaṯe đel taltal ŋǝđaiñaŋa na đaŋǝrađa nano kaiñ lđobǝđe ṯa alǝlwaɽǝṯi ṯalǝmis ilëɽǝŋu.
40028009	na yesu ldopǝđaiđǝlđa nǝŋaṯa, bǝṯrau. lënǝŋulu ldela ldǝmëndi rǝmanǝña, ldǝmuđiñǝṯialo.
40028010	orn yesu nǝŋǝleiṯi ṯa, ñerṯe ñagiđǝñalo. mbǝr ñalwaɽǝṯi lorlđaiñ ṯa aɽe alo ijalil na lënǝŋulu liđ alǝñǝseici tu.
40028011	liga liji ɽrlda lafo eđađ askari yǝmaṯan isi yarǝmoṯo đel niyënṯi irnuŋ goɽra niyǝlwaɽǝṯi nǝlǝŋ nǝkana ŋen pređ iŋi ŋafo.
40028012	nënǝŋulu narraiđo leđala loɽra ṯaɽwataiđo. ldǝnaice askari gǝrus ywaiña kaiñ, ṯa aiyabǝlaice,
40028013	ldaṯa, lwaɽr ṯa ṯalǝmis ilëɽǝŋu yeṯo niyǝmaŋgeici, ñagandro.
40028014	na ndǝ elǝŋ goɽra gǝnna ŋen iŋi ñagiđi ñamaburgwađeici nṯia ñagiđi ñǝnđiđi ñerṯe ñagagǝrđia.
40028015	yënǝŋulu niyǝmame al gǝrus niyiđi ŋen ywalwaɽǝnu. na ŋen iŋi ŋiđǝnu ŋǝlǝŋinu đurri eleđa lal yawuḏ điñǝđi mǝldin.
40028016	orn ṯalǝmis ređ nemiñe yento niyabǝṯa alo ijalil naiyǝn isi yesu gafo gwalwaɽǝṯǝlo.
40028017	ndǝ yënǝŋulu yaseieǝma niyǝmukwuđiñǝṯialo. orn yǝmaṯan niyerṯe yǝbendia ŋen mǝldin.
40028018	yesu nǝŋela nǝŋǝlǝlwaɽǝṯi nǝŋaṯa, iganeinu ŋǝlǝŋe pređ elo na alo.
40028019	ŋen ŋafǝṯia mbǝr alo pređ ñërrǝŋaice leđa pređ ŋen na ñǝlnanaice mamuḏiya irǝŋga gǝđaṯa na giđia na gusila gatǝɽe,
40028020	ñǝlërrǝŋaice ŋen ṯa aliđi ŋen pređ igwalwaɽǝṯǝnde. na seicr lǝgǝfiar jaica alo aiyumǝndǝđeini.
41001001	fǝŋen iŋi ŋaŋǝra iyesu masiya igi gaɽ iđia gǝrǝmwa.
41001002	ŋen iŋi ŋatwođo garno ŋǝwërđǝnu egađam gǝnabi isaiya igi gërrǝŋaiđu ŋen ŋǝrǝmwa ṯa, seiđu igađwaṯa eđa ŋa nëiñua gerṯo ŋen ŋǝlëɽǝñi igi giđ aŋaṯoɽaṯe đađ ŋa nëiñua.
41001003	ole geđa gǝnǝŋ gwaɽwata pǝlelo eđǝñwa nǝŋaṯa, ṯoɽaṯr đađ đelǝŋ. iđr rađ rǝlëɽǝŋu ruđǝrwaṯo.
41001004	fǝyuanna al mamuḏan igi gafo eđǝñwa gwaɽwatiṯia leđa ṯa alǝŋgiṯi ŋen eŋen ŋeicia alnaneini mamuḏiya ndǝ lǝŋgǝđeinu ŋen eŋen ŋeieia, ldoɽǝbaṯe rǝmwa nano.
41001005	na leđa lalo pređ iyuḏiya na lalo yursalim lamiño ldǝmeṯa nano na gënǝŋu gananaicǝlo mamuḏiya iđǝbarlda đǝbernia urḏun ndǝ lamiño ŋen eŋen ŋeicia.
41001006	yuanna gëɽǝnu erena nano igi giđǝnu walaga gǝđëuri nǝŋëndǝni đǝrnađano egweya, ṯaŋaso yama na lai leđǝñwa.
41001007	gënǝŋu gaṯa, eđa igi goɽraṯiñi giđ aŋǝñela nḏurṯu, na igero igarǝjađaṯa eŋen ṯa igamamiñeicia nḏǝbina erǝmanǝŋ rǝlëɽǝŋu.
41001008	igënǝñi iganaicǝnde mamuḏiya ŋawaŋa orn gënǝŋu giđ aŋǝndǝnaiee mamuḏiya usilaga gatǝɽe.
41001009	iliga lakǝl yesu nǝŋǝtwođe alo inasiraṯ alo ijalil nǝŋela na yuanna nǝŋǝmanaice mamuḏiya iđǝbarlda đǝbernia urḏun.
41001010	na ndǝ nǝŋǝmiñe eŋau nǝŋǝseici ltuŋga landǝđiano na usila gatǝɽe girǝwuṯǝma nano garno bǝldugur.
41001011	na ole geṯo elo nǝŋaṯa, agaɽ iđia gǝlëɽǝñi gubwaniya, igaŋǝrṯiaŋa nano kaiñ.
41001012	orn usila nǝŋǝmamaṯe eđǝñwa,
41001013	na gënǝŋu gafo eđǝñwa đwalađa đeđǝñwa ñoman eređia marldwan na seṯan nimirnḏeiei. na mǝlaiyǝka niyamarǝmoṯe.
41001014	ndǝ liga laŋgaṯo ildi yuanna gafo gëndǝnau, orn yesu nǝgabǝṯa alo ijalil nǝŋërrǝŋaice leđa ŋen ŋaŋǝra ŋǝrǝmwa,
41001015	nǝŋaṯa, liga ildi lëɽǝnu leṯo đǝge, na ŋǝlǝŋe ŋǝrǝmwa ŋafo ṯwaiñ. ŋgiṯr ŋen eŋalo ŋeicia ñoɽǝbaṯe rǝmwa nano ñëndi ŋen ŋaŋǝra ŋǝrǝmwa.
41001016	ndǝ yesu gafo gǝbǝrlda đǝbarlda nano đoɽra đǝbernia al bar ijalil nǝŋǝseici siman na anḏǝrawus orǝba gǝsiman lëuwǝṯa yar igal bar ŋen ŋanṯa lǝbekendia lǝmme.
41001017	yesu nǝŋǝleiṯi ṯa, elar ñaiñǝteṯe na igiđi yǝndiđi ṯa ñagiđi ñëndi leđa ŋen.
41001018	na lënǝŋulu laŋgiṯu yar esen taltal ldǝmateṯe.
41001019	ndǝ gaburgwađaṯo nëiñua aten gënǝŋu nǝŋǝseici yagub, iđia gǝsabdi na orǝba gǝlëɽǝŋu gǝbernia yuanna ildi lafo iđǝpundr đǝŋau laṯoɽaṯa yar esen.
41001020	na gënǝŋu nǝŋǝlundǝđi. orn taltal lënǝŋulu ldǝŋgiṯi sabdi eṯen lafo iđǝpundr leđala ildi liṯǝlo ŋǝmëɽria ldamiñe ldǝmateṯe.
41001021	na gënǝŋu ldabǝla alo ikafranawum na iloman lǝđǝmiñǝ-niano nǝŋënṯi imajma nǝŋërrǝŋaice leđa ŋen.
41001022	leđa ldirǝwano kaiñ ŋen ŋanṯa gënǝŋu gërrǝŋaicǝlo ŋen garno eđa gerṯo ŋǝlǝŋe na gerṯa garno leđa ildi lǝbërrǝŋaiđia ŋen ŋal gamm.
41001023	na eđa gëni gǝnǝŋ imajma igi gerṯo usila nano geicia.
41001024	na gënǝŋu nǝŋarǝjaice ole kaiñ nǝŋaṯa, agageande eđa, yesu galo inasiraṯ? ageṯo ṯa ŋǝndamǝndađe? igaliŋeṯo agaɽ esegi, ya eđa gatǝɽe gǝrǝmwa.
41001025	yesu gagariñaṯo usila geicia nǝŋaṯa, bwaiño ŋǝma, ŋamamiñe nano.
41001026	usila geicia nǝŋauwǝṯi maji nǝŋǝrǝjaice ole kaiñ nǝŋǝmamiñe nano.
41001027	na leđa pređ ldirǝwano ldǝɽwataiđe, ldaṯa, ŋen ŋanṯau? wandigi ŋen iŋi ŋǝmaijǝn? ŋen ŋanṯa gënǝŋu gwaɽwatiṯia nusila neicia ŋǝlǝŋeŋa na nënǝŋulu ṯanǝmanaṯo.
41001028	na ŋen iŋi ŋamiño alo pređ isi yafo alo yakǝl ṯwaiñ ijalil.
41001029	orn yesu nǝŋamiñe imajma ldënṯi eɽa gǝsiman na ganḏǝrawus yagubga na yuannaga.
41001030	na unin siman gaɽǝbwa gwuma, gubwa piđ aŋǝno na lënǝŋulu ldǝlwaɽǝṯi yesu eŋen ŋǝlëɽǝŋu.
41001031	gëŋǝŋu nǝŋǝmeṯa nano nǝŋǝmëndi đaŋ nǝŋǝmatuđi. na taltal đǝmwa nḏǝmamiñe nano na wuji nǝŋǝtwođe ṯaŋǝlđuɽǝđǝnṯu.
41001032	na erregano ëđǝñina yǝbenṯia leđa leṯo yesu nano leđala pređ ildi lwuma na ildi lerṯo nusila nano neicia,
41001033	ldǝrraiđe leđala pređ lirnuŋ gakǝl goɽra eɽa nano.
41001034	yesu nǝŋeiđi leđa lwaiña ildi lwuma lerṯo đǝmwa ɽetǝɽeteo nǝŋǝmiñe nusila neicia leđa nano lwaiña. gënǝŋu nǝŋerṯe gaŋgiṯia nusila neicia naɽwate ŋen ŋanṯa naliŋeṯǝma.
41001035	ulaldiṯano ram bǝrni bǝrnia ŋǝrǝm ŋafo ŋwaiña gënǝŋu nǝŋǝtwođe nǝŋǝmiñe nǝgabǝṯa eđǝñwa alǝsoŋ nǝŋǝṯurṯi rǝmwa tu.
41001036	orn siman na leđa lafǝlda ṯalbapwaiño yesu,
41001037	na ldǝmafiđi ldǝmeiṯi ṯa, leđa pređ laŋapwaiña.
41001038	orn gënǝŋu nǝŋǝleiṯi ṯa, aɽr alo yarto irnuŋ gafo ṯwaiñ ṯa yërrǝŋaice leđa ŋen tu cum. fǝŋen iŋi igamiñǝṯu ṯa yiđi ṯia.
41001039	na gënǝŋu nǝŋërrǝŋaice leđa ŋen imajma alo pređ ijalil nǝŋǝmiñe nusila leđa nano neieia.
41001040	orn eđa gǝnǝŋ gagǝro nǝŋǝmeṯa nano nǝŋǝmeɽǝđe kaiñ nǝŋwođiñiṯi ndria nalo ŋu nëiñua nǝŋaṯa, ndǝ agameđǝño agaɽǝwađaṯa ŋaiñetǝɽe.
41001041	yesu nǝŋǝmagiaṯc ŋǝbaiya nano nǝŋwale đaŋ nǝŋǝmabǝre nǝŋaṯa, igameđǝño, tǝɽeṯo.
41001042	na ŋǝɽaiñ nǝŋǝmaŋgaṯe nano taltal nǝŋatǝɽeṯe.
41001043	yesu nǝŋǝmanaice ŋen ŋwonḏǝṯo nǝŋǝmađwaṯe taltal nǝŋǝmeiṯi ṯa,
41001044	gerṯa agwalwaɽǝṯia eđa gǝnǝŋ ŋen iŋi kwai kwai, orn mbu ŋaŋaice kana aŋǝno ilaɽǝŋa. orn ŋiđi đǝɽǝđǝnia garno musa gwaɽwatau pǝnde, ṯa ŋërrǝŋaice leđa ŋen ṯa ageiđinu.
41001045	orn maji nǝgabǝla ṯaŋǝɽwato ŋen ŋǝyesu nǝŋiđi ŋen ŋǝlǝŋinu alo ywaiña kaiñ ṯa yesu aŋerṯe gaɽǝwađaṯa gǝbenṯia irnuŋ gǝnǝŋ leđa nëiñua, orn ṯaŋfeṯe eđǝñwa. na leđa ldǝmeṯa nano lalo pređ.
41002001	ndǝ ñoman ñaŋgaṯo ñǝmaṯan yesu nǝŋoɽǝbaṯe alo ikafranawum na ŋen ŋǝnǝnu ṯa gënǝŋu gafo egeɽa gǝlëɽǝŋu.
41002002	orn leđa lwaiña kaiñ ldǝrraiđe ldunḏeini eɽalo, alo niyerṯe lauɽaŋa. na gënǝŋu nǝŋǝlǝlwaɽǝṯi ŋen ŋǝrǝmwa.
41002003	na leđa leṯo ildi marldwan iŋulu lapo eđa gǝnǝŋ al aŋgǝremya igi gaijǝba aŋǝnoiya,
41002004	orn lënǝŋulu lero laɽǝwađaṯia lameṯa nano ŋen ŋanṯa leđa lwaiña, orn ldaŋǝrđe uruba eđǝpe ldiđi đǝɽi lduwirwi maji al aŋgǝremya.
41002005	ndǝ yesu gaseicu đonaṯa eđen gënǝŋu gwalwaɽǝṯu maji gaijǝba aŋǝnoiya ṯa, oraiñ ŋen ŋǝlaɽǝŋa ŋeicia ŋǝŋgeinu đǝge.
41002006	orn leđa lǝmaṯan eleđa ildi lǝbërrǝŋaiđia ŋen ŋal ganun lafo ṯalɽaŋo tu, ldukuɽǝbǝjǝđǝṯia eŋen eŋaṯǝɽa eŋen,
41002007	ldaṯa, ŋen ŋanṯau eđa igi gwalwaɽo ṯia? gënǝŋu gwaɽwata ŋen ŋǝrǝmwa ŋeicia. esegi gaɽǝwađaṯa gǝŋgeicia ŋen ŋeicia illi rǝmwa runto?
41002008	orn yesu nǝŋaliŋeṯe usilaga gǝlëɽǝŋu ṯa lënǝŋulu lukuɽǝbijǝđǝṯia eŋen eŋaṯǝɽa nǝŋǝleiṯi ṯa, ñaguku-ɽǝbijǝđǝṯia eŋen eŋaṯǝɽa eđa?
41002009	ŋen ŋǝwande ŋaŋǝra ṯa igabaṯa, ŋen ŋǝlaɽǝŋa ŋeicia ŋǝŋgeinu đǝge, walla ṯa igabaṯa, twođo ŋape al aŋgǝrem elaɽǝŋa ŋerlde.
41002010	orn ṯa ñaliŋeṯe iđia gǝleđa gerṯo ŋǝlǝŋe alo ŋen ŋanṯa aŋgeiei ŋen ŋeieia, gënǝŋu gwalwaɽǝṯu maji gwuma ṯa,
41002011	igaŋǝlwaɽǝṯia ṯa, twođo, ŋape al aŋgǝrem elaɽǝŋa ŋoɽǝbaṯe egeɽa.
41002012	na maji nǝŋǝtwođe nǝŋape al aŋgǝrem elëɽǝŋu nǝŋǝmiñe leđa nëiñua pređ na lënǝŋulu pređ ldirǝwano ldǝnaice rǝmwa đame ldaṯa, ñagero ñagǝseicia waŋge gǝnǝŋ garno ṯia kwai kwai.
41002013	yesu nǝŋǝmiñe tǝŋ nǝgabǝṯa đǝbarlda nano đoɽra. na leđa lwaiña kaiñ ldǝmeṯa nano na gënǝŋu nǝŋǝlërrǝŋaice ŋen.
41002014	liga gǝbǝrlda gënǝŋu gaseicu lawi igi gaɽ iđia galfi igi gaɽaŋa alo iṯulba nǝŋǝmeiṯi ṯa, teṯǝñi. na lawi nǝŋǝtwođe nǝŋǝmateṯe.
41002015	lomanaŋ yesu gafo gasa egeɽa gǝlawi na leđa lwaiña ildi lamama ṯulba na ildi leicia laso yesu ŋǝla na ṯalǝmisya ilëɽǝŋu, ŋen ŋanṯa lwaiña ṯia ṯalmateṯo.
41002016	orn leđa ildi lǝbërrǝŋaiđia ŋen ŋal ganun na al farisiyin ldǝmaseici lasa leđala ildi latǝmeicia ṯulba na ildi leicia ldǝlwaɽǝṯi ṯalǝmis ilëɽǝŋu ldaṯa, ŋen ŋanṯau gënǝŋu lasa leđala ildi latǝmeicia ṯulba na leđala leicia?
41002017	ycsu nǝŋǝne nǝŋǝleiṯi ṯa, gerṯa leđa lëpi ildi lonaṯa al akim orn leđa lwuma. igero igeṯo ṯa yurundǝđi leđa ildi luđǝrwaṯo eŋen orn leđa leicia.
41002018	na ṯalǝmis iyuanna na al farisiyin lafo laɽaŋa ŋorwaṯaŋa. nṯia leđa leṯo yesu nano ldǝmeɽǝđe ldaṯa, ŋen ŋanṯau ṯalǝmis iyuanna na ṯalǝmis igal farisiyin yaɽaŋa ŋorwaṯaŋa orn ṯalǝmis ilaɽǝŋa yaber yëbǝđia ṯia?
41002019	yesu nǝŋǝluɽǝbiṯi eŋen nǝŋaṯa, leđa ildi laɽ rappa leđa igi gamǝđia lënǝŋulu laɽǝwađaṯa laɽaŋa ŋorwaṯaŋa liga lafǝlda? nda, laber laɽǝwađaṯa laɽaŋa ŋorwaṯaŋa ea ndǝ lđalafo igi gamǝđia.
41002020	orn liga liđ alela ndǝ eđa gamǝđia giđ aŋǝlomiñǝni. iliga lakǝl lënǝŋulu liđ alɽaŋe ŋorwaṯaŋa.
41002021	eđa gero gǝnǝŋ gǝma erena gǝtefr gǝmaijǝn aŋǝbuɽaṯe egǝren gaicwaro, ŋen ŋanṯa erena gǝmaijǝn giđ aŋgeređece orǝba alo yoɽra.
41002022	nṯia cum eđa gero gǝnǝŋ garaica ŋuɽu iŋi ŋiđǝnu maijǝn igërrua gaicwaro ŋen ŋanṯa ërrua giđ aŋǝndǝđiano na ŋuɽu na ërrua liđ alamǝndëđǝni ndǝm. orn ŋuɽu iŋi ŋiđǝnu maijǝn ŋarǝjeinu igërrua gǝmaijǝn.
41002023	na iloman lǝđǝmiñǝniano yesu gafo gǝberlda ini na ṯalǝmis ilëɽǝŋu nemǝndiñe ŋwala ŋen yabǝrlda.
41002024	orn al farisiyin nimeiṯi ṯa, seicu. ŋen ŋanṯau yënǝŋulu yëbǝđia ŋen iŋi ŋëđǝñinu iloman lǝđǝmiñǝniano?
41002025	gënǝŋu nǝŋǝleiṯi ṯa, ñagero ñagǝbëgǝria ŋen iŋi ḏawuḏ giđu? ndǝ gënǝŋu na leđa ildi lafǝlda lero laŋge na laicoiña
41002026	gënǝŋu gënṯu egeɽa gǝrǝmwa liga abiađar gaɽ elǝŋ goɽra gǝkana nǝŋase aicǝba igi gëɽǝnu rǝmwa nëiñua, nǝŋǝnaice leđa lafǝlda ṯa alase cum. na ŋen ŋëđǝñinu ṯa leđa lasa aicǝba igi illi al kana.
41002027	na yesu nǝŋǝleiṯi tǝŋ ṯa, loman lǝđǝmiñǝniano liđǝnu ŋen ŋanṯa leđa na gerṯa leđa liđǝnu ŋen ŋanṯa loman lǝđǝmiñǝniano.
41002028	ŋen ŋafǝṯia iđia gǝleđa gaɽ elǝŋ gǝloman lǝđǝmiñǝniano cum.
41003001	na yesu nǝŋënṯi imajma tǝŋ na maji gafo gǝnǝŋ đaŋ đǝlëɽǝŋu đaiyaŋǝno.
41003002	na leđa ldǝmarǝmoṯe ṯa alǝseici ndǝ gabakeiđia maji iloman lǝđǝmiñǝniano ṯa almǝsǝki.
41003003	gënǝŋu nǝŋeiṯi majiigi đaŋ đaiyaŋǝno ṯa, ṯuru iligano.
41003004	nǝŋeɽǝđe leđa nǝŋaṯa ṯa, ŋen ŋaŋǝra ndǝ eđa gëbǝđia ŋen ŋaŋǝra walla ŋen ŋeicia iloman lǝđǝmiñǝniano? ŋen ŋaŋǝra ndǝ eđa gëbǝri đamǝṯia walla gaɽiña đamǝṯia? orn ṯalǝbwaiño ŋǝma.
41003005	nǝŋǝlnwane pređ nǝŋǝciṯano nǝŋwane ŋen ŋanṯa nare enen nabɽwaŋǝno, nǝŋeiṯi maji ṯa, alwe đaŋ. gënǝŋu nǝŋwale đaŋ nḏamǝṯe.
41003006	orn al farisiyin ldamiñe taltal leđala liruḏusiyin ṯalɽwataiđo ldǝmage ṯa almaɽiñe ṯau.
41003007	yesu ldǝŋgaṯe alo yakǝl ṯalǝmisya ilëɽǝŋu ldabǝṯa alo iđǝbarlda nano na leđa lwaiña lalo ijalil na lalo yuḏiya
41003008	na lalo yursalim na lalo yaḏumiya na lalo yǝnǝŋ yafo urḏun nëiñua na lalo isur na lalo isiḏa, lënǝŋulu ldǝmeṯa nano ndǝ lano ŋen gënǝŋu giđu.
41003009	gënǝŋu gwalwaɽǝṯu ṯalǝmis ṯa almëɽǝṯi đǝpundri đǝŋau ŋen ŋanṯa ŋu ṯa leđa alerṯe lamaṯǝrnaiđia.
41003010	ŋen ŋanṯa geiđu leđa lwaiña, nṯia leđa pređ ildi lwuma ldǝmaṯǝrnaiđe ṯa almapǝrre.
41003011	ndǝ nusila neicia naseieema nǝmukwuđiñǝṯi alo narǝjaice ole naṯa, agaɽ iđia gǝrǝmwa.
41003012	na gënǝŋu nǝŋǝlǝbǝɽia nano đonḏǝṯađa ṯa anerṯe amiđi gǝlǝŋinu.
41003013	rn gënǝŋu nǝgabǝṯa naiyǝn nǝŋundǝđi leđa ildi gǝlwonaṯa, na lënǝŋulu ldǝmeṯa nano.
41003014	na gënǝŋu nǝŋoṯe leđa ređ ldǝmiñe liɽijan ṯa alfeṯǝlda na ṯa aŋǝlđwaṯe alërrǝŋaice leđa ŋen ŋǝlëɽǝŋu,
41003015	na ṯa aŋǝlnaiee ŋǝlǝŋe ṯa almiñe nusila neicia leđa nano.
41003016	gënǝŋu goṯo leđa ređ ldǝmiñe liɽijan. fǝŋulu siman igi gënǝŋu gënǝcǝma irǝŋ gwomǝn, buṯrus,
41003017	na yagub iđia gǝsabdi na yuanna orǝba gǝyagub ildi gënǝŋu gënǝcǝlo irǝŋ gwomǝn, buwanarjis, ŋen iŋi ŋǝnǝnu leđa ildi larno rǝmwa rëpǝniano,
41003018	na anḏarawus, na filibus, na barđulamawus, na maṯṯa na ṯoma na yagub iđia galfi, na ṯaḏḏawus, na siman al ganawiya
41003019	na yausa iskariyuṯi igi ganaiđo yesu. na lënǝŋulu ldabǝṯa eɽa gǝyesu.
41003020	orn leđa ldarraiđe lwaiña kaiñ na liga lero ṯa yesu na ṯalǝmis alase.
41003021	ndǝ lǝŋgen na lorǝba lano ŋen iŋi, lënǝŋulu ldela ṯa almame ŋen ŋanṯa leđa ṯalaṯa gënǝŋu gaɽ ëɽi.
41003022	leđa ildi lǝbërrǝŋaiđia ŋen ŋal ganun ildi leṯo alo yursalim ldaṯa ṯa gënǝŋu gerṯo balsabul nano na ṯa gënǝŋu gamiño nusila neicia leđa nano ŋabǝɽaŋa ŋelǝŋ gǝnusila neicia.
41003023	gënǝŋu nǝŋǝlundǝđi nǝŋǝlǝlwaɽǝṯi eŋen ŋǝwujǝnu nǝŋaṯa, ŋen ŋanṯau seṯan yamiña seṯan?
41003024	ndǝ leđa lǝŋǝlǝŋe lageađaiđo eŋen ŋǝlǝŋe ŋiđ aŋǝmǝndëđǝni.
41003025	ndǝ leđa legeɽa lageađaiđo eŋen, eɽa gaber gaɽǝwađaṯa gađurwa.
41003026	na ndǝ seṯan yatwodo yageo seṯan yënǝŋu egeađaiđo eŋen na yaber yaɽǝwađaṯa yađurwa, nṯia yiđ aiyǝmǝndëđǝni.
41003027	orn eđa gero gǝnǝŋ gaɽǝwađaṯa gǝbenṯia eɽa gǝmaji gwonḏǝṯo ṯa aŋǝlaldǝbǝje laŋge ǝllëɽǝŋu, illi ndǝ gakaso maji gwonḏǝṯo ananoŋ. orn giđ aŋǝlaldǝbǝje laŋge legeɽa gǝlëɽǝŋu.
41003028	đeṯam igǝndǝlwaɽǝṯia ṯa, ŋen pređ ŋeicia na ŋen pređ ŋǝlwaɽǝnu ŋagea rǝmwa ŋiđ aŋgǝđeini eleđa ildi liđu,
41003029	orn eđa igi gǝbaṯa ŋen ŋusila gatǝɽe ŋeicia, gënǝŋu gaber giđ aŋgǝđeini ŋen iŋi kwai kwai. gënǝŋu giđu ŋen ŋeicia iŋi ŋafo bǝɽǝbǝte.
41003030	yesu gwalwaɽo ṯia ŋen ŋanṯa leđa laṯa, gënǝŋu gerṯo usila nano geicia.
41003031	orn lǝŋgen yesu na lorǝba ldela ldǝṯuri ndëuwǝr ldǝđwaṯe eđa ṯa almundǝđi.
41003032	leđa lwaiña ṯalɽaŋo ldamađiṯia na lënǝŋulu ldǝmalwaɽǝṯi ṯa, seieu lǝŋgalo na lorldalo laṯurwa ndëuwǝr, laŋwonaṯa.
41003033	gënǝŋu nǝŋǝluɽǝbiṯi eŋen nǝŋaṯa, esegi gaɽ ǝnna na esandǝldi laɽo lorldaiñ?
41003034	nǝŋǝnwane leđa ildi lađiṯǝma nǝŋaṯa, fǝnna na lorldaiñ.
41003035	leđa pređ ildi lëbǝđia ŋen rǝmwa ronaṯa lënǝŋulu laɽo lorldaiñ na lǝŋgaiñ.
41004001	na yesu nǝŋërrǝŋaice leđa ŋen đǝbarlda nano đoɽra tǝŋ na leđa lwaiña larraiđǝma nano na gënǝŋu nǝŋënṯi iđǝpundr đǝŋau iđi đafo nǝŋau nǝŋǝɽaŋe alo. na leđa pređ lafo nëṯǝndi.
41004002	nǝŋǝlërrǝŋaice ŋen ŋwaiña ŋenŋa ŋǝwujǝnu nǝŋǝleiṯi ṯa,
41004003	nǝr, eđa gǝnǝŋ gabǝla ŋen ŋanṯa aŋabǝđe ŋwoređa.
41004004	ndǝ gabǝđǝlo ŋǝmaṯan nǝŋǝreinialo eđađ na ndǝfia neṯo nǝloṯe.
41004005	ŋǝmaṯan nǝŋǝreinialo eŋwandra đuđa đǝtefr nǝŋobǝđe taltal ŋen ŋanṯa đuđa đǝtefr.
41004006	orn ndǝ ëđǝñina yatwođe nǝŋuɽǝni nǝŋamuđiṯi aŋǝno ŋen ŋanṯa urldia gero.
41004007	ŋǝmaṯan nǝŋǝreinialo iri orn ri ndratođe ndrǝlëndi nǝŋerṯe ŋǝlǝŋa.
41004008	na ŋǝmaṯan nǝŋǝreini alo yaŋǝra nǝŋobǝđe nǝŋalǝŋe liđia lwaiña. ŋǝmaṯan ŋalǝŋo liđia eređia giɽijin na ŋǝmaṯan ŋalǝŋo liđia eređia đenǝŋ nalo eređia gunto na ŋǝmaṯan ŋalǝŋo liđia eređia ređ.
41004009	na gënǝŋu nǝŋaṯa, eđa gerṯo nënǝñia ṯa aŋǝliyene, ŋgiṯǝma aŋǝne.
41004010	ndǝ gënǝŋu gafo alǝsoŋ leđa ildi ṯalmateṯo na ṯalǝmis ređ nemiñe eɽijan ldǝmeɽǝđe eŋen ŋǝwujǝnu.
41004011	gënǝŋu nǝŋǝleiṯi ṯa, ŋen ŋaneinǝnde ṯa ñaliŋeṯe ŋamǝɽa ŋǝŋǝlǝŋe ŋǝrǝmwa. orn leđa ildi lafo ndëuwǝr ŋen pređ ŋǝneinǝlo ŋenŋa ŋǝwujǝnu
41004012	ṯa alǝseici đeṯam orn alerṯe lǝseica na ṯa alne orn alerṯe laliŋeṯa, ṯa alerṯe laŋgiṯia ŋen eŋen ŋeicia aloɽǝbaṯe rǝmwa nano alǝŋgǝđeini ŋen eŋen ŋeicia.
41004013	orn nǝŋǝleiṯi ṯa, ñagaijǝba ŋen iŋi ŋǝwujǝnu? ŋen ŋanṯau ñagiđi ñaliŋeṯe ŋen ŋwomǝn ŋǝwujǝnu?
41004014	eđa igi gabǝđa ŋwoređa gënǝŋu garno eđa gǝbërrǝŋaiđia ŋen ŋǝrǝmwa.
41004015	ŋwoređa iŋi ŋareinu alo eđađ ŋarno leđa ildi lano ŋen orn seṯan nǝyela taltal nelmaṯe ŋen iŋi ŋënǝjǝnu enare enen.
41004016	nṯia cum ŋwoređa iŋi ŋareinu alo eŋwandra ŋarno leđa ildi lano ŋen ldëndi đaŋǝrađa nano.
41004017	orn lero urldia nǝŋëndi ŋen liga lobǝlano na ndǝ laneinu ŋen ŋinia walla ŋen ŋubwa ŋen ŋanṯa ŋen ŋǝrǝmwa lënǝŋulu laŋgiṯia ŋen taltal.
41004018	ŋwoređa iŋi ŋareinu alo iri ŋarno leđa ildi lano ŋen ŋǝrǝmwa orn đǝgǝrđia đalo isi,
41004019	na đonaṯa đǝlaŋge lwaiña na đonaṯa đǝŋen ŋarto ldëndi ŋen ŋǝrǝmwa na ŋen ŋaber ŋalǝŋa liđia.
41004020	ŋwoređa iŋi ŋǝreinu alo yaŋǝra ŋarno leđa ildi lano ŋen ldëndi ldǝmame lidia lwaiña eŋen ŋǝrǝmwa. eđa gǝnǝŋ gǝmama leđa eređia giɽijin na eđa gǝnǝŋ gǝmama leđa eređia đenǝŋ nalo eređia gunto na eđa gǝnǝŋ gǝmama leđa eređia ređ.
41004021	gënǝŋu nǝŋǝleiṯi ṯa, lamba lënǝjǝnu egeɽa ṯa alađëṯëɽǝbwaṯe lǝmbolua nano walla alëɽǝni igal aŋgǝrem? gerṯa lǝbëɽǝni pǝlelo?
41004022	laŋge pređ ildi lalǝbijǝnu liđ alǝlǝŋini na laŋge pređ ildi lǝtërnu liđ alërrǝŋeini.
41004023	ndǝ eđa gerṯo nënǝñia ṯa aŋǝliyene, ŋgiṯǝma aŋǝne.
41004024	nǝŋǝleiṯi tǝŋ ṯa, rǝmoṯr ŋen ñagǝnna. ñagiđi ñaneini laŋge lakilinu ŋen ŋarno ñagakilia laŋge na ñagiđi ñaneini laŋge ildi laɽǝjeinu egworǝb.
41004025	ŋen ŋanṯa eđa gerṯo laŋge gënǝŋu giđ aŋǝlneini lǝmǝn tǝŋ orn eđa gero laŋge, waŋge gǝtefr gǝlëɽǝŋu giđ aŋǝmeini.
41004026	ŋen ŋǝŋǝlǝŋe ŋǝrǝmwa ŋarno ṯia. eđa gǝnǝŋ gawađa ŋwana iđuđa.
41004027	na ulǝŋgi na ëđǝñina gënǝŋu ṯaŋandro ṯaŋǝɽatodo iŋuriđ. orn ŋwana nǝŋaraice nǝŋobǝđe orn eđa nǝŋaijǝbeṯe ṯa ŋen ŋafo ṯau.
41004028	đuđa đëbǝđia liđia bǝɽan, ananoŋ ŋwana ŋǝbëɽia nǝmuđi, orn ŋëbǝri đaba orn aŋǝɽisi.
41004029	ndǝ ŋwana ŋore eđa nǝŋǝme irtia taltal ŋen ŋanṯa liga leṯo lǝđwanḏa.
41004030	na gënǝŋu nǝŋaṯa tǝŋ, ŋǝlǝŋe ŋǝrǝmwa ŋarno wande? lǝgǝbërrǝŋaiđiar ŋen ŋǝlëɽǝŋu ŋenŋa ŋǝwande ŋǝwujǝnu?
41004031	ŋënǝŋu ŋarno ŋǝlwa ŋǝkarḏal iŋi ŋǝrresi kaiñ ŋamiñaṯo ŋǝlwa pređ ndǝ ŋawađǝnu.
41004032	orn ndǝ ŋawađǝnu nǝŋobǝđe nǝŋǝɽeṯe uɽi goɽra gamiñaṯo nuɽi pređ ini nobǝđa iṯǝli gunto orn naiye nǝŋerṯe reṯia roɽra ṯa ndǝfia nelo naɽǝwađaṯa naɽaŋa igusil gǝlëɽǝŋu.
41004033	gënǝŋu gërrǝŋaicu leđa ŋen ŋǝrǝmwa ŋenŋa ŋǝwujǝnu ŋarno ṯia, iŋi laɽǝwađaṯa lǝnna.
41004034	gwaɽwatiṯǝlo ŋen ŋǝrǝmwa pređ ŋenŋa ŋǝwujǝnu ikǝrǝŋ orn gërrǝŋaieu ṯalǝmis ilëɽǝŋu ŋen iŋi alǝsoŋ.
41004035	na loman lakǝl erregano yesu nǝŋǝlwaɽǝṯi ṯalǝmis ṯa, aɽr aluɽǝđr eđǝbarlda đoɽra.
41004036	orn ldaŋgiṯi leđa. gënǝŋu gafo iđǝpundr mǝldin na yënǝŋulu niyënṯi ldabǝla. na upundri ywomǝn yafǝlda.
41004037	orn đǝbera nḏatwođe iđǝbarlda na ŋawa nǝŋëupwi đǝpundri nǝŋënṯi na đǝpundri đafo đunḏǝjeini ŋawano.
41004038	na yesu gandro alo yǝnḏurṯu iđǝpundr nǝŋëndeini erenaga. ṯalǝmis nǝyǝmatuđi iŋuriđ niyaṯa, ya eđa gǝbërrǝŋaiđia ŋen agaṯa ŋen ŋëpi ndǝ ñagabaiya?
41004039	gënǝŋu nǝŋǝtwođe iŋuriđ nǝŋgariñaṯe đǝbera nǝŋǝlwaɽǝṯi ŋawa ṯa, uɽǝṯu ŋabwaiñe ŋǝma. orn đǝbera nḏuɽǝṯi na alo ṯaiyǝbwaiño ŋǝma.
41004040	orn nǝŋeiṯi ṯalǝmis ṯa, ñagiđǝñalo kaiñ eđa ? ñagero đonaṯa mǝldin ?
41004041	yënǝŋulu yafo yiđǝñalo kaiñ ṯaiɽwataiđo ṯa, esegi igi ? ŋen ŋanṯa đǝbera na ŋawa ŋǝđǝbarlda lǝnna ŋen ŋǝlëɽǝŋu.
41005001	lënǝŋulu lduɽǝđi eđǝbarlda đoɽra ldabǝṯe alo ijaḏariyin.
41005002	ndǝ lamiño iđǝpundr taltal maji gǝnǝŋ igi gerṯo usila nano geicia geṯo alo erel ldopǝđaiđe yesuga.
41005003	maji igi gafo alo erel. eđa gero gǝnǝŋ gaɽǝwađaṯa gamakasa mǝldin uridga eum,
41005004	ŋen ŋanṯa ñoman ñwaiña leđa lakasǝma uriđaga raŋ na rǝmanǝña orn nǝŋǝđe uriđano igi gakasǝniya raŋ nǝŋgere uriđa igi gakasǝniya rǝmanǝña. na eđa gero gǝnǝŋ gerṯo ŋabǝɽa ŋwaiña ṯa gamalǝŋǝđeicia.
41005005	na jaica jaica ëđǝñëđǝñin na ulǝŋgǝlǝŋ gënǝŋu gafo naiyǝn erel ṯaŋarǝjaico ole kaiñ ṯaŋgǝlnu aŋǝno ŋwandraŋa bǝɽan.
41005006	ndǝ gaseicu yesu nwaldaŋ maji nǝŋobǝđe nǝŋǝmuđiñǝṯi alo,
41005007	nǝŋǝrǝjaice ole kaiñ nǝŋaṯa, agagiañi eđa, yesu iđia gǝrǝmwa irri roɽra ramiñaṯo laŋge pređ? igaŋeɽǝđia rǝmwa nëiñua ṯa ŋerṯe agaiñǝnaica ŋen ŋubwa.
41005008	gwalwaɽo ṯia ŋen ŋanṯa yesu gafo galwaɽǝṯǝma ṯa, usila geicia, miño maji nano.
41005009	na yesu nǝŋeɽǝđe maji nǝŋaṯa, agǝbernia esegi? maji nǝŋǝmuɽǝbiṯi eŋen ṯa, igǝbernia aj jes ŋen ŋanṯa ñagwaiña.
41005010	orn nǝŋeɽǝđe yesu kaiñ ṯa aŋerṯe gamiña nusila neicia alo yakǝl.
41005011	na lṯrua lafo lwaiña lǝsa aiyǝn nano
41005012	na nusila neicia neɽǝđe yesu, naṯa, đwaṯǝnde lṯrua nano. ŋgiṯǝnde ñǝlënṯi nano.
41005013	yesu gaŋgiṯǝlo aniđi ṯia taltal. na nusila neicia namiño maji nano nënṯi lṯrua nano na lṯrua ildi lwaiña kaiñ larno alǝf eɽijan ldobǝđe naiyǝn ldërǝnṯi eŋau ŋǝđǝbarlda na ŋawa nǝŋǝlɽiñe.
41005014	orn leđa ildi lǝsi lṯrua ldobǝđe ldǝlwaɽǝṯi leđa lirnuŋ goɽra na lalo pređ ṯwaiñ ŋen iŋi. leđa lwaiña ldela ṯa alǝseici ŋen iŋi ŋiđǝnu.
41005015	lënǝŋulu ldeṯa yesu nano ldǝseici maji igi gafo gerṯo nusila nano neicia nwaiña gaɽaŋalo gëpi gëɽǝnu erena nano, na lënǝŋulu ldiđǝñiṯalo kaiñ.
41005016	leđa lwomǝn ildi laseicu ŋen iŋi ŋiđǝnu ldǝlwaɽǝṯi ŋen iŋi ŋiđǝnṯu maji gerṯo nusila nano neicia na ŋen ŋǝlṯrua.
41005017	orn leđa ldeɽǝđe yesu kaiñ ṯa aŋǝmiñe alo esen.
41005018	ŋen yesu gënṯu iđǝpundr maji igi gafo gerṯo nusila nano neicia nǝŋǝmeɽǝđe kaiñ ṯa aldǝgǝɽe.
41005019	orn yesu ganeđo nǝŋǝmeiṯi ṯa, oɽǝbaṯo egeɽa gǝlaɽǝŋa na eleđa ǝllaɽǝŋa ŋǝlǝlwaɽǝṯi ŋen iŋi rǝmwa riđǝṯiaŋa na ṯa ragiaṯaŋa ŋǝbaiya nano.
41005020	na maji nǝgabǝla nǝŋǝlwaɽǝṯi leđa lalo yal asǝr almuḏun ŋen yesu giṯǝma na lënǝŋulu pređ ldirǝwano.
41005021	ndǝ yesu nǝŋuɽǝdi eđǝbarlda đoɽra iđǝpundr đǝŋau leđa lwaiña larraiđǝma nano tǝŋ. na gënǝŋu gafo đǝbarlda nano.
41005022	orn maji geṯo gǝnǝŋ igi gaɽ elǝŋ gǝmajma gǝbernia yairus. ndǝ maji gaseicu yesu nǝŋǝmwođiñǝṯi erǝmanǝŋ
41005023	nǝŋǝmekeɽǝđe kaiñ nǝŋaṯa, ŋere ŋǝlëɽǝñi ŋarǝbwa ŋabaiya. elaŋ ṯa ŋamëɽi raŋ nano ṯa aŋǝpiṯi na ṯa aŋamǝṯe.
41005024	orn yesu ldabǝla majiga na leđa lwaiña labǝɽǝlda ṯalmupiđu nano.
41005025	wuji gafo gǝnǝŋ girǝwa ŋǝfǝni jaica, gafo iđǝbǝɽia nṯǝli ređ nemiñe niɽijan.
41005026	gënǝŋu gananeinu ŋen ŋwaiña ŋubwa igal akim ywaiña na gananaicǝlo laŋge pređ ǝllëɽǝŋu, nǝŋerṯe giyamǝjađia, orn gwuma kaiñ gamiñaṯo liga lananoŋ.
41005027	gënǝŋu nǝŋǝne ŋen ŋǝyesu nǝŋǝmeṯa nḏurṯu leđala nǝŋǝbǝre erena gǝlëɽǝŋu.
41005028	ŋen ŋanṯa gënǝŋu gaṯa egare, ndǝ igǝbǝro erena gǝlëɽǝŋu igiđi yeiđini.
41005029	orn taltal ŋǝfǝni nǝŋuɽǝṯi na wuji nǝŋǝliŋeṯe egaŋǝno ṯa geiđinu.
41005030	na yesu galǝŋinnano ṯa ŋabǝɽa ŋamiñǝma nano ŋǝđeiđia nǝŋǝređialo eleđa nǝŋaṯa, esegi gǝbǝraṯiñi erena?
41005031	ṯalǝmis ilëɽǝŋu niyǝmuɽǝbiṯi eŋen niyaṯa, agaseicia leđa lwaiña lađiṯiaŋa na ṯalŋaṯǝrnaiđo na ŋen ŋanṯau agaṯa esegi gǝbǝrǝŋa?
41005032	orn gënǝŋu ṯaŋǝnwanǝđo ṯa aŋǝseici esegi giđu ŋen iŋi.
41005033	orn wuji nǝŋiđǝñiṯalo ṯaŋgǝđiaŋǝno ŋen ŋanṯa ŋen ŋiđǝnṯǝma, nǝŋela nǝŋǝmwođǝñiṯi nǝŋǝmalwaɽǝṯi ŋen pređ ŋǝđeṯam.
41005034	yesu nǝŋǝmeiṯi ṯa, wuji đonaṯa đǝlaɽǝŋa đeiđiaŋa. mbu đaŋǝrađa nano.
41005035	ŋen yesu gwaɽwato mǝldin leđa leṯo lǝmaṯan egeɽa gelǝŋ gǝmajma ldaṯa, ŋere ŋǝlaɽǝŋa ŋaiyo. ŋen ŋanṯau agaicwari eđa gǝbërrǝŋaiđia ŋen mǝldin?
41005036	yesu nǝŋerṯe gǝlnaṯa, nǝŋeiṯi elǝŋ gǝmajma ṯa, ŋerṯe agiđǝñalo orn ëndu ŋen.
41005037	na yesu gero gaŋgiṯa leđa labǝlǝlđa, illi buṯrus na yagub na yuanna, orǝba gǝyagub.
41005038	orn ldarǝmaṯe eɽa gelǝŋ gǝmajma na gënǝŋu ṯaŋǝseicu leđa lamulađe nano ṯalirǝwa ŋwal isi, ṯalaro pǝlelo.
41005039	nǝŋënṯi nǝŋǝlǝlwaɽǝṯi ṯa, ñagarǝjaico ole na ñagabara eđa? ŋere ŋero ŋabaiya, orn ŋandro.
41005040	leđa ldǝmađamǝce eŋen, orn gënǝŋu nǝŋǝlǝmiñeici ndëuwǝr pređ nǝŋǝmame eṯen na lǝŋgen lǝŋere na leđa ildi lafǝlda ldënṯi alo isi ŋere ŋandrau.
41005041	orn nǝŋëndi ŋere đaŋ nǝŋǝmeiṯi ṯa, ṯaliđa gumi, ŋen iŋi ŋanǝnu, ŋere, twođo.
41005042	orn ŋere iŋi ŋerṯo nṯǝli ređ nǝmiñe niɽijan nǝŋǝtwođe ṯaŋerldo. na taltal leđa ldirǝwano kaiñ.
41005043	yesu nǝŋǝlǝlwaɽǝṯi đonḏǝṯađa ṯa alerṯe lalwaɽǝṯia eđa gǝnǝŋ ŋen iŋi kwai kwai, nǝŋǝleiṯi ṯa alnaice ŋere lalasǝni.
41006001	yesu nǝŋgaṯe alo yakǝl ldabǝla tǝŋgen ṯalǝmisya ilëɽǝŋu.
41006002	na iloman lǝđǝmiñǝniano yesu gërrǝŋaicu leđa ŋen imajma. leđa lwaiña ildi lanaṯǝma ldirǝwano kaiñ ldaṯa, gënǝŋu gamo ŋen iŋi ŋga? ŋen ŋanṯau gerṯo đaliŋeṯa ŋen nǝsi đwaiña ṯia? na gënǝŋu ṯaŋiđu aŋwara cum raŋra rǝlëɽǝŋu.
41006003	gerṯa fǝŋu igi geicǝđa, iđia gǝmiriam na orǝba gǝyagub na gǝyusi na gǝyauđa na gǝsiman? na gerṯa lorlden ɽrlda ñagafǝlda? orn lënǝŋulu ldǝmaneđe.
41006004	yesu nǝŋǝleiṯi ṯa, nabi gananeini đame alo pređ illi tǝŋgen na eleđa ildi laɽo ŋǝđurǝba na egeɽa gǝlëɽǝŋu.
41006005	na gënǝŋu gero gaɽǝwađaṯia gëbǝđia aŋwara yǝnǝŋ alo yakǝl kwai kwai, illi nǝŋëɽi leđa raŋ nano lǝmaṯan ildi lwuma nǝŋǝleiđi.
41006006	orn nǝŋirǝwano ŋen ŋanṯa lënǝŋulu lero lǝbendia ŋen ŋǝlëɽǝŋu. na gënǝŋu nǝŋakaldaice alo ywaiña nǝŋërrǝŋaice leđa ŋen.
41006007	orn nǝŋundǝđi ṯalǝmis ređ nemiñe eɽijan nǝŋǝlǝđwaṯe eɽijan, eɽijan, nǝŋǝlnaice ŋǝlǝŋe ṯa aiyǝmiñe nusila neicia leđa nano.
41006008	nǝŋǝlǝlwaɽǝṯi ṯa alerṯe lǝrrapa laŋge ŋen ŋanṯa eđađ, walla aicǝba walla ërrua walla gǝrus igërrua, illi lǝfra.
41006009	orn nǝŋǝlǝlwaɽǝṯi ṯa alëɽǝni nḏǝbina erǝmanǝña na ṯa alëɽǝni erena nano gunto ikǝrǝŋ, gerṯa niɽijan.
41006010	nǝŋǝleiṯi ṯa, ndǝ ñagabenṯia eɽa gǝnǝŋ ɽaŋǝrau orn nǝñaumiñe ndǝ ñagaŋgaṯo alo yakǝl.
41006011	na alo pređ ndǝ leđa laber lǝndaŋǝnṯi walla laber lǝndǝnaṯa ndǝ ñagamiña alo yakǝl esen ñapweini abǝɽǝtua rǝmanǝña eralo ṯa ŋen iŋi aŋǝɽeṯe đamǝđaṯa đageo leđa ildei.
41006012	na yënǝŋulu nemiñe niyërrǝŋaice leđa ŋen ṯa alǝŋgiṯi ŋen eŋen ŋeicia aloɽǝbaṯe rǝmwa nano,
41006013	nemiñe nusila neicia leđa nano lwaiña nicwađaṯe leđa ŋela nǝŋǝɽwa ildi lwuma, niyǝleiđi.
41006014	orn elǝŋ iruḏus nǝŋǝne ŋen iŋi ŋen ŋanṯa irǝŋ gǝyesu gǝlǝŋinu kaiñ. leđa lǝmaṯan laṯa, fǝyuanna al mamuḏan gatuđinu eŋǝɽaiñ nṯia ŋabǝɽa ŋwaiña ŋëbǝđia ŋǝmëɽria iŋu.
41006015	leđa lǝmaṯan ldaṯa, filiya, na lǝmaṯan ldaṯa, gënǝŋu gaɽo nabi yarno al anbiya yǝpǝnde.
41006016	orn ndǝ iruḏus gano nǝŋaṯa, fǝyuanna igi igaṯǝbaṯǝma nda alo, gënǝŋu gatuđinu eŋǝɽaiñ.
41006017	ŋen ŋanṯa iruḏus gafo gađwaṯo askari ṯa aiyëndi yuanna niyǝmëɽi isijǝn eŋen ŋiruḏiya igi gaɽo wasen filibus orǝba giruḏus. iruḏus gafo gamo wuji igi
41006018	na yuanna nǝŋemeiṯi ṯa, ŋen ŋëđǝñinu ṯa ñagaldǝgaɽaŋa wujiga goralo.
41006019	na iruḏiya nǝŋǝciṯi yuanna ano kaiñ ṯaŋwonaṯo gamaɽiña, orn gero gaɽǝwađaṯa
41006020	ŋen ŋanṯa iruḏus giđǝño yuanna ŋen ŋanṯa galiŋeṯo ṯa gënǝŋu gaɽ eđa guđǝrwaṯo eŋen na gatǝɽe ṯǝŋǝmarǝmoṯo. ndǝ iruḏus gano ŋen ŋǝyuanna ŋen nǝŋǝmawađe egare, orn nǝŋǝmanaṯe đaŋǝrađa nano.
41006021	orn liga leṯo đǝge iliga lǝđǝlǝŋǝnia điruḏus ndǝ giđu amǝđia nǝŋundǝđi nǝlǝŋ na nǝlǝŋ naskari na leđa loɽra lalo ijalil.
41006022	ŋere ŋiruḏiya nǝŋënṯi ṯaŋiđu tiɽau na iruḏus na leđa laɽaŋalda ldaŋǝreṯe nano. orn elǝŋ nǝŋeiṯi ŋere ṯa, eɽǝđiñi waŋge agwonaṯa na igiđi eŋanaice.
41006023	nǝŋëɽǝṯi ŋere ŋen đalǝfiađa ṯa, waŋge agaiñeɽǝđe igiđ eŋanaice, na ndǝ agwonaṯa igiđi eŋakarnǝđiṯi ŋǝlǝŋe ŋǝlëɽǝñi ŋen ŋëpi cum.
41006024	orn ŋere nǝŋǝmiñe nǝŋeɽǝđe lǝŋgen nǝŋaṯa, wandigi igiđ emeɽǝđe? lǝŋgen nǝŋaṯa, eɽǝđǝma nda lǝyuanna al mamuḏan.
41006025	na ŋere nǝŋeṯa elǝŋ nano taltal ŋëɽǝđiaŋǝno nǝŋǝmeɽǝđe nǝŋaṯa, igwonaṯa agaiñǝnaice taltal nda lǝyuanna al mamuḏan igǝsinia.
41006026	na elǝŋ nǝŋirǝwano kaiñ ŋen ŋanṯa đalǝfia đǝlëɽǝŋu na ŋen ŋanṯa leđa lasǝlda, orn gero gwonaṯa ganeđa ŋen ŋǝŋere.
41006027	orn elǝŋ nǝŋǝđwaṯe askari isi yarǝmoṯwa eɽa nǝŋǝlwaɽǝṯi ṯa aiyapa nda. orn askari niyabǝla niyaṯǝbaṯe yuanna nda alo isijǝn,
41006028	niyape nda ǝllëɽǝŋu igǝsinia niyanaice ŋere. na ŋere nǝŋǝnaice lǝŋgen.
41006029	ndǝ ṯalǝmis isi iyuanna yano ŋen iŋi niyape aŋǝno ilëɽǝŋu niyuri eđel.
41006030	orn ṯalǝmis isi gwađwaṯǝlo ṯa yërrǝŋaiđia ŋen niyǝrraiđe yesu nano niyǝmalwaɽǝṯe ŋen pređ yiđu na yërrǝŋaiđu.
41006031	gënǝŋu nǝŋǝlǝlwaɽǝṯi ṯa aɽr alo yǝnǝŋ alǝsoŋ ñamiñǝniano aten. ŋen ŋanṯa leđa pređ ṯalderldeṯo nano na liga lero cum ta alǝwase.
41006032	ldënṯi idǝpundr đǝŋau ldabǝṯa alo yǝnǝŋ eđǝñwa alǝsoŋ.
41006033	orn leđa lwaiña ldǝlseici labǝṯa alo yakǝl ldǝlaliŋeṯe ntia ldamiñe irnuŋ pređ ṯaltaweinu tu cum rǝmanǝñaralo, ldǝbwarđaṯe nëiñua.
41006034	ndǝ yesu gamiño iđǝpundr nǝŋǝseici leđa lwaiña kaiñ nǝŋǝlgiaṯe ŋǝbaiya nano ŋen ŋanṯa larno yanala isi eđa gero gǝlǝsia. na gënǝŋu nǝŋǝlërrǝŋaice ŋen ŋwaiña.
41006035	na erregano ṯalǝmis niyǝmeṯa nano niyaṯa, ulǝŋgi gaɽo na lǝgafr eđǝñwa.
41006036	đwaṯo leđa alɽe irnuŋ na neɽa ini nafo ṯwaiñ ṯa aliliđi lalasǝni.
41006037	gënǝŋu nǝŋǝluɽǝbiṯi eŋen nǝŋaṯa, naicǝrldo laŋge ñaganǝñaŋ ṯa aldǝse. na yënǝŋulu niyǝmeiṯi ṯa, ñagabǝla ñiliđi ragif irri rerṯo gǝrus yarno jǝnei eređia giɽijan ṯa ñanaice leđa aldǝse?
41006038	gënǝŋu nǝŋǝleiṯi ṯa, ñagerṯo ragif mǝnau? mbǝr ñalnwane. orn niyabǝla niyǝpwaiñe ŋen niyela niyǝmeiṯi ṯa, ñagerṯo ragif đenǝŋ na lǝmme liɽijan.
41006039	yesu nǝŋǝlǝlwaɽǝṯi ṯa ailwaɽǝṯi leđa alɽaŋe alo eŋǝɽo eŋǝɽo eŋaiña.
41006040	na leđa laɽaŋalo eŋǝɽo ŋǝleđa eređia ređ na ŋǝleđa eređia đenǝŋ.
41006041	na gënǝŋu gamo ragif đenǝŋ na lǝmme liɽijan nǝŋǝnwanǝđe elo nǝŋǝlǝbuŋṯi, nǝŋǝlgere nǝŋǝlnaice ṯalǝmis ṯa aiyǝlnanaice leđa, nǝŋalkarnǝđǝṯi lǝmme cum.
41006042	leđa pređ ldase ldǝbeṯe.
41006043	na ṯalǝmis niyǝrraiđe ŋǝsa ŋǝṯënu ŋǝteta na laŋge lteta lǝlǝmme cum, niyunḏǝjaice ŋumǝra ređ nǝŋǝmiñe niɽijan.
41006044	leđa ildi laso ragif laɽo alǝf đenǝŋ laɽorra.
41006045	orn gënǝŋu nǝŋǝlwaɽǝṯi ṯalǝmis ilëɽǝŋu ṯa aiyënṯi iđǝpundr đǝŋau aiyuɽǝđe eđǝbarlda đoɽra ŋu nëiñua aiyabǝṯa alo ibeṯsaiḏa, nǝŋǝđwaṯe leđa pređ eum.
41006046	orn gamiño eleđa nǝgabǝṯa naiyǝn ṯa aŋǝṯurṯi rǝmwa.
41006047	ndǝ ulǝŋgi gaɽo đǝpundri đafo igal bar iligano,
41006048	na yesu gafo alǝsoŋ nëṯǝndi. na gënǝŋu nǝŋǝlǝseici ṯa yaicwaro kaiñ ŋen ŋanṯa đǝbera đura đwonaṯa đǝkoɽǝbaice đǝpundri nḏurṯu. orn ulaldiṯano bǝrni bǝrnia gënǝŋu ṯaŋerldo nǝŋau nǝŋǝleṯa nano, na gwonaṯa galǝmiñaṯa.
41006049	yënǝŋulu yaseicǝma ṯaŋerldo nǝŋau niyaṯa enare, fusila,
41006050	niyarǝjaice ole, ŋen ŋanṯa yënǝŋulu pređ yaseicǝma niyiđǝñiṯalo. orn gënǝŋu nǝŋǝlǝlwaɽǝṯi nǝŋaṯa, ëɽǝnr. đǝñano, fiñi. ñerṯe ñagiđǝñalo.
41006051	orn gënǝŋu nǝŋǝleṯa nano nǝŋënṯi iđǝpundr đǝŋau na đǝbera nḏerṯe. na yënǝŋulu niyirwano kaiñ,
41006052	ŋen ŋanṯa laijǝba ŋen ŋǝragif na nare enen nabɽwaŋǝno.
41006053	ndǝ luɽǝđu eđǝbarlda đoɽra ldarǝmaṯe alo ijannisaraṯ ldeṯa ëṯǝndi nano alo yakǝl.
41006054	ndǝ lamiño iđǝpundr leđa ldaliŋeṯe yesu taltal.
41006055	na lënǝŋulu ldobǝđe alo pređ ldǝmamaṯe leđa pređ lwuma al aŋgǝremya alo pređ lano ṯa gënǝŋu gafau.
41006056	ndǝ gënǝŋu gënṯu irnuŋ gǝta walla irnuŋ goɽra walla eneɽa eđǝñwa leđa ldëɽi leđa lwuma alo leđa laurarraiđia ldǝmeɽǝđe ṯa alpǝrre erena gǝlëɽǝŋu gaɽo đurṯu. na leđa pređ ildi lapǝrrǝrna ldeiđini.
41007001	orn al farisiyin na leđa lǝmaṯan ildi lǝbërrǝŋaiđia ŋen ŋal ganun ildi leṯo alo yursalim ldeṯa yesu nano,
41007002	ldǝseici ṯa ṯalǝmis yǝmaṯan ilëɽǝŋu laso raŋra irri rataŋa rero rwasǝni.
41007003	ŋen ŋanṯa al farisiyin na al yawuḏ pređ larǝmoṯwa ŋen ŋǝleđa loɽra lderṯe lasa illi ndǝ lwasǝnu raŋ pređ eñobǝɽo ananoŋ.
41007004	na lënǝŋulu laber lasa laŋge lnǝsuk illi ndǝ lwasǝni ananoŋ. na lënǝŋulu larǝmoṯwa ŋen ŋwaiña ŋarno ṯia cum iŋi eṯenanda lǝlwaɽǝṯǝlo ṯa aliđi. lënǝŋulu lwasa al finjan na ŋǝmbolua na ŋǝmbolua ŋiđǝnu ipeiniya isatrtr na al aŋgǝrem.
41007005	na al farisiyin na leđa ildi lǝbërrǝŋaiđia ŋen ŋal ganun ldǝmeɽǝđe ldaṯa, ŋen ŋanṯau ṯa ṯalǝmis ilaɽǝŋa lagera ŋen ŋǝdaṯanda, orn yasa raŋra rataŋa.
41007006	gënǝŋu nǝŋǝluɽǝbiṯi eŋen nǝŋaṯa, ya leđa ñaŋgi ñagerṯo ŋen ŋiɽijan, isaiya gwalwaɽo ŋen ŋǝrǝmwa đeṯam ndǝ gwalwaɽo eŋen cŋalo nǝŋaṯa, leđa ildi laiñǝnanaicia đame ëiñuaga orn nare enen nafo nwaldaŋ.
41007007	lënǝŋulu laiñǝbuŋṯi mǝɽǝmǝɽeñ, ldërrǝŋaiđe ŋen ŋǝleđa orn ldaṯa ṯa fǝŋen ŋǝrǝmwa.
41007008	ñaganeđo al ganun irǝmwa orn ñagarǝmoṯwa ŋen ŋeṯalanda.
41007009	na gënǝŋu nǝŋǝleiṯi cum ṯa, đeṯam ñagađama ŋen ŋǝrǝmwa ṯa ñëndi ŋen alo ŋeṯalanda.
41007010	ŋen ŋanṯa musa gaṯa, đǝñiṯr eṯalo na lǝŋgalo, na eđa igi gwaɽwata ŋen ŋeṯen ŋeicia walla lǝŋgen cum ŋgiṯǝma aŋǝɽiñǝni.
41007011	orn ñagwaɽwata ṯa, ndǝ eđa gwalwaɽǝṯa eṯen na lǝŋgen ṯa igafo igaɽǝwađaṯa igǝndamica orn iganaico rǝmwa laŋge ǝllëɽǝñi,
41007012	ñagaber ñagamaŋgiṯi aŋamǝđaṯe eṯen na lǝŋgen tǝŋ.
41007013	ñagagera ŋen rǝmwa ralwaɽo ŋenŋa eŋalo iŋi eṯalanda lanaieǝnde, na ñagëbǝđia ŋen ŋwaiña ŋarno ṯia.
41007014	gënǝŋu nǝŋundǝđi leđa lwaiña ṯa almarraiđe nano tǝŋ, nǝŋǝleiṯi ṯa, naṯiñr ñaŋ pređ, ñaliŋeṯe ŋen iŋi.
41007015	waŋge gero gǝnǝŋ igi eđa gasa gaɽǝwađaṯa gamiđia gataŋa orn ŋen iŋi eđa gwaɽwata na gëbǝđia ŋamiđia gataŋa.
41007016	ndǝ eđa gerṯo nënǝñia ṯa aŋǝliyene, ŋgiṯǝma aŋǝne.
41007017	ndǝ ṯalǝmis labǝɽo yesu ŋǝla eɽa gǝlëɽǝŋu alǝsoŋ, leđa lero, yënǝŋulu nemeɽǝđe eŋen iŋei ŋǝwujǝnu.
41007018	gënǝŋu nǝŋǝleiṯi ṯa, ñaŋ cum, ñagaijǝba đaliŋeṯa mǝldin? ñagaijǝba ṯa laŋge ildi eđa galǝsa laber laɽǝwađaṯa lamiđia gataŋa?
41007019	ŋen ŋanṯa laber labenṯia eŋaṯǝɽa ŋǝlëɽǝŋu orn labǝṯa egare ldamiñe iđurṯu. nṯia gënǝŋu gwalwaɽo ṯa ŋǝsa pređ ŋaŋǝra ṯa leđa aldǝse.
41007020	nǝŋaṯa, fǝŋen iŋi eđa gwaɽwata na gëbǝđia iŋi ŋamiđia gataŋa.
41007021	ŋen ŋanṯa ŋen ŋeicia ŋamiña eŋaṯǝɽa ŋǝleđa egwaŋano. fǝđaɽaŋa lijila ɽrǝto ildi lamameinu eneɽa, na đaɽaŋa ñereña ñamǝlu ñamameini eneɽa, na ŋoɽoma na đǝɽiñǝđia
41007022	na đonaṯa đǝlaŋge lǝleđa lwomǝn, na ŋen ŋataŋa na ŋađǝna na đonaṯa đaŋǝno na đeiciano đagea leđa na đabwaiđia ŋenia na đinia enare na đaneđa rǝmwa.
41007023	ŋen iŋi pređ ŋamiña egeđa nǝŋamiđi gataŋa.
41007024	yesu nǝŋǝmiñe alo yakǝl na gabǝṯa alo isur na alo isiḏa. orn nǝŋënṯi egeɽa na gero gwonaṯa leđa ǝllǝŋeṯe ŋen ṯia, orn gero gaɽǝwađaṯia galǝbijǝni.
41007025	na wuji gǝnǝŋ igi ŋere ŋǝlëɽǝŋu ŋerṯo usila nano geicia nǝŋǝne ŋen yesu giđu na gwaɽwata nǝŋela nǝŋǝmwođǝñiṯi erǝmanǝŋ.
41007026	wuji igi gǝyunaniyin galo yǝnǝŋ ibernia finigiya suriya, na gënǝŋu nǝŋǝmeɽǝđe ṯa aŋǝmiñe usila geicia ŋere nano.
41007027	yesu nǝŋǝmeiṯi ṯa, ŋgiṯu ñere aiñabeṯe ananoŋ ŋen ŋanṯa gerṯa ŋen ŋaŋǝra ndǝ eđa gamama ŋǝsa ŋǝñere orn aŋauwujǝṯi ñina.
41007028	orn wuji nǝŋǝmuɽǝbiṯi eŋen nǝŋaṯa, đeṯam, ya elǝŋ, orn cum ñina iñi ñafo iṯarǝbesa ñasa aicǝba gǝñere igi gǝbǝrtiṯia alo.
41007029	yesu nǝŋǝmeiṯi ṯa, usila geicia gamiño ŋere nano đǝge ŋen ŋanṯa ŋen iŋi agwalwaɽo.
41007030	wuji nǝŋǝđaŋe nǝŋǝfiđi ŋere ŋandra nal aŋgǝrem, na usila geicia gafo gamiño ŋere nano.
41007031	orn yesu nǝŋoɽǝbǝđe alo isur nǝŋamiñe alo isiḏa nǝŋǝmiñe alo yal asǝr almuḏun iligano nǝgabǝṯa đǝbarlda nano đoɽra đǝbernia al bar ijalil.
41007032	na leđa leṯǝma nano eđaga gǝnǝŋ igi gaɽ uɽǝl gaijǝba điñ. na lënǝŋulu ldekeɽǝđe yesu kaiñ ṯa aŋǝmëɽi đaŋ nano.
41007033	yesu nǝŋǝmamaṯe alǝsoŋ nǝŋǝmënǝci ñoman inënǝŋ. nǝŋǝṯabǝđe nǝŋǝmabǝre đaŋǝla,
41007034	neŋǝđaŋaide elo nǝŋërǝniano nǝŋaṯa, iffǝda, na ŋen iŋi ŋǝnǝnu, ɽeṯo agabǝrǝdu.
41007035	na nënǝñia nǝlëɽǝŋu nabǝrǝđi orn đaŋǝla đëbǝrnu na eda ṯaŋǝɽwato ŋope.
41007036	yesu nǝŋǝlwaɽǝṯi leđa đwonḏǝṯađa ṯa alerṯe lalwaɽǝṯia eđa gǝnǝŋ ŋen iŋi orn nde lalwaɽǝṯu leda ṯia kaiñ lënǝŋulu ldalǝŋǝjǝđi ŋenŋa alo yoɽra kaiñ.
41007037	lënǝŋulu ldirǝwano kaiñ ldaṯa, gënǝŋu giđu ŋen pređ ŋope. gënǝŋu gëbǝđia leđa laɽo nđul ṯa alne na curn leđa ildi laijǝba laɽwata ṯa alɽwate.
41008001	iliga lakǝl leđa ldǝfeṯe lwaiña tǝŋ na laŋge lderṯe aldǝse. orn yesu nǝŋundǝđi ṯalǝrnis ilëɽǝŋu nǝŋǝleiṯi ṯa,
41008002	igagiaṯa leđa ŋǝbaiya nano ŋen ŋanṯa lǝgafǝrlda diñǝđi ñoman ñiɽijin na lënǝŋulu lero lalasǝni.
41008003	nde igǝlǝđwaṯa ṯa alađaŋe laicoiña lënǝŋulu liđ aɽređe eŋǝɽwa alirǝtǝṯi eđad na lǝmaṯan iŋulu leṯo nwaldaŋ.
41008004	ṯalǝmis ilëɽǝŋu niyǝmuɽǝbiṯi eŋen niyaṯa, lǝgafr eđǝñwa na ñagamama ragif ŋga irri rwaiña ṯa leda ildi alǝbeṯe?
41008005	gënǝŋu nǝŋǝleɽǝđe nǝŋaṯa, ñagerṯo ragif mǝnau? yënǝŋuln niyaṯa, ñagerṯo ragif đenǝŋ ndrǝmiñe riɽijan.
41008006	na gënǝŋu nǝŋǝlwaɽǝṯi leđa ṯa alɽaŋe alo nḏuđa. orn nǝŋǝme ragif đenǝŋ ndrǝmiñe riɽijan nǝŋǝlǝbuŋṯi nǝŋǝlgere nǝŋǝlnaiee ṯalǝmis ṯa ailnanaiee leđa na yënǝŋuln nenanaice leđa.
41008007	na yënǝŋulu yerṯo lǝmme lǝmaṯan cum. na gënǝŋu nǝŋǝlǝbuŋṯi nǝŋǝlwaɽǝṯi ṯalǝmis ṯa ailnanaice leđa cum.
41008008	na leđa laso ldǝbeṯe, na ṯalǝmis yararreidu ŋǝsa ŋǝṯënu ŋǝteta nǝŋunḏǝjaice none đenǝŋ nǝmiñe niɽijan.
41008009	na leđa ildi laso lwaiña larno alǝf marldwan. orn gënǝŋu nǝŋǝlǝdwaṯe.
41008010	orn ldënṯi iđǝpundr đǝŋau ṯalǝmisya ldabǝṯa alo idalmanuđa
41008011	al farisiyin yeṯo yesu nano ṯaimukuɽǝbiṯu eŋen. yënǝŋulu yinḏeieǝma niyǝmeɽǝđe ŋamǝla ŋelo
41008012	Usila gǝlëɽǝŋu nǝŋarǝjǝnelo egaŋǝno na gënǝŋu nǝŋaṯa, ŋen ŋanṯau leđa lǝliga ildi lonaṯa ŋamǝla? đeṯam igǝndǝlwaɽǝṯia ṯa, leđa lǝliga ildi laber liđ alneini ŋamǝla.
41008013	nǝŋǝlomiñe nǝŋënṯi iđǝpund đǝŋau tǝŋ nǝŋuɽǝđi iđǝbarlda đoɽra.
41008014	na ṯalǝmis niyaijǝbeinu eŋen ṯa aiyape aicǝba, na yero lalasǝni iđǝpundr illi ragif runto.
41008015	na yesu nǝŋǝlǝlwaɽǝṯi ṯa, rǝmojǝđr uđǝɽi gal farisiyin na uđǝɽi giruḏus.
41008016	na yënǝŋulu ṯaiɽwataiđo ṯa ŋen ŋanṯau yero yapa aicǝba.
41008017	yesu nǝŋaliŋeṯe ṯia nǝŋǝleiṯi ṯa, ŋen ŋanṯau ñagwaɽwataiđia ṯa ñagero aicǝba? ñagamǝlu ñagǝseiđia na ñagamǝlu ñagaliŋeṯa ŋen? nare enalo nabɽwaŋǝno mǝldin ?
41008018	ñagerṯo isi, orn ñagaber ñagaseiđia? ñagerṯo nënǝñia, orn ñagaber ñagǝnna? ñagaber ñagǝlëldǝŋǝ-đeinia eŋen?
41008019	ndǝ igagero ragif đenǝŋ ŋen ŋanṯa leđa alǝf đenǝŋ ñagwunḏǝjaico ŋumǝra mǝnau ndǝ ñagararreiđu ŋǝsa ŋǝṯënu ŋǝteta? yënǝŋulu niyǝmeiṯi ṯa, ŋumǝra ređ nǝŋǝmme ŋeɽijan.
41008020	orn yesu nǝŋaṯa tǝŋ, ndǝ igagero ragif đenǝŋ ndrǝmiñe riɽijan ŋen ŋanṯa leđa alǝf marldwan ñagunḏǝjaico none mǝnau ndǝ ñagararreiđu ŋǝsa ŋǝṯënu ŋǝteta? yënǝŋulu niyǝmeiṯi ṯa none đenǝŋ nǝmiñe niɽijan.
41008021	na gënǝŋu nǝŋǝleɽǝđe ṯa, ñagaijǝba mǝldin?
41008022	orn ldarǝmaṯe alo ibeṯsaiḏa. na leđa leṯo yesu nano majiga igi gaŋǝlisi na lënǝŋulu ldǝmekeɽǝđe ṯa aŋǝmabǝre.
41008023	yesu nǝŋëndi maji gaŋǝlisi eđaŋ nǝŋǝmamiñi irnuŋ nǝŋǝmamaṯe eŋaiña nǝŋǝmaṯabǝṯe isi nǝŋǝmëɽi raŋ nano nǝŋǝmeɽǝđe nǝŋaṯa, agǝseicia wagǝnǝŋ?
41008024	orn maji nǝŋǝseiđi nǝŋaṯa, igaseicia leđa lǝbǝrldia. lënǝŋulu larno nuɽi.
41008025	orn yesu nǝŋǝmëɽi raŋ isiano tǝŋ na maji nǝŋǝseiđi ŋope. gënǝŋu geiđinu ṯaŋǝseiđu ŋope nwaldaŋ.
41008026	yesu nǝŋǝmađwaṯe eɽa gǝlëɽǝŋu nǝŋaṯa, gerṯa agǝlwaɽǝṯa eđa gǝnǝŋ ŋen iŋi irnuŋ.
41008027	yesu na ṯalǝmis ilëɽǝŋu ldabǝṯa irnuŋ galo ibernia gaisariya filibus na liga lafo eđađ gënǝŋu nǝŋeɽǝđe ṯalǝmis nǝŋaṯa, leđa lǝbaṯa ṯa igaɽ esegi?
41008028	yënǝŋulu niyǝmuɽǝbiṯi eŋen niyaṯa, leđa lǝmaṯan lǝbaṯa ṯa agaɽo yuanna al mamuḏan, na leđa lǝmaṯan lǝbaṯa ṯa agaɽ iliya, na lǝmaṯan lǝbaṯa ṯa agaɽo nabi yǝnǝŋ.
41008029	orn gënǝŋu nǝŋǝleɽǝđe nǝŋaṯa, ñaganǝñaŋ ñagǝbaṯa ṯa igaɽ esegi? buṯrus nǝŋǝmuɽǝbiṯi eŋen nǝŋaṯa, agaɽ al masiya.
41008030	na yesu nǝŋǝlǝlwaɽǝṯi đwonḏǝṯađa ṯa alerṯe lǝlwaɽǝṯia eđa gǝnǝŋ ŋen iŋi ŋǝlëɽǝŋu.
41008031	orn nǝŋǝlërrǝŋaice ṯa ŋen đeṯam iđia gǝleđa giđ aŋǝnaneini ŋen ŋwaiña ŋubwa ŋeicia, aŋǝniđǝm eleđa loɽra na enǝlǝŋ nǝkana na eleđa ildi lǝbërrǝŋaiđia ŋen ŋal ganun, aŋǝɽiñǝni, orn aŋǝtuđini eŋǝɽaiñ ndǝ ñoman ñaɽo ñiɽijin.
41008032	na gënǝŋu gwaɽwato ŋen iŋi đurri. buṯrus nǝŋǝmabǝleđeṯe alǝsoŋ nǝŋǝmagariñaṯe.
41008033	orn yesu nǝŋǝređialo nǝŋǝnwane ṯalǝmis ilëɽǝŋu nǝŋgariñaṯe buṯrus, nǝŋaṯa, ŋgaṯo ñi nano seṯan ŋen ŋanṯa agaber agǝlëldǝŋǝđeinia eŋen rǝmwa ronaṯa, orn eŋen leđa lwonaṯa.
41008034	orn nǝŋundǝđi leđa na ṯalǝmis ilëɽǝŋu nǝŋǝleiṯi ṯa, ndǝ eđa gǝnǝŋ gwonaṯa gaiñǝteṯa ŋgiṯǝma aŋǝneđe etam gǝlëɽǝŋu aŋarrǝpe đuɽi đǝlëɽǝŋu aŋaiñǝteṯe.
41008035	ŋen ŋanṯa eđa igi garǝmoṯwa đamǝṯia đǝlëɽǝŋu gënǝŋu giđ aŋwoṯwe laŋge pređ na đamǝṯia eum, na eđa igi gabaiya ŋen ŋanṯa ñi na ŋen ŋaŋǝra ŋǝrǝmwa, gënǝŋu giđ aŋamǝṯe đeṯam.
41008036	đaɽǝjaica đwuŋga ndǝ eđa ganeini laŋge pređ lalo orn gwoṯwa đamǝṯia đǝlëɽǝŋu?
41008037	walla eđa giđ aŋanaiđe wande gaɽ ilia ṯa aŋamǝṯe?
41008038	ŋen ŋanṯa ndǝ eđa eleđa lǝliga ildi lǝɽiano eŋen na leicia ganeđǝñi na leđa ǝllëɽǝñi, nṯia eum iđia gǝleđa giđ aŋǝmaneđe ndǝ geṯo ŋaɽrwaŋa ŋeṯen mǝlaiyǝkaya ilëɽǝŋu yetǝɽe.
41009001	yesu nǝŋǝlǝlwaɽǝṯi ṯa, đeṯam igǝndǝlwaɽǝṯia ṯa, lǝmaṯan eleđa lǝđiñǝđi laber liđ alaiye ŋen lamǝlu laseicia ŋǝlǝŋe ŋǝrǝmwa ŋeṯo ŋabǝɽaŋa.
41009002	ndǝ ñoman ñaŋgaṯo đenǝŋ ldamiñe lunto yesu nǝŋǝme buṯrus na yagub na yuanna ldabǝṯǝlda naiyǝn ywala alǝsoŋ. na gënǝŋu nǝŋǝređe aŋǝno erto ŋulu nëiñua
41009003	na ndrena nǝlëɽǝŋu nawađialo kaiñ nǝbǝjeṯe kaiñ. eđa gero gǝnǝŋ galo igi gwasa ndrena gaɽǝwadaṯa gëbǝđia erena gabǝjo garno ṯia kwai kwai.
41009004	na iliya na musa ldǝlamiñiṯi ldǝɽwate yesu ŋǝla.
41009005	na buṯrus nǝŋeiṯi yesu ṯa, ya elǝŋ igi gǝbërrǝŋaidia ŋen, ŋen ŋaŋǝra ñagafo ëli. agwonaṯa ṯa nanda ñaguraṯa ŋutu ŋiɽijin, ǝlnǝŋ ŋen ŋanṯa ŋa na ǝlnǝŋ ŋen ŋanṯa musa na ǝlnǝŋ ŋen ŋanṯa iliya?
41009006	gënǝŋu gaṯa ṯia ŋen ŋanṯa gaijǝba gwalwaɽa ṯau ndǝ gaseieu ŋen iŋi, ŋen ŋanṯa lënǝŋulu liđǝñalo kaiñ.
41009007	na ibwoɽua nileṯa nano na ole nǝŋela isbwoɽua nǝŋaṯa, fǝŋu igi iđia gǝlëɽǝñi gubwaniya. naṯǝmar.
41009008	orn ṯalǝmis niyǝnwanǝđe neseici eđa gero illi yesu gunto.
41009009	ndǝ lirǝwa naiyǝn gënǝŋu nǝŋǝlǝlwaɽǝṯi ṯa ñerṯe ñagwalwa-ɽǝṯia leda ŋen iŋi kwai kwai, illi ndǝ idia gǝleda gatuđinu eŋǝɽaiñ.
41009010	yënǝŋulu ldëndi ŋen iŋi ṯaiɽwataiđo ṯa đatođa eŋǝɽaiñ đaɽo wande?
41009011	niyǝmeɽǝde niyaṯa, ŋen ŋanṯau leda ildi lǝbërrǝŋaidia ŋen ŋal ganun lǝbaṯa ṯa, ŋen deṯam iliya gid aŋela ananoŋ ?
41009012	gënǝŋu nǝŋǝluɽǝbiṯi eŋen nǝŋaṯa, deṯam iliya geṯo ananoŋ na gid aŋaṯoɽaṯe ŋen pred. na ŋen ŋanṯau ŋen ŋǝwërđǝnu ŋoɽra kaiñ eŋen ŋiđia gǝleđa, ṯa ŋen đeṯam gënǝŋu aŋǝneini ŋen ŋwaiña ŋubwa ŋeicia aŋǝđamǝjǝni eŋen?
41009013	orn igǝndǝlwaɽǝṯia ṯa iliya geṯo đǝge na leđa liṯǝma ŋen lonaṯa garno ŋen ŋǝwërđǝnu iŋu.
41009014	ndǝ lopǝdaiđo ṯalǝmisya yǝṯënu ldǝseiei leđa lwaiña lađiṯǝlo na leđa ildi lǝbërrǝŋaidia ŋen ŋal ganun ldukuɽǝbijǝđǝṯǝlda eŋen.
41009015	orn ndǝ laseicu yesu leđa pređ ldirǝwano ldobǝđe ldǝmeṯa nano ldǝmane ëiñua.
41009016	gënǝŋu nǝŋǝlcɽǝde nǝŋaṯa, ñagukuɽǝbijǝdǝṯia eŋen ŋǝwande?
41009017	na eđa gǝnǝŋ nǝŋǝmuɽǝ-biṯi eŋen nǝŋaṯa, ya eđa gǝbërrǝŋaiđia ŋen, igamǝṯiaŋa iđia gǝlëɽǝñi gaɽorra igi gerṯo usila nano geicia gaijǝbima gwaɽwata.
41009018	ndǝ usila geicia gëndǝma nǝŋǝmaiyafǝde. gënǝŋu ṯaŋabǝeo opwaiña ëiñua ṯaŋasaṯo eŋađ nǝŋwonḏǝṯe ëiñua. igeɽǝđo ṯalǝmis ilaɽǝŋa ṯa aiyǝmamiñi usila nano geicia orn niyerṯe yaɽǝwađaṯa.
41009019	yesu nǝŋǝluɽǝbiṯi eŋen nǝŋaṯa, ya leđa ñaŋgi ñagero ñagǝbendia ŋen. ñoman ñaɽo mǝnau lǝgaɽaŋr? ñoman ñaɽo mǝnau igwalarano eŋen eŋalo ? meiṯiñi umi ëli.
41009020	na lënǝŋulu ldǝmamaṯe nano. usila geicia nǝŋǝseici yesu nǝŋafǝđe umiga na umi nǝŋiɽǝṯi alo ṯaŋǝṯǝraɽo alo ṯaŋabǝṯo opwaiña ëiñua.
41009021	yesu nǝŋeɽǝđe eṯen nǝŋaṯa, liga laɽo ṯau umi gerṯo usila nano geicia ? na eṯen nǝŋaṯa, ndǝ gata na điñǝđi mǝldin.
41009022	na ñoman ñǝmǝn usila geicia gauwǝṯǝma isia walla eŋau ṯa aŋǝmaɽiñe. orn ndǝ agaɽǝwađaṯa agëbǝđia wagǝnǝŋ giaṯǝnde ŋǝbaiya nano ŋǝndamǝđaṯe.
41009023	yesu nǝŋǝmeiṯi ṯa, agaṯau ndǝ igaɽǝwađaṯa? eđa igi gëndu ŋen gaɽǝwađaṯa gëbǝđia laŋge pređ.
41009024	na eṯen gumi ṯaŋǝrǝjaico ole nǝŋaṯa, igënđu ŋen. amǝđaṯiñi ṯa yëndi ŋen ŋǝlaɽǝŋa ŋope.
41009025	ndǝ yesu gaseicu leđa lamalaldiñaṯa nano gënǝŋu gagariñaṯe usila geicia nǝŋaṯa, usila geicia igi agiđu umi gaɽ uɽǝl na gaijǝba gwaɽwata, igaŋǝlwaɽǝṯia ṯa, miñǝma nano ŋerṯe agiđi ŋamoɽǝbaṯe nano tǝŋ.
41009026	na usila geicia nǝŋǝrǝjaice ole nǝŋǝmaiyafǝđe kaiñ nǝŋǝmamiñe nano. na umi nǝŋarneṯe eđa gaiyo na leđa lwaiña ldaṯa ṯa đeṯam gaiyo.
41009027	orn yesu nǝŋǝmëndi eđaŋ nǝŋǝmatuđi. na gënǝŋu nǝŋǝtwođe.
41009028	ndǝ yesu gađaŋo ṯalǝmis niyǝmeṯa nano alǝsoŋ nemeɽǝđe niyaṯa, ŋen ŋanṯau ñagero ñagaɽǝwađaṯia ñagamiña usila geicia?
41009029	gënǝŋu nǝŋǝleiṯi ṯa, ñagaber ñagaɽǝwađaṯa ñagamiña nusila neicia narno ṯia illi ndǝ ñagaṯurṯia rǝmwa na ñagaɽaŋa ŋorwaṯaŋa.
41009030	orn lënǝŋulu ldaŋgaṯe alo yakǝl ldamiñe alo ijalil na yesu gero gwonaṯa ṯa leđa laliŋeṯo ṯia,
41009031	ŋen ŋanṯa gafo gǝbërrǝŋaicia ṯalǝmis ilëɽǝŋu ŋen. nǝŋǝleiṯi ṯa, iđia gǝleđa giđ aŋǝneiđǝni eraŋ rǝleđa. lënǝŋulu liđ almaɽiñe na ndǝ gaɽiñǝnu gënǝŋu giđ aŋǝtwođe eŋǝɽaiñ ndǝ ñoman ñaɽo ñiɽijin.
41009032	na yënǝŋulu yaijǝba ŋen iŋi niyiđǝñiṯalo ṯa aimeɽǝđe tǝŋ.
41009033	orn ldarǝmaṯe alo ikafranawum. ndǝ lënṯu egeɽa yesu nǝŋeleɽǝđe nǝŋaṯa, ñagukuɽǝbijǝđǝṯia eŋen ŋǝwande eđađ?
41009034	orn yënǝŋulu nebwaiñe ŋǝma ŋen ŋanṯa ndǝ yafo eđađ yënǝŋulu yukuɽǝbijǝđǝṯu eŋen ṯa esegi iŋulu goɽra gamiñaṯa lorǝba.
41009035	gënǝŋu nǝŋǝɽaŋe alo nǝŋundǝđeini ṯalǝmis nano ređ nemiñe eɽijan nǝŋǝleiṯi ṯa, ndǝ eđa gwonaṯa gǝɽia nđa eleđa ŋen đeṯam gënǝŋu aŋǝɽeṯe leđa pređ nḏurṯu na aŋǝđuɽǝđǝnṯi leđa pređ.
41009036	nǝŋǝme ŋere ŋǝta nǝŋëɽi iŋulu iligano nǝŋape ŋere eraŋ nǝŋëɽǝni nano, nǝŋǝleiṯi ṯa,
41009037	eđa igi gaŋǝnṯu ŋere ŋarno ṯia gënǝŋu gaŋǝnṯiñi, na eđa gaŋǝnṯiñi gerṯa gaŋǝnṯiñi ikǝrǝŋ orn gaŋǝnṯǝma igi gwađwaṯiñi.
41009038	yuanna nǝŋǝmuɽǝbiṯi eŋen nǝŋaṯa, ya eđa gǝbërrǝŋaiđia ŋen ñagaseicu eđa gǝnǝŋ igi gamiña nusila neicia leđa nano irǝŋga gǝlaɽǝŋa. gënǝŋu gaber gǝndǝteṯar na ŋen ŋafǝṯia ñagalwaɽǝṯǝma ṯa aŋerṯe gëbǝđia ṯia.
41009039	yesu nǝŋaṯa, ñerṯe ñagamađǝrna ŋen ŋanṯa eđa igi gëbǝđia aŋwara irǝŋga gǝlëɽǝñi gënǝŋu gaber gaɽǝwađaṯa gwalwaɽa ŋen ŋaiñagea taltal.
41009040	eđa igi gaber gageandr gënǝŋu lǝgaldǝfiarlda.
41009041	eđa igi gubwandriya gǝndǝnaicia ŋawa mǝɽǝmǝɽeñ ṯa ñǝṯi igirǝŋ gǝlëɽǝñi ŋen ŋanṯa ñagal masiya, đeṯam igǝndǝlwaɽǝṯia ṯa đeṯam gënǝŋu giđ aŋapǝɽǝni.
41009042	orn eđa igi gëbǝđia ŋere ŋǝnǝŋ iŋi ŋëndu ŋen ŋǝlëɽǝñi ṯa ŋaŋgiṯia ŋen aŋënṯi eŋen ŋǝɽiano, ŋen ŋaŋǝra ndǝ gënǝŋu aŋakaseini lwandra egǝtam loɽra kaiñ larno ala aŋǝwujǝni igal bar.
41009043	ndǝ đaŋ đeđa gǝnǝŋ eñaŋ đaŋiđia ṯa agëbǝđia ŋen ŋeicia ṯabaṯo alo. ndǝ agabenṯia eđamǝṯia đaŋđa đunto ŋen iŋi ŋaŋǝra ŋamiñaṯo ŋen ṯa agǝbenṯia alo eŋen ŋubwa kaiñ raŋra rldǝm alo yisia isi yaber ebaiyǝṯe.
41009044	alo luđa ildi lasa leđa laber labaiya na isia yaber ebaiyǝṯe.
41009045	ndǝ đǝmanǝña đǝlaɽǝŋa đaŋiđia agëbǝđia ŋen ŋeicia ṯabaṯo alo. ndǝ agǝbenṯia eđamǝṯia agaɽ ebǝco ŋen iŋi ŋaŋǝra ŋamiñaṯo ŋen ṯa agawujǝni alo eŋen ŋubwa kaiñ rǝmanǝñara rldǝm,
41009046	alo luđa ildi lasa leđa laber labaiya na isia yaber ebaiyǝṯe.
41009047	ndǝ isi yǝlaɽǝŋa yaŋiđia agëbǝđia ŋen ŋeieia miñeicu alo. ndǝ agǝbenṯia eŋǝlǝŋe ŋǝrǝmwa isiya yunto, ŋen iŋi ŋaŋǝra ŋamiñaṯo ŋen ṯa agǝwujǝni alo eŋen ŋubwa kaiñ isiya iɽǝm,
41009048	alo luđa ildi lasa leđa laber labaiya na isia yaber ebaiyǝṯe.
41009049	ŋen ŋanṯa leđa pređ liđ aliđǝni ltǝɽe isiya ŋen ŋarno eđe yiđǝnu ŋǝrraɽaŋa yetǝɽe.
41009050	ŋǝrraɽa ŋaŋǝra orn ndǝ đanaṯa đǝŋǝrraɽa đero ŋiđ aŋǝneicǝni ŋope ṯau? erṯr ŋen eñaŋ garno ŋǝrraɽa, ñëkëɽi ŋen lorldalala pređ.
41010001	yesu nǝŋǝmiñe alo yakǝl na gabǝṯa alo yuḏiya na alo isi yafo đǝbarlda nëiñua đǝbernia urḏun. na leđa lwaiña lararraiđo ŋu nano tǝŋ na gënǝŋu nǝŋǝlërrǝŋaice ŋen garno gëbǝđia jaica jaica.
41010002	na leđa lǝmaṯan ldǝminḏeici ldǝmeɽǝđe ldaṯa, ŋen ŋal ganun ŋaṯa ṯa maji gaɽǝwadaṯa ganeđa wasen?
41010003	gënǝŋu nǝŋǝluɽǝbiṯi eŋen nǝŋaṯa, musa geiṯǝnde ṯau ?
41010004	lënǝŋulu ldaṯa, musa gaŋgiṯu eđa gǝnǝŋ ṯa aŋǝneđe wasen aŋǝmanaice ađam ṯa ŋen aŋǝlǝŋini ganeđǝma nǝsǝria.
41010005	yesu nǝŋǝluɽǝbiṯi eŋen nǝŋaṯa, gënǝŋu gǝwërđǝṯǝnde ŋen iŋi ŋen ŋanṯa galiŋeṯo nare enalo nabɽwaŋǝno.
41010006	orn ananoŋ ndǝ rǝmwa riđu laŋge pređ rënǝŋu riđu leđa laɽorra na ɽrlda.
41010007	ŋen ŋafǝṯia maji gaɽorra gid aŋgiṯi eṯen na lǝŋgen ldakaseiđǝni wasenga
41010008	na lënǝŋulu liɽijan liđ alɽeṯe aŋǝno yento. nṯia gerṯa lënǝŋulu laɽo liɽijan mǝldin orn laɽ aŋǝno yento.
41010009	ñerṯe ñagaŋgiṯia eđa gǝnǝŋ aŋarnǝđe leđa ildi rǝmwa rakasaiđǝlo.
41010010	ndǝ lađaŋo ṯalǝmis nemeɽǝđe eŋen iŋi.
41010011	na gënǝŋu nǝŋǝleiṯi ṯa eđa ganeđo wasen nǝŋǝme wuji gwomǝn gënǝŋu giṯi wasen ŋen ŋeicia.
41010012	na wuji gaɽǝbwa igi ganeđo ebaŋgen nǝŋǝmǝni egeđa gwomǝn gënǝŋu gaɽ alaiñ.
41010013	leđa lamamǝṯu ñere eñen ṯa gënǝŋu aŋǝlapǝrre, orn ṯalǝmis negariñaṯe leđa.
41010014	ndǝ yesu gaseicu ṯia nǝŋǝciṯano nǝŋǝleiṯi ṯa, ŋgiṯr ñere aiñeṯa nano. ñerṯe ñagǝlǝtriṯia ŋen ŋanṯa leđa larno ṯia liđ alënṯi eŋǝlǝŋe ŋǝrǝmwa.
41010015	đeṯam igǝndǝlwaɽǝṯia ṯa, eđa gǝnǝŋ igi gaber gabaŋǝnṯia ŋǝlǝŋe ŋǝrǝmwa ŋen ŋarno ŋere ŋǝta gënǝŋu gaber giđ aŋënṯi.
41010016	nǝŋǝlape eraŋ nǝŋǝlëɽǝni nano, nǝŋǝlëɽi raŋ nano nǝŋǝlǝbuŋṯi.
41010017	ndǝ yesu gënṯu eđađ maji gǝnǝŋ gobǝđo nǝŋǝmeṯa nano nǝŋwođiñǝṯe ndria nalo, nǝŋǝmeɽǝđe nǝŋaṯa, ya eđa gaŋǝra gǝbërrǝŋaiđia ŋen, igëbǝđia ṯau ṯa yaneini đamǝṯia đǝbǝɽǝbǝte?
41010018	yesu nǝŋǝmeiṯi ṯa, agënǝciñi igaŋǝra eđa? eđa gero gǝnǝŋ gaŋǝra illi rǝmwa runto.
41010019	agaliŋeṯo al ganun. ŋerṯe agaɽiñǝđia, ŋerṯe agaɽaŋa wujiga garto, ŋerṯe agalaldǝbǝca, ŋerṯe agaɽǝwen, ŋerṯe agasa leđa na điñǝṯu eṯalo na lǝŋgalo.
41010020	na maji nǝŋǝmeiṯi ṯa, ya eđa gǝbërrǝŋaiđia ŋen, igarǝmoṯo ŋen iŋi pređ liga ildi igaɽ ëđǝm na điñǝđi mǝldm.
41010021	yesu nǝŋǝmanwane nǝŋǝmaiyubwiṯi nǝŋǝmeiṯi ṯa, agafo pwa eŋen ŋǝnǝŋ. mbu ŋiliđi laŋge pređ ǝllaɽǝŋa orn ŋǝnanaice leđa al gǝrus ildi laɽo lǝbai na agiđi ŋerṯe laŋge lwaiña elo. na elaŋ ŋaiñǝteṯe.
41010022	orn maji nǝŋirǝwano na gabǝla ṯaŋwano ŋen ŋanṯa gerṯo laŋge lwaiña.
41010023	yesu nǝŋǝnwanǝđe nǝŋeiṯi ṯalǝmis ilëɽǝŋu ṯa, ŋen ŋabɽwaŋǝno ṯa leđa ildi lerṯo laŋge lwaiña alënṯi eŋǝlǝŋe ŋǝrǝmwa.
41010024	na ṯalǝmis niyirǝwano ndǝ yano ŋen iŋi. yesu nǝŋǝlǝlwaɽǝṯi tǝŋ nǝŋaṯa, lorldaiñ ŋen ŋabɽwaŋǝno ṯa leđa alënṯi eŋǝlǝŋe ŋǝrǝmwa.
41010025	ndǝ đëuri đǝbenṯia iđǝɽi đal ibri ŋen iŋi ŋabapeđ ŋamiñaṯo ŋen ṯa eđa igi gerṯo laŋge lwaiña gǝbenṯia eŋǝlǝŋe ŋǝrǝmwa.
41010026	yënǝŋulu niyirǝwano kaiñ ṯaiɽwataiđo niyaṯa, ndǝ ŋen ŋafo ṯia esegi gaɽǝwađaṯa gëbǝrni?
41010027	yesu nǝŋǝlǝseici nǝŋaṯa, leđa laber laɽǝwađaṯa lëbǝrni bǝɽan orn rǝmwa raɽǝwađaṯa rǝlëbǝri ŋen ŋanṯa rǝmwa raɽǝwađaṯa rëbǝđia ŋen pređ.
41010028	buṯrus nǝŋǝmeiṯi ṯa, seicu, nanda ñagaŋgiṯu neɽa enaiñ ñagaŋateṯa.
41010029	yesu nǝŋǝlǝlwaɽǝṯi ṯa, deṯam igǝndǝlwaɽǝṯia ṯa, leđa pređ ildi laŋgiṯu neɽa enen walla lorldenanda walla lǝŋgenanda walla eṯenanda walla wasenanda walla ñere walla ni ŋen ŋanṯa ñi na ŋen ŋanṯa ŋen ŋaŋǝra ŋǝrǝmwa,
41010030	lënǝŋulu liđ alneini điñǝđi laŋge ildi pređ lwaiña kaiñ, neɽa na lorǝba na lǝŋgenanda na eṯenanda na ñere na ni na ŋen ŋubwa cum na iliga ildi liđ alela, lënǝŋulu liđ alneini đamǝṯia đǝbǝɽǝbǝte.
41010031	leđa lwaiña ildi lnëiñua liđ alɽeṯe lǝnḏurṯu na leđa ildi lǝnḏurṯu liđ alɽeṯe lnëiñua.
41010032	lënǝŋulu lafo edad idi dabǝṯa alo yursalim na yesu ṯaŋerldo ŋulu nëiñua. na lënǝŋulu ildi ṯalmateṯo ldirǝwano ldiđǝñiṯalo. orn yesu nǝŋǝmaṯe ṯalǝmis alǝsoŋ ređ nemiñe eɽijan tǝŋ nǝŋǝlǝlwaɽǝṯi ŋen pređ iŋi ŋiđ aŋǝmeṯa nano.
41010033	nǝŋaṯa, seiđr, lǝgabǝṯar alo yursalim na iđia gǝleđa giđ aŋǝneiđǝni enǝlǝŋ nǝkana na eleđa ildi lǝbërrǝŋaiđia ŋen ŋal ganun. lënǝŋulu liđ alwaɽǝṯi ṯa gënǝŋu aŋǝɽiñǝni, na liđ almanaice leđa ildi gerṯa laɽo yawuḏ.
41010034	lënǝŋulu liđ almađamǝee eŋen, liđ almëupwi kaiñ ltuala na liđ almaɽiñe. orn gënǝŋu giđ aŋǝtwođe eŋǝɽaiñ ndǝ ñoman ñaɽo ñiɽijin.
41010035	orn yagub na yuanna, lidia lǝsabdi ldeṯa yesu nano ldǝmeiṯi ṯa, ya eda gǝbërrǝŋaiđia ŋen, ñagwonaṯa ṯa ŋǝndiṯi ŋen iŋi ñagaŋeɽǝđia.
41010036	gënǝŋu nǝŋǝleɽǝđe nǝŋaṯa, ñagwonaṯa wande igǝndiṯia?
41010037	lënǝŋulu ldǝmeiṯi ṯa, ŋgiṯǝnde laɽaŋa gǝnǝŋ nḏaŋ dǝlaɽǝŋa daŋaieǝba na gǝnǝŋ nḏaŋ dǝlaɽǝŋa đǝŋabur eŋǝlǝŋe ŋǝlaɽǝŋa iŋi ŋerṯo ŋaɽrwa.
41010038	yesu nǝŋǝleiṯi ṯa, ñagaijǝba ŋen ñageɽǝđo. ñagaɽǝwađaṯa ñagǝṯia al finjan yarno isi igǝṯia? walla ñagaɽǝwađaṯa ñaganeini mamuḏiya yarno isi iganeini ?
41010039	lënǝŋulu ldǝmeiṯi ṯa, ñagaɽǝwađaṯa. yesu nǝŋǝleiṯi ṯa, đeṯam ñagiđi ñëṯi al finjan isi igǝṯia na ñagiđi ñaneini mamuḏiya isi iganeini,
41010040	orn ŋen ṯa ñagaɽaŋa nḏaŋ đaŋaicǝba na nḏaŋ đǝŋabur gerṯa ŋǝlëɽǝñi ṯa iganaiea leđa orn alo isi yafo ŋen ŋanṯa leđa ildi yëɽǝnṯǝlo.
41010041	ndǝ ṯalǝmis yǝṯënu red yano ŋen iŋi nǝŋǝeiṯano kaiñ eŋen ŋǝyagub na ŋǝyuanna.
41010042	yesu nǝŋǝlundǝđi nǝŋǝleiṯi ṯa, ñagaliŋeṯo ṯa leđa ildi laṯa laɽo nǝlǝŋ nǝleđa lalo lënǝŋulu leieuɽǝđieia leđa elo na leđa ildi loɽra lerṯo ŋǝlǝŋe eleđa.
41010043	ŋen ŋero ŋafǝṯia eñaŋ, orn eđa gwonaṯa gaɽ eđa goɽra eñaŋ ŋen đeṯam gënǝŋu aŋǝndǝduɽǝdǝnṯi,
41010044	na eda gwonaṯa gaɽnda eñaŋ ŋen đeṯam gënǝŋu aŋǝɽeṯe ebai gǝleđa pređ.
41010045	ŋen ŋanṯa iđia gǝleđa eum gero geṯo ṯa leđa alǝmǝđuɽǝđǝnṯi orn ṯa aŋǝđuɽǝđǝnṯi leđa na ṯa aŋǝnaiđe đamǝṯia đǝlëɽǝŋu đaɽo đǝpǝɽa ŋen ŋanṯa leđa lwaiña.
41010046	na lënǝŋulu ldarǝmaṯe alo yariya. orn ndǝ yesu laŋgaṯo alo yariya ṯalǝmisya ilëɽǝŋu na leđala lwaiña eđa gǝnǝŋ igi gaŋǝlisi gafo ṯaŋǝɽaŋo eđađ ṯaŋekeɽǝđo leđa laŋge. gënǝŋu gǝbernia barṯimawus, iđia gǝṯimawus.
41010047	ndǝ gano ṯa fǝyesu galo inasiraṯ gafo eđađ gënǝŋu nǝŋǝrǝjaice ole nǝŋaṯa, yesu, iđia gǝḏawuḏ, giaṯiñi ŋǝbaiya nano.
41010048	leđa lwaiña ldǝmagariñaṯe ldǝmeiṯi ṯa aŋǝbwaiñe ŋǝma orn gënǝŋu ṯaŋǝrǝjaico ole kaiñ nǝŋaṯa, iđia gǝḏawuḏ giaṯiñi ŋǝbaiya nano.
41010049	yesu nǝŋuđǝri nǝŋǝlwaɽǝṯi leđa ṯa, undǝđiamar. lënǝŋulu lundǝđu maji gaŋǝlisi ldǝmeiṯi ṯa, ëɽǝnu đǝñano ŋǝtwođe. gënǝŋu gwundǝ-điaŋa.
41010050	maji nǝŋauwǝṯi erena alo nǝŋaborṯelo taltal nǝŋabǝṯa yesu nano.
41010051	yesu nǝŋǝmuɽǝbiṯi eŋen nǝŋaṯa, wandigi agwonaṯa igaŋiṯia? maji gaŋǝlisi nǝŋǝmeiṯi ṯa, ya elǝŋ igi gǝbërrǝŋaiđia ŋen, ŋgiṯiñi eseiđi.
41010052	yesu nǝŋǝmeiṯi ṯa, mbu, đonaṯa đǝlaɽǝŋa đeiđiaŋa. orn maji nǝŋǝseiđi ṯaŋǝmateṯo eđađ.
41011001	ndǝ lënǝŋulu laijomaṯo alo yursalim ldarǝmaṯe alo ibeṯfaji na alo ibeṯani aiyǝn nano ibernia aiyǝn iseṯun, yesu nǝŋǝđwaṯe ṯalǝmis iɽijan
41011002	nǝŋǝleiṯi ṯa, mbǝr irnuŋ gakǝl nëiñua, na ŋen ñagǝbenṯia ñagiđi ñafiđi ŋǝɽiŋgia ŋata ŋakasǝnu iŋi eđa gero gǝnǝŋ gaborṯo.
41011003	ñamiña ñaiyela, na ndǝ eđa gǝnǝŋ gǝndeɽǝđia ṯa, ñagëbǝđia ṯia eđa? lwaɽǝṯǝrldo ṯa elǝŋ yesu gwonaṯa orn aŋoɽǝbaice ëli.
41011004	yënǝŋulu niyabǝla niyǝfiđi ŋǝɽiŋgia ŋakasǝnu ëuwǝr nano eđađ ldǝmiñe.
41011005	na leđa lǝmaṯan ildi lǝṯurwa alo yakǝl leɽǝđǝlo ldaṯa, ŋen ŋanṯau ñagamiña ŋǝɽiŋgia?
41011006	yënǝŋulu niyǝlwaɽǝṯi leđa ŋen yesu gwalwaɽǝṯǝlo na leđa ldǝlǝŋgiṯi niyǝmiñe ŋǝɽiŋgia.
41011007	yënǝŋulu nimamǝṯia yesu ŋǝɽiŋgia niyekëɽi ndrena ŋǝɽiŋgia nano na gënǝŋu nǝŋǝborṯe.
41011008	na leđa lwaiña ldekelǝce ndrene alo eđađ na lǝmaṯan ldǝgagǝlde nuɽi ldekelǝce eđađ.
41011009	leđa ildi labǝɽo nëiñua na lënǝŋulu ildi leṯǝma nḏurṯu ṯaɽrajaico ole ldaṯa, usanna, gënǝŋu gabuŋǝnṯu igi geṯo igirǝŋ gelǝŋ rǝmwa.
41011010	ŋǝlǝŋe ŋabuŋǝnṯu ŋǝpapa egaiñ ḏawuḏ iŋi ŋeṯo. usanna elo.
41011011	orn yesu nǝŋënṯi alo yursalim nǝŋënṯi igal ekǝl, nǝŋǝnwane laŋge pređ nǝŋǝmiñe ŋen ŋanṯa ulǝŋgi gaɽo ldabǝṯa alo ibeṯani ṯalǝmisya ređ nemiñe eɽijan.
41011012	na ulaldiṯano ndǝ laŋgaṯo alo ibeṯani yesu nǝŋǝcoiñǝṯe,
41011013	ṯaŋǝseicu ebǝđa nwaldaŋ igi gerṯo ratai nǝgabǝla ṯa aŋǝpwaiñe liđia. nǝŋeṯa nano nǝŋǝfiđi liđia lero illi raṯai ŋen ŋanṯa gerṯa liga lǝđalǝŋa liđia.
41011014	ŋen ŋafǝṯia gënǝŋu nǝŋǝlwaɽǝṯi ebǝđa nǝŋaṯa, ŋgiṯu eđa aŋerṯe gǝnǝŋ tǝŋ gasa liđia ǝllaɽǝŋa. na ṯalǝmis yano ŋen iŋi.
41011015	lënǝŋulu ldeṯa alo yursalim, na yesu nǝŋënṯi igal ekǝl nǝŋǝmiñe leđa pređ ildi lǝbǝliđa laŋge igal ekǝl nǝŋǝđëṯǝɽǝbwaṯa ṯarǝbesa eleđa ildi lǝmǝrldǝđia al gǝrusya orǝba na kursi eleđa ildi lǝbǝliđa bǝldugur.
41011016	na gënǝŋu gero gaŋgiṯia eđa gǝnǝŋ ṯa gapa wagǝnǝŋ igal ekǝl kwai kwai,
41011017	nǝŋërrǝŋaice leđa ŋen nǝŋaṯa, ŋen ŋǝwërđǝnu ṯa, eɽa gǝlëɽǝñi giđ aŋënǝjǝni eɽa gǝđǝṯurṯia rǝmwa orn ñagiđu gaɽo alo endom.
41011018	na nǝlǝŋ nǝkana na leđa ildi lǝbërrǝŋaiđia ŋen ŋal ganun lano ŋen iŋi ldǝpwaiñe đađ ṯa almauɽiñe ŋen ŋanṯa liđǝñǝma ŋen ŋanṯa leđa pređ lirǝwano eŋen ŋǝlëɽǝŋu.
41011019	na ndǝ ulǝŋgi gaɽo yesu na ṯalǝmis ldamiñe irnuŋ goɽra.
41011020	na ulaldiṯano ram ndǝ lafo eđađ lënǝŋulu ldǝseici ebǝđa gamuđaŋǝno pređ.
41011021	buṯrus nǝŋǝlǝŋǝđeini eŋen nǝŋeiṯi yesu ṯa, ya elǝŋ igi gǝbërrǝŋaiđia ŋen, seieu ebǝđa igi agwaro gamuđaŋǝno.
41011022	yesu nǝŋǝleiṯi ṯa, erṯr đonaṯa irǝmwa.
41011023	đeṯam igǝndǝlwaɽǝṯia ṯa, eđa igi gwalwaɽǝṯa aiyǝn isi ṯa, ŋgeinu ŋǝwujǝni igal bar nǝŋëndi ŋen ṯa ŋen gënǝŋu gwalwaɽo ŋiđ aŋfeṯe, đǝtësǝnia đero egare, ŋen iŋi đeṯam ŋiđ aŋfeṯe ŋen ŋanṯa ŋu.
41011024	ŋen ŋafǝṯia igǝndǝlwaɽǝṯia ṯa, ŋen pređ ñagǝbeɽǝđia ndǝ ñagaṯurṯia rǝmwa, ëndr ŋen ṯa ñagiđi ñaneini na đeṯam ñagiđi ñaneini.
41011025	ndǝ ñagaṯurwa ñagaṯurṯia rǝmwa ŋgǝđeicr leđa ŋen eŋen ŋeicia ŋageande ṯa eṯalo igi gafo elo aŋǝndǝŋgǝđeici ŋen eŋalo ŋeieia cum.
41011026	orn ndǝ ñagaber ñagaŋgǝdeicia leda ŋen eŋen ŋeicia eṯalo igi gafo elo gaber giđ aŋǝndǝŋgǝđeiei ŋen eŋalo ŋeieia cum.
41011027	orn ldeṯa alo yursalim tǝŋ, na ndǝ yesu ṯaŋǝrldo igal ekǝl nǝlǝŋ nǝkana na leđa ildi lǝbërrǝŋaiđia ŋen ŋal ganun na leđa loɽra ldǝmeṯa nano
41011028	ldǝmeiṯi ṯa, agëbǝdia ŋen iŋi ŋǝlǝŋeŋa ŋesegi? esegi ganaicǝŋa ŋǝlǝŋe ṯa ŋidi ŋen iŋi?
41011029	yesu nǝŋǝluɽǝbiṯi eŋen nǝŋaṯa, igënǝñi eum igǝndeɽǝdia ŋen ŋǝnǝŋ. ndǝ ñagaiñǝlwaɽǝṯia ŋen iŋi igënǝñi eum igiđ endǝlwaɽǝṯi ṯa igëbǝđia ŋen iŋi ŋǝlǝŋeŋa ŋesegi.
41011030	lwaɽǝṯiñr, rǝmwa rađwaṯo yuanna ṯa aŋǝnanaiđe mamuḏiya walla leđa?
41011031	lënǝŋulu ṯalɽwataiđo alǝsoŋ ldaṯa, lǝgabaṯrau? ndǝ lǝgabaṯar rǝmwa rađwaṯo yuanna gënǝŋu giđ aŋǝndǝlwaɽǝṯr ṯa, ñagero ñagabendia ŋen ŋǝlëɽǝŋu eđa?
41011032	orn ndǝ lǝgǝbaṯar leđa lǝđwaṯǝma lǝgiđǝñr leđa. ŋen ŋanṯa leđa pređ lata ṯa đeṯam yuanna gaɽo nabi.
41011033	lënǝŋulu lđukuɽǝbiṯi yesu eŋen ldaṯa, ñagaijǝba. na yesu nǝŋǝleiṯi ṯa, igaber igiđ endǝlwaɽǝṯi cum igëbǝđia ŋen iŋi ŋǝlǝŋeŋa ŋesegi.
41012001	na yesu nǝŋǝɽwatiṯi leđa ŋen iŋi ŋǝwujǝnu nǝŋaṯa, maji gǝnǝŋ gawađo gi ginǝb nǝŋuɽiṯi, nǝŋiđi gǝri igi leđa lǝwundaṯa ŋawa ŋǝliđia linǝb, nǝŋwađe alo yafo pǝlelo. orn nǝŋǝnaiee leđa ṯa aɽrǝmoṯe nǝgabǝṯa alo yǝnǝŋ nwalđaŋ.
41012002	ndǝ liga laɽiñađaiđo maji gwađwaṯo ebai eleđa ṯa lënǝŋulu almanaiee liđia lǝmaṯan lǝgi,
41012003	orn leđa lđëndi ebai ldǝmëupwi ldǝmađwaṯe rerṯa.
41012004	orn maji nǝŋǝlǝđweiṯi ebai gwomǝn orn leđa lđǝmëupwi nda rëɽra ldǝmađamǝee eŋen.
41012005	orn maji nǝŋǝđwaṯe ebai gwomǝn orn leđa ldǝmaɽiñe. ndǝ maji nǝŋǝđwaṯe lǝbai lwaiña leđa lđëupwi lǝmaṯan lđǝɽiñe lǝmaṯan.
41012006	na maji gerṯo eđa gǝnǝŋ, fiđia gǝlëɽǝŋu gunto. gënǝŋu nǝŋǝlmađweiṯi nḏurṯu nǝŋaṯa egare ṯa, lënǝŋulu liđ aliđǝñiṯi iđia gǝlëɽǝñi.
41012007	orn leđa ildi larǝmoṯo gi ṯalɽwataiđo ldaṯa, fǝŋu giđ aŋǝrraṯe elaŋge lǝmaji. aɽr almaɽiñr na lǝgiđr alarraṯr elaŋge.
41012008	na lënǝŋulu ldǝmëndi ldǝmaɽiñe ldǝmauwǝṯi gi ndëuwǝrano.
41012009	na maji gerṯo gi giđ aŋiđi ṯau? gënǝŋu giđ aŋela, aŋǝɽiñe leđa ildi na giđ aŋǝnaice leđa larto gi.
41012010	ñagero ñagǝbëgǝria ŋen iŋi ŋǝwërđǝnu egađam gǝrǝmwa? fǝŋen ṯa, lwandra ildi leđa labijǝđia laneđo lënǝŋu laɽo lwandra ildi laɽnda lađuna.
41012011	lënǝŋu leṯo rǝmwa nano na laɽ aŋwar isi isëndr.
41012012	na nǝlǝŋanda ṯanonaṯo namëndi ŋen ŋanṯa naliŋeṯo ṯa gwaɽwato ŋen iŋei ŋǝwujǝnu ŋagealo, orn niđǝña leđa. nënǝŋulu nǝmaŋgiṯi nabǝla.
41012013	orn nënǝŋulu nǝđwaṯe leđa lǝmaṯan lal farisiyin na liruḏu-siyin ṯa alpwaiñe ŋen ŋǝnǝŋ ŋǝlëɽǝŋu laɽǝwađaṯa alǝmowëndi.
41012014	lënǝŋulu ldǝmeṯa nano ldaṯa, ya eđa gǝbërrǝŋaiđia ŋen ñagaliŋeṯo ṯa agaɽo đeṯam na ṯa agëbǝđia leđa pređ laɽǝwaṯo na agero agëbǝđia eđa goɽra gamiñaṯo lorǝba, orn agǝbërrǝŋaiđia ŋen ŋǝrǝmwa ŋenŋa ŋǝđeṯam. agaṯau? al ganun yǝbaṯa ṯa ŋen ŋëpi ndǝ ñagananaicia elǝŋ goɽra gǝbernia gaisar ṯulba walla ŋen ŋafo mǝnna? ñagananaiđia walla ñagaber ñagananaiđia ?
41012015	gënǝŋu nǝŋaliŋeṯe ŋen eŋen ŋiɽijan nǝŋǝleiṯi ṯa, ñagaiñi-nḏeicia eđa? mǝṯiñr gǝrus yarno al kairia ṯa eseici.
41012016	lënǝŋulu lamo kairia na gënǝŋu nǝŋǝleiṯi ṯa, fǝsura yesegi na ŋen ŋesegi nal kairia? lënǝŋulu ldǝmeiṯi ṯa, ŋǝgaisar.
41012017	yesu nǝŋǝluɽǝbiṯi eŋen nǝŋaṯa, naicr gaisar laŋge ildi lǝgaisar na naicr rǝmwa laŋge ildi ɽrǝmwa. na lënǝŋulu ldirǝwano kaiñ eŋen ŋǝlëɽǝŋu.
41012018	na leđa lǝmaṯan isaḏḏugiyin isi yabaṯa ṯa đatođa đero eŋǝɽaiñ ldǝmeṯa nano ldǝmeɽǝđe,
41012019	ldaṯa, ya eđa gǝbërrǝŋaiđia ŋen, musa gǝwërđǝṯǝnd ŋen ṯa, ndǝ orǝba geđa gǝnǝŋ gerṯo wasen orn nǝŋaiye ñere ñero eđa igi giđ aŋǝme wasen aŋǝlǝŋǝṯi orǝba ñere.
41012020	ldaṯa, lorǝba lafo đenǝŋ ldǝmiñe liɽijan. orǝba gǝnëiñua gamo wasen orn nǝŋaiye ñere ñero.
41012021	na orǝba gwomǝn nǝŋǝrraṯe igwuji orn nǝŋaiye ñere ñero, na orǝba gwomǝn giđu ṯia cum.
41012022	na lorǝba pređ ldamǝlađe igwuji orn ldaiye ñere ñero. orn nḏurṯu wuji nǝŋaiye cum.
41012023	iđatođa eŋǝɽaiñ ndǝ lënǝŋulu liđ altwođe wuji giđ aŋǝɽeṯe wasen gesegi? ŋen ŋanṯa lënǝŋulu lafo lamamo pređ.
41012024	yesu nǝŋǝluɽǝbiṯi eŋen nǝŋaṯa, gerṯa fǝŋen iŋi ñagafau mǝnna, ṯa ñagaijǝba ŋen ŋađam gǝrǝmwa na ñagaijǝba ṯa rǝmwa rerṯo ŋabǝɽa?
41012025	ŋen ŋanṯa ndǝ leđa liđ altwođe eŋǝɽaiñ lënǝŋulu laber liđ almamǝđe na laber liđ almamǝni orn lënǝŋulu larno mǝlaiyǝka elo.
41012026	orn eŋen ŋǝleđa ildi laiyo ṯa lënǝŋulu latuđini eŋǝɽaiñ ñagero ñagǝbëgǝria egađam gǝmusa ṯa ndǝ gënǝŋu gafo uɽi nano igi goɽo isiano orn nǝŋerṯe gamǝndëđǝnia, rǝmwa rǝlwaɽǝṯǝma ṯa, igaɽ rǝmwa ribrayim na igaɽ rǝmwa risag na igaɽ rǝmwa rǝyagub?
41012027	rǝmwa rero raɽ rǝmwa rǝleđa ildi laiyo orn rǝleđa ildi lamǝṯia. ñagafo mǝnna kaiñ.
41012028	eđa gǝnǝŋ eleđa ildi lǝbërrǝŋaiđia ŋen ŋal ganun nǝŋǝne yesu na leđa lǝmukuɽǝbiṯia eŋen nǝŋaliŋeṯe ṯa yesu guɽǝbiṯǝlo ŋope nǝŋǝmeɽǝđe nǝŋaṯa, fǝŋen ŋaŋga igal ganun ŋaɽnda elorǝba pređ?
41012029	yesu nǝŋǝmuɽǝbiṯi eŋen nǝŋaṯa, fǝŋen iŋi ŋaɽnda ṯa, ya israyil, no, elǝŋ rǝmwa rǝlaɽǝŋa raɽ elǝŋ gunto,
41012030	bwiṯu elǝŋ rǝmwara rǝlaɽǝŋa araga pređ, na usilaga pređ na ŋabǝɽaŋa pređ na ŋaṯǝɽaŋa pređ.
41012031	na fǝŋen ŋamo orǝba iđurṯu ṯa, bwiṯu eđaga igi gaɽ ëuwǝr garno etam gǝlaɽǝŋa. ŋen ŋero ŋǝnǝŋ ŋoɽra ŋamiñaṯo ŋen iŋi ŋiɽijan.
41012032	eđa igi gabërrǝŋaiđia ŋen ŋal ganun nǝŋǝmeiṯi ṯa, ya eđa gǝbërrǝŋaiđia ŋen, agalwaɽo ŋope. agalwaɽo ŋen ŋǝđeṯam ṯa rǝmwa raɽ runto na rǝmwa rero rǝmǝn tǝŋ illi rënǝŋu,
41012033	na ndǝ eđa gubwamaiya araga pređ na ŋaṯǝɽaŋa pređ na ŋabǝɽaŋa pređ, na ndǝ eđa gubwa eđaga igi gaɽ ëuwǝr garno etam gǝlëɽǝŋu, ŋen iŋi ŋoɽra ŋamiñaṯo đǝnaiđia iđi đuɽǝnu pređ na đǝɽǝđǝnia pređ.
41012034	ndǝ yesu gaseicu ṯa eđa guɽǝbiṯǝma đaliŋeṯađa nǝŋǝmeiṯi ṯa, agafo ŋǝlǝŋe ṯwaiñ ŋǝrǝmwa. na leđa ldǝmëđǝñiṯi lderṯe lameɽǝđia ŋen tǝŋ.
41012035	nṯia ndǝ gǝbërrǝŋaicia leđa ŋen igal ekǝl yesu nǝŋaṯa, ŋen ŋanṯau leđa ildi lǝbërrǝŋaidia ŋen ŋal ganun lǝbaṯa ṯa al masiya gaɽ idia gǝḏawuḏ?
41012036	ḏawuḏ gënǝŋu nǝŋǝlwaɽe usilaga gatǝɽe nǝŋaṯa, elǝŋ rǝmwa nǝŋeiṯi elǝŋ gǝlëɽǝñi ṯa, ɽaŋalo nḏaŋ đaŋaieǝba đǝlëɽǝñi ŋen igamǝlu igǝbëɽi leđa ildi laŋagea rǝmanǝña iđurṯu rǝlaɽǝŋa.
41012037	ḏawuḏ gënǝŋu gënǝcǝma elǝŋ. ŋen ŋanṯau gaɽ iđia gǝlëɽǝŋu ? na leđa lwaiña lano ŋen ŋǝlëɽǝŋu đaŋǝrađa nano.
41012038	ndǝ gërrǝŋaieǝlo ŋen yesu geiṯǝlo ṯa, rǝmojǝđr eleđa ildi lǝbërrǝŋaiđia ŋen ŋal ganun ildi labwaiña labǝrlda ndrenna nano nwala ldubwiṯi ŋenŋa ṯa leđa ṯaldǝnano ëiñua nǝsuk,
41012039	ldubwiṯi aliya yǝleda loɽra imajma na aliya yaŋǝra yaɽnda inamǝđia.
41012040	lënǝŋulu lasa laŋge lǝliji ildi lṯëdǝnialo na ndǝ laṯurṯia rǝmwa ṯalɽwato ŋen ŋwalano ṯa leda aldǝnaiee đame. lënǝŋulu liđ alakǝmǝni kaiñ.
41012041	yesu ṯaŋǝɽaŋo alo nëiñua isi leđa lawakëɽi gǝrus igal ekǝl nǝŋǝseici leđa lǝbakëɽia gǝrus. leđa lwaiña ildi lerṯo gǝrus ywaiña labakëɽi gǝrus ywaiña.
41012042	orn wuji gǝnǝŋ gaɽǝbwa igi gaɽ ebai kaiñ gǝṯëđǝnialo nǝŋela nǝŋëɽi gǝrus itefr yarno mǝlin eɽijan.
41012043	yesu nǝŋundǝdi ṯalǝmis ilëɽǝŋu nǝŋǝlǝlwaɽǝṯi ṯa, đeṯam igǝndǝlwaɽǝṯia ṯa, wuji igi gaɽ ebai gëɽu gǝrus ywaiña gamiñaṯo leđa pređ ildi lakëɽu gǝrus alo isi.
41012044	ŋen ŋanṯa lënǝŋulu pređ lakëɽu gǝrus egworǝb igǝrus esen ywaiña, orn wuji igi gero waŋge ganaiđo gǝrus pređ ilëɽǝŋu, isi gaṯa giđ aŋeiyǝse.
41013001	ndǝ yesu gamiño igal ekǝl ṯalǝmis yǝnǝŋ ilëɽǝŋu niyǝmeiṯi ṯa, ya eđa gǝbërrǝŋaiđia ŋen, seicu ŋwandra ŋoɽra kaiñ na neɽa noɽra kaiñ.
41013002	yesu nǝŋǝmuɽǝbiṯi eŋen nǝŋaṯa, agǝseicia neɽa ini noɽra? nënǝŋulu pređ niđ anǝmǝndëđǝni na lwandra lnǝŋ laber liđ alṯëni norǝb.
41013003	liga gënǝŋu gaɽaŋa alo naiyǝn iseṯun ṯaŋǝseicu al ekǝl nwaldaŋ, buṯrus na yagub na yuanna na anḏǝrawus ndǝmeṯa nano alǝsoŋ ldǝmeɽǝđe ldaṯa,
41013004	lwaɽǝṯǝnde ŋen iŋi ŋiđ aŋfeṯe ndoŋǝɽa? na ŋamǝla ŋiđ aŋǝɽeṯe ṯau iŋi ŋiđ aŋǝndërrǝŋaice ṯa ŋen iŋi ŋeṯo?
41013005	yesu nǝŋǝluɽǝbiṯi eŋen nǝŋaṯa, rǝmojǝđr ŋen ṯa eđa gǝnǝŋ aŋerṯe gǝndiđia ŋađǝna.
41013006	leđa lwaiña liđ alela igirǝŋ gǝlëɽǝñi alwaɽe ṯa laɽ al masiya, na lënǝŋulu liđ aliđi leđa lwaiña ŋađǝna.
41013007	orn ndǝ ñagiđi ñǝne ṯa đǝbwaiñǝđia đafo ṯwaiñ na nwaldaŋ cum ñerṯe ñagiđǝñalo. ŋen iŋi ŋiđ aŋfeṯe đeṯam orn iliga lakǝl đamǝndađa đǝlaŋge pređ đamǝlu.
41013008	ŋen ŋanṯa leđa liđ altwođe lagea leđa na ŋǝlǝŋe ŋiđ aŋǝtwođe ŋagea ŋǝlǝŋe. alo ɽetǝɽeteo yiđ aiyǝtësǝni na ŋorwaṯa ŋiđ aŋfeṯe. ndǝ laŋge ildi lafo-ŋen ŋubwa kaiñ ŋiđ aŋǝtwođe.
41013009	orn rǝmoṯr eŋen eŋalo. leđa liđ alǝndǝnaice nǝlǝŋ ini nararraiđia ṯa anandakǝme. ñagiđi ñëpǝni imajma, na ñagiđi ñaṯurwa nǝlǝŋ nëiñua nǝrra na noɽra ŋen ŋanṯa ñi ṯa ñaɽwate ŋen ŋǝđeṯam ŋulu nëiñua.
41013010	ŋen đeṯam ṯa ŋen ŋaŋǝra ŋǝrǝmwa aŋërrǝŋeiđǝni eleđa lalo pređ ɽetǝɽeteo ananoŋ.
41013011	na ndǝ leđa lǝndǝmamaṯa isǝria ldǝndǝnaiđe ṯa ñakǝmǝni ñerṯe ñagagǝrđe ṯa ñagalwaɽa ṯau orn lwaɽr ŋen iŋi ñaganeinu iliga lakǝl ŋen ŋanṯa gerṯa ñaŋ ñaŋgi ñagwalwaɽa orn fusila gatǝɽe.
41013012	orǝba giđ aŋǝnaiđe orǝba ṯa aŋǝɽiñǝni na đaṯa giđ aŋǝnaiđe ŋere ŋǝlëɽǝŋu na ñere ñiđ aiñǝtwođe ñagea lǝŋgen na eṯen aiñǝlɽiñe.
41013013	leđa pređ liđ alǝndǝneđe ŋen ŋanṯa irǝŋ gǝlëɽǝñi. orn eđa igi ṯaŋaɽiñaṯo ŋen iŋi ŋubwa liga gamǝlu gabaiya gënǝŋu giđ aŋëbǝrni.
41013014	ndǝ ñagiđi ñaseici waŋge gataŋa igi gagera ŋen kaiñ gëɽǝnu alo yero yëɽǝnṯu, ŋgiṯr leđa ildi lafo alo yuḏiya alobǝđe naiyǝn. ŋgiṯr leđa lǝbëgǝria ađam igi allǝŋeṯe ŋen iŋi.
41013015	ndǝ eđa gafo eɽa eđǝpe ŋgiṯǝmar aŋerṯe gǝbenṯia eɽa ndǝ girǝwa ṯa aŋǝme laŋge ǝllëɽǝŋu.
41013016	na ndǝ eđa gafo igi ŋgiṯǝmar aŋerṯe gađaŋa ṯa aŋǝme erena gǝlëɽǝŋu.
41013017	liji ɽrlda iliga lakǝl ildi lonḏaico na ildi lađuɽi ñere liđ alneini ŋen ŋubwa.
41013018	ekeɽǝđr rǝmwa ṯa ŋen iŋi aŋerṯe gǝfia obǝđaiya.
41013019	ŋen ŋanṯa iliga lakǝl ŋen ŋiđ aŋfeṯe ŋubwa kaiñ. na ŋen ŋero ŋafo ŋubwa ŋarno ṯia liga rǝmwa riđu alo na điñǝđi mǝldin na ŋaber ŋid aŋfeṯe ŋarno ṯia tǝŋ.
41013020	ndǝ elǝŋ rǝmwa arerṯe raṯǝbaṯa ñoman ñakǝl eđa gero gǝnǝŋ giđ aŋëbǝrni. orn rënǝŋu raṯǝbaṯo ñoman ŋen ŋanṯa leđa ǝllëɽǝŋu ildi roṯǝlo.
41013021	iliga lakǝl ndǝ eđa gǝnǝŋ gǝndǝlwaɽǝṯia ṯa, seicr, fǝŋu al masiya ëli walla seier fǝŋu ëlua, ñerṯe ñagǝbendia ŋen ŋǝlëɽǝŋu.
41013022	leda ildi laɽǝlen liđ altwođe ildi lid alaṯa ṯa laɽ al masiya na anbiya eŋaɽǝwen yiđ aiyǝtwođe na lënǝŋulu liđ aliđi ŋen ŋoɽra na aŋwara ṯa aliđi leđa ŋađǝna, na leđa ildi lwoṯǝnu cum ndǝ laɽǝwadaṯa,
41013023	orn ñaŋ rǝmojǝđr eŋen. igǝlwaɽǝṯǝnde ŋen pređ ananoŋ.
41013024	orn iliga lakǝl ndǝ ŋen ŋubwa ŋamǝndëđǝnu ëđǝñina yiđ aiyǝɽeṯe ŋǝrǝmi na ubwa gaber giđ aŋǝwađialo,
41013025	na ropa riđ arirtǝṯi alo na laŋge lwaiña ŋabǝɽa lelo liđ altësǝni.
41013026	orn leđa liđ alǝseici iđia gǝleđa geṯo isbwoɽua ŋabǝɽaŋa ŋoɽra na ŋaɽrwaŋa ŋwaiña.
41013027	orn gënǝŋu giđ aŋǝđwaṯe mǝlaiyǝka ilëɽǝŋu ṯa aiyǝrarreiđi leđa ǝllëɽǝŋu lwoṯǝnu alo endele na eđǝɽǝđalo na ndaloŋgwa na ltuŋga đǝrṯi.
41013028	ërrǝŋeinr ŋen ŋebǝđa iŋi ŋǝwujǝnu. ndǝ ebǝđa gǝbǝɽia ŋǝđobǝraŋa ñagaliŋeṯa ṯa iṯǝlia gaɽo.
41013029	nṯia cum ndǝ ñagaseieia laŋge ildi lafo, lǝŋeṯr ṯa iđia gǝleđa gafo ṯwaiñ, đeṯam gafǝnde nano.
41013030	đeṯam igǝndǝlwaɽǝṯia ṯa, laŋge ildi pređ liđ alfeṯe ŋen leđa lǝliga ildi lamǝlu labaiya.
41013031	elo na alo liđ alǝmǝndëdǝni orn ŋen ŋǝlëɽǝñi ŋaber ŋiđ aŋǝmǝndëđǝni kwai kwai.
41013032	orn eđa gero gǝnǝŋ galiŋeṯo loman lakǝl walla ëđǝñin yakǝl illi đaṯa gunto. mǝlaiyǝka yelo yaijǝba na iđia gaijǝba cum.
41013033	rǝmoṯr eŋen, ñape sǝnđua ŋen ŋanṯa ñagaijǝba liga ildi lëɽǝnu.
41013034	ŋen iŋi ŋarno eda gerṯo eɽa nǝŋǝnaice lǝbai ǝllëɽǝŋu ŋǝlǝŋe nǝŋǝlnanaice ŋǝmëɽria, nǝŋǝlwaɽǝṯi eda garǝmoṯwa ëuwǝr ṯa aŋǝrǝmoṯe ŋope nǝŋgiṯi eɽa gǝlëɽǝŋu nǝgabǝṯa nwaldaŋ.
41013035	ŋen ŋafǝṯia rǝmoṯr eŋen ŋen ŋanṯa ñagaijǝba liga eđa gerṯo eɽa giđ aŋǝwela ndǝ erregano walla ulǝŋgiano, walla ulaldiṯano bǝrni bǝrnia liga ywaṯa yǝbara walla ulaldiṯano.
41013036	rǝmoṯr eŋen ṯa gënǝŋu aŋerṯe gǝndǝfida ñagandro ndǝ geṯo taltal.
41013037	igwalwaɽǝṯia leđa pređ ŋen iŋi igwalwaɽǝṯǝnde ṯa, apr sǝndua.
41014001	na đǝsa đafo ṯwaiñ iđi đǝberma al fissa na đǝsa ndǝ leđa lasa aicǝba gaicǝfa, ñoman ñǝṯënu ñiɽijan. na nǝlǝŋ nǝkana na leđa ildi lǝbërrǝŋaiđia ŋen ŋal ganun lapwaiño đađ ṯa aliđi yesu ŋađǝna ṯa almëndi almaɽiñe.
41014002	orn ldaṯa, gerṯa iliga lǝđǝsa ŋen ŋanṯa aŋgaica leđa liđ altwođe ŋabǝɽaŋa alǝndǝgear.
41014003	ndǝ yesu gafo alo ibeṯani egeɽa gǝsiman igi gafo gagǝro, ŋen gënǝŋu gasa, wuji gǝnǝŋ gaɽǝbwa geṯo ŋelaŋa elwandr liđǝnu larno ŋaɽa, ŋela ŋamwađa gaiñǝla kaiñ, ŋwaiña iliano kaiñ. wuji nǝŋgere waŋge nǝŋǝmaraice ŋela nenda.
41014004	leđa lafo lǝmaṯan ldǝciṯano kaiñ ṯalɽwataiđo ldaṯa, gaɽe ŋela ŋagirnia?
41014005	ŋela ŋaɽǝwađaṯa ŋiliđǝnu al gǝrus ywaiña yamiñaṯo jǝnei eređia giɽijin na al gǝrus yananeinu leđa ildi laɽo lǝbai. na lënǝŋulu ldǝmieiṯano.
41014006	yesu nǝŋaṯa, ŋgiṯr wuji. ñagamatësia egare eđa? gënǝŋu giṯiñi ŋen ŋaŋǝra kaiñ.
41014007	ŋen ŋanṯa ñagafo leđala ildi laɽ lǝbai ñagaɽaŋalda jaica jaica na ñagaɽǝwađaṯa ñagǝlamǝđaṯa liga ǝlnǝŋ ñagwonaṯa orn igënǝñi lǝgerr lǝgafiar jaica jaica.
41014008	gënǝŋu giđu ŋen iŋi gaɽǝwađaṯa gëbǝđia. gënǝŋu gaicwađiñi ananoŋ ŋen ŋanṯa đura.
41014009	đeṯam igǝndǝlwaɽǝṯia ṯa, alo pređ ŋen ŋaŋǝra ŋǝrǝmwa ŋwǝlwaɽǝnau ŋen iŋi wuji giđu ŋiđ aŋwalwaɽǝni ṯa leđa almawǝlëldǝŋǝđeini.
41014010	orn yausa iskariyuṯi eđa gǝnǝŋ iṯalǝmis ređ nemiñe eɽijan nǝgabǝṯa nǝlǝŋ nano nǝkana ṯa aŋǝlnaice yesu.
41014011	ndǝ nǝlǝŋ nano ŋen ŋǝlëɽǝŋu nënǝŋulu nǝŋǝreṯe nano nëɽi ŋen ṯa anǝmanaice gǝrus. na gënǝŋu nǝŋapwaiñe liga ṯa aŋǝmaunaiđe.
41014012	na iloman laɽnda lǝđǝsa aicǝba gaicǝfa liga leđa lauɽiña đaŋala iđi đaɽo đǝɽǝđǝma đal fissa ṯalǝmis iyesu nemeɽǝđe niyaṯa, agwonaṯa ñaŋëɽǝṯi đǝsalo đal fissa ŋga?
41014013	gënǝŋu nǝŋǝđwaṯe ṯalǝmis iɽijan nǝŋǝleiṯi ṯa, mbǝr ñënṯi irnuŋ goɽra na ñagiđi ñopǝđaiđe eđala gǝnǝŋ igi garrǝpa ŋawa iɽia. teṯǝmar,
41014014	ndǝ gǝbenṯia egeɽa ñaldënṯǝlda ñeiṯi eđa gerṯo eɽa ṯa, eđa gǝbërrǝŋaiđia ŋen gaṯa ṯa alo yaŋga isi losaṯa al fissa ṯalǝmisya ilëɽǝŋu?
41014015	na gënǝŋu giđ aŋǝndǝŋaici alo yǝnǝŋ yoɽra elo isi yaṯuɽeinu yerṯo laŋge pređ lǝgǝlwonaṯar. ëɽǝṯǝndr đǝsa alo yakǝl.
41014016	ṯalǝmis ilëɽǝŋu niyabǝla niyënṯi irnuŋ goɽra niyǝfiđi ŋen ŋarno gwalwaɽǝṯǝlo niyëɽi đǝsa alo đal fissa.
41014017	na ulǝŋgi gënǝŋu ldela ṯalǝmisya ilëɽǝŋu ređ nemiñe eɽijan,
41014018	na ŋen lafo lasa yesu nǝŋaṯa, đeṯam igǝndǝlwaɽǝṯia ṯa, eđa gunto eñaŋ igi lǝgasǝlda gënǝŋu giđ aŋaiñǝnaiđe.
41014019	na yënǝŋulu ṯaiywano kaiñ nemeɽǝđe yǝnenǝŋ yǝnenǝŋ niyaṯa, igaber igiđ eŋanaiđe, gerṯa fǝṯia? na yǝmǝn niyaṯa, igaber igiđ eŋanaiđe, gerṯa fǝṯia?
41014020	gënǝŋu nǝŋǝluɽǝbiṯi eŋen nǝŋaṯa, feđa gǝnǝŋ iṯalǝmis ređ nemiñe eɽijan igi ñagǝldǝgënǝcia raŋ ilǝmbolu.
41014021	iđia gǝleđa gamiña ŋen ŋarno ŋǝwërđǝnu iŋu orn eđa giđ aŋǝneini ŋen ŋubwa igi ganaiđia iđia gǝleđa. gǝbanṯa ŋen ŋaŋǝra ṯa maji gakǝl gero gǝlǝŋǝni.
41014022	na ŋen lasa yesu gamo aicǝba, nǝŋǝbuŋṯi nǝŋgere nǝŋǝlnaice nǝŋaṯa, mǝr. igi gaɽ aŋǝno ilëɽǝñi.
41014023	orn nǝŋǝme al finjan nǝŋërṯi rǝmwa nano nǝŋǝlnaice na yënǝŋulu pređ yëṯiau.
41014024	nǝŋǝleiṯi ṯa, fǝŋǝfǝni iŋi ŋǝbendia đǝrreiđia ŋen alo đǝrǝmwa iŋi ŋiđ aŋirwini ŋen ŋanṯa leđa lwaiña.
41014025	đeṯam igǝndǝlwaɽǝṯia ṯa, igaber igǝṯia ŋawa iŋi ŋǝliđia lera tǝŋ ŋen loman lamǝlu ildi igiđ yuṯi tǝŋ eŋǝlǝŋe ŋǝrǝmwa.
41014026	ndǝ lalǝŋo ŋǝlǝŋa ldamiñe ldabǝṯe naiyǝn iseṯun.
41014027	yesu nǝŋǝleiṯi ṯa, ñaŋ pređ ñagiđi ñaiñǝṯađe ŋen ŋanṯa ŋen ŋǝwërđǝnu ṯa, igiđi yëupwi eđa gǝsi yaŋala na yaŋala yiđ ailaldǝđǝm alo.
41014028	orn ndǝ igatuđinu igiđ endǝbwarǝđaṯe alo ijalil.
41014029	buṯrus nǝŋǝmeiṯi ṯa, ndǝ leđa pređ laŋaṯađa, orn igënǝñi igaber igiđi eŋaṯađe.
41014030	yesu nǝŋǝmeiṯi ṯa, đeṯam igaŋwalwaɽǝṯia ṯa, ulǝŋgi igi đurri agiđi ŋaiñabǝlaice ñoman ñiɽijin ŋen đwaṯa đamǝlu đabara ñoman ñiɽijan.
41014031	buṯrus nǝŋǝmeiṯi đwonḏǝṯađa ṯa, ndǝ lǝgabaiya orn igaber igiđ eŋabǝlaice. na yënǝŋulu pređ niyǝlwaɽe ṯia cum.
41014032	orn lënǝŋulu ldarǝmaṯe alo ibernia jađsimani na yesu nǝŋǝlwaɽǝṯi ṯalǝmis ṯa, ɽaŋr ëli ŋen igaṯurṯi rǝmwa.
41014033	nǝŋǝmame buṯrus na yagub na yuanna ṯaŋwano kaiñ nǝŋǝgǝrđe kaiñ,
41014034	nǝŋǝleiṯi ṯa, usila gǝlëɽǝñi gwana kaiñ ṯa aŋgaiea igabaiya. ɽaŋr ëli, ñape sǝndua.
41014035	na gënǝŋu nǝgabǝṯa nëiñua aten nǝŋwođǝñiṯi alo nǝŋǝṯurṯi rǝmwa nǝŋeɽǝđe ṯa ndǝ ŋen ŋaŋǝra ŋen ŋǝliga lakǝl aŋgaṯǝma nano.
41014036	nǝŋaṯa, abba, papa, agaɽǝwađaṯa agëbǝđia ŋen pređ, miñeicǝñi finjan isi eŋen ŋubwa kaiñ, orn ŋgiṯu ŋen aŋiđǝni iŋi agwonaṯa gerṯa ŋen igwonaṯa.
41014037	orn gënǝŋu nǝŋoɽǝbǝđe nǝŋǝlǝfiđi landro nǝŋeiṯi buṯrus ṯa, siman agandro? agero agaɽǝwađaṯa agapo sǝndua ëđǝñin yento.
41014038	ape sǝndua ŋaṯurṯi rǝmwa ṯa ŋerṯe agabirnḏeini. đeṯam usila gëɽǝđiaŋǝno orn aŋǝno yëbia.
41014039	orn nǝŋǝlomiñe tǝŋ nǝŋǝṯurṯu rǝmwa ŋen ŋarno orǝba gǝnëiñua.
41014040	orn nǝŋoɽǝbǝđe tǝŋ nǝŋǝlfiđi yandro ŋen ŋanṯa isi esen yiniano. na yënǝŋulu yaijǝba yamuɽǝbiṯia eŋen ṯau.
41014041	gënǝŋu nǝgabǝla nǝŋoɽǝbǝđe tǝŋ nǝŋǝleiṯi ṯa, ñagandra mǝldin ñagǝmiñǝniano ? đǝge liga leṯo. seier, iđia gǝleđa ganeiđǝni eraŋ rǝleđa leieia.
41014042	twođr aɽr. seicr. gënǝŋu igi gaiñǝnaiđia gafo ṯwaiñ.
41014043	orn ŋen yesu gwaɽwata mǝldin yausa, eđa gǝnǝŋ iṯalǝmis ređ nemiñe eɽijan, gënǝŋu leṯo leđala lwaiña ildi lerṯo yoperre na ŋǝfra. lënǝŋulu leṯo inǝlǝŋ nǝkana na eleđa ildi lǝbërrǝŋaiđia ŋen ŋal ganun na eleđa loɽra.
41014044	na eđa igi ganaiđo yesu ganaieo leđa ŋamǝla nǝŋaṯa, gënǝŋu igi igiđ emwëɽwëṯe ëiñua egworǝb, fǝŋu. ëndǝmar, ñamiyeɽe. rǝmoṯǝmar ŋope.
41014045	na gënǝŋu nǝŋeṯa yesu nano taltal nǝŋaṯa, ya elǝŋ igi gǝbërrǝŋaiđia ŋen nǝŋǝmwëɽwëṯe ëiñua egworǝb.
41014046	na leđa ldǝmëɽi raŋ nano ldǝmëndi.
41014047	eđa gǝnǝŋ eleđa ildi laṯurwa nǝŋuɽǝđi đoperre nǝŋubǝɽi ebai gelǝŋ goɽra gǝkana nǝŋǝmaṯeđeṯe ënǝñia alo gǝlëɽǝŋu.
41014048	na yesu nǝŋeɽǝđe leđa nǝŋaṯa, ñageṯo ṯa ñaiñëndi yoperreya na ŋǝfraŋa garno ñagagea oɽom?
41014049	lǝgaɽaŋar igal ekǝl ñoman pređ nendërrǝŋaice ŋen na ñagero ñagaiñëndi. orn ŋgiṯu ŋen ŋǝwërđǝnu egađam gǝrǝmwa aŋǝɽiñađeini.
41014050	na ṯalǝmis pređ nemaṯađe niyobǝđe.
41014051	orn ëđǝmwa gǝnǝŋ igi gëɽǝnu erena nano gǝmutiaŋǝno ṯaŋǝmaiyǝteṯo alo na leđa ldǝmëndi.
41014052	na gënǝŋu gaṯađo erena gǝmutiaŋǝno nǝŋǝlëbǝrđǝni nǝŋobǝđe mǝɽǝmǝɽeñ erena geroma nano.
41014053	leđa ldǝmamaṯe yesu eɽa gelǝŋ goɽra gǝkana na nǝlǝŋ pređ nǝkana na leđa loɽra na leđa ildi lǝbërrǝŋaiđia ŋen ŋal ganun ldǝmarraide nano.
41014054	buṯrus ṯaŋǝmateṯo nwaldaŋ ldarǝmaṯe eɽa nano gelǝŋ goɽra gǝkana nǝŋënṯi eɽalo. na gënǝŋu ldǝɽaŋe nisia leđala nǝŋane nǝŋubwiṯano.
41014055	na nǝlǝŋ nǝkana na nǝlǝŋ pređ ini nararraiđia ldǝpwaiñe leđa ṯa alǝsǝki yesu ṯa almaɽiñe orn lero lafiđa ŋen ŋǝnǝŋ
41014056	ŋen ŋanṯa leđa lwaiña lalwaɽo ŋen ŋǝŋaɽǝwen ŋageama orn ŋen eŋen ŋafo ɽetǝɽeteo.
41014057	na leđa lǝmaṯan latwođo ldǝlwaɽe ŋen ŋǝŋaɽǝwen ŋageama ldaṯa,
41014058	nanda ñaganaṯǝma gwalwaɽa ṯa igiđi egere al ekǝl isi yiđǝnu raŋra orn ndǝ ñoman ñaɽo ñiɽijin igiđ ywađe al ekǝl yǝmǝn isi yero yǝbǝđǝni raŋra.
41014059	orn eum ŋen eŋen ŋafo ɽetǝɽeteo mǝlđin.
41014060	orn elǝŋ goɽra gǝkana nǝŋǝtwođe iligano nǝŋeɽǝđe yesu nǝŋaṯa, agaber agoɽǝbaica eŋen ŋǝnǝŋ? leđa lamama ŋen iŋi ŋaŋagea eđa?
41014061	orn yesu ṯaŋǝbwaiño ŋǝma. na elǝŋ goɽra gǝkana nǝŋǝmeɽǝđe tǝŋ nǝŋaṯa, agaɽ al masiya iđia gǝrǝmwa irri rabuŋǝnṯu?
41014062	yesu nǝŋaṯa, igaɽo ṯia, na ñagiđi ñaseici iđia gǝleđa ṯaŋǝɽaŋalo nḏaŋ đǝŋaicǝba đǝrǝmwa irri rerṯo ŋabǝɽa, aŋela isbwoɽua yelo.
41014063	elǝŋ goɽra gǝkana nǝŋandǝde erena ano gǝlëɽǝŋu nǝŋaṯa, ŋen ŋanṯau lǝgwonaṯar lǝgǝbǝrṯiar ŋen ŋwomǝn ŋamagea?
41014064	ñaganaṯǝma gwalwaɽa ole gǝrǝmwa geieia. ñagaṯau? na lënǝŋulu pređ ldǝmakǝme ldaṯa ṯa gënǝŋu aŋǝɽiñǝni.
41014065	na lǝmaṯan iŋulu ldǝmađaṯǝbǝṯe nano ldǝtëri nda ǝllëɽǝŋu ldǝmarice ŋǝɽǝtǝbiaŋa ldaṯa, lwaɽo esandǝldi laŋëupwa. na leđa ildi laṯurwa ṯaɽrǝmoṯo alo ldǝmëupwi ndređena.
41014066	ŋen buṯrus gaɽaŋa ndëuwǝr eɽalo ŋere ŋǝnǝŋ iŋi ŋiṯu elǝŋ goɽra gǝkana ŋǝmëɽria nǝŋela,
41014067	nǝŋǝseici buṯrus ṯaŋano isia nǝŋǝmwanwane nǝŋaṯa, aganǝŋa cum ñagafo yesuga igi geṯo alo inasiraṯ.
41014068	orn buṯrus nǝŋǝmabǝlaice nǝŋaṯa, igaijǝba ŋen agwalwaɽo. nǝŋamiñaṯe ndëuwǝr aten na đwaṯa nḏare.
41014069	na ŋere iŋi ŋiđu ŋǝmëɽria nǝŋǝmaseiei tǝŋ nǝŋǝlwaɽǝṯi leđa ildi laṯurwa ṯwaiñ ṯa, maji igi gǝleđa lakǝl.
41014070	orn buṯrus nǝŋǝmabǝlaice tǝŋ. orn aten leđa ildi laṯurwa ṯwaiñ ldeiṯi buṯrus ṯa, đeṯam agaɽ eđa gǝnǝŋ iŋulu ŋen ŋanṯa đeṯam agalo ijalil.
41014071	orn gënǝŋu nǝŋǝlware kaiñ ṯa rǝmwa arǝmakǝme ndǝ gwalwaɽa ŋaɽǝwen nǝŋalǝfe nǝŋaṯa, igaijǝba eđa igi ñagwaɽwata eŋen ŋǝlëɽǝŋu.
41014072	orn đwaṯa ṯađaro tǝŋ na buṯrus nǝŋǝlëldǝŋǝ-đeini eŋen ŋǝyesu ndǝ gwalwaɽǝṯǝma ṯa, agiđi ŋaiñǝbǝlaiee ñoman ñiɽijin ŋen đwaṯa đamǝlu đabara ñoman ñiɽijan. na gënǝŋu gagǝrđo ṯaŋaro kaiñ.
41015001	na ulaldiṯano ram nǝlǝŋ nǝkana, leđala loɽra na leđala ildi lǝbërrǝŋaiđia ŋen ŋal ganun, nǝlǝŋna pređ ini nararraiđia ṯalɽwataiđo orn ldakase yesu ldǝmame ldǝmanaiee bilaṯus.
41015002	na bilaṯus nǝŋǝmeɽǝđe nǝŋaṯa, agaɽ elǝŋ gal yawuḏ? yesu nǝŋǝmuɽǝbiṯi eŋen nǝŋaṯa, agwalwaɽo đeṯam.
41015003	na nǝlǝŋ nǝkana nǝmasǝki eŋen ŋwaiña.
41015004	orn bilaṯus nǝŋǝmeɽǝđe tǝŋ nǝŋaṯa, agaber agoɽǝbaice eŋen ŋǝnǝŋ kwai kwai? seieu ŋen ŋwaiña leđa laŋawasǝkia.
41015005	orn yesu gero goɽǝbaieia eŋen mǝldin nṯia bilaṯus nǝŋirwano.
41015006	nṯǝli pređ iliga lǝđǝsa bilaṯus ṯaŋëbǝriṯu leđa eđa gǝnǝŋ igi gëndǝnu isijǝn igi lënǝŋulu lameɽǝđe.
41015007	na eđa gǝnǝŋ gǝbernia barabas lëndǝnu isijǝn leđala ildi latwođo ŋabǝɽa lagea ŋǝlǝŋe ldǝɽiñǝđe.
41015008	orn leđa ldabǝla ldeɽǝđe bilaṯus ṯa aŋǝliṯi ŋen ŋarno ŋǝjaiea iliga lǝđǝsa.
41015009	bilaṯus nǝŋǝleɽǝđe nǝŋaṯa, ñagwonaṯa igǝndëbǝriṯi elǝŋ gal yawuḏ?
41015010	ŋen ŋanṯa gënǝŋu galiŋeṯo ṯa nǝlǝŋ nǝkana nanaiđǝma ŋen ŋanṯa lǝgiaṯǝma ŋen.
41015011	orn nǝlǝŋ nǝkana nǝtuđi leđa ṯa almeɽǝđe aŋǝlëbǝriṯi barabas.
41015012	bilaṯus nǝŋǝluɽǝbiṯi eŋen tǝŋ nǝŋaṯa, igiđi eɽaieau maji igi ñagënǝeǝma elǝŋ gal yawuḏ?
41015013	na leđa ṯaɽrajaico ole ldaṯa, ɽiñǝma iđuɽi.
41015014	bilaṯus nǝŋǝleiṯi ṯa, eđa? gënǝŋu giđu wandigi geicia? orn leđa ṯaɽrǝjaieo ole kaiñ ldaṯa, ɽiñǝma iđuɽi.
41015015	na bilaṯus gwonaṯa gǝliṯia ŋen lonaṯa nǝŋǝlëbǝriṯi barabas, orn nǝŋëupwi yesu ltuala nǝŋǝmanaiđe ṯa aŋǝɽiñǝni iđuɽi.
41015016	na askari niyamamaṯe eɽa gelǝŋ goɽra niyundǝđi askari yǝṯënu pređ.
41015017	niyǝmëɽi erena nano gore đore đǝmǝnu nemeđeiđi ri newaṯe niyǝmëɽi nenda,
41015018	ṯaimanano ëiñua niyaṯa, bǝṯau ya elǝŋ gal yawuḏ.
41015019	yënǝŋulu ṯaimëupu nda pǝɽwapǝɽwađa nemađaṯabǝṯe nano nemokwođiñiṯi ndria nalo.
41015020	ndǝ yađamǝcǝma eŋen askari niyǝmamiñeici erena nano gore đore đǝmǝnu niyǝmǝkëɽi ndrena nano nǝlëɽǝŋu. orn niyǝmame ṯa aiyamaɽiñe iđuɽi,
41015021	nefiđi eđa igi geṯo eđǝñwa gǝbernia siman galo igirǝwaniya, eṯen alaksandarus na rufus, igi gafo eđađ niyǝmëndi ṯa aŋape đuɽi đǝyesu.
41015022	orn niyǝmamaṯe alo yǝnǝŋ ibernia galgađa, na ŋen iŋi ŋanǝnu ṯa alo yarno bambiña gǝnđa,
41015023	niyǝmanaice ŋawa ŋinǝb ṯa aŋǝṯi ŋurǝgwuđǝnu waŋgega gǝbernia murra orn gënǝŋu ganeđo.
41015024	na yënǝŋulu niyǝmëɽi iđuɽi niyǝnḏeici ŋen ṯa aiyǝseiei esegi gama wande nṯia niyakarnǝđe ndrene nǝlëɽǝŋu.
41015025	na liga ildi larno ëđǝñin đenǝŋ nemiñe marldwan.
41015026	na ŋen ŋǝđǝskiđia ŋǝwërđǝnu ṯa, fǝŋu gaɽ elǝŋ gal yawuḏ.
41015027	na yënǝŋulu yaɽiño leđa liɽijan yesu ŋǝla ildi laɽǝndom. gǝnǝŋ gafo nḏaŋ đaŋaicǝba na gǝnǝŋ gafo nḏaŋ đaŋabur.
41015028	na ŋen ŋǝɽiñađeinu iŋi ŋǝwërđǝnu egađam gǝrǝmwa ṯa, gënǝŋu lëɽǝnu leđala ildi lagero ŋen.
41015029	na leđa ildi lamiño alo yakǝl lamađamǝcu eŋen ṯaltësu ŋǝɽwa ldaṯa, aganǝŋa ŋaŋgi agaṯa ṯa agagera al ekǝl na agwađa iñoman ñiɽijin,
41015030	ëbǝrnu bǝɽan ŋirǝwi iđuɽi.
41015031	nṯia eum nǝlǝŋ nǝkana ṯalɽwataiđo ṯalǝmađamǝeu eŋen leđala ildi lǝbërrǝŋaiđia ŋen ŋal ganun ldaṯa, gënǝŋu gëbǝru leđa lwomǝn orn gaber gaɽǝwađaṯa gëbǝrni bǝɽan.
41015032	ŋgiṯu al masiya igi gaɽ elǝŋ galo israyil aŋirǝwi iđuɽi điñǝđi ṯa ñaseiei ñëndi ŋen ŋǝlëɽǝŋu na leđa ildi lariđinǝlda ndruldi lënǝŋulu ldamađamǝce eŋen cum.
41015033	na liga ëđǝñina yafo iligano ŋǝrǝm nǝŋëndi alo pređ ëđǝñin yiɽijin.
41015034	orn garno ëđǝñin yiɽijin yesu nǝŋǝrǝjaice ole nǝŋaṯa, eli eli lama sabagṯani. na ŋen iŋi ŋanǝnu ṯia, ya rǝmwa rǝlëɽǝñi, ya rǝmwa rǝlëɽǝñi, agaŋgiṯiñi eđa?
41015035	ndǝ lǝmaṯan eleđa ildi laṯurwa alo yakǝl lano, lënǝŋulu ldaṯa, seiđr, gënǝŋu gundǝđu iliya.
41015036	na eđa gǝnǝŋ nǝŋobǝđe nǝŋënǝci lifa eŋawa ŋinǝb iŋi ŋeɽe nǝŋëɽi lifa nǝpǝɽwapǝɽwa nǝŋëndi ṯa yesu aŋǝṯi, nǝŋaṯa, watr alseicr ndǝ iliya giđ aŋela aŋǝmiruwi.
41015037	yesu nǝŋǝlwaɽe pǝlelo kaiñ nǝŋaiye.
41015038	orn erena igëuwǝr yal ekǝl nǝŋandǝđiano pǝlelo nǝŋarǝmaṯe alo.
41015039	na elǝŋ gaskari igi gaṯurwa yesu nëiñua nǝŋǝseici ṯa gënǝŋu gaiyo ṯia nǝŋaṯa, đeṯam eđa igi gaɽ iđia gǝrǝmwa.
41015040	na liji ɽrlda lafo ṯalǝseiđu nwaldaŋ. na miriam galo imajḏaliya na saluma na miriam lǝŋgen yagub igi gaɽ ëđǝm na yusi, lafo iŋulu.
41015041	lënǝŋulu lateṯo yesu ndǝ gafo alo ijalil ṯalmamico. na liji ɽrlda lafo lwaiña tǝŋ ildi leṯǝlda alo yursalim.
41015042	na ulǝŋgi gaɽo na loman ildi leđa lal yawuḏ laṯoɽaṯau ŋen ŋǝđǝsa. fǝloman ildi lafo ṯwaiñ eloman lǝđǝmiñǝniano.
41015043	ŋen ŋafǝṯia elǝŋ gǝnǝŋ goɽra gëđǝñinu nǝŋëɽǝni đǝñano nǝgabǝṯa bilaṯus nano nǝŋǝmeɽǝđe aŋǝno iyesu. gënǝŋu gǝbernia yusǝf galo yaramǝṯimaḏiya na gënǝŋu eum ṯaŋǝṯurṯu ŋǝlǝŋe ŋǝrǝmwa.
41015044	na bilaṯus nǝŋirwano ŋen ŋanṯa gënǝŋu gaiyo taltal nǝŋundǝđi elǝŋ gaskari nǝŋǝmeɽǝđe ndǝ gaiyo đǝge.
41015045	ndǝ gano ŋen ŋelǝŋ gaskari bilaṯus nǝŋǝnaic yusǝf aŋǝno.
41015046	yusǝf nǝŋǝliđi erena gǝmutiaŋǝno nǝŋǝmiruwi iđuɽi nǝŋǝmǝndeici erenaga gǝmutiaŋǝno nǝŋǝmëɽi eđel iđi đurǝnu egobwa nǝŋǝṯwađe lwandralo loɽra nǝŋëɽi đel nëiñua.
41015047	na miriam galo imajḏaliya na miriam igi gaɽo lǝŋgen yusi laseicu alo aŋǝno ilëɽǝŋu yëɽǝnau.
41016001	ndǝ loman laŋgaṯo lǝđǝmiñǝniano, miriam galo imajḏaliya na saluma, na miriam igi gaɽo lǝŋgen yagub lđǝliđi ŋela iŋi ŋǝmwađa gaiñǝla ṯa alela almaicwađe.
41016002	na iloman lǝnëiñua igusbua lënǝŋulu ldeṯa đel nano liga ëđǝñina yatwođau.
41016003	orn ṯaɽwataiđo ldaṯa, esegi giđ aŋǝndǝđwađǝṯr lwandra đel nëiñua ?
41016004	orn ndǝ lanwanǝđo ldǝseici ṯa lwandra ildi loɽra kaiñ lǝŋgeinu đǝge đel nëiñua.
41016005	orn ldënṯi eđel ldǝseici ëđǝmwa gǝnǝŋ gëɽǝnu erena nano gabǝjo gaɽaŋa alo nḏaŋ đaŋaicǝba, ldirǝwano kaiñ.
41016006	gënǝŋu nǝŋǝleṯi ṯa, ñerṯe ñagirǝwano. ñagapwaiña yesu galo inasiraṯ igi gaɽiñǝnu iđuɽi. gënǝŋu gatwođo eŋǝɽaiñ. gënǝŋu gero ëli. seicr alo isi leđa lëɽǝmau.
41016007	orn mbǝr ñalwaɽǝṯi buṯrus na ṯalǝmis yǝṯënu ilëɽǝŋu ṯa gënǝŋu giđ aŋǝndǝbwarǝđaṯe alo ijalil. ñagiđi ñamaseici tu garno gënǝŋu gwalwaɽǝṯǝnde.
41016008	orn ldamiñe eđel ldobǝđe na ŋađaiña ŋëndǝlo ṯalgǝđiaŋǝno. orn lero lwalwaɽǝṯia eđa gǝnǝŋ ŋen ŋanṯa liđǝñalo.
41016009	ndǝ yesu gatwođo eŋǝɽaiñ iloman lǝnëiñua igusbua ram, gënǝŋu nǝŋamǝñiṯi miriam galo imajḏaliya ananoŋ, gënǝŋu igi yesu gamiñǝma nusila nano neicia đenǝŋ nǝmiñe niɽijan.
41016010	orn miriam nǝgabǝla nǝŋǝlwaɽǝṯi leđa ildi lafo lafo yesu ŋǝla ildi lafo ṯalwano ṯalaro.
41016011	ndǝ lano ṯa gënǝŋu gamǝṯo tǝŋ na ṯa miriam gaseicǝma lënǝŋulu lero lǝbendia ŋen iŋi.
41016012	orn gënǝŋu gamiñiṯu leđa lwomǝn liɽijan eŋen ŋarto liga lënǝŋulu ṯalerldo labǝṯa cđǝñwa.
41016013	lënǝŋulu ldabǝla ldǝlwaɽǝṯi leđa lwomǝn, orn ṯalǝmisanda lero lǝbendia ŋen eŋen cum.
41016014	orn liga ṯalǝmis ređ nemiñe yento yafo yasa gënǝŋu nǝŋǝlǝmiñiṯi nǝŋǝlgariñaṯe ŋen ŋanṯa đonaṯa eđen đafo pwa kaiñ na nare nabɽwaŋǝno ŋen ŋanṯa yero yǝbendia ŋen ŋǝleđa ildi lǝseicǝma ŋen gatwođo eŋǝɽaiñ.
41016015	na gënǝŋu nǝŋǝleiṯi ṯa, mbǝr alo pređ ñërrǝŋaice leđa pređ ŋen ŋaŋǝra ŋǝrǝmwa.
41016016	eđa igi gǝbendia ŋen na gǝneinu mamuḏiya gënǝŋu giđ aŋëbǝrni, orn eđa igi gaber gǝbendia ŋen gënǝŋu giđ aŋakǝmǝni.
41016017	na ŋamǝla iŋi ŋiđ aŋfeṯe leđala ildi lëndu ŋen ŋǝlëɽǝñi. lënǝŋulu liđ almiñe nusila neicia leđa nano irǝŋga gǝlëɽǝñi. lënǝŋulu liđ aɽwate ole gǝmaijǝn ɽetǝɽeteo.
41016018	lënǝŋulu liđ alarrape imwa yeicia eraŋ eren, na ndǝ lǝṯia ŋǝsia ŋaber ŋiđ aŋǝlɽaice ŋen ŋǝnǝŋ. lënǝŋulu liđ alëɽi raŋ leđa nano ildi lwuma na liđ aleiđini.
41016019	ŋen ŋafǝṯia ndǝ elǝŋ yesu gwalwaɽǝṯǝlo ŋen iŋi gënǝŋu nǝŋǝbeini elo nǝŋǝɽaŋe alo nḏaŋ đaŋaicǝba đǝrǝmwa.
41016020	na yënǝŋulu niyabǝla niyërrǝŋaice leđa ŋen ŋǝyesu alo pređ na elǝŋ yesu liđǝlda ŋǝmëɽria nǝŋamǝđaṯe ŋen ŋamǝlaŋa iŋi ŋafǝlda.
42001001	leđa lwaiña lawërđu ŋen ŋǝlaŋge ildi liđǝnu inëndr,
42001002	garno leđa ildi laseieu ŋen iŋi ananoŋ na lađuɽǝđǝnṯu ŋen ŋǝrǝmwa lanaieǝndr.
42001003	ŋen ŋafǝṯia ya elǝŋ đawufilus, ŋen ŋanṯa igaliŋeṯo ŋen pred ŋope ŋǝnëiñua, igaṯa ṯa ŋen ŋaŋǝra ndǝ igënǝñi eum igǝwërđia ŋen iŋi igǝṯǝrria ŋope ŋen ŋanṯa ŋa,
42001004	ṯa ŋaliŋeṯe ŋen iŋi agano ŋaɽo đeṯam.
42001005	iliga ildi iruḏus gaɽ elǝŋ galo yuḏiya maji gafo gǝnǝŋ gǝbernia sakariya igi gaɽo kana eleđa labiya. wasen gǝlǝŋǝnu eleđa larun đurri na gënǝŋu gǝbernia ilisabađ.
42001006	lënǝŋulu ndǝm luđǝrwaṯo eŋen rǝmwa nëiñua na lafo mǝnna gero eŋen pređ ŋal ganun na eŋen pređ ŋelǝŋ rǝmwa.
42001007	orn lënǝŋulu iero ŋere ŋen ŋanṯa ilisabađ gaɽ ltam, na loɽra ndǝm.
42001008	ŋen sakariya gëbǝđia ŋǝmëɽria ŋal kana rǝmwa nëiñua iliga lǝleđa labiya
42001009	eŋen ŋǝđuɽǝđǝnṯia đal kana liga lëɽǝnṯǝma leṯo ṯa gënǝŋu gǝbenṯia alo yetǝɽe egelǝŋ rǝmwa ṯa aŋǝnaiđe ŋela iŋi ŋuɽǝni ŋen ŋanṯa đubwa đabǝṯwa elo.
42001010	na leđa pređ laṯurṯu rǝmwa ndëuwǝrano iliga lǝđǝnaiđia đǝŋela.
42001011	iliga ildei mǝlaiyǝka đelǝŋ rǝmwa đetǝma nano nḏǝđuri nḏaŋ đǝŋaicǝba ađuna nano eŋela.
42001012	sakariya nǝŋgǝrđe ndǝ gaseicu na ŋǝđaiña nǝŋǝmëndi.
42001013	orn mǝlaiyǝka nḏǝmeiṯi ṯa, ŋerṯe agiđǝñalo ya sakariya. rǝmwa rano đeɽǝđia đǝlaɽǝŋa. wasalo ilisabađ giđ aŋalǝŋǝṯi ŋere na ñagiđi ñamënǝei yuanna.
42001014	ñagiđi ñaŋǝreṯe nano kaiñ na leđa lwaiña liđ alaŋǝreṯe nano ndǝ gënǝŋu gǝlǝŋǝnu.
42001015	gënǝŋu giđ aŋoɽreṯe rǝmwa nëiñua, na aŋerṯe gǝṯia ŋuɽu kwai kwai, na aŋunḏeini usilaga gatǝɽe ŋen gafo lǝŋgen egare mǝldin,
42001016	na giđ aŋǝriđici leđa lwaiña lisrayil elǝŋ nano igi gaɽ rǝmwa eren.
42001017	gënǝŋu giđi ṯaŋerldo al masiya nëiñua igusila na eŋabǝɽa liliya ṯa aŋǝriđici ŋaṯǝɽa ŋǝlṯenia eñere eñen, na ṯa aŋǝriđici leđa ildi laneđo lǝnna ṯa alaliŋeṯe ŋen nǝsi garno leđa ild luđǝrwaṯo eŋen, na ṯa aŋatoɽaṯe leđa ŋen ŋanṯa elǝŋ yesu ilđi latǝɽeinu ŋope.
42001018	sakariya geɽǝđo mǝlaiyǝka nǝŋaṯa, fǝṯau igiđ eliŋeṯe ŋen iŋi ṯa ŋǝđeṯam? igaɽ uṯëɽi na wasaiñ goɽra cum.
42001019	mǝlaiyǝka nḏǝmuɽǝbiṯi eŋen ṯa, igǝbernia jabraiyil ñiŋgi igaṯurwa rǝmwa nëiñua. igwǝđweinu ṯa eŋalwaɽǝṯi na ṯa eŋanaice ŋen iŋi ŋaŋǝra.
42001020	no ŋen iŋi. liga ŋen iŋi ŋamǝlu ŋǝɽiñǝđeini agiđi ŋǝbwaiña ŋǝma ŋaijǝbeṯe agwaɽwata, ŋen ŋanṯa agero agǝbendia ŋen ŋǝlëɽǝñi iŋi ŋiđ aŋǝɽiñađeim iliga lëɽǝnu.
42001021	leđa laṯurṯu sakariya ldirǝwano ŋen ŋanṯa gënǝŋu gafo alo yetǝɽe liga lwalano.
42001022	ndǝ gamiño nǝŋerṯe gaɽǝwađaṯa galǝlwaɽǝṯi na leđa ldaliŋeṯe ṯa ŋen ŋamiñiṯǝma ŋǝrǝmwa egalo yetǝɽe. gënǝŋu ṯalǝɽwatiṯu raŋra nǝŋaijǝbeṯe gaɽwata.
42001023	ndǝ ñoman ñǝđǝđuɽǝđǝnṯia đǝlëɽǝŋu ñǝɽiñađeinu gënǝŋu nǝŋoɽǝbaṯe eɽa.
42001024	na ŋen liga ildi laŋgaṯo đǝge wasen gǝbernia ilisabađ nǝŋwonḏaiee, nǝŋǝlǝbijǝni nubwa đenǝŋ nǝŋaṯa,
42001025	fǝŋen iŋi rǝmwa riđǝṯiñi liga rënǝŋu raseicǝñi ṯa arǝŋgeici đađama đǝlëɽǝñi eleđa.
42001026	ndǝ nubwa naɽo đenǝŋ nǝŋǝmiñe gunto, rǝmwa rađwaṯo mǝlaiyǝka jabraiyil irnuŋ gǝnǝŋ gǝbernia nasiraṯ alo ijalil.
42001027	rađwaṯo eŋere ŋǝnǝŋ ŋaɽo ŋowa iŋi ŋǝmǝnu imaji gǝnǝŋ gǝbernia yusǝf igi gǝleđa lǝḏawuḏ, liga lamǝlu lǝldǝgandra. ŋere ŋǝbernia miriam.
42001028	mǝlaiyǝka đënṯu eɽa nḏǝmeṯa nano nḏaṯa, ŋere bǝṯau. agabuŋǝnṯu irǝmwa. elǝŋ rǝmwa ñagafǝldǝga.
42001029	na ŋere nǝŋgǝrđe nđǝ gano ŋen iŋi nǝŋaṯa egare, đǝnëiñua iđi đaɽo ṯau?
42001030	mǝlaiyǝka nḏǝmeiṯi ṯa, ŋerṯe agiđǝñalo, ya miriam agabuŋǝnṯu irǝmwa.
42001031	agiđi ŋonḏaice na ŋalǝŋe iđia na agiđi ŋamënǝci yesu.
42001032	gënǝŋu giđ aŋoɽreṯe. gënǝŋu giđ aŋënǝjǝni iđia gǝrǝmwa irri roɽra ramiñaṯo laŋge pređ na elǝŋ rǝmwa riđ arǝmanaice ŋǝlǝŋe ŋeṯen ḏawuḏ.
42001033	gënǝŋu giđ aŋǝɽeṯe elǝŋ gǝleđa lǝyagub bǝɽǝbǝte. ŋǝlǝŋe ŋǝlëɽǝŋu ŋaber ŋiđ aŋǝmǝndëđǝni kwai kwai.
42001034	orn miriam nǝŋeiṯi mǝlaiyǝka ṯa, ŋen iŋi ŋiđ aŋfeṯe ṯau? igaijǝba eđa gaɽorra kwai kwai.
42001035	mǝlaiyǝka nḏǝmuɽǝbiṯi eŋen ṯa, usila gatǝɽe giđ aŋeṯa nano na ŋabǝɽa ŋǝrǝmwa irri roɽra ramñaṯo laŋge pređ ŋiđ aŋeṯa nano. ŋen ŋafǝṯia iđia igi giđ aŋǝlǝŋǝni giđ aŋënǝjǝni gatǝɽe, iđia gǝrǝmwa.
42001036	oralo ilisabađ cum gwonḏaico iđia ŋen goɽra na gënǝŋu igi leđa laṯa gaɽ ltam gaɽiñađaṯo nubwa đenǝŋ nǝŋǝmiñe gunto.
42001037	wagero gǝnǝŋ kwai kwai igi rǝmwa raijǝba rëbǝđia.
42001038	miriam gaṯa, igënǝñi igaɽ ebai gǝrǝmwa. ŋgiṯu ŋen aŋfeṯe iñi garno agwalwaɽo. orn mǝlaiyǝka nḏǝmiñe.
42001039	iliga ildei miriam gatwođo gëɽǝđiaŋǝno na gabǝṯa naiyǝn nwaldaŋ irnuŋ gǝnǝŋ galo yuḏiya.
42001040	nǝgabǝṯa eɽa gǝsakariya nǝŋǝne ilisabađ ëiñua.
42001041	ndǝ ilisabađ gano đǝnëiñua đǝmiriam, ŋere nǝŋuruđǝni egare gǝlëɽǝŋu na ilisabađ nǝŋwunḏeini usilaga gatǝɽe.
42001042	gënǝŋu nǝŋaraice ole nǝŋeiṯi miriam ṯa, agabuŋǝnṯu eleđa ɽrlda, na iđia igi gegara gǝlaɽǝŋa gǝbuŋǝnṯu.
42001043	fǝṯau ŋen ŋeṯǝñi nano ṯa lǝŋgen gelǝŋ gǝlëɽǝñi geṯǝñi nano?
42001044	ŋen ŋanṯa ndǝ igano ole gǝđǝnëiñua đǝlaɽǝŋa ŋere nǝŋuruđǝni egare gǝlëɽǝñi ŋen ŋanṯa gaŋǝra nano.
42001045	gënǝŋu igi gënđu ŋen giđ aŋǝbuŋǝnṯi ŋen ŋanṯa ŋen iŋi elǝŋ rǝmwa rǝlwaɽǝṯǝma ŋiđ aŋǝɽiñađeini.
42001046	na miriam nǝŋaṯa ṯa, ara gǝlëɽǝñi gwaɽwata ṯa elǝŋ rǝmwa roɽra,
42001047	na usila gǝlëɽǝñi gaŋǝra nano irǝmwa irri raɽo đëbǝri đǝlëɽǝñi,
42001048	ŋen ŋanṯa raseieu ebai gǝlëɽǝŋu ṯa gaɽo ŋǝbaiya aŋǝno. iliga lnëiñua leđa pređ liđ alaṯa igabuŋǝnṯu,
42001049	ŋen ŋanṯa rǝmwa irri ronḏoṯo kaiñ riđǝṯiñi laŋge loɽra. irǝŋ gǝlëɽǝŋu gatǝɽe,
42001050	na ŋabaiya nano ŋǝlëɽǝŋu ŋafo bǝɽǝbǝte eleđa ildi liđǝñama.
42001051	rënǝŋu riđu ŋǝmëɽria ŋwonḏǝṯa kaiñ đaŋđa đǝlëɽǝŋu, na rënǝŋu rǝlaldǝđu leđa alo ildi lëldǝŋǝđeinia iđinia.
42001052	rënǝŋu rirǝwu nǝlǝŋ eŋǝlǝŋe eŋen ndrǝtuci leđa elo ǝɽrra.
42001053	rënǝŋu ndrǝbeici leđa ildi laicoiña laŋgela laŋǝra ndrǝđwaṯe leđa lwaiña laŋge mǝɽǝmǝɽeñ laŋge lero.
42001054	rënǝŋu reṯo ṯa aramǝđaṯe israyil isi yamǝđuɽǝđǝnṯia, ŋen ŋanṯa rǝlëldǝŋǝđeinu eŋen
42001055	iŋi rëɽǝṯu papanda egaiñ, ṯa riđ arǝgiaṯe ibrayim ŋǝbaiya nano na liđia ǝllëɽǝŋu bǝɽǝbǝte.
42001056	miriam laɽaŋo ilisabađǝga nubwa niɽijin nǝŋoɽǝbaṯe egeɽa gǝlëɽǝŋu.
42001057	orn nubwa nilisabađ nabǝɽǝnḏeđo nǝŋǝlǝŋe ŋere.
42001058	leđa laɽ ëuwǝr ǝllëɽǝŋu na leđa lǝŋǝđurǝba lano ṯa rǝmwa ragiaṯǝma ŋǝbaiya nano na lënǝŋulu laŋǝralda nano.
42001059	na ndǝ ñoman ñaɽo đenǝŋ nǝñǝmǝñe ñiɽijin leđa leṯo ŋen ŋanṯa aluɽǝđi ŋere, na lonaṯa ṯa almënǝei sakariya, irǝŋ geṯen,
42001060	na lǝŋgen nǝŋaṯa, ndo, gënǝŋu giđ aŋënǝjǝni yuanna.
42001061	leđa ldǝmeiṯi ṯa, eđa gero eŋǝđurǝba gënǝjǝnu ṯia.
42001062	na leđa ṯalǝɽwatiṯu eṯen raŋra ṯa gënǝŋu gwonaṯa iđia gǝbënǝjǝni ṯau.
42001063	gënǝŋu nǝŋǝleɽǝđe abređa nǝŋǝwërđi ṯa, ŋere ŋǝberni yuanna. na leđa pređ ldirǝwano.
42001064	na taltal ëiñua yǝsakariya niyëbǝrđe na đaŋǝla ṯađaɽwato, nǝŋǝnaiee rǝmwa đame.
42001065	na ŋǝđaiña nǝŋëndi leđa pređ lirnuŋ gakǝl, na ŋen iŋi pređ ŋǝɽwatinu naiyǝn pređ alo yuḏiya.
42001066	leđa pređ ildi lano orn ldëndi ŋen iŋi eŋaṯǝɽa ldaṯa, ŋere iŋi ŋiđ aŋǝɽeṯe wande? ŋen ŋanṯa đeṯam rǝmwa lafǝldǝga.
42001067	eṯen gǝlëɽǝŋu, sakariya gwunḏeinu usilaga gatǝɽe ṯaŋǝɽwato ŋen ŋǝrǝmwa nǝŋaṯa,
42001068	rǝmwa risrayil raŋǝra nano ŋen ŋanṯa reṯo eleđa ǝllëɽǝŋu ndrǝlapǝɽe.
42001069	rënǝŋu ratuđu eđa gwonḏǝṯo igi gaɽo đëbǝri ŋen ŋanṯa nëndr eleđa lǝḏawuḏ igi gǝđuɽǝđǝnṯu,
42001070	ŋen ŋarno raɽwata ëiñuaya yǝleđa ltǝɽe ildi laɽo anbiya ilëɽǝŋu yǝpǝnde,
42001071	ṯa gënǝŋu aŋǝndǝmiñr eleđa ildi lageandr na eraŋ rǝleđa pređ ildi laneđǝndr.
42001072	rǝmwa riđu ṯia ṯa arǝgiaṯe papanda egaiñ ŋǝbaiya nano na ṯa arǝɽiñǝđaṯe đǝrreiđia eŋen đǝlëɽǝŋu đatǝɽe.
42001073	fǝđalǝfia iđi rënǝŋu ralǝfo eŋen ŋǝpapa egaiñ ibrayim,
42001074	ṯa arǝndǝnaicr ŋen ṯa alǝmiñǝnr eraŋ rǝleđa ildi lageandr na ṯa alǝđuɽǝđǝnṯr ŋǝđaiña ŋero
42001075	eŋen ŋatǝɽe na ŋuđǝrwaṯo ŋu nëiñua liga lǝgamǝṯiar.
42001076	na aganǝŋa cum, ya ŋere, agiđi ŋënǝjǝni nabi irǝmwa irri roɽra ramiñaṯo laŋge pređ, ŋen ŋanṯa agiđi ŋaɽe elǝŋ yesu nëiñua ṯa ŋamëɽǝṯi rađalo,
42001077	na ṯa ŋiđi leđa ǝllëɽǝŋu allǝŋeṯe đëbǝria iđi đafo đǝŋgeiniađa đǝŋen eŋen ŋeieia.
42001078	đeṯam eŋen ŋǝŋǝbaiya aŋǝno kaiñ ŋǝrǝmwa irëndr, arrerre gelo giđ aŋǝndeṯar nano,
42001079	ṯa aŋǝwađe eleđa ildi laɽaŋa iŋǝrǝm na igusil gǝŋǝɽaiñ, na ṯa aŋënǝei rǝmanǝña irëndr eđađ đǝđëuṯaralo.
42001080	na ŋere nǝŋǝtwođe nǝŋwonḏǝṯe igusila. ŋënǝŋu ŋalb eđǝñwa liga lamǝlu leṯo ṯa aŋërrǝŋeiniau eleđa lisrayil.
42002001	iliga lakǝl elǝŋ ugasṯas gaisar giđu al ganun ṯa leđa pređ alwërđǝni.
42002002	đǝwërđia iđi đananoŋ iliga kiriniwus gaɽ elǝŋ galo isuria.
42002003	na leđa pređ labǝṯa irnuŋ egen ṯa alwërđǝni.
42002004	yusǝf cum lamiño alo ijalil irnuŋ gǝbernia nasiraṯ nǝgabǝṯa alo yuḏiya, irnuŋ gǝḏawuḏ gǝbernia beṯlam, ŋen ŋanṯa gënǝŋu gǝleđa lǝḏawuḏ.
42002005	labǝɽo miriamga wasen igi gwonḏaieo ṯa alwërđǝni.
42002006	ŋen gaɽaŋa beṯlam nubwa nǝmiriam nabǝɽǝnḏeđo
42002007	nǝŋǝlǝŋe ŋere ŋǝlëɽǝŋu ŋaɽnda nǝŋǝmǝndeici ŋere ndrenna nǝŋǝndri alo iđwala, ŋen ŋanṯa alo yero igal kurnu ŋen ŋanṯa ŋulu.
42002008	na alo isei eum leđa lafo eđǝñwa ɽrǝmoṯa yaŋala ulǝŋgi.
42002009	na mǝlaiyǝka đelǝŋ rǝmwa đeṯǝlo nano na ŋaɽrwa ŋǝremwa nǝŋǝlwađe nano na lënǝŋulu ldiđǝñiṯalo kaiñ.
42002010	mǝlaiyǝka nḏǝleiṯi ṯa, ñerṯe ñagiđiñalo. igǝndǝlwaɽǝṯia ŋen ŋǝđaŋǝr nano đoɽra iđi điđ ađǝfeṯe ŋen ŋanṯa leđa pređ.
42002011	điñǝđi eđa igi gaɽo đëbǝria igi gaɽ al masiya gaɽ elǝn gǝlǝŋǝnṯǝnde irnuŋ gǝḏawuḏ.
42002012	fiŋi ŋamǝla eñaŋ ṯa ñagiđi ñafiđi ŋere ŋaɽolǝŋ ŋǝmǝndeinu erenaga nǝŋǝndre alo iđwala.
42002013	na lwaiña lelo lafo mǝlaiyǝkaiya ildi lananaico rǝmwa đame ldaṯa,
42002014	rǝmwa rananeini ŋaɽrwa elo, na alo leđa ildi rënǝŋu roṯǝlo lananeini đëuṯaralo.
42002015	ndǝ mǝlaiyǝka yemiñǝlau nǝyoɽǝbaṯe elo, leđa ildi lǝsi yaŋala ṯaɽwataiđo ldaṯa, aɽr alo ibeṯlam alnwanr ŋen iŋi ŋeṯo, iŋi rǝmwa rǝlwaɽǝṯǝndr.
42002016	lënǝŋulu ldabǝla taltal, ldǝfiđi miriam na yusǝf na ŋere iŋi ŋandra alo iđwala.
42002017	na ndǝ laseicu lënǝŋulu lwaɽwata eŋen iŋi lǝlwaɽǝnṯu eŋen ŋǝŋere iŋi.
42002018	leđa pređ ildi lano ŋen ŋǝleđa lǝsi yaŋala ldirǝwano eŋen iŋi,
42002019	orn miriam gëndu ŋcn iŋi pređ na gaulëldǝŋǝđeinia.
42002020	orn leđa lǝsi yaŋala ldoɽǝbǝđe ldǝnanaice rǝmwa ŋaɽrwa na đame ŋen ŋanṯa laŋge pređ lënǝŋulu laseieu na lano, garno ŋen ŋǝlwaɽǝnṯǝlo.
42002021	ndǝ ñoman ñaɽo đenǝŋ nǝñǝmiñe ñiɽijin lduɽǝđi ŋere ldënǝci yesu ŋen ŋarno mǝlaiyǝka đënǝcǝma ŋen miriam gamǝlu gwonḏaico.
42002022	ndǝ ñoman ñaŋgaṯo ñǝđaṯoɽaṯa eŋen ŋal ganun imusa lënǝŋulu labǝɽo yesuga alo yursalim ṯa almanaice rǝmwa,
42002023	garno ŋen ŋǝwërđǝnu igal ganun yelǝŋ rǝmwa ṯa, lemmi pređ ildi laɽo ŋǝɽwa liđ alëɽǝni ltǝɽe egelǝŋ rǝmwa
42002024	na ṯa alnaiđe ñuguldu ñiɽijan walla bǝldugur yirresi eɽijan laɽo đǝɽǝđǝnia garno al ganun yelǝŋ rǝmwa ywalwaɽo.
42002025	eđa gëni gǝnǝŋ alo yursalim gǝbernia siman igi guđǝrwaṯo eŋen na gubwa ŋenŋa ŋǝrǝmwa kaiñ na gaṯurṯu eđa igi giđ aŋǝɽeṯe đǝbǝɽiano iđi leđa lisrayil laṯurṯu, na usila gatǝɽe gafǝma nano.
42002026	na usila gatǝɽe gaŋaicǝma ŋen ṯa gaber giđ aŋaiye illi ndǝ gaseicu al masiya gelǝŋ rǝmwa.
42002027	na usila gatǝɽe gënǝcǝma igal ekǝl, alo isi al yawuḏ yawaubuŋṯia rǝmwa, na ndǝ miriam na yusǝf lënṯu yesuga ṯa aliđi ŋen al ganun ywalwaɽo,
42002028	siman gapǝma eraŋ nǝŋǝnaice rǝmwa đame nǝŋaṯa,
42002029	ya elǝŋ rǝmwa, agaŋgiṯia eđa igi gaŋađuɽǝđǝnṯia aŋaiye eđëuṯaralo garno ŋen agëɽu,
42002030	ŋen ŋanṯa igaseicu eđa igi gaɽo đëbǝria đǝlaɽǝŋa,
42002031	iđi agëɽu leđa nëiñua pređ,
42002032	iđi đaɽo arrerre ṯa aŋërrǝŋaiee leđa ŋen ildi gerṯa laɽo al yawuḏ, na đaɽo ŋaɽrwa ŋen ŋanṯa leđa ǝllaɽǝŋa lisrayil.
42002033	na lǝŋgen na eṯen yesu ldirǝwano eŋen iŋi ŋǝlwaɽǝnu eŋen ŋǝlëɽǝŋu.
42002034	siman gabuŋṯǝlo nǝŋeiṯi lǝŋgen ŋere, miriam ṯa, ŋere iŋi ŋëɽǝnu ṯa aŋiđi leđa lwaiña lǝbǝrtia na laɽatođa alo israyil, na ṯa aŋǝɽeṯe ŋamǝla iŋi leđa lwaɽwata lageama
42002035	ṯa ŋen ŋǝŋaṯǝɽa ŋǝleđa lwaiña aŋǝlǝŋini. đeṯam ŋen ŋiđ aŋawađe egare cum garno đoperre.
42002036	na wuji gëni gǝnǝŋ gaɽǝbwa gaɽo nabi igi gǝbernia anna, ŋere ŋǝfinuwil gǝleđa lasir. genǝŋu gaɽ opo kaiñ. ŋen ebaŋgen gamǝma laɽaŋo nṯǝlia đenǝŋ nǝmiñe niɽijan, orn ebaŋgen nǝŋaiye,
42002037	orn điñǝđi gaṯëđǝnialo nṯǝlia eređia đenǝŋ na alo eređia giɽijin na marldwan. gënǝŋu gero gamiña al ekǝl orn gađuɽǝđǝnṯu rǝmwa ëđǝñëđǝñin na ulǝŋgǝlǝŋ ŋorwaṯaŋa na đǝṯurṯiađa rǝmwa.
42002038	iliga ildi đurri wuji nǝŋeṯa ṯwaiñ nǝŋërṯu rǝmwa nano, nǝŋǝlwaɽǝṯi leđa pređ ŋen ŋǝyesu ildi laṯurṯu đapǝɽa đǝrǝmwa alo yursalim.
42002039	ndǝ miriam na yusǝf gabǝɽǝnḏeṯo ŋen đeṯam ŋal ganun yelǝŋ rǝmwa lënǝŋulu ldoɽǝbaṯe alo ijalil, irnuŋ egen nasiraṯ.
42002040	na ŋere nǝŋoɽreṯe nǝŋwonḏǝṯe, nǝŋunḏǝjeini đaliŋeṯađa ŋen nǝsi. na đǝbuŋṯia đǝrǝmwa lafǝldǝga.
42002041	lǝŋgen na eṯen lǝninia alo yursalim nṯǝli pređ ŋen ŋanṯa đǝsa đǝbernia al fissa.
42002042	na ndǝ yesu gerṯo nṯǝli ređ nemǝñe niɽijin lënǝŋulu labǝɽo alo yursalim eŋen ŋal fissa.
42002043	na ndǝ ñoman ñal fissa ñamǝndëđǝnu na lënǝŋulu lamiño ṯa aloɽǝbaṯe tǝŋgen umi yesu gaɽaŋa alo yursalim na eṯen na lǝŋgen laijǝbaman.
42002044	orn lënǝŋulu laṯa aŋgaiea gënǝŋu labǝla leđala, ldǝɽe eđađ lomanto na errǝgano ldamapwaiñe inuđarenanda na elemađenanda,
42002045	orn lderṯe lamafiđa ldoɽǝbaṯe alo yursalim ldǝmapwaiñe.
42002046	na ñoman ñaŋgaṯo ñiɽijin orn ldǝmafiđi igal ekǝl laɽaŋa leđala ildi lǝbërrǝŋaiđia ŋen. gënǝŋu ṯaŋaɽaŋalo ṯaŋǝlno na ṯaŋǝlekeɽǝđo ŋen.
42002047	na leđa pređ ildi lanaṯǝma ldirǝwano ŋen ŋanṯa đaliŋeṯa ŋen nǝsi đǝlëɽǝŋu na đokoɽǝbaieia eŋen đǝlëɽǝŋu.
42002048	ndǝ lǝŋgen na eṯen laseicǝma ldirǝwano kaiñ, na lǝŋgen nǝŋǝmeiṯi ṯa, ya ŋere agiṯǝnde ŋen ṯia eđa? eṯalo na ñi ñagapwaiñaŋa ñagagǝrđo kaiñ.
42002049	gënǝŋu nǝŋǝleiṯi ṯa, ñagaiñǝpwaiña eđa? ñagaijǝba ṯa đeṯam igafo egeɽa gǝpapa gǝlëɽǝñi?
42002050	lënǝŋulu lderṯe laliŋeṯa ŋen iŋi gënǝŋu gwalwa-ɽǝṯǝlo.
42002051	orn ldamiñǝlda ldoɽǝbaṯe alo inasiraṯ na gënǝŋu ṯaŋǝlno eŋen pređ. lǝŋgen nǝŋëndi ŋen iŋi pređ eŋaṯǝɽa.
42002052	na yesu nǝŋoɽreṯe eđaliŋeṯa ŋen nǝsi na egaŋǝno na rǝmwa na leđa laŋǝnṯǝma kaiñ.
42003001	ndǝ ṯibariwus gaɽ elǝŋ goɽra gaisar nṯǝlia ređ na đenǝŋ na bilaṯus al bunṯi gaɽ elǝŋ galo yuḏiya na iruḏus gaɽ elǝŋ galo ijalil, na orǝba giruḏus filibus gaɽ elǝŋ galo iṯuriya na iṯrakuniṯia. na lisaniwus gaɽ elǝŋ galo yabiliya,
42003002	na annan na giyafa laɽo nǝlǝŋ noɽra nǝkana, iliga ildei ŋen ŋǝrǝmwa ŋeṯo yuanna nano eđǝñwa igi gaɽ iđia gǝsakariya.
42003003	na gënǝŋu gakaldaico alo pređ đǝbarlda nano đǝbernia urḏun, ṯaŋërrǝŋaiđu ŋen ṯa leđa alnaneini mamuḏiya ṯa alërrǝŋeiđi ŋen ṯa laṯađo ŋen eŋen ŋeicia ldoɽǝbaṯe rǝmwa nano ṯa ŋen eŋen ŋeicia ŋiđ aŋgeini,
42003004	garno ŋen ŋǝwërđǝnu egađam gǝnabi isaiya ṯa, ole geđa gǝnǝŋ gwaɽwata pǝlelo eđǝñwa nǝŋaṯa, ṯoɽaṯr đađ đelǝŋ, iđr rad rǝlëɽǝŋu ruđǝrwaṯo.
42003005	ŋǝpuŋwa pređ ŋiđ aŋërrǝmǝđini na aiyǝn pređ yiđ aiyaɽǝwađaiđe, na rađ rǝɽiano riđ ariđǝni ruđǝrwaṯo na alo ywaiyaŋǝno yiđ aiyiđǝni yemǝtiaŋǝno.
42003006	na leđa pređ liđ alǝseici đëbǝria đǝrǝmwa.
42003007	yuanna galwaɽǝṯu leđa ildi leṯǝma nano ṯa alnaneini mamuḏiya ṯa, ya ñere ñimwa yeicia, esegi gabǝɽǝnde nano ṯa ñalaldiñiṯi đeiciano iđi điđ ađela?
42003008	miñr ŋen iŋi ŋǝbërrǝŋeiđia ṯa ñagaṯađo ŋen ŋeicia na ñagoɽǝbaṯo rǝmwa nano, na ñerṯe ñagwaɽwataiđia ñagerṯo eṯalo egalo ibrayim, ŋen ŋanṯa igǝndǝlwaɽǝṯia ṯa rǝmwa raɽǝwađaṯia ratuđia ŋwandra iŋi aŋǝɽeṯe ñere ñibrayim.
42003009	điñǝđi cǝgwëndua yëni ṯa aiyǝređe nuɽi. nuɽi pređ ini naber niđ anǝlǝŋe liđia laŋǝra niđ anǝriđǝni na niđ anǝwujǝni isia.
42003010	leđa ldǝmeɽǝđe ldaṯa, ndǝ ŋen ŋafo ṯia ñiđi ṯau?
42003011	yuanna nǝŋǝluɽǝbiṯi eŋen ṯa, ŋgiṯu eđa igi gerṯo ndrena niɽijan aldakarnǝđe eđaga igi gero erena, na ŋgiṯu eđa gerṯo ŋǝsa aŋiđi ṯia cum.
42003012	leđa ildi latǝmeici ṯulba leṯo cum ṯa alnaneini mamuḏiya, na lënǝŋulu leɽǝđǝma ldaṯa, ya eđa gǝbërrǝŋaiđia ŋen, ñagëbǝđia ṯau?
42003013	yuanna nǝŋǝluɽǝbiṯi eŋen ṯa, ñerṯe ñagabakaɽǝjaieia ṯulba.
42003014	na askari cum yeɽǝđǝma nǝyaṯa, ñagëbǝđia ṯau? yuanna nǝŋǝleiṯi ṯa, ñerṯe ñaganaieia leđa ŋen ŋǝɽiano, na ñerṯe ñagǝlǝsaṯa gǝrus, na beṯr eđǝpǝɽa eđalo.
42003015	leđa pređ ŋen ŋatođo eŋaṯǝɽa ṯalɽwato enare ṯa aŋgaiea yuanna gaɽ al masiya,
42003016	orn yuanna gwalwaɽǝṯǝlo pređ ṯa, igǝndǝnaicia mamuḏiya ŋawaŋa, orn eđa geṯo igi gerṯo ŋabǝɽa gamiñaṯǝñi igero igarǝjađaṯa eŋen ṯa imamiñeici nḏǝbina erǝmanǝŋ rǝlëɽǝŋu. gënǝŋu giđ aŋǝndǝnaiee mamuḏiya usilaga gatǝɽe na isiya.
42003017	ŋwata ŋǝlëɽǝŋu ŋafo eđaŋ đǝlëɽǝŋu ṯa aŋǝmǝndađe ubwaɽano gǝlëɽǝŋu na ṯa aŋǝrarreiđi ŋwana imuđǝn gǝlëɽǝŋu. orn giđ aŋǝwaṯe isia iđaba isi eđa gaber gaɽǝwađaṯa gaɽiñaṯa.
42003018	na gënǝŋu gërrǝŋaicu leđa ŋen ŋaŋǝra ŋǝrǝmwa đeɽǝđiađa đwomǝn đwaiña.
42003019	yuanna gagariñaṯo elǝŋ iruḏus eŋen ŋiruḏiya igi gaɽo wasen gorǝba, igi iruḏus gamǝma nǝŋǝmagariñaṯe eum na eŋen pređ ŋeicia iruḏus giđu,
42003020	na iruḏus nǝŋaɽǝjaice ŋen ŋǝlëɽǝŋu ŋeieia, ṯa gëɽu yuanna isijǝn.
42003021	ndǝ leđa pređ lananeinu mamuḏiya đǝge na yesu ganeinu mamuḏiya ŋen ṯaŋǝṯurṯu rǝmwa ltuŋga ldandǝđiano elo,
42003022	na usila gatǝɽe girǝwuṯǝma nano garno bǝldugur. ole geṯo elo nǝŋaṯa agaɽ iđia gǝlëɽǝñi gubwaniya. igaŋǝra nano eŋen ŋǝlaɽǝŋa.
42003023	yesu gerṯo nṯǝlia eređia giɽijin ndǝ gatođo eđǝđuɽǝđǝnṯia đǝlëɽǝŋu. leđa laṯa gënǝŋu gaɽ iđia gǝyusǝf, na yusǝf gaɽ iđia gali
42003024	na ali gaɽ iđia gǝmaṯđaṯ, na maṯđaṯ gaɽ iđia gǝlawi, na lawi gaɽ iđia gǝmalki, na malki gaɽ iđia gǝyanna, na yanna gaɽ iđia gǝyusǝf,
42003025	na yusǝf gaɽ iđia gǝmaṯṯađiya na maṯṯađiya gaɽ iđia gamus, na amus gaɽ iđia gǝnawum, na nawum gaɽ iđia gasli, na asli gaɽ iđia gǝnajjai,
42003026	na najjai gaɽ iđia gǝmađ, na mađ gaɽ iđia gǝmaṯṯađiya na maṯṯađiya gaɽ iđia gǝsimai, na simai gaɽ iđia gǝyusǝf, na yusǝf gaɽ iđia gǝyuḏa,
42003027	yuḏa gaɽ iđia gǝyuanan, na yuanan gaɽ iđia gǝrisa, na risa gaɽ iđia gǝsarubbabil, na sarubbabil gaɽ iđia gǝsalṯiyil, na salṯiyil gaɽ iđia gǝniri,
42003028	na niri gaɽ iđia gǝmalki, na malki gaɽ iđia gaḏḏi, na aḏḏi gaɽ iđia gǝgasǝm, na gasǝm gaɽ iđia galmuḏam, na almuḏam gaɽ iđia gir,
42003029	na ir gaɽ iđia gǝyusi, na yusi gaɽ iđia galiasǝr, na aliasǝr gaɽ iđia gǝyurim, na yurim gaɽ iđia gǝmaṯđaṯ, na maṯđaṯ gaɽ iđia gǝlawi,
42003030	na lawi gaɽ iđia gǝsimun, na simun gaɽ iđia gǝyausa, na yausa gaɽ iđia gǝyusǝf, na yusǝf gaɽ iđia gǝyunan, na yunan gaɽ iđia galiagim,
42003031	na aliagim gaɽ iđia gǝmalia, na malia gaɽ iđia gǝminan, na minan gaɽ iđia gǝmaṯṯađa, na maṯṯađa gaɽ iđia gǝnađan, na nađan gaɽ iđia gǝḏawud,
42003032	na ḏawuḏ gaɽ iđia gǝyassi, na yassi gaɽ iđia gubiḏ, na ubiḏ gaɽ iđia gǝbuas, na buas gaɽ iđia gǝsalmun, na salmun gaɽ iđia gǝnasun,
42003033	na nasun gaɽ iđia gaminaḏab, na aminaḏab gaɽ iđia gaḏmin, na aḏmin gaɽ iđia garam, na aram gaɽ iđia gasrun, na asrun gaɽ iđia gǝfaris, na faris gaɽ iđia gǝyawuḏa,
42003034	na yawuḏa gaɽ iđia gǝyagub, na yagub gaɽ iđia gisag, na isag gaɽ iđia gibrayim, na ibrayim gaɽ iđia gǝṯera, na ṯera gaɽ iđia gǝnawur,
42003035	na nawur gaɽ iđia gǝsaruj, na saruj gaɽ iđia gǝrau, na rau gaɽ iđia gǝfalaj, na falaj gaɽ iđia gabǝr, na abǝr gaɽ iđia gǝsala,
42003036	na sala gaɽ iđia gǝginan, na ginan gaɽ iđia garfaksađ, na arfaksađ gaɽ iđia gǝsam, na sam gaɽ iđia gǝnua na nua gaɽ iđia gǝlamak,
42003037	na lamak gaɽ iđia gǝmaṯusala, na maṯusala gaɽ iđia gaknuk, na aknuk gaɽ iđia gǝyariđ, na yariđ gaɽ iđia gǝmalilil, na malilil gaɽ iđia gǝginan,
42003038	na ginan gaɽ iđia ganus, na anus gaɽ iđia gǝsiđ, na siđ gaɽ iđia gađǝm, na ađǝm gaɽ iđia gǝrǝmwa.
42004001	yesu gamiño alo yǝđǝbarlda urḏun, gwunḏeinu usilaga gatǝɽe na usila gatǝɽe nǝŋǝmamaṯe eđǝñwa
42004002	ñoman eređia marldwan, ṯa seṯan aiyǝmǝnḏeici. iliga ildi gënǝŋu gero gasa kwai kwai na ndǝ ñoman iñi ñaŋgaṯo nǝŋǝcoiñǝṯe.
42004003	orn seṯan yǝlwaɽǝṯǝma ṯa, ndǝ agaɽ iđia gǝrǝmwa, lwaɽǝṯu ŋwandra iŋi ṯa aŋǝɽeṯe aicǝba.
42004004	yesu nǝŋuɽǝbiṯi eŋen ṯa, ŋen ŋǝwërđǝnu ṯa leđa laber lamǝṯia aicǝbaga ikǝrǝŋ.
42004005	orn seṯan niyǝmaiyǝbǝṯe naiyǝn niyǝmaŋaice ŋǝlǝŋe pređ ŋalo taltal,
42004006	niyeiṯi yesu ṯa, igiđi eŋanaice ŋǝlǝŋe iŋi pređ na ŋaɽrwa eŋen, ŋen ŋanṯa ŋǝlǝŋe ŋǝneinǝñi na igaɽǝwađaṯa iganaicia eđa garno igwonaṯa.
42004007	nṯia ndǝ agaiñukwuđǝñiṯia alo igiđi eŋǝnaice.
42004008	yesu nǝŋuɽǝbiṯi eŋen ṯa, ŋen ŋǝwërđǝnu ṯa, ukwuđiñǝṯr elǝŋ alo igi gaɽ rǝmwa erralo, na đuɽǝđǝnṯǝmar gunto.
42004009	orn seṯan niyǝmamǝṯe alo yursalim niyǝmëɽi nal ekǝl eđǝpe niyǝmeiṯi ṯa, ndǝ agaɽ iđia gǝrǝmwa iɽu bǝɽan,
42004010	ŋen ŋanṯa ŋen ŋǝwërđǝnu ṯa, rǝmwa riđ arǝlwaɽǝṯi mǝlaiyǝka ilëɽǝŋu eŋen ŋǝlaɽǝŋa ṯa aiŋarǝmoṯe,
42004011	na yënǝŋulu yiđ aiyǝŋëndeiei elo raŋra eren ṯa ŋerṯe agëpwa rǝmanǝñara alo eŋwandr.
42004012	na yesu nǝŋuɽǝbiṯi eŋen ṯa, ŋen ŋǝwërđǝnu ṯa ñerṯe ñagabirnḏeieia elǝŋ rǝmwa erralo.
42004013	ndǝ seṯan yirnḏeicǝma đǝge eŋen pređ niyǝmaŋgiṯi liga lomǝn lamǝlu leṯo.
42004014	yesu nǝŋoɽǝbaṯe alo ijalil ŋabǝɽaŋa ŋusila gatǝɽe, na ŋen ŋǝlëɽǝŋu nǝŋǝmiñe alo isi pređ.
42004015	gënǝŋu gërrǝŋaicu leđa ŋen imajma, na leđa pređ ldǝmanaiee đame.
42004016	orn gënǝŋu geṯo alo inasiraṯ alo isi gamǝđǝṯiau, na ŋen ŋarno gëbǝđia jaica gënǝŋu gënṯu imajma iloman lǝđǝmiñǝniano, nǝŋǝtwođe ṯa aŋëgǝri egađam,
42004017	nǝŋǝneini ađam gǝnabi isaiya. na ndǝ gabǝlađo ađam ano nǝŋǝfiđi alo isi ŋen ŋǝwërđǝniau ṯa,
42004018	usila gelǝŋ rǝmwa gafǝñi nano, ŋen ŋanṯa rëɽǝñi eŋen ṯa yërrǝŋaiei leđa ŋen ŋaŋǝra ildi laɽo lǝbai aŋǝno. na rënǝŋu rađwaṯǝñi ṯa yelwaɽǝṯi leđa lëndǝnu ṯa liđ almiñǝni, na leđa laŋǝlisi ṯa liđ alǝseiđi, ṯa emiñe leđa ildi lagiyǝnu,
42004019	na ṯa elwaɽǝṯe leđa ṯa iṯǝlia gǝđaŋǝra nano đǝrǝmwa đeṯo.
42004020	orn nǝŋǝbǝɽeiđi ađam nǝŋǝnaiee eđa garǝmoṯwa ŋen nǝŋǝɽaŋe alo. na leđa pređ ldǝmëɽi isi nano.
42004021	orn gënǝŋu gǝlwaɽǝṯǝlo ṯa, điñǝđi ŋen iŋi ŋǝwërđǝnu egađam gǝrǝmwa ŋaɽiñađeinu eñaŋ.
42004022	nṯia leđa pređ laṯa gënǝŋu gaŋǝra ldirǝwano ŋen ŋanṯa ŋen ŋaiñǝla gënǝŋu gwaɽwata. ldaṯa, gerṯa fiđia gǝyusǝf?
42004023	orn yesu nǝŋǝlǝlwaɽǝṯi ṯa, đeṯam ñagiđi ñaiñǝlwaɽǝṯi ŋen iŋi ṯa, ya akim eiyǝđinu bǝɽan. iđu laŋge ëli alo isi yǝlaɽǝŋa ildi ñagano ṯa agiđǝlo alo yǝkafranawum.
42004024	nǝŋǝlǝlwaɽǝṯi ṯa, đeṯam igǝndǝlwaɽǝṯia ṯa, leđa laber lǝbaŋǝnṯi nabi alo ilëɽǝŋu.
42004025	đeṯam liji lafo alo israyil lwaiña ildi ebaŋgenanda laiyo iliga ildi liliya, ŋen rǝmwa rero rađǝne nṯǝlia niɽijin na nubwa đenǝŋ nǝŋǝmiñe gunto, ṯa ŋorwaṯa nǝŋëndi alo pređ kaiñ,
42004026	orn iliya gero gwǝđweinṯu eđa gǝnǝŋ iŋulu, orn gwǝđweinṯu wuji gǝnǝŋ igi ebaŋgen gaiyo galo ibernia sarfaṯi alo isiḏa.
42004027	na leđa lafo lwaiña alo israyil ildi lagǝro iliga ildi lǝnabi ilisa, orn eđa gero iŋulu geiđinu illi eđa gǝbernia naman galo isuria.
42004028	ndǝ leđa lano ŋen iŋi imajma ldunḏeini đeieianođa enare,
42004029	ldǝtwođe ldamamiñe irnuŋ ldǝmamǝṯe naiyǝn elo isi irnuŋ gafau ṯa alǝmauwǝṯi igamurarro,
42004030	orn gënǝŋu nǝŋǝlomiñe iligano nǝgabǝla.
42004031	na yesu nǝŋeṯa alo ikafranawum irnuŋ galo ijalil nǝŋërrǝŋaiee leđa ŋen iloman lǝđǝmiñǝniano.
42004032	na leđa ldirǝwano eŋen ŋǝlëɽǝŋu ŋen ŋanṯa ŋerṯo ŋǝlǝŋe.
42004033	na eđa gëni gǝnǝŋ imajma igi gerṯo usila nano geicia. na usila geicia nǝŋarǝjaice ole kaiñ nǝŋaṯa,
42004034	agageande eđa ya yesu galo inasiraṯ? ageṯo ṯa ŋǝndǝmǝndađe? igaliŋeṯo agaɽ esegi, ya eđa gatǝɽe gǝrǝmwa.
42004035	orn yesu gagariñaṯǝma nǝŋaṯa, bwaiño ŋǝma ŋamamiñe nano. na usila geicia nǝŋauwǝṯi maji eleđa iligano nǝŋamamiñe nano nǝŋerṯe gimiđia ŋen ŋeicia.
42004036	na leđa pređ ldirǝwano ldǝɽwataiđe ṯa, wandigi gënǝŋu gwaɽwata? ŋen ŋanṯa gwaɽwatiṯia nusila neicia ŋabǝɽaŋa na ŋǝlǝŋeŋa na nusila neicia ṯanǝmiño.
42004037	na ŋen ŋǝlëɽǝŋu ŋamiño alo pređ
42004038	yesu nǝŋamiñe imajma nǝŋënṯi eɽa gǝsiman. unin siman gaɽǝbwa gwuma, gubwa piđ aŋǝno, na leđa ldeɽǝđe yesu eŋen ŋǝlëɽǝŋu,
42004039	na gënǝŋu nǝŋǝmauđǝrwaṯe nǝŋgariñaṯe đǝmwa, nḏǝmamiñe nano, na wuji nǝŋǝtwođe taltal ṯaŋǝlđuɽǝđǝnṯu.
42004040	na erregano ëđǝñina yǝbenṯia leđa pređ ildi lerṯo leđa lwuma lerṯo đǝmwa ɽetǝɽeteo leṯǝleya yesu nano, na gënǝŋu nǝŋǝlëɽi đaŋ nano pređ nǝŋǝleiđi.
42004041	nusila neieia cum namiñe leđa nano lwaiña narǝjaice ole naṯa, agaɽ iđia gǝrǝmwa. orn yesu gagariñaṯǝlo nǝŋerṯe galǝŋgiṯi anǝɽwata ŋen ŋanṯa naliŋeṯo ṯa gënǝŋu gaɽ al masiya.
42004042	na ulaldiṯano yesu nǝŋamiñe nǝgabǝṯa alǝsoŋ, orn leđa lwaiña lamapwaiña, ldǝmeṯa nano lonaṯa ṯa aŋerṯe gǝlomiña.
42004043	orn gënǝŋu gǝlwaɽǝṯǝlo ŋen đeṯam igǝbërrǝŋaiđia ŋen ŋaŋǝra ŋǝŋǝlǝŋe ŋǝrǝmwa irnuŋ gwaiña. igwǝđweinu ŋen ŋanṯa yiđi ṯia.
42004044	na gënǝŋu nǝŋërrǝŋaice leđa ŋen imajma alo yuḏiya.
42005001	yesu gaṯurwa đǝbarlđa nano đoɽra kaiñ đǝbernia jannisaraṯ na leđa lwaiña lađiṯǝma ṯalno ŋen ŋǝrǝmwa.
42005002	orn nǝŋǝseici upǝndǝri giɽijan gǝŋau igi gafo nëṯǝndi. na leđa ildi lǝbekendia lǝmme lamiñǝlau na lëni lwasa yar.
42005003	yesu nǝŋënṯi iđǝpundr đǝnǝŋ iđi đǝsiman nǝŋǝmeɽǝđe alɽe ëṯǝndi nano aten. orn nǝŋaɽaŋe alo iđǝpundr nǝŋërrǝŋaici leđa ŋen.
42005004	na ndǝ gërrǝŋaicu leđa ŋen đǝge nǝŋǝlwaɽǝṯi siman, mbu eŋau ŋoliano na ŋirǝwici yar eŋau ṯa ŋëndi lǝmme.
42005005	siman nǝŋǝmuɽǝbiṯi eŋen ṯa, ya elǝŋ ñagiđu ŋǝmëɽria ulǝŋgǝlǝŋ nǝñerṯe ñagǝbendia wagǝnǝŋ, orn ŋen ŋanṯa agwalwaɽǝṯiñi igirǝweieia yar eŋau.
42005006	na ŋen liđu ṯia ldëndi lǝmme lwaiña kaiñ, yar ṯaiyonaṯo yegǝre.
42005007	nṯia lënǝŋulu ṯalurndǝđu leđa raŋra ildi liđǝlda ŋǝmëɽria ildi lafo iđǝpundr đwomǝn ṯa alela aldǝmađaṯe. na lënǝŋulu leṯo ldunḏǝjaice lǝmme upǝndǝri giɽijan, upǝndǝri ṯaŋwonaṯo girǝwuṯa eŋau.
42005008	na ndǝ siman buṯrus gaseieu ŋen iŋi nǝŋwođǝñiṯi yesu erǝmanǝŋ nǝŋaṯa, ya elǝŋ ŋgaṯo ñi nano ŋen ŋanṯa igaɽ eđa geieia.
42005009	buṯrus galwaɽo ṯia ŋen ŋanṯa gënǝŋu na leđa lafǝlda ldirǝwano eŋen ŋǝlǝmme lwaiña lëndǝlo.
42005010	na yagub na yuanna ildi laɽo liđia lǝsabdi ldirǝwano cum ildi liđu ŋǝmëɽria simanala. yesu nǝŋeiṯi siman ṯa, ŋerṯe agiđǝñalo. điñǝđi nëiñua agiđi ŋëndi leđa ŋen.
42005011	na ndǝ leṯo upǝndǝriga ëṯǝndi nano lënǝŋulu laṯađo laŋge pređ ṯalteṯo yesu.
42005012	na liga yesu gafo alo yǝnǝŋ maji gǝnǝŋ gafo gagǝro kaiñ, ndǝ gaseicu yesu nǝŋǝmwođǝñiṯi alo nǝŋǝmeɽǝđe nǝŋaṯa ṯa, ya elǝŋ ndǝ agameđǝño agaɽǝwađaṯa ŋaiñatǝɽe.
42005013	na yesu nǝŋwale đaŋ nǝŋǝmabǝre nǝŋaṯa ṯa, igameđǝño, tǝɽeṯo. na ŋǝɽaiñ nǝŋǝmaŋgaṯe nano.
42005014	yesu nǝŋǝmeiṯi ṯa ŋerṯe agwalwaɽǝṯa eđa gǝnǝŋ. orn mbu ŋaŋaici kana aŋǝno ilaɽǝŋa orn ŋiđi đǝɽǝđǝnia eŋen ŋǝđaṯoɽaṯa đǝlaɽǝŋa garno musa gwaɽwatau pǝnde, ṯa ŋërrǝŋaiee leđa ŋen ṯa ageiđinu.
42005015	orn ŋen ŋǝyesu nǝŋǝmiñe alo yebǝrano kaiñ, na leđa lwaiña leṯǝma nano ṯa alne na aleiđini iđumwa eđen.
42005016	orn gënǝŋu naŋerṯe ñoman ñǝmǝn ṯaŋǝṯurṯu rǝmwa alo yǝnǝŋ alǝsoŋ.
42005017	lomanaŋ gënǝŋu gafo gǝbërrǝŋaicia leđa ŋen na al farisiyin na leđa ildi lǝbërrǝŋaiđia ŋen ŋal ganun imusa laɽaŋalda ildi leṯo alo pređ ijalil na alo yuḏiya na alo yursalim. na ŋabǝɽa ŋelǝŋ rǝmwa lafo yesuga ṯa aŋeiđi leđa.
42005018	orn leđa lapo eđa gǝnǝŋ al aŋgǝremya igi gaijǝba aŋǝnoiya, na lonaṯa ṯa alamënǝci almëɽi alo yesu nëiñua,
42005019	orn lero lǝfiđa alo ṯa alǝmënǝciau ŋen ŋanṯa leđa lwaiña. ŋen ŋafǝṯia lënǝŋulu ldabǝṯe naŋǝna eđǝpe ldǝŋgeici uruba ldirǝwi maji al aŋgǝremya eleđa iligano yesu nëiñua.
42005020	ndǝ yesu gaseicu đonaṯa eđen gënǝŋu gwalwaɽǝṯǝma ṯa, maji, ŋen ŋǝlaɽǝŋa ŋeicia ŋǝŋgeinu đǝge.
42005021	orn leđa ildi lǝbërrǝŋaiđia ŋen ŋal ganun na al farisiyin laɽwataiđo ldaṯa, esegi igi gwaɽwata ŋen ŋǝrǝmwa ŋeicia? esegi gaɽǝwađaṯa gǝŋgeicia ŋen ŋeicia illi rǝmwa runto?
42005022	yesu nǝŋaliŋeṯe ṯa lwaɽwataiđo ṯia, nǝŋǝleɽǝđe nǝŋaṯa ṯa, ñagwaɽwa-taiđia eŋaṯǝɽa eđa?
42005023	ŋen ŋǝwande ŋaŋǝra ṯa igabaṯa, ŋen ŋǝlaɽǝŋa ŋeicia ŋǝŋgeinu đǝge, walla ṯa igabaṯa, twođo ŋerlde?
42005024	orn ṯa alliŋeṯe iđia gǝleđa gerṯo ŋǝlǝŋe alo ŋen ŋanṯa aŋgeici ŋen ŋeicia, gwalwaɽǝṯu maji gwuma ṯa, igaŋǝlwaɽǝṯia twođo ŋape al aŋgǝrem elaɽǝŋa ŋoɽǝbaṯe eɽa.
42005025	na gënǝŋu nǝŋǝtwođe taltal leđa nëiñua nǝŋape al aŋgǝrem nǝŋoɽǝbaṯe eɽa nǝŋǝnaice rǝmwa ŋaɽrwa.
42005026	na leđa pređ ldirǝwano ldǝnaice rǝmwa ŋaɽrwa ldunḏǝjeini ŋǝđaiñaŋa ldaṯa ṯa, ñagǝseicu aŋwara yoɽra điñǝđi.
42005027	orn yesu nǝŋǝmiñe nǝŋǝseici eđa gǝnǝŋ igi gatǝmeicia ṯulba gǝbernia lawi igi gaɽaŋalo alo iṯulba nǝŋǝmeiṯi ṯa, teṯǝñi.
42005028	orn lawi gaŋgiṯu laŋge pređ nǝŋǝtwođe nǝŋǝmateṯe.
42005029	na lawi giđu đǝsa đoɽra egeɽa gǝlëɽǝŋu ŋen ŋanṯa yesu na leđa lwaiña ild latǝmeicia ṯulba na leđa larto cum lasǝlđa.
42005030	na al farisiyin na leđa elden ildi lǝbërrǝŋaiđia ŋen ŋal ganun ldǝgiaṯe ṯalǝmis eŋen ldaṯa, ŋen ŋafo ṯau ñagǝsa na ñagǝṯia leđala ildi latǝmeieia ṯulba na leđala ildi leicia?
42005031	na yesu nǝŋǝluɽǝbiṯia eŋen nǝŋaṯa, gerṯa leđa lëpi ilđi lonaṯa al akim, orn leđa lwuma.
42005032	igero igeṯo ṯa yurundǝđi leđa luđǝrwaṯo eŋen orn leđa leicia ṯa aloɽǝbaṯe rǝmwa nano.
42005033	na lënǝŋulu lđǝmeiṯi ṯa, ṯalǝmis yǝyuanna yaɽaŋa ŋorwaṯaŋa ñoman ñǝmǝn na yaṯurṯi rǝmwa, na ṯalǝmis yal farisiyin yëbǝđia ṯia cum orn ṯalǝmis ilaɽǝŋa yasa na yǝṯia.
42005034	orn yesu nǝŋǝleiṯi ṯa, ñagaɽǝwađaṯa ñagëbǝđia leđa ildi laɽo rappa ređa gamǝđia laɽaŋa ŋorwaṯaŋa ŋen lafǝlda?
42005035	orn liga liđ alela, na eđa gamǝđia giđ aŋǝlomiñǝni, na iliga ildei lënǝŋulu liđ alǝɽaŋe ŋorwaṯaŋa.
42005036	yesu gwalwaɽǝṯǝlo ŋen ŋǝwujǝnu cum nǝŋaṯa ṯa, eđa gero gǝnǝŋ gǝndǝđa erena gǝmaijǝn ṯa aŋǝbuɽaṯe egǝren gaicwaro. nđǝ gëbǝđia ṯia, erena gǝmaijǝn gǝndǝđǝnu na erena gǝtefr gǝmaijǝn na erena gaicwaro nafo ɽetǝɽeteo.
42005037	na eđa gero gǝnǝŋ garaica ŋuɽu iŋi ŋiđǝnu maijǝn igërrua gaicwaro, ŋen ŋanṯa ŋuɽu ŋǝmaijǝn ŋiđ aŋǝndǝđi ërrua ano na ŋiđ aŋirǝwuṯalo na ërrua giđ aŋǝmǝndëđǝni.
42005038	orn ŋuɽu iŋi ŋiđǝnu maijǝn ŋarǝjeinu igërrua gǝmaijǝn.
42005039	na eđa gero gǝnǝŋ nđǝ gëṯu ŋuɽu ŋǝram gwonaṯa ŋuɽu ŋǝmaijǝn taltal, ŋen ŋanṯa gǝbaṯa ṯa iŋi ŋǝram ŋaŋǝra.
42006001	iloman lomǝn lǝđǝmiñǝniano yesu nǝŋamiñe ini na ṯalǝmis nemǝndiñe ŋwala ṯailumuraieu eraŋ ṯailǝso.
42006002	na leđa lǝmaṯan igal farisiyin laṯa, ŋen ŋanṯau ñagëbǝđia ŋen ŋëđǝñinu iloman lǝđǝmiñǝniano ?
42006003	yesu nǝŋǝluɽǝbiṯi eŋen ṯa, ñagero ñagǝbëgǝri ŋen iŋi ḏawuḏ giđu? ndǝ gënǝŋu na leđa ildi lafǝlda laiewoiña
42006004	gënǝŋu gënṯu eɽa gǝrǝmwa nǝŋǝme aicǝba igi gëɽǝnu rǝmwa nëiñua nǝŋǝse nǝŋǝnaice leđa ildi lafǝlda. na ŋen ŋëđǝñinu ṯa leđa lasa aieǝba igi gëɽǝnu rǝmwa nëiñua, illi al kana.
42006005	yesu nǝŋǝleiṯi ṯa, iđia gǝleđa gaɽ elǝŋ gǝloman lǝđǝmiñǝniano cum.
42006006	na iloman lomǝn lǝđǝmiñǝniano yesu gënṯu imajma ṯaŋërrǝŋaicu leđa ŋen. na maji gëni gǝnǝŋ đaŋ đǝlëɽǝŋu đǝŋaicǝba đaiyaŋǝno.
42006007	na leđa ildi lǝbërrǝŋaiđia ŋen ŋal ganun na al farisiyin lamarǝmoṯwa ṯa alseici ndǝ gabakeiđia leđa iloman lǝđǝmiñǝniano ṯa alfiđi ŋen iŋi laɽǝwađaṯa liđ almǝsǝkiau.
42006008	orn yesu galiŋeṯo ŋaṯǝɽa eŋen, nǝŋeiṯi eđa gerṯo đaŋ đaiyaŋǝno ṯa, twođo, ŋǝđuri iligano. na maji gatođo nǝŋǝđuri iligano.
42006009	orn yesu nǝŋeɽǝđe al farisiyin nǝŋaṯa, fǝŋen ŋaŋga ŋero ŋëđǝñinu iloman lǝđǝmiñǝniano ? ṯa igëbǝđia ŋen ŋaŋǝra walla igëbǝđia ŋen ŋeicia? ṯa igëbǝri đamǝṯia walla igaɽiña đamǝṯia?
42006010	nǝŋǝlnwane pređ nǝŋeiṯi maji ṯa, alwe đaŋ. gënǝŋu nǝŋiđi ṯia na đaŋ nḏamǝṯe.
42006011	orn al farisiyinanda ldǝciṯano kaiñ niyǝɽwataiđe niyaṯa, lǝgaɽaicǝrau yesu?
42006012	na iliga lakǝl yesu nǝŋabǝṯe naiyǝn ṯa aŋǝṯurṯi rǝmwa na gënǝŋu ṯaŋǝṯurṯu rǝmwa ulǝŋgǝlǝŋ.
42006013	na ulaldiṯano nǝŋundǝđi ṯalǝmis nǝŋëndi leđa egworǝb ređ ldamiñe eɽijan ildi gënǝŋu gënǝcǝlo leđa lwǝđweinu.
42006014	fǝŋulu siman igi yesu gënǝcǝma buṯrus, na anḏǝrawus orǝba gǝlëɽǝŋu, na yagub na yuanna na filibus na barđulamawus,
42006015	na maṯṯa na ṯoma, na yagub iđia galfi na siman igi gënǝjǝnu giwur,
42006016	na yausa iđia gǝyagub, na yausa iskariyuṯi igi nǝŋǝɽeṯe eđa gagǝbǝđo eŋen.
42006017	orn yesu ldirǝwǝlda ldǝđuri pǝlalo. leđa lëni lwaiña lǝṯalǝmis ilëɽǝŋu, na leđa lwaiña lalo pređ alo yuḏiya na alo yursalim na leđa lalo isur na isiḏa,
42006018	leđa ildi leṯo ṯa almanaṯe na ṯa aleiđini ildi lwuma, na ildi lerṯo nusila nano neicia. na lënǝŋulu ldeiđini.
42006019	na leđa pređ lonaṯa lǝmapǝrra ŋen ŋanṯa ŋabǝɽa ŋamamiña nano aŋǝleiđia pređ.
42006020	na yesu nǝŋǝtuđi isi nǝŋǝnwane ṯalǝmis ilëɽǝŋu nǝŋaṯa ṯa, ya leđa ñaŋgi ñagaɽo lǝbai aŋǝno ñagaŋǝra nano ŋen ŋanṯa ŋǝlǝŋe ŋǝrǝmwa eŋalo.
42006021	ñaŋ ñaŋgi ñagaicoiña điñǝđi ñagaŋǝra nano ŋen ŋanṯa ñagiđi ñabicini. ñaŋ ñaŋgi ñagabara điñǝđi ñagaŋǝra nano ŋen ŋanṯa ñagiđi ñurrǝmǝđi.
42006022	ñagaŋǝra nano ndǝ leđa laneđǝnde na ndǝ lǝndǝmiña iŋulu, na ndǝ landǝđamǝca eŋen na ndǝ laneđa ndrǝŋ enalo labaṯa neicia ŋen ŋanṯa iđia gǝleđa.
42006023	ŋǝreṯr nano iliga lakǝl, akaborṯr elo ŋen ŋanṯa ñagaŋǝra nano, ŋen ŋanṯa đǝpǝɽa eđalo egeɽa gǝrǝmwa elo đoɽra kaiñ. nǝr ŋen iŋi. eṯenanda elden lananaico al anbiya ŋen ŋubwa ṯia cum.
42006024	orn ñaŋ ñaŋgi ñagerṯo laŋge lwaiña ñagiđi ñaneini ŋen ŋubwa ŋen ŋanṯa ñaganeinu đǝbǝɽiano eđalo đǝge.
42006025	ñaŋ ñaŋgi ñagabeṯo điñǝđi ñagiđi ñaneini ŋen ŋubwa ŋen ŋanṯa ñagiđi ñaicoiñǝṯe. na ñaŋ ñaŋgi ñagurrǝmǝđa điñǝđi ñagiđi ñaneini ŋen ŋubwa na ñagiđi ñare.
42006026	na ñagiđi ñaneini ŋen ŋubwa ndǝ leđa lǝbaṯa ñagaŋǝra. eṯenanda elden laṯa ṯia eŋen ŋal anbiya isi yaɽǝlen.
42006027	orn igǝndǝlwaɽǝṯia ñaŋgi ñagǝnna ṯa, bwiṯr leđala ildi lageandr na naicr leđa ŋen ŋaŋǝra ildi laneđǝnde.
42006028	abuŋṯr leđa ildi lǝndwara na eɽǝđr rǝmwa ŋen ŋanṯa leđa ildi lǝndǝđamǝca eŋen.
42006029	eđa gaŋëpwa egerel, riṯǝma erel gwomǝn cum. na eđa igi gaŋǝbaṯa erena gǝnano ŋgiṯǝma aŋape erena gwomǝn cum.
42006030	naicr leđa laŋge ildi leɽǝđǝnde, na ñerṯe ñagǝbeɽǝđia leđa ṯa aloɽǝbaice laŋge eldalo ildi lënǝŋulu lǝmamǝlo.
42006031	nanaicr leđa ŋen pređ garno ŋen ñagwonaṯa leđa lǝndǝnanaica.
42006032	ndǝ ñagubwa ledala ildi lubwandiya, ŋen ŋafo ṯau rǝmwa nëiñua? leđa leicia lubwa leđala ildi lubwaliya eum.
42006033	ndǝ ñagananaicia leđa ŋen ŋaŋǝra ildi lǝndǝnanaiea ŋen ŋaŋǝra ŋen ŋafo ṯau rǝmwa nëiñua ? leđa leicia lëbǝđia ṯia cum.
42006034	ndǝ ñagananaicia leđa laŋge ildi ñagaliŋeṯo ṯa lënǝŋulu liđ alǝndǝlukuɽǝbiṯia ŋen ŋafo ṯau rǝmwa nëiñua? leđa leicia lananaicia leđa leicia laŋge ṯa aldǝlukuɽǝbiṯia eum.
42006035	orn bwiṯr leđala ilđi lageande, nanaicǝrldo ŋen ŋaŋǝra na nanaiđr laŋge na ñerṯe ñagwonaṯa leđa ṯalǝnđukuɽǝbiṯia laŋge. ndǝ ñagëbǝđia ṯia đǝpǝɽa eđalo điđ ađǝɽeṯe đoɽra na ñagiđi ñaɽeṯe liđia ɽrǝmwa irri roɽra ramiñaṯa laŋge pređ ŋen ŋanṯa rënǝŋu rǝđǝrnaṯa leđa ara alo ilđi lero laŋërṯǝma nano na ilđi leicia.
42006036	lǝŋeṯr ŋǝbaiyaŋǝno garno eṯalo rǝmwa raliŋeṯo ŋǝbaiyaŋǝno.
42006037	ñerṯe ñagǝbinḏeicia leđa na ñagaber ñagiđi ñinḏeini. ñerṯe ñagakarme leđa na ñagaber ñagiđi ñakǝmǝni. ŋgeier leđa eŋen eŋen ŋeieia na ñagiđi ñǝŋgeini eŋen eŋalo ŋeicia.
42006038	nanaiđr na ñagiđi ñananeini. ñagiđi ñaneini laŋge laɽǝjeinu, laṯǝrnađeinia alo na latësǝđǝnia na lđirǝweiđi. ñagiđi ñaneim laŋge lakilinu ŋen ŋarno ñagakilia laŋge.
42006039	orn yesu gwalwaɽǝṯǝlo ŋen ŋǝnǝŋ ŋǝwujǝnu nǝŋaṯa, eđa gaŋǝlisi gaɽǝwađaṯa gabaŋaieia orǝba đađ igi gaŋǝlisi cum? lënǝŋulu laber liđ aliɽǝṯi igaba ndǝm?
42006040	eđa gërrǝŋeinu ŋen gero goɽra neđa igi gamërrǝŋaicia ŋen orn leđa pređ lërrǝŋeinu ŋen, nđǝ lërrǝŋeinu ŋen đǝge lđaliŋeṯe, lënǝŋulu liđ alarneṯe eđa igi gërrǝŋaieǝlo ŋen.
42006041	ŋen ŋanṯau agǝseicia lelia isi yoralo, na agaber agǝseieia lwađe isi ilaɽǝŋa?
42006042	na ŋen ŋanṯau agaɽǝwađaṯa agwalwaɽǝṯa oralo ṯa, ŋgiṯǝñi eŋamaṯe lelia isi, liga agaber agǝseicia lwađe isi ilaɽǝŋa? ya eđa ŋaŋgi agerṯo ŋen ŋeɽijan. meinu lwađe isi ilaɽǝŋa ananoŋ orn agiđi ŋaseiđi ŋope ṯa ŋamiñeici oralo lelia isi ilëɽǝŋu.
42006043	uɽi gero gǝnǝŋ gaŋǝra galǝŋa liđia leieia. na uɽi gero gǝnǝŋ geicia galǝŋa liđia laŋǝra.
42006044	nuɽi pređ naliŋinu iliđia elden. ŋen ŋanṯa leđa laber lamama ŋǝbǝđa eŋoɽe na laber lamama ŋabarṯǝña eŋorrǝŋwa.
42006045	na eđa gaŋǝra gamiña ŋen ŋaŋǝra eŋaṯǝɽa ŋaŋǝra, na eđa geicia gamiña ŋen ŋeieia eŋaṯǝɽa ŋeieia ŋen ŋanṯa ëiñua eleđa ywaɽwata ŋen iŋi ŋamiña eŋaṯǝɽa.
42006046	ŋen ŋanṯau ñagaiñënǝci ṯa, ya elǝŋ, ya elǝŋ, orn ṯǝñerṯe ñagǝnna ŋen ŋǝlëɽǝñi.
42006047	igǝndërrǝŋaicia ŋen ṯa leđa pređ larno wande, ildi leṯǝñi nano na lǝnna ŋen ŋǝlëɽǝñi na lëbǝđia ŋcn iŋi.
42006048	lënǝŋulu larno eđa igi gwađa eɽa, igi guralo yoliano nǝŋiđi ađuna nǝŋwanđr. na ŋawa nǝŋobǝđe iđǝbarlda nǝŋa-bwaicalo nǝŋǝbuɽi eɽa gakǝl orn nǝŋerṯe gǝgǝre ŋen ŋanṯa gwađǝnu gwonḏǝṯo.
42006049	orn eđa gǝnna ŋen orn gaber gëbǝđia gënǝŋu garno eđa igi gwađa eɽa nḏuđa, ađuna yero. na ŋawa nǝŋobǝđe iđǝbarlda nǝŋabwaicalo nǝŋǝbuɽi eɽa, na eɽa nǝŋiɽi taltal, nǝŋamǝndëđǝni đǝge.
42007001	ndǝ gabǝɽǝnḏeṯo ŋen iŋi pređ leđa nëiñua, yesu gënṯu alo ikafranawum,
42007002	na ebai gelǝŋ gǝnǝŋ gaskari yalo irumiya gwuma kaiñ gwonaṯa gabaiya. na ebai igi gaŋǝra kaiñ.
42007003	ndǝ elǝŋ gano ŋen ŋǝyesu nǝŋǝđwaṯe leđa loɽra lal yawuḏ ṯa aleɽǝđe yesu aŋela aŋeiđi ebai gǝlëɽǝŋu.
42007004	na ndǝ leđa loɽra leṯo yesu nano ldǝmekeɽǝđe kaiñ ldaṯa ṯa, fǝŋen ŋaŋǝra ndǝ aganaicia elǝŋ ŋen iŋi
42007005	ŋen ŋanṯa gënǝŋu gubwa al yawuḏya na fǝŋu gwaḏǝṯǝnde majma.
42007006	na yesu labǝɽǝlda ldrǝmaice ṯwaiñ eɽa nano na elǝŋ gwǝđweiṯǝma leđa laɽo rappa rǝlëɽǝŋu na lënǝŋulu ldǝlwaɽǝṯi yesu ṯa elǝŋ gaṯa, ya elǝŋ ŋerṯe ageiewarini ŋen ŋanṯa igaber igarǝjađaṯo eŋen ṯa agǝbenṯia eɽa gǝlëɽǝñi.
42007007	fǝŋen iŋi igaṯa igaber igarǝjađaṯo eŋen eum ṯa eŋeṯa nano. orn lwaɽo ŋǝŋgiṯi ebai gǝlëɽǝñi aŋeiđim.
42007008	ŋen ŋanṯa igënǝñi eum igǝneinu ŋǝlǝŋe na igerṯo askari. ndǝ igwalwaɽa ṯa yabǝla yǝnǝŋ yabǝla, na ndǝ igwalwaɽa ṯa aiyela yǝnǝŋ aiyela. na ndǝ igwalwaɽǝṯa ebai gǝlëɽǝñi ṯa aŋiđi ṯia, gënǝŋu gëbǝđia.
42007009	na ndǝ yesu gano ŋen iŋi nǝŋirǝwano, nǝŋǝređialo nǝŋǝnwane leđa lwaiña ildi ṯalmaiyǝteṯo alo nǝŋǝleiṯi ṯa, igǝndǝlwaɽǝṯia igero igafiđia đonaṯa đarno ṯia alo pređ yisrayil.
42007010	na ndǝ leđa ildi lwǝđweinu ldoɽǝbaṯe egeɽa ldǝfiđi ebai gëpi đǝge.
42007011	orn yesu ldǝmiñe ldabǝṯa alo yoɽra ibernia naiyin ṯalǝmisya ywaiña ilëɽǝŋu na leđala lwaiña.
42007012	ndǝ garǝmaieo alo yakǝl leđa lamiño lapo eđa gǝnǝŋ gaiyo. gënǝŋu gaɽ iđia gunto gǝlǝŋgen na lǝŋgen gaṯëđǝnialo. na leđa lwaiña lalo isi lafo wujiga.
42007013	na ndǝ yesu gaseicu wuji ŋen ŋaɽǝṯǝma ŋǝbaiyaŋǝno, nǝŋeiṯi wuji ṯa, ŋerṯe agabara,
42007014	nǝgabǝṯa nëiñua nǝŋǝbǝre al aŋgǝrem na leđa ildi larrapa al aŋgǝrem ldǝđuri. na yesu gaṯa, ya ëđǝmwa, igaŋwalwaɽǝṯia twođo.
42007015	na eđa igi gaiyo nǝŋǝtwođe ṯaŋaɽwato na yesu nǝŋǝmanaice lǝŋgen.
42007016	na ŋǝđaiña nǝŋëndi leđa pređ na lënǝŋulu lanaico rǝmwa ŋaɽrwa ldaṯa ṯa, nabi yoɽra yatođǝndrau na rǝmwa reṯo leđa nano ǝllëɽǝŋu.
42007017	na ŋen iŋi ŋǝyesu nǝŋabǝṯa alo pređ yuḏiya na alo pređ alo yuḏiya ṯwaiñ.
42007018	ṯalǝmis iyuanna yalwaɽǝṯu yuanna ŋen iŋi pređ, na yuanna nǝŋundǝđi ṯalǝmis ilëɽǝŋu iɽijan
42007019	nǝŋǝlǝđwaṯe yesu nano ṯa aiyǝmeɽǝđe, agaɽ eđa igi ŋen ŋǝwërđǝnu ṯa giđ aŋela, walla ñagaṯurṯi eđa garto?
42007020	lënǝŋulu leṯo yesu nano ldǝmeiṯi ṯa, yuanna al mamuḏan gwađwaṯǝnde ŋa nano ṯa ñaŋeɽǝđe ndǝ agaɽ eđa igi ŋen ŋǝwërđǝnu ṯa giđ aŋela walla ñagaṯurṯia eđa garto?
42007021	iliga ildei yesu geiđu leđa lwaiña ildi lwuma na ildi lerṯo nusila nano neicia nǝŋiđi leđa laŋǝlisi lǝseiđia,
42007022	nǝŋǝlukuɽǝbiṯi eŋen ṯa, mbǝr ñǝlwaɽǝṯi yuanna ŋen ŋǝlaŋge ildi ñagaseicǝlo na ñaganǝlo. leđa ildi laŋǝlisi liđǝnu laseiđia na leđa laɽo lebǝco liđǝnu labǝrlda, na leđa lagǝro liđǝnu ltǝɽe na leđa laɽ ndul liđǝnu lǝnna, na leđa laiyo latuđinu na ŋen ŋaŋǝra ŋǝrǝmwa ŋërrǝŋeinu eleđa laɽo lǝbai aŋǝno.
42007023	na eđa gaŋǝra nano igi gero gafiđia wagǝnǝŋ eŋen ŋǝlëɽǝñi igi gamiđia gabëɽǝŋeinia.
42007024	na ndǝ leđa ildi yuanna gwađwaṯǝlo labǝɽo yesu nǝŋǝlwaɽǝṯe leđa eŋen ŋǝyuanna ṯa, ñagabǝɽo eđǝñwa eđa? ṯa ñaseici pǝɽwapǝɽwa iđi đǝbera đǝtësia?
42007025	orn ñagabǝɽo eđa? ṯa ñaseici eđa gëɽǝnu ndrena nano nǝmutiaŋǝno? leđa ildi lëɽǝnu ndrena nano naŋǝra kaiñ na lafo laŋgela lwaiña, lënǝŋulu lafo eneɽa noɽra naŋǝra nǝnǝlǝŋ.
42007026	orn ñagabǝɽo eđa? ṯa ñaseici nabi ? a, igǝndǝlwaɽǝṯia đeṯam ñagǝseicu eđa goɽra gamiñaṯo nabi.
42007027	fǝŋu iŋi ŋen ŋǝwërđǝnu ŋen ŋanṯa ŋu, seiđu, igwađwaṯa eđa ŋa nëiñua igi giđ aŋaṯoɽaṯe đađ ŋa nëiñua.
42007028	igǝnđǝlwaɽǝṯia ṯa, eleđa ilđi lǝlǝŋǝnu iliji ɽrlda eđa gero gǝnǝŋ goɽra gamiñaṯo yuanna. orn eđa igi gǝta gamiñaṯo leđa pređ eŋǝlǝŋe ŋǝrǝmwa, gënǝŋu goɽra gamiñaṯo yuanna.
42007029	ndǝ leđa lano ṯia, lënǝŋulu pređ leđala ildi latǝmeieia ṯulba lanaieo rǝmwa đame, ŋen ŋanṯa yuanna gananaicǝlo mamuḏiya.
42007030	orn al farisiyin na leđa lǝbërrǝŋaiđia ŋen ŋal ganun laneđo ŋen rǝmwa rëɽǝṯǝlo ŋen ŋanṯa yuanna gero gananaicǝlo mamuḏiya.
42007031	yesu nǝŋaṯa, leđa ildi lafo diñǝđi larno wande?
42007032	lënǝŋulu larno ñere iñi ñaɽaŋa nǝsuk ṯaiñurndǝđu ṯaiñǝɽwataiđo ṯa, ñagëriṯǝnde ŋǝmëŋi orn nǝñerṯe ñagëriṯia. ñagalǝŋǝṯǝnde deieianođa orn nǝñerṯe ñagabara.
42007033	ŋen ŋanṯa yuanna al mamuḏan geṯo nǝŋerṯe gǝsa aieǝba walla gǝṯia ŋawa ŋinǝb na ñagǝbaṯa ṯa, gënǝŋu gerṯo usila nano geicia.
42007034	orn iđia gǝleđa geṯo, nǝŋase nǝŋǝṯi na ñagǝbaṯa, seier eđa gamiñeđǝñano igi gǝṯia ŋawa ŋinǝb igi laɽo rappa leđala ildi latǝmeicia ṯulba na leđala leicia.
42007035	đaliŋeṯa ŋen nǝsi đërrǝŋeinu ṯa đaɽo đeṯam leđala ildi laliŋeṯo ŋen nǝsi.
42007036	na eđa gǝnǝŋ gal farisiyin geɽǝđo yesu ṯa aŋela aldǝsǝlda, na yesu nǝŋënṯi eɽa gǝlëɽǝŋu nǝŋaɽaŋe alo ṯa aŋǝse.
42007037	na wuji gëni girnuŋ gakǝl gaɽ alaiñ. na gënǝŋu galiŋeṯo ṯa yesu gëni gasa egeɽa gal farisiyin nǝŋela ŋelaŋa elwandr liđǝnu larno ŋaɽa na ŋela ŋǝmwađa gaiñǝla.
42007038	na yesu gafo gandro gađǝrno ldwalalo ṯaŋaso na wuji nǝŋǝđuri nḏurṯu alo erǝmanǝŋ rǝlëɽǝŋu na ŋwal ŋǝwuji nǝŋirǝwuṯi rǝmanǝŋ ndrǝɽeṯe ŋau. na wuji nǝŋǝrređe rǝmanǝña iriya enenda nǝŋǝmađoɽǝṯe rǝmanǝña nǝŋǝlǝcwađe ŋelaŋa.
42007039	ndǝ eđa gal farisiyin igi gënǝeu yesu egeɽa gǝlëɽǝŋu gaseicu ŋen iŋi gwalwaɽeinu egare nǝŋaṯa, gǝbanṯa eđa igi gaɽo nabi ṯa gënǝŋu galiŋeṯo wuji ṯa gaɽo wande, igi gamapǝrra, ṯa gaɽ alaiñ.
42007040	na yesu nǝŋǝmalwaɽǝṯi ṯa, ya siman igerṯo ŋen ŋǝnǝŋ igwonaṯa eŋalwaɽǝṯi. na siman nǝŋǝmeiṯi ṯa, lwaɽǝṯiñi, ya eđa gǝbërrǝŋaiđia ŋen.
42007041	na yesu nǝŋaṯa, leđa liɽijan lerṯo amǝcu egeđa igi ganaicǝlo gǝrus. eđa gǝnǝŋ gerṯo amǝeu jǝnei garno eređia đenǝŋ na eđa gwomǝn gerṯo amǝcu garno jǝnei đenǝŋ.
42007042	orn ŋen ŋanṯa leđa ildi liɽijan lero laɽǝwađǝṯia lamuɽǝbiṯi gǝrus eđa gakǝl gaŋgiṯu ŋen đǝge. na yesu nǝŋeɽǝđe siman ṯa, lwaɽǝṯiñi, feđa gaŋga iŋulu giđ aŋubwiṯi majiga gakǝl gamiñaṯo orǝba?
42007043	siman nǝŋǝmuɽǝbiṯi eŋen ṯa, igǝbaṯa eđa igi gerṯo amǝcu goɽra. yesu nǝŋǝmeiṯi ṯa, agwalwaɽo đeṯam.
42007044	na yesu nǝŋǝređialo nǝŋǝnwane wuji nǝŋeiṯi siman ṯa, agǝseieia wuji igi? igënṯu egeɽa gelaɽǝŋa orn nǝŋerṯe aganaieǝñi ŋawa ŋen ŋanṯa ywase rǝmanǝña. orn ŋwal ŋǝwuji nǝŋirǝwuṯi rǝmanǝña ndrǝɽeṯe ŋau, na gënǝŋu nǝŋǝɽrređe iriya enenda.
42007045	agero agaiñiđoɽǝṯo, orn wuji igi nǝŋaiñiđoɽǝṯe rǝmanǝña ŋen igënṯu egeɽa na điñǝđi mǝldin.
42007046	agero agaiñǝcwađa nda ŋelaŋa orn gënǝŋu gaiewađǝñi rǝmanǝña ŋelaŋa ŋǝmwađa gaiñǝla.
42007047	ŋen ŋafǝṯia igaŋwalwaɽǝṯia ṯa, ŋen ŋǝlëɽǝŋu ŋeieia iŋi ŋwaiña ŋaŋgeinu. đubwa đǝlëɽǝŋu iđi đoɽra đǝbërrǝŋaiđia ŋen ṯia.
42007048	na yesu nǝŋeiṯi wuji ṯa, ŋen ŋǝlaɽǝŋa ŋeieia ŋǝŋgeinu.
42007049	na leđa ildi lasǝlda ṯalɽwataiđo ldaṯa, esegi igi gǝrrǝŋgeicia ŋen ŋeicia?
42007050	orn yesu nǝŋeiṯi wuji ṯa, đonaṯa đǝlaɽǝŋa đëbǝriaŋa. mbu iđëuṯaralo.
42008001	orn yesu gakaldaico alo ywaiña nǝŋërrǝŋaiđe ŋen nǝŋǝɽwate eŋen ŋaŋǝra ŋǝŋǝlǝŋe ŋǝrǝmwa. talǝmis isi yaɽo ređ ñerniñe eɽijan laldakaldaicalda,
42008002	na liji lǝmaṯan ɽrlda ildi lafo leiđinu nusila nano neieia na đumwa nano. fǝmiriam igi gǝbernia majḏaliya igi nusila neicia nǝmiñǝma nano đenǝŋ nǝmiñe neɽijan,
42008003	na yunna wasen kusi igi garǝmoṯwa laŋge liruḏus, na susanna na lwaiña lomǝn. liji ildi ṯaldamico laŋgela elden.
42008004	ndǝ leđa lwaiña lamiño alo ywaiña ldǝrraiđe yesu nano gënǝŋu nǝŋǝlǝlwaɽǝṯi ŋen ŋǝnǝŋ ŋǝwujǝnu.
42008005	nǝŋaṯa ṯa, eđa gǝnǝŋ gabǝla ŋen ŋanṯa aŋabǝđe ŋwoređa. ndǝ gabǝđǝlo ŋǝmaṯan nǝŋǝreinialo eđađ na leđa ldrǝldǝđaṯalo na ndǝfia neṯo nǝloṯe.
42008006	ŋǝmaṯan nǝŋǝreinialo eŋwandra nǝŋobǝđe orn nǝŋamuđiṯi aŋǝno ŋen ŋanṯa ŋawa ŋero.
42008007	ŋǝmaṯan nǝŋǝrǝinialo iri nǝŋobǝđe rira orn ri ndrǝlëndi.
42008008	ŋǝmaṯan nǝŋǝreinialo alo yaŋǝra nǝŋobǝđe nǝŋǝlǝŋe liđia eređia ređ. ndǝ gwalwaɽo ŋen iŋi yesu nǝŋaṯa, eđa gerṯo nënǝñia ṯa aŋǝliyene ŋgiṯǝma aŋǝne.
42008009	na ṯalǝmis ilëɽǝŋu niyeɽǝđe yesu niyaṯa, ŋen iŋi ŋǝwujǝnu ŋafo ṯau?
42008010	gënǝŋu nǝŋǝlwaɽǝṯi ṯa, ŋen ŋǝneinǝnde ṯa ñaliŋeṯe ŋamǝɽa ŋǝŋǝlǝŋe ŋǝrǝmwa. orn leđa lǝṯënu ŋen ŋǝneinǝlo ŋǝwujǝnu ṯa alǝseici orn lero laseicia na ṯa alne orn lero laliŋeṯa.
42008011	ŋen iŋi ŋǝwujenu ŋafo ṯia. ŋwoređa iŋi ŋarno ŋen ŋǝrǝmwa.
42008012	ŋwoređa iŋi ŋǝreinialo eđađ ŋarno leđa ildi lano ŋen orn seṯan niyela nelmaṯe ŋen eŋaṯǝɽa eŋen ṯa alerṯe lǝbendia ŋen na lëbǝrni.
42008013	ŋwoređa iŋi ŋǝreinialo eŋwandra ŋarno leđa ildi laŋǝnṯu ŋen đaŋǝrađa nano orn lero urldia. lënǝŋulu lëndu ŋen liga lobǝlano orn ndǝ ldirnḏeini ldǝŋgiṯi ŋen.
42008014	ŋwoređa iŋi ŋǝreinialo iri ŋarno leđa ildi lano ŋen orn ndǝ labǝrlda eđađ eŋen eŋen ldëndǝni đǝgǝrđiađa na đonaṯađa laŋge lwaiña na ŋenŋa ŋalo lderṯe lalǝŋa liđia.
42008015	ŋwoređa iŋi ŋǝreini alo yaŋǝra ŋarno leđa ildi lano ŋen ldëndi kaiñ eŋaṯǝɽa iŋi ŋaŋǝra na ŋuđǝrwaṯo ldǝtođe ŋabǝɽaŋa ldalǝŋe liđia lwaiña.
42008016	eđa gero gǝnǝŋ gëɽu isia ilamba na gađëṯëɽǝbwaṯa lǝmbolua nano walla gǝbëɽia igal aŋgǝrem orn gǝbëɽi pǝlelo ṯa leđa ildi leṯo alaɽǝwađaṯe lǝseicia arrerre.
42008017	ŋen ŋanṯa laŋge pređ ildi lalǝbijǝnu liđ alǝmeini egarrerre, na laŋge pređ ildi latërnu liđ alǝlǝŋini na liđ alërrǝŋeini.
42008018	ŋen ŋafǝṯia rǝmoṯr ŋen ṯa ñane ŋope. eđa gerṯo laŋge giđ aŋǝlneini lǝmǝn tǝŋ orn eđa igi gero laŋge waŋge gǝṯefr igi gënǝŋu gaṯa gerṯo giđ aŋǝmeini.
42008019	lǝŋgen yesu na lorǝba ǝllëɽǝnu ldela, orn lero laɽǝwađaṯa ldopǝđaiđialda ŋen ŋanṯa leđa lwaiña.
42008020	orn leđa ldaṯa ṯa, lǝŋgalo na lorldalo laṯurwa ndëuwǝr laŋwonaṯa, na ŋen iŋi ŋǝlwaɽǝnṯu yesu.
42008021	yesu nǝŋuɽǝbiṯi leđa eŋen ṯa, ǝnna na lorldaiñ fǝŋulu ildi lǝnna ŋen ŋǝrǝmwa na lëbǝđia.
42008022	lomanaŋ tǝŋ yesu na ṯalǝmis ilëɽǝŋu lënṯu iđǝpundri đǝŋau na gënǝŋu nǝŋǝleiṯi ṯa, aɽr aluɽǝđr iđǝbarlda iđi đoɽra kaiñ, ldǝɽe.
42008023	ŋen labǝɽo ŋuriđ nǝŋëndi yesu. orn đǝbera nḏǝtwođe iđǝbarlda na ŋawa nǝŋënṯi iđǝpundr na ŋen nǝŋǝbǝɽeṯe aŋǝno.
42008024	ṯalǝmis yeṯo yesu nano niyǝmatuđi iŋuriđ niyǝmeiṯi ṯa, ya elǝŋ, ya elǝŋ lǝgamǝndëđǝniar. orn gënǝŋu nǝŋǝtwođe iŋuriđ nǝŋgariñaṯe đǝbera na ŋawa iŋi ŋakabora. na taltal đǝbera nḏuɽǝṯi na ŋawa nǝŋuɽǝṯi cum.
42008025	yesu nǝŋǝleɽǝđe nǝŋaṯa, đonaṯa eđalo đuŋga? yënǝŋulu yëđǝña niyirǝwano ṯaiɽwataiđo ṯa, esegi igi ? ŋen ŋanṯa gënǝŋu gwalwaɽǝṯa đǝbera na ŋawa na lënǝŋulu lǝnna.
42008026	lënǝŋulu labǝɽo iđǝpundr đǝŋau ldabǝṯe alo ijaḏariyin. na alo ijalil yafo đǝbarlda nano alo ëđǝñina yawërnǝṯi na alo ijaḏariyin yafo đǝbarlda nano alo ëđǝñina yawaraboṯwa.
42008027	ndǝ yesu nǝŋǝrǝmaṯe nëṯǝndi ldopǝđaiđe majiga gǝnǝŋ galo yakǝl, igi gafo gerṯo nusila nano neieia liga lwalano. na gënǝŋu gafo mǝɽǝmǝɽeñ ndrena nerǝma nano na gero gǝfia egeɽa orn gafo alo erel.
42008028	ndǝ gaseieu yesu gënǝŋu ṯaŋarǝjaico ole nǝŋaṯa agagiaiñi eđa, yesu iđia gǝrǝmwa irri roɽra ramiñaṯo laŋge pređ? igaŋeɽǝđia ṯa ŋerṯe agaiñǝnaiea ŋen ŋubwa.
42008029	ŋen ŋanṯa yesu nǝŋǝlwaɽǝṯi usila geicia ṯa aŋǝmiñe maji nano. usila geieia gafo gëndǝma ñoman ñwaiña na leđa lakasǝma uriđaga raŋ na rǝmanǝña, lđǝmarǝmoṯe orn gënǝŋu ṯaŋgero laŋge ilđi gakasǝnǝliya na usila geicia nǝŋǝmamaṯe eđǝñwa.
42008030	yesu nǝŋǝmeɽǝđe ṯa, agǝbernia esegi? gënǝŋu nǝŋaṯa, igǝbernia aj jes, ŋen ŋanṯa gerṯo nusila nano neieia nwaiña.
42008031	na nusila neieia neɽǝđe yesu ṯa aŋerṯe gǝlǝđwaṯa alo yǝnusila neicia.
42008032	na iliga ildi lṯrua lafo lwaiña lǝsa naiyǝn. na nusila neieia neɽǝđe yesu ṯa aŋǝlǝŋgiṯi anënṯi lṯrua nano. yesu nǝŋǝlǝŋgiṯi aniđi ṯia.
42008033	orn nusila neieia namiñe maji nano nënṯi lṯrua nano, na lṯrua lđobǝđe naiyǝn lđërǝnṯi eŋau, na ŋawa nǝŋǝlɽiñe.
42008034	nđǝ leđa ilđi lǝsi lṯrua laseieu ŋen iŋi ŋiđǝnu, ldobǝđe ldǝɽe ldǝɽwatiṯi leđa ŋen iŋi irnuŋ na alo pređ ṯwaiñ.
42008035	orn leđa leṯo ṯa alǝseici ŋen iŋi ŋiđǝnu. lënǝŋulu leṯo yesu nano ldǝfiđi maji igi nusila neicia namiñǝma nano, nǝŋǝpiṯi nǝŋëɽǝni erenai nano, nǝŋǝɽaŋe yesu erǝmanǝña, na lënǝŋulu lđiđǝñiṯalo.
42008036	leđa lwomǝn ilđi laseicu ŋen iŋi ŋiđǝnu ldǝlwaɽǝṯi ṯa maji giđǝnu gëpi ṯau.
42008037	leđa pređ lalo ijaḏariyin ldeɽǝđe yesu ṯa aŋǝlomiñe ŋen ŋanṯa ŋǝđaiña ŋafo ŋëndǝlo ŋoɽra kaiñ. ŋen ŋafǝṯia yesu gënṯu iđǝpundr dǝŋau nǝŋoɽǝbaṯe alo ijalil.
42008038	na maji igi nusila neieia namiñǝma nano nǝŋeɽǝđe yesu ṯa aldǝgeɽe, orn yesu nǝŋǝmađwaṯe nǝŋǝmeiṯi ṯa,
42008039	oɽǝbaṯo egeɽa gǝlaɽǝŋa ŋǝɽwate ŋen iŋi rǝmwa riđǝṯiaŋa. na gënǝŋu nǝgabǝla nǝŋǝɽwatiṯi leđa pređ lalo yakǝl ŋen iŋi yesu giṯǝma.
42008040	na ndǝ yesu goɽǝbaṯo alo ijalil .eđa .dǝmaŋërṯi nano ŋen ŋanṯa lafo lamaṯurṯia.
42008041	maji nǝŋela gǝnǝŋ gǝbernia yairus. gënǝŋu gaɽ elǝŋ gǝmajma, nǝŋwođǝñiṯi yesu erǝmanǝŋ nǝŋǝmeɽǝđe aldǝgǝɽe egeɽa gǝlëɽǝŋu
42008042	ŋen ŋanṯa gerṯo ŋere ŋunto ŋaɽǝbwa ŋerṯo nṯǝli ređ nemiñe niɽijan na ŋënǝŋu ŋabaiya. ŋen gabǝɽo leđa lwaiña ṯalupiđu yesu nano.
42008043	na wuji gëni gǝnǝŋ girǝwa ŋǝfǝni jaica gafo iđǝbǝɽia nṯǝlia ređ nǝmiñe niɽijan na gafo gananaicia al akim ywaiña laŋge ǝllëɽǝŋu pređ orn yënǝŋulu yero yaɽǝwađaṯia yameiđi.
42008044	gënǝŋu geṯo yesu nḏurṯu nǝŋǝbǝre erena gǝlëɽǝŋu gaɽo đurṯu, na tatal ŋǝfǝni ŋǝlëɽǝŋu nǝŋuɽǝṯi.
42008045	orn yesu nǝŋaṯa, esegi gabǝriñi? leđa ṯalabǝlaico na buṯrusanda ldǝmeiṯi ṯa, ya elǝŋ, leđa lwaiña lađiṯiaŋa na ṯalŋaṯǝrnaiđo, na ŋen ŋanṯau agaṯa esegi gabǝrǝŋa?
42008046	orn yesu nǝŋaṯa, eđa gǝnǝŋ gabǝriñi ŋen ŋanṯa ŋabǝɽa ŋamiñǝñi nano ŋǝđeiđia.
42008047	na wuji ndǝ gaseieu ṯa ŋen ŋǝlëɽǝŋu ŋǝlǝŋeinu nǝŋela ṯaŋgǝđiaŋǝno nǝŋǝmwođǝñiṯialo. gënǝŋu gwalwaɽǝṯu yesu ŋen ŋǝlëɽǝŋu iŋi gabǝrǝmau leđa pređ nëiñua na ṯa geiđinu taltal.
42008048	orn yesu nǝŋǝmeiṯi ṯa, wuji đonaṯa đǝlaɽǝŋa đeiđiaŋa. mbu iđëuṯaralo.
42008049	ŋen yesu gwaɽwato mǝldin, eđa gǝnǝŋ geṯo eɽa gelǝŋ gǝmajma nǝŋeiṯi elǝŋ ṯa, ŋere ŋǝlaɽǝŋa ŋaiyo. ŋerṯe agaicwari eđa gǝbërrǝŋaiđia ŋen mǝldin.
42008050	yesu nǝŋǝne nǝŋeiṯi elǝŋ ṯa, ŋerṯe agiđǝñalo, orn ëndu ŋen na ŋere ŋiđ aŋǝpiṯi.
42008051	na nde garǝmaṯo eɽa yesu gero gaŋgiṯia leđa lǝbenṯialda, illi buṯrus na yuanna na yagub na lǝŋgen na eṯen lǝŋere.
42008052	na leđa pređ ṯalaro ṯalǝpwǝnu ŋurumia ŋen ŋanṯa ŋere ŋaiyo. yesu nǝŋaṯa, ñerṯe ñagabara. ŋere ŋero ŋabaiya, orn ŋandro.
42008053	leđa ldemađamǝce eŋen ŋen ŋanṯa laliŋeṯo ṯa ŋere ŋaiyo.
42008054	na gënǝŋu nǝŋëndi ŋere eđaŋ nǝŋaṯa, ŋere twođo.
42008055	na usila nǝŋoɽǝbaṯe ŋere nano na ŋënǝŋu nǝŋǝtwođe taltal. yesu nǝŋǝlwaɽǝṯi leđa ṯa alnaiee ŋere lalǝmǝn ṯa aŋalǝse.
42008056	lǝŋgen na eṯen lǝŋere ldirǝwano, orn yesu nǝŋǝlǝlwaɽǝṯi ṯa alerṯe lalwaɽǝṯia eđa gǝnǝŋ ŋen iŋi.
42009001	yesu nǝŋundǝđaice ṯalǝmis ldǝɽo ilëɽǝŋu isi yaɽo ređ nemiñe eɽijan, nǝŋǝlnaiee ŋabǝɽa na ŋǝlǝŋe ṯa aiyǝmiñe nusila neicia leđa nano na ṯa aiyǝkeiđi leđa pređ lwuma,
42009002	nǝŋǝlǝđwaṯe ṯa aiyërrǝŋaice leđa ŋen ŋǝŋǝlǝŋe ŋǝrǝmwa na ṯa aiyǝkeiđi leđa lwuma cum,
42009003	nǝŋǝleiṯi ṯa, ñerṯe ñagǝrrapa laŋge ŋen ŋanṯa eđađ, walla ŋǝfra walla ërrua walla aicǝba walla gǝrus walla ndrena niɽijan, illi erena gunto.
42009004	na ndǝ ñagǝbenṯia eɽa gǝnǝŋ ɽaŋrau orn ñaumiñe ndǝ ñagaŋgaṯa alo yakǝl.
42009005	ndǝ leđa laber lǝndaŋǝnṯi, ndǝ ñagamiña alo yakǝl esen ñapweini abuɽǝtua rǝmanǝña eralo ṯa ŋen iŋi aŋǝɽeṯe đamǝđaṯa đageo leđa ildei.
42009006	na ṯalǝmis yamiño alo ywaiña niyërrǝŋaice leđa ŋen ŋaŋǝra ŋǝrǝmwa niyǝkeiđi leđa lwuma alo isi pređ.
42009007	na ndǝ elǝŋ iruḏus nǝŋǝne ŋen iŋi pređ yesu giđu ṯaŋǝtësǝni egare ŋen ŋanṯa leđa lǝmaṯan laṯa yuanna gatwođo eŋǝɽaiñ,
42009008	na lǝmaṯan ldaṯa iliya geṯo na lǝmaṯan ldaṯa nabi yǝnǝŋ yǝpǝnde yatwođo tǝŋ.
42009009	iruḏus gaṯa, igaṯǝbaṯo yuanna nda alo. fesegi igi igǝnna ŋen ṯia ŋen ŋanṯaŋu? na ṯaŋwonaṯo gaseicia yesu.
42009010	leđa lǝđweinu ldoɽobǝđe ldǝlwaɽǝṯi yesu ŋen pređ liđu. na gënǝŋu nǝŋǝlǝme ldabǝṯa alo yǝnǝŋ ibernia beṯsaiḏa.
42009011	orn leđa lafiđu ŋen ṯia ṯalmaiyǝteṯo alo. yesu gaŋǝnṯǝlo nǝŋǝlǝlwaɽǝṯi ŋen ŋǝŋǝlǝŋe ŋǝrǝmwa, nǝŋǝkeiđi leđa ildi lwuma.
42009012	na erregano ṯalǝmis nǝyeṯo yesu nano nǝyǝmeiṯi ṯa, đwaṯo leđa alɽe irnuŋ igi gafo ṯwaiñ na eneɽa ṯa alpwaiñe alo iwundrǝma na ŋǝsa, ŋen ŋanṯa lǝgafr eđǝñwa.
42009013	na yesu nǝŋǝleiṯi ṯa, naicǝrldo laŋge ñaganǝñaŋ ṯa aldǝse. na yënǝŋulu niyǝmeiṯi ṯa, ñagerṯo ragif đenǝŋ na lǝmme liɽijan ikǝrǝŋ illi ndǝ nanda ñagabǝla ñiliđi laŋge ŋen ŋanṯa leđa ildi lwaiña.
42009014	ŋen ŋanṯa leđa lëni laɽorra alf đenǝŋ. na yesu nǝŋeiṯi ṯalǝmis ṯa, lwaɽǝṯǝlo ṯa alɽaŋe alo eŋǝɽo eređia đenǝŋ, eređia đenǝŋ.
42009015	na yënǝŋulu yiđu ṯia na leđa pređ lđǝɽaŋe alo.
42009016	na yesu nǝŋape ragif đenǝŋ na lǝmme liɽijan nǝŋǝnwanǝđe elo nǝŋǝlǝbuŋṯi nǝŋǝlgere, na nǝŋǝlnaice ṯalǝmis ṯa aiyǝlnanaice leđa.
42009017	na leđa pređ laso lđǝbeṯe. na ŋǝsa iŋi ŋǝṯënu ŋǝteta nǝŋǝrǝrreiđǝni nǝŋunḏǝjaice ŋumǝra ređ nǝŋǝmiñe ŋiɽijan.
42009018	orn ŋen yesu gaṯurṯu rǝmwa alǝsoŋ na ṯalǝmis lafǝlda gënǝŋu geɽǝđǝlo ṯa, leđa lǝbaṯa ṯa igënǝñi esegi?
42009019	yënǝŋulu niyǝmuɽǝbiṯi eŋen ṯa, leđa lǝmaṯan lǝbaṯa ṯa agaɽo yuanna al mamuḏan na lǝmaṯan lǝbaṯa ṯa agaɽo iliya na lǝmaṯan lǝbaṯa ṯa agaɽo nabi yǝnǝŋ yǝpǝnđe isi yatwođo tǝŋ.
42009020	na yesu nǝŋǝleɽǝđe ṯa, ñaganǝñaŋ ñagǝbaṯa ṯa igënǝñi esegi? na buṯrus nǝŋǝmuɽǝbiṯi eŋen ṯa, agaɽ al masiya gǝrǝmwa.
42009021	orn yesu nǝŋǝlǝlwaɽǝṯi ŋen ŋonḏǝṯo ṯa alerṯe lǝlwaɽǝṯi eđa gǝnǝŋ ŋen iŋi,
42009022	nǝŋaṯa, ŋen đeṯam iđia gǝleđa giđ aŋǝneini ŋen ŋwaiña ŋubwa ŋeicia na aŋǝniđǝni eleđa loɽra na enǝlǝŋ nǝkana na eleđa ildi lǝbërrǝŋaiđia ŋen ŋal ganun, na gënǝŋu giđ aŋǝɽiñǝni na giđ aŋǝtwođe ndǝ ñoman ñaɽo ñiɽijin.
42009023	yesu gwalwaɽǝṯu leđa pređ ṯa, ndǝ eđa gǝnǝŋ gwonaṯa gaiñǝteṯa ŋgiṯǝma aŋǝneđe etam gǝlëɽǝŋu aŋarrǝpe đuɽi đǝlëɽǝŋu ñoman pređ aŋaiñǝteṯe,
42009024	ŋen ŋanṯa eđa igi garǝmoṯwa đamǝṯia đǝlëɽǝŋu, gënǝŋu giđ aŋwoṯwe laŋge pređ na đamǝṯia cum, orn eđa igi gabaiya ŋen ŋanṯa ñi, gënǝŋu giđ aŋamǝṯe đeṯam.
42009025	đaɽǝjaicia đwuŋga ndǝ eđa gǝmama laŋge pređ lalo orn gwoṯwa đamǝṯia đǝlëɽǝŋu?
42009026	ndǝ eđa ganeđǝñi na leđa ǝllëɽǝñi, iđia gǝleđa giđ aŋǝmaneđe eum ndǝ giđ aŋela eŋaɽrwa ŋǝlëɽǝŋu na eŋaɽrwa ŋǝđaṯa na ŋǝmǝlaiyǝka yetǝɽe.
42009027	igǝndǝlwa ɽǝṯia đeṯam ṯa lǝmaṯan eleđa ildi laṯurwa ëli laber liđ alaiye ŋen lamǝlu laseieia ŋǝlǝŋe ŋǝrǝmwa.
42009028	ndǝ ñoman ñaŋgaṯo đenǝŋ nǝñǝmiñe ñiɽijin yesu nǝŋǝme buṯrus na yuanna na yagub ldabǝṯalda naiyǝn ṯa aŋǝṯurṯi rǝmwa.
42009029	na ŋen gënǝŋu gaṯurṯu rǝmwa isiano neređe ertwano na ndrena nǝlëɽǝŋu nǝbǝjeṯe nǝwađialo.
42009030	na leđa liɽijan laɽwato yesu ŋǝla. fǝmusa na iliya.
42009031	lënǝŋulu leṯo ŋaɽrwaŋa ldǝɽwate eŋen ŋǝđamiña alo đǝyesu iđi gënǝŋu giđ aŋǝɽiñǝđaiđe alo yursalim.
42009032	na ŋuriđ ŋafo ŋëndu buṯrusanda orn ndǝ latwođo iŋuriđ lënǝŋulu laseieu ŋaɽrwa ŋǝyesu na leđa liɽijan ildi laṯurrǝlda.
42009033	ŋen musa na iliya lamiña yesu nano buṯrus nǝŋeiṯi yesu ṯa, ya elǝŋ ŋen ŋaŋǝra ñagafo ëli. ŋgiṯǝnde ñuraṯe ŋutu ŋiɽijin, ǝlnǝŋ ŋen ŋanṯaŋa na ǝlnǝŋ ŋen ŋanṯa musa na ǝlnǝŋ ŋen ŋanṯa iliya. orn buṯrus gaijǝba ṯa gwaɽwata ṯau.
42009034	ŋen gwaɽwata ṯia ibwoɽua nileṯa nano na ṯalǝmis yiđǝñalo ndǝ yënṯu isbwoɽua.
42009035	ole geṯo isbwoɽua nǝŋaṯa, fiđia gǝlëɽǝñi igi gëɽǝnu. naṯǝmar.
42009036	na ndǝ ole gero đǝge yesu gafiđǝnu gafo alǝsoŋ. na ṯalǝmis ṯaiyǝbwaiño ŋǝma na yero ywalwaɽǝṯia eđa gǝnǝŋ iliga lakǝl ŋen iŋi iseieu kwai kwai.
42009037	na ulaldiṯano ndǝ yesu na ṯalǝmis ldirǝwi naiyǝn leđa lwaiña ldopǝđaiđǝlda.
42009038	maji gǝnǝŋ eleđa ṯaŋurǝndǝđu yesu pǝlelo nǝŋaṯa, ya eđa gǝbërrǝŋaiđia ŋen igaŋeɽǝđia ṯa ŋaiñǝnwanṯi iđia gǝlëɽǝñi, ŋen ŋanṯa gënǝŋu gaɽ iđia gǝlëɽǝñi gunto,
42009039	na usila geicia gamakendia ñoman ñǝmǝn ṯaŋǝrǝjaieo ole pǝlelo na gënǝŋu ṯaŋgǝđiaŋǝno ṯaŋabǝđo opwaiña ëiñua, na usila geicia ṯaŋǝmamiño nano ŋen ŋabɽwaŋǝno na umi nǝŋaicwarǝṯe kaiñ.
42009040	igeɽǝđo ṯalǝmis ilaɽǝŋa ṯa aiyǝmiñe usila geieia orn niyerṯe yaɽǝwađaṯa.
42009041	na yesu nǝŋaṯa, ya leđa ñaŋgi ñagero ñagǝbendia ŋen na ñagǝɽiano eŋen, ñoman ñaɽo mǝnau lǝgaɽaŋr na igwalarano eŋen eŋalo? maṯa umi ëli.
42009042	na ŋen umia leṯo eđađ usila geieia nǝŋǝmauwǝṯi na umi ṯaŋgǝđiaŋǝno orn yesu nǝŋgariñaṯe usila geieia nǝŋeiđi umi nǝŋuɽǝbiṯi eṯen.
42009043	na leđa pređ ldirǝwano eŋaɽrwa ŋǝrǝmwa. na ŋen leđa lirǝwano eŋen gënǝŋu giđu yesu nǝŋǝlwaɽǝṯi ṯalǝmis
42009044	ṯa, ñaganǝñaŋ rǝmoṯr ŋen iŋi. iđia gǝleđa giđ aŋǝneiđǝni eraŋ rǝleđa.
42009045	yënǝŋulu niyerṯe yaliŋeṯa ŋen iŋi na ŋen ŋalǝbǝjeinǝlo ṯa aiyerṯe yaliŋeṯa. orn niđǝñiṯalo niyerṯe yimeɽǝđia eŋen iŋi.
42009046	na ṯalǝmis ṯaiyukuɽǝbijǝđǝṯu eŋen ṯa esegi goɽra iŋulu.
42009047	na yesu galiŋeṯo ŋen iŋi eŋaṯǝɽa eŋen nǝŋape ŋere ŋǝta nǝŋëɽǝni nano,
42009048	nǝŋǝlwaɽǝṯi ṯalǝmis ṯa, eđa gaŋǝnṯu ŋere iŋi igirǝŋ gǝlëɽǝñi gënǝŋu gaŋǝnṯiñi na eđa gaŋǝnṯiñi gënǝŋu gaŋǝnṯu rǝmwa irri rađwaṯiñi. ŋen ŋanṯa eđa gǝta eñaŋ pređ gënǝŋu goɽra gamiñaṯǝnde.
42009049	yuanna nǝŋǝmuɽǝbiṯi eŋen ṯa, ya elǝŋ ñagaseicu eđa gǝnǝŋ igi gamiña nusila neicia irǝŋga gǝlaɽǝŋa na ñagalwaɽǝṯǝma ṯa aŋerṯe gëbǝđia ṯia ŋen ŋanṯa gënǝŋu gaber ñagaŋateṯǝlda.
42009050	yesu nǝŋaṯa, ñerṯe ñagamađǝrna ŋen ŋanṯa eđa gero gageande gënǝŋu ñagafǝlda.
42009051	ndǝ liga ildi yesu giđ aŋaubeini elo lafo ṯwaiñ gënǝŋu nǝŋëɽi ŋen ṯa gabǝṯa alo yursalim,
42009052	nǝŋǝđwaṯe leđa nëiñua. na lënǝŋulu labǝɽo ldënṯi irnuŋ gǝnǝŋ gǝsamariyin ṯa alṯoɽaṯe laŋge ŋen ŋanṯaŋu.
42009053	orn samariyin yero yamaŋǝnṯi ŋen ŋanṯa gënǝŋu gabǝṯa alo yursalim.
42009054	na ndǝ ṯalǝmis yagub na yuanna laseieu ŋen iŋi ldeɽǝđe yesu ldaṯa, ya elǝŋ agwonaṯa ṯa ñagǝlwaɽǝṯia isia ṯa aiyirǝwi elo aiyǝlǝmǝndađe?
42009055	yesu nǝŋǝređialo nǝŋǝlgariñaṯe nǝŋǝleiṯi ṯa, ñagaijǝba usila igi gëndǝnde,
42009056	ŋen ŋanṯa iđia gǝleđa gero geṯo ṯa aŋǝmǝndađe đamǝṯia đǝleđa orn ṯa aŋǝlëbǝri. na lënǝŋulu ldabǝṯa irnuŋ gwomǝn.
42009057	ŋen labǝla eđađ, eđa gǝnǝŋ nǝŋǝlwaɽǝṯi yesu ṯa, ya elǝŋ igiđi eŋateṯe alo pređ isi agǝwerlđeṯa.
42009058	yesu nǝŋǝmeiṯi ṯa, nḏǝloŋ nerṯo rtia na nđǝfia nelo nerṯo alo noɽaŋa, orn iđia gǝleđa gero alo ṯa gauwëɽi nđa.
42009059	yesu nǝŋeiṯi eđa gwomǝn ṯa, teṯǝñi. orn gënǝŋu gaṯa, ŋgiṯǝñi yaɽe yuri đaṯa gǝlëɽǝñi ananoŋ.
42009060	orn yesu nǝŋǝmeiṯi ṯa, ŋgiṯu leđa laiyo aluri leđa elđen ildi laiyo orn aganǝŋa mbu ŋape ŋenŋa alo ŋǝŋǝlǝŋe ŋǝrǝmwa.
42009061	na eđa gwomǝn nǝŋeiṯi yesu ṯa, ya elǝŋ, igiđi eŋǝteṯe, orn ŋgiṯǝñi ananoŋ ene leđa ëiñua legeɽa gǝlëɽǝñi.
42009062	yesu nǝŋǝmeiṯi ṯa, eđa gǝnǝŋ igi gënǝeu oriña eŋǝmëɽria orn nǝŋgiṯi gero ŋeniano ŋen ŋanṯa ŋǝlǝŋe ŋǝrǝmwa.
42010001	orn elǝŋ yesu gwoṯo leđa lwomǝn laɽo eređia đenǝŋ nalo eređia giɽijan na nđǝjan, nǝŋǝlǝđwaṯe nëiñua liɽijan liɽijan alo pređ isi gënǝŋu gwonaṯa gwomiña.
42010002	gënǝŋu nǝŋǝleiṯi ṯa, ŋwana ŋwaiña kaiñ orn leđa lwanḏa ltefr. ŋen ŋafǝṯia eɽǝđr eđa gerṯo ŋwana ṯa aŋǝđwaṯe leđa alɽe alwanḏe ŋwana ŋǝlëɽǝŋu.
42010003	mbǝr iganđǝđwaṯa ñagarno yaŋala isi yafo iligano igal kǝraiñ.
42010004	ñerṯe ñagapa gǝrus walla ërrua walla nḏǝbina, na ñerṯe ñagǝnna eđa ëiñua eđađ.
42010005	na eɽa gǝnǝŋ ñagënṯiau, lwaɽr ananoŋ, ŋgiṯu đëuṯaralo ađǝfeṯe egeɽa igi.
42010006	ndǝ eđa gëni gǝđëuṯaralo, đëuṯaralo eđalo điđ ađǝmeṯa nano na nđǝ eđa gero gǝđëuṯaralo, đëuṯaralo eđalo điđ ađǝnđoɽǝbaṯe nano.
42010007	ɽaŋr egeɽa gakǝl ñase na ñǝṯi laŋge leđa lanaieǝndǝlo, ŋen ŋanṯa ŋen ŋaŋǝra ṯa eđa gëbǝđia ŋǝmëɽria aŋǝneini đǝpǝɽa. ñerṯe ñagabǝṯa eɽa gwomǝn tǝŋ.
42010008	na alo pređ isi ñagwërnǝṯia na leđa lǝnđaŋǝnṯi, sǝr ŋǝsa iŋi lënǝŋulu lǝnaieǝnde.
42010009	akeiđr leđa lwuma lalo yakǝl ñalwaɽǝṯi leđa ṯa, ŋǝlǝŋe ŋǝrǝmwa ŋeṯǝnđe ṯwaiñ.
42010010	na alo pređ isi ñagwërnǝṯia na leđa laber lǝndaŋǝnṯi, mbǝr eđađ ñǝlǝlwaɽǝṯi ṯa,
42010011	abuɽǝtua igi gëndu rǝmanǝña eraiñ galo esalo ñagamǝnđǝđeini na ŋen iŋi ŋaɽo ŋamǝla ŋageande. orn lǝŋeṯr ṯia ṯa ŋǝlǝŋe ŋǝrǝmwa ŋeṯǝnde ṯwaiñ.
42010012	igandǝlwaɽǝṯia ṯa iloman lakǝl ɽrǝmwa đakǝme đalo yakǝl điđ ađoɽreṯe đamiñaṯo đakǝme đalo isǝḏum.
42010013	ya alo ikurisin agiđi ŋaneini ŋen ŋubwa, na ya alo ibeṯsaiḏa, agiđi ŋaneini ŋen ŋubwa, gǝbanṯa aŋwara yoɽra isi yiđǝnu eñaŋ yafo yiđǝnu alo isur na alo isiḏa ṯa leđa lalo yakǝl laŋgiṯu ŋen eŋen ŋeicia ram ldǝɽaŋe igubwan lëɽǝnu suwal nano, ldoɽǝbaṯe rǝmwa nano.
42010014	na iloman ildi rǝmwa riđ arawakǝme alo, đakǝme eđalo điđ ađoɽreṯe đamiñaṯo đakǝme đalo isur na đalo isiḏa.
42010015	na aganǝŋa, ya alo ikafranawum ŋaŋgi agabeinu elo, agiđi aŋirǝweicǝni alo iseṯan iđurṯu alo.
42010016	eđa gǝndanaṯa gënǝŋu gaiñǝnaṯa, na eđa gǝndǝneđa, gënǝŋu gaiñǝneđa na eđa ganeđǝñi gënǝŋu ganeđo rǝmwa irri rađwaṯiñi.
42010017	orn leđa ildei eređia ređ nalo eređia giɽijan na ndǝjan ldoɽǝbǝđe đaŋǝrađa nano lđaṯa, ya elǝŋ nusila neicia cum nanaṯǝnde igirǝŋ gǝlaɽǝŋa.
42010018	yesu nǝŋǝlǝlwaɽǝṯi ṯa, igaseieu seṯan yiɽu elo garno rǝmwa raso.
42010019	igǝndǝnaica ŋǝlǝŋe ṯaiñerldađaṯo imwa alo na ñogǝɽar na ŋabǝɽa pređ ŋǝseṯan na yënǝŋu yaber yiđ aiyǝndǝɽaice ŋen ŋǝnǝŋ.
42010020	orn ñerṯe ñagaŋǝra nano ŋen ŋanṯa nusila neicia niđǝnu nandǝnaṯa orn ŋǝreṯr nano ŋen ŋanṯa ndrǝŋ enalo nǝwërđǝnu egeɽa gǝrǝmwa elo.
42010021	iliga ildi yesu gaŋǝra nano igusil nǝŋaṯa, papa igaŋërṯia nano, ŋaŋgi agaɽ elǝŋ gelo na galo ŋen ŋanṯa agalǝbǝjaico leđa ŋen iŋi ildi laliŋeṯo ŋen nǝsi na lwaiña ŋaṯǝɽa orn agërrǝŋaicu ñere ŋen. đeṯam papa ŋen ŋanṯa ŋen ṯia ŋiđiaŋa agaŋǝra nano.
42010022	na yesu nǝŋǝređeṯe ṯalǝmis nano ilëɽǝŋu nǝŋǝleiṯi ṯa, papa gǝlëɽǝñi ganaicǝñi laŋge pređ na eđa gero galiŋeṯo ṯa esegi gaɽ iđia illi đaṯa, na eđa gero galiŋeṯo ṯa esegi gaɽo đaṯa illi iđia na eđa igi iđia gwonaṯa gamërrǝŋaicia.
42010023	yesu nǝŋǝređeṯe ṯalǝmis nano ilëɽǝŋu nǝŋǝlǝlwaɽǝṯi alǝsoŋ ṯa, isi yaŋǝra nano isi yaseicia ŋen ñagǝseicia.
42010024	ŋen ŋanṯa igǝndǝlwaɽǝṯia ṯa anbiya ywaiña na nǝlǝŋ nwaiña lafo lonaṯa laseicia ŋen iŋi ñagǝseicia orn lero laseicia, na lafo lonaṯa lǝnna ŋen iŋi ñagǝnna orn lero lǝnna.
42010025	na eđa gǝnǝŋ gatwođo igi gǝbërrǝŋaiđia ŋen ŋal ganun nǝŋinḏeici yesu nǝŋaṯa, ya eđa gǝbërrǝŋaiđia ŋen, igëbǝđia ṯau ṯa yerṯe đamǝṯia đǝbǝɽǝbǝte?
42010026	yesu nǝŋǝmeiṯi ṯa, wandigi gǝwërđǝnu igal ganun? agǝbëgǝri wande igal ganun?
42010027	eđa nǝŋǝmuɽǝbiṯi eŋen ṯa, fǝŋen iŋi. bwiṯu elǝŋ rǝmwara rǝlaɽǝŋa araga pređ na usilaga pređ na ŋabǝɽaŋa pređ na ŋaṯǝɽaŋa pređ na ŋubwiṯi eđaga igi gaɽ ëuwǝr garno etam gǝlaɽǝŋa.
42010028	yesu nǝŋǝmeiṯi ṯa, agwalwaɽo ŋope. iđu ŋen iŋi na agiđi ŋamǝṯe.
42010029	orn eđa gwonaṯa gamǝđeini eŋen geɽǝđo yesu nǝŋǝmeɽǝđe tǝŋ ṯa, esegi gaɽ ëuwǝr gǝlëɽǝñi?
42010030	yesu nǝŋǝmuɽǝbiṯi eŋen ṯa, eđa gǝnǝŋ gamiño alo yursalim gwonaṯa gabǝṯa alo yariya orn ndǝ gafo eđađ ndom nǝmëndi, nǝmabaṯe ndrene nǝmëpwi nabǝla nǝmǝŋgiṯi gafo ŋǝɽaiñ ṯwaiñ.
42010031	orn kana yǝnǝŋ yabǝɽo eđađ dakǝl na ndǝ yaseicu eđa niyamiñe alo yarto niyabǝla.
42010032	na eđa gǝnǝŋ gaɽo lawi nǝŋǝmiñe eđađ iđei eum nǝŋarǝmaṯe alo yakǝl nǝŋela ṯaŋǝseicu eđa orn nǝŋamiñe alo yarto nǝgabǝla.
42010033	orn eđa gǝnǝŋ gǝsǝmariyin nǝŋǝmiñe eđađ iđei cum nǝŋǝfiđi eđa. ndǝ gǝseicǝma nǝŋǝmaɽǝṯe ŋǝbaiyaŋǝno.
42010034	gënǝŋu nǝŋǝmaɽe nano nǝŋǝmaiewađe ŋela na ŋawa ŋinǝb irëɽi nǝŋǝmakase ndrǝnana, nǝŋǝmape ŋǝɽiŋgiaŋa ŋǝlëɽǝŋu ldabǝṯa alo yal kurnu ṯaŋǝmarǝ-moṯo.
42010035	na ulaldiṯano gënǝŋu nǝŋǝme gǝrus yarno riyal nǝŋǝnaice maji gerṯo al kurnu nǝŋǝmeiṯi ṯa, rǝmoṯo eđa igi na ndǝ gǝrus isi yata yero yaɽǝwađaṯia elaŋge ildi agananaicǝlo maji, igiđi eŋëɽijiṯia al gǝrus ndǝ igoɽǝbǝđo.
42010036	yesu nǝŋeɽǝđe maji ṯa, esegi eleđa ildi liɽijin gaɽ ëuwǝr gǝmaji igi ndom nëndǝma?
42010037	na maji nǝŋaṯa, fǝmaji igi gagiaṯǝma ŋǝbaiya nano. yesu nǝŋǝmeiṯi ṯa, mbu ŋiđi ṯia.
42010038	ŋen yesu na ṯalǝmis labǝla ldarǝmaṯe irnuŋ gǝnǝŋ na wuji gǝnǝŋ gǝbernia mađđa nǝŋǝlënǝci egeɽa gǝlëɽǝŋu.
42010039	mađđa gerṯo orǝba gǝbernia miriam igi ṯaŋaɽaŋo erǝmanǝŋ rǝyesu ṯaŋǝno ŋen gënǝŋu gwaɽwata.
42010040	orn mađđa gafo eŋǝmëɽria ŋwaiña. gënǝŋu geṯo nǝŋaṯa, ya elǝŋ ŋen ŋaŋǝra ṯa oraiñ gaŋgiṯiñi yiđi ŋǝmëɽria ñi gunto? lwaɽǝṯǝma ṯa aiñamǝđaṯa.
42010041	na elǝŋ yesu nǝŋǝmuɽǝbiṯi eŋen ṯa, mađđa, agagǝrđo elaŋge lwaiña.
42010042	illi ŋen ŋëni ŋunto ŋaɽo đeṯam. miriam gwonaṯa ŋen iŋi ŋaŋǝra iŋi ŋaber ŋiđ aŋǝmameini.
42011001	yesu gafo gaṯurṯu rǝmwa alo yǝnǝŋ na nđǝ gatwođo đǝge eđa gǝnǝŋ iṯalǝmis ilëɽǝŋu nǝŋǝmeiṯi ṯa, ya elǝŋ ërrǝŋaicǝnđe ŋen ñagiṯurṯia rǝmwa ŋen ŋarno yuanna gërrǝŋaieu ṯalǝmis ilëɽǝŋu.
42011002	yesu nǝŋǝlǝlwaɽǝṯi ṯa, ndǝ ñagaṯurṯia rǝmwa lwaɽr ṯa, papa egaiñ, ŋgiṯu irǝŋ gǝlaɽǝŋa aŋǝđǝñini aŋatǝɽeṯe. ŋgiṯu ŋǝlǝŋe ŋǝlaɽǝŋa aŋeṯa alo.
42011003	naicǝnđe aicǝba gǝñoman ñoman.
42011004	ŋgǝđeieǝnđe ŋen ŋeicia eŋaiñ ŋen ŋarno ñagaŋgǝđeieia leđa ŋen eŋen ŋeieia iŋi lënǝŋulu lǝnđiṯia lageande, na ŋerṯe andënicia eđirnḏeicia.
42011005	yesu nǝŋǝlǝlwaɽǝṯi eum ṯa, esegi eñaŋ gerṯo đappa na nǝŋǝɽe đappa nano ulǝŋgiano nǝŋǝmeɽǝđe ṯa, ya đappa naieǝñi ragif riɽijin,
42011006	ŋen ŋanṯa đappa đǝnǝŋ geṯǝñi nano igi geṯo nwalđaŋ na igero lalǝmǝn igǝmalnaica?
42011007	na eđa egwaŋ giđ aŋǝmuɽǝbiṯi eŋen ṯa, ŋerṯe agaiñǝcwaria. ëuwǝr yalđanḏǝnu na igënǝñi na ñere ñǝlëɽǝñi ñaganđro. igaber igaɽǝwađaṯa igatwođa eŋanaiee.
42011008	orn yesu nǝŋaṯa, igandǝlwaɽǝṯia, ndǝ eđa gaber giđ aŋǝtwođe aŋǝmanaice laŋge ŋen ŋanṯa laɽo đappa, orn ŋen ŋanṯa maji ṯaŋǝmekeɽǝđo orn giđ aŋǝtwođe aŋǝmanaiee.
42011009	igǝnđǝlwaɽǝṯia ṯa, eɽǝđr waŋge na waŋge giđ aŋǝndǝneini. pwaiñr waŋge na ñagiđi ñafiđi waŋge. pur ëuwǝr na yiđ ainđǝgagiđǝnṯi.
42011010	ŋen ŋanṯa leđa pređ ilđi lǝbekeɽǝđia laŋge liđ alđǝneini, na lënǝŋulu ilđi labapwaiña laŋge liđ alđǝfiđi na lënǝŋulu ilđi lǝpwa ëuwǝr yiđ ailǝgagiđǝnṯi.
42011011	esegi eñaŋ gaɽo đaṯa na iđia gameɽǝđe ome, orn eṯen giđ aŋǝmanaice rǝmwa reicia nǝŋerṯe gamanaicia ome?
42011012	walla ndǝ iđia gameɽǝđe leña lǝwaro eṯen giđ aŋǝmanaice logǝɽar?
42011013	ndǝ ñaŋ ñaŋgi ñageicia ñagaliŋeṯo ñaganaicia ñere eñalo laŋge laŋǝra đaṯa gelo gamiñaṯǝnde giđ aŋǝnaice leđa usila gatǝɽe ildi labeɽǝđe.
42011014	orn yesu gafo gamiña usila geicia eđa nano gaijǝbima gǝɽwata. ndǝ usila geicia gamiño maji nano igi gaijǝba gǝɽwata maji ṯaŋǝɽwato, na leđa pređ ldirǝwano.
42011015	orn lǝmaṯan iŋulu ldaṯa, gënǝŋu gamiña nusila neicia ŋabǝɽaŋa ŋǝbalsabul igi gaɽ elǝŋ gǝnusila neicia.
42011016	na lǝmaṯan ldǝminḏeici ldǝmeɽǝđe ŋamǝla ŋelo.
42011017	yesu galiŋeṯo ŋaṯǝɽa eŋen nǝŋǝleiṯi ṯa, ŋǝlǝŋe pređ iŋi leđa lǝŋǝlǝŋe lageađaiđo eŋen ŋiđ aŋǝmǝndëđǝni na ndǝ leđa legeɽa lageađaiđo eŋen eɽa gaber gaɽǝwađaṯa gađurwa.
42011018	na ndǝ seṯan egeađaiđo eŋen ŋǝlǝŋe ŋǝlëɽǝŋu ŋiđ aŋfeṯe ṯau? ŋen ŋanṯa ñagaṯa ṯa igamiña nusila neicia ŋabǝɽaŋa ŋǝbalsabul.
42011019	ndǝ igamiña nusila neicia ŋabǝɽaŋa ŋǝbalsabul ñere eñalo ñamiña nusila neicia ŋabǝɽaŋa ŋesegi? ŋen ŋafǝṯia ñënǝŋulu ñiđ aiñǝndinḏeici.
42011020	orn ndǝ igamiña nusila neieia ŋabǝɽaŋa ŋǝrǝmwa đeṯam ŋǝlǝŋe ŋǝrǝmwa ŋeṯǝnde nano đǝge.
42011021	ndǝ eđa gwonḏǝṯo igi gerṯo ñerlda garǝmoṯwa laŋge ǝllëɽǝŋu laŋge ildi laɽaŋa ŋope.
42011022	orn nđǝ eđa gǝnǝŋ gwonḏǝṯo gamiñaṯo eđa gakǝl geṯo gamagea nǝŋamađame, gënǝŋu giđ aŋǝme ñerlda iñi maji gananoŋ gëndǝlo na gënǝŋu giđ aŋǝna-naiđe laŋge ildi gamamǝlo.
42011023	eđa gǝnǝŋ gaber ñagǝldǝfialda gënǝŋu gagiaiñi orn eđa igi gaber ñagararreiđia laŋge gënǝŋu galaldǝđia laŋge alo.
42011024	ndǝ usila geicia gamiña eđa nano gabakaldaica alo yero ŋawano gabapwaiña đǝmiñǝniano. ndǝ gaber gafiđia đǝmiñǝniano gǝbaṯa, igiđi yoɽǝbaṯe egeɽa igi igamiñau.
42011025	orn gënǝŋu nǝŋela nǝŋǝfiđi eɽa gamǝndëđǝniau na gaṯuɽeinu,
42011026	orn nǝgabǝla nǝŋǝma nusila nomǝn neicia đenǝŋ nǝmiñe niɽijan ini neicia kaiñ namiñaṯǝma na nënṯi ṯanoɽaŋo na iliga lǝnḏurṯu maji gwuma kaiñ gamiñaṯo iliga lananoŋ.
42011027	ndǝ yesu gwaɽwata ŋen iŋi wuji gǝnǝŋ eleđa ṯaŋarǝjaico ole nǝŋaṯa, ara igi agǝlǝŋǝniau na ëđu isi agađǝɽau laŋǝra nano.
42011028	orn yesu nǝŋaṯa, ŋen ŋaŋǝra ŋamiñaṯo ŋen iŋi ṯa, leđa ildi lǝnna ŋen ŋǝrǝmwa na lëbǝđia lënǝŋulu laŋǝra nano.
42011029	liga leđa lwaiña lararraiđǝma nano yesu gaṯa, leđa lǝliga ildi leicia. lënǝŋulu lapwaiña ŋamǝla orn laber liđ alneini ŋamǝla illi ŋamǝla ŋǝyunar,
42011030	ŋen ŋanṯa garno yunan gaɽo ŋamǝla eleđa lalo ininawa nṯia cum iđia gǝleđa giđ aŋǝɽeṯe ŋamǝla eleđa lǝliga ildi.
42011031	elǝŋ gaɽǝbwa galo yǝnǝŋ eđǝɽǝđalo liđ altwođe leđala lǝliga ildi iloman ildi rǝmwa riđ arauwakǝme alo na giđ aŋǝlakǝme, ŋen ŋanṯa geṯo ltuŋga đǝrṯi ṯa aŋǝne đaliŋeṯa ŋen nǝsi đǝsuliman. na seicr, eđa gëni gamiñaṯo suliman.
42011032	na leđa lalo ininawa liđ altwođe leđala lǝliga ildi iloman ildi rǝmwa rid arauwakǝme alo na liđ aldakǝme, ŋen ŋanṯa lano ŋen ŋǝyunan ldǝŋgiṯi ŋen eŋen ŋeicia ldoɽǝbaṯe rǝmwa nano. na seicr, eđa gëni gamiñaṯo yunan.
42011033	eđa gero gǝnǝŋ gëɽu isia ilamba nǝŋëɽi lamba egarra orn gǝbëɽi pǝlelo ṯa leđa ildi lǝbërnǝṯia eɽa alǝseiei arrerre.
42011034	lamba laŋǝno esalo fisi. ndǝ isi esalo yaŋǝra, aŋǝno pređ esalo yaɽ arrerre cum orn ndǝ isi yeicia aŋǝno pređ esalo yaɽo ŋǝrǝmia cum.
42011035	inḏeicr ŋen ṯa ñafiđi ndǝ arrerre eñaŋ gaɽo ŋǝrǝmia.
42011036	ndǝ aŋǝno pređ esalo yaɽ arrerre, alo yero yaɽo ŋǝrǝmia, aŋǝno aiyǝɽeṯe arrerre pređ ŋen ŋarno lamba lǝwađialo na ldëɽi arrerre alo.
42011037	ndǝ yesu gwaɽwato đǝge eđa gǝnǝŋ gal farisiyin nǝŋǝmeiṯi ṯa alënṯi eɽa gǝlëɽǝñi alase. na yesu nǝŋënṯi nǝŋǝɽaŋalo ṯa aŋase.
42011038	na eđa gal farisiyin, ndǝ gaseicu ṯia girǝwano ŋen ŋanṯa yesu gero gwasǝni ŋen gamǝlu gasa.
42011039	elǝŋ yesu nǝŋǝmeiṯi ṯa, ya farisiyin ñagwasa al finjan na lǝmbolua lđëɽua orn egwaŋano ñagwunḏeinu ŋenŋa ŋǝɽiano na ŋeicia.
42011040	ya leđa laɽo liɽǝṯiano, rǝmwa irri riđǝnđe ñagaɽo ŋëɽua gerṯa rënǝŋu riđǝnde egwaŋano cum?
42011041	orn ndǝ ñaganaica leđa laɽo ŋǝbaiyaŋǝno laŋge naicǝrldo laŋge lenare na laŋge pređ liđ altǝɽeṯe ŋen ŋanṯa ñaŋ.
42011042	orn ñaŋ ya farisiyin ñagiđi ñaneini ŋen ŋubwa ŋen ŋanṯa ñagananaiđia laŋge egworǝb elaŋge ɽređ enana na epwaɽǝlwa na elaŋge pređ ildi laɽo ŋapwa ñagǝlǝsa lteta orn ñagaŋgiṯu ŋen ŋuđǝrwaṯo na đubwa rǝmwara. ŋen ŋaŋǝra ñaganaiđo laŋge egworǝb na ŋen ŋafo mǝnna ñagaŋgiṯu ŋen ŋuđǝrwaṯo na đubwa rǝmwara.
42011043	ya farisiyin ñagiđi ñaneini ŋen ŋubwa ŋen ŋanṯa ñagwonaṯa ñagaɽaŋa alo yaŋǝra yaɽnda imajma na ñagabwaiña ṯa leđa ṯalǝndǝnano ëiñua nǝsuk.
42011044	ñagiđi ñaneini ŋen ŋubwa ŋen ŋanṯa ñagarno rel irri rǝram na leđa ildi ldǝwerlda laber ldǝseicia.
42011045	eđa gǝnǝŋ eleđa ildi lǝbërrǝŋaiđia ŋen ŋal ganun nǝŋǝmuɽǝbiṯi eŋen ṯa, ya eđa gǝbërrǝŋaiđia ŋen, ndǝ agwaɽwata ŋen iŋi agǝndǝđamǝea eŋen cum.
42011046	yesu nǝŋaṯa, ñaŋ ñaŋgi ñagǝbërrǝŋaiđia ŋen ŋal ganun ñagiđi ñaneini ŋen ŋubwa eum ŋen ŋanṯa ñagabakëɽi leđa ŋen nano iŋi ŋinia na ŋabɽwaŋǝno ṯa alǝrrape na ñagubwa ñomanña eñalo, ñaganeđo ṯa ñagađwađe kwai kwai.
42011047	ŋen ŋanṯa ñagwuru rel ral anbiya na eṯalanda laɽiñǝlo.
42011048	na ñaŋ ñagǝseieu ŋen iŋi, na ñagamǝđaṯa ŋen iŋi eṯalanda liđu ŋen ŋanṯa lënǝŋulu laɽiño al anbiya na ñagwura rel.
42011049	ŋen ŋafǝṯia rǝmwa raṯa iđaliŋeṯa ŋen nǝsi đǝlëɽǝŋu, igiđi elǝđweiṯi al anbiya na leđa ltǝɽe na leđa liđ aldǝɽiñe lǝmaṯan na liđ alđnanaiee ŋen ŋubwa lǝmaṯan
42011050	ṯa đakǝme ađuɽǝbeini eleđa lǝliga ildi ŋen ŋanṯa ŋǝfǝni ŋal anbiya pređ iŋi ŋirǝwa ŋen alo yiđǝnu na mǝldin điñǝđi,
42011051	ŋǝfǝni ŋabil ŋananoŋ na ŋǝfǝni ŋǝsakariya ŋǝnḏurṯu igi gaɽiñǝnu igal ekǝl alo nano yetǝɽe na ŋǝfǝni ŋǝleđa iŋi ŋirǝwa iliga liligano.
42011052	ya leđa ildi ñagǝbërrǝŋaiđia ŋen ŋal ganun ñagiđi ñaneini ŋen ŋubwa ŋen ŋanṯa ñagamo al mufṯa yǝđaliŋeṯa na ñaŋ ñagero ñagǝbenṯia iđaliŋeṯa na ñagatǝriṯu leđa ildi lafo lǝbenṯia.
42011053	ndǝ yesu gamiño alo yakǝl al farisiyin na leđa ildi lǝbërrǝŋaiđia ŋen ŋal ganun ldǝmeieiṯiano ldǝmekeɽǝđe kaiñ eŋen ŋwaiña.
42011054	lënǝŋulu lalëldǝbijǝnṯia ŋen ṯa alëndi iŋi yesu gwaɽwato.
42012001	iliga lakǝl leđa larraiđo yesu nano lwaiña kaiñ ṯaɽrldađai-đialo. na yesu gwalwaɽǝṯu ṯalǝmis ananoŋ ṯa, rǝmojǝđr ŋen ŋal farisiyin iŋi ŋaɽo ŋiɽijan, na iŋi ŋarno uđǝɽi.
42012002	laŋge pređ latërnu liđ alërrǝŋeini na laŋge pređ lalǝbijǝnu liđ alǝlǝŋini.
42012003	ŋen ŋanṯa ŋen ñagwaɽwato iŋǝrǝm ŋiđ aŋǝnǝni igarrerre, na ŋen iŋi ñagwaɽwato ŋoɽoma eɽa egwaŋano ŋiđ aŋǝlwaɽǝni pǝlelo ndëuwǝr.
42012004	igǝndǝlwaɽǝṯia ñaŋgi lǝgaɽr rappa ṯa, ñerṯe ñagiđǝña leđa ildi laɽiña aŋǝno orn laber laɽǝwađaṯa lëbǝđia wagǝnǝŋ tǝŋ.
42012005	igǝndǝlwaɽǝṯia esegi ñagiđǝñama. điñiṯǝmar igi ndǝ gaɽiño eđa gerṯo ŋabǝɽa ṯa aŋauwǝṯi eđa alo eŋen ŋubwa kaiñ. đeṯam igǝnđǝlwaɽǝṯia, điñiṯǝmar.
42012006	gerṯa uɽir giliđǝnu đenǝŋ ŋen ŋanṯa gǝrus yarno ṯarifa đǝɽijan? orn rǝmwa raber raijǝbeini eŋen ŋuɽir gǝnǝŋ.
42012007	na iria enoŋǝɽwa eŋalo yumađeinu. ñerṯe ñagiđǝñalo. ñagerṯo ŋeniano ŋwaiña ŋamiñaṯo uɽir gwaiña.
42012008	igǝndǝlwaɽǝṯia ṯa, leđa pređ ildi lǝbaṯa ṯa ǝllëɽǝñi leđa nëiñua iđia gǝleđa giđ aŋǝlwaɽe ṯa lënǝŋulu ǝllëɽǝŋu mǝlaiyǝka nëiñua irǝmwa.
42012009	orn leđa pređ ildi labǝlaiciñi leđa nëiñua liđ alabǝlaicǝni mǝlaiyǝka nëiñua irǝmwa.
42012010	leđa pređ ildi lǝbaṯa lagea iđia gǝleđa liđ alǝŋgǝđeini ŋen iŋi ŋeicia orn leđa ildi lǝbaṯa usila gatǝɽe geicia lënǝŋulu laber liđ alǝŋgǝđeini ŋen iŋi ŋeicia kwai kwai.
42012011	ndǝ leđa lǝndǝmamaṯa leđa nëiñua lǝmajma na nǝlǝŋ nano na leđa nano ildi lerṯo ŋǝlǝŋe ñerṯe ñagagǝrđe ṯa ñagupijǝni ṯau walla ñagwalwaɽa ṯau,
42012012	ŋen ŋanṯa iliga lakǝl đurri usila gatǝɽe giđ aŋǝndërrǝŋaici ŋen ṯa ñaɽwate.
42012013	na eđa gǝnǝŋ eleđa nǝŋeiṯi yesu ṯa, ya eđa gǝbërrǝŋaiđia ŋen lwaɽǝṯu oraiñ ṯa ñakarnǝđe laŋge gënǝŋu garraṯa eŋen.
42012014	yesu nǝŋǝmuɽǝbiṯi eŋen ṯa, esegi giđǝñi igaɽ elǝŋ igi gǝbakarnǝđia laŋge eñaŋ ?
42012015	yesu nǝŋǝlwaɽǝṯi leđa ṯa, rǝmojǝđr eŋen pređ ŋǝđamiñeđǝñano, ŋen ŋanṯa đamǝṯia đeđa đero đeṯo elaŋge lwaiña ildi gënǝŋu gerṯǝlo.
42012016	nǝŋǝlǝlwaɽǝṯi ŋen ŋǝnǝŋ ŋǝwujǝnu. eđa gafo gǝnǝŋ gerṯo laŋge lwaiña na gi gǝlëɽǝŋu galǝŋo ŋwana ŋwaiña kaiñ,
42012017	na gënǝŋu ṯaŋǝɽwato bǝɽan, igëbǝđia ṯau? igero alo ṯa ewǝrǝjaice ŋwana.
42012018	nǝŋaṯa, igiđi yiđi ṯia. igagera nǝmwuđǝni nǝlëɽǝñi, elabǝđe nabǝrano kaiñ, na elowǝrǝjaice ŋwana na laŋge ǝllëɽǝñi,
42012019	na igiđi eɽwate bǝɽan, igerṯo laŋge lëɽǝnu lwaiña kaiñ ŋen ŋanṯa nṯǝli nwaiña. igiđi emiñǝniano na igiđi yese na igiđi yǝṯi na igiđ eŋǝreṯe nano.
42012020	orn rǝmwa rǝlwaɽǝṯǝma ṯa, agaɽ iɽǝṯiano, ulǝŋgi igi đeṯam đamǝṯia đǝlaɽǝŋa đaŋameini. laŋge ildi agaṯoɽaṯǝlo lesegi?
42012021	na eđa garno ṯia igi garǝjaica laŋge ŋen ŋanṯaŋu na gero laŋge lwaiña rǝmwa nëiñua.
42012022	yesu nǝŋǝlwaɽǝṯi ṯalǝmis ṯa, ñerṯe ñagagǝrđe eŋen ŋǝđamǝṯia eđalo ṯa ñagiđi ñase wande walla eŋen ŋaŋǝno esalo ṯa ñagiđi ñëɽǝni wande nano.
42012023	đamǝṯia đamiñaṯo ŋǝsa na aŋǝno yamiñaṯo ndrena.
42012024	ldǝŋǝđeinr eŋen ŋaiyǝŋgwara. yënǝŋulu yaber yawađa na yaber ywanḏa, na yero umuđǝni, orn rǝmwa ralamǝca. gerṯa ñagerṯo ŋeniano ŋwaiña ŋamiñaṯo ndǝfia ?
42012025	esegi eñaŋ gaɽǝwađaṯa gabaɽǝjaieia đamǝṯia đǝlëɽǝŋu đagǝrđiađa?
42012026	nṯia ndǝ ñagaber ñagaɽǝwađaṯa ñagëbǝđia ŋen iŋi ŋǝtǝfr ŋamiñaṯo ŋen pređ, ŋen ŋanṯau ñagagǝrđa eŋen ŋǝṯënu?
42012027	ldǝŋǝđeinr eŋǝŋgeiña. ŋënǝŋulu ŋaber ŋameđa al muṯǝrara na ŋaber ŋawaṯa ndrena. orn igǝndǝlwaɽǝṯia ṯa suliman igi gerṯo ŋaɽrwa ŋwaiña kaiñ gero gaŋǝra ŋaiyo garno ŋǝŋgeiña.
42012028	ndǝ rǝmwa rarǝmoṯwa ŋaiña ṯia, iŋi ŋafo eđǝñwa điñǝđi na ŋiđ aŋǝweieǝni isia ulaldiṯano, rënǝŋu raber riđ arǝndrǝmoṯe kaiñ ṯa ñerṯe ndrena, ya leđa ñaŋgi ñagerṯo đonaṯa đǝtefr?
42012029	ñaŋ, ñerṯe ñagabapwaiña lalasǝm na lalǝṯǝnia na ñerṯe ñagagǝrđe eŋen ŋǝnǝŋ.
42012030	leđa pređ lalo labapwaiña laŋge ildi orn eṯalo galiŋeṯo laŋge ildi đeṯam eñaŋ.
42012031	orn bapwaiñr ŋǝlǝŋe ŋǝrǝmwa ŋaɽnda na laŋge ildi liđ alǝndǝneini cum.
42012032	ñerṯe ñagiđǝñalo, ya ñere ñǝlëɽǝñi, eṯalo gëɽu ŋen ṯa aŋǝndǝnaice ŋǝlǝŋe ŋǝlëɽǝŋu.
42012033	iliđr laŋge eldalo ñananaice leđa al gǝrus ildi laɽo ŋǝbaiyaŋǝno. erṯr ërrua igǝrus igi gaber giđ aŋaiewareṯe, laŋgela ildi laber liđ alǝmǝndëđǝni lelo, alo isi yero oɽom ano ṯwaiñ na noɽǝlea naber nagerau laŋge.
42012034	ŋen ŋanṯa alo isi laŋge eldalo lararreiđǝnu lafau, nare enalo niđ anofeṯe eum.
42012035	ñagëɽǝnu ndrena nano ñambaña ñerṯo isiano ṯa ñaṯuɽeini
42012036	ñarneṯe leđa ildi laṯurṯi elǝŋ egen aŋoɽǝbǝđe iđǝsa đǝđamǝđia, ṯa ndǝ gënǝŋu geṯo nǝŋubǝɽi ëuwǝr lënǝŋulu liđ almagagiṯi taltal.
42012037	lǝbai laŋǝra nano ildi ndǝ elǝŋ egen geṯo giđ aŋǝlǝfiđi lapa sǝnđua. igǝndǝlwaɽǝṯia đeṯam ṯa, elǝŋ giđ aŋoɽǝmaice erena gǝlëɽǝŋu, giđ aŋǝlǝlwaɽǝṯi ṯa alɽaŋe alo alase na giđ aŋela aŋǝlnaice ŋǝsa.
42012038	ndǝ elǝŋ geṯo ulǝŋgiano gerregano walla ulǝŋgiano na gafiđi leđa lapa sǝndua lënǝŋulu laŋǝra nano.
42012039	ñagaliŋeṯo ŋen iŋi, ṯa gǝbanṯa eđa gerṯo eɽa galǝŋinnano liga oɽom yiđ aiyǝwela ṯa gënǝŋu gero gaŋgiṯia oɽorn aiyënṯi eɽa ŋabǝɽa.
42012040	đeṯam ñaŋ cum ñaṯuɽeini. ŋen ŋanṯa iđia gǝleđa giđ aŋela iliga ndǝ ñagabaṯa gamǝlu.
42012041	na buṯrus nǝŋeɽǝđe yesu ṯa, ya elǝŋ agwalwaɽo ŋen iŋi ŋǝwujǝnu ŋen ŋanṯa nanda walla ŋen ŋanṯa leđa pređ cum?
42012042	elǝŋ yesu nǝŋaṯa, esegi gaɽ ebai igi guđǝrwaṯo eŋen na galiŋeṯo ŋen nǝsi igi eđa gerṯǝma gamëɽi gaɽnda eleđa ildi lamǝđuɽǝđǝnṯia ṯa aŋǝlnanaice aicǝba iliga lǝđǝsa?
42012043	ebai gakǝl gaŋǝra nano, igi eđa gerṯǝma ndǝ geṯo giđ aŋǝmafiđi gëbǝđia ŋen ṯia.
42012044	igǝndǝlwaɽǝṯia đeṯam ṯa eđa gerṯǝma giđ aŋiđi ebai gakǝl gaɽnda elaŋge pređ ǝllëɽǝŋu.
42012045	orn ndǝ ebai gakǝl gǝbaṯa egare, eđa gerṯiñi gero geṯo ram, nǝŋǝtwođe nǝŋǝpwi leđa ildi lëbǝđia ŋǝmëɽria laɽorra na ɽrlda, nǝŋǝse nǝŋǝṯi kaiñ nǝŋǝramuɽi
42012046	eđa gerṯo ebai gakǝl giđ aŋela iliga ilđi gǝbaṯa gamǝlu na iliga ildi gaijǝba, na eđa gerṯǝma giđ aŋǝmaṯǝbǝđiano aŋǝmënǝci eđakǝme đǝleđa ildi lǝɽiano eŋen.
42012047	ebai igi galiŋeṯo ŋen eđa gerṯǝma gwonaṯa orn gero gaṯoɽaṯa ŋen walla giđu ŋen ŋagea ŋen eđa gerṯǝma gwonaṯa, ebai igi giđ aŋǝpwuni kaiñ.
42012048	orn ebai igi gaijǝba ŋen, eđa gerṯǝma gwonaṯa nǝŋiđi ŋen ŋǝɽiano gënǝŋu giđ aŋǝpwuni aten. ŋen ŋwaiña ŋiđ aŋwoneini eleđa ildi laneinu ŋen ŋwaiña. ŋen ŋwaiña ŋiđ aŋiɽǝđǝni egeđa igi gananeinu ŋen ŋwaiña.
42012049	igeṯo ṯa eme isia alo na igwonaṯa ṯa isia aiyfeṯe điñǝđi.
42012050	igerṯo mamuḏiya isi đeṯam igǝbenṯiau, na igananeini ŋen ŋini liga igamǝlu igǝbenṯiau.
42012051	ñagaṯa ṯa igeṯo ṯa enaice leđa lalo đǝbëɽǝđia eŋen? ndo, igǝndǝlwaɽǝṯia ṯa igeṯo ṯa ñafeṯe ɽetǝɽeteo.
42012052	na điñǝđi na iliga lǝnëiñua leđa leɽa liđ algeađaiđe, na leđa liɽijan liđ alǝge leđa liɽijin.
42012053	đaṯa giđ aŋge iđia gǝlëɽǝŋu, na iđia giđ aŋge eṯen. wuji giđ aŋge ŋere ŋǝlëɽǝŋu, na ŋere ŋiđ aŋge lǝŋgen. na unin giđ aŋge una na una giđ aŋge unin.
42012054	na yesu nǝŋǝlwaɽǝṯi leđa ildi lwaiña ṯa, ndǝ ñagǝseicia ltuŋga labǝṯwa ndalǝŋgwa ñaṯa ṯa, taltal rǝmwa rađǝne na đeṯam rađǝne.
42012055	na ndǝ ñagǝseicia đabera đura đǝɽǝđalo ñaṯa ṯa, aŋal giđ aŋǝbwiṯi na đeṯam aŋǝbwiṯi.
42012056	ya leđa ñaŋgi ñagerṯo ŋen ŋeɽijan. ñagaliŋeṯo ŋen ŋalo na ŋǝltuŋga. ŋen ŋanṯau ñagaijǝba ŋen ŋǝliga ildi?
42012057	ŋen ŋanṯau ñagaber ñagabirnḏeicia ŋen ṯa ñaliŋeṯe ŋen ŋǝđeṯam?
42012058	ndǝ ñagabǝṯa nǝsǝria leđala ildi lǝsǝkǝnde, ndǝ ñagafo eđađ, nḏeicr ŋen ṯa ñaṯoɽaṯe ŋen ṯa leđa ildi lǝsǝkǝnde laber liđ alǝnđǝbǝleđe elǝŋ nëiñua na elǝŋ gaber giđ aŋǝndǝnaiee askari na askari yaber yiđ aiyǝndënǝei isijǝn.
42012059	igǝndǝlwaɽǝṯia ṯa ñagaber ñagiđi ñamiñe isijǝn illi ndǝ ñaganaiđo gǝrus pređ mǝlin đero đǝṯëni.
42013001	iliga lakǝl leđa lǝmaṯan leṯo ldǝlwaɽǝṯi yesu ŋen ŋǝleđa lalo ijalil ildi bilaṯus gǝlobǝđaiđo ŋǝfǝni nano eŋen đǝɽǝđǝniađa eđen.
42013002	yesu nǝŋǝluɽǝbiṯi eŋen ṯa, ñagaṯa ṯa leđa ildi lalo ijalil ildi laneinu ŋen iŋi ŋubwa, leicia kaiñ lamiñaṯo leđa lwomǝn lalo ijalil?
42013003	igǝndǝlwaɽǝṯia ndo. orn ndǝ ñagaber ñagaŋgiṯia ŋen eŋalo ŋeieia ñoɽǝbaṯe rǝmwa nano ñagiđi ñamǝndëđǝni ŋen ŋarno lënǝŋulu.
42013004	na leđa lakǝl ɽređ na đenǝŋ ldǝmiñe liɽijin, ildi eɽa igi gađaŋǝṯa elo alo isilwam nǝŋǝliɽǝṯi nano nǝŋǝlǝɽiñe, ñagaṯa ṯa lënǝŋulu leicia lamiñaṯo leđa pređ lalo yursalim?
42013005	igǝndǝlwaɽǝṯia ndo. orn ndǝ ñagaber ñagaŋgiṯia ŋen eŋalo ŋeicia ñoɽǝbaṯe rǝmwa nano ñaŋ pređ ñagiđi ñamǝndëđǝni garno lënǝŋulu cum.
42013006	yesu nǝŋǝlǝlwaɽǝṯi ŋen iŋi ŋǝwujǝnu, nǝŋaṯa, eđa gǝnǝŋ gerṯo ebǝđa igi gakađo igi gǝlëɽǝŋu ginǝb nǝŋela nǝŋaṯa gamama liđia nǝŋerṯe gǝlǝfiđia.
42013007	na gënǝŋu nǝŋeiṯi eđa garǝmoṯwa gi ṯa, nṯǝlia niɽijin igeṯo ṯa epwaiñe ŋebǝđa niyerṯe igǝlǝfiđia. ređo uɽi. ŋen ŋanṯau uɽi gamo alo isi pređ mǝɽǝmǝɽeñ?
42013008	eđa nǝŋǝmuɽǝbiṯi eŋen ṯa, ya elǝŋ ŋgiṯu uɽi iṯǝlia igi cum ṯa yuri alo yeworǝjaiee đǝl.
42013009	ndǝ giđ aŋǝlǝŋe ŋen ŋëpi orn nde gaber giđ aŋǝlǝŋe agiđi ŋaređe.
42013010	na yesu gafo gǝbërrǝŋaicia leđa ŋen imajrna yǝnǝŋ iloman lǝđǝmiñǝniano,
42013011	na wuji gafo gǝnǝŋ igi gerṯo usila nano geicia nṯǝlia ređ na đenǝŋ nemiñe niɽijin giđǝma garwaṯo. wuji gafo geɽǝwano kaiñ na gero gaɽǝwađǝṯia gatoṯa elo.
42013012	na ndǝ yesu gǝseicǝma nǝŋǝmundǝđi ṯa aŋǝmeṯa nano neŋaṯa, wuji agamiñǝnu iđorwaṯia đǝlaɽǝŋa,
42013013	nǝŋǝrnëɽi raŋ nano. na taltal wuji nǝŋǝtoṯe elo nǝŋǝđurwaṯe nǝŋǝnaice remwa ŋaɽrwa.
42013014	orn elǝŋ gǝmajma nǝŋǝciṯano kaiñ ŋen ŋanṯa yesu geiđu eđa iloman lǝđǝmiñǝniano, nǝŋǝlwaɽǝṯi leđa ṯa, iñornan đenǝŋ ldǝmiñe lunto leđa lëbǝđia ŋǝmëɽria nṯia elar ṯa ñakeiđini iñoman iñei, gerṯa iloman lǝđǝmiñǝniano.
42013015	na eleŋ yesu nǝŋǝmuɽǝbiṯi eŋen ṯa, ya leđa ñaŋgi ñagerṯo ŋen ŋiɽijan, gerṯa ñaŋ pređ ñagamiña iri na ñǝɽiŋgia eneɽa enen ṯa ñǝlnaice ŋawa iloman lǝđǝmiñǝniano ?
42013016	na wuji igi gaɽo ŋere ŋibrayim igi seṯan gëndǝma nṯǝli ređ na đenǝŋ nemiñe niɽijin, na gerṯa ŋen ŋaŋǝra ṯa gënǝŋu aŋǝmiñǝni eŋen iŋi iloman lǝđǝmiñǝnianc?
42013017	ŋen yesu gwalwaɽo ṯia leđa pređ ildi larnagea ldirǝwano, ŋen nǝŋǝlǝsǝki enare, na leđa pređ laŋǝra nano kaiñ ŋen ŋanṯa aŋwara pređ yesu giđǝlo.
42013018	orn yesu nǝŋaṯa, ŋǝlǝŋe ŋǝrǝmwa ŋarno wande? igwalwaɽa ṯa ŋarno ŋen ŋǝwande?
42013019	ŋǝlǝŋe ŋǝrǝmwa ŋarno ŋǝlwa ŋǝkarḏal iŋi ŋǝrresi kaiñ iŋi maji gǝnǝŋ gakađo ijǝnena, na ŋǝlwa nǝŋobǝđe nǝŋǝɽeṯe uɽi goɽra kaiñ na ndǝfia nelo naɽaŋa ndreṯe.
42013020	na yesu nǝŋaṯa tǝŋ, igiđi elwaɽe ṯa ŋǝlǝŋe ŋǝrǝmwa ŋarno wanđe?
42013021	ŋǝlǝŋe ŋǝrǝmwa ŋarno uđǝɽi igi wuji gamo nǝŋënǝci igaicǝba igǝsafiya iɽijan ṯa aŋǝmiñe aicǝbano pređ.
42013022	yesu gafo eđađ gabǝṯa alo yursalim, nǝŋamiñe irnuŋ alo ywaiña.
42013023	na eđa gǝnǝŋ nǝŋǝmeɽǝđe ṯa, ya elǝŋ leđa ildi lëbǝrni lënǝŋulu ltefr? yesu nǝŋǝlǝlwaɽǝṯi ṯa,
42013024	nḏǝjeicr ŋen ŋǝɽwano ṯa ñënṯi igëuwǝr erraŋǝno ŋen ŋanṯa igǝndǝlwaɽǝṯia ṯa leđa lwaiña liđ alwonaṯe lǝbenṯia orn laber liđ alaɽǝwađǝṯe lǝbenṯia.
42013025	nđǝ eđa gerṯo eɽa gatođa aŋǝldanḏe eɽa na ñaŋ ñagaṯurwa ndëuwǝr ṯǝñëpu ëuwǝr ṯǝñaṯa, ya elǝŋ, ya elǝŋ gagiṯǝnde, gënǝŋu giđ aŋǝnđuɽǝbiṯi eŋen aŋaṯa, igaijǝba ñageṯo ŋga.
42013026	orn ñagiđi ñaṯa, lǝgasr na lǝgëṯr na agërrǝŋaiđu ŋen irnuŋ egaiñ.
42013027	orn gënǝŋu giđ aŋaṯa, igǝndǝlwaɽǝṯia ṯa igaijǝba ñageṯo ŋga. ŋgaṯǝñr nano ya leđa ilđi ñagëbǝđia ŋen ŋeieia.
42013028	đara na đǝsaṯa eŋađ liđ alfeṯe alo yakǝl ndǝ ñagǝseicia ibrayim na isag na yagub na anbiya pređ lafo eŋǝlǝŋe ŋǝrǝmwa na ñaŋ ñëɽǝni nđëuwǝr.
42013029	leđa liđ alela alo enđalǝŋgwa na alo enđele na alo eđeɽǝđalo na liđ alase eŋǝlǝŋe ŋǝrǝmwa.
42013030	đeṯam leđa lǝmaṯan ilđi lǝnḏurṯu liđ alɽeṯe lnëiñua, na leđa lǝmaṯan ilđi lnëiñua liđ alɽeṯe lǝnḏurṯu.
42013031	iliga lakǝl farisiyin yǝmaṯan niyela niyeiṯi yesu ṯa, twođo alo isi ŋaɽe. iruḏus gwonaṯa gaŋaɽiña.
42013032	yesu nǝŋǝleiṯi ṯa, mbǝr ñǝlwaɽǝṯi ođǝlaŋ gakǝl ṯa, điñǝđi na ulalđiṯano igamiña nusila neieia na igǝbeiđia đǝmwa na ndǝ ñoman ñaɽo ñiɽijin ŋǝmëɽria ŋǝlëɽǝñi ŋiđ aŋǝɽiñađeini.
42013033	orn đeṯam igabǝla điñǝđi na ulalđiṯano na ulalđiṯano igei ŋen ŋanṯa nabi yaber yaɽǝwađaṯia yebaiyǝṯe alo yarto, illi alo yursalim.
42013034	ya ursalim, ya ursalim, ŋaŋgi agaɽiño al anbiya na agamǝnđaiyo leđa ŋwandraŋa ildi lǝđweinṯiaŋa. ñoman ñwaiña igafo igwonaṯa igararraiđia ñere ñǝlaɽǝŋa ñi nano ŋen ŋarno uɽǝfia gararraiđia ñere enǝlđe, orn aganeđo.
42013035	seiđu, eɽa gǝlaɽǝŋa gaṯëđǝnialo. igaŋǝlwaɽǝṯia ṯa agaber agiđi ŋaiñǝseiei tǝŋ illi ndǝ liga leṯo ildi agiđi ŋawaṯau, gënǝŋu gǝbuŋǝnṯu igi geṯo igirǝŋ gelǝŋ rǝmwa.
42014001	ndǝ yesu gënṯu egeɽa gǝrnaji gǝnǝŋ gaɽ elǝŋ gal farisiyin ṯa aŋǝse iloman lǝđǝmiñǝniano leđa larǝmoṯǝma.
42014002	na maji gafo gǝnǝŋ yesu nëiñua igi gwuma, gaɽo bwađǝbwađ aŋǝno,
42014003	na yesu nǝŋeɽǝđe leđa ildi lǝbërrǝŋaiđia al ganun na al farisiym, nǝŋaṯa, al ganun yaṯa ṯa ŋen ŋaŋǝra eđa gabakeiđia iloman lǝđǝmiñǝniano walla ŋen ŋëđǝñinu?
42014004	orn lënǝŋulu ṯalbwaiño ŋǝma. yesu nǝŋëndi maji nǝŋǝmeiđi nǝŋǝmađwaṯe.
42014005	na yesu nǝŋeiṯi farisiyinanda ṯa, esegi eñaŋ ndǝ iđia gǝlëɽǝŋu walla tia ilëɽǝŋu liɽǝṯu ilǝbu gënǝŋu gaber gabǝla aŋǝlabǝce iloman lǝđǝmiñǝniano ?
42014006	yënǝŋulu yero yaɽǝwađaṯia yamuɽǝbiṯi eŋen iŋi.
42014007	yesu nǝŋǝrǝmoṯe leđa ildi lënǝjǝnu egeɽa lapwaiña alo yaŋǝra nǝŋǝlǝlwaɽǝṯi ŋen ŋǝnǝŋ ŋǝwujǝnu
42014008	nǝŋaṯa ṯa, ndǝ eđa gǝnǝŋ gaŋundǝđi ṯa ŋeṯa nḏǝsa đǝđamǝđia ŋerṯe agaɽaŋa alo yaŋǝra ŋen ŋanṯa aŋgaicia eđa gundǝđǝnu igi goɽrǝṯiaŋa
42014009	na eđa igi gundǝđǝnđe giđ aŋela aŋǝlwaɽǝṯi ṯa, naico maji igi alo yaŋǝra. orn nǝŋirǝwano ŋaɽaŋe alo yǝnḏurṯu.
42014010	orn ndǝ agundǝđǝnu mbu ŋaɽaŋe alo yǝnḏurṯu ṯa ndǝ eđa geṯo igi gundǝđǝŋa gënǝŋu giđ aŋwǝlwaɽǝṯi, oraiñ elaŋ ŋaɽaŋe alo yaŋǝra. orn leđa pređ ildi ñagaɽaŋǝlda liđ alŋanaice đame.
42014011	ŋen ŋanṯa eđa igi goɽrinia bǝɽan gënǝŋu giđ aŋiđǝni gǝta, na eđa igi gǝbǝđǝni gǝta bǝɽan gënǝŋu giđ aŋoɽrini.
42014012	yesu nǝŋǝlwaɽǝṯi maji cum igi gundǝđǝma nǝŋaṯa, ndǝ agëbǝđia đǝsa đoɽra ŋerṯe agundǝđi leđa laɽ rappa walla lorldalo walla lǝmađalanda walla leđa laɽëuwǝr ildi lwaiña laŋge, ŋen ŋanṯa aŋgaicia lënǝŋulu lomanaŋ liđ alaŋundǝđi nṯia ŋen ŋiđ aŋoɽǝbaṯe nano.
42014013	ndo, ndǝ agëbǝđia đǝsa đoɽra undǝđu leđa laɽo ŋǝbaiyaŋǝno na ildi laɽo lebǝco na ilđi laijǝba lǝbǝrlda na ildi laŋǝlisi.
42014014	nṯia agiđi ŋǝreṯe nano ŋen ŋanṯa lënǝŋulu laber laɽǝwađaṯia laŋuɽǝbiṯia ŋen. agiđi ŋapǝɽǝni ŋen leđa luđǝrwaṯo eŋen liđ altuđini.
42014015	ndǝ eđa gǝnǝŋ igi laɽaŋǝlda gano ŋen iŋi gënǝŋu nǝŋǝlwaɽǝṯi yesu ṯa, eđa gaŋǝra nano igi giđ aŋase eŋǝlǝŋe ŋǝrǝmwa.
42014016	yesu nǝŋǝmeiṯi ṯa, eđa gǝnǝŋ giđu đǝsa đoɽra kaiñ nǝŋundǝđi leđa lwaiña.
42014017	na iliga đǝsa đafau maji gwǝđweiṯu ebai ṯa aŋǝlwaɽǝṯi leđa lundǝđǝnu ṯa, elar ŋen ŋanṯa laŋge pređ laṯuɽeinu.
42014018	orn lënǝŋulu pređ lafo eŋen ŋunto lërǝkǝđeiđia ŋen. eđa gananoŋ gaṯa, igiliđu gi na đeṯam igabǝla enwane. igaŋeɽǝđia ṯa ŋaiñǝŋgiṯi.
42014019	eđa gwomǝn nǝŋaṯa, igiliđu ñǝndǝri ređ na igabǝla yilǝnḏeici. igaŋeɽǝđia ṯa ŋaiñǝŋgiṯi.
42014020	eđa gwomǝn nǝŋaṯa, igamǝđo maijǝn nṯia igaber igaɽǝwađaṯa igeṯo.
42014021	orn ebai nǝgabǝla nǝŋǝlwaɽǝṯi eđa gerṯǝma ŋen iŋi, orn eđa nǝŋǝciṯano nǝŋǝlwaɽǝṯi ebai ṯa, mbu taltal irnuŋ gǝndëuwǝr ŋamama leđa ildi laɽo ŋǝbaiyaŋǝno na ildi laɽo lebǝco na ildi laŋǝlisi na ilđi laijǝba lǝbǝrlda.
42014022	orn ebai nǝŋaṯa, ya elǝŋ igiđu ŋen agwalwaɽǝṯiñi orn alo yafo mǝldin.
42014023	na eđa nǝŋǝlwaɽǝṯi ebai ṯa, mbu erađ na eđǝñwa ŋǝmama leđa ŋabǝɽaŋa ṯa eɽa gǝlëɽǝñi aŋunḏeini.
42014024	igǝndǝlwaɽǝṯia ṯa eđa gero gǝnǝŋ igi igundǝđǝma ananoŋ giđ aŋǝnaṯe ŋǝsa ŋǝlëɽǝñi.
42014025	leđa lwaiña kaiñ labǝɽo yesu ŋǝla na yesu nǝŋǝređialo nǝŋǝlǝlwaɽǝṯi ṯa,
42014026	ndǝ eđa gǝnǝŋ geṯo ñi nano na gero ganeđo lǝŋgen na eṯen na wasen na ñere ñǝlëɽǝŋu na lorlden na etam gǝlëɽǝŋu, gënǝŋu gaber gaɽǝwađaṯa gaiñǝteṯa.
42014027	eđa igi gaber garrǝpa đuɽi đǝlëɽǝŋu aŋaiñǝteṯe gënǝŋu gaber gaɽǝwađaṯa gaiñǝteṯa.
42014028	esegi eñaŋ ndǝ gwonaṯa gwađa eɽa igi gađaŋǝṯa elo, gaber gaɽaŋalo ananoŋ aŋinḏeici ŋen ŋǝgǝrus, ndǝ gerṯo ywaiña ŋen ŋanṯa ŋǝmëɽria iŋi?
42014029	ŋen ŋanṯa aŋgaica ndǝ guraṯo ađuna na gaber gaɽǝwađaṯa gabǝɽǝnḏeṯa eɽa, leđa pređ ildi laseieu liđ almađamǝce eŋen,
42014030	lđaṯa, eđa igi guraṯo ađuna nǝŋerṯe gaɽǝwađaṯia gwađa.
42014031	walla elǝŋ gwuŋga igi gabǝla iđǝbwaiñǝđia elǝŋga gwomǝn, gaber gaɽaŋalo ananoŋ nǝŋinḏeiei ŋen ndǝ leđa ǝllëɽǝŋu ilđi laɽo alǝf ređ laɽewađaṯa lađama leđa lelǝŋ gwomǝn ilđi laɽo alǝf eređia giɽijan?
42014032	ndǝ laber laɽǝwađaṯia elǝŋ giđ aŋǝđwaṯe leđa lǝmaṯan ndǝ gënǝŋu gafo nwaldaŋ mǝldin ṯa aleɽǝđe elǝŋ gwomǝn alǝrreiđia eŋen đǝbwaiñǝđia đero.
42014033	nṯia cum eđa gǝnǝŋ eñaŋ igi gero gaŋgiṯia laŋge pređ ǝllëɽǝŋu gaber gaɽǝwađaṯia gaiñǝteṯa.
42014034	ŋǝrraɽa ŋaŋǝra orn ndǝ đanaṯa ađerṯe ŋiđ aŋǝneieǝni ŋope ṯau?
42014035	ŋero ŋeniano đǝge ŋen ŋanṯa đuđa na ŋero đǝl ano. leđa lauwǝṯu đǝge. eđa gerṯo nënǝñia ṯa aŋǝliyene, ŋgiṯǝma aŋǝne.
42015001	leđa pređ ilđi latǝmeicia ṯulba na leđa leicia laijomǝđaṯa yesu ṯwaiñ ṯa alne ŋen ŋǝlëɽǝŋu.
42015002	farisiyin na leđa ildi lǝbërrǝŋaiđia ŋen ŋal ganun lamǝlađo ŋenŋa lđaṯa, eđa igi gǝbaŋǝnṯia leđa leicia na lasǝlda.
42015003	yesu nǝŋǝlǝlwaɽǝṯi ŋen iŋi ŋǝwujǝnu, nǝŋaṯa,
42015004	esegi eñaŋ igi gerṯo yaŋala miyya na đwaṯo elorǝb đǝnǝŋ, gënǝŋu gaber gaŋgiṯia yaŋala yǝṯënu eređia đenǝŋ nalo eređia marldwan na đenǝŋ nemiñe marldwan eđǝñwa aŋǝbapwaiñe đaŋala iđi đwaṯo orn aŋǝfiđi?
42015005	ndǝ gafiđu nǝŋǝreṯe nano nǝŋabeini netam
42015006	na ndǝ garǝmaṯo eɽa nǝŋundǝđi leđa laɽ rappa na leđa laɽ ëuwǝr nǝŋǝleiṯi ṯa, alaŋǝreṯr nano ŋen ŋanṯa igafiđu đaŋala iđi đwaṯo.
42015007	igǝndǝlwaɽǝṯia garno ṯia eum đaŋǝra nano điđ ađǝfeṯe egeɽa gǝrǝmwa elo ŋen ŋanṯa eđa gǝnǝŋ geicia igi gaṯađo ŋen ŋǝlëɽǝŋu ŋeicia nǝŋoɽǝbaṯe rǝrnwa nano, đaŋǝra nano kaiñ đamiñaṯo đaŋǝra nano iđi đafo ŋen ŋanṯa leđa eređia đenǝŋ nalo eređia marldwan na đenǝŋ ldǝmiñe marldwan ildi luđǝrwaṯo eŋen.
42015008	walla wuji gwuŋga igi gerṯo al kairia ređ niyǝṯwe yǝnǝŋ egworǝb gaber gǝbëɽi isia ilamba aŋǝmǝndađe eɽa aŋǝbapwaiñe kaiñ orn aŋfiđi ?
42015009	ndǝ gafiđu gënǝŋu nǝŋundǝđi leđa laɽ rappa na leđa laɽ ëuwǝr nǝŋǝleiṯi ṯa, alaŋǝreṯr nano ŋen ŋanṯa igafiđu al kairia isi ywaṯo.
42015010	igǝndǝlwaɽǝṯia ṯa, ŋen ŋarno ṯia cum mǝlaiyǝka irǝmwa yaŋǝra nano kaiñ ŋen ŋanṯa eđa gǝnǝŋ igi gaṯađo ŋen ŋǝlëɽǝŋu ŋeicia nǝŋoɽǝbaṯe rǝmwa nano.
42015011	yesu nǝŋaṯa, maji gafo gǝnǝŋ gerṯo liđia liɽijan.
42015012	na iđia gǝṯa nǝŋeɽǝđe eṯen ṯa, akarnǝđǝṯǝnde đwala ŋaiñǝnaice đǝlëɽǝñi. na eṯen giđu ṯia.
42015013	iliga ltefr iđia gǝta nǝŋǝrreiđi laŋge pređ nǝgabǝṯa alo yǝnǝŋ nwaldaŋ. na alo yakǝl gënǝŋu nǝŋǝmǝndađe gǝrus eŋen ŋeicia.
42015014	na ndǝ gǝrus yamǝndëđǝnu đǝge ŋorwaṯa nǝŋëndi alo isei na gënǝŋu nǝŋǝcoiñǝṯe,
42015015	nǝgabǝla ldǝɽaŋe edaga gǝnǝŋ galo yakǝl na eđa gwađwaṯǝma eđǝñwa ṯa aŋǝnanaice lṯrua ŋǝsa.
42015016	na gënǝŋu gwonaṯa kaiñ ṯa aŋunḏǝjaice ara gǝlëɽǝŋu ŋǝsaŋa iŋi lṯrua lasa na eđa gero gǝnǝŋ ganaicǝma lalasǝni.
42015017	orn ara gǝlëɽǝŋu nǝŋǝtwođc na gënǝŋu nǝŋaṯa, gerṯa leđa laɽo lwaiña ilđi lađuɽǝđǝnṯia papa lderṯe ŋǝsa ŋwaiña ŋen igabaiyaṯa ëli ŋorwaṯa.
42015018	igiđi etwođe yeɽe papa nano emalwaɽǝṯi ṯa, papa igiđu ŋen ŋeicia ŋgeo rǝmwa relo na ŋa nëiñua.
42015019	na igero igarǝjađaṯa eŋen ṯa igaɽ iđia gǝlaɽǝŋa mǝldin. iđǝñi igarno eđa gaŋǝđuɽǝđǝnṯia.
42015020	na gënǝŋu nǝŋǝtwođe nǝgabǝṯa eṯen nano. ŋen gënǝŋu gafo nwaldaŋ mǝldin eṯen ṯaŋǝmaseicu nǝŋǝmaɽǝṯe ŋabaiyaŋǝno, nǝŋobǝđe nǝŋǝmëndiano nǝŋǝmwëɽwëṯe ëiñua egworǝb.
42015021	na iđia nǝŋǝmeiṯi ṯa, papa igiđu ŋen ŋeicia ŋgeo rǝmwa relo na igero igarǝjađaṯa eŋen ṯa igaɽ iđia gǝlaɽǝŋa mǝldin.
42015022	orn eṯen nǝŋǝlwaɽǝṯi lǝbai ǝllëɽǝŋu ṯa, mbǝr taltal ñapa erena igi gaŋǝra gamiñaṯo lorǝba pređ ñamëɽi nano, na naicǝmar al kaṯeb eldoman na nḏǝbina nǝrǝmanǝña.
42015023	mar ŋǝnḏǝri ŋađǝwo ñaɽiñe na alǝsr alaŋǝreṯr nano,
42015024	ŋen ŋanṯa iđia igi gǝlëɽǝñi gafo gaiyo orn gamǝṯo tǝŋ. gënǝŋu gafo gwaṯo orn gafiđǝnu. na lënǝŋulu ldaŋǝreṯe nano kaiñ.
42015025	orn iđia goɽra gafo igi na ndǝ geṯo nǝŋǝjomǝđaṯe eɽa nano gënǝŋu ṯaŋǝno leđa laŋǝra nano ṯaɽrǝjaico ole.
42015026	gënǝŋu nǝŋundǝđi eđa gǝnǝŋ igi gëbǝđia ŋǝmëɽria nǝŋǝmeɽǝđe ṯa ŋen ŋǝwande?
42015027	eđa gëbǝđia ŋǝmëɽria nǝŋǝmalwaɽǝṯi ta, oralo geṯo na eṯalo gaɽiñǝṯǝma ŋǝnḏǝri ŋađǝwo ŋen ŋanṯa iđia goɽǝbaṯǝma nano, gëpi.
42015028	orn iđia goɽra nǝŋǝciṯano kaiñ nǝŋǝneđe gǝbenṯia egeɽa. na eṯen nǝŋǝmiñaṯǝma nano nǝŋǝmekeɽǝđe kaiñ.
42015029	gënǝŋu nǝŋuɽǝbiṯi eṯen eŋen ṯa, igiđǝṯǝŋa ŋǝmëɽria ŋwonḏǝṯo kaiñ nṯǝlia ini nwaiña, na igero iganeđa ŋen ŋǝnǝŋ ŋǝlaɽǝŋa. orn agero agaiñǝnaica rldo ṯa ñaŋǝreṯe nano leđala ildi ñagaɽǝlda rappa.
42015030	orn ndǝ iđia igi gǝlaɽǝŋa geṯo igi gǝsi liji laŋge ǝllaɽǝŋa ildi laɽo nalaiñ agaɽiñǝṯǝma ŋǝnḏǝri ŋađǝwo.
42015031	na eṯen nǝŋǝmeiṯi ṯa, ŋere, lǝgafr jaica na laŋge pređ ildi igerṯǝlo lënǝŋulu ǝllaɽǝŋa.
42015032	ŋen đeṯam ṯa lǝgaŋǝrar nano ŋen ŋanṯa orǝba igi gǝlaɽǝŋa gafo gaiyo orn gamǝṯo tǝŋ. gënǝŋu gafo gwaṯo orn gafiđǝnu.
42016001	na yesu nǝŋǝlwaɽǝṯi ṯalǝmis ilëɽǝŋu cum ṯa, eđa gafo gǝnǝŋ gaɽ elǝŋ gerṯo laŋge lwaiña gerṯo eđa gǝmanwanṯia laŋge. orn leđa lasǝku maji igi ldǝlwaɽǝṯi elǝŋ ṯa, maji gasa laŋge ǝllaɽǝŋa.
42016002	na elǝŋ nǝŋundǝđi maji nǝŋǝmalwaɽǝṯi ṯa, ŋen ŋanṯau iŋi igano ŋen ŋanṯa ŋa? aŋaieǝñi ŋen ŋǝlaɽǝŋa, ŋen ŋanṯa agaber agaɽǝwađaṯa agaiñǝnwanṯia laŋge ǝllëɽǝñi mǝldin.
42016003	maji ṯaŋǝɽwato bǝɽan ṯa, igëbǝđia ṯau ŋen ŋanṯa elǝŋ gǝlëɽǝñi gaiñamiña eŋen? igero igwonḏǝṯa ŋen ŋanṯa igawađa na igirǝwano ṯa igǝbekeɽǝđia leđa laŋge.
42016004	orn igaliŋeṯo igëbǝđia ṯau ṯa ndǝ igamiñǝni đǝge eŋen leđa liđ alǝñaŋǝnṯi eneɽa enen.
42016005	na gënǝŋu nǝŋǝrundǝđi leđa ildi lerṯo amǝcu egelǝŋ nǝŋeɽǝđe eđa gananoŋ ṯa, amǝcu gǝlaɽǝŋa gaɽo ṯau?
42016006	eđa nǝŋaṯa, ŋela ŋaɽo safiya eređia ređ. maji nǝŋǝmeiṯi ṯa, maŋ abređa gǝlaɽǝŋa ŋaɽaŋe alo taltal ŋǝwërđi, eređia đenǝŋ.
42016007	maji nǝŋeɽǝđe eđa gwomǝn ṯa, amǝeu gǝlaɽǝŋa gaɽo ṯau ? eđa nǝŋaṯa, ŋwana ŋaɽo suwal eređia ređ. maji nǝŋǝmeiṯi ṯa, maŋ abređa gǝlaɽǝŋa ŋǝwërđi eređia đenǝŋ nalo eređia giɽijin.
42016008	na elǝŋ nǝŋǝnaice maji đame igi gafo gǝɽiano eŋen ŋen ŋanṯa galiŋeṯo ŋen nǝsi. đeṯam liđia lalo isi laliŋeṯo ŋen nǝsi iliga elden lamiñaṯo liđia larrerre.
42016009	igǝndǝlwaɽǝṯia ṯa, iđr rappa ŋenŋa ŋǝlaŋge lalo iŋi ŋǝɽiano ṯa ndǝ laŋge lalo lamǝndëđǝnu lënǝŋulu alǝndaŋǝnṯi eneɽa enen nǝbǝɽǝbǝte.
42016010	eđa igi guđǝrwaṯo eŋen ŋǝtefr gënǝŋu guđǝrwaṯo eŋen ŋoɽra, na eđa igi gǝɽiano eŋen ŋǝtefr gënǝŋu gǝɽiano eŋen ŋoɽra.
42016011	nṯia ndǝ ñagero ñaguđǝrwaṯo eŋen ŋǝlaŋge lalo esegi giđ aŋǝndǝnaice laŋge ildi lǝđeṯam ṯa ñarǝmoṯe?
42016012	na ndǝ ñagero ñaguđǝrwaṯa eŋen ŋǝleđa lwomǝn esegi giđ aŋǝndǝnaice ŋen eŋalo?
42016013	eđa gero gǝnǝŋ gaɽǝwađaṯa gǝđuɽǝđǝnṯia nǝlǝŋ niɽijan, ŋen ŋanṯa gënǝŋu giđ aŋǝneđe elǝŋ gǝnǝŋ na giđ aŋubwiṯi elǝŋga gwomǝn walla gënǝŋu giđ aŋǝnaiee elǝŋ gǝnǝŋ etam gǝlëɽǝŋu na giđ aŋǝđame elǝŋ gwomǝn. ñagaber ñagaɽǝwađaṯa ñagǝđuɽǝđǝnṯia rǝmwa na laŋge lalo cum.
42016014	al farisiyin cum isi yubwa gǝrusya kaiñ yano ŋen iŋi niyǝmađamǝce eŋen.
42016015	yesu nǝŋǝlǝlwaɽǝṯi ṯa, ñaŋ ñagwaɽwa. tiṯia leđa ṯa ñaguđǝrwaṯo eŋen rǝmwa nëiñua, orn rǝmwa raliŋeṯo nare enalo. laŋge ildi leđa laṯa laŋǝra loɽra lënǝŋulu lǝbuŋǝnu rǝmwa nëiñua.
42016016	ŋen yuanna gamǝlu geṯo al ganun yafo na al anbiya yafo cum. ndǝ yuanna geṯo ŋǝlǝŋe ŋǝrǝmwa ŋërrǝŋeinu na leđa pređ lǝbenṯia ŋabǝɽaŋa.
42016017	ŋen ṯa alo na elo yamǝndëđǝni ŋenŋa ŋabapeđ ŋamiñaṯo ŋen ṯa ŋwëɽiña ŋunto ŋǝtefr ŋal ganun aŋamǝnđëđǝni.
42016018	eđa ganeđo wasen nǝŋǝme wuji garto gënǝŋu gaɽ alaiñ. na eđa igi gamama wuji igi ebaŋgen ganeđǝma gënǝŋu gaɽ alaiñ.
42016019	maji gafo gǝnǝŋ gerṯo laŋge lwaiña. ndrena nǝlëɽǝŋu naŋǝra kaiñ nabɽwaŋǝno, na gënǝŋu gaŋǝra nano ñoman pređ eŋen ŋǝlaŋge lwaiña ǝllëɽǝŋu.
42016020	na eđa gafo gǝnǝŋ gaɽo ŋǝbaiyaŋǝno gǝbernia liasǝr na gënǝŋu nǝŋandre igëuwǝr gǝmaji gerṯo laŋge lwaiña, na gerṯo rëɽi aŋǝno pređ.
42016021	na gënǝŋu gajoicoiña gabicini aicǝbaga gǝmaji igi gǝbǝrtǝṯia alo. na ñina ñeṯo ṯaiñǝmaṯǝŋaṯo irëɽi.
42016022	orn eđa gaɽo ŋǝbaiyaŋǝno gaiyo na mǝlaiyǝka yapǝma ṯalǝndraṯo elo ibrayimga. na maji gerṯo laŋge lwaiña nǝŋaiye cum nǝŋwurǝni
42016023	ṯaŋǝɽaŋo alo iseṯan nǝŋǝtuđi isi ṯaŋǝseicu ibrayim na liasǝr lafǝldǝga
42016024	nǝŋundǝđi ibrayim nǝŋaṯa, papa ibrayim giaṯǝñi ŋǝbaiya nano ŋǝđwaṯe liasǝr aŋënǝei loman eŋau laɽnda ltefr, aŋǝñëɽi nḏaŋǝla ṯa ađamǝleṯe, ŋen ŋanṯa igubwa piđ aŋǝno isia isi.
42016025	orn ibrayim nǝŋaṯa, ŋere lǝŋǝđeinu eŋen ṯa agananeinu ŋen ŋaŋǝra ŋǝlaɽǝŋa liga agamǝṯo garno liasǝr gananeinu ŋen ŋeieia. orn điñǝđi gënǝŋu gabǝɽinu nano ëli orn agagǝrđo kaiñ.
42016026	na eum alo yëni yoliano iligano ṯa leđa ildi lonaṯa lamiña alo isi alǝŋeṯa nano alerṯe laɽǝwađaṯa luɽǝđaṯa ëlua, na ṯa eđa gero eñaŋ aŋaɽǝwađaṯe guɽǝđaṯa ëli.
42016027	na maji nǝŋaṯa, orn igaŋeɽǝđia papa ṯa ŋǝđwaṯe liasǝr egeɽa gǝđaṯa gǝlëɽǝñi,
42016028	ŋen ŋanṯa igerṯo lorldaiñanda đenǝŋ, ṯa gënǝŋu aŋǝlǝbǝɽe nano ṯa alerṯe leṯo alo isi eŋen ŋubwa kaiñ.
42016029	ibrayim nǝŋǝmeiṯi ṯa, lënǝŋulu lerṯo musa na al anbiya. ŋgiṯǝlo aldǝnaṯe.
42016030	orn maji nǝŋaṯa, ndo papa ibrayim. orn ndǝ eđa gǝnǝŋ geṯǝlo nano gatwođo eŋǝɽaiñ lënǝŋulu liđ alṯađe ŋen eŋen ŋeicia aloɽǝbaṯe rǝmwa nano.
42016031	ibrayim nǝŋǝmeiṯi ṯa, ndǝ lënǝŋulu lero lǝnna ŋen ŋǝmusa na ŋal anbiya laber liđ alǝburgwađeini eŋen ndǝ eđa gǝnǝŋ gatwođo eŋǝɽaiñ.
42017001	yesu nǝŋǝlwaɽǝṯi ṯalǝmis ilëɽǝŋu ṯa, đeṯam ŋen ŋiđ aŋela iŋi ŋaɽǝwađaṯa ŋëbǝđia leđa alǝŋgiṯi ŋen ŋǝlëɽǝñi. orn eđa igi gǝmama ŋen iŋi giđ aŋǝneini ŋen ŋubwa.
42017002	gǝbanṯa eđa gakǝl aŋakaseini lwandra egǝtam loɽra kaiñ larno ala aŋǝwǝjǝni igal bar ŋen iŋi ŋaŋǝra kaiñ ŋamiñaṯo ŋen ndǝ gënǝŋu gëbǝđia eđa gǝnǝŋ eñere iñi aŋiđi ŋen ŋeicia.
42017003	rǝmojǝđr eŋen. ndǝ oralo gaŋiṯia ŋen ŋeieia gariñaṯǝma na ndǝ gaŋgiṯia ŋen ŋǝlëɽǝŋu ŋeieia ŋgǝđeicǝma ŋen iŋi.
42017004	ndǝ gaŋiṯia ŋen ŋeicia ñoman đenǝŋ ñemiñe ñiɽijan lomanto, orn nǝŋela ñoman đenǝŋ ñemiñe ñiɽijan, nǝŋaṯa, igoɽǝbađaṯo eŋen, ŋen đeṯam agiđi ŋǝmǝŋgǝđeici ŋen ŋǝlëɽǝŋu ŋeicia.
42017005	leđa lǝđweinu ldeiṯi elǝŋ yesu ṯa, naicǝnde đonaṯa.
42017006	elǝŋ yesu nǝŋaṯa, gǝbanṯa ñagerṯo đonaṯa đǝtefr garno ŋǝlwa ŋǝrresi ŋal karḏal ṯa ñagaɽǝwađaṯa ñagwalwaɽǝṯa uɽi igi, pǝɽǝnu ŋǝwërđǝni igal bar na uɽi ganǝṯǝnde.
42017007	esegi eñaŋ igi gerṯo ebai galaɽa na gǝsi yaŋala ndǝ geṯo igi giđ aŋǝmalwaɽǝṯi ṯa, elaŋ taltal ŋaɽaŋalo ŋase?
42017008	orn gënǝŋu gaber gǝlwaɽǝṯia ebai ṯa, aɽǝṯiñi ŋǝsa ŋoɽǝmaice erena ŋaiñǝđuɽǝđǝnṯi liga igasa na igǝṯia, orn aganǝŋa agiđi ŋase na agiđi ŋëṯi?
42017009	na gënǝŋu giđ aŋërṯi ebai nano ŋen ŋanṯa ebai giđu ŋen gwalwaɽǝṯǝma ? igaṯa ndo.
42017010	nṯia cum ndǝ ñaganǝñaŋ ñagiđu ŋen pređ ŋwalwaɽǝnṯǝnde aṯar, ñagaɽo lǝbai lero ŋeniano. ñagiđu ŋen ŋaɽo đeṯam inanda.
42017011	ndǝ gabǝla eđađ iđi đabǝṯa alo yursalim yesu gabǝɽo iligano alo nano isamǝri na alo nano ijalil.
42017012	ndǝ gǝbenṯia irnuŋ gǝnǝŋ leđa ređ ildi lagǝro lopǝđaiđǝlda. lënǝŋulu lađǝru nwaldaŋ aten,
42017013	ṯalmurǝndǝđu ldaṯa, ya elǝŋ yesu giaṯǝnde ŋǝbaiya nano.
42017014	ndǝ yesu nǝŋǝlǝseici nǝŋǝlǝlwaɽǝṯi ṯa, mbǝr ñërrǝŋaice kana aŋǝno esalo. ndǝ labǝɽo ldiđǝni ltǝɽe.
42017015	na eđa gǝnǝŋ iŋulu ndǝ gǝseicu ṯa aŋǝno ilëɽǝŋu yeiđinu nǝŋoɽǝbǝđe nǝŋǝnaice rǝmwa ŋaɽrwa olega pǝlelo.
42017016	na gënǝŋu nǝŋwođǝñiṯi yesu erǝmanǝŋ nǝŋǝmaŋërṯi nano. na gënǝŋu gaɽ eđa galo isamǝri.
42017017	yesu nǝŋǝmuɽǝbiṯi eŋen ṯa, gerṯa leđa laɽo ređ leiđinu? leđa luŋga ildi lǝṯënu laɽo đenǝŋ ldǝmiñe marldwan?
42017018	leđa lero ildi loɽǝbǝđo alnaice rǝmwa ŋaɽrwa illi maji igi gaɽ ilia?
42017019	na yesu nǝŋǝmeiṯi ṯa, twođo ŋaɽe. đonaṯa đǝlaɽǝŋa đeiđiaŋa.
42017020	al farisiyin niyeɽǝđe yesu ṯa ŋǝlǝŋe ŋǝrǝmwa ŋiđ aŋela ndoŋǝɽa. na gënǝŋu nǝŋǝluɽǝbiṯi eŋen ṯa ŋǝlǝŋe ŋǝrǝmwa ŋaber ŋiđ aŋela ndǝ ñagarǝmojǝđia.
42017021	leđa laber liđ alǝlwaɽe ṯa, seiđr fǝŋu iŋi, walla seiđr fǝŋu ŋakǝl. đeṯam ŋǝlǝŋe ŋǝrǝmwa ŋafo eñaŋ.
42017022	yesu nǝŋeiṯi ṯalǝmis ṯa, liga liđ alela ildi ñagiđi ñwonaṯe ñagaseicia loman lǝnǝŋ eñoman ñiđia gǝleđa orn ñagaber ñagiđi ñaseici.
42017023	leđa liđ alǝndǝlwaɽǝṯi ṯa, seiđr fǝŋu igi, orn seiđr fǝŋu gakǝl. ñerṯe ñagabǝla. ñerṯe ñalëldǝñaicia elo.
42017024	ŋen ŋarno rǝmwa rasa ndele narǝwađialo pređ ndalǝŋgwa iđia gǝleđa giđ aŋiđi ṯia cum iloman ǝllëɽǝŋu.
42017025	orn ananoŋ ŋen đeṯam ṯa gënǝŋu aŋǝnaneini ŋen ŋwaiña ŋubwa ŋeicia na aŋǝniđǝni eleđa lǝliga ildi.
42017026	ŋen ŋǝliga ildi iđia gǝleđa giđ aŋǝwela ŋiđ aŋarneṯe ŋen ŋǝliga lǝnua.
42017027	leđa laso ldǝṯia ldǝmame wasenanda na liji ɽrlda ldǝmamǝnu ŋen nua gamǝlu gǝbenṯia egeɽa igi gǝlađa nǝŋau, na ŋawa ŋeṯo ŋwaiña nǝŋǝlamǝndađe pređ.
42017028	nṯia cum ŋen ŋiđ aŋarneṯe ŋen ŋǝliga lǝloṯ. leđa laso lđǝṯia ldiliđi, lđǝwađe, ldwađe.
42017029	orn iloman loṯ gamiñau alo isǝḏum isia na al kibriṯ lirǝwa elo ldamǝndađe leđa pređ.
42017030	ŋen ŋiđ aŋfeṯe ṯia iloman iđia gǝleđa giđ aŋërrǝŋeiniau.
42017031	iloman lakǝl ndǝ eđa gǝnǝŋ gafo eɽa eđǝpe na laŋge ǝllëɽǝŋu lafo egeɽa ŋgiṯǝmar aŋerṯe gǝbenṯia eɽa ndǝ girǝwa ṯa aŋǝlmame, nṯia cum ŋgiṯr eđa gafo igi aŋerṯe gađaŋa.
42017032	lëldǝŋǝđeinr eŋen ŋǝwasen loṯ.
42017033	eđa igi garǝrnoṯwa đamǝṯia đǝlëɽǝŋu gënǝŋu giđ aŋwoṯe laŋge pređ na đamǝṯia cum orn eđa igi gǝbaiya ŋen ŋanṯa ñi gënǝŋu giđ aŋamǝṯe đeṯam.
42017034	igǝndǝlwaɽǝṯia ṯa, ulǝŋgi gakǝl leđa liɽijan liđ alanđre nal aŋgǝrem yento, na eđa gǝnǝŋ giđ aŋǝmǝni orn eđa gwomǝn aŋǝṯëni.
42017035	liji liɽijan ɽrlda liđi ṯalwađo na wuji gǝnǝŋ giđ aŋǝmǝni orn wuji gwomǝn giđ aŋǝṯëni.
42017036	leđa liɽijan liđ alfeṯe igi, na eđa gǝnǝŋ giđ aŋǝmǝni orn eđa gwomǝn giđ aŋǝṯëni.
42017037	na ṯalǝmis niyuɽǝbiṯi yesu eŋen ṯa, ya elǝŋ, fǝŋga? yesu nǝŋǝleiṯi ṯa, alo isi aŋǝno yǝwaŋge gaiyo yafau atwar yiđ aiyorraiđi eum.
42018001	yesu nǝŋǝlwaɽǝṯi ṯalǝmis ŋen ŋǝwujǝnu ṯa đeṯarn yënǝŋulu ṯayekeɽǝđo rǝmwa jaiea jaiea na aiyerṯe yofǝđiano,
42018002	nǝŋaṯa, elǝŋ gafo gǝnǝŋ alo yǝnǝŋ igi gero giđǝña rǝmwa na gero giđǝña leđa cum.
42018003	na wuji gafo gǝnǝŋ igi ebaŋgen gaiyo, na gënǝŋu nǝŋǝmeṯa nano ñoman ñwaiña nǝŋaṯa, naieǝñi ŋen ŋuđǝrwaṯo ŋëđa igi gagiaiñi.
42018004	iliga ltefr gënǝŋu ganeđo orn iliga lǝnḏurṯu nǝŋaṯa egare, igero igiđǝña rǝmwa na igero igiđǝña leđa
42018005	orn ŋen ŋanṯa wuji igi gaiñirnḏeieia kaiñ igiđi emanaice ŋen ŋuđǝrwaṯo ŋen ŋanṯa nḏurṯu alo gënǝŋu aŋerṯe gaiñǝcware.
42018006	elǝŋ yesu nǝŋaṯa, nǝr ŋen iŋi elǝŋ gǝɽiano eŋen gwalwaɽo.
42018007	na rǝmwa raber rarǝmoṯwa ṯa leđa ǝllëɽǝŋu ildi lwoṯǝnu alneini ŋen ŋuđǝrwaṯo ildi lurǝndǝđia ëđǝñin na ulǝŋgi? na rënǝŋu rǝlamǝđaṯa aɽaten?
42018008	igǝndǝlwaɽǝṯia ṯa rënǝŋu rarǝmoṯwa ṯa lënǝŋulu alneini ŋen ŋuđǝrwaṯo taltal. orn iđia gǝleđa giđ aŋfiđi đonaṯa alo ndǝ giđ aŋela?
42018009	na yesu nǝŋǝlwaɽǝṯi leđa lǝmaṯan ŋen ŋǝwujǝnu ildi lëɽǝni đǝñano ṯa luđǝrwaṯo eŋen na ildi lađamǝca leđa eŋen ildi lṯënu pređ.
42018010	leđa liɽijan lënṯu igal ekǝl ṯa aleɽǝđe rǝmwa. eđa gǝnǝŋ gal farisiyin na eđa gwomǝn gatǝmeicia ṯulba.
42018011	eđa gal farisiyin gađǝru nǝŋǝṯurṯu rǝmwa ṯia eŋen ŋǝlëɽǝŋu ṯa, ya rǝmwa igaŋërṯǝŋa nano ŋen ŋanṯa igero igǝbarna leđa ildi lṯënu, ildi lasaṯa lorǝba na lagera ŋen na laɽaŋa lijila ɽrǝto, na ŋen ŋanṯa igero igǝbarna eda igi gatǝmeicia ṯulba cum.
42018012	igaɽaŋa ŋorwaṯaŋa ñoman ñiɽijan eñoman đenǝŋ ñǝmiñe ñiɽijan. na igananaiđia laŋge egworǝb ildi ɽređ elaŋge pređ igananeinǝlo.
42018013	orn eđa igi gatǝmeicia ṯulba gađǝru nwaldaŋ aten na gero gamedǝñwa gatuđi isi elo ṯaŋupǝnu lurumia bǝɽan nǝŋaṯa, ya rǝmwa giaṯiñi ŋǝbaiya nano ŋen ŋanṯa igeicia.
42018014	yesu nǝŋaṯa, igandǝlwaɽǝṯia ṯa eđa igei gatǝmeicia ṯulba gađaŋo guđǝrwaṯo eŋen rǝmwa nëiñua orn eđa gwomǝn gero gëbǝđia ṯia. ŋen ŋanṯa eđa igi goɽrinia bǝɽan gënǝŋu giđ aŋiđǝni gǝta na eđa igi gǝbǝđǝni gǝta bǝɽan gënǝŋu giđ aŋoɽrini.
42018015	leđa lafo lamamaṯi yesu ñere eñen ṯa gënǝŋu aŋǝlǝpǝrre. orn ndǝ ṯalǝmis yaseieu ṯia negariñaṯe leđa.
42018016	yesu nǝŋundǝđeini ñere nano, nǝŋaṯa, ŋgiṯr ñere aiñeṯa nano. ñerṯe ñagǝlǝtriṯia ŋen ŋanṯa leđa larno ṯia liđ alënṯi eŋǝlǝŋe ŋǝrǝmwa.
42018017	đeṯam igǝndǝlwaɽǝṯia eđa gǝnǝŋ igi gaber gabaŋǝnṯia ŋǝlǝŋe ŋǝrǝmwa ŋen ŋarno ŋere ŋǝta gënǝŋu gaber giđ aŋënṯi.
42018018	na elǝŋ gǝnǝŋ geɽǝđo yesu nǝŋaṯa, ya eđa gaŋǝra gǝbërrǝŋaiđia ŋen, igëbǝđi ṯau ṯa yerṯe đamǝṯia đǝbǝɽǝbǝte?
42018019	yesu nǝŋǝmeiṯi ṯa, agënǝciñi igaŋǝra eđa? eđa gero gǝnǝŋ gaŋǝra illi rǝmwa runto.
42018020	agaliŋeṯo al ganun. ŋerṯe agaɽaŋa wujiga garto, ŋerṯe agaɽiñǝđia, ŋerṯe agalaldǝbǝca, ŋerṯe agaɽǝwen na điñǝṯu eṯalo na lǝŋgalo.
42018021	na elǝŋ nǝŋǝmeiṯi ṯa, igarǝmoṯo ŋen iŋi pređ liga ildi igaɽ ëđǝm na điñǝđi mǝldin.
42018022	ndǝ yesu gano ŋen iŋi nǝŋǝmeiṯi ṯa agafo pwa eŋen ŋǝnǝŋ. mbu ŋiliđi laŋge pređ ǝllaɽǝŋa orn ŋananaice leđa al gǝrus ildi laɽo lǝbai na agiđi ŋerṯe laŋge lwaiña egeɽa gǝrǝmwa elo. na elaŋ ŋaiñǝteṯe.
42018023	orn elǝŋ ṯaŋwano kaiñ ndǝ gano ŋen iŋi ŋen ŋanṯa gënǝŋu gerṯo laŋge lwaiña.
42018024	ndǝ yesu gaseicu elǝŋ gwana kaiñ nǝŋaṯa, ŋen ŋabɽwaŋǝno ṯa leđa ildi lerṯo laŋge lwaiña alënṯi eŋǝlǝŋe ŋǝrǝmwa.
42018025	ndǝ đëuri đǝbenṯia iđǝɽi đal ibri ŋen iŋi ŋabapeđ ŋamiñaṯo ŋen ṯa eđa igi gerṯo laŋge lwaiña gǝbenṯia eŋǝlǝŋe ŋǝrǝmwa.
42018026	leđa ildi lano ŋen iŋi laṯa, nde ŋen ŋafo ṯia esegi gaɽǝwađaṯa gëbǝrni.
42018027	yesu nǝŋaṯa, ŋen iŋi leđa laber laɽǝwađaṯa lëbǝđia rǝmwa rënǝŋu raɽǝwađaṯa rëbǝđia.
42018028	buṯrus nǝŋaṯa, seicu, nanda ñagaŋgiṯu neɽa enaiñ ñagaŋateṯa.
42018029	yesu nǝŋǝlǝlwaɽǝṯi ṯa, đeṯam igǝndǝlwaɽǝṯia ṯa leđa pređ ildi laŋgiṯu neɽa enen na wasenanda na lorldenanda na eṯenanda na lǝŋgenanda na ñere ŋen ŋanṯa ŋǝlǝŋe ŋǝrǝmwa,
42018030	lënǝŋulu lid alneini điñǝđi laŋge lwaiña kaiñ lamiñaṯo laŋge lananoŋ ña iliga ildi liđ alela liđ alneini đamǝṯia đǝbǝɽǝbǝte.
42018031	yesu nǝŋǝmaṯe ṯalǝmis alǝsoŋ nǝŋǝlǝlwaɽǝṯi ṯa, seiđr lǝgabǝṯar alo yursalim na ŋen pređ iŋi al anbiya yawërđu eŋen ŋiđia gǝleđa ŋiđ aŋǝɽiñađeini,
42018032	ŋen ŋanṯa gënǝŋu giđ aŋǝneiđǝni eleđa ildi gerṯa laɽo yawuḏ na giđ aŋǝđamǝjǝni eŋen na giđ aŋwërni na giđ aŋǝđaṯabijǝni nano.
42018033	lënǝŋulu liđ almëupwi kaiñ almaɽiñe na ndǝ ñoman ñaɽo ñiɽijin gënǝŋu giđ aŋǝtwođe.
42018034	orn ṯalǝmis yero yaliŋeṯa ŋen iŋi pređ na ŋen ŋalǝbǝjeinǝlo. na yënǝŋulu yaijǝba ŋen iŋi yesu gwaɽwato.
42018035	ndǝ yesu gafo alo yariya ṯwaiñ eda gǝnǝŋ gaŋǝlisi gafo gaɽaŋa eđađ ṯaŋekeɽǝđo leđa laŋge.
42018036	ndǝ maji gano leđa lwaiña leṯo eđađ nǝŋeɽǝđe ṯa, ŋen ŋǝwanđe?
42018037	na leđa ldǝmeiṯi ṯa, yesu galo inasiraṯ fǝŋu lǝberlda eđađ.
42018038	gënǝŋu nǝŋundǝđi yesu nǝŋaṯa, iđia gǝḏawuḏ, giaṯiñi ŋǝbaiya nano.
42018039	leđa ildi lafǝma nëiñua ldǝmagariñaṯe ldǝmeiṯi ṯa aŋǝbwaiñe ŋǝma, orn maji ṯaŋurndǝđu kaiñ nǝŋaṯa ṯa, iđia gǝḏawuḏ giaṯiñi ŋǝbaiya nano.
42018040	yesu nǝŋuđǝri nǝŋǝlwaɽǝṯi leđa ṯa mar maji. ndǝ geṯo yesu nǝŋǝmeɽǝđe ṯa,
42018041	fǝwande igi agwonaṯa igaŋiṯia ? maji nǝŋaṯa, ya elǝŋ ŋgiṯiñi iseiđi.
42018042	yesu nǝŋǝmeiṯi ṯa, seiđu. đonaṯa đǝlaɽǝŋa đeiđiaŋa.
42018043	na maji nǝŋǝseiđi taltal nǝŋǝteṯe yesu nǝŋǝnaice rǝmwa ŋaɽrwa. na leđa pređ ldǝnaice rǝmwa ŋaɽrwa ndǝ laseieu ŋen iŋi.
42019001	yesu gënṯu alo yariya nǝŋǝmiñe.
42019002	na maji gafo gǝnǝŋ alo isei gǝbernia sakka. gǝnǝŋu gaɽ elǝŋ gǝleđa latǝmeieia ṯulba na gerṯo laŋge lwaiña kaiñ.
42019003	gënǝŋu ṯaŋwonaṯo gwanwana yesu orn gero gaɽǝwađaṯia ŋen ŋanṯa leđa lafo lwaiña na gënǝŋu gobǝla.
42019004	sakka nǝŋǝfǝđe nëiñua nǝŋabǝṯe egǝbǝđa ṯa aŋǝseiei yesu, ŋen ŋanṯa yesu gamiña eđađ iđei.
42019005	ndǝ yesu garǝmaṯo alo isei nǝŋađaŋaiđe ṯaŋǝseieu sakka iguɽi, nǝŋǝmeiṯi ṯa, ya sakka irǝwaŋ taltal ŋen ŋanṯa điñǝđi igabǝṯa egeɽa gǝlaɽǝŋa eɽaŋau.
42019006	sakka nǝŋirǝwi taltal nǝŋǝmaŋǝnṯi đaŋǝrađa nano.
42019007	ndǝ leđa laseicu ṯia lamǝlađia ŋenŋa ldaṯa, gënǝŋu gabǝla ṯa aŋǝɽeṯe eđa gaijǝbaṯo egeɽa gǝmaji geicia.
42019008	sakka nǝŋuđǝri nǝŋeiṯi elǝŋ yesu ṯa, ya elǝŋ igiđ enanaice leđa ildi laɽo lǝbai waŋge elorǝba liɽijan elaŋge ǝllëɽǝñi na ndǝ igasaṯa eđa gǝnǝŋ wagǝnǝŋ igiđ emoɽǝbiṯi laŋge marldwan.
42019009	yesu nǝŋǝmeiṯi ṯa, điñǝđi đëbǝria đeṯo egeɽa igi, ŋen ŋanṯa gënǝŋu cum gaɽ iđia gibrayim.
42019010	ŋen ŋanṯa iđia gǝleđa geṯo ṯa aŋǝpwaiñe na ṯa aŋëbǝri leđa ildi lǝṯo.
42019011	ndǝ leđa lano ŋen iŋi yesu nǝŋǝlǝlwaɽǝṯi ŋen ŋǝwujǝnu tǝŋ ŋen ŋanṯa gënǝŋu gafo alo yursalim ṯwaiñ, na ŋen ŋanṯa leđa laṯa ṯa ŋǝlǝŋe ŋǝrǝmwa ŋiđ aŋela taltal.
42019012	nṯia yesu nǝŋaṯa, elǝŋ gafo gǝnǝŋ nǝŋǝɽe nwaldaŋ ŋen ŋanṯa aŋǝme ŋǝlǝŋe orn aŋoɽǝbǝđe.
42019013	na gënǝŋu nǝŋundǝđi lǝbai ređ ǝllëɽǝŋu nǝŋǝlnanaice pređ jǝnei nǝŋǝleiṯi ṯa, rǝmoṯr liga igero.
42019014	orn leđa lalo ilëɽǝŋu laneđo elǝŋ na ldǝmađweiṯi leđa ilđi ldaṯa, ñagaŋaneđa ṯa agaɽ elǝŋ egaiñ.
42019015	na ŋen ṯia ŋafo nde elǝŋ gamo ŋǝlǝŋe nǝŋoɽǝbǝđe nǝŋundǝđi lǝbai ređ ǝllëɽǝŋu, ildi gënǝŋu ganaicǝlo gǝrus, ŋen ŋanṯa aŋǝlnwanṯi al gǝrus yafo eɽǝṯau eđa gwomǝn gaɽǝjaico.
42019016	ebai gǝnëiñua nǝŋela nǝŋaṯa, jǝnei isi aganaicǝñi yento igaɽǝjaieo egworǝb yaɽo ređ.
42019017	na elǝŋ nǝŋaṯa, ŋen ŋame agaɽ ebai gaŋǝra. ŋen ŋanṯa aguđǝrwaṯo eŋen iŋi ŋǝtefr igaŋanaicia ŋǝlǝŋe ŋalo ređ.
42019018	na ebai gwomǝn nǝŋela nǝŋaṯa, ya elǝŋ jǝnei isi aganaicǝñi yento igaɽǝjaico egworǝb yaɽo đenǝŋ.
42019019	elǝŋ nǝŋaṯa cnrn igaŋǝnaica ŋǝlǝŋe ŋalo đenǝŋ.
42019020	na ebai gwornǝn tǝŋ nǝŋela nǝŋaṯa, ya elǝŋ, jǝnei isi aganaicǝñi fisi, igarǝmoṯwa yakaseinu egeren.
42019021	igëđǝñaŋa ŋen ŋanṯa agabɽwaŋǝno eŋen ŋaŋgi agamiña laŋge ildi agero agǝlënǝei na ŋaŋgi agwanḏa laŋge agero agǝlǝwađa.
42019022	elǝŋ nǝŋǝmeiṯi ṯa, agaɽ ebai geicia igaŋakarme eŋen ŋǝlaɽǝŋa đurri. agaliŋeṯo ṯa igabɽwaŋǝno eŋen na igamiña laŋge ildi igero igǝlënǝci na igwanḏa laŋge ildi igero igǝlǝwađa?
42019023	nṯia ŋen ŋanṯau agero agǝbencia jǝnei ilëɽǝñi ibanki ṯa ndǝ igeṯo emame yaɽǝjeinu aten?
42019024	nǝŋeiṯi leđa ildi laṯurwa ṯwaiñ ṯa, maṯǝmar jǝnei ñanaiee eđa igi gerṯo jǝnei ređ.
42019025	orn leđa ldǝmeiṯi ṯa, ya elǝŋ gënǝŋu gerṯo jǝnei ređ.
42019026	orn elǝŋ nǝŋaṯa, igǝndǝlwaɽǝṯia ṯa eđa gerṯo laŋge giđ aŋǝlneini lomǝn tǝŋ na eđa igi gero laŋge, waŋge gǝtefr gǝlëɽǝŋu giđ aŋǝmeini.
42019027	na leđa ilđi lageaiñi ild laneđǝñi igaɽ elǝŋ egen, mar leđa ildi ñalǝɽiñaṯe ñi nëiñua.
42019028	ndǝ yesu gaṯa ṯia nǝgabǝṯa nëiñua ŋen gabǝṯa alo yursalirn.
42019029	ndǝ gaijomaṯo alo ibeṯfaji na alo ibeṯani aiyǝn nano ibernia aiyǝn iseṯun, gënǝŋu nǝŋǝdwaṯe ṯalǝrnis iɽijan,
42019030	nǝŋǝleiṯi ṯa, mbǝr irnuŋ gakǝl nëiñua. ŋen ñagabenṯia ñagiđi ñafiđi ŋǝɽiŋgia ŋata ŋakasǝnu iŋi eđa gero gǝnǝŋ gaborṯo. ñamiña ñaiyela.
42019031	ndǝ eđa gǝnǝŋ gandeɽǝđia ṯa, ñagamiña ŋǝɽiŋgia eđa? lwaɽǝṯǝmar ṯa, elǝŋ yesu gwonaṯa.
42019032	leđa ildi yesu gwađwaṯǝlo ldabǝla ldǝfiđi ŋen ŋarno gënǝŋu gwalwaɽǝṯǝlo.
42019033	na liga lënǝŋulu lamiña ŋǝɽiŋgia leđa ilđi lerṯo ŋǝɽiŋgia ldaṯa, ñagamiña ŋǝɽiŋgia eđa?
42019034	lënǝŋulu ldaṯa, elǝŋ yesu gwonaṯa.
42019035	orn ldamǝṯi yesu na leda ldǝkëɽi ndrena ŋǝɽiŋgia nano ldǝnabǝce yesu.
42019036	ŋen gënǝŋu gabǝla leđa ldekelǝci ndrena alo eđađ.
42019037	ndǝ gënǝŋu gaijomaṯo eđađ iđi đirǝwuṯa naiyǝn iseṯun ṯalǝmis pređ isi ywaiña ṯaiyarǝjaico ole nenanaiee rǝmwa đame đaŋǝrađa nano ŋen ŋanṯa aŋwara pređ isi yënǝŋulu yaseicu,
42019038	niyaṯa, gënǝŋu gabuŋǝnṯu igi gaɽ elǝŋ giđ aŋela igirǝŋ gelǝŋ rǝmwa. ŋgiṯr đëuṯaralo ađǝfeṯe elo na ŋaɽrwa pǝlelo yamiñaṯo ltuŋga.
42019039	leđa lǝmaṯan lal farisiyin ildi lafǝlda ldeiṯi yesu ṯa, ya eđa gǝbërrǝŋaiđia ŋen, gariñaṯo ṯalǝmis ilaɽǝŋa.
42019040	yesu nǝŋǝluɽǝbiṯi eŋen ṯa igǝndǝlwaɽǝṯia ṯa ndǝ yënǝŋulu yabwaiña ŋǝma ŋwandra iŋi ŋiđ aŋǝrǝjaice ole.
42019041	na ndǝ yesu gaijomaṯo nǝŋǝseici alo yursalim nǝŋare ŋen ŋanṯa alo isei,
42019042	nǝŋaṯa, igwonaṯa ṯa aganǝŋa agaseieu điñǝđi ŋen iŋi ŋaɽǝwađaṯa ŋaŋanaica đëuṯaralo. orn ŋen iŋi ŋalǝbijǝnu eŋa.
42019043	liga liđ alela ildi leđa lageaŋa liđ aluŋuɽiṯi đuđađa ađǝŋëđiṯi ŋafeṯe iligano agëndǝnu.
42019044	lënǝŋulu liđ alǝŋauwǝṯi alo na ñere ñǝlaɽǝŋa cum, na laber liđ alǝŋgiđiṯi lwandra orǝba nano, ŋen ŋanṯa agaijǝba liga rǝmwa reṯǝŋau nano.
42019045	na yesu nǝŋënṯi igal ekǝl nǝŋǝmiñe leđa taltal ildi lǝbǝliđa laŋge,
42019046	nǝŋǝleiṯi ṯa, ŋen ŋǝwërđǝnu ṯa eɽa gǝlëɽǝñi giđ aŋǝɽeṯe eɽa gǝđǝṯurṯia rǝmwa. ñagiđu gaɽo alo endom.
42019047	na yesu gërrǝŋaicu leđa ŋen ñoman pređ igal ekǝl. orn nǝlǝŋ nǝkana na leđa ildi lǝbërrǝŋaiđia ŋen ŋal ganun, na leđa loɽra lonaṯa lamaɽiña,
42019048	orn lero laɽǝwađaṯa lafiđa ŋen ṯa lëbǝđia ṯau. ŋen ŋanṯa leđa pređ lanaṯǝma kaiñ.
42020001	lomanaŋ iliga lakǝl ndǝ yesu gafo igal ekǝl gǝbërrǝŋaicia leđa ŋen na gwaɽwata eŋen ŋaŋǝra ŋǝrǝmwa nǝlǝŋ nǝkana na leđa ildi lǝbërrǝŋaiđia ŋen ŋal ganun, na leđa loɽra ldǝmeṯa nano
42020002	ldǝmeiṯi ṯa, lwaɽǝṯǝnde agëbǝđia ŋen iŋi ŋǝlǝŋeŋa ŋesegi? na esegi ganaicǝŋa ŋǝlǝŋe iŋi ?
42020003	yesu nǝŋǝluɽǝbiṯi eŋen ṯa, igënǝñi cum igǝndeɽǝđia ŋen ŋǝnǝŋ.
42020004	lwaɽǝṯiñr, rǝmwa rađwaṯo yuanna ṯa aŋǝnanaiđe mamuḏiya walla leđa?
42020005	orn leđa ṯalɽwataiđo alǝsoŋ ldaṯa, ndǝ lǝgǝbaṯar ṯa rǝmwa rađwaṯo yuanna, gënǝŋu giđ aŋǝndǝlwaɽǝṯr ṯa, ñagero ñagǝbendia ŋen ŋǝlëɽǝŋu eđa?
42020006	orn ndǝ lǝgǝbaṯar leđa lađwaṯǝma, leđa pređ liđ alǝndǝmǝndaiyr ŋwandraŋa, ŋen ŋanṯa lënǝŋulu lëɽǝni đǝñano ṯa yuanna gaɽo nabi.
42020007	lënǝŋulu lduɽǝbiṯi yesu eŋen ṯa, ñagaijǝba esegi gwađwaṯo yuanna.
42020008	na yesu nǝŋǝleiṯi ṯa, igaber igiđi endǝlwaɽǝṯi eum igëbǝđia ŋen iŋi ŋǝlǝŋeŋa ŋesegi.
42020009	na yesu nǝŋǝlwaɽǝṯi leđa ŋen iŋi ŋǝwujǝnu nǝŋaṯa, maji gǝnǝŋ gawađa gi ginǝb nǝŋǝnaice leđa ṯa aɽrǝmoṯe nǝgabǝṯa alo yǝnǝŋ nwaldaŋ nǝŋǝɽaŋe tu liga lwalano.
42020010	na ndǝ liga laɽiñađaiđo maji gwađwaṯo ebai eleđa ṯa lënǝŋulu almanaice liđia lǝmaṯan lǝgi. orn leđa ldǝmëupwi ldǝmađwaṯe rerṯa.
42020011	orn maji nǝŋǝđwaṯe ebai gwomǝn. orn leđa ldǝmëupwi ldǝmanaice ŋen ŋubwa cum ldǝmađwaṯe rerṯa.
42020012	orn tǝŋ maji nǝŋǝđwaṯe ebai gwomǝn. orn leđa ldǝmëupwi rëɽra ldǝmauwǝṯi ndëuwǝr.
42020013	orn maji gerṯo gi nǝŋaṯa, igëbǝđia ṯau? igiđi eđwaṯe iđia gǝlëɽǝñi gunto. aŋgaica ndǝ lamaseiea lënǝŋulu liđ almëđǝñiṯi.
42020014	orn ndǝ laseicu iđia lënǝŋulu ṯalɽwataiđo ldaṯa, fǝŋu giđ aŋǝrraṯe elaŋge lǝmaji. almaɽiñr ṯa lǝgiđr alarraṯr elaŋge.
42020015	na ldǝmauwǝṯi ndëuwǝr ldǝmaɽiñe. nṯia maji gerṯo gi giđ aŋǝlɽaicau?
42020016	gënǝŋu giđ aŋela aŋǝɽiñe leđa lakǝl na giđ aŋǝnaice leđa larto gi. ndǝ leđa lano ŋen iŋi yesu gwaɽwato ldaṯa, ndo kwai kwai.
42020017	yesu nǝŋǝnwane nǝŋaṯa, orn ndǝ ŋen ŋero ŋafo ṯia ŋen ŋanṯau iŋi ŋǝwërđǝnu ṯa, lwandra ildi leđa labijǝđia laneđo lënǝŋu laɽo lwandra ildi laɽnda lađuna.
42020018	leđa pređ ildi lǝbǝɽǝṯia ldwandra lakǝl lënǝŋulu liđ algirni kaiñ na lwandra lid alafadaṯe leđa alo ilđi liɽǝṯǝlo nano.
42020019	leđa ildi lǝbërrǝŋaiđia ŋen ŋal ganun na nǝlǝŋ nǝkana lafo lwonaṯa lamëndi iliga lakǝl đurri ŋen ŋanṯa lënǝŋulu laliŋeṯo ṯa yesu gwaɽwata ŋen iŋei ŋǝwujǝnu ŋagealo, orn liđǝña leđa.
42020020	lënǝŋulu labapwaiña liga ṯa almëndi ldǝđweiṯi leđa ŋamǝɽa ilđi lđiđǝni bǝɽan larno leđa ɽrǝmwa, ṯa ldǝndǝlda ŋen ŋǝnǝŋ yesu gwaɽwato ṯa almëɽi eŋǝlǝŋe ŋelǝŋ goɽra.
42020021	lënǝŋulu ldameɽǝđe ṯa, ya eđa gǝbërrǝŋaiđia ŋen ñagaliŋeṯo ṯa ŋen agwaɽwata na agǝbërrǝŋaiđia fǝđeṯam na agëbǝđia leđa pređ laɽǝwaṯo na agǝbërrǝŋaicia leđa đađ đǝrǝmwa ŋenŋa ŋǝđeṯam.
42020022	al ganun yǝbaṯa ṯa ŋen ŋëpi ndǝ ñagananaiđia ṯulba ŋen ŋanṯa elǝŋ goɽra gaisar walla ŋen ŋafo mǝnna?
42020023	yesu nǝŋaliŋeṯe ŋađǝna eŋen nǝŋǝleiṯi ṯa,
42020024	ŋaieiñr gǝrus yarno al kairia. yerṯo sura yesegi na ŋen ŋesegi? lënǝŋulu lđǝmuɽǝbiṯi eŋen ṯa, ŋǝgaisar.
42020025	yesu nǝŋǝleiṯi ṯa, nṯia naicr gaisar laŋge ildi ǝllëɽǝŋu na naier rǝmwa laŋge ildi ǝllëɽǝŋu.
42020026	na lënǝŋulu lero laɽǝwađaṯa lǝbenđia ŋen ŋǝlëɽǝŋu leđa nëiñua. ldirǝwano ŋen ŋanṯa ŋen gukuɽǝbiṯǝlo ldǝbwaiñe ŋǝma.
42020027	leđa lǝmaṯan isaḏḏugiyin, isi yabaṯa ṯa đatwođa đero eŋǝɽaiñ ldeṯa yesu nano ldǝmeɽǝđe,
42020028	ldaṯa, ya eđa gǝbërrǝŋaiđia ŋen, musa gǝwërđǝṯǝnde ŋen ṯa ndǝ orǝba geđa gǝnǝŋ gerṯo wasen orn nǝŋaiye ñere ñero, eđa igi giđ aŋǝme wasen aŋǝlǝŋǝṯi orǝba ñere.
42020029	lđaṯa, lorǝba lafo đenǝŋ ldǝmiñe liɽijan. orǝba gǝnëiñua gamo wasen orn nǝŋaiye ñere ñero.
42020030	na orǝba gwomǝn nǝŋǝrraṯe igwuji orn nǝŋaiye ñere ñero.
42020031	na orǝba gwomǝn nǝŋǝrraṯe igwuji tǝŋ nṯia cum lorǝba pređ ldamǝlađe igwuji orn ldaiye ñere ñero.
42020032	orn nḏurṯu wuji nǝŋaiye cum.
42020033	ndǝ lënǝŋulu liđ altwođe eŋǝɽaiñ wuji giđ aŋǝɽeṯe wasen gesegi? ŋen ŋanṯa lënǝŋulu lamama pređ.
42020034	yesu nǝŋǝluɽǝbiṯi eŋen ṯa, ñere ñǝliga ilđi ñamamǝđia na ñamamǝnu,
42020035	orn leđa ilđi lafiđǝnu larǝjađaṯo eŋen ṯa alënṯi iliga ilđi liđ alela na ṯa altwođe eŋǝɽaiñ lënǝŋulu laber liđ almamǝđe na laber liđ almamǝni.
42020036	đeṯam lënǝŋulu laber laɽǝwađaṯa liđ alaiye tǝŋ ŋen ŋanṯa liđ alarne mǝlaiyǝka na laɽo ñere ñǝrǝmwa ilđi liđ altwođe.
42020037	orn musa gërrǝŋaiđo ŋen ṯa leđa laiyo liđ altuđini ndǝ gǝwërđǝnu ŋen ŋuɽi igi goɽo isiya orn gero gamǝndëđǝnia. gënǝŋu gwalwaɽo ṯa elǝŋ rǝmwa raɽ rǝmwa ribrayim na raɽ rǝmwa risag na raɽ rǝmwa rǝyagub.
42020038	rǝmwa rero raɽ rǝmwa rǝleđa ildi laiyo orn rǝleđa ildi lamǝṯia ŋen ŋanṯa nëndr pređ lǝgamǝṯiar iŋu.
42020039	leđa lǝrnaṯan ildi lǝbërrǝŋaiđia ŋen ŋal ganun ldǝmuɽǝbiṯi eŋen ṯa ya eđa gǝbërrǝŋaiđia ŋen agwalwaɽo ŋope.
42020040	na leđa ldǝmëđǝñiṯi lđerṯe lǝmeɽǝđia ŋen tǝŋ.
42020041	yesu nǝŋeɽǝđe leđa ṯa, ŋen ŋanṯau ñagǝbaṯa ṯa al masiya gaɽ iđia gǝḏawuḏ ?
42020042	ḏawuḏ gënǝŋu gaṯa igađarn gǝmasamir, elǝŋ rǝmwa nǝŋeiṯi elǝŋ gǝlëɽǝñi ṯa ɽaŋalo nḏan đaŋaicǝba đǝlëɽǝñi
42020043	ŋen igamǝlu igëbǝđia leđa ildi laŋagea alɽeṯe waŋge gǝrǝmanǝña rǝlaɽǝŋa.
42020044	ndǝ ḏawuḏ gamënǝci elǝŋ ŋen ŋanṯau gaɽ iđia gǝḏawuḏ?
42020045	yesu nǝŋeiṯi ṯalǝmis, na leđa ldǝne cum ta,
42020046	rǝmojeđr eleđa ildi lǝbërrǝŋaiđia ŋen ŋal ganun ildi labakaldaiea ndrenna nano nwala, ldubwiṯi ŋenŋa ṯa leđa ṯaldǝnano ëiñua nǝsuk, ldubwa aloya yaŋǝra imajma na alo yaɽnda inamǝđia.
42020047	lënǝŋulu lasa laŋge lǝliji ildi lṯëđǝnialo, na ndǝ lǝbeɽǝđia rǝmwa ṯalɽwato ŋen ŋwalano ṯa leđa aldǝnaice đame. lënǝŋulu liđ alakǝmǝni kaiñ.
42021001	yesu nǝŋǝtuđi isi nǝŋǝseici leđa ildi lerṯo laŋge lwaiña lǝbakëɽi gǝrus alo isi leđa lawakëɽi.
42021002	nǝŋǝseici cum wuji gǝnǝŋ gaɽǝbwa igi gaɽ ebai kaiñ gǝṯëđǝnialo nǝŋëɽi gǝrus itefr yarno mǝlin eɽijan.
42021003	na yesu nǝŋaṯa, igǝndǝlwaɽǝṯia đeṯam ṯa wuji igi gaɽ ebai gëɽu gǝrus ywaiña gamiñaṯo leđa pređ,
42021004	ŋen ŋanṯa leđa lakǝl pređ lanaico rǝmwa gǝrus egworǝb igǝrus esen ywaiña, orn wuji igi gero waŋge ganaiđo gǝrus pređ ilëɽǝŋu, isi gaṯa giđ aŋeiyǝse.
42021005	leđa lǝmaṯan ldaṯa ṯa al ekǝl yiđǝnu yaŋǝra ŋaiyo ŋwandraŋa ŋaŋǝra iŋi ŋakëɽǝnu ŋaiyo. na yesu nǝŋaṯa,
42021006	liga liđ alela ildi laŋge ildi ñagǝlǝseicia liđ alǝmǝndëđǝmau na lwanda lǝnǝŋ laber liđ lṯëni norǝba.
42021007	leđa ldǝmeɽǝđe ṯa, ya eđa gǝbërrǝŋaiđia ŋen, ŋen iŋi ŋiđ aŋfeṯe ndoŋǝɽa? na ŋamǝla ŋiđ aŋǝɽeṯe ṯau iŋi ŋiđ aŋǝndërrǝŋaicia ṯa ŋen iŋi ŋafo ṯwaiñ?
42021008	yesu nǝŋaṯa, rǝmojǝđr ṯa ñerṯe ñagǝbǝđǝni ŋađǝna. ŋen ŋanṯa leđa lwaiña liđ alela igirǝŋ gǝlëɽǝñi alwaɽe ṯa, igaɽ al masiya na ṯa liga ildi lëɽǝnu lafo ṯwaiñ. ñerṯe ñagalteṯa.
42021009	orn ndǝ ñagǝnna ṯa đǝbwaiñǝđia đwaiña na đǝgerđe đwaiña cum ñerṯe ñagiđiñalo. đeṯam ŋen iŋi ŋiđ aŋfeṯe ananoŋ orn đamǝndađa đamǝlu điđ ađela.
42021010	orn yesu nǝŋǝlǝlwaɽǝṯi ṯa, leđa liđ altwođe lagea leđa na ŋǝlǝŋe ŋiđ aŋǝtwođe ŋagea ŋǝlǝŋe.
42021011	alo ɽetǝɽeteo yiđ aiyǝtësǝni. laŋge liđ almiñaṯe lwaiña kaiñ, na ŋorwaṯa ŋiđ aŋfeṯe. laŋge liđ alfeṯe loɽra liđǝñia liji alo na ŋamǝla ŋiđ aŋfeṯe iltuŋga.
42021012	orn liga laŋge ilđi pređ lamǝlu leṯo leđa liđ alǝndëndi alǝndǝnanaice ŋen ŋubwa ŋeicia na alǝndëɽi imajma na isijǝn. ñagiđi ñamǝni nǝlǝŋ nëiñua noɽra ŋen ŋanṯa irǝŋ gǝlëɽǝñi.
42021013	nṯia liga liđ alfeṯe ṯa ñaɽwate ŋen ŋǝđeṯam.
42021014	ŋen ŋafǝṯia ëɽr ŋen eŋaṯǝɽa eŋalo ṯa ñerṯe ñagaṯoɽaṯa đopǝṯa eđalo ananoŋ,
42021015	ŋen ŋanṯa igiđ endǝnaice ŋen ŋǝđaliŋeṯa ŋen nǝsi iŋi eđa gero gǝnǝŋ gageand gaɽǝwađaṯa gabǝlaica walla gađama.
42021016	eṯalanđa na lǝŋgalanda na lorldalo na uđaralanda na rappa liđ alǝndǝnaiđe na leđa liđ alǝɽiñe leđa lǝmaṯan eñaŋ,
42021017	na leđa pređ liđ alǝndǝneđe ŋen ŋanṯa irǝŋ gǝlëɽǝñi.
42021018	orn đǝri đero đǝnǝŋ đǝnenda eldalo điđ ađǝmǝndëđǝni.
42021019	ñagiđi ñaneini đamǝṯia đǝđeṯam ŋen ŋanṯa ñagaɽaŋo ñagwonḏǝṯo.
42021020	ndǝ ñagiđi ñaseici alo yursalim iđurinṯia askari yađaiđo, ñagiđi ñaliŋeṯe ṯa đamǝndëđǝni đǝlëɽǝŋu đafo ṯwaiñ.
42021021	orn ŋgiṯr leđa lalo iyuḏiya alaldǝñaṯe naiyǝn. na ŋgiṯr leđa ildi lafo alo yursalim egwaŋano alǝmiñe, na ñerṯe ñagaŋgiṯia leđa ildi lafo eđǝñwa alënṯi,
42021022	ŋen ŋanṯa liga lakǝl lǝđakǝme ṯa ŋen pređ ŋǝwërđǝnu egađam gǝrǝmwa ŋiđ aŋǝɽiñađeini.
42021023	liji ɽrlda iliga lakǝl ildi lonḏaico na ildi lađuɽi ñere liđ alneini ŋen ŋubwa ŋen ŋanṯa ŋen ŋiđ aŋfeṯe ŋubwa kaiñ alo yakǝl na đeiciano điđ ađǝfeṯe leđa nano.
42021024	leđa liđ alǝɽiñǝni yoperreya na liđ alǝkëndǝni na almamǝni alo pređ na leđa ildi gerṯa laɽo al yawuḏ liđ ṯalǝrldađaṯo ursalim alo, ŋen liga ildi lëɽǝnṯu leđa gerṯa laɽo al yawuḏ lamǝlu lamǝnđëđǝni.
42021025	ŋamǝla ŋiđ aŋfeṯe ëđǝñina nano na ubwa nano na ropa nano na leđa lalo liđ algǝrđe kaiñ na liđ alaijǝbeṯe ṯa lëbǝđia ṯau ŋen ŋanṯa al bar yǝbërniano kaiñ na ŋawa ṯaŋakaborṯo elo.
42021026	leđa liđ aɽrǝjeini ŋǝđaiña enare ŋen ŋanṯa liđǝña laŋge kaiñ ildi lënǝŋulu lǝlṯurṯia ṯa aleṯa alo, ŋen ŋanṯa laŋge lelo liđ altësǝni.
42021027	iliga lakǝl leđa liđ alǝseici iđia gǝleđa geṯo isbwoɽua ŋabǝɽaŋa na ŋaɽrwaŋa ŋwaiña.
42021028	ndǝ ŋen ŋananoŋ ŋǝlaŋge ilđi ŋeṯo, seiđr elo na tuđir ŋǝɽwa ŋen ŋanṯa đëbǝria eđalo đafo ṯwaiñ.
42021029	yesu nǝŋǝlǝlwaɽǝṯi ŋen ŋǝwujǝnu ṯa, nwanr ebǝđa na nuɽi pređ.
42021030	ndǝ nuɽi nëbǝɽi ŋǝđobǝraŋa ñagǝseiđia na ñagaliŋeṯo bǝɽan ṯa iṯǝlia gaɽo.
42021031	nṯia eum nde ñagǝseieia laŋge ildi leṯo, lǝŋeṯr ṯa ŋǝlǝŋe ŋǝrǝmwa ŋafo ṯwaiñ.
42021032	đeṯam igǝndǝlwaɽǝṯia ṯa laŋge ilđi liđ alfeṯe ŋen leđa lǝliga ildi lamǝlu lǝbaiya.
42021033	elo na alo liđ alǝmǝndëđǝni orn ŋen ŋǝlëɽǝñi ŋaber ŋiđ aŋǝmǝndëđǝni kwai kwai.
42021034	rǝmojǝđr ṯa ŋaṯǝɽa eŋalo aŋerṯe ŋǝbǝđǝni ŋaɽo tǝgǝtǝg ŋenŋa ŋaŋǝno na đǝramǝɽuađa na đǝgǝrđiađa đalo nṯia ṯa loman lakǝl laber liđ alǝndëndi taltal ŋen ŋarno yar yindia,
42021035	ŋen ŋanṯa loman lakǝl liđ aleṯa leđa nano pređ ilđi lafo alo pređ.
42021036	apr sǝndua, ñekeɽǝđe rǝmwa ṯa ñaneini đwonḏǝṯa ṯa ñamiñe elaŋge ilđi pređ ildi liđ alela na ṯa ñađuri iđia gǝleđa nëiñua.
42021037	na ñoman pređ ëđǝñin yesu nǝŋërrǝŋaice leđa ŋen igal ekǝl na ulǝŋgi nǝŋamiñe nǝŋfeṯe naiyǝn ibernia seṯun.
42021038	na leđa pređ laɽatođo ram ulaldiṯano ṯa almeṯa nano igal ekǝl alne ŋen ŋǝlëɽǝŋu.
42022001	liga lafo ṯwaiñ lǝđǝsa đǝberma al fissa, ŋen al yawuḏ yesa aicǝba gaicǝfa.
42022002	na nǝlǝŋ nǝkana na leđa ildi lǝbërrǝŋaiđia ŋen ŋal ganun lafo labapwaiña ŋen ŋǝnǝŋ ṯa aleɽiñe yesu. ŋen ŋanṯa liđǝña leđa.
42022003	orn seṯan niyënṯi yausa egare igi gǝbernia iskariyuṯi igi gaɽ eđa gǝnǝŋ iṯalǝmis ređ nemiñe eɽijan.
42022004	na gënǝŋu nǝgabǝṯa nǝlǝŋ nǝkana na nǝlǝŋ naskari yal ekǝl ṯalɽwataiđǝlda eŋen ṯa giđ aŋǝlnaice yesu ṯau.
42022005	lënǝŋulu laŋǝra nano ldaṯa ṯa liđ almanaice gǝrus.
42022006	na gënǝŋu larraiđo eŋen iŋi đǝge nǝŋǝpwaiñe liga ṯa aŋǝlonaice yesu ndǝ leđa lero.
42022007	orn loman leṯo lǝđǝsa aieǝba gaieǝfa ildi leđa lauɽiña đaŋala iđi đaɽo đǝɽǝđǝnia đal fissa.
42022008	yesu nǝŋǝđwaṯe buṯrus na yuanna nǝŋǝleiṯi ṯa, mbǝr ñandëɽǝṯi đǝsa alo đal fissa ṯa alasr.
42022009	lënǝŋulu lđǝmeɽǝđe ṯa, agwonaṯa ñagǝbëɽi ŋga?
42022010	yesu nǝŋǝleiṯi ṯa, ndǝ ñagënṯu irnuŋ ñagiđi ñopǝđaiđe eđaga gǝnǝŋ igi garrǝpa ŋawa iɽia. teṯǝmar ndǝ gǝbenṯia eɽa ñaldënṯǝlda,
42022011	ñeiṯi eđa gerṯo eɽa, eđa gǝbërrǝŋaiđia ŋen gaŋeɽǝđe alo yaŋga isi losaṯa al fissa ṯalǝmisya ilëɽǝŋu.
42022012	gënǝŋu giđ aŋǝndǝŋaice alo yǝnǝŋ yoɽra elo isi yerṯo laŋge pređ lǝgǝlwonaṯar. ëɽr đǝsa alo yakǝl.
42022013	lënǝŋulu ldabǝla ldǝfiđi ŋen ŋarno yesu gwalwaɽǝṯǝlo ldëɽi đǝsa alo đal fissa.
42022014	na ndǝ liga leṯo yesu ldaɽaŋalo leđala ildi lǝđweinu.
42022015	yesu nǝŋǝlǝlwaɽǝṯi ṯa, igafo igwonaṯa lǝgasar al fissa isi ŋen igamǝlu iganeini ŋen ŋubwa ŋeieia,
42022016	ŋen ŋanṯa igǝndǝlwaɽǝṯia ṯa igaber igiđi ese al fissa tǝŋ illi ndǝ ŋen iŋi ŋǝɽiñǝđeinu eŋǝlǝŋe ŋǝrǝmwa.
42022017	ndǝ yesu ganeinu al finjan gënǝŋu nǝŋǝrṯi rǝmwa nano nǝŋaṯa, mǝr ñakarnǝđe,
42022018	ŋen ŋanṯa igǝndǝlwaɽǝṯia ṯa igaber igiđi iṯi ŋawa iŋi ŋǝliđia lera tǝŋ illi ndǝ ŋǝlǝŋe ŋǝrǝmwa ŋeṯo.
42022019	nǝŋǝme aicǝba nǝŋǝrṯi rǝmwa nano nǝŋgere nǝŋǝlnaice nǝŋaṯa, igi gaɽo aŋǝno ilëɽǝñi, isi yaneiđǝnu ŋen ŋanṯa ñaŋ. iđr ṯia ṯiñaiñulëldǝŋǝđeiniau.
42022020	nṯia cum ndǝ laso đǝge yesu nǝŋǝme al finjan nǝŋaṯa, fǝŋu đǝrreiđia eŋen đǝmaijǝn iđi đëndǝnu alo ŋǝfǝniŋa ŋǝlëɽǝñi iŋi ŋirǝwǝṯǝndialo.
42022021	orn seiđr, đaŋ đeđa igi gaiñǝnaiđia đafo đaŋđa đǝlëɽǝñi nṯarǝbesa.
42022022	iđia gǝleđa gabǝla eŋen iŋi ŋëɽǝnu ananoŋ orn eđa igi gamanaiđia giđ aŋǝneini ŋen ŋubwa.
42022023	na ṯalǝmis ṯaiyukuɽǝbijǝđiṯu eŋen ṯa fesegi iŋulu giđ aŋiđi ṯia.
42022024	orn yënǝŋulu niyukuɽǝbijǝđǝṯi eŋen cum ṯa esegi goɽra gamiñaṯo lorǝba.
42022025	yesu nǝŋǝleiṯi ṯa, nǝlǝŋ nalo neicuɽǝđicia leđa elo na lënǝŋulu ildi lerṯo ŋǝlǝŋe eleđa lǝbënǝjǝni nǝlǝŋ.
42022026	orn ŋen ŋero ŋafǝṯia eñaŋ. ŋgiṯr eđa goɽra eñaŋ aŋarneṯe eđa gǝta na ŋgiṯr eđa gaɽnđa aŋarneṯe eđa gǝđuɽǝđǝnṯia leđa.
42022027	esegi goɽra? gënǝŋu igi gaɽaŋa nṯarǝbesa walla eđa gëbǝđia ŋǝmëɽria? gerṯa gënǝŋu igi gaɽaŋa nṯarǝbesa? orn igafo eñaŋ igaɽ eđa gǝđuɽǝđǝnṯia leđa.
42022028	ñaŋ ñagaɽo leđa ildi lǝgǝldǝɽaŋarlda eŋen ŋabɽwaŋǝno iŋi igananeinu.
42022029	na ŋen ŋarno papa gǝlëɽǝñi gëɽǝṯiñi ŋǝlǝŋe, nṯia curn igǝndëɽǝṯi ŋen
42022030	ṯa ñase na ñǝṯi nṯarǝbesa ilëɽǝñi eŋǝlǝŋe ŋǝlëɽǝñi na ñagiđi ñerṯe ŋǝlǝŋe ñirnḏeici leđa lisrayil ildi laɽo ŋǝɽwa ređ ldǝmǝñe liɽijan.
42022031	orn yesu nǝŋaṯa, siman, siman, seṯan yǝndonaṯa pređ ṯa aiyǝndurnḏeici ndǝ ŋwana.
42022032	orn igeɽǝđo rǝmwa ŋen ŋanṯa ŋa ṯa đonaṯa đǝlaɽǝŋa ađerṯe đađamǝni. na aganǝŋa ndǝ agoɽǝbaṯo rǝmwa nano onḏǝco lorldalanda.
42022033	siman buṯrus nǝŋǝmeiṯi ṯa, ya elǝŋ, igameđǝño ṯa lǝgabǝṯa sijǝn na ṯa lǝgaɽiñǝnia.
42022034	yesu nǝŋaṯa, buṯrus igaŋwalwaɽǝṯia ṯa điñǝđi agiđi ŋaiñabǝlaice ñoman ñiɽijin ŋen đwaṯa đamǝlu đabara.
42022035	yesu nǝŋeɽǝđe ṯalǝmis ṯa, ndǝ igwađwaṯǝnde ërrua gero gǝgǝrus na ërrua gero na nḏǝbina nero wagǝnǝŋ gafo pwa eñaŋ? lënǝŋulu ldǝmeiṯi ṯa, wagero.
42022036	na yesu nǝŋǝleiṯi ṯa, orn điñǝđi ŋgiṯr eđa igi gerṯo ërrua gǝgǝrus aŋape na ërrua cum, na ŋgiṯr eđa igi gero đoperre aŋǝliđi erena aŋiliđi đoperre.
42022037	igǝndǝlwaɽǝṯia ṯa đeṯam ŋen iŋi ŋǝwërđǝnu egađam gǝrǝmwa ŋamǝlu ŋǝɽiñađeini eŋen ŋǝlëɽǝñi ṯa, gënǝŋu lëɽǝnu leđala ildi lagera ŋen. ŋen ŋanṯa ŋen iŋi ŋëɽǝṯiñi ŋafo ṯwaiñ ŋǝɽiñađeini.
42022038	ṯalǝmis niyǝmeiṯi ṯa, elǝŋ seicu yoperre yëni iɽijan. gënǝŋu nǝŋǝlǝlwaɽǝṯi, ŋgiṯr ŋen iŋi.
42022039	na yesu nǝŋǝmiñe nǝgabǝṯa naiyǝn iseṯun ŋen ŋarno gëbǝđia jaica. na ṯalǝmis ilëɽǝŋu niyǝmaiyǝteṯe alo.
42022040	ndǝ yesu nǝŋarǝmaṯe alo yakǝl gënǝŋu nǝŋǝleiṯi ṯa, ekeɽǝdr rǝmwa ṯa ñerṯe ñagabirnḏeini.
42022041	na gënǝŋu nǝgabǝṯa nëiñua aten nǝŋwođiñiṯi ndriana alo nǝŋǝṯurṯi rǝmwa,
42022042	nǝŋaṯa, papa ndǝ agameđǝño miñeicǝñi finjan isi eŋen ŋubwa kaiñ, orn ŋgiṯu ŋen aŋiđǝni iŋi agwonaṯa, gerṯa ŋen igwonaṯa.
42022043	na mǝlaiyǝka đelo nḏǝmeṯa nano nḏǝmonḏeici,
42022044	na yesu nǝŋgǝrđe kaiñ nǝŋǝṯurṯi rǝmwa kaiñ na aŋal gǝlëɽǝŋu nǝŋarneṯe ŋǝfǝni iŋi ŋwaldǝṯalo.
42022045	na gënǝŋu nǝŋǝtwođe iđǝṯurṯia rǝmwa nǝŋeṯa ṯalǝmis nano nǝŋǝlfiđi yandra ŋen ŋanṯa ywana,
42022046	nǝŋǝleiṯi ṯa, ñagandra eđa? twođr ñekeɽǝđr rǝmwa ṯa ñerṯe ñagabirnḏeini.
42022047	ŋen yesu gwaɽwata mǝldin leđa lwaiña ldeṯa ṯwaiñ na eđa gǝbernia yausa gafǝlo nëiñua igi iṯalǝmis ređ nemiñe eɽijan. na gënǝŋu nǝŋǝjomaṯe yesu ṯwaiñ ṯa aŋǝmwëɽwëṯe ëiñua egworǝb.
42022048	na yesu nǝŋǝmeiṯi ṯa, yausa aganaiđia iđia gǝleđa đǝɽwëṯađa ëiñua egworǝb?
42022049	ndǝ ṯalǝmis yaseicu ŋen iŋi ŋeṯo niyeɽǝđe yesu ṯa, ya elǝŋ lǝgiđr aldǝpur yoperreya?
42022050	na ṯalǝmis yǝnǝŋ niyubǝɽi ebai gelǝŋ goɽra gǝkana niyǝmaṯeđeṯe ënǝñia alo gǝnḏaŋ đǝŋaicǝba.
42022051	orn yesu nǝŋaṯa, ŋgiṯr ŋen iŋi, nǝŋǝbǝre ënǝñia nǝŋǝmeiđi.
42022052	yesu nǝŋǝlwaɽǝṯi nǝlǝŋ nǝkana na nǝlǝŋ naskari yal ekǝl na leđa loɽra ildi leṯo lamagea ṯa, ñageṯo yoperreya na ŋǝfraŋa garno ñagagea oɽom?
42022053	liga lǝgǝfafr igal ekǝl ñoman pređ ëđǝñin, ñagero ñagwalia raŋ eralo ṯa ñaiñëndi. orn liga laldalo ildi diñǝđi ndǝ ŋǝrǝm ŋerṯo ŋǝlǝŋe.
42022054	leđa ldǝmëndi ldǝmamame ldǝmënǝei egeɽa gelǝŋ goɽra gǝkana. na buṯrus ṯaŋǝlteṯo nwaldaŋ.
42022055	leđa lđortaice isia eɽalo ldǝɽaŋalo ldǝɽo na buṯrus ṯaldǝɽaŋǝlda.
42022056	na ŋere ŋǝnǝŋ iŋi ŋađuɽǝđǝnṯia leđa nǝŋǝseici buṯrus gaɽaŋalo egarrerre gisia ṯaŋǝmaseieu ŋope nǝŋaṯa, maji igi lafo yesuga cum.
42022057	orn buṯrus nǝŋǝmabǝlaice nǝŋaṯa, wuji, igaijǝbama.
42022058	orn aten eđa gwomǝn nǝŋamaseici nǝŋaṯa, aganǝŋa cum agǝleđa ildi lateṯa yesu. orn buṯrus nǝŋaṯa, maji gerṯa fǝṯia.
42022059	orn eđa gwomǝn nǝŋaṯa đëɽǝniađa đǝñano, đeṯam maji igi cum lafo yesuga ŋen ŋanṯa đeṯam gënǝŋu galo ijalil.
42022060	orn buṯrus nǝŋaṯa, maji igaijǝba ŋen agwaɽwata. na taltal liga buṯrus gwaɽwata mǝldin đwaṯa ṯađaro.
42022061	elǝŋ yesu nǝŋǝređialo nǝŋǝseici buṯrus, na buṯrus nǝŋǝlëlđǝŋǝđeini eŋen ŋelǝŋ yesu ndǝ gwalwaɽǝṯǝma ṯa, điñǝđi agiđi ŋaiñǝbǝlaice ñoman ñiɽijin ŋen đwaṯa đamǝlu đabara.
42022062	na buṯrus nǝŋǝmiñe ṯaŋaro kaiñ.
42022063	na leđa ildi larǝmoṯwa yesu ṯalmađamǝco eŋen ṯalmëupwi,
42022064	ldǝmǝtëri isiano ldǝmeɽǝđe ṯa, lwaɽo esegi gǝŋëupwa?
42022065	ṯalɽwato ŋen ŋwaiña ŋeieia tǝŋ ŋageama.
42022066	na ulalđiṯano leđa pređ loɽra lal yawuḏ na nǝlǝŋ nǝkana na leđa ildi lǝbërrǝŋaiđia ŋen ŋal ganun ldǝrraiđe ldǝmamaṯe enǝlǝŋ enen ini nararraiđia.
42022067	na lënǝŋulu ldaṯa, ndǝ agaɽ al masiya lwaɽǝṯǝnde. na yesu nǝŋǝleiṯi ṯa, ndǝ igǝndǝlwaɽǝṯia ñagaber ñagiđi ñaŋǝnṯi ŋen ŋǝlëɽǝñi.
42022068	na ndǝ igǝndekeɽǝđia ñagaber ñagiđi ñaiñakuɽǝbiṯi eŋen na ñagaber ñagiđi ñaiñëbǝri.
42022069	na điñǝđi nëiñua iđia gǝleđa giđ aŋǝɽaŋe alo nḏaŋ đaŋaicǝba đǝrǝmwa irri rerṯo ŋabǝɽa.
42022070	lënǝŋulu ldǝmeɽǝđe ṯa, nṯia agaɽ iđia gǝrǝmwa? yesu nǝŋǝleiṯi ṯa, ñaŋ ñagalwaɽo đeṯam.
42022071	lënǝŋulu lđaṯa, ŋen ŋanṯau lǝgwonaṯar lǝgǝberṯiar ŋen ŋwomǝn ŋamagea? lǝganr ŋen iŋi igëiñua gǝlëɽǝŋu đurri.
42023001	na leđa lakǝl lafo imajlis ldǝtwođe ldǝmamaṯa yesu bilaṯus nano.
42023002	na lënǝŋulu ldǝtwođe ldǝmasǝki ldaṯa, ñagafiđu eđa igi lagera leđa na gero gǝlǝŋgiṯi alnanaice elǝŋ goɽra gaisar ṯulba, na gënǝŋu nǝŋaṯa ṯa gaɽ al masiya, gaɽ elǝŋ.
42023003	bilaṯus nǝŋǝmeɽǝđe ṯa, agaɽ elǝŋ gal yawuḏ? na yesu nǝŋǝmuɽǝbiṯi eŋen ṯa, agwalwaɽo đeṯam.
42023004	bilaṯus nǝŋeiṯi nǝlǝŋ nǝkana na leđa ṯa, igero igǝfiđia ŋen ŋǝnǝŋ ŋeicia iŋu iŋi ñagǝsǝkimaiya.
42023005	orn leđa ldǝlwaɽe kaiñ ldaṯa, deṯam gënǝŋu gaɽatuđia leđa, na gǝbërrǝŋaicia leđa ŋen alo pređ yuḏiya. gënǝŋu gatwođo alo ijalil orn nǝŋeṯo ëli.
42023006	ndǝ bilaṯus nǝŋǝne ŋen ŋǝjalil nǝŋǝleɽǝđe ndǝ yesu gaɽ eđa galo ijalil.
42023007	na ndǝ galiŋeṯo ṯa yesu gafo eŋǝlǝŋe ŋiruḏus, gënǝŋu nǝŋǝmwađwaṯe iruḏus nano ŋen ŋanṯa iruḏus gafo alo yursalim iliga lakǝl cum.
42023008	ndǝ iruḏus gaseicu yesu nǝŋǝreṯe nano kaiñ. gënǝŋu gafo gwonaṯa gamaseicia ṯwarran ŋen ŋanṯa gano ŋen ŋwaiña iŋu, na gafo gwonaṯa gaseicia yesu gëbǝđia aŋwara.
42023009	iruḏus nǝŋekeɽǝđe yesu ŋen ŋwaiña orn yesu nǝŋerṯe gamuɽǝbiṯia eŋen kwai kwai.
42023010	na nǝlǝŋ nǝkana na leđa ildi lǝbërrǝŋaiđia ŋen ŋal ganun lafo laṯurwa, ṯalɽwato ŋen ŋwonḏǝṯo ṯalmasǝki.
42023011	iruḏus cum na askari ilëɽǝŋu ldǝmađamǝce eŋen ldǝmanaice ŋen ŋubwa. orn lënǝŋulu ldǝmëɽi erena nano gaŋǝra kaiñ ldǝmadwaṯe bilaṯus nano.
42023012	na iloman lakǝl đurri iruḏus na bilaṯus laɽo đappa. lafo lageađo bǝtaŋǝɽan.
42023013	bilaṯus nǝŋundǝđaice nǝlǝŋ ldǝɽo nǝkana na leđa loɽra
42023014	nǝŋǝlǝlwaɽǝṯi ṯa, ñagamaṯiñi eđa igi nëiñua na ñagaṯa ṯa gënǝŋu gaɽ eđa igi gagera leđa. iginḏeicǝma ñaŋ nëiñua na igero igǝfiđia ŋen ŋǝnǝŋ iŋu iŋi ñagǝsǝkimaiya.
42023015	na iruḏus gero gǝfiđia ŋen cum ŋen ŋanṯa gwađweiṯǝndǝmar. gënǝŋu gero gǝbǝđia ŋen ŋǝnǝŋ ṯa aŋuɽiñeini.
42023016	ŋen ŋafǝṯia igiđ emëupwi orn emëbǝri.
42023017	ŋen đeṯam ṯa bilaṯus gǝlëbǝriṯi eđa gǝnǝŋ iliga lal fissa.
42023018	orn leđa pređ ṯaɽrǝjaico ole ldṯa, ɽiño eđa igi. ëbǝriṯǝnđe barabas.
42023019	na barabas gafo gëɽǝnu isijǝn ŋen ŋanṯa gatuđu leđa ŋabǝɽa lagea ŋǝlǝŋe alo yursalim nǝŋǝɽiñǝđe.
42023020	bilaṯus ṯaŋǝrǝjaico ole tǝŋ nǝŋǝlwaɽǝṯi leđa ṯa gwonaṯa gëbǝri yesu.
42023021	orn leđa ṯaɽrǝjaico ole ṯalaṯa, ɽiñǝma iđuɽi, ɽiñǝma iđuɽi.
42023022	bilaṯus nǝŋǝleiṯi tǝŋ ṯa, eđa? gënǝŋu giđu wandigi geicia? igero igǝfiđia ŋen ŋǝnǝŋ ṯa aŋuɽiñeini. ŋen ŋafǝṯia igiđ emëupwi orn emëbǝri.
42023023	orn leđa ṯaɽrajaico ole kaiñ ṯalɽwato ŋen ŋwonḏǝṯo ṯa yesu aŋǝɽiñǝni iđuɽi. na ole gwaiña egen na gǝnǝlǝŋ nǝkana gađamo bilaṯus.
42023024	na bilaṯus nǝŋaṯa ṯa ŋen leđa lonaṯa aŋiđǝni.
42023025	gënǝŋu gëbǝriṯǝlo eđa igi gëɽǝnu isijǝn ŋen ŋanṯa gatuđu leđa ŋabǝɽa lagea ŋǝlǝŋe na nǝŋǝɽiñǝđe fǝŋu igi leđa lonaṯǝma, orn nǝŋǝnaiđe yesu eŋen lënǝŋulu lonaṯa.
42023026	liga leđa lamamo yesu ldëndi maji gǝnǝŋ galo igirǝwaniya gǝbernia siman igi geṯo eđǝñwa lđǝmëɽi đuɽi nano ṯaŋeimamo yesu iđurṯu.
42023027	na leđa lwaiña kaiñ ṯalmaiyǝteṯo alo na liji ɽrlda cum ildi ṯalëpǝnu ŋurumia ṯalmarṯo.
42023028	yesu nǝŋǝređialo nǝŋǝleiṯi ṯa, ñere ñalo yursalim ñerṯe ñagǝñarṯa orn arṯr aŋǝno esalo na ñere eñalo,
42023029	ŋen ŋanṯa liga liđ alela ildi leđa liđ aloɽwate ṯa, leđa laŋǝra nano ildi laɽo nǝtam na nare naŋǝra nano ini ncro nalǝŋa kwai kwai na ëđu yaŋǝra nano isi yero yuđuɽǝnia.
42023030	leđa liđ alwaɽǝṯe aiyǝn yoɽra ṯa, iɽǝṯǝnđe nano na liđ alwaɽǝṯe aiyǝn yeta ṯa, tërǝnđe.
42023031	ŋen ŋanṯa ndǝ lënǝŋulu lëbǝđia ŋen iŋi ndǝ uɽi giɽu liđ aliđi ṯau ndǝ uɽi gamuđiaŋǝno?
42023032	na leđa lwomǝn liɽijan ildi lagero ŋen lamamǝnǝlda ṯa aldǝɽiñǝnǝlda.
42023033	na ndǝ larǝmaṯo alo yǝbernia alo yarno bambiña gǝnda ldǝmëɽi iđuɽi na leđa liɽijan ildi laɽǝndom, gǝnǝŋ gafo nḏaŋ đaŋaieǝba na gǝnǝŋ gafo nḏaŋ đaŋabur.
42023034	na yesu nǝŋaṯa, papa ŋgeicu ŋen eŋen ŋeicia ŋen ŋanṯa laijǝba ŋen iŋi lënǝŋulu lëbǝđia. na askari yinḏeicu ŋen ṯa aiyǝseici esegi gama wande, nṯia niyǝkarnǝđe ndrena nǝlëɽǝŋu.
42023035	leđa ldǝđuri ṯalmaseicu. na nǝlǝŋ cum leđala ṯalmađamǝco eŋen ldaṯa, gënǝŋu gëbǝru leđa lwomǝn, ŋgiṯǝma aŋëbǝrni bǝɽan ndǝ gënǝŋu gaɽ al masiya irǝmwa na eđa gëɽǝnu.
42023036	na askari cum niyǝmađamǝci eŋen niyǝmeṯa nano niyǝmanaiee ŋawa ŋinǝb iŋi ŋeɽe,
42023037	niyaṯa, ndǝ agaɽ elǝŋ gal yawuḏ ëbǝrni bǝɽan.
42023038	na ŋen ŋafo ŋǝwërđeinu nḏuɽi yesu nenda ṯa, fǝŋu gaɽ elǝŋ gal yawuḏ.
42023039	orn eđa gǝnǝŋ eleđa lagero ŋen ildi lëɽǝnu nḏuɽi ganaico yesu ŋen ŋeicia nǝŋaṯa, gerṯa agaɽ al masiya? ëbǝrni bǝɽan ŋandëbǝri cum.
42023040	orn eđa gwomǝŋ nǝŋǝmuɽǝbiṯi eŋen nǝŋǝmagariñaṯe nǝŋaṯa, agero agiđǝña rǝmwa, ŋen ŋanṯa lǝgafǝrlda eđakǝme đunto?
42023041	đakǝme iđi đuđǝrwaṯo ŋen ŋanṯa lëlǝŋ ŋen ŋanṯa lǝgakǝmǝnu ŋope ŋen ŋanṯa ŋen ŋeicia iŋi lǝgiđu, orn maji igi gero gëbǝđia mǝnna kwai kwai.
42023042	na gënǝŋu nǝŋaṯa, yesu lǝŋǝđeiniñau ndǝ agënṯu eŋǝlǝŋe ŋǝlaɽǝŋa.
42023043	yesu nǝŋǝmeiṯi ṯa, đeṯam igaŋwalwaɽǝṯia ṯa, điñǝđi lǝgiđi alfeṯe alo yaŋǝra kaiñ.
42023044	na liga ildi ëđǝñina yafo iligano. na ŋǝrǝm nǝŋëndi alo pređ ëđǝñin yiɽijin.
42023045	na arrerre gëđǝñina gađamǝnu kwai kwai, na erena igëuwǝr yal ekǝl nǝŋandǝđiano pǝlelo nǝŋarǝmaṯe alo.
42023046	yesu nǝŋǝɽwate pǝlelo ṯa, papa igaŋanaicia usila gǝlëɽǝñi eraŋ rǝlaɽǝŋa. ndǝ gwalwaɽo ṯia nǝŋaiye.
42023047	na elǝŋ gaskari nǝŋǝseici ŋen iŋi nǝŋǝnaice rǝmwa đame nǝŋaṯa, đeṯam maji igi gero gëbǝđia ŋen ŋǝnǝŋ ŋeicia.
42023048	leđa pređ ildi larraido alo isi ṯalǝseicu ŋen iŋi ldađaŋe ṯalëpǝnu ŋurumia.
42023049	orn leđa pređ ildi laliŋeṯo yesu lađuru nwaldaŋ aten, na liji ɽrlda cum ildi leṯǝlda alo ijalil na lënǝŋulu ṯalǝseicu ŋen iŋi.
42023050	na maji gafo gǝnǝŋ gǝbernia yusǝf igi gaŋǝra na guđǝrwaṯo eŋen, igi gaɽ elǝŋ.
42023051	maji igi gero gabaŋǝnṯia ŋen ŋǝnǝlǝŋ nwomǝn. gënǝŋu geṯo alo yaramǝṯimaḏiya isi yaɽ irnuŋ goɽra gal yawuḏ na gënǝŋu cum ṯaŋǝṯurṯu ŋǝlǝŋe ŋǝrǝmwa.
42023052	gënǝŋu nǝgabǝṯa bilaṯus nano nǝŋǝmeɽǝđe aŋǝno iyesu.
42023053	orn nǝŋirǝwa aŋǝno nǝŋǝmǝndeici erenaga gaŋǝra nǝŋëɽi eđel doba iđi aŋǝno yero yëɽǝniau yǝnǝŋ kwai kwai.
42023054	na fǝloman ildi leđa lal yawuḏ laṯoɽaṯau ŋen ŋǝđǝsa, na loman lǝđǝmiñǝniano lafo ṯwaiñ.
42023055	liji ɽrlda ildi leṯǝlda alo ijalil ṯalteṯo yusǝf ldǝseici đel na aŋǝno iyesu yëɽǝnu ṯau.
42023056	orn ldoɽǝbǝđe ldaṯoɽaṯe ŋela ŋǝmwađa gaiñǝla. na iloman lǝđǝmiñǝniano lënǝŋulu lamiñǝniau ano ŋen ŋarno al ganun yalwaɽo.
42024001	orn loman lǝnëiñua igusbua bǝrni bǝrnia ldeṯa nḏel đoba lijila lwomǝn ɽrlda ldape ŋela ŋǝmwađa gaiñǝla iŋi laṯoɽaṯo.
42024002	na lënǝŋulu ldǝfiđi lwandra lǝŋgeinu nḏel nëiñua,
42024003	ldënṯi lderṯe lafiđia aŋǝno.
42024004	liga lënǝŋulu ṯalatësǝnu enare eŋen iŋi leđa liɽijan lđǝleṯa nano ildi lëɽǝnu ndrena nano ini nawađialo.
42024005	na liji ɽrlda lëđǝñalo kaiñ ldǝtwate ŋǝɽwa alo, na leđa liɽijan ldǝlwaɽǝṯi ṯa, ŋen ŋanṯau ñagapwaiña eđa gamǝṯia eleđa egworǝb ildi laiyo?
42024006	lëldǝŋǝđeinr eŋen gënǝŋu gwalwaɽǝṯǝnde liga gafo alo ijalil mǝldin,
42024007	ṯa, ŋen đeṯam iđia gǝleđa aŋǝneiđǝni eraŋ rǝleđa leicia aŋǝɽiñǝni iđuɽi na iñoman ñiɽijin giđ aŋǝtwođe tǝŋ.
42024008	orn lënǝŋulu ṯalëlđǝŋǝđeinu eŋen ŋǝlëɽǝŋu,
42024009	ldoɽǝbǝđe nḏel ldǝlwaɽǝṯi ṯalǝmis ređ nemiñe yento na leđa ildi lateṯo yesu ŋen iŋi pređ.
42024010	fǝmiriam galo imajḏaliya na yunna na miriam lǝŋgen yagub na liji lwomǝn ɽrlđa ildi lafǝlda ildi lǝlwaɽǝṯu leđa lǝđweinu ŋen iŋi.
42024011	orn ŋen liji lalwaɽo ŋen ŋarno ŋiɽǝṯiano iṯalǝmisanda niyerṯe ibendia ŋen.
42024012	orn buṯrus nǝŋǝtwođe nǝŋobǝđaṯe nḏel nǝŋolǝŋano ṯaŋǝseiđu eđel nǝŋerṯe gaseicia wagǝnǝŋ illi ndena. na gënǝŋu nǝŋǝđaŋe nǝŋirǝwano kaiñ eŋen iŋi pređ.
42024013	iloman lakǝl đurri leđa liɽijan ildi lateṯo yesu lafo labeṯa irnuŋ gǝnǝŋ gǝbernia imwas igi gafo nwaldaŋ aten alo yursalim garno mil đenǝŋ nemiñe iɽijan na nus.
42024014	na lënǝŋulu lafo laɽwataiđia eŋen pređ iŋi ŋafo.
42024015	ŋen laɽwataiđia, yesu gënǝŋu nǝŋǝleṯa nano ṯalđerldǝlda.
42024016	orn isi esen nirǝmiṯi ṯa alerṯe lamaliŋeṯa.
42024017	yesu nǝŋǝleɽǝđe ṯa, ŋen ŋǝwande ñagoɽwataiđia eđad? lënǝŋulu ldǝđuri na lafo lofǝđiano.
42024018	eđa igi gǝbernia kliwabas nǝŋǝmuɽǝbiṯi eŋen ṯa, agaɽ eđa gunto igi gafo alo yursalim igi gaijǝba ŋen iŋi ŋafo tu iliga ildi ?
42024019	yesu nǝŋǝleɽǝđe ṯa, ŋen ŋǝwande? lënǝŋulu ldǝmeiṯi ṯa, fǝŋen iyesu galo inasiraṯ, igi gaɽo nabi na igi gerṯo ŋabǝɽa eŋǝmëɽria na eŋen rǝmwa nëiñua na leđa nëiñua pređ.
42024020	na nǝlǝŋ nǝkana inëndr na leđa loɽra lanaidǝma ṯa aŋǝɽiñǝni na ldǝmaɽiñe iđuɽi.
42024021	orn nanda ñagafo ñagǝṯurṯi ŋen ṯa fǝŋu igi giđ aŋëbǝri israyil. na điñǝđi ñoman ñaŋgaṯo ñiɽijin na ŋen nǝŋǝtwođe ŋwomǝn teŋ.
42024022	liji lǝmaṯan ɽrlđa inanda liđǝnde ñagirǝwano lënǝŋulu labǝɽo nḏel ram,
42024023	lderṯe lafiđia aŋǝno ilëɽǝŋu orn ldela ldaṯa ṯa mǝlaiyǝka yamiñiṯǝlo isi yaṯa ṯa gënǝŋu gamǝṯo.
42024024	na lǝmaṯan ildi ñagafǝlda ldabǝṯa nḏel ldǝfiđi ŋen ŋarno liji lalwaɽo, orn lero laseicia yesu.
42024025	yesu nǝŋǝlǝlwaɽǝṯi ṯa ñaŋ ñaŋgi ñagaɽo niɽǝṯiano. ñagaiñǝlaŋǝno eŋaṯǝɽa ṯa ñagero ñagǝbendia ŋen pređ iŋi al anbiya yalwaɽo.
42024026	gerṯa ŋen đeṯam ṯa al masiya aŋǝneini ŋen iŋi ŋubwa na ṯa aŋënṯi eŋaɽrwa ŋǝlëɽǝŋu?
42024027	na gënǝŋu nǝŋǝtwođe eŋen ŋǝmusa na ŋal anbiya pređ nǝŋǝlërrǝŋaice ŋen pređ ŋǝwërđǝnu egađam gǝrǝmwa eŋen ŋǝlëɽǝŋu.
42024028	orn lënǝŋulu laijomaṯo irnuŋ igi lauweṯa na yesu ṯaŋǝmiñaṯe irnuŋ.
42024029	orn lënǝŋulu ldǝmeɽǝđe kaiñ ldaṯa, alɽaŋr ëli ŋen ŋanṯa ulǝŋgi gaɽo. nṯia gënǝŋu nǝŋënṯi eɽa ldǝɽaŋǝlda.
42024030	ndǝ laldǝɽaŋalda alo gënǝŋu nǝŋǝme aicǝba nǝŋǝbuŋṯi nǝŋgere nǝŋǝlnaiee.
42024031	na isi esen niyǝbërđi ldǝmalǝŋeṯe na gënǝŋu nǝŋǝltǝmarṯe.
42024032	na lënǝŋulu ṯalɽwataiđo ṯa, gerṯa nare inëlǝŋ nubwano naŋǝra nano ndǝ gënǝŋu gwaɽwatiṯǝnde ŋen eđađ nǝŋǝndërrǝŋaice ŋen ŋađam gǝrǝmwa?
42024033	na lënǝŋulu ldǝtwođe taltal ldoɽǝbaṯe alo yursalim. na ldǝfidi ṯalǝmis ređ nemiñe yento leđala ildi ɽrraiđǝlda.
42024034	ṯalǝmisanda yaṯa ṯa, elǝŋ yesu gatwodo đeṯam nǝŋǝmiñiṯi siman buṯrus.
42024035	nṯia cum lcđa liɽijan ldǝlwaɽǝṯi ṯalǝmis ŋen pređ iŋi ŋiđǝnṯǝlo eđađ na fǝṯau lënǝŋulu laliŋeṯo yesu ndǝ gagero aicǝba.
42024036	ŋen lënǝŋulu ṯalɽwataiđo eŋen iŋi yesu gënǝŋu nǝŋǝlǝmiñǝṯi nǝŋǝluđǝri iligano.
42024037	orn lënǝŋulu ldabworṯe elo ldiđǝñiṯalo kaiñ ldaṯa eŋaṯǝɽa ṯa laseicia usila.
42024038	yesu nǝŋǝleɽǝđe ṯa, ñagagǝrđo eđa? na ŋen ŋanṯau đekeɽǝđia đatwođo eŋaṯǝɽa eŋalo?
42024039	seicr raŋ rǝlëɽǝñi na rǝmanǝña rǝlëɽǝñi. fiñi igënǝñi. pǝrriñr ñaseiđi. usila gero eđe na ŋođe larno ñagaseicia ṯa igerṯǝlo.
42024040	ndǝ gwalwaɽo ṯia yesu nǝŋǝlërrǝŋaice raŋ rǝlëɽǝŋu na rǝmanǝña rǝlëɽǝŋu.
42024041	ŋen leđa lamǝlu lǝbendia ŋen iŋi ŋen ŋanṯa laŋǝra nano kaiñ na lirǝwano kaiñ, yesu nǝŋǝleɽǝđe ṯa, ñagerṯo lalasǝni ëli ?
42024042	na lënǝŋulu ldǝmanaiee ome gǝmano gǝtefr,
42024043	na gënǝŋu nǝŋǝme nǝŋase ŋulu nëiñua.
42024044	yesu nǝŋǝlǝlwaɽǝṯi ṯa, fǝŋen iŋi igwalwaɽǝṯǝnde liga lǝgafr ṯa ŋen pređ iŋi ŋǝwërđǝnu iñi igal ganun imusa na inađam nal anbiya na imasamir đeṯam aŋǝɽiñǝđeini.
42024045	orn yesu nǝŋëbǝriđi ŋaṯǝɽa eŋen ṯa alliŋeṯe ŋen pređ ŋǝwërđǝnu egađam gǝrǝmwa.
42024046	nǝŋǝlǝlwaɽǝṯi ṯa, ŋen ŋǝwërđǝnu ṯia, nṯia ŋen đeṯam ṯa al masiya aŋǝneini ŋen ŋubwa ŋeicia na ndǝ ñoman ñaɽo ñiɽijin giđ aŋǝtwođe eŋǝɽaiñ,
42024047	na ṯa đǝṯađa đǝŋen ŋeicia na đoɽǝbaṯa rǝmwa nano ŋen ŋanṯa đǝŋgeinia đǝŋen ŋeicia ađërrǝŋeini leđa igirǝŋ gǝlëɽǝŋu alo yursalim na alo pređ.
42024048	ñagaɽo đamǝđaṯe elaŋge ildi.
42024049	na điñǝđi igǝndǝđweiṯi ŋen iŋi papa gǝlëɽǝñi gëɽu. orn ñaganǝñaŋ, ɽaŋr alo yursalim ŋen ñagamǝlu ñagǝbëɽǝni ŋabǝɽa nano ŋelo.
42024050	yesu nǝŋǝlmamaṯe alo ibeṯani nǝŋabǝce raŋ elo nǝŋǝlabuŋṯi.
42024051	na liga gǝlabuŋṯi, yesu nǝŋǝlomiñe nǝŋǝbeini elo.
42024052	na lënǝŋulu ldǝmabuŋṯi ldoɽǝbaṯe alo yursalim đaŋǝrađa nano kaiñ.
42024053	ṯalfafo igal ekǝl jaica jaica ldǝnanaice rǝmwa đarne.
43001001	ananoŋ ŋen ŋafo, na ŋen iŋi ŋafo rǝmwara na ŋen ŋaɽ rǝmwa.
43001002	ŋënǝŋu ŋafo rǝmwara ananoŋ.
43001003	laŋge pređ liđǝnu ŋen ŋanṯa fǝŋu giđǝlo, na wagero gǝnǝŋ giđǝnu mǝɽǝmǝɽeñ, gënǝŋu gero.
43001004	đamǝṯia đafo iŋu, na đamǝṯia đaɽ arrerre gǝleđa.
43001005	na arrerre gakare ŋǝrǝmiano na ŋǝrǝm ŋero ŋǝđama.
43001006	eđa gafo gǝnǝŋ igi rǝmwa rađwaṯǝma na gënǝŋu gǝbernia yuanna.
43001007	gënǝŋu geṯo gaɽo đamǝđaṯa aŋǝɽwaṯe eŋen ŋarrerre ṯa leđa pređ alëndi ŋen iŋu.
43001008	gënǝŋu gero gaɽ arrerre, orn gwǝđweinu ṯa aŋela aŋǝmađaṯe arrerre.
43001009	arrerre gǝđeṯam gaɽ arrerre igi gawađǝnu eleđa pređ, fǝŋu igi geṯo alo.
43001010	gënǝŋu gafo alo, na fǝŋu giđu alo, na alo yaijǝbama.
43001011	gënǝŋu geṯo alo ilëɽǝŋu na leđa ǝllëɽǝŋu laneđǝma.
43001012	orn leđa laŋǝnṯu yesu enare enen, gënǝŋu ganaieǝlo ŋabǝɽa ṯa alɽeṯe ñere ñǝrǝmwa, đeṯam ildi lëndu ŋen irǝŋga gǝlëɽǝŋu,
43001013	ildi lalǝŋǝnu gerṯa lǝŋǝfǝni walla lǝŋen ŋaŋǝno walla eŋen ŋǝleđa orn irǝmwa.
43001014	na ŋen ŋamǝrnu ŋaɽ aŋǝno na lǝgafǝrlda na lǝgondaṯr ŋaɽrwa ŋǝlëɽǝŋu, ŋarno ŋaɽrwa ŋeđa gunto gǝlǝŋǝnu eđaṯa gwunḏeinu đǝnaieađa đǝrǝmwa na đeṯamđa.
43001015	yuanna gǝmamǝđaṯa nǝŋǝɽwatiṯi leđa olega pǝlelo nǝŋaṯa, fǝŋu igi igwalwaɽǝṯǝndǝmau. fǝŋu igi giđ aŋǝñela nḏurṯu, orn gamiñaṯǝñi ŋen ŋanṯa gënǝŋu gafo ananoŋ gamiñaṯǝñi.
43001016	lëndr pređ lǝgamr ŋen iđwunḏeinia đǝlëɽǝŋu, na lǝgamr đǝnaica nḏǝneinia mǝɽǝmǝɽeñ.
43001017	ŋen ŋanṯa al ganun yǝneiđǝnu imusa, orn đǝnaiea mǝɽǝmǝɽeñ na đeṯam leṯo iyesu masiya.
43001018	eđa gero gǝnǝŋ gaseieu rǝmwa liga lnǝŋ kwai kwai, iđia gǝlǝŋǝnu gunto igi lafo đaṯaga, gënǝŋu giđǝma gǝlǝŋinu.
43001019	na đamǝđaṯa đǝyuanna đafo ṯia. al yawuḏ yađwaṯo kana na lawiyin alo yursalim ŋen ŋanṯa almeɽǝđe, aganǝŋa esegi?
43001020	na gënǝŋu nǝŋaṯa ŋen ŋǝđeṯam, na gero gabǝlaica, orn nǝŋaṯa, igënǝñi igero igaɽ al masiya.
43001021	na lënǝŋulu ldǝmeɽǝđe ŋen ŋanṯau? aganǝŋa fǝŋa iliya? gënǝŋu nǝŋaṯa ṯa, ndo gerṯa fǝŋu. lënǝŋulu ldǝmeɽǝđe, fǝŋa an nabi yakǝl? gënǝŋu nǝŋaṯa ndo, gerṯa fǝŋu.
43001022	ŋen ŋafǝṯia lënǝŋulu ldǝmeiṯi ṯa, aganǝŋa esegi? lwaɽǝṯǝnde ṯa ñuɽǝbiṯi leđa ŋen ildi lǝđwaṯǝnde. agaṯau egǝtam gǝlaɽǝŋa?
43001023	gënǝŋu nǝŋaṯa, igaɽ ole geđa gwaɽwata pǝlelo eđǝñwa, đǝreicr đađ đelǝŋ ŋen, ŋarno nabi isaiya gwalwaɽo ṯia.
43001024	na leđa lǝmaṯan lal farisiyin lǝđweinu cum,
43001025	na lënǝŋulu ldǝmeɽǝđe ldaṯa ṯa, ndǝ agero agaɽo al masiya, na agero agaɽo iliya, na agero agaɽo nabi yakǝl, agananaicia leđa mamuḏiya eđa?
43001026	orn yuanna nǝŋǝluɽǝbiṯi eŋen, nǝŋaṯa, igananaieia leđa mamuḏiya ŋawaŋa orn eđa gëni gǝnǝŋ iligano ñagaijǝbǝma.
43001027	fǝŋu giđ aŋǝñela nḏurṯu na igero igarǝjađaṯa eŋen ṯa imamiñeici nḏǝbina erǝmanǝŋ rǝlëɽǝŋu.
43001028	ŋen iŋi ŋafo ŋafo alo ibeṯani, isi yafo đǝbarlda nëiñua đǝbernia urḏun, alo isi yuanna gaunanaieia leđa mamuḏiya.
43001029	na eloman leṯeɽe orn yuanna ṯaŋondaṯo yesu gwëtu geṯǝma nano nǝŋǝlwaɽǝṯi leđa ṯa, nwanr ɽruma ǝlta ɽrǝmwa ildi lǝŋgeicia ŋen ŋeicia ŋalo.
43001030	fǝŋu igi igwalwaɽǝṯǝndǝmau, fǝŋu igi geṯǝñi nḏurṯu, gamiñaṯiñi ŋen ŋanṯa gënǝŋu gafo ananoŋ gamiñaṯiñi.
43001031	igafo igaijǝbama, orn igeṯo enanaiee leđa mamuḏiya ṯa gënǝŋu aŋiđǝni gǝlǝŋinu eleđa lalo israyil.
43001032	na yuanna gamǝđaṯǝma nǝŋaṯa igwondaṯo usila girǝwu elo, garno buldugur nǝŋǝmirǝwuṯi nano.
43001033	orn igafo igaijǝbama, orn gënǝŋu igi gwađwaṯiñi ṯa yela yenanaiđe mamuḏiya ŋawaŋa gënǝŋu gwalwaɽǝṯiñi ṯa, gënǝŋu igi agaseiea usila girǝwuṯǝma nano na gafǝma nano, fǝŋu igi gananaiđia mamuḏiya usilaga gatǝɽe.
43001034	na igënǝñi igwondaṯo, na igamǝđaṯǝma ṯa fǝŋu gaɽ iđia gǝrǝmwa.
43001035	na eloman leṯeɽe igei cum yuanna gaṯurwa na ṯalǝmis iɽijan ilëɽǝŋu
43001036	ṯaŋwondaṯo yesu gǝlǝmiñaṯe gabǝla nǝŋaṯa, nwanr ɽruma ǝlta ɽrǝmwa.
43001037	na ṯalǝmis isi iɽijan ene yuanna gwalwaɽo, orn ŋulu ldǝɽe ṯalmamo yesu iđurṯu.
43001038	orn yesu nǝŋǝređi alo nǝŋǝnwaneinǝlo nḏurṯu nǝŋǝleiṯi ṯa, ñagabapwaiña wande igi? lënǝŋulu ldǝmeiṯi ṯa, ya rabbi, agaɽaŋa ŋga đurri? rabbi yaɽo elǝŋ igi gǝbërrǝŋaiđia ŋen.
43001039	gënǝŋu nǝŋǝleiṯi ṯa, aɽr ñanwane. lënǝŋulu ldabǝla ldondaṯe alo isi gǝfau na ŋulu ṯaɽaŋǝlda eloman ildi, na liga lafo ṯwaiñ ŋen ŋarno ëđǝñina marldwan.
43001040	maji gunto eleđa liɽijan ildi lanaṯo yuanna, na ṯalmamo yesu iđurṯu, gënǝŋu gǝnǝŋ gǝberni anḏǝrawus, orǝba gǝsiman buṯrus.
43001041	orn gënǝŋu nǝŋǝfiđi orǝba siman nǝŋǝmeiṯi ṯa, ñagafiđu al masiya. fǝŋu igi gëɽǝnu.
43001042	na gënǝŋu nǝŋǝmamaṯe yesu nano. na ndǝ yesu gwanwanǝma nǝŋaṯa ṯa, aganǝŋa agano siman, iđia gǝyuna, agiđi ŋënǝjǝni sifa, igi gaɽo lwandra,
43001043	na eloman leṯeɽe gwomǝn yesu gwonaṯa gabǝṯa alo ijalil nǝŋǝfiđi filibus nǝŋǝmeiṯi ṯa, elaŋ ŋaiñǝteṯe.
43001044	na filibus galo ibernia beṯsaiḏa, alo yanḏǝrawusanda ŋulu buṯrusga.
43001045	orn filibus nǝŋǝfiđi nađanayil, nǝŋǝmeiṯi ṯa, ñagafiđǝma igi musa gawërđu egađam gal ganun eŋen ŋǝlëɽǝŋu, na al anbiya lawërđu eŋen ŋǝlëɽǝŋu cum. fǝŋu yesu galo inasiraṯ iđia igi gǝyusǝf.
43001046	na nađanayil nǝŋǝmeiṯi ṯa, alo inasiraṯ yaɽǝwađaṯa eberṯia wagǝnǝŋ gaŋǝra? orn filibus nǝŋǝmeiṯi ṯa, elaŋ ŋanwane.
43001047	yesu ṯaŋwondaṯo nađanayil gǝmeṯa nano nǝŋaṯa ŋen ŋanṯaŋu, seier eđa igi galo israyil, gënǝŋu gero ŋađǝnano.
43001048	nađanayil nǝŋǝmeiṯi ṯa, agaliŋeđǝṯiñi ŋga ? yesu nǝŋǝmuɽǝbiṯi eŋen, nǝŋaṯa ŋen ananoŋ filibus gumǝlu gǝŋundǝdia, ŋen agafo ebǝđa iđurṯu igaseicǝŋa.
43001049	nađanayil nǝŋǝmuɽǝbiṯi eŋen ṯa, ya rabbi aganǝŋa agaɽ iđia gǝrǝmwa, agaɽ elǝŋ galo israyil.
43001050	yesu nǝŋǝmuɽǝbiṯi eŋen ṯa, ŋen ŋanṯa igaŋwalwaɽǝṯia igaseieǝŋa ebǝđa iđurṯu agëndu ŋen? agiđi ŋaseiei laŋge loɽra lamiñaṯo laŋge ildi.
43001051	nǝŋǝmeiṯi ṯa, đeṯam, đeṯam, igandǝlwaɽǝṯia ṯa, orn ñagiđi ñaseiei ltuŋga lǝndǝđiano, na mǝlaiyǝka irǝmwa yarǝbǝṯwa elo na yikirǝwuṯa alo iđia nano gǝleđa.
43002001	na ndǝ ñoman ñaɽo ñiɽijin đǝma đafo alo igana alo ijalil na lǝŋgen yesu lafo tu,
43002002	na cum yesu na ṯalǝmis ilëɽǝŋu lundǝđeinu nḏǝma.
43002003	orn ŋen ŋawa ŋinǝb ŋamǝndëđǝnu, lǝŋgen yesu nǝŋǝmeiṯi ṯa, lënǝŋulu lero lǝberṯia ŋawa ŋinǝb.
43002004	yesu nǝŋǝmeiṯi ṯa, wuji ŋen iŋi ŋafǝṯau ŋa nano na ñi nano? liga ildi lëɽǝnṯiñi lamǝlu leṯo.
43002005	orn lǝŋgen nǝŋeiṯi leđa ilđi ldiṯia ŋǝmëɽria ṯa, ŋen ŋǝnǝŋ gënǝŋu gǝlwaɽiaṯanđau, iđr.
43002006	ŋǝmwa ŋafo alo ŋafǝđo đenǝŋ ldǝmiñe lunto eŋen ŋal yawuḏ ŋǝđwasǝni raŋ na rǝmanǝña ṯa alǝse. ŋǝmwa ŋoɽra, ŋǝmaṯan ŋaɽǝwađaṯa ŋawano garno safiya marldwan, na ŋǝmaṯan ŋaɽǝwađaṯa ŋawano garno safiya đenǝŋ nemiñe yento.
43002007	yesu nǝŋǝleiṯi ṯa, orǝnḏǝjaier ŋawa iŋǝmwa, na lënǝŋulu lorǝnḏǝjaicǝlo nǝŋurǝnḏeinu.
43002008	gënǝŋu nǝŋǝleiṯi ṯa, arrǝbǝđar ŋawa ñanaice eđa gaɽ elǝŋ gǝđǝsa, na ŋulu ldarṯǝbǝđe ŋawa ldǝmanaice.
43002009	orn ndǝ eđa gaɽ elǝŋ gǝđǝsa ganaṯo ŋawa iŋi ŋiđǝnu ŋawa ŋinǝb, nǝŋundǝđi maji igi gamǝđia ŋen ŋanṯa gënǝŋu nǝŋaijǝbeṯe alo ṯa ŋawa iŋi ŋeṯo ŋga. orn leđa ilđi lđiṯia ŋǝmëɽria, ilđi larrǝbǝđa ŋawa, lënǝŋulu laliŋeṯo.
43002010	na eđa gaɽ elǝŋ gǝđǝsa nǝŋeiṯi maji igi gamǝđia ṯa, leđa pređ ananoŋ larna ŋawa ŋinǝb ŋaŋǝra ŋamiñaṯo lorǝba, na nđǝ leđa lëṯu ŋwaiña, lënǝŋulu lama ŋawa ŋinǝb ŋaber ŋaŋǝra kaiñ, orn aganǝŋa agaŋgiṯu ŋawa ŋinǝb ŋaŋǝra mǝldin điñǝđi.
43002011	yesu giđu aŋwara isi ananoŋ alo igana alo ijalil, nǝŋǝŋaiđe ŋaɽrwa ŋǝlëɽǝŋu. na ṯalǝmis ilëɽǝŋu nǝyëndi ŋen ŋǝlëɽǝŋu.
43002012	orn yesu nǝgabǝṯa alo ikafranawum, gënǝŋu na lǝŋgen na lorǝba na ṯalǝmis ilëɽǝŋu orn ldǝɽaŋe tu ñoman ñǝmaṯan.
43002013	na đǝsa đal yawuḏ iđi đǝbernia al fissa đafo ṯwaiñ na yesu gabǝṯa alo yursalim,
43002014	nǝŋǝfiđi leđa igal ekǝl, alo isi al yawuḏ yawabuŋṯia rǝmwa lǝbǝliđiṯau ñǝnḏǝri na yaŋala na buldugur na leđa ilđi lǝmǝrldǝđia al gǝrusya orǝba lǝfo nṯarǝbesa esen.
43002015	yesu nǝŋǝmeđe ltua lwaiña ŋǝɽwa nǝŋiyǝmiñaici leđa pređ ndëuwǝr igal ekǝl, na ñǝnḏǝri na yaŋala, nǝŋarrǝpe al gǝrus eleđa ilđi lǝmǝrlđǝđia orǝba nǝŋǝrǝjaice alo, nǝŋǝđëṯǝɽǝbwaṯe ṯarǝbesa esen pređ,
43002016	nǝŋeiṯi leđa ilđi lǝbǝliđa bulđugur ṯa, apaṯr laŋge ilđi nđëuwǝr. ñerṯe ñagëbǝđia eɽa igi gǝpapa gaɽo aḏ ḏukan.
43002017	na ṯalǝmis ilëɽǝŋu ṯailëldǝŋǝđeinu eŋen iŋi ŋǝwërđǝnu, đubwa eɽaga gǝlaɽǝŋa ŋiđ aŋǝñǝse.
43002018	ŋen ŋafǝṯia al yawuḏ nimuɽǝbiṯi eŋen ṯa, fǝŋamǝla yaŋga agǝndǝŋaica ŋen ŋanṯa laŋge ildi agiđǝlo?
43002019	yesu nǝŋǝluɽǝbiṯi eŋen ṯa, gerr ekǝl isi orn eñoman ñiɽijin igiđ ituđi.
43002020	orn al yawuḏ nemǝlwaɽǝṯi ṯa, al ekǝl gwađǝnu inṯǝli eređia marldwan na alo đenǝŋ nǝŋamiñe gunto, na agiđi ŋatuđi eñoman ñiɽijin?
43002021	orn gënǝŋu galwaɽo eŋen ŋal ekǝl isi yaɽo aŋǝno ilëɽǝŋu.
43002022	ŋen ŋafǝṯia ndǝ gënǝŋu gatuđinu eŋǝɽaiñ ṯalǝmis ilëɽǝŋu ṯailëldǝŋiđeinu eŋen ṯa gënǝŋu gwalwaɽǝṯǝlo ŋen iŋi na lënǝŋulu ldëndi ŋen iŋi ŋǝwërđǝnu egađam gǝrǝmwa na ŋen iŋi yesu gwalwaɽo.
43002023	orn ndǝ gafo alo yursalim iliga lǝđǝsa đǝbernia al fissa leđa lwaiña laŋǝnṯu ŋen igirǝŋ gǝlëɽǝŋu, ndǝ laseicu aŋwara isi gënǝŋu giđǝlo.
43002024	orn yesu gënǝŋu gaber ganaicǝlo etam gǝlëɽǝŋu, ŋen ŋanṯa galiŋeṯo leđa pređ,
43002025	na ŋen gerṯa đeṯam ṯa eđa gǝnǝŋ ganaica yesu đamǝđaṯa đǝleđa, ŋen ŋanṯa gënǝŋu galiŋeṯo ŋen iŋi ŋafo eleđa.
43003001	maji gafo gǝnǝŋ gal farisiyin gǝbernia nikaḏimus, gënǝŋu gaɽ elǝŋ gal yawuḏ.
43003002	gënǝŋu gabǝɽo yesu nano ulǝŋgi nǝŋǝmeiṯi ṯa, ya rabbi ñagaliŋeṯaŋa ṯa agaɽ eđa gǝbërrǝŋaiđia ŋen igi geṯo rǝmwa nano, ŋen ŋanṯa eđa gero gǝnǝŋ gaɽǝwađaṯa gëbǝđia aŋwara isi, illi ndǝ rǝmwa lafǝldǝga.
43003003	yesu nǝŋǝmwalwaɽǝṯi ṯa, đeṯam, đeṯam, igaŋwalwaɽǝṯia ṯa, eđa gero gǝlǝŋǝnia maijǝn gaber gaɽǝwađaṯa ganwana ŋǝlǝŋe ŋǝrǝmwa.
43003004	nikaḏimus nǝŋǝmeiṯi ṯa, eđa gaɽ uṯëɽi gaɽǝwađaṯa gǝlǝŋǝni ṯau tǝŋ ? eđa gaɽǝwađaṯa gabenṯia lǝŋgen egare tǝŋ orn aŋǝlǝŋǝni tǝŋ ?
43003005	yesu nǝŋǝmeiṯi ṯa đeṯam, đeṯam igaŋwalwaɽǝṯia ṯa, ndǝ eđa gǝnǝŋ gero gǝlǝŋǝni eŋau na igusila gatǝɽe gënǝŋu gaber gaɽǝwađaṯa gabenṯia eŋǝlǝŋe ŋǝrǝmwa.
43003006	eđa gǝlǝŋǝnu igaŋǝno gënǝŋu gaɽ aŋǝno na eđa gǝlǝŋǝnu igusila gënǝŋu gaɽ usila.
43003007	gerṯe agirǝwano eŋen igwalwaɽǝṯiaŋa ṯa đeṯam ŋǝlǝŋǝni agǝmaijǝn.
43003008	đǝbera đura eŋen ŋǝlëɽǝŋu na agano ole gǝlëɽǝŋu, orn nǝŋaijǝbeṯe alo ṯa đeṯo ŋga na đabǝṯa ŋga, na leđa pređ lǝlǝŋǝnu igusila gatǝɽe larno ṯia.
43003009	nikaḏimus nǝŋǝmuɽǝbiṯi eŋen ṯa, ŋen iŋi ŋiđ aŋfeṯe ṯau?
43003010	yesu nǝŋǝmuɽǝbiṯi eŋen ṯa, aganǝŋa agaɽ eđa gǝbërrǝŋaiđia ŋen galo israyil, orn agaijǝba ŋen iŋi ?
43003011	đeṯam, đeṯam, igaŋwalwaɽǝṯia ṯa, nanda ñagaliŋeṯo ŋen iŋi ñagwaɽwata na ñagaseicu ŋen iŋi ñagamǝđaṯa orn ñaganǝñaŋ ñaganeđa ŋen eŋaiñ.
43003012	ndǝ igalwaɽǝṯǝnde ŋen ŋǝlaŋge lalo na ñerṯe ñabaŋǝnṯi, ŋen ŋanṯau ñagiđi ñaŋǝnṯi, ndǝ igwandǝlwaɽǝṯia ŋen ŋǝlaŋge leɽa gǝrǝmwa elo?
43003013	eđa gero gǝnǝŋ gabǝṯwa elo illi gënǝŋu igi girǝwu elo, fiđia gǝleđa igi gafo elo.
43003014	ŋen ŋarno musa gëɽu rǝmwa reieia elo eđǝñwa, nṯia eum ŋen đeṯam iđia gǝleđa giđ aŋëɽǝni elo,
43003015	ṯa eđa gǝnǝŋ gëndu ŋen ŋǝlëɽǝŋu araga gaber giđ aŋǝmǝndëđǝni, orn aŋerṯe đamǝṯia đǝbǝɽǝbǝte.
43003016	ŋen ŋanṯa rǝmwa rubwa leđala lalo kaiñ orn ndrađwaṯe iđia gǝlëɽǝŋu gunto ŋen ŋanṯa eđa gǝnǝŋ aŋëndi ŋen ŋǝlëɽǝŋu gaber giđ aŋǝmǝndëđǝni orn aŋerṯe đamǝṯia đǝbǝɽǝbǝte.
43003017	orn rǝmwa rađwaṯo iđia gǝlëɽǝŋu alo gerṯa ṯa aŋkarme alo orn ṯa alo aiyëbǝrni gënǝŋuga.
43003018	eđa gëndu ŋen ŋǝlëɽǝŋu gaber giđ aŋakarmǝni kwai kwai, orn eđa gero gǝbendia ŋen ŋǝlëɽǝŋu gënǝŋu gakǝmǝnu đǝge ŋen ŋanṯa gero gǝbaŋǝnṯia irǝŋ giđia igi gaɽo gunto gǝlǝŋǝnu irǝmwa.
43003019	fǝŋu đakǝme iđi, ṯa arrerre geṯo alo, na leđa lonaṯa ŋǝrǝmia lamiñaṯo arrerre ŋen ŋanṯa ŋen eŋen ŋeieia.
43003020	ŋen ŋanṯa leđa pređ lëbǝđia ŋen ŋeicia laber lonaṯa arrerre kwai kwai, na lënǝŋulu lero leṯo egarrerre lomanaŋ kwai kwai ṯa ŋen eŋen aŋerṯe ŋǝlǝŋini.
43003021	orn eđa gëbǝđia ŋen ŋǝđeṯam jaica geṯo egarrerre, ŋen ŋanṯa ŋen ŋǝlëɽǝŋu aŋǝlǝŋini ṯa ŋen iŋi ŋiđǝnu đamǝđaṯađa đǝrǝmwa.
43003022	orn ndǝ ŋen iŋi đǝge yesu na ṯalǝmis ldabǝla alo yuḏiya na gënǝŋu ldǝɽaŋǝlda tu ñoman ñǝmaṯan nǝŋananaiee leđa mamuḏiya.
43003023	orn yuanna eum gafo gananaieia leđa mamuḏiya alo yanun, alo yafo salim ṯwaiñ, ŋen ŋanṯa ŋawa ŋwaiña kaiñ alo isei. orn leđa lderlda ldǝnaneini mamuḏiya,
43003024	ŋen ŋanṯa liga ildei yuanna gamǝlu gabëɽǝni isijǝn.
43003025	na ŋen ŋatwođo iṯalǝmis iyuanna na igal yawuḏ eŋen ŋǝđatǝɽe.
43003026	orn ldǝɽe yuanna nano ldǝmeiṯi ṯa, ya rabbi, eđa igi gëgǝluŋ ñagǝldǝgǝɽaŋa đǝbarlda nëiñua đurḏun, igi aganaieǝma đamǝđaṯa, gënǝŋu gëni gananaieia leđa mamuḏiya, na leđa pređ lamaninia nano.
43003027	yuanna nǝŋǝluɽǝbiṯi eŋen ṯa, eđa gero gaɽǝwađaṯa gǝma wagǝnǝŋ, illi ndǝ rǝmwa ramanaica.
43003028	ñaganǝñaŋ ñagaɽǝwađaṯa ñagaiñamǝđaṯa ŋen iŋi igaṯa, igënǝñi igero igaɽ al masiya, orn ṯa igwǝđweinu ŋen ŋaɽnđa.
43003029	eđa gerṯo ŋere ŋamǝni, fǝŋu maji igi gamǝđia. orn amal gǝmaji igi gamǝđia, igi guđǝru ṯaŋǝno ole gǝlëɽǝŋu, gënǝŋu nǝŋǝreṯe nano kaiñ ŋen ŋanṯa ole gǝmaji igi gamǝđia. nṯia eum đaŋǝra nano đǝlëɽǝñi đunḏeinu nḏamiñaṯe ndëuwǝr.
43003030	đeṯam gënǝŋu aŋoɽreṯe na aŋoɽreṯe orn igënǝñi eteṯe na eteṯe.
43003031	gënǝŋu igi geṯo elo gaɽnđa nëiñua iliji pređ, gënǝŋu igi geṯo iđuđa gënǝŋu gǝđuđa nǝŋalwaɽǝṯi ŋen ŋǝđuđa. gënǝŋu igi geṯo elo gaɽnda nëiñua iliji pređ.
43003032	gënǝŋu gaɽwata ŋen iŋi gënǝŋu gaseicu na gano orn eđa gero gǝnǝŋ gëndu đamǝđaṯa đǝlëɽǝŋu.
43003033	eđa igi gënđu đamǝđaṯa đǝlëɽǝŋu gǝbërrǝŋaiđia ŋen ṯa rǝmwa raɽo đeṯam.
43003034	gënǝŋu igi rǝmwa rađwaṯǝma gabëkëɽia ŋen ŋǝrǝmwa ŋen ŋanṯa rǝmwa ramananaicia usila gatǝɽe, na ŋabǝɽa ŋusila gatǝɽe ŋwaiña kaiñ, ŋaber ŋaɽǝwađaṯa ŋabirndeima.
43003035	đaṯa gubwa iđiaga na ganaiđo ŋen pređ eraŋ rǝlëɽǝŋu.
43003036	eđa gëndu ŋen ŋiđia gǝrǝmwa araga gerṯo đamǝṯia đǝbǝɽǝbǝte, orn eđa ganeđo iđia gaber giđ aŋǝseici đamǝṯia, orn đeiciano đǝrǝmwa đamaɽaŋa nano.
43004001	ndǝ elǝŋ yesu galiŋeṯo ṯa al farisiyin yano ṯa yesu gëbǝđia leđa lwaiña lǝmateṯa, na gǝlnanaicia mamuḏiya lamiñaṯo lorǝba lǝyuanna,
43004002	orn yesu gënǝŋu gaber galnanaieia mamuḏiya, orn ṯalǝmis ilëɽǝŋu yalnanaicia mamuḏiya,
43004003	gënǝŋu nǝŋamiñe alo yuḏiya nǝgabǝṯa alo ijalil.
43004004	na ŋen ŋafǝṯia đeṯam gënǝŋu gamiña alo isamǝri.
43004005	na gënǝŋu nǝŋeṯa irnuŋ nano galo isamǝri gǝbernia sukar, alo yafo ṯwaiñ alo nano isi yagub ganaico yusǝf, iđia gǝlëɽǝŋu, pǝnđe.
43004006	na lǝbu lǝyagub lafo tu. yesu nǝŋǝcwareṯe kaiñ ŋen ŋanṯa gerldo, nǝŋǝmiñǝniano ldǝbu ëđǝñinano.
43004007	orn wuji gǝnǝŋ galo isamǝri nǝŋeṯa nǝŋau gwonaṯa gabaɽa ŋawa. na yesu nǝŋeiṯi wuji ṯa, naicǝñi ŋawa iṯi.
43004008	ŋen ŋanṯa ṯalǝmis ilëɽǝŋu yabǝɽo irnuŋ ṯa ailiđi ŋǝsa.
43004009	orn wuji galo isamǝri nǝŋǝmeiṯi ṯa, ŋen ŋanṯau aganǝŋa agaɽ al yawuḏ na ageɽǝđiñi ŋawa, ñiŋgi igalo isamǝri? ŋen ŋanṯa al yawuḏ na as samariyin lagieđr.
43004010	yesu nǝŋǝmuɽǝbiṯi eŋen ṯa, gǝbanṯa agaliŋeṯo đǝnaica đǝrǝmwa, na eđa igi galwaɽǝṯǝŋa, naieǝñi ŋawa iṯi, ṯa aganǝŋa agiđi ŋameɽǝđe na gënǝŋu giđ aŋanaice ŋawa ŋǝđamǝṯia.
43004011	orn wuji nǝŋǝmeiṯi ṯa, ya elǝŋ, agero agaberṯia arrǝmbei, na lǝbu loliano. agiđi ŋame ŋga ŋawa iŋi ŋǝđamǝṯia?
43004012	agoɽra agamiñaṯa đaṯa igaiñ yagub, igi ganaieǝnde lǝbu, na luwǝṯia ŋawa, gënǝŋu na liđia ǝllëɽǝŋu, na đwala đǝlëɽǝŋu?
43004013	orn yesu nǝŋǝmuɽǝbiṯi eŋen ṯa, eđa gǝṯia ŋawa iŋi aŋal giđ aŋǝmarre tǝŋ,
43004014	orn eđa gǝnǝŋ gǝṯia ŋawa iŋi igamanaica gënǝŋu gero đǝrraŋalano lomanaŋ tǝŋ kwai kwai, ŋen ŋanṯa ŋawa iŋi igamanaiea ŋiđ aŋǝɽeṯe đoro iŋu iđi đǝrrǝmǝđia ŋawano bǝɽǝbǝte ŋen ŋanṯa đamǝṯia đǝbǝɽǝbǝte.
43004015	wuji nǝŋǝmeiṯi ṯa, ya elǝŋ, naicǝñi ŋawa iŋi taltal, ṯa aŋal aŋerṯe gaiñarra lomanaŋ tǝŋ, na yerṯe yiđi yoɽǝbaṯe nǝŋau tǝŋ.
43004016	yesu nǝŋǝmeiṯi ṯa, mbu ŋundǝđia ebaŋgalo ñeṯa ëli.
43004017	wuji nǝŋǝmeiṯi ṯa, igero ebaŋgaiñ. yesu nǝŋǝmeiṯi ṯa, agwalwaɽo đeṯam, ndǝ agaṯa agero agaberṯia ebaŋgalo,
43004018	ŋen ŋanṯa agafo agerṯo ebaŋgalanda đenǝŋ, na maji igi agerṯǝma điñǝđi gerṯa ebaŋgalo igi. ŋen ŋǝlaɽǝŋa ŋǝđeṯam.
43004019	wuji nǝŋǝmeiṯi ṯa, ya elǝŋ, igaliŋeṯaŋa ṯa agaɽo nabi.
43004020	đaṯanda eldaiñ labuŋǝṯwa rǝmwa naiyǝn isi, orn ñaŋ ñagabaṯa ṯa ursalim gaɽo alo isi đeṯam leđa labuŋṯau rǝmwa.
43004021	yesu nǝŋǝmeiṯi ṯa, wuji ëndu ŋen ŋǝlëɽǝñi, liga liđ alela ildi ñagaber ñagwabuŋṯi đaṯa rǝmwa naiyǝn isi walla alo yursalim.
43004022	ñaŋ ñaŋgi ñagaɽo as samariyin ñagaijǝba ñagabuŋṯia esegi, orn nanda ñagaliŋeṯo ṯa esegi ñagamabuŋṯia, ŋen ŋanṯa đëbǝria đeṯo igal yawuḏ.
43004023	orn liga liđ alela, đeṯam leṯo, na iliga ildi leđa ildi laboŋwa enare ŋope, lënǝŋulu labuŋṯia đaṯa rǝmwa igusila na eŋen ŋǝđeṯam, ŋen ŋanṯa đaṯa rǝmwa ronaṯa leđa larno ṯia ṯa labuŋṯia.
43004024	rǝmwa raɽ usila, na leđa ildi labuŋṯia đeṯam alǝbuŋṯi usilaga na ŋenŋa ŋǝđeṯam.
43004025	wuji nǝŋǝmeiṯi ṯa, igaliŋeṯo ṯa al masiya giđ aŋela, feŋu igi gëɽǝnu. ndǝ geṯo đǝge giđ aŋǝndǝlwaɽǝṯi ŋen pređ.
43004026	yesu nǝŋǝmeiṯi ṯa, fǝŋu ñagǝldǝgwaɽwata, gaɽ al masiya.
43004027	liga ildi ṯalǝmis ilëɽǝŋu yeṯo myirǝwano ŋen ŋanṯa lwaɽwata wujiga, orn eđa nǝŋerṯe gǝnǝŋ iŋulu geɽǝđǝma ṯa, agëbǝđi ṯau? walla ṯa ñagwaɽwata wujiga eđa?
43004028	na wuji nǝŋǝṯađe ɽia ǝllëɽǝŋu nǝŋoɽǝbaṯe irnuŋ nǝŋǝlwaɽǝṯi leđa ṯa,
43004029	elar ñaŋ pređ aɽr ñanwane maji igi gwaɽwato ŋen pređ iŋi igiđu, gerṯa fǝŋu al masiya?
43004030	na lënǝŋulu ldela irnuŋ lǝmaɽe nano.
43004031	ŋen wuji gabǝɽo alɽwata lijila, ṯalǝmis ṯaiyǝɽwatiṯu yesu ṯa, ya rabbi, so laŋge.
43004032	orn gënǝŋu nǝŋǝleiṯi ṯa, igerṯo ŋǝsa igǝsa, iŋi ñagaijǝba.
43004033	ŋen ŋafǝṯia ṯalǝmis ṯaiyaɽwataiđo niyaṯa, eđa gǝnǝŋ gamǝṯǝma ŋǝsa gǝso?
43004034	yesu nǝŋǝleiṯi ṯa, fǝŋǝsa iŋi ŋǝlëɽǝñi, fǝđiđia ŋen ŋǝlëɽǝŋu igi gwađwaṯiñi, na đǝbǝɽenḏeđia ḏǝŋǝmëɽria ŋǝlëɽǝŋu.
43004035	ñerṯe ñagǝbaṯa ṯa, liga lǝđwanḏa lamǝlu leṯo nubwa marldwan? seicr, igandǝlwaɽǝṯia tuđir isi isalo ñaseiei ni, ŋen ŋanṯa ni nafo nore điñǝđi.
43004036	na eđa igi gwanḏa gǝmama đǝpǝɽa, ŋen ŋanṯa gënǝŋu gǝbakëɽia ŋǝlwa ldǝɽo ŋen ŋanṯa đamǝṯia đǝbǝɽǝbǝte, ṯa eđa gawađa na eđa gwanḏa alaŋǝreṯe nano ndǝm.
43004037	ŋen ŋafo đeṯam ṯa eđa gǝnǝŋ gawađa, na eđa gwomǝn tǝŋ gwanḏa.
43004038	igwađwaṯǝnde ṯa ñwanḏe ŋǝlwa, orn ñagero ñagidu ŋǝmëɽria ṯa ñiđi ŋǝlwa iŋi. leđa lomǝn tǝŋ liđu ŋǝmëɽria orn ñaganǝñaŋ nǝñënṯi eŋǝmëɽria eŋen.
43004039	leđa lwaiña laɽo as samariyin lirnuŋ igei lëndu ŋen ŋǝyesu ŋen ŋanṯa damǝdaṯa dǝwuji ndǝ gaṯa, gënǝŋu gwalwaɽǝṯiñi ŋen pređ igiđu.
43004040	na ndǝ as samariyin yeṯǝma nano ṯaimekeɽǝđo ṯa aldǝɽaŋalda, orn laɽaŋalda ñoman ñiɽijan,
43004041	na leda lomǝn lwaiña ldëndi ŋen ŋǝlëɽǝŋu ŋen ŋanṯa ŋen gwalwaɽǝṯǝlo.
43004042	na lënǝŋulu ldeiṯi wuji ṯa, điñǝđi ñagero ñagǝbendia ŋen ŋǝyesu ŋen ŋanṯaŋa orn ñagananda ñagano đurri, na ñagaliŋeṯo ṯa đeṯam, gënǝŋu gaɽo đëbǝria đalo.
43004043	orn ndǝ ñoman ñaŋgaṯo ñiɽijan yesu nǝŋǝmiñe, nǝŋabǝṯa alo ijalil.
43004044	ŋen ŋanṯa yesu gënǝŋu gaṯa, nabi gero gananeinia đamia irnuŋ gǝlëɽǝŋu.
43004045	ŋen ŋafǝṯia ndǝ geṯo alo ijalil, liji lalo ijalil ldǝmaŋǝnṯi ŋen ŋanṯa laseicu ŋen pređ gënǝŋu giđu alo yursalim iliga lǝđǝsa. lënǝŋulu cum labǝɽo nḏǝsa.
43004046	yesu nǝŋoɽǝbaṯe alo igana ijalil, alo isi giđiau ŋawa ṯa aŋǝɽeṯe ŋawa ŋinǝb. na maji gafo gǝnǝŋ gaɽ elǝŋ gafo alo ikafranawum, na iđia gǝlëɽǝŋu gafo gwuma.
43004047	nd gano yesu goɽǝbaṯo alo yuḏiya nǝŋeṯo alo ijalil, nǝŋǝmaɽe nano nǝŋǝmekeɽǝđe kaiñ ŋen ŋanṯa aŋirǝwi aŋeiđi ŋere, ŋen ŋanṯa iđia gafo ṯwaiñ gabaiya.
43004048	na yesu nǝŋǝmeiṯi ṯa, nđǝ agaber agaseicia ŋen ŋoɽra na aŋwara agaber agiđi ŋënđi ŋen.
43004049	maji gaɽ elǝŋ nǝŋǝmalwaɽǝṯi ṯa, ya elǝŋ irǝwaŋ điñǝđiṯi, ŋere ŋǝlëɽǝñi ŋamǝlu ŋabaiya.
43004050	yesu nǝŋǝmeiṯi ṯa, mbu, iđia gǝlaɽǝŋa gwëtu gatođo giđ aŋǝmǝṯe. orn maji nǝŋëndi ŋen iŋi yesu gwalwaɽǝṯǝma nǝgabǝla.
43004051	liga gënǝŋu gamǝlu girǝwa gafo eđađ lǝbai ǝllëɽǝŋu lopǝđaiđo ŋulda, ldǝmwalwaɽǝṯi ṯa, ŋere ŋǝlaɽǝŋa ŋwëtu ŋiđ aŋǝmǝṯe.
43004052	ŋen ŋafǝṯia nǝŋǝleɽǝđe, ëđǝñin yaɽo mǝnau ŋamǝjǝđia, na lënǝŋulu ldǝmeiṯi ṯa, đǝmwa đaŋgiṯǝma erega ëđǝñin yento.
43004053	ŋen ŋafǝṯia eṯen galiŋeṯo ëđǝñin yafo đurri, isi yesu gwalwaɽǝṯǝmau, iđia gǝlaɽǝŋa gwëtu gatođa, giđ aŋǝmǝṯe. na gënǝŋu na leđa pređ leɽa gǝlëɽǝŋu lëndu ŋen.
43004054	ŋen iŋi ŋafo egaŋwara iɽijan isi yesu giđu ndǝ goɽǝbaṯo yuḏiya alo ijalil.
43005001	orn đǝsa nḏǝfeṯe đǝnǝŋ đal yawuḏ, na ŋen ŋafǝṯia yesu nǝgabǝṯa alo yursalim.
43005002	na alo yursalim alo yafo yǝnǝŋ eŋau, yafo ëuwǝr ṯwaiñ isi ibernia ëuwǝr iyaŋala, na alo isi eŋau ibernia egole gibraniyin beṯasđa, na yerṯo ndropwa ano egwaŋ đenǝŋ.
43005003	na alo isi leđa lwaiña kaiñ lwuma lǝfau loɽaŋa, lǝmaṯan laber laseiđia, lǝmaṯan laber labǝrlda na lǝmaṯan laijǝba aŋǝnoiya. leđa ildi laṯurṯia đuraguđia ŋawano.
43005004	ŋen ŋanṯa mǝlaiyǝka đikirǝwaṯa eŋau ñomanǝña ñomanǝña yuraguđia ŋawano, orn eđa girǝwǝṯu eŋau nëiñua eŋen ŋǝŋawa ŋuraguđǝniano, orn nǝŋeiđe ŋǝɽaiñ iŋi ŋafǝma nano.
43005005	maji gǝnǝŋ galo isi gafo gwuma nṯǝli eređia giɽijin na alo đenǝŋ nǝmiñe niɽijin.
43005006	orn yesu ṯaŋǝmaseieu gandra nǝŋǝmaliŋeṯe ṯa gaɽaŋo alo liga lwala nǝŋǝmeiṯi ṯa, agwonaṯa agǝbeiđini?
43005007	orn eđa gwuma nǝŋǝmeiṯi ṯa, ya elǝŋ igero eđa gaiñǝrǝweieia eŋau ndǝ ŋawa ŋuraguđiniano, orn nđǝ igumǝlu igǝwirǝwaṯa, eđa nǝŋela nǝŋǝwirǝwaṯe nǝŋǝñiṯađe.
43005008	yesu nǝŋǝmeiṯi ṯa, twođo ŋape đǝṯelia đǝlaɽǝŋa, ŋerlđe ŋaɽe.
43005009	orn taltal nǝŋǝtođe nǝŋape đǝṯelia nǝŋaɽe. na loman ildi lǝđǝmiñǝniano.
43005010	ŋen ŋafǝṯia al yawuḏ niyeiṯi maji geiđinu ṯa, loman ildi lǝđǝmiñǝniano ŋen ŋëđǝñinu ṯa agapa đǝṯelia.
43005011	gënǝŋu nǝŋǝluɽǝbiṯi eŋen ṯa, eđa geiđiñi gwalwaɽǝṯiñi ṯa, yape đǝṯelia đǝlëɽǝñi eɽe.
43005012	lënǝŋulu ldǝmeɽǝđe ṯa, maji gǝbernia esegi gwalwaɽǝṯiaŋa ṯa agapa đǝṯelia ŋaɽe?
43005013	orn maji geiđinu nǝŋaijǝbeṯe ṯa eđa gǝbernia esegi ŋen ŋanṯa leđa lafo lwaiña na yesu gamiño.
43005014	orn yesu nǝŋǝmafiđi igal ekǝl nǝŋǝmeiṯi ṯa, seieu agaɽo agëpi, ŋerṯe agëbǝđia ŋen ŋwomǝn ŋeieia kwai kwai, ṯa ŋen ŋeicia ŋamiñaṯo đǝmwa đakǝl ŋaber ŋiđ aŋëndi.
43005015	orn maji nǝŋamiñe nǝŋwalwaɽǝṯi al yawuḏ ṯa fǝŋu yesu igi geiđǝma.
43005016	ŋen ŋafǝṯia al yawuḏ yatođo nenanaice yesu ŋen ŋubwa, ŋen ŋanṯa gënǝŋu gëbǝđia ŋen iŋi iloman lǝđǝmiñǝniano.
43005017	orn yesu nǝŋǝluɽǝbiṯi eŋen ṯa, papa gëbǝđia ŋǝmëɽria điñǝđi mǝldin na igëbǝđia ŋǝmëɽria cum.
43005018	na ŋen ŋafǝṯia al yawuḏ yonaṯa kaiñ yamaɽiña, gerṯa ŋen ŋanṯa gënǝŋu gagero ŋen ŋǝloman lǝđǝmiñǝniano ikǝrǝŋ, orn cum gwaɽwata ṯa rǝmwa raɽ eṯen, nṯia giđu etam gǝlëɽǝŋu lǝɽǝwaṯo rǝmwara.
43005019	orn yesu nǝŋǝluɽǝbiṯi eŋen ṯa, đeṯam, đeṯam, igandǝlwa-ɽǝṯia ṯa, iđia gero gaɽǝwađaṯa gëbǝđia ŋen ŋǝnǝŋ bǝɽan, illi ndǝ gaseica đaṯa ṯa gëbǝđia ṯia. ŋen ŋǝnǝŋ iŋi đaṯa gëbǝđia, iđia gëbǝđia cum.
43005020	ŋen ŋanṯa đaṯa gubwa iđiaga, gamërrǝŋaicia ŋen pređ gëbǝđia na gënǝŋu giđ aŋǝmërrǝŋaiei laŋge lamiñaṯo ŋen iŋi, ṯa ñagiđi ñirǝwano.
43005021	ŋen ŋarno đaṯa gatuđi leđa laiyo ṯaŋaliđu lamǝṯo, nṯia cum iđia gëbǝđia eđa gǝnǝŋ aŋǝmǝṯe igi gwonaṯa ṯa gamǝṯia.
43005022	ŋen ŋanṯa đaṯa gaber gakama eđa gǝnǝŋ, orn ganaico iđia ŋen pređ ŋǝđakǝme,
43005023	ṯa leđa pređ alnanaice iđia đame, ŋen ŋarno lananaicia đaṯa đame. eđa gǝnǝŋ gaber gananaicia iđia đame, gënǝŋu gaber gananaicia đaṯa đame igi gađwaṯǝma.
43005024	đeṯam, đeṯam, igandǝlwaɽǝṯia ṯa, eđa igi gaiñǝnata na nǝŋǝmaŋǝnṯi egare igi gwađwaṯǝñi, gënǝŋu gerṯo đamǝṯia đǝbǝɽǝbǝte, gaber giđ aŋakǝmǝni, orn gamiño eŋǝɽaiñ đǝge nǝŋënṯi eđamǝṯia.
43005025	đeṯam, đeṯam, igandǝlwaɽǝṯia ṯa, liga liđ alela, đeṯam leṯo đǝge, ildi leđa laiyo liđ alnau ole giđia gǝrǝmwa, na lënǝŋulu ildi lano liđ alamǝṯe.
43005026	ŋen ŋarno đaṯa gerṯo đamǝṯia egǝtam gǝlëɽǝŋu, nṯia cum gënǝŋu ganaico iđia ṯa aŋerṯe đamǝṯia egǝtam gǝlëɽǝŋu,
43005027	nǝŋǝmanaiee ŋabǝɽa ṯa aŋakǝmǝđe, ŋen ŋanṯa gënǝŋu gaɽ iđia gǝleđa.
43005028	ñerṯe ñagirǝwano eŋen iŋi ŋen ŋanṯa liga liđ alela ildi leđa pređ lǝfo erel liđ alnau ole gǝlëɽǝŋu,
43005029	na liđ altwođe. leđa ildi lafo lëbǝđia ŋen ŋame liđ altwođe eđatođa ŋen ŋanṯa đamǝṯia, orn leđa lafb lëbǝđia ŋen ŋeieia liđ altwođe eđatođa ŋen ŋanṯa đakǝme.
43005030	igero igaɽǝwađaṯa igëbǝđia ŋen ŋǝnǝŋ bǝɽan. ndǝ igǝnna, igakǝme, na đakǝme đǝlëɽǝñi đuđǝrwaṯo ŋen ŋanṯa igaber igwonaṯa ŋen ŋǝlëɽǝñi, orn ŋen ŋǝlëɽǝŋu igi gwađwaṯiñi.
43005031	ndǝ igënǝñi igerṯo đamǝđaṯa đǝlëɽǝñi, đamǝđaṯa đǝlëɽǝñi đero đeṯam.
43005032	fǝŋu eđa gwomǝn gerṯo đamǝđaṯa đǝlëɽǝñi na igaliŋeṯo ṯa đamǝđaṯa đǝlëɽǝñi iđi gënǝŋu gerṯo đafo đeṯam.
43005033	ñagwađweiṯu yuanna leđa na gënǝŋu gwaɽwata ŋen ŋǝđamǝđaṯa đǝđeṯam,
43005034	orn igaber igamama đamǝđaṯa eleđa lalo, orn igandǝlwaɽǝṯia ŋen iŋi ṯa ñabërni.
43005035	yuanna gaɽo lamba ildi loɽa lawađialo na ñagafo ñagwonaṯa ñaŋǝreṯe nano egarrerre gǝlëɽǝŋu iliga ltefr.
43005036	orn igerṯo đamǝđaṯa đamiñaṯo orǝba đǝyuanna, ŋen ŋanṯa ŋǝmëɽria iŋi đaṯa ganaieǝñi ṯa ibǝɽenḏeṯe, đeṯam ŋǝmëɽria iŋi igëbǝđia ŋǝmama đamǝđaṯa đǝlëɽǝñi, ṯa đaṯa gwađwaṯiñi.
43005037	đaṯa igi gwađwaṯiñi gënǝŋu gǝmama đamǝđaṯa đǝlëɽǝñi. ñagero ñagǝnna ole gǝlëɽǝŋu kwai kwai, na ñagero ñamaseieia kwai kwai,
43005038	na ñagaber ñagaberṯia ŋen ŋǝlëɽǝŋu ŋafǝndau, ŋen ŋanṯa ñagaber ñaga-bendia ŋen ŋeda igi gënǝŋu gwađwaṯǝma.
43005039	ñagagagwondwa iđǝwërđia ŋen ŋanṯa ñagabaṯa ṯa ñerṯe đamǝṯia đǝbǝɽǝbǝte eŋen iŋi ŋǝwërđǝnu, orn fiđi đǝwërđia đaɽo đamǝđaṯa iđi gaiñamǝđaṯa,
43005040	orn ñaganeđo ñageṯǝñi nano ṯa ñerṯe đamǝṯia.
43005041	igaber igabaŋǝnṯia đame eleđa,
43005042	orn igaliŋeṯo đeṯam ṯa ñagero đubwa rǝmwara enare enalo.
43005043	igeṯo irǝŋga gǝpapa gǝlëɽǝñi, orn ñaŋ ñaganeđo ñagaiñaŋǝnṯia. ndǝ eđa garto geṯo irǝŋga gǝlëɽǝŋu orn ñǝmaŋǝnṯi.
43005044	ñagaɽǝwađaṯa ñagǝbendia ŋen ṯau ndǝ ñaganǝñaŋ ñaŋgi ñagananaiđia đamia eleđa lomǝn bǝɽan, orn ñaganeđo ñagapwaiña đamia iđi đeṯo irǝmwa irri raɽ runto?
43005045	ñerṯe ñagabaṯa ṯa igiđ indǝsǝki iđaṯa. ñagerṯo eđa gǝnđǝsǝkia, na fǝŋu musa igi ñagaṯa đonaṯa eđalo điđ ađǝmaufeṯe.
43005046	gǝbanṯa ñagëndu deṯam ŋen ŋǝmusa ṯa ñagëndu ŋen ŋǝlëɽǝñi cum ŋen ŋanṯa gënǝŋu gawërđu ŋen ŋǝlëɽǝñi.
43005047	orn nđǝ ñagaber ñagabenđia ŋen iŋi gënǝŋu gawërđu, orn fǝṯau ñagiđi ñëndi ŋen iŋi igwaɽwata?
43006001	orn yesu nǝŋǝmiñe nǝŋuɽǝđi iđǝbarlda đoɽra đǝbernia jalil, walla ṯabiriya.
43006002	na leđa lwaiña ṯalmaiyǝteṯo alo ŋen ŋanṯa laseieu aŋwara isi gënǝŋu giđi eleđa lwuma.
43006003	orn yesu nǝgabǝṯa naiyǝn na ldǝɽaŋe alo tu ṯalǝmisya ilëɽǝŋu.
43006004	na al fissa yafo ṯwaiñ isi yaɽo đǝsa đal yawuḏ.
43006005	yesu nǝŋǝtuđi nđa nǝŋǝnwane liji lwaiña lëni larraiđǝma nano nǝŋǝlwaɽǝṯa filibus ṯa, lǝgaɽǝwađaṯar lǝgǝbǝliđar ŋga aicǝba ŋen ŋanṯa liji ilđi alǝse?
43006006	orn yesu gwalwaɽo ṯia ṯa aŋǝminḏeici, ŋen ŋanṯa gënǝŋu galiŋeṯo ṯa giđ aŋiđi ṯau.
43006007	filibus nǝŋǝmuɽǝbiṯi eŋen ṯa, nđǝ jǝnei yeɽo eređia giɽijan, yaber yabǝliđa aicǝba gwaiña ṯa leđa pređ laɽǝwađaṯa lǝmama gǝtetan.
43006008	orn ṯalǝmis yomǝn ibernia anḏǝrawus igi orǝba gǝsiman buṯrus, nǝŋeiṯi yesu ṯa,
43006009	umi gëni gǝnǝŋ ëli gerṯo ragif đenǝŋ na lǝmme liɽijan, orn agaṯau? lanđe ildi eleđa ildi lwaiña kaiñ?
43006010	yesu nǝŋaṯa, lwaɽǝṯr leđa pređ alǝɽaŋe alo. na leđa laɽorra ildi laɽo alǝf đenǝŋ ldǝɽaŋe alo isi yerṯo ŋaiñano.
43006011	yesu nǝŋape ragif nǝŋërṯi rǝmwa nano nǝŋǝnaice ṯalǝmis ilëɽǝŋu na ṯalǝmis nelnanaice leđa ildi laɽaŋa alo, nṯia eum elǝmme ŋen ŋarno lënǝŋulu lonaṯa.
43006012	na ndǝ leđa labeṯo, yesu nǝŋeiṯi ṯalǝmis ṯa, rraiđr ŋǝsa iŋi ŋǝṯënu alo ṯa laŋge alerṯe lǝgirni.
43006013	ŋen ŋafǝṯia yënǝŋulu yararraiđo laŋge lteta iragif đenǝŋ ilđi lǝṯënu, na laŋgela ildi lǝṯënu yënǝŋulu yurḏǝjaico ŋumǝra ređ nǝŋamiñe ŋǝɽijan.
43006014	ŋen ŋafǝṯia ndǝ leđa laseicu aŋwara isi giđu, lđaṯa, đeṯam fǝŋu an nabi igi geṯo alo.
43006015	yesu galiŋeṯo ṯa lonaṯa leṯo alǝmëndi, ṯa alamiđi gaɽ elǝŋ, na ŋen ŋafǝṯia gënǝŋu nǝŋoɽǝbaṯe naiyǝn tǝŋ alǝsoŋ.
43006016	na ndǝ ulǝŋgi gaɽo ṯalǝmis ilëɽǝŋu niyirǝwaṯe đǝbarlda,
43006017	nǝyënṯi iđǝpundǝri đǝŋau ṯa aluɽǝđi iđǝbarlda aɽe alo ikafranawum. na alo yaɽo ŋǝrǝmia đǝge na yesu gamǝlu gǝleṯa nano.
43006018	na ŋawa nǝŋotwođe ṯaŋakaborṯo elo, ŋen ŋanṯa đǝbera đwaiña ŋabǝɽano đura.
43006019	ndǝ ṯalǝmis yabǝɽo garno mil yiɽijin walla marldwan eŋau iligano, niyǝseiei yesu gaberlda nǝŋau eđape na ṯaŋǝleleṯa nano, niyiđǝñiṯalo kaiñ.
43006020	orn gënǝŋu rǝŋǝlǝlwaɽǝṯi ṯa, fmi, ñerṯe ñagiđǝñalo.
43006021	na yënǝŋulu yonaṯa yamënǝci iđǝpundǝri na taltal đǝpundǝri nḏabǝṯa alo eđǝɽe isi đǝweleṯa
43006022	na eloman leṯeɽe leđa ildi lwaiña lǝṯurwa nëṯǝndi gwomǝn gǝđǝbarlda, ldǝseiei đǝpundǝri đafo đunto, đero đomǝn tǝŋ, na laliŋeṯo ṯa yesu lero lǝwënṯia ṯalǝmisya ilëɽǝŋu, orn ṯa ṯalǝmis yamiño alǝsoŋ.
43006023	orn upundǝri gwomǝn tǝŋ galo iṯibiriya gaijomaṯo ṯwaiñ alo isi leđa lasau aieǝba, ndǝ elǝŋ yesu gǝlǝŋǝđeinu irǝmwa đǝge.
43006024	ŋen ŋafǝṯia ndǝ leđa lwaiña laseieu yesu na ṯalǝmis ilëɽǝŋu lero, lënǝŋulu ldënṯi igupundǝri ldabǝṯa alo ikafranawum, ŋen ŋanṯa alǝpwaiñe yesu.
43006025	ŋen luɽǝđu iđǝbarlda ldǝmafiđiṯi ldǝmeɽǝđe ldaṯa, ya rabbi, ageṯo ëli ndoŋǝɽa?
43006026	yesu nǝŋǝluɽǝbiṯi eŋen ṯa, đeṯam, đeṯam, igandǝlwaɽǝṯia ṯa, ñaganǝñaŋ ñagaiñǝpwaiña, gerṯa ŋen ŋanṯa ñagaseicu aŋwara, orn ŋen ŋanṯa ñagaso ragif nǝñabeṯe.
43006027	ñerṯe ñëbǝđia ŋǝmëɽria ŋen ŋanṯa ŋǝsa iŋi ŋamamǝndëđǝni, orn ŋen ŋanṯa ŋǝsa iŋi ŋaber ŋamǝndëđǝni orn ŋamama đamǝṯia đǝbǝɽǝbǝte iŋi iđia gǝleđa giđ aŋǝndǝnaice, ŋen ŋanṯa đaṯa ganaicǝma ŋǝlǝŋe ṯa aŋiđi ṯia.
43006028	orn lënǝŋulu ldǝmeiṯi ṯa, nanda ñagëbǝđia ṯau ṯa ñiđi ŋǝmëɽria ŋǝrǝmwa?
43006029	yesu nǝŋǝluɽǝbiṯi eŋen ṯa, fǝŋu ŋǝmëɽria iŋi ŋǝrǝmwa, ṯa ñëndi ŋen ŋǝlëɽǝŋu igi rënǝŋu rađwaṯǝma.
43006030	ŋen ŋafǝṯia lënǝŋulu ldǝmeiṯi ṯa, agiđi ŋiđi ŋamǝla igwande, ṯa ñanwane orn ñëndi ŋen ŋǝlaɽǝŋa? agëbǝđia ŋǝmëɽria ŋǝwande?
43006031	daṯanda eldaiñ lǝpǝnde laso aieǝba gǝbernia manna eđǝñwa, ŋen ŋarno ŋǝwërđǝnu, rënǝŋu rananaieǝlo aicǝba elo ṯa alase.
43006032	na yesu nǝŋǝleiṯi ṯa đeṯam, đeṯam, igandǝlwaɽǝṯia ṯa, gerṯa musa igi ganaicǝnde aieǝba gǝđeṯam elo, orn fǝŋu papa gǝlëɽǝñi igi gandǝnanaicia aicǝba gǝđeṯam elo,
43006033	ŋen ŋanṯa aieǝba igi rǝmwa randǝnanaicia, fǝŋu igi girǝwa elo, na gananaieia alo đamǝṯia.
43006034	lënǝŋulu ldǝmeiṯi ṯa, ya elǝŋ, nanaicǝnde aieǝba igi jaiea jaiea.
43006035	yesu nǝŋǝleiṯi ṯa, igënǝñi igaɽ aicǝba igi gananaiđia đamǝṯia. eđa gǝnǝŋ geṯǝñi nano gaber giđ aŋǝcoiñǝṯe kwai kwai, na eđa gǝnǝŋ gëndu ŋen ŋǝlëɽǝñi gaber giđ aŋerṯe đǝrraŋalano kwai kwai.
43006036	orn igwalwaɽǝṯǝnde ṯa eum ñagaseicǝñi na ñagero ñagabendia ŋen ŋǝlëɽǝñi.
43006037	laŋge pređ ildi đaṯa gaiñǝlnaieia liđ aliñeṯa nano na igënǝñi igaber iganeđa eđa gǝnǝŋ geṯǝñi nano kwai kwai,
43006038	ŋen ŋanṯa igirǝwa elo gerṯa ṯa yiđi ŋen ŋǝlëɽǝñi, orn ṯa yiđi ŋen ŋǝlëɽǝŋu igi gwađwaṯiñi.
43006039	na fǝŋu ŋen ŋǝđaṯa igi gwađwaṯiñi ṯa igaber igwaṯia wagǝnǝŋ gënǝŋu ganaieǝñi, orn ṯa igiđi yiltuđi iloman ildi lǝnḏurṯu alo.
43006040	na fiŋi ŋen ŋǝpapa gǝlëɽǝñi ṯa leđa pređ laseieia iđia orn alëndi ŋen ŋǝlëɽǝŋu alerṯe đamǝṯia đǝbǝɽǝbǝte, na ṯa igiđi yiltuđi iloman ildi lǝnḏurṯu alo.
43006041	orn al yawuḏ ṯaiɽwataiđo ŋamǝɽa ŋen ŋanṯa gënǝŋu gaṯa, igënǝñi igaɽ aicǝba girǝwu elo.
43006042	lënǝŋulu ṯalaṯa ṯa, gerṯa fǝyesu iđia gǝyusǝf, igi lǝgaliŋeṯr eṯen na lǝŋgen? ŋen ŋafǝṯia gënǝŋu gǝbaṯa ṯa geṯo elo ṯar?
43006043	ŋen ŋafǝṯia yesu nǝŋǝluɽǝbiṯi eŋen ṯa, ñerṯe ñaɽwataiđia nano.
43006044	eđa gero gǝnǝŋ gaɽǝwađaṯa geṯǝñi nano, illi ndǝ đaṯa igi gwađwaṯiñi gamabǝleđa, na igiđ imatuđi iloman ildi lǝnḏurṯu alo.
43006045	ŋen ŋǝwërđǝnu enađam nal anbiya ṯa, lënǝŋulu pređ liđ alërrǝŋeini ŋen irǝmwa. ŋen ŋafǝṯia leđa pređ lano đaṯa na lǝbërrǝŋeini ŋen iŋu liđ alǝñeṯa nano.
43006046	orn eđa gero gǝnǝŋ gaseieu đaṯa, illi gënǝŋu igi geṯo irǝmwa, gënǝŋu gaseieu đaṯa.
43006047	đeṯam, đeṯam, igandǝlwaɽǝṯia ṯa, eđa gëndu ŋen ŋǝlëɽǝñi gerṯo đamǝṯia đǝbǝɽǝbǝte.
43006048	igënǝñi igaɽ aicǝba igi gananaiđia đamǝṯia.
43006049	đaṯanda eldalo lǝpǝnde laso manna eđǝñwa orn ldaiye.
43006050	fǝŋu aicǝba igi girǝwu elo ṯa eđa gǝnǝŋ gaɽǝwađaṯa gǝsa na gaber giđ aŋaiye kwai kwai.
43006051	igënǝñi igaɽ aicǝba igi gamǝṯia igi girǝwu elo. ndǝ eđa gǝnǝŋ gǝsa aicǝba igi giđ aŋǝmǝṯe bǝɽǝbǝte, na aicǝba igi igiđ enaiđe ŋen ŋanṯa alo fǝŋu aŋǝno ilëɽǝñi, ṯa alo aiyamǝṯe.
43006052	orn al yawuḏ ṯaigeređo ŋen nano nǝyaṯa, ŋen ŋanṯau eđa igi gaɽǝwađaṯa gandǝnaieia aŋǝno ilëɽǝŋu ñase?
43006053	ŋen ŋafǝṯia yesu nǝŋǝleiṯi ṯa, đeṯam, đeṯam, igandǝlwaɽǝṯia ṯa, ndǝ ñagaber ñagasa aŋǝno yiđia gǝleđa, na ñagaber ñagǝṯia ŋǝfǝni ŋǝlëɽǝŋu, ñagaber ñagaberṯia đamǝṯia ano.
43006054	eđa gǝsasa aŋǝno ilëɽǝñi na gǝṯëṯia ŋǝfǝni ŋǝlëɽǝñi, gënǝŋu gerṯo đamǝṯia đǝbǝɽǝbǝte, na igiđ imatuđi iloman ildi lǝnḏurṯu alo.
43006055	ŋen ŋanṯa aŋǝno ilëɽǝñi đeṯam yaɽo ŋǝsa, na ŋǝfǝni ŋǝlëɽǝñi đeṯam ŋaɽo đǝṯia.
43006056	eđa gǝsasa aŋǝno ilëɽǝñi na gǝṯëṯia ŋǝfǝni ŋǝlëɽǝñi gënǝŋu ñagafǝldǝga na igënǝñi ñagafǝldǝga.
43006057	garno đaṯa igi gamǝṯo gwađwaṯiñi na igamǝṯo ŋen ŋanṯa đaṯa, nṯia cum eđa igi gaiñǝsasa giđ aŋǝmǝṯe ŋen ŋanṯañi.
43006058	fǝŋu aicǝba igi girǝwu elo, gerṯa garno orǝba igi đaṯanda eldalo lǝpǝnde lǝso orn ldaiye. eđa gǝnǝŋ gasasa aicǝba igi giđ aŋamǝṯe bǝɽǝbǝte.
43006059	gënǝŋu gwalwaɽo ŋen iŋi ndǝ gǝbërrǝŋaicia leđa ŋen imajma, alo ikafranawum.
43006060	ŋen ŋafǝṯia lwaiña eleđa ilđi ṯalteṯo yesu ldaṯa ṯa, ŋen ŋwonḏǝṯo, esegi gaɽǝwađaṯa gǝnna ŋen iŋi?
43006061	orn yesu nǝŋǝlǝŋinnano ṯa leđa ildi lǝmateṯa laɽwataiđia nano eŋen iŋi, nǝŋǝleiṯi ṯa, ŋen iŋi ŋëndiđia ñagaborṯa elo?
43006062	orn fǝṯau nđǝ ñagaseieia iđia gǝleđa goɽǝbaṯo alo isi gafau bǝtaŋǝɽan?
43006063	fǝŋu usila igi gananaiđia đamǝṯia, aŋǝno yaber emađaṯa kwai kwai, ŋen iŋi igwalwaɽǝṯǝnde ŋaɽ usila na ŋaɽo đamǝṯia,
43006064	orn leđa lëni lǝmaṯan eñaŋ lero lǝbenđia ŋen ŋǝlëɽǝñi. ŋeñ ŋanṯa yesu galiŋeṯo ananoŋ esandǝldi lero lǝbendia ŋen, na esegi giđ aŋǝmanaiđe.
43006065	na gënǝŋu gaṯa, ŋen ŋaɽo ṯia igalwaɽǝṯǝnde ṯa, eđa gero gǝnǝŋ gaɽǝwađaṯa geṯǝñi nano illi nđǝ papa gǝlëɽǝñi gamiđia ṯa gaɽǝwađaṯa.
43006066	ŋen iliga ilđei leđa lwaiña lamateṯa lđǝmëuwujǝṯi ŋëɽua, lđerṯe lǝmarraiđia nano tǝŋ.
43006067	ŋen ŋafǝṯia yesu nǝŋǝlwaɽǝṯi ṯalǝmis ilëɽǝŋu isi yaɽo ređ nemiñe eɽijan, ṯa, ñaŋ cum ñagwonaṯa ñagamiña?
43006068	siman buṯrus nǝŋǝmuɽǝbiṯi eŋen ṯa, ya elǝŋ ñagabǝṯa esegi nano? aganǝŋa agerṯo ŋen iŋi ŋanaiđia đamǝṯia đǝbǝɽǝbǝte,
43006069	na nanda ñagëndu ŋen na ñagaliŋeṯo ṯa aganǝŋa agaɽ eđa gatǝɽe gǝrǝmwa.
43006070	yesu nǝŋǝluɽǝbiṯi eŋen nǝŋaṯa ṯa, igënǝñi igero igǝndoṯa ređ ldǝmiñe liɽijan ? na eđa gǝnǝŋ eñaŋ gaɽ usila geieia.
43006071	gënǝŋu gwaɽwato eŋen ŋǝyausa, iđia gǝsiman iskariyuṯi. gënǝŋu gunto iṯalǝmis ređ nemiñe eɽijan, orn gǝnaiđǝma.
43007001	orn yesu gafo gabakaldaic alo ijalil, gaber gwonaṯa gabakaldaiea alo iyuḏiya, ŋen ŋanṯa al yawuḏ yamapwaiña ṯa aimaɽiñe.
43007002	na đǝsa đǝnǝŋ đal yawuḏ đafo ṯwaiñ ndǝ al yawuḏ yaɽaŋa iŋutu.
43007003	ŋen ŋafǝṯia lorǝba lǝyesu lǝlwaɽǝṯǝma ṯa, ŋgaṯo ëli ŋaɽe alo iyuḏiya ṯa leđa ildi laŋateṯa alǝseiei laŋge ildi loɽra agaliđia,
43007004	ŋen ŋanṯa eđa gero gëbǝđia laŋge eŋamǝɽa ndǝ gwonaṯa gǝlǝŋini eleđa. ndǝ agëbǝđia laŋge ildi ŋaŋeini alo pređ.
43007005	ŋen ŋanṯa eum lorǝba lero lǝbendia ŋen ŋǝlëɽǝŋu.
43007006	yesu nǝŋǝlǝlwaɽǝṯi ṯa, liga lamǝlu ildi lëɽǝnṯiñi, orn liga eldalo lëni jaiea jaica.
43007007	leđa lalo lero laɽǝwađaṯa lǝndǝneđa, fiñi ñiŋgi laneđǝñi, ŋen ŋanṯa igananaieia đamǝđaṯa ṯa ŋen eŋen ŋeieia.
43007008	ñaganǝñaŋ abǝṯr nḏǝsa. igumǝlu igabǝṯwa nḏǝsa iđi ŋen ŋanṯa liga lëɽǝnṯiñi lamǝlu lǝɽiñǝđaiđe.
43007009	yesu gwalwaɽǝṯǝlo ŋen iŋi orn gafo alo ijalil mǝldin.
43007010	orn ndǝ lorǝba labǝṯo đǝge gënǝŋu cum nǝŋabǝṯe nḏǝsa, gerṯa eđađ iđi leđa lwaiñau orn gamiño alǝsoŋ.
43007011	al yawuḏ nḏǝsa yafo yamapwaiña na yafo yabekeɽǝđia ṯa, gënǝŋu gwuŋga ?
43007012	na leđa ṯalǝɽwatǝmau ŋamǝɽa kaiñ, lǝmaṯan laṯa gënǝŋu game na lomǝn ldaṯa ndo, gënǝŋu gëbǝđia liji ŋađǝna.
43007013	orn eđa gero gwaɽwata pǝlelo ŋen ŋanṯaŋu, ŋen ŋanṯa lënǝŋulu liđiña al yawuḏ.
43007014	orn ndǝ đǝsa đumǝlu đǝbǝɽinḏeini yesu nǝgabǝṯa al ekǝl na gënǝŋu ṯaŋërrǝŋaicu leđa ŋen.
43007015	na al yawuḏ yafo yirǝwano niyaṯa, ŋen ŋanṯau gënǝŋu gero gǝbërrǝŋeinia nađam orn galiŋeṯǝlo ṯau?
43007016	yesu nǝŋǝluɽǝbiṯi eŋen nǝŋaṯa, ŋen iŋi igërrǝŋaiđia, gerṯa gǝlëɽǝñi, orn gǝlëɽǝŋu igi gwađwaṯiñi.
43007017	ndǝ eđa gǝnǝŋ gwonaṯa gëbǝđia ŋen rǝmwa ronaṯa, gënǝŋu giđ aŋaliŋeṯe ndǝ ŋen igǝbërrǝŋaiđia ŋeṯo irǝmwa walla ndǝ igwaɽwata bǝɽan.
43007018	eđa gwaɽwata bǝɽan gwonaṯa ganeini ŋaɽrwa, orn eđa gwonaṯa ṯa gënǝŋu ganeini ŋaɽrwa igi gwađwaṯǝma, gënǝŋu gǝđeṯam na ŋen ŋǝɽiano aŋerṯe ŋǝmaufia kwai kwai.
43007019	musa gero gǝndǝnaicia al ganun? orn eđa gero eñaŋ gëbǝđia ŋen ŋal ganun. ñagwonaṯa ñagaiñaɽiña eđa?
43007020	orn leđa ldǝmuɽǝbiṯi eŋen ldaṯa, aganǝŋa agerṯo usila nano geicia. esegi gwonaṯa gaŋaɽiña?
43007021	yesu nǝŋǝluɽǝbiṯi eŋen ṯa, igiđu ŋen ŋunto, na ñaŋ pređ nǝñirǝwǝṯiano.
43007022	ŋen ŋaɽo ṯia musa ganaieǝnde ŋen ŋǝđuɽǝđǝnia, orn ŋen iŋi ŋero ŋeṯo imusa orn iđaṯanđa lǝpǝnde, na ñaguɽǝdia eda iloman lǝđǝmiñǝniano.
43007023	ndǝ eđa guɽǝđǝnia iloman lǝđǝmiñǝniano ṯa ñerṯe ñagera al ganun imusa, ŋen ŋanṯau ñageicǝṯiñiano ŋen ŋanṯa igiđu eđa game egaŋǝno pređ iloman lǝđǝmiñǝniano?
43007024	inḏeicr ŋenia gerṯa ŋenŋa ŋǝđǝseicia orn inḏeicr ŋenia ŋenŋa ŋuđǝrwaṯo.
43007025	na leđa lǝmaṯan lalo yursalim ldaṯa, gerṯa fǝŋu igi lënǝŋulu lonaṯa lamaɽiña?
43007026	nwanǝđr, gënǝŋu gwaɽwatǝṯa eleđa na lënǝŋulu lderṯe lǝmwalwaɽǝṯa ŋen ŋǝnǝŋ. nǝlǝŋ nafiđu ŋen ṯa đeṯam gënǝŋu gaɽ al masiya?
43007027	orn lëndr lǝgaliŋeṯr eđa igi gaŋga, orn ndǝ al masiya giđ aŋela, eđa gero gǝnǝŋ giđ aŋǝliŋeṯe gënǝŋu gaŋga.
43007028	ndǝ yesu gabërrǝŋaieia leđa ŋen igal ekǝl, gwaɽwata pǝlelo nǝŋaṯa, a, ñagaliŋeṯiñi na ñagaliŋeṯa ṯa igaŋga na igero igeṯo bǝɽan eŋen ŋǝlëɽǝñi orn gënǝŋu igi gwađwaṯiñi gënǝŋu gǝđeṯam, igi ñagaijǝbama,
43007029	orn igaliŋeṯǝma ŋen ŋanṯa igeṯǝmau na gënǝŋu gwađwaṯiñi.
43007030	na lënǝŋul ṯalonaṯo lǝmëndi orn eđa gero gǝnǝŋ gǝmëɽia đaŋ nano, ŋen ŋanṯa liga lëɽǝnṯǝma lumǝlu leṯo.
43007031	orn leđa lwaiña lđënđi ŋen ŋǝlëɽǝŋu ldaṯa, ndǝ al masiya gid aŋela gënǝŋu giđ aŋiđi aŋwara ywaiña emiñaṯo eđa igi?
43007032	na al farisiyin yano leđa lwaɽwata ŋoɽoma ṯia iŋu, na ŋen ŋafǝṯia nǝlǝŋ nǝkana na al farisiyin lađwaṯo al kufr ŋen ŋanṯa almëndi.
43007033	ŋen ŋafǝṯia yesu nǝŋǝlǝlwaɽǝṯi ṯa, orn igënǝñi lǝgaɽaŋar liga lobǝlano orn igiđi yoɽǝbaṯe ŋu nano igi gwađwaṯiñi.
43007034	ñagiđi ñaiñǝpwaiñe orn ñagaber ñagiđi ñaiñǝfiđi na alo isi igafau ñagaber ñagaɽǝwađaṯa ñageṯau.
43007035	ŋen ŋafǝṯia al yawuḏ ṯaiɽwataiđo ŋamǝɽa niyaṯa, gënǝŋu giđ aŋǝɽe ŋga lǝgaber lǝgǝmaufiđar ? gënǝŋu gabǝṯa eleđa eldaiñ ildi lafo leđa nano, ildi gerṯa laɽo al yawuḏ, na gabǝla aŋërrǝŋaiei leđa ŋen ildi gerṯa laɽo al yawuḏ?
43007036	ŋen ŋafǝṯau iŋi, gënǝŋu gabaṯa ṯa, ñagidi ñaiñǝpwaiñe, orn ñagaber ñagiđi ñaiñǝfiđi na ñagaber ñagiđi ñaɽǝwađaṯe ñageṯo alo isi igaweṯa?
43007037	iloman ɽrǝto lǝnḏurṯu lǝđǝsa, ildi loman loɽra yesu nǝŋǝtođe nǝŋǝlwaɽe pǝlelo ṯa, eđa gǝnǝŋ aŋal garrǝma, ŋgiṯǝma igi gëndu ŋen ŋǝlëɽǝñi aŋǝñeṯa nano aŋǝṯi,
43007038	ŋen ŋarno ŋen ŋǝwërđǝnu egađam gǝrǝmwa ṯa, gënǝŋu giđ aŋerṯe ebarlda eŋau ŋǝđamǝṯia ŋabǝrlda egare gǝlëɽǝŋu.
43007039	gënǝŋu gwalwaɽo eŋen ŋusila gatǝɽe igi lënǝŋulu lëndu ŋen ŋǝlëɽǝŋu liđ alneini. usila gatǝɽe gamǝlu geṯo, ŋen ŋanṯa yesu gamǝlu ganeini ŋaɽrwa.
43007040	ŋen ŋafǝṯia leđa lwaiña ildi lano ŋen ldaṯa ṯa, đeṯam gënǝŋu gaɽo an nabi yakǝl.
43007041	na leđa lomǝn ldaṯa, fǝŋu al masiya. orn lomǝn tǝŋ ldaṯa, al masiya geṯo alo ijalil?
43007042	ađam gǝrǝmwa gero gaṯa ṯa al masiya gǝlǝŋǝni inḏawuḏ, na irnuŋ alo ibeṯlam alo isi ḏawuḏ gafau?
43007043	na leđa lafo ɽetǝɽeteo ŋen ŋanṯa ŋu,
43007044	orn lǝmaṯan iŋulu lonaṯa lǝmëndi, orn eđa gero gǝnǝŋ gëɽǝma đaŋ nano.
43007045	nṯia al kufr niyoɽǝbaṯe nǝlǝŋ nano nǝkana na al farisiyin. na nǝlǝŋ nǝleiṯi ṯa, ñagero ñagamǝma eđa ?
43007046	al kufr niyǝluɽǝbiṯi eŋen ṯa, eđa gero gǝnǝŋ gaɽwata ndǝ maji igei kwai kwai.
43007047	ŋen ŋafǝṯia al farisiyin niyǝluɽǝbiṯi eŋen ṯa, ñaŋ cum ñagiđǝnu ŋađǝna?
43007048	eđa gëni gǝnǝŋ enǝlǝŋ walla igal farisiyin gëndu ŋen ŋǝlëɽǝŋu?
43007049	orn leđa ildi lero laliŋeṯa wagǝnǝŋ eŋen ŋal ganun, lënǝŋulu labuŋǝnu.
43007050	maji gǝnǝŋ iŋulu gǝbernia nikaḏimus, gënǝŋu igi geṯo yesu nano ulǝŋgi, nǝŋǝleiṯi ṯa,
43007051	al ganun yaṯa ṯa lǝgaɽǝwađaṯiar lǝgakǝmiar eđa ŋen lǝgamǝɽr lǝgǝmanaṯar na lǝgǝfiđiar ŋen gënǝŋu gëbǝđia?
43007052	lënǝŋulu ldǝmuɽǝbiṯi eŋen ṯa, aganǝŋa agalo ijalil cum? pwaiñǝđo ŋǝseiđi an nabi yero yǝnǝŋ yeṯo alo ijalil kwai kwai.
43007053	na pređ ldǝɽe eneɽa enen.
43008001	orn yesu nǝgabǝṯa naiyǝn iseṯun.
43008002	na ulaldiṯano ram gënǝŋu nǝŋoɽǝbaṯe igal ekǝl na leđa pređ ldǝmeṯa nano. na gënǝŋu gaɽaŋa alo orn ṯaŋërrǝŋaieu leđa ŋen,
43008003	na leđa ildi lǝbërrǝŋaiđia ŋen ŋal ganun na al farisiyin ldamama wuji igi leđa lëndǝma liga gaɽaŋa majiga garto, ldǝmëɽi iligano,
43008004	na lënǝŋulu ldeiṯi yesu ṯa, ya eđa gabërrǝŋaiđia ŋen, leđa lëndu wuji igi liga gaɽaŋa majiga garto,
43008005	na eŋen ŋal ganun, musa gwalwaɽǝṯǝnde ṯa ñamǝndaiye liji ṯia ŋwandraŋa, orn aganǝŋa agaṯau?
43008006	orn lënǝŋulu lalwaɽo ṯia ṯa alǝminḏeiei ṯa alerṯe ŋen ŋǝnǝŋ laɽǝwađaṯa almasǝkiau. orn yesu nǝŋwođiñiṯi alo nǝŋǝwërđi iđuđa lomanla.
43008007	orn lënǝŋulu ṯalmekeɽǝđo mǝldin, nǝŋǝtwođe nǝŋǝleiṯi ṯa, gënǝŋu gǝnǝŋ eñaŋ gero gëbǝđia ŋen ŋǝnǝŋ ŋeicia kwai kwai, ŋgiṯǝmar aŋǝmafe lwandrala ananoŋ.
43008008	orn gënǝŋu nǝŋwođiñiṯi alo tǝŋ nǝŋǝwërđi iđuđa.
43008009	orn ndǝ lano ŋen iŋi ṯalǝmiño lnenǝŋ lnenǝŋ loɽra ananoŋ na leđa pređ na ildi laṯënu yesu gunto na wuji igi gëɽǝnu iligano.
43008010	na yesu nǝŋǝtwođe nǝŋǝseidi eđa gero gǝnǝŋ illi wuji gunto nǝŋǝmeiṯi ṯa, wuji, leđa luŋga? eđa gero gǝnǝŋ gaŋakarme?
43008011	na wuji nǝŋaṯa, eđa gero gǝnǝŋ, ya elǝŋ. yesu nǝŋǝmeiṯi ṯa, igënǝñi cum igaber igaŋakǝme, mbu ŋerṯe agëbǝđia ŋen ŋeicia tǝŋ kwai kwai.
43008012	yesu nǝŋǝlwaɽǝṯi leđa tǝŋ nǝŋaṯa, igënǝñi igaɽ arrerre galo, eđa gaiñǝteṯa gaber giđ aŋerlde iŋǝrǝm kwai kwai, orn giđ aŋerṯe arrerre gǝđamǝṯia.
43008013	ŋen ŋafǝṯia al farisiyin niyǝmeiṯi ṯa, aganǝŋa agǝmama đamǝđaṯa đǝlaɽǝŋa, đamǝđaṯa đǝlaɽǝŋa gerṯa đǝđeṯam.
43008014	yesu nǝŋǝluɽǝbiṯi eŋen ṯa, ndǝ igënǝñi igǝmama đamǝđaṯa đǝlëɽǝñi, đamǝđaṯa đǝlëɽǝñi đǝđeṯam ŋen ŋanṯa igaliŋeṯo ṯa igeṯo ŋga na igabǝṯa ŋga, orn ñagaijǝba ṯa igeṯo ŋga na igabǝṯa ŋga.
43008015	ñaŋ ñagabirnḏeicia laŋge ŋenŋa ŋaŋǝno orn igaber igabinḏeicia eđa gǝnǝŋ.
43008016	na ndǝ igënǝñi igabirnḏeiđia cum, đirnḏeiđia đǝlëɽǝñi đǝđeṯam ŋen ŋanṯa igero igafo alǝsoŋ, orn igënǝñi na đaṯa igi gwađwaṯiñi ñagafǝldǝga ndǝm.
43008017	na ŋen ŋǝwërđǝnu igal ganun esalo cum, ṯa đamǝđaṯa đǝleđa liɽijan đǝđeṯam.
43008018	igënǝñi igǝmama đamǝđaṯa đǝlëɽǝñi, na đaṯa igi gwađwaṯiñi gënǝŋu gǝmama đamǝđaṯa đǝlëɽǝñi.
43008019	na lënǝŋulu ldǝmeɽǝđe ṯa, eṯalo gwuŋga? yesu nǝŋǝluɽǝbiṯi eŋen ṯa, ñagaijǝbaiñi na ñagaijǝba papa gǝlëɽǝñi cum. gǝbanṯa ñagaliŋeṯǝñi ṯa ñagaliŋeṯo papa gǝlëɽǝñi cum.
43008020	yesu gwaɽwata ŋen iŋi alo isi leđa lawakëɽi gǝrus, liga gabërrǝŋaicia leđa ŋen igal ekǝl, na eđa gero gǝnǝŋ gëndǝma ŋen ŋanṯa liga lëɽǝnṯǝma lamǝlu leṯo.
43008021	ŋen ŋafǝṯia yesu nǝŋǝleiṯi ṯa igǝndaumiña, na ñagiđi ñaiñǝbapwaiñe orn ñaiye eŋen eŋalo ŋeieia. alo isi igaweṯa ñagaber ñagaɽǝwađaṯa ñageṯau.
43008022	na al yawuḏ niyaṯa, giđ aŋǝɽiñǝni bǝɽan ? ŋen ŋanṯa gënǝŋu gaṯa alo isi igaweṯa ñagaber ñagaɽǝwađaṯa ñageṯau.
43008023	yesu nǝŋǝleiṯi ṯa, ñaganǝñaŋ ñagǝpǝlalo, na igënǝñi igǝpǝlelo, ñaganǝñaŋ ñagalo isi orn igënǝñi igerṯa igalo isi.
43008024	ŋen ŋafǝṯia igeiṯǝnde ṯa ñagiđi ñaiye eŋen eŋalo ŋeieia, ŋen ŋanṯa ndǝ ñagaber ñagabendia ŋen ṯa igënǝñi igaɽ rǝmwa ñagiđi ñaiye eŋen eŋalo ŋeicia.
43008025	lënǝŋulu ldǝmeɽǝđe ldaṯa, aganǝŋa esegi? yesu nǝŋǝleiṯi ṯa, igënǝñi igarno igwalwaɽǝṯǝnde ananoŋ.
43008026	igënǝñi igerṯo ŋen ŋwaiña ṯa igwaɽwata na igakarme ŋen eñaŋ, orn gënǝŋu igi gwađwaṯiñi gënǝŋu gǝđeṯam na igwaɽwata alo ŋen iganaṯǝma.
43008027	lëñǝŋulu lero laliŋeṯa ṯa gënǝŋu gwalwaɽǝṯǝlo eŋen ŋǝđaṯa.
43008028	na yesu nǝŋǝleiṯi ṯa, ndǝ ñaŋ ñagëɽu iđia gǝleđa elo ñagiđi ñaliŋeṯe ṯa igënǝñi igaɽ rǝmwa, na ṯa igaber igëbǝđia wagǝnǝŋ ñi bǝɽan orn ŋen ŋarno iŋi đaṯa gërrǝŋaicǝñi, ṯeɽwato elaŋge ildi.
43008029	na gënǝŋu gwađwaṯiñi ñagaldǝgǝɽaŋa, đaṯa gero gaŋgiṯǝñi alǝsoŋ, ŋen ŋanṯa igëbǝđia laŋge ildi jaiea lëmiđia gaŋǝra nano.
43008030	ŋen gënǝŋu gwaɽwata ŋen iŋi leđa lwaiña ldëndi ŋen.
43008031	ŋen ŋafǝṯia yesu gwalwaɽǝṯu al yawuḏ isi yëndu ŋen ŋǝlëɽǝŋu ṯa, ndǝ ṯǝñaɽaŋo eŋen ŋǝlëɽǝñi, đeṯam ñaɽeṯe leđa laiñǝteṯa,
43008032	na ñagiđi ñaliŋeṯe đeṯam na đeṯam điđ ađǝndëbǝri.
43008033	na yënǝŋulu niyǝmuɽǝbiṯi eŋen ṯa, nanda ñagaɽo ñere ñibrayim, na ñagero ñagaɽo lǝbai leđa gǝnǝŋ kwai kwai. ŋen ŋafo ṯau agwalwaɽo ñagiđi ñabërni?
43008034	yesu nǝŋǝluɽǝbiṯi eŋen ṯa, đeṯam, đeṯam, igǝndǝlwaɽǝṯia. ṯa, leđa pređ lëbǝđia ŋen ŋeicia, lënǝŋulu laɽo lǝbai lǝŋen ŋeicia.
43008035	na ebai gero gǝfia egeɽa bǝɽǝbǝte orn iđia gǝfia egeɽa bǝɽǝbǝte.
43008036	ŋen ŋafǝṯia nđǝ iđia gǝnđëbǝria, ñagiđi ñabërni đeṯam.
43008037	igaliŋeṯo ṯa ñaŋ ñagaɽo ñere ñibrayim, orn ñagwonaṯa ñagiđi ñaiñeɽiñe ŋen ŋanṯa ñagero ñaŋgiṯi ŋen ŋǝlëɽǝñi aŋǝnđǝwënṯi.
43008038	igënǝñi igwaɽwata ŋen igaseicia nđǝ ñagaɽaŋo đaṯaga na ñaŋ ṯiñiđu ŋen eṯalo gërrǝŋaicǝnde.
43008039	yënǝŋulu niyǝmuɽǝbiṯi eŋen ṯa, papa, gënǝŋu fǝŋu ibrayim. yesu nǝŋǝleiṯi ṯa, gǝbanṯa ñaganǝñaŋ ñagaɽo ñere ñibrayim ṯa ñagëbǝđia ŋǝmëɽria ŋibrayim,
43008040	orn điñǝđi ñagwonaṯa ṯa ñagiđi ñaiñeɽiñe, ñiŋgi igǝnđǝɽwatiṯia ŋen ŋǝđeṯam ŋen igano irǝmwa. ibrayim gero gëbǝđia ṯia.
43008041	ñaŋ ñagëbǝđia ŋen ŋeṯalo. orn ṯia yënǝŋulu niyǝmeiṯi ṯa, nanđa gerṯa ñere ñarto. nanđa ñagerṯo papa gunto, gënǝŋu rǝmwa.
43008042	ŋen ŋafǝṯia yesu nǝŋǝleiṯi ṯa, gǝbanṯa rǝmwa raɽ eṯalo egalo ṯa ñaiñiyubwiṯi, ŋen ŋanṯa igeṯo rǝmwa nano na igeṯo ëli. igero igeṯo bǝɽan. orn rënǝŋu rađwaṯiñi.
43008043	ñagaijǝba ole gǝlëɽǝñi eđa? ŋen ŋanṯa ñagaber ñagaɽǝwađaṯa ñagǝnna ŋen ŋǝlëɽǝñi.
43008044	ñaŋ ñageṯalo gënǝŋu seṯan na ñagwonaṯa ñagëbǝđia ŋen eṯalo gwonaṯa. gënǝŋu gaɽiñǝđia ananoŋ, na gero gǝfia eđeṯam, ŋen ŋanṯa gero gaberṯia đeṯam. nđǝ gwaɽwata ŋaɽǝwen gënǝŋu gwaɽwata bǝɽan ŋen ŋanṯa gënǝŋu gaɽǝwen na gaɽ eṯen gǝŋaɽǝwen.
43008045	na ñagero ñagabenđia ŋen ŋǝlëɽǝñi ŋen ŋanṯa igwaɽwata đeṯam.
43008046	esegi eñaŋ gaɽǝwađaṯa gǝbaŋaica leđa ŋen ṯa đeṯam igëbǝđia ŋen ŋeicia? orn ndǝ igwaɽwata đeṯam ñagero ñabendia ŋen ŋǝlëɽǝñi eđa?
43008047	gënǝŋu igi gǝrǝmwa gǝnna ŋen ŋǝrǝmwa. ŋen ŋafǝṯia ñagaber ñagǝnna ŋen ŋanṯa gerṯa ñagǝrǝmwa.
43008048	al yawuḏ niyǝmuɽǝbiṯi eŋen ṯa, ñagaber ñagwaɽwata đeṯam ndǝ ñagaṯa agalo isamǝri na agerṯo usila nano geicia?
43008049	yesu nǝŋǝluɽǝbiṯi eŋen ṯa, igero igaberṯia usila nano geicia. igamia papa orn ñaganeđǝñi.
43008050	igaber igwonaṯa ṯa iganeini ŋaɽrwa, eđa gafo gǝnǝŋ igi gwonaṯa ṯa iganeini ŋaɽrwa na gënǝŋu gakamǝđia.
43008051	đeṯam, đeṯam, igǝndlwaɽǝṯia ṯa, ndǝ eđa gǝnǝŋ garǝmoṯwa ŋen ŋǝlëɽǝñi gënǝŋu gaber giđ aŋaiye kwai kwai.
43008052	al yawuḏ niyǝmeiṯi ṯa, điñǝđi ñagaliŋeṯo ṯa aganǝŋa agerṯo usila nano geicia. ibrayim gaiyo na al anbiya yaiyo cum na agwalwaɽǝṯia ṯa eđa garǝmoṯwa ŋen ŋǝlaɽǝŋa gaber giđ aŋaiye kwai kwai.
43008053	aganǝŋa agoɽra agamiñaṯo ibrayim igi gaiyo? na cum al anbiya yaiyo. agëbǝđia etam gǝlaɽǝŋa gaɽ esegi?
43008054	yesu nǝŋǝluɽǝbiṯi eŋen ṯa, ndǝ iganeini ŋaɽrwa bǝɽan ŋaɽrwa ŋǝlëɽǝñi ŋero waŋgano. fǝŋu papa gǝlëɽǝñi igi gaiñǝnaicia ŋaɽrwa na fǝŋu igi ñagabaṯa ṯa gënǝŋu gaɽ rǝmwa eralo.
43008055	na ñaŋ ñagero ñagamaliŋeṯa, orn igaliŋeṯǝma. ndǝ igabaṯa ṯa igaijǝbama igënǝñi igaɽǝwen ndǝ ñaŋ, orn igënǝñi igaliŋeṯǝma na igarǝmoṯwa ŋen ŋǝlëɽǝŋu pređ.
43008056	eṯalo egalo ibrayim gafo gaŋǝra nano ŋen ŋanṯa gaseieia liga ǝllëɽǝñi. gënǝŋu gaseicu nǝŋǝreṯe nano.
43008057	al yawuḏ niyǝmeiṯi ṯa, aganǝŋa agero agaberṯia nṯǝli eređia đenǝŋ, na agaseicu ibrayim?
43008058	yesu nǝŋǝleiṯi ṯa, đeṯam, đeṯam, igǝndǝlwaɽǝṯia ṯa, ŋen ibrayim gamǝlu, igafo.
43008059	ŋen ŋafǝṯia yënǝŋulu nǝyape ŋwandra ṯa aiyǝmalëmǝndaiye, orn yesu nǝŋǝlǝbǝjeini nǝŋǝmiñe igal ekǝl.
43009001	liga yesu gǝbǝrlda gaseieu maji gǝnǝŋ gǝlǝŋǝnu gaŋǝlisi.
43009002	na ṯalǝmis ilëɽǝŋu niyǝmeɽǝđe niyaṯa, ya rabbi, maji igi gǝlǝŋǝnu gaŋǝlisi ŋen ŋanṯa ŋen ŋeicia ŋesegi, ŋǝlëɽǝŋu walla ŋeṯen na ŋǝlǝŋgen?
43009003	yesu nǝŋǝluɽǝbiṯi eŋen ṯa, gerṯa ŋen ŋanṯa gënǝŋu giđu ŋen ŋeicia na gerṯa ŋen ŋanṯa eṯen na lǝŋgen liđu ŋen ŋeicia, orn ṯa ŋǝmëɽria ŋǝrǝmwa aŋǝlǝŋinu iŋu.
43009004	đeṯam igëbǝđia ŋǝmëɽria ŋǝlëɽǝŋu igi gwađwaṯǝñi ŋen ëđǝñina yëni mǝldin. ulǝŋgi giđ aŋela igi eđa gero gaɽǝwađaṯa gëbǝđiau ŋǝmëɽria.
43009005	liga ildi igafo alo igënǝñi igaɽ arrerre galo.
43009006	ndǝ gwalwaɽo ṯia orn nǝŋǝṯǝbaṯe iđuđa nǝŋiđi ŋaica ŋwaiñaŋa nǝŋëɽi ŋaica maji isi,
43009007	nǝŋǝmeiṯi ṯa, mbu ŋwasǝni egǝṯa gǝsalwam, na ŋen ŋirǝŋ igi ŋaɽo eđa gwǝđweinu. na gënǝŋu nǝgabǝla nǝŋwasǝni nǝŋela gaseiđia.
43009008	ŋen ŋafǝṯia leđa ildi laɽaŋǝma ṯwaiñ na ildi laseicǝma ŋen gënǝŋu gaŋǝlisi mǝldin lwaɽwata ṯa, gerṯa fǝmaji igi gǝjaica gafo gaɽaŋa gëbǝđia ŋǝbaiya?
43009009	leđa lǝmaṯan laṯa, fǝŋu. lǝmaṯan tǝŋ laṯa, ndo, orn garnǝŋu. orn gënǝŋu gaṯa, fiñi igënǝñi.
43009010	ŋen ŋafǝṯia lënǝŋulu ldǝmwalwaɽǝṯi ṯa, ŋen ŋanṯau agiđǝnu agaseiđia?
43009011	gënǝŋu nǝŋǝluɽǝbiṯi eŋen ṯa, maji igi gǝbernia yesu giđu ŋaica nǝŋǝñëɽi isi nǝŋǝñeiṯi ṯa, mbu egǝṯa gǝsalwam ŋwasǝm. ndǝ igabǝɽo nǝywasǝni isi nelǝŋeṯe igaseiđia.
43009012	lënǝŋulu ldǝmeiṯi ṯa, gënǝŋu gwuŋga? gënǝŋu gaṯa, nḏari.
43009013	lënǝŋulu lamamo maji gafo gaŋǝlisi ldǝmanaice al farisiyin.
43009014	loman ildi lǝđǝmiñǝniano ildi yesu giđiau ŋaica na giđǝma gaseiđia.
43009015	na loman lomǝn tǝŋ al farisiyin eum yeɽǝđǝma ṯa, ŋen ŋanṯau agaliŋeṯo agaseiđia? gënǝŋu nǝŋǝluɽǝbiṯi eŋen ṯa, gënǝŋu gëɽiñi ŋaica isi orn nǝywasǝni neɽǝwađaṯe igaseiđia.
43009016	na yǝmaṯan igal farisiyin niyaṯa, maji igi gero geṯo rǝmwa nano ŋen ŋanṯa gënǝŋu gaber garǝmoṯwa ŋen ŋǝloman lǝđǝmiñǝniano. orn yǝmaṯan tǝŋ iŋulu yaṯa, ŋen ŋanṯau eđa gëbǝđia ŋen ŋeieia gëbǝđia eum aŋwara garno ṯia? rṯia yënǝŋulu yafo ɽetǝɽeteo.
43009017	yënǝŋulu niyeɽǝđe maji tǝŋ igi gafo gaŋǝlisi niyaṯa, agaṯau ŋen ŋanṯaŋu igi giđiaŋa agaseiđia? na gënǝŋu gaṯa, gënǝŋu gaɽo nabi.
43009018	orn al yawuḏ yero yabendia ŋen ṯa gënǝŋu gafo gaŋǝlisi na điñǝđi giđǝnu gaseiđia, na niyundǝđi eṯen na lǝŋgen lǝmaji igi giđǝnu gǝseiđia.
43009019	niyǝleɽǝđe ṯa fiđia igi egalo, igi ñagǝbaṯa ṯa gënǝŋu gǝlǝŋǝnu gaŋǝlisi? orn ŋen ŋanṯau gaseiđia điñǝđi?
43009020	eṯen na lǝŋgen ldǝluɽǝbiṯi eŋen ṯa, ñagaliŋeṯo đeṯam ṯa fǝŋu iđia egaiñ, na ṯa gënǝŋu gǝlǝŋǝnu gaŋǝlisi,
43009021	orn ñagaijǝba ṯa fǝṯau gaseiđia điñǝđi, na ñagaijǝba esegi giđǝma gaseiđia. gënǝŋu goɽra, eɽǝđǝmar, gënǝŋu gaɽǝwađaṯa gwalwaɽa ŋen ŋǝlëɽǝŋu.
43009022	eṯen na lǝŋgen laṯa ṯia ŋen ŋanṯa liđǝña al yawuḏ, ŋen ŋanṯa al yawuḏ yarreiđu ŋen đǝge ṯa ndǝ eđa gǝnǝŋ gǝbaṯa ṯa yesu gaɽo al masiya, gënǝŋu giđ aŋǝtǝrinṯi ndëuwǝr imajma.
43009023	ŋen ŋafǝṯia eṯen na lǝŋgen laṯa, gënǝŋu goɽra, eɽǝđǝmar.
43009024	ŋen ŋafǝṯia loman lomǝn tǝŋ yënǝŋulu niyundǝđi maji igi gafo gaŋǝlisi niyǝmeiṯi ṯa, naico rǝmwa ŋaɽrwa. ñagaliŋeṯo ṯa eđa igi gëbǝđia ŋen ŋeicia.
43009025	gënǝŋu nǝŋǝluɽǝbiṯi eŋen ṯa, igënǝñi, igaijǝba ndǝ gënǝŋu gëbǝđia ŋen ŋeieia. igaliŋeṯo wagǝnǝŋ, ṯa ananoŋ igaŋǝlisi orn điñǝđi igaseiđia.
43009026	yënǝŋulu ṯaimwaɽwatiṯu tǝŋ ṯa, gënǝŋu giṯiaŋa ṯau? fǝṯau giđiaŋa agaseiđia?
43009027	gënǝŋu nǝŋǝluɽǝbiṯi eŋen ṯa, igwalwaɽǝṯǝnde đǝge, na ñagero ñagǝnna, ŋen ŋanṯau ñagwonaṯa ñagǝnna tǝŋ ? ñaŋ ñagwonaṯa cum ñagamateṯa ?
43009028	yënǝŋulu ṯaimwaro niyaṯa, aganǝŋa agamateṯa, orn nanda ñagateṯa musa.
43009029	ñagaliŋeṯo ṯa rǝmwa ralwaɽǝṯu musa, orn ñagaijǝba eda igi geṯo ŋga.
43009030	maji nǝŋǝluɽǝbiṯi eŋen ṯa, đeṯam ŋen iŋi ŋaɽ aŋwara, ṯa ñagaijǝba gënǝŋu geṯo ŋga, orn gënǝŋu giđǝñi igaseiđia.
43009031	orn ñagaliŋeṯo ṯa rǝmwa raber rǝnna leđa ildi lëbǝđia ŋen ŋeicia, orn ndǝ eđa giđǝña rǝmwa na gëbǝđia ŋen ŋǝlëɽǝŋu rǝmwa ramǝnna.
43009032	ŋen ṯia ŋero ŋǝnǝnu kwai kwai ṯa eđa gǝlǝŋǝnu gaŋǝlisi giđ aŋiđǝni gaseiđia.
43009033	ndǝ eđa igi gero geṯo rǝmwa nano, gënǝŋu gaber gaɽǝwađaṯa gëbǝđia wagǝnǝŋ kwai kwai.
43009034	yënǝŋulu nǝyǝmuɽǝbiṯi eŋen ṯa, aganǝŋa agǝlǝŋǝnu đeṯam eŋen ŋeicia orn agǝndërrǝŋaicia ŋen? na yënǝŋulu niyǝmatǝriṯi.
43009035	yesu gano ṯa yënǝŋulu yatǝriṯu maji, nǝŋǝmafiđi nǝŋǝmeiṯi ṯa, agëndu ŋen ŋiđia gǝrǝmwa?
43009036	gënǝŋu nǝŋǝmuɽǝbiṯi eŋen ṯa, ya elǝŋ, gënǝŋu esegi ṯa yënđi ŋen ŋǝlëɽǝŋu?
43009037	na yesu nǝŋǝmeiṯi ṯa, agaseicǝma, na gënǝŋu igi lǝgwaɽwata điñǝđi fǝŋu gënǝŋu,
43009038	na gënǝŋu nǝŋaṯa, ya elǝŋ igëndu ŋen. nǝŋǝbuŋṯi yesu.
43009039	yesu gaṯa, igeṯo alo isi ṯa ekarme leđa, ṯa leđa ildi laŋǝlisi alǝseiđi, na ṯa leđa laseiđia alaijǝbeṯe laseiđia.
43009040	na yënǝŋulu igal farisiyin isi lǝɽaŋalda yano ŋen iŋi na yënǝŋulu niyǝmeiṯi ṯa, nanda cum ñagaŋǝlisi?
43009041	yesu nǝŋǝleiṯi ṯa, gǝbanṯa ñagaŋǝlisi ṯa ñagero ñëbǝđia ŋen ŋeicia, orn điñǝđi ñagǝbaṯa ṯa, ñagaseiđia, na ŋen ŋafǝṯia ŋen ŋeicia ŋandǝɽaŋau mǝldin.
43010001	đeṯam, đeṯam, igǝndǝlwaɽǝṯia ṯa, eđa gero gǝbenṯia igëuwǝr gǝwarra gǝyaŋala, orn nǝŋamuri alo yarto, gënǝŋu gaɽ oɽom.
43010002	orn gënǝŋu igi gǝbërnǝṯia igëuwǝr gënǝŋu gaɽ eđa gǝsi yaŋala.
43010003	eđa igi gwanwana ëuwǝr gamagagiṯia ëuwǝr, na yaŋala yanna ole gǝlëɽǝŋu. gënǝŋu gwurundǝđia yaŋala ndrǝŋǝna na gënǝŋu galǝmǝndeiṯi nëiñua.
43010004	na ndǝ gënǝŋu gamǝñeicu yaŋala pređ ndëuwǝr, gënǝŋu gafǝṯǝlo nëiñua, na yaŋala ṯaiyǝmaiyǝteṯo alo, ŋen ŋanṯa yaliŋeṯo ole gǝlëɽǝŋu.
43010005	orn yënǝŋulu yaber yateṯa eđa garto, orn yamalaldiñǝṯia ŋen ŋanṯa yaijǝba ole gǝleđa ɽrto.
43010006	yesu gwalwaɽǝṯu leđa ŋen iŋi ŋawujǝnu orn ldaijǝbeṯe ŋen iŋi gënǝŋu gwalwaɽǝṯǝlo.
43010007	orn yesu nǝŋǝlǝlwaɽǝṯi tǝŋ ṯa, đeṯam, đeṯam, igǝndǝlwaɽǝṯia ṯa, igënǝñi igaɽ ëuwǝr gǝwarra gǝyaŋala,
43010008	leđa pređ ildi leṯo ananoŋ ldaṯa fǝṯia, lënǝŋulu laɽo ndom, orn yaŋala yero yanǝlo.
43010009	igënǝñi igaɽ ëuwǝr. ndǝ eđa gǝnǝŋ gënṯu iñi giđ aŋëbǝrni, na gënǝŋu giđ aŋënṯi na giđ aŋamiñe aŋfiđi ŋaiña ŋaŋǝra.
43010010	oɽom yero yeṯo illi ṯa aŋiđi ŋoɽoma, na ṯa aŋǝɽiñǝđe na ṯa aŋgerđe. igënǝñi igeṯo ṯa lënǝŋulu alerṯe đamǝṯia, na ṯa alerṯe đamǝṯia đǝɽiñǝđeinu đurri.
43010011	igaɽ eđa gaŋǝra gǝsi yaŋala ŋope. eđa gaŋǝra gǝsi yaŋala ŋope giđ aŋanaiđe đamǝṯia đǝlëɽǝŋu ŋen ŋanṯa yaŋala.
43010012	orn eđa gǝmamǝnu eŋǝmëɽria igi gerṯa eđa gǝsi yaŋala, na fǝŋu igi gerṯa yaŋala ilëɽǝŋu, gënǝŋu ṯaŋǝseieu al kǝraiñ ywëtu yeṯo nǝŋǝṯađe yaŋala alo nǝŋǝlaldǝñe na al kǝraiñ niyarrǝpe yaŋala yǝmaṯan niyǝlëldǝđia yaŋala alo isi yǝṯënu.
43010013	eđa gǝmamǝnu eŋǝmëɽria galaldiña ŋen ŋanṯa gënǝŋu gǝmamǝnu eŋǝmëɽria na gaber gubwa yaŋalaya.
43010014	igënǝñi igaɽ eđa gaŋǝra gǝsi yaŋala ŋope na igaliŋeṯo yaŋala ilëɽǝñi na yaŋala ilëɽǝñi yaliŋeṯǝñi.
43010015	ŋen ŋarno đaṯa galiŋeṯǝñi, igaliŋeṯo đaṯa na iganaiđia đamǝṯia đǝlëɽǝñi ŋen ŋanṯa yaŋala.
43010016	na igerṯo yaŋala imǝn tǝŋ gerṯa yǝwarra igi, na đeṯam elma cum na yënǝŋulu ṯaino ole gǝlëɽǝñi na warra aŋǝɽeṯe gunto na eđa aŋǝɽeṯe gunto gǝsi yaŋala.
43010017	ŋen ŋafǝṯia đaṯa gubwaiñiya ŋen ŋanṯa iganaiđia đamǝṯia đǝlëɽǝñi ṯa eme tǝŋ.
43010018	eđa gero gǝnǝŋ gaiñǝmaṯa orn iganaiđia bǝɽan. igerṯo ŋǝlǝŋe ṯa igiđi enaiđe na igerṯo ŋǝlǝŋe ṯa yoɽǝbaiee. igamo ŋen iŋi ipapa gǝlëɽǝñi.
43010019	orn al yawuḏ yafafǝđaṯo ŋenŋa ɽetǝɽeteo tǝŋ ŋen ŋanṯa ŋen iŋi yesu gwalwaɽo.
43010020	na leđa lwaiña iŋulu ldaṯa, gënǝŋu gerṯo usila nano geicia na gaɽ ëɽi. lǝgǝmanaṯar eđa?
43010021	na lǝmaṯan ldaṯa, ŋen iŋi gerṯa ŋeđa gerṯo usila nano geieia. usila geicia gaɽǝwađaṯa gëbǝđia eđa gaŋǝlisi aŋǝseiđi?
43010022	iliga ildi đǝsa đafo alo yursalim đǝđǝnaiđia đǝmaijǝn na obǝđaiya gaɽo.
43010023	na yesu gëninia igal ekǝl iltu lǝsuliman ildi labijǝđǝnu lǝđǝraiñjala.
43010024	na al yawuḏ nimađiṯi niyǝmeiṯi ṯa, ñoman mǝnau agwalwaɽǝṯi agëndǝsi aŋǝno esaiñ ? ndǝ aganǝŋa agaɽ al masiya đeṯam lwaɽǝṯǝnde tǝmwar.
43010025	yesu nǝŋǝluɽǝbiṯi eŋen ṯa, igwalwaɽǝṯǝnde na ñagero ñagǝbendia ŋen. ŋǝmëɽria iŋi igëbǝđia igirǝŋ gǝpapa gamama đamǝđaṯa đǝlëɽǝñi,
43010026	orn ñagero ñagǝbendia ŋen iŋi ŋen ŋanṯa gerṯa ñagǝyaŋala ilëɽǝñi, ŋen ŋarno igwalwaɽǝṯǝnde.
43010027	yaŋala ilëɽǝñi yanna ole gǝlëɽǝñi na igaliŋeṯǝlo na yënǝŋulu yaiñǝteṯa,
43010028	na igalnanaiea đamǝṯia bǝɽǝbǝte na yaber viđ aiyǝmǝndëđǝni kwai kwai, na eđa gero giđ aŋaiñǝlabaṯe eđaŋ.
43010029	papa, igi ganaicǝñalo, gënǝŋu gwonḏǝṯo gamiñaṯo leđa pređ, na eđa gero gǝnǝŋ gaɽǝwađaṯa galǝbaṯa papa eđaŋ.
43010030	papa na ñi ñagaɽo ñagunto.
43010031	ŋen ŋafǝṯia al yawuḏ niyǝrrape ŋwandra ṯa aiyǝmalë-mǝndaiye.
43010032	na yesu nǝŋǝluɽǝbiṯi eŋen ṯa, igërrǝŋaicǝnde laŋge lwaiña lame idaṯa gǝlëɽǝñi, fǝwaŋge gaŋga gǝnǝŋ igiđu ñagwonaṯa ñagaiñǝmǝndaiya ŋwandraŋa?
43010033	al yawuḏ nǝyǝmuɽǝbiṯi eŋen ṯa, ñagaber ñaŋǝmǝndaiye ŋwandraŋa ŋen ŋanṯa wagaŋǝra, orn ŋen ŋanṯa agwaɽwata ole gǝrǝmwa geieia, na ŋen ŋanṯa aganǝŋa igi agaɽo maji agëbǝđia etam gǝlaɽǝŋa gaɽ rǝmwa.
43010034	yesu nǝŋǝluɽǝbiṯi eŋen ṯa, ŋen ŋero ŋǝwërđǝnu igal ganun isalo ṯia ṯa, igaṯa ñaŋ ñagaɽ imwa?
43010035	ndǝ leđa lǝbernia imwa, ildi ŋen ŋǝrǝmwa ŋeṯǝlau, na ŋen ŋađam gǝrǝmwa ŋaber ŋaɽǝwađaṯa ŋagirnia,
43010036	ñagaiñeiṯi ñiŋgi đaṯa gëɽǝñi eŋen, na gwađwaṯǝñi alo ṯa, agwaɽwata ole gǝrǝmwa geicia, ŋen ŋanṯa igaṯa ṯa igënǝñi igaɽ iđia gǝrǝmwa?
43010037	ndǝ igaber igëbǝđia ŋǝmëɽria ŋǝpapa ñerṯe ñabendia ŋen ŋǝlëɽǝñi,
43010038	orn ndǝ igëbǝđia ŋǝmëɽria ŋǝđaṯa, ndǝ ñagaber ñagǝbendia ŋen ŋǝlëɽǝñi, ëndr ŋen ŋǝŋǝmëɽria, ṯa ñaseici na ñëndi ŋen ṯa đaṯa gafǝñau na igafo iđaṯa.
43010039	ŋen ŋafǝṯia yënǝŋulu yafo yonaṯa yǝmënđia tǝŋ orn gënǝŋu nǝŋǝlomiñe.
43010040	na liga tǝŋ yesu nǝŋuɽǝđi iđǝbarld đurḏun nǝŋarǝmaṯe alo isi yuanna gafo gaunanaicia leđa mamuḏiya ananoŋ, na gënǝŋu nǝŋaɽaŋe tu.
43010041	na liji lwaiña ldǝmeṯa nano ldǝlwaɽe ṯa, yuanna gero gëbǝđia aŋwara orn ŋen pređ gënǝŋu gaṯa eŋen ŋǝmaji igi ŋafo đeṯam.
43010042	na ŋen ŋafǝṯia lwaiña iŋulu alo isi lëndu ŋen ŋǝyesu.
43011001	na maji gafo gǝnǝŋ gwuma gǝbernia liasǝr galo ibeṯani, na irnuŋ igi gǝmiriam na gǝmađđa, orǝba gǝlëɽǝŋu.
43011002	fǝmiriam igi gaicwađo elǝŋ yesu rǝmanǝña ŋelaŋa ŋǝmwađa gaiñǝla, nǝŋǝrređe rǝmanǝña iriya ilëɽǝŋu enenda, igi orǝba gǝlëɽǝŋu liasǝr gwuma.
43011003	ŋen ŋafǝṯia lorǝba lađweiṯu yesu ŋen ṯia, ya elǝŋ, no, maji igi agabwamaiya gwuma.
43011004	ndǝ yesu gano ŋen iŋi nǝŋaṯa, đǝmwa iđi daber đǝma ŋǝɽaiñ, orn đafo ŋen ŋanṯa ŋaɽrwa ŋǝrǝmwa ṯa iđia gǝrǝmwa giđ aŋǝneini ŋaɽrwa.
43011005	yesu gubwa mađđaga na orǝbaga gǝlëɽǝŋu gaɽǝbwa na liasǝrǝga cum.
43011006	ndǝ gano ṯa liasǝr gwuma gaɽaŋo ñoman ñiɽijan tǝŋ alo isei gǝfau.
43011007	orn nǝŋǝlwaɽǝṯi ṯalǝmis ṯa, aloɽǝbaṯe alo iyuḏiya.
43011008	ṯalǝmis niyǝmeiṯi ṯa, ya rabbi, liga lafo ṯwaiñ al yawuḏ yonaṯa yaŋamǝndaiya ŋwandraŋa đǝge, na agiđi ŋawoɽǝbaṯe?
43011009	yesu nǝŋǝluɽǝbiṯi eŋen ṯa, gerṯa ëđǝñin ređ nǝmiñe eɽijan ëđǝñin igi? ndǝ eđa gǝnǝŋ gaberlda ëđǝñin, gaber gagagiđialo ŋen ŋanṯa gaseieia arrerre galo isi,
43011010	orn ndǝ eđa gǝnǝŋ gabǝrlda ulǝŋgi giđ aŋgagiđialo ŋen ŋanṯa arrerre gero iŋu.
43011011	gënǝŋu gwalwaɽo ŋen iŋi, nǝŋǝleiṯi cum ṯa, oraiñ igëndr liasǝr gandro dǝge, orn igabǝla ematuđi eŋuriđ.
43011012	ŋen ŋafǝṯia ṯalǝmis ilëɽǝŋu niyǝmeiṯi ṯa, ya elǝŋ, ndǝ gënǝŋu gandro gënǝŋu giđ aŋëpiṯi.
43011013	yesu gwalwaɽo eŋen ŋǝŋǝɽaiñ ŋǝlëɽǝŋu, orn yënǝŋulu yǝbaṯa ṯa gënǝŋu gwalwaɽo eŋen ŋǝŋuriđ đurri.
43011014	ŋen ŋafǝṯia yesu nǝŋǝlwaɽǝṯi tǝmwar ṯa, liasǝr gaiyo,
43011015	na igaŋǝra nano ŋen ŋanṯa ñaŋ ṯa igafo igero tu, ŋen ŋanṯa ñëndi ŋen ŋǝlëɽǝñi. almaɽr nano.
43011016	ŋen ŋafǝṯia ṯoma, igi gaɽo đǝŋor, gwalwaɽǝṯu ṯalǝmis isi lafǝlda ṯa, aɽr cum ṯa alaiyr ldǝɽo yesu ŋǝla.
43011017	orn ŋen yesu geṯo nǝŋǝne nǝŋǝfiđi ŋen ṯa liasǝr gwurnu gandro eđel đoba ñoman marldwan.
43011018	na alo ibeṯani yafo alo yursalim ṯwaiñ garno mil iɽijan,
43011019	na leđa lwaiña igal yawuḏ lafo leṯo mađđa na miriamanda nano, ṯa aldǝbǝɽiano eŋen ŋorǝba.
43011020	ŋen ŋafǝṯia ndǝ mađđa gano ṯa yesu gwëtu nǝŋǝɽe aldǝgopǝđaiđe eđađ, orn miriam gǝṯënu egeɽa.
43011021	na mađđa nǝŋeiṯi yesu ṯa, ya elǝŋ gǝbanṯa agafo ëli ṯa oraiñ gero gǝbaiya.
43011022	orn điñǝđi igaliŋeṯo ṯa waŋge ageɽǝđo irǝmwa, rǝmwa riđ araŋanaice.
43011023	yesu nǝŋǝmeiṯi ṯa, oralo giđ aŋǝtwođe tǝŋ.
43011024	mađđa nǝŋǝmeiṯi ṯa, igaliŋeṯo ṯa gënǝŋu giđ aŋǝtwođe iđǝtođa iloman lǝnḏurṯu alo.
43011025	yesu nǝŋǝmeiṯi ṯa, igënǝñi igaɽo đatođa na đamǝṯia. eđa gǝnǝŋ gëndu ŋen ŋǝlëɽǝñi nde gaiyo giđ aŋamǝṯe,
43011026	na eđa gǝnǝŋ gamǝṯia na gëndu ŋen ŋǝlëɽǝñi gaber giđ aŋaiye kwai kwai bǝɽǝbǝte. agëndu ŋen iŋi?
43011027	mađđa nǝŋǝmeiṯi ṯa, a, ya elǝŋ, igafo igëndu ŋen ṯa aganǝŋa agaɽ al masiya, iđia gǝrǝmwa igi geṯo alo.
43011028	ndǝ gwalwaɽo ŋen iŋi nǝgabǝṯa nǝŋundǝđi orǝba gǝlëɽǝŋu miriam, ṯamwaɽwatiṯu ŋoɽoma, eđa gabërrǝŋaiđia ŋen gwëtu tu gaŋurndǝđia.
43011029	na ŋen miriam gǝnna ṯia nǝŋǝtwođe taltal nǝŋǝmaɽe nano.
43011030	yesu gamǝlu garǝmaṯo irnuŋ orn gamǝlu gafo alo isi mađđa lopǝđaiđiau.
43011031	ŋen ŋafǝṯia al yawuḏ isi lafǝlda egeɽa nemabǝɽiano ndǝ yaseica miriam gatođo ram nǝŋǝmiñe, yënǝŋulu ṯaiyǝmaiyǝteṯo alo, nǝyaṯa, gënǝŋu gabǝṯa nḏel đoba ṯa aŋarǝṯe tu.
43011032	ndǝ miriam geṯo alo isi yesu gafau nǝŋǝmaseici, nǝŋǝmwođǝñiṯi erǝmanǝŋ nǝŋaṯa ṯa, ya elǝŋ, gǝbanṯa agafo ëli ṯa oraiñ gero gǝbaiya.
43011033	ndǝ yesu gaseicǝma gabara na al yawuḏ isi leṯǝlda labara cum, gabǝrǝjǝnelo igusil, na ṯaŋgǝđiaŋǝno,
43011034	nǝŋaṯa, ñagëɽǝma ŋga? yënǝŋulu niyǝmuɽǝbiṯi eŋen ṯa, elaŋ ŋanwanǝđe.
43011035	orn yesu ṯaŋaro.
43011036	ŋen ŋafǝṯia al yawuḏ yaṯa, nwanǝđǝrca gubwamaiya.
43011037	orn yǝmaṯan iŋulu yaṯa, eđa igi giđu leđa laŋǝlisi ṯa laseiđia, gënǝŋu gero gafo gaɽǝwađaṯa gaŋgiṯia liasǝr aŋerṯe gǝbaiya?
43011038	orn yesu gamǝlu gabǝrǝjǝnelo egetam gǝlëɽǝŋu nǝŋeṯa nḏel đoba iđi đafo iđǝɽi na lwandra lafo laɽaŋo nëiñua.
43011039	yesu nǝŋaṯa, ŋgeicr lwandra. orn mađđa, orǝba gǝmaji gaiyo nǝŋǝmeiṯi ṯa, ya elǝŋ điñǝđi gamwađǝnu, ŋen ŋanṯa gaiyo ñoman ñaɽo marldwan.
43011040	yesu nǝŋǝmeiṯi ṯa, igero igaŋwalwaɽǝṯia ṯa ndǝ agǝbendia ŋen ŋǝseici ŋaɽrwa ŋǝrǝmwa?
43011041	ŋen ŋafǝṯia lënǝŋulu lǝŋgeicu lwandra alo isi eđa gaiyo gëɽǝnau. yesu nǝŋǝđaŋaiđe nǝŋaṯa, papa, igaŋërṯiaŋa nano ŋen ŋanṯa aganaṯǝñi.
43011042	a, igaliŋeṯo ṯa agaiñǝnanaṯa jaica jaica, orn igafo igaṯa ṯia ŋen ŋanṯa leđa ilđi lwaiña, laṯurwa ṯwaiñ ṯa lënǝŋulu alëndi ŋen ṯa agwađwaṯiñi.
43011043	na ŋen gwalwaɽo ṯia, nǝŋǝlwaɽe olega goɽra ṯa, liasǝr miño.
43011044	na gënǝŋu igi gaiyo nǝŋamiñe, gakasǝnu ndrenna nǝđel raŋ na rǝmanǝña, na isiano ilëɽǝŋu gakasǝnu erenaga cum. yesu nǝŋǝleiṯi ṯa, miñeicǝmarldo ñǝmëbǝri.
43011045	ŋen ŋafǝṯia leđa lwaiña igal yawuḏ ildi leṯo miriam nano na ildi laseieu ŋen iŋi yesu giđu ldëndi ŋen ŋǝlëɽǝŋu,
43011046	orn lǝmaṯan iŋulu labǝṯa al farisiyin nano ldǝlǝlwaɽǝṯi ŋen iŋi yesu giđu.
43011047	ŋen ŋafǝṯia nǝlǝŋ nǝkana na al farisiyin larraiđo nǝlǝŋ ini nararraiđia, ldaṯa, lǝgëbǝđiar ṯau? ŋen ŋanṯa maji igi gëbǝđia aŋwara ywaiña.
43011048	ndǝ lǝgamaŋgiṯiar gëbǝđia ṯia, leđa pređ liđ alënđi ŋen ŋǝlëɽǝŋu na ar rumaniyin liđ almǝndađe alo isëndr na ŋǝlǝŋe iŋëndr.
43011049	orn eđa gǝnǝŋ iŋulu gǝbernia giyafa, igi gaɽ elǝŋ goɽra gǝkana iṯǝli gakǝl nǝŋǝleiṯi ṯa, ñagaijǝba ŋen,
43011050	na ñagaijǝba ṯa ŋen ŋaŋǝra inënđr ṯa eđa gunto aŋaiye ŋen ŋanṯa leđa na gerṯa leđa pređ lamǝndëđǝni.
43011051	gënǝŋu gero gwalwaɽo ŋen iŋi bǝɽan, orn ŋen ŋanṯa gënǝŋu gaɽ elǝŋ goɽra gǝkana iṯǝli gakǝl, gënǝŋu gwalwaɽo ŋen ŋǝrǝmwa ṯa yesu giđ aŋaiyǝṯi al yawuḏ,
43011052	na gerṯa ŋen ŋanṯa al yawuḏ ikǝrǝŋ orn cum ṯa ñere ñǝrǝmwa iñi ñagađǝnu ñiđi ñǝrreiđǝnu lđǝɽo.
43011053	ŋen ŋafǝṯia iloman ildei lënǝŋulu lakëɽu eŋen ṯa alɽiñe yesu.
43011054	ŋen ŋafǝṯia yesu gero gǝbǝrlda tǝŋ alo al yawuḏ yenwanaṯǝmau orn nǝŋǝmiñe nǝgabǝṯa alo isi yafo eđǝñwa, irnuŋ gǝbernia afrim na gënǝŋu laɽaŋa tu ṯalǝmisya ilëɽǝŋu.
43011055	na đǝsa đal yawuḏ đǝbernia al fissa đafo ṯwaiñ na leđa lwaiña leđǝñwa lđabǝṯa alo yursalim ṯa alṯuɽeini ŋen đǝsa đamǝlu.
43011056	ŋen ŋafǝṯia lënǝŋulu lagagwonđa yesu na ṯalɽwataiđo ŋen lënǝŋulu laṯurwa igal ekǝl lđaṯa, ŋen ŋanṯau? agaṯa gënǝŋu gaber giđ aŋela nḏǝsa kwai kwai?
43011057	orn nǝlǝŋ nǝkana na al farisiyin lanaiđo ŋen ṯa nđǝ eđa gǝnǝŋ galiŋeṯo alo yesu gafau aŋiđi ŋen iŋi ŋǝlǝŋini, ṯa lënǝŋulu alǝmënđi.
43012001	ŋen đǝsa đafo ṯwaiñ đǝbernia al fissa, ñoman ñǝṯënu đenǝŋ lđamiñe lunto yesu nǝgabǝṯa alo ibeṯani alo isi liasǝr gafau, igi gënǝŋu gatuđǝma eŋǝɽaiñ.
43012002	orn lënǝŋulu liđu đǝsaṯa ŋen ŋanṯaŋu na mađđa gǝliṯia ŋǝmëɽria, orn liasǝr laso yesu ŋǝla.
43012003	orn miriam nǝŋǝme ŋela ŋerṯo roṯǝl iŋi ŋǝmwađa gaiñǝla, ŋerṯo ilia ywaiña kaiñ nǝŋǝewađe yesu rǝmanǝŋ nǝŋǝɽređe iriya enenda na đǝmwađa nḏǝfeṯe egeɽa pređ đǝŋela.
43012004	orn yausa iskariyuṯi, maji igi gaɽo ṯalǝmis iyesu igi giđ aŋǝmanaiđe gaṯa ṯa,
43012005	ŋen ŋanṯau ŋela iŋi ŋero ŋǝbǝliđǝnia al gǝrus yarno jǝnei eređia giɽijin na al gǝrus yǝnaneinu leđa ildi laɽo lǝbai?
43012006	orn gënǝŋu gwalwaɽo ṯia gerṯa ŋen ŋanṯa gubwa leđala laɽo lǝbai, orn ŋen ŋanṯa gënǝŋu gaɽ oɽom, na gënǝŋu garrǝpa ërrua gal gǝrus gǝṯalǝmis na gauwasasa.
43012007	orn yesu nǝŋaṯa, ŋgiṯǝma, gënǝŋu gëɽǝñi ŋela ŋen ŋanṯa loman lǝđura đǝlëɽǝñi.
43012008	ñagafo leđala ildi laɽo lǝbai ñagaɽaŋalda jaiea jaica, orn igënǝñi lǝgerr lǝgafiar jaica jaica.
43012009	leđa lwaiña igal yawuḏ lano ŋen ṯa yesu gwëtu alo ibeṯani, ldela gerṯa ṯa alǝseici yesu gunto orn ṯa alǝseici liasǝr igi gënǝŋu gatuđǝma eŋǝɽaiñ.
43012010	orn nǝlǝŋ nǝkana laɽwataiđia eŋen ṯa alɽiñe liasǝr cum,
43012011	ŋen ŋanṯa eŋen ŋǝlëɽǝŋu leđa lwaiña igal yawuḏ lafo lalṯađa ldëndi ŋen ŋǝyesu.
43012012	na iloman leṯeɽe leđa lwaiña ildi leṯo nḏǝsa ndǝ lano ṯa yesu gwëṯu geṯo alo yursalim,
43012013	ldǝme iɽǝṯia ldǝmiñe ṯa alopǝđaiđe yesu ŋǝla, na lafo laɽwata pǝlelo, ldaṯa, usanna, gënǝŋu gabuŋǝnṯu igi geṯo igirǝŋ gelǝŋ rǝmwa. fǝŋu elǝŋ galo israyil.
43012014	yesu nǝŋǝfiđi ŋǝɽiŋgia ŋǝta nǝŋǝborṯe, ŋen ŋarno ŋǝwërđǝnu,
43012015	ŋerṯe agiđǝñalo ya ŋere ŋǝsaiyun, nwanǝđo, elǝŋ gǝlaɽǝŋa giđ aŋela gaborṯo ŋǝɽiŋgia ŋǝta.
43012016	ŋen liga ildi ṯalǝmis ilëɽǝŋu yaijǝba ŋen iŋi, orn ŋen đǝge yesu ganeinu ŋaɽrwa lënǝŋulu ldëldǝŋǝđeini eŋen iŋi ŋǝwërđǝnu iŋu, na ṯa leđa ṯalmiṯu ŋen iŋi.
43012017	leđa ildi lafǝlda ŋen yesu gundǝđu liasǝr eđel, gǝtuđǝma eŋǝɽaiñ lafo laɽwataiđia eŋen iŋi kaiñ.
43012018	na ŋen ŋafǝṯia leđa lwaiña ldamiñe ṯa alopǝđaiđǝlda, ŋen ŋanṯa lënǝŋulu lano ṯa gënǝŋu giđ aŋwara isi.
43012019	ŋen ŋafǝṯia al farisiyin ṯaiɽwataiđo eŋen niyaṯa, ñagaseieia ṯa ñagaber ñagaɽǝwađaṯa ñagëbǝđia wagǝnǝŋ. liji pređ lalo ṯalmaiyǝteṯo alo.
43012020	na leđa lafo lǝmaṯan igal yunaniyin iŋulu ildi leṯo nḏǝsa ṯa alǝbuŋṯi rǝmwa,
43012021	ldabǝṯa filibus nano, igi geṯo alo ibeṯsaiḏa alo ijalil, ldǝmekeɽǝđe ldaṯa, ya elǝŋ, ñagwonaṯa ñagaseicia yesu.
43012022	filibus nǝgabǝla nǝŋwalwaɽǝṯi anḏǝrawus, orn filibus na anḏǝrawus ldǝɽe ndǝm ldǝlwaɽǝṯi yesu.
43012023	yesu nǝŋǝluɽǝbiṯi eŋen ṯa liga leṯo đǝge ildi iđia gǝleđa guneini ŋaɽrwa.
43012024	đeṯam, đeṯam, igandǝlwaɽǝṯia ṯa, ndǝ lwana laber labǝɽiṯialo iđuđa na lero lǝbaiya, liđ alfeṯe alǝsoŋ. orn ndǝ laiyo liđ alǝlǝŋe liđia lwaiña.
43012025	eđa igi garǝmoṯwa đamǝṯia đǝlëɽǝŋu gënǝŋu giđ aŋwoṯwe, orn eđa igi ganeđo đamǝṯia đǝlëɽǝŋu alo isi, gënǝŋu giđ aŋamǝṯe bǝɽǝbǝte.
43012026	ndǝ eđa gǝnǝŋ gwonaṯa gaiñiṯia ŋǝmëɽria, ŋgiṯǝma aŋaiñǝteṯe na alo isi igafau, eđa gaiñiṯia ŋǝmëɽria giđ aŋfeṯau cum. na ndǝ eđa gǝnǝŋ gaiñiṯia ŋǝmëɽria papa giđ aŋǝmanaiee đame.
43012027	điñǝđi usila gǝlëɽǝñi gagǝrđia kaiñ. igwalwaɽa ṯau? papa, ëbǝriñi iliga ildi? orn igeṯo iliga ildi ŋen ŋanṯa ŋen iŋi.
43012028	papa naico irǝŋ gǝlaɽǝŋa ŋaɽrwa. orn ole nǝŋela elo nǝŋaṯa iganaico ŋaɽrwa đǝge, na igiđi enaice ŋaɽrwa tǝŋ.
43012029	ndǝ leđa lwaiña ildi lamaṯurwa nano lano, ldaṯa rǝmwa rëbuɽǝniano, orn leđa lomǝn tǝŋ ldaṯa mǝlaiyǝka yamwaɽwatiṯi.
43012030	yesu nǝŋǝluɽǝbiṯi eŋen ṯa, ole igi geṯo gerṯa ŋen ŋanṯa ñi orn ŋen ŋanṯa ñaŋ.
43012031	alo isi yakǝmǝni điñǝđi, điñǝđi elǝŋ galo isi gauwujǝni ndëuwǝr,
43012032	na igënǝñi ndǝ igabucinu elo, igiđ ibǝliđini leđa pređ ñi nano.
43012033	gënǝŋu gwalwaɽo ṯia ṯa aŋǝlǝŋaice ŋen giđ aŋǝwaiye ṯau.
43012034	leđa ildi ldǝrraiđe ldǝmuɽǝbiṯi eŋen ṯa, ñagano eŋen ŋal ganun ṯa, al masiya gafo bǝɽǝbǝte, na fǝṯau agaṯa ṯa iđia gǝleđa đeṯam gabucini elo? esegi iđia igi gǝleđa?
43012035	yesu nǝŋǝleiṯi ṯa, arrerre ñagiđi ñafeṯǝlda iliga lobǝlano tǝŋ. erldr ndǝ ñagerṯo arrerre ṯa ŋǝrǝm aŋerṯe ŋǝndǝjopa. eđa gabǝrlda iŋǝrǝm gaijǝba ṯa gabǝṯa ŋga.
43012036	ŋen ñagerṯo arrerre aŋǝnṯr ŋen ŋarrerre ṯa ñaɽeṯe liđia larrerre. ndǝ yesu gwalwaɽo ṯia nǝŋǝlomiñe nǝŋǝlǝbijeini.
43012037	gënǝŋu gafo giđu aŋwara ywaiña ŋulu nëiñua orn lero labenđia ŋen ŋǝlëɽǝŋu,
43012038	ṯa ŋen ŋǝnabi isaiya aŋǝɽiñǝđeini iŋi gwalwaɽo ṯa, ya elǝŋ esegi gëndu ŋen eŋaiñ? na esegi gaŋeinu đaŋ đonḏǝṯo kaiñ đelǝŋ rǝmwa?
43012039	ŋen ŋafǝṯia lënǝŋulu laber laɽǝwađaṯa labendia ŋen, ŋen ŋanṯa isaiya gwalwaɽo tǝŋ ṯa,
43012040	rǝmwa riđǝlo isi irǝmiṯu ndrǝliđi nare enen nabɽwaŋǝno ṯa alerṯe laɽǝwađaṯa laseiđia isiya na alerṯe laliŋeṯo enare enen na alerṯe laređialo iñi ṯa eleiđi.
43012041	isaiya gwalwaɽo ṯia nđǝ gaseicu ŋaɽrwa ŋǝlëɽǝŋu, nǝŋǝlwaɽe eŋen ŋǝlëɽǝŋu.
43012042	orn đeṯam leđa lwaiña enǝlǝŋ ldëndi ŋen ŋǝlëɽǝŋu orn lero laɽwata ṯia ŋen ŋanṯa liđǝño al farisiyin, ṯa alerṯe lǝtǝrinṯia imajma.
43012043	ŋen ŋanṯa lonaṯa ṯa leđa alđǝnanaice ŋaɽrwa ŋen ŋamiñaṯo rǝmwa rǝlnanaicia ŋaɽrwa.
43012044	yesu gwalwaɽo pǝlelo nǝŋaṯa ṯa, eđa gëndu ŋen ŋǝlëɽǝñi gerṯa fǝṯa gëndu ŋen ŋǝlëɽǝñi tǝldaŋ orn cum gëndu ŋen ŋǝlëɽǝŋu igi gwađwaṯiñi,
43012045	na eđa gaiñonđaṯa gamwonđaṯa cum igi gwađwaṯiñi.
43012046	igeṯo alo igaɽ arrerre ṯa eđa igi gëndu ŋen ŋǝlëɽǝñi aŋerṯe gafafia iŋǝrǝm.
43012047	ndǝ eđa gǝnna ŋen ŋǝlëɽǝñi na gaber gǝbendia gerṯa fiñi igamakǝme, ŋen ŋanṯa igero igeṯo ṯa yakǝme orn ṯa yëbǝri alo.
43012048	eđa ganeđǝñi na gaber gǝbenđia ŋen ŋǝlëɽǝñi, gënǝŋu gerṯo waŋge igi gamakǝme. fǝŋen igwaɽwato, ŋiđ aŋamakǝme iloman ildi lunḏurṯu alo,
43012049	ŋen ŋanṯa igero igwaɽwata bǝɽan, orn daṯa igi gwađwaṯiñi gënǝŋu gwalwaɽǝṯiñi ŋen ṯa yaṯa na eɽwate.
43012050	igaliŋeṯo ṯa ŋen ŋǝlëɽǝŋu ŋaɽo đamǝṯia đǝbǝɽǝbǝte. ŋen ŋafǝṯia ŋen igwaɽwatau, igwaɽwata ŋen ŋarno đaṯa gwalwaɽǝṯiñi.
43013001	ŋen đǝsa đamǝlu iđi đǝbernia al fissa, yesu galiŋeṯo ṯa liga lëɽǝnṯǝma leṯo ildi gënǝŋu gaumiña alo na ildi gawabǝṯa đaṯa nano. gënǝŋu gafo gubwa leđala ǝllëɽǝŋu lalo na điñǝđi giđ aŋërrǝŋaiđe đubwa đǝlëɽǝŋu ṯa đǝɽiñǝđeinu.
43013002	na seṯan yafo yëɽu ŋen egare gǝyausa iskariyuṯi, iđia gǝsiman, ṯa aŋǝmanaiđe. ŋen lënǝŋulu lasa ulǝŋgi,
43013003	ŋen ŋanṯa yesu galiŋeṯo ṯa đaṯa gafo gëɽu laŋge pređ eraŋ rǝlëɽǝŋu, na ṯa geṯo rǝmwa nano na goɽǝbaṯa rǝmwa nano,
43013004	gënǝŋu nǝŋǝtwođe nḏǝsa nǝŋǝmiñeiyǝni erena nano nǝŋǝme erena gǝđǝtwođeinia ŋawa nano nǝŋakaseini egweya.
43013005	orn gënǝŋu nǝŋǝraice ŋawa ilǝmbolua ṯaŋwaso ṯalǝmis rǝmanǝña na nǝŋǝltwađe erenaga igi gakaseinu egweya.
43013006	orn ṯia nǝŋarǝmaṯe siman buṯrus nano. buṯrus nǝŋǝmeiṯi ṯa, ya elǝŋ, agaṯa agwasa rǝmanǝña rǝlëɽǝm?
43013007	yesu nǝŋǝmuɽǝbiṯi eŋen ṯa, agero agaliŋeṯo ŋen iŋi igëbǝđia, wate orn agiđi ŋaliŋeṯe.
43013008	buṯrus nǝŋǝmeiṯi ṯa, agaber agwasa rǝmanǝña rǝlëɽǝñi kwai kwai. yesu nǝŋǝmuɽǝbiṯi eŋen ṯa, ndǝ igaber igaŋwasa, agaber agaɽǝwadaṯa lǝgǝbakarnǝđi ŋen kwai kwai.
43013009	siman buṯrus nǝŋǝmeiṯi ṯa, ya elǝŋ gerṯa rǝmanǝña rǝlëɽǝñi ikǝrǝŋ, orn eum aso raŋ na nda.
43013010	orn yesu nǝŋǝmeiṯi ṯa, eđa gwasǝnu aŋǝno, ŋen ŋero đeṯam iŋu ṯa gwasǝni tǝŋ illi rǝmanǝña, orn gënǝŋu gatǝɽe pređ. na ñaŋ ñagatǝɽe, orn gerṯa ñaŋ pređ.
43013011	yesu galiŋeṯo esegi giđ aŋǝmanaiđe, na ŋen ŋafǝṯia gënǝŋu gaṯa, gerṯa ñaŋ pređ ñagatǝɽe.
43013012	ndǝ gënǝŋu gwasǝlo rǝmanǝña đǝge nǝŋǝme erena nǝŋëɽǝni nano nǝŋoɽǝbaṯe nḏǝsa nǝŋǝleiṯi ṯa, ñagaliŋeṯo igiṯǝnde ṯau?
43013013	ñagaiñënǝeia eđa gǝbërrǝŋaiđia ŋen, na elǝŋ, na ñagafo đeṯam ndǝ ñagaiñënǝcia ṯia, ŋen ŋanṯa igaɽo ṯia.
43013014	nṯia ndǝ igënǝñi igaɽo elǝŋ egalo na eđa egalo gǝbërrǝŋaiđia ŋen, igwasǝnde rǝmanǝña, ŋen ŋafo đeṯam ṯa ñwasǝđe rǝmanǝña eralo.
43013015	igënǝñi igaŋaicǝnde ŋen ṯa ñaŋ eum ñiđi ŋen iŋi igiṯǝnde.
43013016	đeṯam, đeṯam, igǝndǝlwaɽǝṯia ṯa, ebai gero goɽra neđa gerṯǝma, na eđa gwǝđweinu gero goɽra neđa igi gwađwaṯǝma.
43013017	nđǝ ñagaliŋeṯo ŋen iŋi ñaŋǝreṯe nano ndǝ ñagëbǝđia.
43013018	igaber igǝndǝlwaɽǝṯia ñaŋ pređ. igaliŋeṯo esandǝldi igwoṯǝlo, orn igaliŋeṯo ṯa đeṯam ŋen ŋǝwërđǝnu egađam gǝrǝmwa ŋiđ aŋǝɽiñǝđeini ṯa, eđa igi gǝsa aicǝba gǝlëɽǝñi, gënǝŋu giđu ŋen gagiaiñi.
43013019	na điñǝđi nëiñua igiđ endǝlwaɽǝṯi laŋge ŋen laŋge ildi lamǝlu lafo ṯa ndǝ lafo đǝge ñëndi ŋen ṯa igënǝñi igaɽ rǝmwa.
43013020	đeṯam, đeṯam, igǝndǝlwaɽǝṯia ṯa, eđa gamaŋǝnṯi igi igiđ emwađaṯe gënǝŋu gaiñaŋǝnṯi, na eđa gaiñaŋǝnṯi gënǝŋu gamaŋǝnṯi igi gwađwaṯiñi.
43013021	yesu gwalwaɽo ŋen iŋi nǝŋgǝrđe igusil nǝŋaṯa, đeṯam, đeṯam, igǝndǝlwaɽǝṯia ṯa, eđa gǝnǝŋ eñaŋ giđ aŋaiñǝnaiđe.
43013022	ŋen ŋafǝṯia ṯalǝmis ninwanǝđǝni nano, orn lero laliŋeṯo esegi yesu gǝmwaɽwataṯa nano.
43013023	na eđa gǝnǝŋ iṯalǝmis igi yesu gubwamaiya kaiñ gafo gaɽaŋa yesu ṯwaiñ gëɽǝma nda ilurum.
43013024	ŋen ŋafǝṯia siman buṯrus nǝŋǝmeiṯi ŋen ŋamǝɽa ṯa, eɽǝđo yesu ṯa esegi gǝmwaɽwataṯa nano.
43013025	na gënǝŋu nǝŋǝmandraṯe ilurum tǝŋ nǝŋaṯa, ya elǝŋ fesegi?
43013026	yesu nǝŋǝmuɽǝbiṯi eŋen ṯa, fǝŋu igi igamanaicia aicǝba ndǝ igaṯǝbeicia ilǝmbolua. nṯia nǝŋǝṯǝbeici aicǝba ilǝmbolua nǝŋǝnaice yausa, iđia gǝsiman iskariyuṯi.
43013027	na ŋen yausa gǝma aicǝba seṯan yënṯǝmau. orn yesu nǝŋǝmeiṯi ṯa, ŋen iŋi agëbǝđia, iđu taltal.
43013028	na lënǝŋulu ildi lǝṯënu nḏǝsa laijǝba ŋen iŋi gënǝŋu gwalwaɽǝṯǝma.
43013029	lǝmaṯan iŋulu ldaṯa ṯa yesu gwalwaɽǝṯǝma ŋen ṯia, ṯa iliđu laŋge ildi đeṯam inëndr ŋen ŋanṯa đǝsa walla ṯa gënǝŋu aŋǝnaice leđa laŋge ildi laɽo lǝbaiya, ŋen ŋanṯa yausa gǝrrapa ërrua gal gǝrus.
43013030	na ŋen gënǝŋu gamo aieǝba nǝŋamiñe, na ulǝŋgi gaɽo.
43013031	ŋen yausa gamiño đǝge, yesu nǝŋaṯa, điñǝđi iđia gǝleđa ganeinu ŋaɽrwa na rǝmwa raneinu ŋaɽrwa iŋu.
43013032	ndǝ rǝmwa raneinu ŋaɽrwa iŋu, rǝmwa riđ arǝmanaice ŋaɽrwa egǝtam gǝlëɽǝŋu cum, na riđ arǝmanaice ŋaɽrwa điñǝđiṯi.
43013033	ya ñere ñǝlëɽǝñi lǝgaɽaŋar liga lobǝlano mǝldin. ñaŋ ñagiđi ñaiñǝpwaiñe orn ŋen ŋarno igwalwaɽǝṯu al yawuḏ, điñǝđi igandǝlwaɽǝṯia cum, ṯa alo isi igaweṯa ñagaber ñagaɽǝwađaṯa ṯa ñageṯau.
43013034	igandǝnaica ŋen ŋǝmaijǝn ṯa bwiđr. ŋen ŋarno igubwandiya ŋen đeṯam ṯa ñagubwiđiaya.
43013035	ŋen ṯia leđa pređ liđ alǝlǝŋeṯe ṯa ñaŋ ñagaɽo ṯalǝmis ilëɽǝñi ndǝ ñagubwiđia.
43013036	siman buṯrus nǝŋǝmeiṯi ṯa, ya elǝŋ agiđi ŋaɽe ŋga? yesu nǝŋǝmuɽǝbiṯi eŋen ṯa, alo isi igaweṯa ñagaber ñagaɽǝwađaṯa ñagaiñǝteṯa điñǝđi orn ñagiđi ñaiñǝteṯe.
43013037	buṯrus nǝŋǝmeiṯi ṯa, ya elǝŋ, igaber igaɽǝwađaṯa igaŋateṯa điñǝđi eđa? igameđǝño igǝbenṯia eŋǝɽaiñ ŋen ŋanṯa ŋa.
43013038	yesu nǝŋǝmuɽǝbiṯi eŋen ṯa, agameđǝño agǝbenṯia eŋǝɽaiñ ŋen ŋanṯa ñi? đeṯam đeṯam, igaŋwalwaɽǝṯia ṯa, agiđi ŋaiñǝbǝlaice ñoman ñiɽijin ŋen đwaṯa đamǝlu đabara.
43014001	ñerṯe ñagaŋgiṯia nare enalo ṯa đu đandǝsano. ñaganǝñaŋ ëndr ŋen ŋǝrǝmwa na ëndr ŋen ŋǝlëɽǝñi cum.
43014002	egeɽa gǝpapa alo ywëtu ywaiña, gǝbanṯa gerṯa fǝṯia ṯa igwalwaɽǝṯǝnde. igabǝla ŋen ŋanṯa indǝṯuɽǝđeiṯi alo.
43014003	ndǝ igabǝla indǝṯuɽǝđeiṯi alo igiđi yoɽǝbǝđe tǝŋ na endǝme ṯa alo isi igǝfau ñaufeṯe cum.
43014004	na ñaŋ ñagaliŋeṯo đađ iđi đabǝṯa alo isi igaweṯa.
43014005	ṯoma nǝŋǝmeiṯi ṯa, ya elǝŋ ñagaijǝba agabǝṯa ŋga, na fǝṯau ñagaɽǝwađaṯa ñagaliŋeṯo đađ?
43014006	yesu nǝŋǝmalwaɽǝṯi ṯa, igënǝñi igaɽo đađ na đeṯam na đamǝṯia. eđa gero gǝnǝŋ gaɽǝwađaṯa geṯo papa nano illi ñiga.
43014007	gǝbanṯa ñagaliŋeṯǝñi ṯa ñagaliŋeṯo papa cum, na điñǝđi nëiñua ñagaliŋeṯǝma na ñagaseicǝma.
43014008	orn filibus nǝŋǝmeiṯi ṯa, ya elǝŋ aŋaicǝnde đaṯa nṯia ñabeṯe.
43014009	yesu nǝŋǝmeiṯi ṯa lǝgafr liga lwalano orn aganǝŋa ya filibus, agaijǝbaiñi? eđa gaseicǝñi gënǝŋu gaseicu đaṯa. fǝṯau agaṯa, aŋaicǝnđe đaṯa?
43014010	agero agǝbendia ŋen ṯa igafo iđaṯa na đaṯa gafo iñi. ŋen iŋi igǝnđǝɽwatiṯi igaber igwaɽwata bǝɽan, orn đaṯa igi gafo iñi gënǝŋu gëbǝđia laŋge ildi.
43014011	ëndr ŋen ŋǝlëɽǝñi ṯa igafo iđaṯa na đaṯa gafo iñi, orn ndǝ ñagero ñagǝbendia ŋen iŋi ëndr ŋen ŋǝlëɽǝñi ŋen ŋanṯa laŋge ildi igaliđia.
43014012	đeṯam, đeṯam, igǝndǝlwaɽǝṯia ṯa, eđa gëndu ŋen ŋǝlëɽǝñi gënǝŋu gaɽǝwađaṯa gëbǝđia laŋge ildi igǝliđia, a, gënǝŋu gaɽǝwađaṯa gëbǝđia laŋge loɽra lamiñaṯo laŋge ildi igǝliđia, ŋen ŋanṯa igabǝṯa đaṯa nano.
43014013	na wagǝnǝŋ ñagaiñeɽǝđia igirǝŋ gǝlëɽǝñi igiđ inđiṯi ṯa đaṯa aŋǝneini ŋaɽrwa igiđia.
43014014	ndǝ ñagabeɽǝđia wagǝnǝŋ igirǝŋ gǝlëɽǝñi igiđ indiṯi.
43014015	ndǝ ñagubwaiñiya rǝmoṯr ŋen ŋǝlëɽǝñi.
43014016	na igiđi yeɽǝđe papa, na gënǝŋu giđ aŋǝndǝnaice eđa igi gaɽo đamǝđaṯa tǝŋ ṯa ñaɽaŋǝld bǝɽǝbǝte.
43014017	fusila gǝđeṯam igi leđa lalo laber laɽǝwađaṯa ṯa lǝma, ŋen ŋanṯa laber londaṯa na laijǝba orn ñaŋ ñagaliŋeṯo ŋen ŋanṯa ñaɽaŋǝlda na giđ aŋǝndauleṯe.
43014018	igaber igiđ indǝŋgiṯia ñagǝɽe ñere ñǝṯëđǝmalo, orn igiđ indeṯa nano.
43014019	iliga lobǝlano leđa lalo laber liđ alaiñǝseiei tǝŋ, orn ñaganǝñaŋ ñagiđi ñaiñǝseiei na ñagiđi ñamǝṯe mǝldin ŋen ŋanṯa igamǝṯia mǝldin.
43014020	iloman lakǝl ñagiđi ñaliŋeṯe ṯa igafo ipapa na ñagafo iñi na igafo eñaŋ.
43014021	eđa gerṯo ŋen ŋǝlëɽǝñi, na ṯaŋǝrldau, gënǝŋu gubwaiñiya, na gënǝŋu igi gubwaiñiya gubwǝnia papa nano na igubwǝmaiya na igamaŋaiee etam gǝlëɽǝñi.
43014022	yausa gerṯa iskariyuṯi, nǝŋǝmeiṯi ṯa, ya elǝŋ fǝṯau agiđi ŋiđi agǝlǝŋini inanda na gerṯa eleđa lalo?
43014023	yesu nǝŋǝmuɽǝbiṯi eŋen ṯa, ndǝ eđa gǝnǝŋ gubwaiñiya, gënǝŋu giđ aŋǝrǝmoṯe ŋen ŋǝlëɽǝñi na papa giđ aŋǝmaiyubwiṯi na nanda ñagiđi ñamaɽe nano na ñagiđi ñiđi eɽa egaiñ iŋu.
43014024	eđa gero gaiñiyubwa gënǝŋu gaber garǝmoṯwa ŋen ŋǝlëɽǝñi. na ŋen iŋi ñagǝnna gerṯa ŋen ŋǝlëɽǝñi orn ŋen ŋǝđaṯa igi gwađwaṯiñi.
43014025	igwalwaɽǝṯǝnde ŋen iŋi liga lǝgafr mǝldin.
43014026	orn gënǝŋu igi gamǝđaṯa, usila gatǝɽe, igi đaṯa giđ aŋǝmwađwaṯe irǝŋga gǝlëɽǝñi, gënǝŋu giđ aŋǝndërrǝŋaiee ŋen pređ na giđ aŋǝndiđi ñagǝlëldǝŋǝđeinia eŋen pređ igwalwaɽǝṯǝnde.
43014027	igǝndǝŋgiṯia đëuṯaralo, igǝndǝnaiee đëuṯaralo đǝlëɽǝñi. igaber igǝndǝnaiea ŋen ŋarno alo yǝndǝnaiea. ñerṯe ñagaŋgiṯia nare enalo ṯa đu đandǝsano na ṯa niđǝñalo.
43014028	ñagano ŋen igwalwaɽǝṯǝnde ṯa igamiña orn igiđi inđeṯa nano. gǝbanṯa ñagubwaiñiya ṯa ñiđi ñaŋǝreṯe nano ŋen ŋanṯa igwalwaɽo ṯa igabǝṯa đaṯa nano, ŋen ŋanṯa papa goɽraiñen.
43014029	na điñǝđi igwalwaɽǝṯǝnde ŋen iŋi liga ŋamǝlu ŋafo ṯa ndǝ ŋafo đǝge ñëndi ŋen ŋǝlëɽǝñi.
43014030	igënǝñi lǝgaber lǝgwaɽwatar twanaŋ tǝŋ, ŋen ŋanṯa elǝŋ galo giđ aŋela, orn gënǝŋu gero gaberṯia ŋen iñi.
43014031	orn gënǝŋu giđ aŋela ṯa leđa lalo allǝŋeṯe ṯa igubwa đaṯaga na igëbǝđia ŋen iŋi đaṯa gwalwaɽǝṯiñi ṯa yiđi. twođr almiñr.
43015001	igënǝñi igaɽ uɽi gǝđeṯam, na papa gaɽ eđa garǝmoṯwa.
43015002	gënǝŋu garređa reṯia pređ iñi irri raber ralǝŋa liđia, na gënǝŋu gagǝlaṯa reṯia pređ irri ralǝŋa liđia ṯa aralǝŋe liđia lwaiña.
43015003	điñǝđi ñaŋ ñagagǝlemu đǝge ndǝ reṯia ŋen ŋanṯa ŋen igwalwaɽǝṯǝnde.
43015004	fafiñǝrau na igǝndaufafia. ŋen ŋarno đeṯia đaber đaɽǝwađaṯa đalǝŋa bǝɽan illi ndǝ đafo iguɽi nṯia cum ñagaber ñagaɽǝwađaṯa illi ndǝ ñagafǝñau.
43015005	igënǝñi igaɽ uɽi, ñaŋ ñagaɽ reṯia. eđa gafǝñau na igafǝmau gënǝŋu giđ aŋǝlǝŋe liđia lwaiña ŋen ŋanṯa ñagaber ñagaɽǝwađaṯa ñagëbǝđia wagǝnǝŋ kwai kwai bǝɽan ndǝ igero.
43015006	ndǝ eđa gero gaiñaufia gënǝŋu gawujǝni nǝŋwonḏǝṯe ndǝ đeṯia iđi đarreiđǝni điđ ađǝwujǝni isia ađoɽe.
43015007	nd ñagaiñaufafia na ŋen ŋǝlëɽǝñi ŋandaufafia ñagaɽǝwađaṯa ñeɽǝđe wagǝnǝŋ ñagwonaṯa na ñagiđi ñaneini waŋge.
43015008	papa gǝneinia ŋaɽrwa ndǝ ñaŋ ñagalǝŋa liđia lwaiña, nṯia cum ñaɽǝṯe leđa laiñǝteṯa.
43015009	ŋen ŋarno đaṯa gubwaiñiya nṯia cum igubwandiya. fafr iđubwa đǝlëɽǝñi.
43015010	ndǝ ñagarǝmoṯwa ŋen ŋǝlëɽǝñi ñagiđi ñafeṯe iđubwa đǝlëɽǝñi, ŋen ŋarno igarǝmoṯo ŋen ŋǝpapa na igafo iđubwa đǝlëɽǝŋu.
43015011	igwalwaɽǝṯǝnde ŋen iŋi ṯa đaŋǝra nano đǝlëɽǝñi ađǝndaufeṯe na ṯa đaŋǝra nano eđalo ađǝɽiñǝđeini.
43015012	fǝṯia ŋen ŋǝlëɽǝñi eñaŋ ṯa ñaiyubwiđi ŋen ŋarno igubwandiya.
43015013	eđa gero gǝnǝŋ gerṯo đubwa đamiñaṯo eđa igi ganaiđia đamǝṯia đǝlëɽǝŋu ŋen ŋanṯa lorǝba ǝllëɽǝŋu.
43015014	ñaŋ ñagaɽo lorldaiñ ndǝ ñagëbǝđia ŋen iŋi igǝndǝlwaɽǝṯia.
43015015	igaber igǝndënǝcia lǝbai mǝldin, ŋen ŋanṯa ebai gaijǝba eđa gerṯǝma gëbǝđia wande. orn igǝndënǝcia lorldaiñ ŋen ŋanṯa igwalwaɽǝṯǝnde ŋen pređ igano ipapa.
43015016	ñagero ñagaiñëɽi, orn igwoṯǝnde na igëndǝnde eŋen ṯa ñalǝŋe liđia lwaiña na ṯa liđia eldalo alɽaŋe, ŋen ŋanṯa đaṯa aŋǝndǝnaice wagǝnǝŋ ñagameɽǝđe irǝŋga gǝlëɽǝñi.
43015017	fǝŋen iŋi igǝndǝlwaɽǝṯia ṯa ñaiyubwiđi.
43015018	ndǝ leđa lalo laneđǝnde, ñagaliŋeṯo ṯa laneđǝñi ananoŋ.
43015019	gǝbanṯa ñagalo ṯa alo yubwa laŋgela ǝllëɽǝŋu. orn alo yaneđǝnde ŋen ŋanṯa gerṯa ñagalo orn igwoṯǝnde alo.
43015020	lëldǝŋǝđeinr eŋen iŋi igwalwaɽǝṯǝnde ṯa, ebai gero goɽra nelǝŋ gǝlëɽǝŋu. ndǝ lënǝŋulu lanaicǝñi ŋen ŋubwa, liđ alǝndǝnaice ŋen ŋubwa cum. ndǝ larǝmoṯo ŋen ŋǝlëɽǝñi liđ aɽrǝmoṯe ŋen eŋalo cum.
43015021	lënǝŋulu liđ alǝndiṯi ŋen iŋi pređ ŋen ŋanṯa irǝŋ gǝlëɽǝñi, ŋen ŋanṯa laijǝbama igi gwađwaṯiñi.
43015022	gǝbanṯa igero igeṯo igwalwaɽǝṯǝlo ṯa lënǝŋulu alaijǝbeṯe ŋen ŋeieia, orn điñǝđi lero laberṯia đërǝkǝđeiđia ŋen ŋen ŋanṯa ŋen eŋen ŋeicia.
43015023	eđa igi ganeđǝñi gënǝŋu ganeđo papa cum.
43015024	gǝbanṯa igero igëbǝđia laŋge iŋulu ildi eđa gero gwomǝn giđu ṯa lënǝŋulu lero laberṯia ŋen ŋeicia. orn điñǝđi lënǝŋulu lafo laseicu lđaiñǝneđe na papa cum.
43015025	orn fǝṯia ṯa ŋen ŋǝwërđǝnu egađam gal ganun aŋǝɽiñǝđeini ṯa, lënǝŋulu laneđǝñi mǝɽǝmǝɽeñ.
43015026	orn nđǝ eđa igi gaɽo đamǝđaṯa giđ aŋela, igi igiđi endǝmwađweiṯia papa nano, usila gǝđeṯam igi gamiña iđaṯa gënǝŋu giđ aŋela đamǝđaṯađa đǝlëɽǝñi.
43015027	na ñaŋ cum ñagiđi ñame đamǝđaṯa đǝlëɽǝñi ŋen ŋanṯa ñaŋ lǝgafr ananoŋ.
43016001	igwalwaɽǝṯǝnđe ŋen iŋi ṯa ñagaber ñagiđi ñǝkëɽǝŋeini.
43016002	leđa liđ alǝndǝtriṯi imajma. a, liga liđ alela ilđi eđa gǝnǝŋ giđ aŋǝndauɽiñe, gënǝŋu giđ aŋaṯa ṯa gëbiṯia rǝmwa ŋǝmëɽria.
43016003	na lënǝŋulu liđ alǝndiđi ṯia ŋen ŋanṯa laijǝba đaṯa na laijǝbaiñi,
43016004	orn igwalwaɽǝṯǝnde ŋen iŋi ṯa ndǝ liga leṯo đǝge ñalëlđǝŋǝđeini eŋen ṯa igwalwaɽǝṯǝnđe ṯia. igero igǝndǝlwaɽǝṯia ŋen iŋi ananoŋ ŋen ŋanṯa lǝgafr,
43016005	orn điñǝđi igamoɽǝbaṯa nano igi gwađwaṯiñi, na eđa gero gǝnǝŋ eñaŋ gaiñeɽǝđia ṯa, agabǝṯa ŋga?
43016006	orn nare enalo nunḏǝjeinu đwanano ŋen ŋanṯa igwalwaɽǝṯǝnde ŋen iŋi.
43016007	orn igǝndǝlwaɽǝṯia đeṯam, ñagiđi ñerṯe đaɽǝjaica nđǝ igamiño, ŋen ŋanṯa ndǝ igero igǝndaumiña, eđa igi gaɽo đamǝđaṯa gaber giđ aŋǝndeṯa nano orn ndǝ igamiño igiđi endǝmwađweiṯi.
43016008	na nđǝ giđ aŋela gënǝŋu giđ aŋiđi leđa lalo allǝŋeṯe ŋen ŋeicia, na ŋen ŋuđǝrwaṯo na đakǝme.
43016009	ŋen ŋeicia, ŋen ŋanṯa leđa lero lǝbendia ŋen ŋǝlëɽǝñi,
43016010	na ŋen ŋuđǝrwaṯo ŋen ŋanṯa igiđi yabǝṯe papa nano, na ñaŋ ñagaber ñagiđi ñaiñǝnwane tǝŋ,
43016011	na đakǝme ŋen ŋanṯa elǝŋ galo gakǝmǝnu.
43016012	igerṯo ŋen ŋwaiña mǝldin igwonaṯa igǝndǝlwaɽǝṯia orn điñǝđi ñagaber ñagaɽǝwađaṯa ñagaɽiñaṯa ŋen iŋi,
43016013	orn nđǝ usila gǝđeṯam geṯo giđ aŋǝndërrǝŋaici ŋen pređ ŋǝđeṯam. ŋen ŋanṯa gaber gwaɽwata bǝɽan orn ṯaŋwaɽwato ŋen gënǝŋu gǝnna, na gënǝŋu giđ aŋǝndërrǝŋaici ŋen ŋǝlaŋge lamǝlu leṯo.
43016014	na gënǝŋu ṯaiñǝmamǝṯu ŋaɽrwa, ŋen ŋanṯa gamama laŋge ǝllëɽǝñi na giđ aŋǝndǝlolwaɽǝṯi,
43016015	na laŋge pređ ild đaṯa gerṯǝlo, lënǝŋulu ǝllëɽǝñi. ŋen ŋafǝṯia igwalwaɽǝṯǝnde ṯa gënǝŋu giđ aŋǝme laŋge ǝllëɽǝñi aŋǝndǝlolwaɽǝṯi.
43016016	orn iliga lobǝlano ñagaber ñagiđi ñaiñǝseici, orn liga lomǝŋ tǝŋ lobǝlano ñagiđi ñaiñǝseici.
43016017	ŋen ŋafǝṯia lǝmaṯan iṯalǝmis ilëɽǝŋu ṯaiyǝɽwataiđo niyaṯa, ŋen ŋanṯau gwalwaɽǝṯǝnde ṯa, orn iliga lobǝlano ñagaber ñagiđi ñaiñǝseici, orn liga lomǝn tǝŋ lobǝlano ñagiđi ñaiñǝseici? na, ŋen ŋanṯa igandaumiña yeɽe đaṯa nano?
43016018	ŋen ŋafǝṯia yënǝŋulu niyaṯa ṯa, ŋen ŋanṯau iŋi gwaɽwata, liga lobǝlano? lǝgaijǝbar gwaɽwata ṯau.
43016019	na yesu galiŋeṯo ṯa yonaṯa yameɽǝđe, nǝŋǝleiṯi ṯa, ñagwaɽwataiđia eŋen iŋi ŋǝlëɽǝñi, orn iliga lobǝlano ñagaber ñagiđi ñaiñǝseici, orn liga lomǝn tǝŋ lobǝlano ñagiđi ñaiñǝseici?
43016020	đeṯam, đeṯam, igǝndǝlwaɽǝṯia ṯa, ñaŋ ñagiđi ñiruwi ŋwal isi na ñare, orn leđa lalo liđ alaŋǝreṯe nano. ñagiđi ñwane orn đwana eđalo điđ ađǝmërni đaŋǝra nano.
43016021	ndǝ wuji gaɽǝbwa gwonaṯa galǝŋa gerṯo auɽiña ŋen ŋanṯa liga ǝllëɽǝŋu lǝɽiñǝđeinu, orn ndǝ ŋere ŋǝlǝŋǝnu đǝge, gaijǝbeinu auɽiña, ŋen ŋanṯa đaŋǝra nano đǝlëɽǝŋu ṯa eđa gamǝñiṯo alo.
43016022	nṯia cum điñǝđi ñagerṯo đwana, orn igiđ indǝseici tǝŋ na nare enalo niđ anaŋǝreṯe nano na eđa gero gǝnǝŋ gaɽǝwađaṯa gandǝmaṯa đaŋǝra nano eđalo.
43016023	na iloman lakǝl ñagaber ñagiđi ñaiñeɽǝđe. đeṯam, đeṯam igǝndǝlwaɽǝṯia ṯa, wagǝnǝŋ ñageɽǝđo đaṯa igirǝŋ gǝlëɽǝñi, gënǝŋu giđ aŋǝndǝnaice.
43016024	điñǝđi mǝldm ñagero ñagǝbeɽǝđia wagǝnǝŋ igirǝŋ gǝlëɽǝñi. ekeɽǝđr na ñagiđi ñaneini ṯa đaŋǝra nano eđalo ađunḏǝjeini.
43016025	igwalwaɽǝṯǝnde elaŋge ildi ŋenŋa ŋǝwujǝnu, orn liga liđ alela ildi igaber igiđ elwaɽau ṯia tǝŋ, orn igiđ endǝlwaɽǝṯi ŋen ŋǝđaṯa tǝmwar.
43016026	iliga ildi ñagiđi ñeɽǝđe igirǝŋ gǝlëɽǝñi na igaber igǝbaṯa ṯa igiđi yeɽǝđe đaṯa ŋen ŋanṯa ñaŋ,
43016027	ŋen ŋanṯa đaṯa gënǝŋu gubwandiya ŋen ŋanṯa ñagubwaiñiya na ñagëndu ŋen ṯa igeṯo irǝmwa.
43016028	igeṯo iđaṯa niyeṯo alo. điñǝđi igaŋgaṯia alo na yoɽǝbaṯe đaṯa nano.
43016029	orn ṯalǝmis ilëɽǝŋu niyǝmeiṯi ṯa điñǝđi agwaɽwata tǝmwar, na gerṯa ŋen ŋǝwujǝnu kwai kwai.
43016030	điñǝđi nanda ñagaliŋeṯo ṯa agaliŋeṯo ŋen pređ na ṯa gerṯa ŋen đeṯam ṯa eđa gǝnǝŋ gaŋeɽǝđe. ŋen ŋafǝṯia ñagëndu ŋen ṯa ageṯo irǝmwa.
43016031	yesu nǝŋǝluɽǝbiṯi eŋen ṯa, điñǝđi đeṯam ñagëndu ŋen ?
43016032	nǝr. liga liđ alela, đeṯam leṯo đǝge, ildi ñagiđi ñaulaldǝđǝni alo eneɽa enalo, na ñagiđi ñaiñǝneđeṯe alǝsoŋ. orn igero igafia ñi gunto, ŋen ŋanṯa đaṯa ñagafǝldǝga.
43016033	igwalwaɽǝṯǝnde elaŋge ildi ṯa ñëuṯaralo iñi. alo ñagananeinia ŋen ŋubwa. onḏǝṯr eŋen. igënǝñi igađamo alo.
43017001	yesu gwalwaɽo ŋen iŋi nǝŋǝđǝŋaiđe elo nǝŋaṯa, papa, liga leṯo đǝge. naico iđia gǝlaɽǝŋa ŋaɽrwa ṯa cum iđia gǝlaɽǝŋa aŋanaice ŋaɽrwa,
43017002	ŋen ŋarno aganaicǝma ŋǝlǝŋe ŋǝleđa pređ, ṯa gënǝŋu aŋǝlnaiee đamǝṯia đǝbǝɽǝbǝte ildi aganaicǝmalo.
43017003	na fiđi đaɽo đamǝṯia đǝbǝɽǝbǝte ṯa lënǝŋulu alǝŋaliŋeṯe ŋaŋgi agaɽ rǝmwa runto rǝđeṯam, na yesu al masiya igi agwađwaṯǝma.
43017004	iganaieaŋa ŋaɽrwa alo. igabǝɽǝnḏeṯo ŋǝmëɽria iŋi aganaicǝñi ṯa yiđi,
43017005	na điñǝđi papa naicǝñi ŋaɽrwa ŋa nëiñua ŋaɽrwa iŋi lǝgerṯo ndǝm ŋen alo yamǝlu yǝbǝđǝni.
43017006	igiđu irǝŋ gǝlaɽǝŋa gǝlǝŋinu eleđa ildi aganaicǝñǝlo alo. lënǝŋulu lafo ǝllaɽǝŋa na aganaicǝñǝlo na lënǝŋulu larǝmoṯo ŋen ŋǝlaɽǝŋa.
43017007	điñǝđi lënǝŋulu lafo laliŋeṯo ṯa laŋge pređ agǝnaicǝñi, lënǝŋulu ǝllaɽǝŋa.
43017008	ŋen ŋanṯa ŋen aganaicǝñi iganaicǝlo na lënǝŋulu ldaŋǝnṯi ldaliŋeṯe ṯa deṯam igeṯǝŋa nano, ldëndi ŋen ṯa agwađwaṯiñi.
43017009	igaŋekeɽǝđia ŋen ŋanṯa ŋulu. igaber igaŋekeɽǝđia ŋen ŋanṯa alo, orn ŋen ŋanṯa ŋulu ildi aganaicǝñǝlo ŋen ŋanṯa lënǝŋulu ǝllaɽǝŋa.
43017010	na laŋge pređ ǝllëɽǝñi lënǝŋulu ǝllaɽǝŋa na laŋge pređ ǝllaɽǝŋa lënǝŋulu ǝllëɽǝñi. na igafo iganeinu ŋaɽrwa iŋulu.
43017011	na igero igafo alo tǝŋ orn lënǝŋulu lafo alo mǝldin na igaŋeṯa nano. papa agatǝɽe, rǝmoṯǝlo igirǝŋ gǝlaɽǝŋa ildi aganaicǝñǝlo, ṯa lënǝŋulu alɽeṯe lunto ŋen ŋarno lëlǝŋ.
43017012	ŋen ñagafǝlda alo igarǝmoṯǝlo igirǝŋ gǝlaɽǝŋa. igarǝmoṯǝlo ildi aganaicǝñǝlo na eđa gero gǝnǝŋ iŋulu gamǝndëđǝnu illi iđia gǝđamǝndëdǝnia ṯa ŋen ŋǝwërđǝnu egađam gǝrǝmwa aŋǝɽiñǝđeini.
43017013	na điñǝđi igaŋeṯa nano na igwaɽwata ŋen iŋi liga igafo alo mǝldin, ṯa lënǝŋulu alerṯe đaŋǝra nano đǝlëɽǝñi đǝɽiñǝđeinu iŋulu.
43017014	iganaicǝlo ŋen ŋǝlaɽǝŋa, na leđa lalo laneđǝlo ŋen ŋanṯa lënǝŋulu gerṯa lalo, ŋen ŋarno gerṯa igalo.
43017015	igaber igaŋeɽǝđia ṯa ŋǝlǝme alo orn ṯa ŋaɽrǝmoṯe egeđa geicia.
43017016	lënǝŋulu gerṯa lalo ŋen ŋarno gerṯa igalo.
43017017	ëɽǝlo ŋenŋa ŋǝlaɽǝŋa ŋǝđeṯam. ŋen ŋǝlaɽǝŋa ŋaɽo đeṯam.
43017018	ŋen ŋarno agwađwaṯiñi alo, nṯia cum igwađwaṯǝlo alo.
43017019	na igëɽǝnu bǝɽan ŋen ŋanṯa ŋulu ṯa lënǝŋulu alëɽǝni đeṯamđa.
43017020	igabekeɽǝđia gerṯa ŋen ŋanṯa ŋulu ǝrtođ orn ŋen ŋanṯa leđa pređ ildi liđ alëndi ŋen ŋǝlëɽǝñi ŋenŋa eŋen,
43017021	ṯa alɽeṯe lunto ŋen ŋarno papa agafǝñau na igafǝŋau, ṯa lënǝŋulu alǝndaufeṯe ṯa leđa lalo alëndi ŋen ṯa agwađwaṯiñi.
43017022	iganaicǝlo ŋaɽrwa iŋi aganaicǝñi, ṯa alɽeṯe lunto ŋen ŋarno lëlǝŋ,
43017023	ṯa elofeṯe, na ŋaiñaufeṯe, ṯa aliđǝni lǝɽiñǝđeinu alɽeṯe lunto đeṯam, na ṯa leđa lalo alliŋeṯe ṯa agwađwaṯiñi, na agubwaliya ŋen ŋarno agubwaiñiya.
43017024	papa, igwonaṯa ṯa alo igafau leđa ildi aganaicǝñǝlo ñafǝṯǝlda đurri, ṯa alǝseici ŋaɽrwa ŋǝlëɽǝñi iŋi aganaicǝñi ŋen ŋanṯa agubwaiñiya ŋen alo yamǝlu yǝbǝđǝni.
43017025	papa, ŋaŋgi agerṯo ŋen ŋuđǝrwaṯo, leđa lalo laijǝbaŋa orn igaliŋeṯǝŋa na leđa ildi laliŋeṯo ṯa agwađwaṯiñi.
43017026	igiđu irǝŋ gǝlaɽǝŋa gǝlǝŋinu iŋulu, orn igiđi yiđi gǝlǝŋini ṯa đubwa iđi agubwaiñiya ađǝfeṯe iŋulu na ṯa igënǝñi elofeṯe.
43018001	nđǝ yesu gwalwaɽo ŋen iŋi ldamiñe ṯalǝmisya ilëɽǝŋu alo đǝbarlđa nëiñua đǝbernia gađǝrun. jǝnena yafo alo isei na yesu na ṯalǝmis ilëɽǝŋu lđawënṯi.
43018002	na yausa cum, igi ganaiđo yesu, galiŋeṯo alo isei ŋen ŋanṯa yesu laurarraiđia ṯalǝmisya ilëɽǝŋu ñoman ñwaiña.
43018003	ŋen ŋafǝṯia yausa garreiđu askari na al kufr yǝmaṯan enǝlǝŋ nǝkana na igal farisiyin na lënǝŋulu ldǝɽe tu ñambaña na yoperreya na ñǝrldaiña, na leđa lǝmaṯan iŋulu likiricu isia cum.
43018004	orn yesu nǝŋǝlǝŋinnano laŋge pređ ilđi liđ alǝmcṯa nano nǝŋǝɽe nëiñua nǝŋǝleɽǝđe, ñagapwaiña esegi?
43018005	lënǝŋulu ldǝmuɽǝbiṯi eŋen ṯa, yesu galo inasiraṯ. gënǝŋu nǝŋǝleiṯi ṯa, fiñiŋgi. na yausa igi ganaiđǝma gafo gađǝru iŋulu.
43018006	ndǝ yesu geiṯǝlo ṯa, fiñiŋgi lënǝŋulu ldǝkoɽǝbaṯe ǝrrṯu ldirṯiṯi iđuđa.
43018007	ŋen ŋafǝṯia yesu nǝŋǝleɽǝđe tǝŋ nǝŋaṯa, ñagapwaiña esegi? lënǝŋulu ldaṯa ṯa, yesu galo inasiraṯ.
43018008	na yesu nǝŋǝluɽǝbiṯi eŋen ṯa, igwalwaɽǝṯǝnde ṯa, fiñiŋgi. ndǝ ñagaiñǝpwaiña đeṯam ŋgiṯr leđa ildi ǝllëɽǝñi alǝmiñe aɽe.
43018009	gënǝŋu gwalwaɽo ṯia ṯa ŋen iŋi gwalwaɽo aŋǝɽiñǝđeini ṯa, igero igwoṯia eđa gǝnǝŋ iŋulu ildi aganaicǝñǝlo.
43018010	orn siman buṯrus gerṯo đoperre, nǝŋuɽǝđi, nǝŋǝṯeđeṯe ebai gelǝŋ goɽra gǝkana ënǝñia alo, na ebai gǝbernia malkus.
43018011	ŋen ŋafǝṯia yesu nǝŋeiṯi buṯrus ṯa, oɽǝbaieo đoperre đǝlaɽǝŋa igërrua. igaber igiđ iṯi al finjan isi đaṯa ganaicǝñi?
43018012	orn askari na elǝŋ gaskari na al kufr yal yawuḏ ldëndi yesu ldǝmakase,
43018013	ṯalmabǝrldeđo ldǝmanaiee annan ananoŋ. annan gaɽ unin gǝgiyafa igi gaɽo elǝŋ goɽra gǝkana iṯǝli gakǝl.
43018014	fǝgiyafa igi gwalwaɽǝṯu al yawuḏ ṯa, ŋen ŋaŋǝra ṯa eđa gǝnǝŋ aŋaiye ŋen ŋanṯa leđa pređ.
43018015	orn siman buṯrus na ṯalǝmis yǝnǝŋ ṯalteṯo yesuga alo. na ṯalǝmis yakǝl yelǝŋinu egelǝŋ goɽra gǝkana na gënǝŋu ldënṯi yesuga eɽalo gelǝŋ goɽra gǝkana.
43018016	orn buṯrus gađǝru igëuwǝr indëuwǝr. ŋen ŋafǝṯia ṯalǝmis yomǝn isi yelǝŋinu egelǝŋ goɽra gǝkana nemiñe nemwalwaɽǝṯi igi gwanwana ëuwǝr nǝŋënǝci buṯrus.
43018017	orn wuji gwanwana ëuwǝr geiṯu buṯrus ṯa, aganǝŋa cum agaɽo ṯalǝmis imaji igi? gënǝŋu nǝŋaṯa ṯa ndo, igero igaɽo ṯalǝmis ilëɽǝŋu.
43018018	ŋen ŋanṯa alo yamǝle lǝbai na al kufr lortaico isia eɽo ŋorwa ldane ldubwiṯano na buṯrus ldanǝlda nǝŋubwiṯano.
43018019	orn elǝŋ goɽra gǝkana gekeɽǝđo yesu ŋen ŋǝṯalǝmis ilëɽǝŋu na đërrǝŋaiđia ŋen đǝlëɽǝŋu.
43018020	yesu nǝŋǝmuɽǝbiṯi eŋen ṯa, igwaɽwatiṯu alo ṯa leđa pređ laɽǝwađaṯa lǝnna. igërrǝŋaicu leđa ŋen imajma na igal ekǝl jaica jaica, alo isi al yawuḏ yaurarraiđia, na igero igwaɽwata ŋen ŋamǝɽa kwai kwai.
43018021	agaiñeɽǝđia eđa? eɽǝđǝlo ildi lano ŋen igwalwaɽǝṯǝlo. abe, lënǝŋulu laliŋeṯo ŋen igwaɽwato.
43018022	ndǝ gwaɽwata ṯia eda gǝnǝŋ igal kufr igi gafo gaṯurwa ṯwaiñ nǝŋǝbuɽi yesu endrel eređaga nǝŋaṯa ṯa, aguɽǝbiṯia elǝŋ goɽra gǝkana eŋen ṯia?
43018023	yesu nǝŋǝmuɽǝbiṯi eŋen ṯa, ndǝ igwalwaɽo ŋen ŋeicia lwaɽo ŋen iŋi ŋeicia, orn ndǝ igwalwaɽo ŋen ŋaŋǝra agabuɽiñi eđa?
43018024	orn annan nǝŋǝđwaṯe yesu gakasǝnu giyafa nano, igi gaɽ elǝŋ goɽra gǝkana.
43018025	na siman buṯrus gafo gaṯurwa gǝbana isia nǝŋubwiṯano. ŋen ŋafǝṯia leđa ldǝmeɽǝđe ṯa, aganǝŋa cum, agaɽo ṯalǝmis ilëɽǝŋu? gënǝŋu gabǝlaico nǝŋaṯa, igero igaɽo ṯalǝmis.
43018026	eđa gǝnǝŋ elǝbai lelǝŋ goɽra gǝkana igi gaɽ orǝba geđa igi buṯrus gǝṯeđeṯǝma ënǝñia alo nǝŋaṯa, igero igaŋaseicia ñagafǝlda alo ijǝnena?
43018027	orn buṯrus nǝŋabǝlaice tǝŋ na đwaṯa nḏare taltal.
43018028	orn lënǝŋulu ldamiñe yesu alo igiyafa ldǝmaiyeɽe egeɽa gelǝŋ goɽra igi leđa lawakǝmaicini. liga ilđi lulǝldiṯano ram, na lënǝŋulu lderṯe lǝbenṯia egeɽa gelǝŋ goɽra ṯa laber altaŋǝṯe orn ṯa alǝɽǝwađaṯe alǝse iđǝsa iđi đǝbernia al fissa.
43018029	ŋen ŋafǝṯia bilaṯus nǝŋǝmiñaṯǝlo nano nǝŋaṯa, đǝskiđia đafo ṯau ŋen ñagamama maji igi?
43018030	lënǝŋulu ldǝmuɽǝbiṯi eŋen ṯa, gǝbanṯa gënǝŋu gero gëbǝđia ŋen ŋeicia ṯa ñagero ñagaŋamǝnaicia.
43018031	bilaṯus nǝŋǝleiṯi ṯa, mǝmar ñaganǝñaŋ, ñaminḏeici eŋen ŋal ganun esalo. ŋen ŋafǝṯia al yawuḏ niyǝmeiṯi ṯa, ñagero ñagaberṯia ŋen ṯa ñaɽiñe eđa gǝnǝŋ.
43018032	nṯia ŋen ŋǝyesu iŋi gënǝŋu gwalwaɽo ṯa gǝbaiya ṯau ŋaɽǝwađaṯia ŋǝɽiñǝđeini.
43018033	ŋen ŋafǝṯia bilaṯus nǝŋënṯi eɽa goɽra gǝlëɽǝŋu tǝŋ nǝŋundǝđi yesu nǝŋǝmeɽǝđe ṯa, agaɽ elǝŋ gal yawuḏ ?
43018034	yesu nǝŋǝmuɽǝbiṯi eŋen ta, agwalwaɽo ṯia bǝɽan walla leđa lomǝn tǝŋ lalwaɽǝṯǝŋa ŋen iŋi ŋǝlëɽǝñi?
43018035	bilaṯus nǝŋǝmuɽǝbiṯi eŋen ṯa, igënǝñi igaɽ al yawuḏ? leđa ǝllaɽǝŋa na nǝlǝŋ nǝkana lanaicǝñǝŋa. agiđi ṯau?
43018036	yesu nǝŋǝmuɽǝbiṯi eŋen ṯa, ŋǝlǝŋe ŋǝlëɽǝñi gerṯa ŋalo isi. gǝbanṯa ŋǝlǝŋe ŋǝlëɽǝñi ŋafo ŋalo isi ṯa leđa laiñiṯia ŋǝmëɽria alǝbwaiǝđe ṯa igero igǝnemu al yawuḏ. orn điñǝđi ŋǝlǝŋe ŋǝlëɽǝñi ŋero ŋafia alo ëli.
43018037	ŋen ŋafǝṯia bilaṯus nǝŋǝmeiṯi ṯa, nṯia aganǝŋa agaɽ elǝŋ? yesu nǝŋǝmuɽǝbiṯi eŋen ṯa, đeṯam, igaɽo ṯia. igǝlǝŋǝnu ŋen ŋanṯa ŋen iŋi, na igeṯo alo ŋen ŋanṯa ŋen iŋi, ṯa enaice đamǝđaṯa đǝđeṯam. leđa pređ ildi laɽ rappa rǝđeṯam lǝnna ole gǝlëɽǝñi.
43018038	bilaṯus nǝŋǝmeɽǝđe ṯa, đeṯam đaɽo ṯau ? nđǝ gaṯa ṯia nǝŋamiñaṯe al yawuḏ nano nǝŋǝleiṯi ṯa, igero igafiđia ŋen ŋeieia iŋu kwai kwai,
43018039	orn ñagerṯo ŋen ŋǝnǝŋ ṯa igǝndëbǝriṯia eđa gǝnǝŋ iliga lǝđǝsa đǝbernia al fissa. nṯia ñagaiñonaṯa ṯa igǝndëbǝriṯia elǝŋ gal yawuḏ?
43018040	orn lënǝŋulu pređ ṯaɽrajaico ole pǝlelo tǝŋ lđaṯa, ndo, gerṯa ŋu gënǝŋu, ëbǝru barabas. barabas gënǝŋu gaɽ oɽom.
43019001	orn bilaṯus nǝŋeme yesu nǝŋǝlwaɽǝṯi askari ṯa aiyǝmëupwi ltuala.
43019002	na askari nemeđeiđi ri newaṯe niyǝmëɽi nenda myǝmëɽi erena nano gore đore đǝmǝnu,
43019003	ṯaiyǝmaninu nano niyaṯa, bǝṯau ya elǝŋ gal yawuḏ. niyǝmëupwi ndređǝna endrel.
43019004	orn bilaṯus nǝŋǝmiñe tǝŋ nǝŋǝlwaɽǝṯi al yawuḏ ṯa, nǝr, igǝndoɽǝbeiṯi yesu ṯa ñaliŋeṯe ṯa igero igafiđia ŋen ŋeieia iŋu kwai kwai.
43019005	nṯia yesu nǝŋǝmiñe na gënǝŋu gerṯo ri rǝweijǝnu nenđa na erena nano gore đore đǝmǝnu mǝldin, na bilaṯus nǝŋǝlǝlwaɽǝṯi ṯa, nwanr maji.
43019006	ndǝ nǝlǝŋ nǝkana na al kufr laseicǝma ṯalɽwato pǝlelo ṯa, ɽiñǝma iđuɽi, ɽiñǝma iđuɽi. bilaṯus nǝŋǝleiṯi ṯa, mamar ñaganǝñaŋ ñǝmaɽiñe iđuɽi, ŋen ŋanṯa igero igafiđia ŋen ŋeicia iŋu kwai kwai.
43019007	al yawuḏ nimuɽǝbiṯi eŋen ṯa, ñagerṯo al ganun na eŋen ŋal ganun esaiñ đeṯam gënǝŋu gabaiya ŋen ŋanṯa giđu etam gǝlëɽǝŋu ṯa gaɽ iđia gǝrǝmwa.
43019008	ndǝ bilaṯus gano ŋen iŋi nǝŋǝđiñiṯalo kaiñ,
43019009	nǝŋoɽǝbaṯe egeɽa goɽra gǝlëɽǝŋu nǝŋeɽǝđe yesu ṯa, ageṯo ŋga? orn yesu nǝŋerṯe gǝmuɽǝbiṯi eŋen ŋǝnǝŋ.
43019010	ŋen ŋafǝṯia bilaṯus nǝŋǝmeiṯi ṯa, aganeđo agaiñǝlwaɽǝṯi ? agaijǝba ṯa igerṯo ŋǝlǝŋe ṯa eŋëbǝri na igerṯo ŋǝlǝŋe ṯa eŋaɽiñe iđuɽi?
43019011	yesu nǝŋǝmuɽǝbiṯi eŋen ṯa, gǝbanṯa ŋǝlǝŋe ŋero ŋaŋaneini elo, ṯa agero ŋǝlǝŋe iñi kwai kwai. orn ṯia eđa igi ganaieǝñiŋa gerṯo ŋen ŋeicia ŋamiñaṯo ŋen ŋeieia ŋǝlaɽǝŋa.
43019012	na ŋen ŋanṯa ŋen iŋi bilaṯus gafo gwonaṯa gamëbǝria, orn al yawuḏ ṯaiyǝɽwato pǝlelo, ndǝ agëbǝrǝma, agero agaɽo đappa đelǝŋ goɽra gaisar. eđa gǝnǝŋ gëbǝđia etam gǝlëɽǝŋu ṯa gaɽ elǝŋ gënǝŋu gwaɽwata gageo elǝŋ goɽra gaisar.
43019013	ndǝ bilaṯus gano ŋen iŋi nǝŋǝmiñe yesu nǝŋǝɽaŋe alo nal kurs iđakǝme alo yǝbernia alo eŋwandra yabijǝđǝnu, walla jabađa egole gal ibraniyin.
43019014	fǝloman ildi al yawuḏ laṯoɽaṯau ŋen ŋal fissa, na ëđǝñinano. na bilaṯus nǝŋeiṯi al yawuḏ ṯa, seicr elǝŋ egalo,
43019015	orn yënǝŋulu ṯaiyǝɽwato pǝlelo ṯaiyaṯa, miñeicǝma ndëuwǝr, ɽiñǝma iđuɽi. na bilaṯus nǝŋǝleiṯi ṯa, an igiđi eɽiñe elǝŋ egalo gen? nǝlǝŋ nǝkana nǝmuɽǝbiṯi eŋen ṯa ñagero elǝŋ, illi gaisar.
43019016	ŋen ŋafǝṯia bilaṯus nǝŋǝlnaice yesu ṯa aŋǝɽiñǝni iđuɽi. na lënǝŋulu lëndǝma ldǝmaiyǝmiñe.
43019017	na yesu nǝŋape đuɽi đǝlëɽǝŋu nǝŋǝmiñaṯe alo isi yǝberni alo yarno bambiña gǝnda walla egole gibraniyin galgađa.
43019018	alo isi lënǝŋulu ldǝmëɽi iđuɽi na majianda lǝnǝŋ liɽijan. lënǝŋulu lëɽu eđa gǝnǝŋ nḏaŋ đaŋaicǝba na eđa gwomǝn nḏaŋ đaŋabur ldëɽi yesu iligano.
43019019	na bilaṯus nǝŋǝwërđi ŋen na lënǝŋulu ldëɽi nḏuɽi elo. ŋen iŋi ṯaŋaṯa, yesu galo inasiraṯ, elǝŋ gal yawud.
43019020	al yawuḏ ywaiña ṯaiyëgǝru igirǝŋ igi, ŋen ŋanṯa alo isi lënǝŋulu lëɽiau yesu iđuɽi yafo irnuŋ ṯwaiñ, na ŋen iŋi ŋǝwërđǝnu olega gal ibraniyin na olega gal yunaniyin na olega gǝlaṯiniya.
43019021	ŋen ŋafǝṯia nǝlǝŋ nǝkana ini nal yawuḏ neiṯi bilaṯus ṯa, gerṯa agǝwërđia, elǝŋ gal yawuḏ orn ṯa gënǝŋu gaṯa igaɽ elǝŋ gal yawuḏ.
43019022	orn bilaṯus nǝŋǝluɽǝbiṯi eŋen ṯa, ŋen iŋi igǝwërđu, igǝwërđu đǝge.
43019023	orn askari isi yëɽu yesu iđuɽi neme ndrena nǝlëɽǝŋu niyǝlakarnǝđe alo marldwan, eđa gwomǝn nǝŋǝme gunto na gwomǝn nǝŋǝme gunto orn yaŋgiṯu erena gǝnǝŋ goɽra. erena igi goɽra, garno jelabia gero gaberṯa alo yaweicǝnu kwai kwai, orn giđǝnu gaɽ erena gunto pređ.
43019024	nṯia yënǝŋulu niyǝɽwataiđe eŋen niyaṯa, alerṯr alǝɽandǝđǝrano orn alǝnḏeicr ŋen ṯa alǝseicr esegi gǝma. ŋen ŋaɽo ṯia ṯa ŋen ŋǝwërđǝnu egađam gǝrǝmwa aŋǝɽiñǝđeini, iŋi ŋaṯa ṯa, lënǝŋulu lakarnǝđo ndrene nǝlëɽǝñi iŋulu, na linḏeicu ŋen ŋen ŋanṯa erena gǝlëɽǝñi. na askari yiđu ŋen iŋi pređ.
43019025	lǝŋgen yesu na miriam orǝba gǝlëɽǝŋu igi gaɽo wasen gǝkloba, na miriam galo imajḏaliya lafo lađǝru đuɽi ṯwaiñ.
43019026	ŋen ŋafǝṯia ndǝ gaseicu lǝŋgen, na ṯalǝmis isi gënǝŋu gubwamaiya yëni yaṯurwa ṯwaiñ, yesu nǝŋeiṯi lǝŋgen ṯa, wuji, seicu iđia gǝlaɽǝŋa.
43019027	orn nǝŋeiṯi ṯalǝmis ṯa, seicu lǝŋgalo. na iliga ilđei ṯalǝmis yamo wuji egeɽa gǝlëɽǝŋu.
43019028	orn yesu ŋen ŋanṯa galiŋeṯo ṯa ŋen pređ ŋabǝɽinḏinu, nǝŋaṯa, aŋal garriñi, ṯa ŋen aŋǝɽiñǝđeini iŋi ŋǝwërđǝnu egađam gǝrǝmwa.
43019029	na lǝmbolua lëni lunḏeinu ŋawano ŋinǝb iŋi ŋeɽe. ŋen ŋafǝṯia leđa ldënǝci lifa eŋau ŋinǝb ŋeɽe ldëɽi lifa ldǝfra yesu ëiñua.
43019030	ndǝ gamo ŋawa ŋinǝb ŋeɽe yesu nǝŋaṯa, ŋen ŋǝɽiñǝđeinu. na nǝŋirǝwi ndano ǝllëɽǝŋu nǝŋǝnaiđe usila gǝlëɽǝŋu.
43019031	ŋen ŋanṯa loman ildi al yawuḏ laṯoɽaṯau ŋen ŋǝđǝsa, ṯa aŋǝno yaber aiyǝɽaŋe iđuɽi iloman lǝđǝmiñǝniano, ildi lafo loɽra, al yawuḏ yeɽǝđo bilaṯus ṯa rǝmanǝña eren riđ aragirni na aŋǝno esen aiyirǝwini.
43019032	ŋen ŋafǝṯia askari yeṯo negere rǝmanǝña ređa gananoŋ na ređa gwomǝn ildi lëɽǝnu yesu ŋǝla iđuɽi.
43019033	orn ndǝ yeṯo yesu nano, yënǝŋulu niyǝseici ṯa gënǝŋu gaiyo đǝge niyerṯe yegera rǝmanǝña rǝlëɽǝŋu.
43019034	orn eđa gǝnǝŋ igaskari nǝŋǝmawađe elṯur na ŋǝfǝni na ŋawa ldirǝwi taltal.
43019035	eđa igi gaseiđu gënǝŋu gǝmama đamǝđaṯa, na đamǝđaṯa đǝlëɽǝŋu đaɽo đeṯam, na gënǝŋu galiŋeṯo ṯa gwaɽwata đeṯam, ṯa ñaganǝñaŋ ñëndi ŋen.
43019036	ŋen iŋi ŋaɽo ṯia ṯa ŋen ŋǝwërđǝnu egađam gǝrǝmwa aŋǝɽiñǝđeini, iŋi ŋaṯa ṯa, ŋođia ŋero ŋǝlëɽǝŋu ŋiđ aŋgirni,
43019037	na ŋen ŋomǝn tǝŋ ŋǝwërđǝnu egađam gǝrǝmwa ŋaṯa ṯa, lënǝŋulu liđ alǝmaseiei igi lawađǝma.
43019038	orn yusǝf galo yaramǝṯimaḏiya, igi gateṯa yesu, orn eŋamǝɽa ŋen ŋanṯa giđǝña al yawuḏ, nǝŋeɽǝđe bilaṯus ṯa gënǝŋu aŋape aŋǝno iyesu, na bilaṯus nǝŋǝmaŋǝnṯi. ŋen ŋafǝṯia yusǝf geṯo nǝŋape aŋǝno iyesu.
43019039	na nikǝḏimus, gënǝŋu igi geṯo yesu nano ananoŋ ulǝŋgi, geṯo nǝŋǝme ŋela ŋǝmwađa gaiñǝla iŋi ŋurǝgwuđǝnu na ŋela ŋerṯo garno miyya roṯǝl.
43019040	ŋen ŋafǝṯia lënǝŋulu ldape aŋǝno iyesu ldǝmǝndeiei aŋǝno ndrena ŋelaŋa. fǝŋen ŋal yawuḏ ildi latuɽǝđaṯa aŋǝno ṯia ŋen ŋanṯa đura.
43019041	jǝnena yafo alo isi yesu gaɽiñǝniau iđuɽi na oba igi gaɽo đel đǝmaijǝn gafo ijǝnena, eđa gero gǝnǝŋ gureiniau kwai kwai.
43019042	nṯia, ŋen ŋanṯa loman ildi al yawuḏ laṯoɽaṯau ŋen ŋǝđǝsa na đel egǝbwa đafo ṯwaiñ lënǝŋulu lëɽau yesu.
43020001	orn iloman lǝnëiñua igusbua miriam galo imajḏaliya geṯo ram bǝrni bǝrnia nḏel đoba nǝŋǝseiei lwanđra laŋgeinu nḏel đoba.
43020002	ŋen ŋafǝṯia gënǝŋu nǝŋobǝđaṯe siman buṯrus nano na ṯalǝmis nano yomǝn isi yesu gubwamaiya, nǝŋǝlǝlwaɽǝṯi ṯa, leđa lamiño elǝŋ yesu eđel, na lǝgaijǝbar alo gaɽe lëɽǝma ŋga.
43020003	ŋen ŋafǝṯia buṯrus na ṯalǝmis yomǝn ldǝmiñe ldabǝṯa nḏel.
43020004	na lënǝŋulu liɽijan ldobǝđe ndǝm, orn ṯalǝmis yomǝn niyobǝđe nebwarṯe buṯrus nerǝmaṯe nḏel ananoŋ,
43020005	niyolǝŋano ṯaiyǝseicu nđrena alo, orn yero yǝbenṯia.
43020006	orn siman buṯrus nǝŋela nḏurṯu nǝŋënṯi eđel đoba ṯaŋǝseicu ndrena alo,
43020007	na erena igi gëɽǝnu yesu nenda gero gafia elorǝb orn gapeiđǝnu alǝsoŋ alo yomǝn.
43020008	orn ṯalǝmis yomǝn isi yerǝmaṯo nḏel ananoŋ nǝŋënṯi nǝŋǝseiđi nǝŋëndi ŋen.
43020009	ŋen ŋanṯa lënǝŋulu lamǝlu laliŋeṯa ŋen ŋǝwërđǝnu egađam gǝrǝmwa ṯa, ŋen đeṯam yesu gatođa eŋǝɽaiñ.
43020010	na ŋen ŋafǝṯia ṯalǝmis niyemiñe myoɽǝbaṯe egeɽa.
43020011	orn miriam nǝŋǝđuri nḏel ṯaŋirǝwu ŋwal isi. ŋen girǝwa ŋwal isi gënǝŋu nǝŋolǝŋano ṯaŋǝseiđu eđel,
43020012	ṯaŋǝseicu mǝlaiyǝka iɽijan isi yëɽǝnu nđrena nano nebijo eɽaŋe alo. đǝnǝŋ đaɽaŋo alo enenda na đomǝn đaɽaŋo alo erǝmanǝŋ, alo aŋǝno iyesu yafo yafau.
43020013	na yënǝŋulu niyǝmeiṯi ṯa, wuji, agirǝwa ŋwal isi eđa? gënǝŋu nǝŋǝleiṯi ṯa, leđa lamo elǝŋ gǝlëɽǝñi na igaijǝba alo lëɽǝmau.
43020014	ndǝ gaṯa ŋen iŋi orn nǝŋǝređialo nḏurṯu ṯaŋǝseicu yesu gaṯurwa, orn gaijǝbama ṯa yesu igi.
43020015	yesu nǝŋǝmeiṯi ṯa, wuji, agirǝwa ŋwal isi eđa? agapwaiña esegi? gënǝŋu gǝbaṯa egare ṯa fǝŋu igi gwanwana jǝnena nǝŋǝmeiṯi ṯa, ya elǝŋ, ndǝ agamamo, lwaɽǝṯiñi agëɽǝma ŋga, na yiđi yemame.
43020016	yesu nǝŋǝmeiṯi ṯa, miriam. taltal miriam nǝŋǝređialo nǝŋǝmalwaɽǝṯi egole gal ibraniyin, rabbuni, na ŋen iŋi ŋǝnǝnu, elǝŋ gǝlëɽǝñi.
43020017	yesu nǝŋǝmeiṯi ṯa, ŋerṯe agaiñǝpǝrra ŋen ŋanṯa igamǝlu igabǝṯwa papa nano, orn mbu ŋalwaɽǝṯi lorǝldaiñanda ṯa igabǝṯwa papa nano, na eṯalo nano egalo, na rǝmwa nano rǝlëɽǝñi, na rǝmwa nano eralo.
43020018	orn miriam galo imajḏaliya gabǝɽo nǝŋǝlwaɽǝṯi ṯalǝmis ṯa gaseicu elǝŋ yesu, na ṯa gënǝŋu gwalwaɽǝṯǝma ŋen iŋi.
43020019	na erregano gǝbǝrni bǝrnia gǝloman ildei, ildi loman lǝnëiñua igusbua, ndǝ nëuwǝr naldandǝnu neɽa igi ṯalǝmis yarraiđiau ŋen ŋanṯa yiđǝña al yawuḏ, yesu gënṯu nǝŋuđuri iŋulu iligano nǝŋǝlǝlwaɽǝṯi ṯa, ŋgiṯr đëuṯaralo ñafeṯǝlda.
43020020	ndǝ gwalwaɽo ṯia gënǝŋu nǝŋǝlërrǝŋaice raŋ rǝlëɽǝŋu na lṯur ǝllëɽǝŋu, na ṯalǝmis yaŋǝra nano kaiñ ŋen ŋanṯa yaseicu elǝŋ yesu.
43020021	yesu nǝŋǝlǝlwaɽǝṯi tǝŋ ṯa, ŋgiṯr đëuṯaralo ñafeṯǝlda. ŋen ŋarno đaṯa gwađwaṯiñi, nṯia igënǝñi igǝndǝđwaṯa cum.
43020022	ndǝ gwalwaɽo ṯia, gënǝŋu nǝŋǝlǝđwëṯi ufuđa ano nǝŋaṯa, mar usila igi gatǝɽe.
43020023	ndǝ ñagaŋgeicia ŋen ŋeicia ŋeđa gǝnǝŋ, đeṯam ŋaŋgeinu. ndǝ ñagaŋgiṯia ŋen ŋeicia egeđa gǝnǝŋ, đeṯam ŋaŋginu.
43020024	orn ṯoma, igi iṯalǝmis, igi gǝbernia đǝŋor, lero lafǝlda ŋen yesu gënṯu.
43020025	ŋen ŋafǝṯia ṯalǝmis isi yǝṯënu niyǝmwalwaɽǝṯi ṯa, nanda ñagaseieu elǝŋ yesu. orn gënǝŋu gwalwaɽǝṯǝlo ṯa, ndǝ igafo igero igwanwana alo yesu gǝđuwǝniau rwalara na igabënǝeia loman alo erwala, na igabënǝcia đaŋ đǝlëɽǝñi elṯur ǝllëɽǝŋu, igaber igabendia ŋen iŋi kwai kwai.
43020026	orn ndǝ ñoman ñaŋgaṯo đenǝŋ nǝñǝmiñe ñiɽijin ṯalǝmis iyesu yafo tǝŋ ipëđia na ṯoma yafǝlda. nëuwǝr nafo naldandǝnu orn yesu nǝŋënṯi nǝŋuđuri iŋulu iligano nǝŋaṯa, ŋgiṯr đëuṯaralo ñafeṯǝlda.
43020027	nǝŋeiṯi ṯoma ṯa, ëɽu loman ëli ŋǝseici raŋ rǝlëɽǝñi, aliaŋ đaŋ đǝlaɽǝŋa aiñǝbǝre elṯur ǝllëɽǝñi na ŋerṯe agaber agǝbendia ŋen, orn ëndu ŋen.
43020028	ṯoma nǝŋǝmuɽǝbiṯi eŋen ṯa, ya elǝŋ gǝlëɽǝñi na rǝmwa rǝlëɽǝñi.
43020029	yesu nǝŋǝmeiṯi ṯa, ṯoma an agëndu ŋen ŋen ŋanṯa agaseicǝñi? leđa labuŋǝnṯu ildi lero laiñǝseicia orn lëndu ŋen.
43020030	na aŋwara yafo ywaiña kaiñ isi yesu giđǝlo ŋen ṯalǝmis yafo orn yaber yawërđǝnu egađam igi.
43020031	orn laŋge ildi lawërđǝnu ṯa ñaŋ ñëndi ŋen ṯa yesu gaɽ al masiya na gaɽ iđia gǝrǝmwa, na ṯa ndǝ ñagëndu ŋen ñerṯe đamǝṯia igiriŋ gǝlëɽǝŋu.
43021001	orn yesu nǝŋǝŋaice ṯalǝmis etam gǝlëɽǝŋu alo iđǝbarlda đǝbernia ṯibiriya. gaŋaicu etam gǝlëɽǝŋu ṯia.
43021002	siman buṯrus na ṯoma, igi gǝbernia đǝŋor, na nađanayil galo igana ijalil, na liđia lǝsabdi, na leđa lomǝn liɽijan iṯalǝmis iyesu lafǝlđa.
43021003	na siman buṯrus nǝŋǝleiṯi ṯa, igabǝla yekendi lǝmme. lënǝŋulu ldǝmeiṯi ṯa, lǝgabǝlar. lënǝŋulu ldamiñe ldënṯi iđǝpundr đǝŋau, orn ulǝŋgi igei lero labenđia wagǝnǝŋ.
43021004	na ulaldiṯano ram yesu gafo gaṯurwa nëṯǝndi, orn ṯalǝmis yaijǝba ṯa yesu igei.
43021005	nṯia yesu nǝŋǝleiṯi ṯa, lorldaiñ, ñagerṯo lǝmme? lënǝŋulu ldǝmuɽǝbiṯi eŋen ṯa, ndo.
43021006	na gënǝŋu nǝŋǝleiṯi ṯa, auwǝṯr yar nḏaŋ đaŋaicǝba đǝđǝpundri na ñagiđi ñafiđi lǝmme. lënǝŋulu ldiđi ṯia na lero laɽǝwađaṯa labǝleđa yar, ŋen ŋanṯa lǝmme lwaiña kaiñ.
43021007	ŋen ŋafǝṯia ṯalǝmis isi yesu gubwamaiya niyeiṯi buṯrus ṯa, fǝŋu elǝŋ yesu. ndǝ siman buṯrus gano ṯa felǝŋ gǝlëɽǝŋu, gënǝŋu nǝŋëɽǝni erena nano, ŋen ŋanṯa gafo mǝɽǝmǝɽeñ nǝŋoɽǝṯe iđǝbarlda.
43021008	ṯalǝmis isi yǝṯënu niyela iđǝpundr, ŋen ŋanṯa yafo ëṯǝndi nano ṯwaiñ, aŋgaiea miyya miṯr, niyebǝleđe yar yunḏeinu lǝmme ano.
43021009	ndǝ yabǝṯo nëṯǝndi, yënǝŋulu yaseicu isia yëni eɽo ŋorwa, na lǝmme lafo isia, na aieǝba cum.
43021010	yesu nǝŋǝleiṯi ṯa, marǝldo ildi ñagakendǝlo điñǝđi elǝmme lǝmaṯan.
43021011	na siman buṯrus nǝŋënṯi iđǝpunđr nǝŋǝbǝleđeṯe yar isi yunḏeinu lǝmme ano loɽra nëṯǝndi na lǝmme laɽo miyya, na eređia đenǝŋ alo liɽijan lwaiña kaiñ orn yar niyerṯe yegǝre.
43021012	yesu nǝŋǝleiṯi ṯa, elar ñase. eđa gero iṯalǝmis geɽǝđǝma, agaɽ esegi, ŋen ŋanṯa yënǝŋulu yaliŋeṯo ṯa felǝŋ yesu igi.
43021013	yesu nǝŋela nǝŋape aieǝba nǝŋǝlnaice na lǝmme cum.
43021014	na điñǝđi ñoman ñaɽo ñiɽijin iñi yesu gërrǝŋeinau ṯalǝmis ilëɽǝŋu ŋen gatođo eŋǝɽaiñ.
43021015	ŋen laso đǝge yesu nǝŋeiṯi siman buṯrus ṯa, siman, iđia gǝyuna, an agubwaiñiya ŋen ŋamiñaṯo laŋge ildi pređ? buṯrus nǝŋǝmeiṯi ṯa, a, ya elǝŋ agaliŋeṯo ṯa igubwaŋaiya. yesu nǝŋǝmeiṯi ṯa, naico ñaŋala ñǝlëɽǝñi ŋǝsa.
43021016	yesu nǝŋǝmeiṯi tǝŋ ṯa, siman, iđia gǝyuna, an agubwaiñiya đeṯam? buṯrus nǝŋǝmeiṯi ṯa, a, ya elǝŋ agaliŋeṯo ṯa igubwaŋaiya. yesu nǝŋǝmeiṯi ṯa, su yaŋala ilëɽǝñi.
43021017	yesu nǝŋǝmeiṯi tǝŋ ṯa, ya siman iđia gǝyuna, an agubwaiñiya đeṯam? ŋen nǝŋǝwađe buṯrus egare ŋen ŋanṯa yesu geɽǝđǝma ñoman ñiɽijin nǝŋaṯa, an agubwaiñiya đeṯam? na gënǝŋu nǝŋeiṯi yesu ṯa, ya elǝŋ, agaliŋeṯo ŋen pređ. agaliŋeṯo ṯa igubwaŋaiya. yesu nǝŋǝmeiṯi ṯa, nanaico yaŋala ilëɽǝñi ŋǝsa.
43021018	đeṯam, đeṯam, igaŋwalwaɽǝṯia ṯa, ŋen agata agakëɽǝnu đǝrna đegweya aganǝŋa, na agakaldaico alo yǝnǝŋ agauwonaṯa, orn ndǝ agiđi ŋaɽeṯe uṯëɽi agiđi ŋwale raŋ rǝlaɽǝŋa na eđa gwomǝn aŋëɽi đǝrna egweya gǝlaɽǝŋa na aŋǝme alo isi agaber agauwonaṯa.
43021019	gënǝŋu gaṯa ṯia ṯa aŋaŋaice fǝṯau buṯrus giđ aŋaiye ŋǝɽaiñ ŋaɽǝṯau na aŋauwǝnaice rǝmwa ŋaɽrwa. ndǝ gaṯa ŋen iŋi yesu gwalwaɽǝṯa buṯrus, teṯǝñi.
43021020	buṯrus nǝŋǝređialo nǝŋǝnwaneini ṯalǝmis isi yesu gubwamaiya gafo gǝlteṯa. fǝṯalǝmis isi iđǝsa yëɽu yesu nda ilurum nǝŋǝmeɽǝđe ṯa, ya elǝŋ fesegi giđ aŋanaiđe?
43021021	nṯia, ndǝ buṯrus gaseicǝma nǝŋeɽǝđe yesu ṯa, orn ya elǝŋ gënǝŋu gaɽo ṯau?
43021022	yesu nǝŋǝmuɽǝbiṯi eŋen ṯa, ndǝ igwonaṯa ṯa gënǝŋu giđ aŋfeṯe ŋen igamǝlu igeṯo, ŋen iŋi ŋaɽo ṯau ŋa nano? aganǝŋa teṯǝñi.
43021023	nṯia ŋen ŋatođo ilorǝb ṯa ṯalǝmis isi yaber yiđ ayaiye, orn yesu gero gamalwaɽǝṯia ṯa yaber yiđ ayaiye. orn gaṯa ṯa ndǝ igwonaṯa ṯa gënǝŋu giđ aŋfeṯe ŋen igamǝlu igeṯo ŋen iŋi ŋaɽo ṯau ŋa nano?
43021024	fǝŋu ṯalǝmis isi yǝmama đamǝđaṯa elaŋge ildi na isi yawërđǝlo, na nëndr lǝgaliŋeṯr ṯa đamǝđaṯa đǝlëɽǝŋu đaɽo đeṯam,
43021025	na yesu giđu laŋge lwaiña tǝŋ ildi ndǝ lafo lǝwërđǝnu, igaṯa aŋgaica alo pređ yero yaɽǝwađaṯa aiyerṯe nađam pređ ano ini niđ anǝwërđǝni.
44001001	egađam gǝnëiñua, ya đawufilus, igawërđu ŋen pređ yesu giđu na gërrǝŋaiđu,
44001002	ŋen loman lamǝlu gabǝṯau rǝmwa nano ndǝ galwaɽǝṯu leđa ǝllëɽǝŋu ildi lǝđweinu, ildi gwoṯǝlo eleđa, ŋen pređ ŋǝlëɽǝŋu usilaga gatǝɽe.
44001003	yesu gërrǝŋaieǝlo aŋǝno ilëɽǝŋu ŋen yamǝṯo ndǝ gatođo eŋǝɽaiñ ŋenŋa ŋǝđeṯam. gamiñiṯǝlo eñoman eređia marldwan nǝŋǝlǝlwaɽǝṯi ŋen ŋǝŋǝlǝŋe ŋǝrǝmwa.
44001004	ndǝ larraiđǝlda gënǝŋu galwaɽǝṯǝlo ṯa alerṯe latođa alo yursalim orn alṯurṯi ŋen đaṯa gëɽu. nǝŋǝleiṯi ṯa, igalwaɽǝṯǝnde ŋen iŋi,
44001005	ŋen ŋanṯa yuanna gananaico leđa mamuḏiya ŋawaŋa, orn aten ndǝ ñoman ñaŋgaṯo ñǝmaṯan ñaŋ ñagiđi ñaneini mamuḏiya usilaga gatǝɽe gǝrǝmwa.
44001006	nṯia ndǝ lafǝldǝɽo ldeɽǝđe yesu ldaṯa, elǝŋ yesu agiđi ŋoɽǝbeiṯi israyil ŋǝlǝŋe điñǝđi?
44001007	na gwalwaɽǝṯǝlo, ṯa gerṯa ŋen eŋalo ṯa ñaliŋeṯe liga đaṯa gëɽu eŋǝlǝŋe ŋǝlëɽǝŋu.
44001008	orn ñagiđi ñaneini ŋabǝɽa ndǝ usila gatǝɽe geṯǝnde enare orn ñaɽeṯe đamǝđaṯa đǝlëɽǝñi alo yursalim, na alo yuḏiya, na alo isamǝri na alo pređ na ltuŋga đǝrṯi.
44001009	na ndǝ galwaɽo ṯia đǝge lënǝŋulu laseieǝma gabeinia elo na ibwoɽua nitërǝlo isiano esen.
44001010	ndǝ laseiđia elo kaiñ taltal leđa liɽijan lađurǝlo nano ildi lerṯo ndrena nano nabǝjo kaiñ,
44001011	ldaṯa, ya leđa lalo ijalil, ñagađǝru ṯǝñaseiđu elo eđa? fǝyesu igi gamǝnu eñaŋ giđ aŋoɽǝbǝđe ŋen ŋarno iŋi ñagaseicǝma gabeinia elo.
44001012	orn ldirǝwi naiyǝn ibernia aiyǝn iseṯun ldabǝṯa alo yursalim, alo yafo ṯwaiñ, garno al ganun yaṯa ṯa leđa laɽǝwađaṯa labǝrldau iloman lǝđǝmiñǝniano.
44001013	na ndǝ larǝmaṯo ldënṯi eɽa gǝnǝŋ gafo pǝlelo, alo isi laɽaŋau. fǝbuṯrus na yuanna na yagub na anḏǝrawus, na filibus na ṯoma, barđulamawus na maṯṯa, yagub iđia galfi na siman igi gënǝjǝnu giwur na yausa iđia gǝyagub.
44001014	ildi pređ lerṯo ara gunto ṯalṯurṯu rǝmwa araga gunto, leđala ɽrlda na miriam lǝŋgen yesu na lorǝba ǝllëɽǝŋu.
44001015	iliga ildi buṯrus gatođo lorǝba nëiñua, ildi pređ laɽo eređia ređ na eređia giɽijan, nǝŋaṯa ṯa,
44001016	lorldaiñ, đeṯam ŋen ŋǝrǝmwa ŋaɽiñǝđeinu ŋǝpǝnde, iŋi usila gatǝɽe galwaɽo ëiñuaya yǝḏawuḏ eŋen ŋǝyausa maji igi gamǝđaṯo leđa ildi lëndu yesu.
44001017	yausa gumǝđeinu landǝlda na lǝganeinǝrlda ŋǝmëɽria ŋǝrǝmwa.
44001018	na maji igi giliđu gi đapǝɽađa đǝŋen ŋǝlëɽǝŋu ŋeieia nǝŋiɽi nǝŋandiđiano egare na yu nemiñaṯe ndëuwǝr pređ.
44001019	na ŋen iŋi ŋafo ŋalǝŋinu eleđa pređ lalo yursalim, na lënǝcu gi igi akaldama egole gagen ŋen ŋanṯa gi gǝŋǝfǝni.
44001020	ŋen ŋǝwërđǝnu egađam gǝmasamir ṯa, ŋgiṯu eɽa gǝlëɽǝŋu aŋǝṯëđǝni, na eđa gǝnǝŋ aŋerṯe gǝfia egeɽa igi, na, ŋgiṯu eđa gǝnǝŋ aŋǝrraṯe eŋǝmëɽria ŋǝlëɽǝŋu.
44001021	ŋen ŋafǝṯia eleđa ildi ɽrwa lǝgarraiđǝrlda iliga pređ ildi ñagafo elǝŋ yesu ŋǝla,
44001022	iliga ildi yuanna gananaiđo mamuḏiya orn iliga ildi yesu gabeinu elo inëndr ŋen đeṯam ṯa eđa gǝnǝŋ iŋulu ñaldǝɽeṯǝlda đamǝđaṯa eđǝtođa eŋǝɽaiñ đǝlëɽǝŋu.
44001023	orn fǝyusǝf gënǝjǝnu barsaba, eṯen gǝberni yusṯus, na maṯiyas.
44001024	orn ldǝṯurṯi rǝmwa, ldaṯa, elǝŋ yesu agaliŋeṯo nar nǝleđa pređ, aŋaicǝnde maji igi agëndǝma eleđa ildi liɽijan
44001025	ṯa aŋǝrraṯe eŋǝmëɽria ŋǝyausa igi gaŋgaṯo eŋǝmëɽria ŋǝrmwa ṯaŋaɽe alo ilëɽǝŋu.
44001026	na ṯalǝmis yǝnḏeieu ŋen imajianda ildi, na ŋen ŋiɽǝṯu maṯiyas nano na lumǝđeinu leđala ređ ldamiñe liɽijan ildi lǝđweinu.
44002001	ndǝ loman leṯo ildi lǝbernia al kamsin, larraiđo ldǝɽo alo yunto
44002002	na taltal ole nǝŋirǝwa elo garno đǝbera đura na gwunḏǝjeinu egeɽa igi loɽaŋa.
44002003	na raŋǝla ramiñiṯǝlo rarno isia ndrirǝwǝṯǝlo nano ɽetǝɽeteo.
44002004	na pređ ldunḏǝjeini usilaga gatǝɽe ṯalwaɽwato ole gǝleđa ɽetǝɽeteo ŋen ŋarno usila ganaicǝlo ṯa aɽwate ṯia.
44002005	na leđa lal yawuḏ lafo alo yursalim laŋǝra eŋen, ildi leṯo alo pređ.
44002006	na ndǝ lano ole igi leđa lwaiña ldǝrraiđe ldǝɽo orn ŋen ŋaijǝbinṯǝlo nano ŋen ŋanṯa pređ lano ole egen ɽetǝɽeteo.
44002007	ldirǝwano pređ, ldaṯa ṯa ildi laɽwata, gerṯa lalo ijalil pređ?
44002008	orn ŋen ŋanṯau lǝganr ole egaiñ ɽetǝɽeteo?
44002009	lǝgaɽr farṯiym na maḏiyin na ilamiyin, na leđa lalo imabenalbaren, na lalo yuḏiya na lalo ikabaḏukiya, na lalo ibunṯus na lalo yasiya,
44002010	na lalo ifarijiya na lalo ibamfiliya, na lalo imasr na lalo pređ ilibiya isi igirǝwan, na leđa laijǝbaṯo lalo irumiya na al yawuḏ na leđa lalo yarto ildi lëndu ŋen ŋal yawuḏ,
44002011	na kariṯiyin na arabiyin na lǝganar lënǝŋulu laɽwata ole igëndr ɽetǝɽeteo lalwaɽǝṯǝndr ŋen ŋoɽra ŋǝrǝmwa.
44002012	ldirǝwano pređ ldiđǝñiṯalo, ldaṯa, ŋen ŋanṯau iŋi?
44002013	orn lǝmaṯan lađamicǝlo eŋen ldaṯa ṯa laramǝɽua.
44002014	buṯrus gađurǝlia ildi ɽređ gamiño gunto, ṯaŋaɽwato ole pǝlelo, nǝŋǝleiṯi ṯa, leđa lalo yuḏiya na ildi lafo alo yursalim ñaŋ pređ, lǝŋinr nano na nǝr ŋope ŋen iŋi.
44002015	ŋen ŋanṯa leđa ildi lero laramǝɽua garno ñagalwaɽo ŋen ŋanṯa ëđǝñin yaɽo đenǝŋ nemiñe marldwan ulaldiṯano,
44002016	orn fǝŋen iŋi nabi yuwil galwaɽo pǝnde,
44002017	ṯa, rǝmwa raṯa ṯa liga ildi lǝnḏurṯu igiđi erajaice leđa usila nano pređ, na lemmi na ñere eñalo liđ alɽwate ŋen ŋǝrǝmwa na ŋen ŋiđ aŋǝmiñiṯi lëđǝmwa eldalo, na lǝṯwëɽi eldalo liđi ṯalǝndro ŋuriđ ŋeicia.
44002018	đeṯam igiđi erǝjaice usila gǝlëɽǝñi lǝbai nano ǝllëɽǝñi ɽrwa na ɽrlda, na liđ alɽwate ŋen ŋǝrǝmwa.
44002019	na igiđi yemiñeici laŋge loɽra elo laijǝbinṯǝnde nano na aŋwara alo, ŋǝfǝni, na isia na đubwa.
44002020	ëđǝñina yiđ ayamërni ŋǝrǝmia na ubwa giđ aŋamërni ŋǝfǝni, ndǝ loman lelǝŋ rǝmwa lamǝlu leṯo, loman lakǝl loɽra kaiñ.
44002021	na ŋen ŋiđ aŋfeṯe ṯa leđa ildi liđ alundǝđi igirǝŋ gelǝŋ rǝmwa liđ alëbǝrni.
44002022	ya leđa lisrayil, nǝr ole igi. yesu galo inasiraṯ maji igi rǝmwa riđǝma gǝlǝŋinu eñaŋ ŋenŋa ŋoɽra na aŋwaraiya na ŋamǝlaŋa ildi rǝmwa riđǝlo eñaŋ ŋuga, garno ñagaliŋeṯo,
44002023	fǝŋu igi gǝneiđǝnu garno ŋen iŋi rǝmwa rëɽu na raliŋeṯo pǝnde, na, ñagëndǝma nǝñamaɽiñe raŋra rǝleđa leicia ndǝ lëɽǝma iđuɽi rwalara.
44002024	orn rǝmwa ratuđǝma eŋǝɽaiñ ramëbǝri eđubwa đǝŋǝɽaiñ, ŋen ŋanṯa ŋero ŋaɽǝwađaṯa ŋamëndi.
44002025	ḏawuḏ gwalwaɽo eŋen ŋǝlëɽǝŋu nǝŋaṯa, igaseieu elǝŋ rǝmwa gafǝñi nano jaica ŋen ŋanṯa gafǝñi đaŋ đǝŋaicǝba ṯa yerṯe iṯësǝni.
44002026	ŋen ŋafǝṯia ara gǝlëɽǝñi gaŋǝra nano kaiñ, na đaŋǝla đǝlëɽǝñi đaŋǝra nano, na aŋǝno ilëɽǝñi cum yiđ aiyǝṯurṯi ŋen iŋi ŋiđ aŋfeṯe đeṯam.
44002027	ŋen ŋanṯa agaber agiđi ŋaŋgiṯi usila gǝlëɽǝñi gaṯëđǝm alo eleđa laiyo, na agaber agiđi ŋaŋgiṯi eđa gǝlaɽǝŋa gatǝɽe aŋaicǝbǝre.
44002028	agaŋaicǝñi rađ rǝđamǝṯia, na agiđi ŋaiñunḏǝjaice đaŋǝrađa nano ŋaga na lǝgiđ alfeṯe.
44002029	lorldaiñ, igandǝlwaɽǝṯia đeṯam ŋen ŋǝnabi ḏawuḏ ṯa gaiyo nǝŋurǝni, na đel đǝlëɽǝŋu đëni iliga ildi.
44002030	gënǝŋu gaɽo nabi, na galiŋeṯo ṯa rǝmwa ralwaɽǝṯǝma đalǝfiađa ṯa ŋere ŋǝlëɽǝŋu ŋǝnḏurṯu ŋiđ aŋaɽaŋe nal kursi eŋǝlǝŋe ilëɽǝŋu,
44002031	gënǝŋu gaseicu ŋen ŋǝnḏurṯu na gaɽwato eŋen ŋǝđǝtođa eŋǝɽaiñ đal masiya ṯa gero gaṯënu alo eleđa laiyo na aŋǝno ilëɽǝŋu yero yaieǝbǝro.
44002032	fǝŋu igi yesu igi rǝmwa ratuđǝma na eŋen iŋi nanda ñagaɽo đamǝđaṯa,
44002033	na ŋen ŋanṯa gabeinu elo đaŋđa đǝŋaicǝba đǝrǝmwa, na ganeinu iđaṯa usila gatǝɽe garno ŋen ŋëɽǝnu, gënǝŋu garaicǝnde ŋen nano iŋi ñagaseicia na ñagǝnna.
44002034	ḏawuḏ gero gabǝṯa elo, orn gënǝŋu gaṯa ṯa, elǝŋ rǝmwa ralwaɽǝṯu elǝŋ gǝlëɽǝñi, ɽaŋalo nḏaŋ đǝŋaicǝba đǝlëɽǝni,
44002035	ŋen igamǝlu igëbǝđia leđa ildi lageaŋa ṯa alɽeṯe waŋge gǝrǝmanǝña rǝlaɽǝŋa.
44002036	nṯia ŋgiṯr leđa pređ lisrayil alliŋeṯe đeṯam ṯa rǝmwa riđuma gaɽ elǝŋ na al masiya eum, yesu igi ñagaɽiñǝma iđuɽi.
44002037	ndǝ lano ŋen iŋi nǝŋǝlwađe enare, ldǝlwaɽǝṯi buṯrus na leđa lǝđweinu pređ ṯa, lorldaiñ ñagëbǝđia ṯau?
44002038	na buṯrus galwaɽǝṯǝlo ṯa, ṯađr ŋen ŋeicia ñoɽǝbaṯe rǝmwa nano orn ñananeini mamuḏiya irǝŋga gǝyesu masiya ñaŋ pređ, ŋen ŋanṯa đǝŋgeinia đǝŋen eŋalo ŋeicia, na ñagiđi ñaneini đǝneinia iđi đaɽo usila gatǝɽe.
44002039	ŋen iŋi ŋëɽǝnṯǝnde na ñere eñalo na ildi pređ lafo nwaldaŋ, ildi pređ elǝŋ rǝmwa eraiñ riđ arǝlunduđi.
44002040	na buṯrus nǝŋǝlǝlwaɽǝṯi ŋen ŋwaiña nǝŋǝleɽǝđe kaiñ nǝŋaṯa, ëbǝrr ntam enalo eleđa lǝɽiano lǝliga ildi.
44002041	orn leđa ildi laŋǝnṯu ŋen ŋǝlëɽǝŋu lananeinu mamuḏiya na ildi laɽǝjeinu egworǝb loman lakǝl laɽo alǝf iɽijin.
44002042	na ldǝnaiee ntam enen ldënṯi eđërrǝŋaiđia ŋen ŋǝleđa lǝđweinu, na eđǝɽǝbǝđia ŋen na eđagera aicǝba na eđaṯurṯia rǝmwa.
44002043	na ŋǝđaiña ŋëndǝlo pređ, na leđa lǝđweinu ldiđi ŋen ŋwaiña ŋoɽra kaiñ.
44002044	na ildi pređ lëndu ŋen lafǝldǝɽo na laŋge elden lafǝldǝɽo,
44002045	ldiliđi laŋge elden na lakarnǝđǝlo ldǝɽo garno lonaṯa.
44002046	na lararraiđo igal ekǝl ñoman pređ, na ṯalgero aieǝba eneɽa đaŋǝrađa nano na narna name,
44002047	ldǝnanaiee rǝmwa đame đaŋǝrađa nano na leđa laŋërṯǝlo nano, na elǝŋ rǝmwa rabakaɽǝjaieo ñoman pređ ildi labërǝni.
44003001	orn buṯrus na yuanna labǝṯa al ekǝl liga lǝđǝṯurṯia rǝmwa, ëđǝñin yaɽ iɽijin.
44003002	na maji gafo gǝnǝŋ galǝŋǝnu gero gabǝlǝđia na leđa ṯalmarrapo ṯalmakëɽu igëuwǝr yal ekǝl isi ibernia ëuwǝr eŋǝra, ŋen ŋanṯa ṯaŋǝtǝmǝđeicu leđa laŋge.
44003003	ndǝ gwanwano buṯrus na yuanna lonaṯa labenṯia igal ekǝl, nǝŋǝleɽǝđe nǝŋaṯa naiciñi wagǝnǝŋ.
44003004	na buṯrus na yuanna ṯalǝseicu maji, na buṯrus nǝŋaṯa, nwanǝnde.
44003005	na gënǝŋu nǝŋǝlnwane taltal ṯaŋaṯa aŋgaicia lamanaica wagǝnǝŋ.
44003006	orn buṯrus nǝŋaṯa faḏḏa na ḏaǝb yero, orn ŋen ŋëni ŋǝnǝŋ igaŋanaicia, irǝŋga gǝyesu masiya galo inasiraṯ, erǝldo.
44003007	nǝŋǝmëndi eđaŋ đǝŋaicǝba nǝŋǝmatuđi, na ram rǝmanǝña rǝlëɽǝŋu na ñuɽe lderṯe ŋabǝɽa.
44003008	na ṯaŋakaborṯo elo nǝŋuđǝri na ṯaŋerldo na ldënṯi igal ekǝl ŋulda, na ṯaŋerldo, ṯaŋakaborṯo elo nǝŋërṯi rǝmwa nano.
44003009	na leđa pređ ldamaseici gabǝrlda na gaŋërṯu rǝmwa nano,
44003010	ldǝmaliŋeṯe ṯa fǝŋu igi gaɽaŋa igëuwǝr yal ekǝl isi ibernia ëuwǝr eŋǝra, fǝŋu igi gǝtǝmǝđeieu leđa laŋge, na ŋen ŋaijǝbinṯǝlo nano lirǝwǝṯu ŋeniano iŋi ŋiđǝnṯu maji.
44003011	ŋen gëndu buṯrus na yuanna leđa pređ lobǝđaṯǝlo nano iltu lǝsuliman ildi labijǝđǝnu lǝđǝraiñjala, ldirǝwano kaiñ.
44003012	ndǝ buṯrus gaseicu ŋen iŋi nǝŋǝleiṯi ṯa, leđa lisrayil ñagirǝwano eŋen iŋi eđa? na ñagandǝseicia kaiñ eđa? ñaŋ ñagaṯa ṯa ñagiđu maji gǝbǝrlda ŋabǝɽaŋa eŋaiñ walla ŋenŋa eŋaiñ ŋuđǝrwaṯo?
44003013	rǝmwa ribrayim na risag, na rǝyagub, rǝmwa irri rǝpapanda ranaieo yesu ŋaɽrwa, igi gađuɽǝđǝnṯia, igi ñagëndǝma na ñaganeđǝma bilaṯus nëiñua ndǝ gwonaṯa gamëbǝri.
44003014	orn ñaganeđǝma igi gatǝɽe na guđǝrwaṯo eŋen nǝñeɽǝđe ṯa maji aŋëbǝrni igi gaɽiñǝđo.
44003015	orn ñagaɽiñǝma igi gananaiđia đamǝṯia. fǝŋu igi rǝmwa ratuđǝma eŋǝɽaiñ. orn nanda ñagaɽo đamǝđaṯa eŋen iŋi.
44003016	na irǝŋ gǝlëɽǝŋu, gatuđu đonaṯa igirǝŋ gǝlëɽǝŋu nǝŋǝnaice maji igi ŋabǝɽa igi ñagaseicǝma ñagaliŋeṯǝma, fǝđonaṯa iđi đafo iyesu đeiđu maji igi garno ñagamaseicia.
44003017	điñǝđi lorldaiñ, igaliŋeṯo ṯa ñagaijǝba ŋen ñagiđu ŋeieia, garno nǝlǝŋ enalo naijǝba cum.
44003018	nṯia rǝrnwa rëɽiñađaiđo ŋen iŋi ralwaɽo pǝnde ëiñuaya yal anbiya pređ, ṯa al masiya ilëɽǝŋu giđ aŋǝneini ŋen ŋubwa.
44003019	orn ŋgiṯr ŋen eŋalo ŋeieia ñoɽǝbaṯe rǝmwa nano, ṯa ŋen eŋalo ŋeicia aŋǝmǝndëđǝni.
44003020	orn elǝŋ rǝmwa riđ arǝndǝnaice liga lǝđatođa, na riđ arǝndǝnaice yesu igi rëɽǝma gaɽ al masiya egalo.
44003021	fǝŋu eɽa gǝrǝmwa elo gamaŋǝnṯia ŋen liga lakǝl lamǝlu ildi rǝmwa riđ araṯoɽaṯe ŋen pređ ralwaɽo pǝnde ëiñuaya yal anbiya ilëɽǝŋu pređ yetǝɽe.
44003022	musa gaṯa, elǝŋ rǝmwa riđ arǝtuđi nabi gunto elorldalo, ŋen ŋanṯǝnde, garno ratuđǝñi. ñagiđi ñamanaṯe eŋen pređ giđ aŋǝndǝlwaɽǝṯi.
44003023	orn leđa pređ ildi laber lǝnna ŋen ŋǝnabi isi liđ alǝmǝndëđǝni eleđa pređ.
44003024	na al anbiya pređ, samwil na ildi lǝnḏurṯu, ndǝ lalwaɽo pǝnde lalwaɽo ŋen ŋǝñoman iñi.
44003025	ñaŋ ñagaɽo liđia lal anbiya na lǝđǝrreiđia ŋen iđi rǝmwa liđu eṯalandala ndǝ ralwaɽǝṯu ibrayim ṯa, leđa pređ lalo liđ alǝbuŋǝnṯi eŋere ŋǝlaɽǝŋa.
44003026	ndǝ rǝmwa ratuđu eđa gađuɽǝđǝnṯia rǝđwaṯǝma eñaŋ ananoŋ ṯa aŋǝndǝbuŋṯi ndǝ ñagaṯađo ŋen eŋalo ŋeicia.
44004001	na ndǝ laɽwatiṯia leđa, nǝlǝŋ nǝkana na elǝŋ gaskari yal ekǝl na as saḏḏugiyin ldǝleṯa nano,
44004002	ldǝeiṯano ŋen ŋanṯa buṯrusanda lǝbërrǝŋaieia leđa ŋen ṯa yesu gatođo eŋǝɽaiñ.
44004003	orn ldǝlëndi na ldǝlënǝei isijǝn ṯaldǝṯurṯu ulaldiṯano, ŋen ŋanṯa erregano gaɽo.
44004004	orn leđa lwaiña ildi lano ŋen ldëndi, garno alǝf đenǝŋ.
44004005	na iloman leṯeɽe nǝlǝŋ na leđa loɽra na leđa ildi labërrǝŋaiđia ŋen ŋal ganun lal yawuḏ larraiđo alo yursalim,
44004006	na annan elǝŋ goɽra gǝkana na giyafa na yuanna na alaskandr na pređ ildi lelǝŋ goɽra gǝkana.
44004007	na ndǝ lëɽǝlo iligano ldǝleɽǝđe ṯa, ñagiđu ŋen ŋabǝɽaŋa ŋesegi na irǝŋga gesegi?
44004008	orn buṯrus, gwunḏǝjeinu usilaga gatǝɽe nǝŋǝleiṯi ṯa, ya nǝlǝŋ nǝleđa na leđa loɽra,
44004009	ndǝ ñagandǝnḏeicia điñǝđi ŋen iŋi ŋaŋǝra ŋiđǝnṯu maji igi gaijǝba gabǝlǝđia, ṯa gënǝŋu geiđinu ṯau,
44004010	lǝŋeṯr ñaŋ pređ, na leđa pređ lisrayil, ṯa ŋen ŋiđǝnu irǝŋga gǝyesu masiya galo inasiraṯ, igi ñagaɽiñǝma, igi rǝmwa ratuđǝma eŋǝɽaiñ. đeṯam irǝŋga igi na gerṯa irǝŋga garto maji igi gafǝnde nëiñua gëpi.
44004011	fǝlwandra ildi ñaganeđo, ñaŋgi ñagaɽo leđa labijǝđia, orn điñǝđi laɽo lwandra laɽnda lađuna.
44004012	đëbǝria đero egeđa gǝnǝŋ tǝŋ, ŋen ŋanṯa irǝŋ gero gwomǝn tǝŋ igi gafo ltuŋga iđurṯu alo, ganeinu leđa igi lǝgaɽǝwađaṯar lǝgiyëbǝrniar.
44004013	ndǝ lwanwano buṯrus na yuanna ṯa lero liđǝñalo, na laliŋeṯǝlo ṯa lero laɽaŋa imadrasa, lero lǝbëɽǝnṯia ŋenia, lënǝŋulu ldirǝwano kaiñ, na laliŋeṯo ṯa lënǝŋulu lafo yesu ŋǝla.
44004014	orn ndǝ lanwano maji igi geiđinu laldǝṯurwalda lënǝŋulu lero laɽǝwađaṯa lǝbaṯa wagǝnǝŋ.
44004015	orn ndǝ lalwaɽǝṯo buṯrus na yuanna ṯa alamiñe enǝlǝŋ ini nararraiđo ṯalɽwataiđo eŋen eŋen,
44004016	ldaṯa, lǝgiđr aliđr ṯau eleđa ildi? ŋen ŋanṯa ŋen iŋi ŋiđǝnu đaŋđa eđen ŋoɽra kaiñ na leđa pređ lalo yursalim laliŋeṯo na lǝgerr lǝgaɽǝwađaṯar lǝgabǝlaicar.
44004017	orn ṯa ŋen aŋerṯe aŋǝlaldǝđǝni alo eleđa, aldǝgariñaṯr ṯa alerṯe lalwaɽǝṯia eđa gǝnǝŋ irǝŋga igi gǝyesu tǝŋ.
44004018	orn ldǝlundǝđi ldǝlǝlwaɽǝṯi ṯa alerṯe lalwaɽa na alerṯe labërrǝŋaicia leđa ŋen irǝŋga gǝyesu kwai kwai.
44004019	orn buṯrus na yuanna ldǝluɽǝbiṯi eŋen ṯa ndǝ ŋen ŋafo ŋope rǝmwa nëiñua ṯa ñagandǝnaṯa eŋen ŋamiñaṯa rǝmwa, lwaɽr ñaganǝñaŋ.
44004020	orn nanda, ñagero ñagaɽǝwađaṯa ñagabwaiña ŋǝma eŋen iŋi ñagaseieu na ñagano.
44004021	na ndǝ lanaieǝlo ŋen ŋubwa tǝŋ, lënǝŋulu ldǝlëbǝri, na lero lafiđia ŋen ŋǝnǝŋ ṯa lalasǝkia ŋen ŋanṯa liđǝña leđa ŋen ŋanṯa leđa pređ lananaieia rǝmwa đame eŋen iŋi ŋiđǝnu.
44004022	ŋen ŋanṯa maji igi geiđinu goɽra gamiñaṯa nṯǝli eređia marldwan, na ŋen iŋi ŋaɽ aŋwara.
44004023	ndǝ lëbǝrnu buṯrus na yuanna labǝṯa alo yǝrappa ldǝlǝlwaɽǝṯi ŋen pređ iŋi nǝlǝŋ nǝkana na leđa loɽra lalwaɽǝṯǝlo.
44004024	ndǝ lano lënǝŋulu lalwaɽǝṯia rǝmwa olega gunto ldaṯa, elǝŋ rǝmwa fǝŋa ŋaŋgi agiđu elo na alo na ebarlda na laŋge pređ ildi lafǝlau,
44004025	ŋaŋgi agwalwaɽo usilaga gatǝɽe, ëiñuaya yǝḏawuḏ, papa egaiñ, igi gaŋađuɽǝđǝnṯia agaṯa, leđa ildi gerṯa laɽo al yawuḏ leieiano eđa? na leđa lamamǝṯa ŋen nǝsi ŋeicia eđa?
44004026	nǝlǝŋ nalo natwođo na narraiđo ldǝɽo nagea elǝŋ rǝmwa na al masiya gǝlëɽǝŋu.
44004027	na đeṯam alo isi iruḏus na bilaṯus al bunṯi na leđa ildi lero laɽo al yawuḏ na leđa lisrayil larraiđo ldǝɽo lagea yesu, eđa gatǝɽe igi agëɽǝma gaɽ al masiya, igi gaŋađuɽǝđǝnṯia.
44004028	lënǝŋulu larraiđo ṯa aliđi ŋen iŋi ŋafo đaŋ đǝlaɽǝŋa na đonaṯa đǝlaɽǝŋa lëɽu ṯa aŋiđǝni.
44004029	na điñǝđi elǝŋ rǝmwa, nwano ŋen ŋubwa eŋen na naieo leđa ildi laŋađuɽǝđǝnṯia ŋabǝɽa ṯa liđ alwaɽe ŋen ŋǝlaɽǝŋa lero ŋađaiña,
44004030	nđd agakwale đaŋ đǝlaɽǝŋa ṯa ađeiđi đǝmwa na ṯa ađiđi aŋwara irǝŋga gǝyesu igi gatǝɽe gaŋađuɽǝđǝnṯia.
44004031	na ndǝ laṯurṯu rǝmwa đǝge alo isi lënǝŋulu lafau ṯaiyǝtësǝnu na pređ lunḏǝjeinu usilaga gatǝɽe gǝrǝmwa na ṯalɽwato ŋen ŋǝrǝmwa lero ŋađaiña.
44004032	na leđa ildi lëndu ŋen lerṯo ara gunto na ŋen ŋunto na eđa gero gǝnǝŋ gwalwaɽo elaŋge ǝllëɽǝŋu ṯa laŋge ǝllëɽǝñi ŋen ŋanṯa elden pređ ldǝɽo.
44004033	na ŋabǝɽaŋa ŋwaiña leđa lǝđweinu yanaico leđa ŋen ŋǝđatođa đelǝŋ yesu eŋǝɽaiñ ŋen ŋanṯa allǝŋeṯe na đubwiđia na đame đǝrǝmwa đafǝlo enare pređ.
44004034	eđa gero gǝnǝŋ gaɽ ebai iŋulu ŋen ŋanṯa leđa ilđi lerṯo ni na neɽa lirldiđǝlo na leṯo al gǝrusya
44004035	ldëɽi erǝmanǝña rǝleđa lǝđweinu na lakarnǝđiṯu leđa ŋen ŋarno eđa gwonaṯa.
44004036	na yusǝf igi gaɽo lawi galo igubrus igi leđa lǝđweinu lënǝeǝma barnaba, irǝŋ gǝnǝnu eđa gǝbǝɽiano,
44004037	gënǝŋu gerṯo gi nǝŋǝliđi nǝŋǝme al gǝrus nǝŋëɽi erǝmanǝña rǝleđa lǝđweinu.
44005001	orn maji gǝnǝŋ gǝbernia ananiya na wasen gǝlëɽǝŋu gǝbernia safira liliđu gi,
44005002	na gënǝŋu nǝŋëndi gǝrus yǝmaṯan, na wasen galiŋeṯo, nǝŋǝme isi yǝṯënu nǝŋëɽi erǝmanǝña rǝleđa lǝđweinu.
44005003	orn buṯrus gaṯa, ananiya, seṯan yënṯu egare gǝlaɽǝŋa eđa ṯa agagabiṯia usila gatǝɽe gǝrǝmwa alo na agëndu gǝrus yǝmaṯan ŋamǝɽa isi agiliđǝlo gi?
44005004	ndǝ gi gamǝlu giliđǝnu gerṯa gǝlaɽǝŋa? na ndǝ giliđǝnu đǝge gerṯa al gǝrus yafo eđaŋ đǝlaɽǝŋa? orn agëɽu ŋen ŋaɽǝṯia egare eđa? agero agagabiṯia leđa alo orn agagabiṯu rǝmwa alo.
44005005	nd ananiya gano ŋen iŋi giɽu nǝŋaiye. na ŋǝđaiña nǝŋëndi leđa kaiñ ildi lano ŋen.
44005006	na lëđǝmwa latwođo, ldǝmanindeici erenaga, ldǝmape ldǝmaiyǝmiñaṯe ndëuwǝr ldǝmuri.
44005007	ndǝ ëđǝñin yaŋgaṯo yarno iɽijin wasen gënṯu, gaijǝba ŋen ŋiđǝnu.
44005008	na buṯrus nǝŋǝmeiṯi ṯa, lwaɽǝṯiñi fǝgǝrus isi ṯia ñagiliđǝlo gi? na wuji nǝŋaṯa a, gǝrus fisi ṯia.
44005009	orn buṯrus nǝŋǝmeiṯi ṯa, ŋen ŋanṯau ñagarreiđu ŋen ñaŋ ndǝm ṯa ñǝnḏeici usila gelǝŋ rǝmwa ? nwano leđa ildi luru ebaŋgalo lafo igëuwǝr na liđ alaŋape ndëuwǝr cum.
44005010	na ram nǝŋiɽǝṯi erǝmanǝŋ rǝbuṯrus nǝŋaiye. ndǝ lëđǝmwa lënṯu lafiđǝma gaiyo, ldǝmape ndëuwǝr ldǝmuri ebaŋgen eđǝɽe.
44005011	na ŋǝđaiña ŋëndu leđa pređ lǝkanisa kaiñ, na ildi pređ lano ŋen iŋi.
44005012	ŋen ŋwaiña ŋoɽra na aŋwara liđǝnu leđa nëiñua raŋra rǝleđa lǝđweinu. na lënǝŋulu pređ ṯaɽrraiđu iltu lǝsuliman, ildi labijǝđǝnu lǝđǝraiñjala, lafo alo yal ekǝl.
44005013	na leđa lǝṯënu liđǝñalo ṯa aldǝɽaŋǝlda orn laṯa ṯa leđa ildi lame.
44005014	na leđa ildi lëndu ŋen ŋelǝŋ rǝmwa ṯalakaɽǝjaiđo egworǝb lwaiña ɽrwa na ɽrlda.
44005015	na leđa ṯalarrǝpaṯo leđa lwuma erađ al aŋgǝremya na đǝṯeliađa ŋen ŋanṯa buṯrus usila gǝlëɽǝŋu aŋalǝmiñe nano lǝmaṯan.
44005016	na leđa lwaiña eum leṯo alo yursalim ṯwaiñ, larrapo leđa lwuma na ildi lerṯo usila nano geicia, na leiđinu pređ.
44005017	orn elǝŋ goɽra gǝkana gatwođo na ildi pređ lafǝlda, na leđa las saḏḏugiyin ldǝeiṯano kaiñ,
44005018	ldǝkëndi leđa lǝđweinu ldǝlëkëɽi isijǝn yǝleđa pređ,
44005019	orn ulǝŋgi mǝlaiyǝka đǝrǝmwa đagiđu ëuwǝr yǝsijǝn na đamiñeieǝlo ndëuwǝr nḏaṯa,
44005020	mbǝr ñađuri igal ekǝl ñalwaɽǝṯe leđa ŋen pređ ŋǝđamǝṯia iđi đafo iyesu.
44005021	na ndǝ lano ŋen iŋi lënṯu igal ekǝl bǝrni bǝrnia ṯalërrǝŋaieo leđa ŋen. orn elǝŋ goɽra gǝkana geṯo na ildi lafǝlda ldundǝđi nǝlǝŋ ini nararraiđia lisrayil lađwaiđo isijǝn ṯa alǝme buṯrusanda.
44005022	orn ndǝ leṯo na lero ldǝfiđa isijǝn loɽǝbǝđo
44005023	ldaṯa ṯa, ñagafiđu sijǝn yǝldandǝnu ŋope na askari yarǝmoṯwa ëuwǝr orn ndǝ ñagagiđu ñagero ñagafiđia eđa gǝnǝŋ egwaŋ.
44005024	orn ndǝ nǝlǝŋ nǝkana na elǝŋ gaskari yal ekǝl lano ŋen iŋi ŋen ŋaijǝbinṯǝlo nano ldirǝwano ṯa ŋen ŋaɽo ṯau.
44005025	na eđa geṯo gǝnǝŋ nǝŋǝlǝlwaɽǝṯi ṯa, leđa ildi ñagëɽǝlo isijǝn lwëtu igal ekǝl lađǝru lǝbërrǝŋaieia leđa ŋen.
44005026	orn elǝŋ gaskari na ildi lađuɽǝđinṯǝlo labǝɽo ldǝlǝma, orn lamǝlo ŋen ŋame ŋen ŋanṯa liđǝña leđa, laṯa liđ aldǝmǝndaiye ŋwandraŋa.
44005027	na ndǝ lamǝlo, lëɽǝlo iligano nǝlǝŋ nëiñua ini nararraiđia na elǝŋ goɽra gǝkana geɽǝđǝlo
44005028	nǝŋaṯa, ñagwalwaɽǝṯǝnde ŋope ṯa ñerṯe ñagabërrǝŋaicia leđa ŋen irǝŋga igi gǝyesu. na nwanr ñagwunḏǝjaico alo yursalim đërrǝŋaiđiađa eđalo na ñagwonaṯa ṯa ñagoɽǝbaica ŋǝfǝni ŋǝmaji igi nanda nano.
44005029	orn buṯrus na leđa lomǝn lǝđweinu ldǝluɽǝbiṯi eŋen ṯa, ŋen ŋame đeṯam ñaganaṯa rǝmwa gamiñaṯo leđa.
44005030	rǝmwa rǝpapanda ratuđu yesu igi ñagaɽiñǝma ndǝ ñagëɽǝma gabǝreicia iđuɽi,
44005031	fǝŋu igi rǝmwa rabaṯǝma elo nḏaŋ đǝŋaicǝba đǝlëɽǝŋu gaɽ elǝŋ na đëbǝria ṯa aŋanaice leđa lisrayil ŋen enare ŋǝđaṯađa na đǝŋgeinia ŋen ŋeicia na đoɽǝbaṯa rǝmwa nano.
44005032	na ñagaɽo đamǝđaṯa eŋen iŋi na usila gatǝɽe gǝrǝmwa gaɽo đamǝđaṯa cum igi rǝmwa rananaicia leđa ildi lǝmanaṯa.
44005033	ndǝ lano ŋen iŋi ldǝciṯano kaiñ, lonaṯa laldǝɽiña.
44005034	orn maji gǝnǝŋ gal farisiyin igi genǝlǝŋ ini nararraiđia, gǝbernia gǝmalaiyǝl igi gǝbërrǝŋaiđia ŋen ŋal ganun, leđa pređ lubwamaiya, gënǝŋu gatwođo nǝŋǝleiṯi ṯa, miñeicǝrldo ndëuwǝr ŋen ŋǝtefr.
44005035	nǝŋǝlǝlwaɽǝṯi ṯa, leđa lisrayil, rǝmojǝđr eŋen iŋi ñagiđi ñiṯi leđa ildi.
44005036	bǝtëgǝluŋ maji gǝbernia đuḏas gatođo, gaṯa goɽra, na liji ɽrwa larno miyya marldwan lëndu ŋen ŋǝlëɽǝŋu, orn gaɽiñǝnu na ildi pređ lǝmateṯa lalaldǝđǝnu alo na ŋen nǝŋerṯe đǝge.
44005037	orn maji galo ijalil gatwođo gana yausa, iliga lakǝl nǝlǝŋ numađaṯa leđa, na leđa lateṯǝma lwaiña, na gënǝŋu gaɽiñǝnu cum na ildi pređ lamateṯa lalaldǝđǝnu alo.
44005038	na điñǝđi, eŋen ŋǝleđa ildi igandǝlwaɽǝṯia ŋgiṯǝrldo, ŋen ŋanṯa ndǝ ŋen iŋi ŋǝleđa, ŋiđ aŋerṯe,
44005039	orn ndǝ ŋǝrǝmwa, ñagero ñagaɽǝwađaṯa ñagalǝđama. aŋgaica ŋen ŋiđ aŋfiđǝni ṯa ñagagea rǝmwa.
44005040	na lënǝŋulu lano ŋen ŋǝlëɽǝŋu, na ndǝ lundǝđu leđa lǝđweinu lëpǝlo ldǝlǝlwaɽǝṯi ṯa alerṯe laɽwata irǝŋga gǝyesu orn ldǝlëbǝri.
44005041	ndǝ lamiño enǝlǝŋ ini nararraiđia laŋǝra nano ŋen ŋanṯa lafiđǝnu larǝjađaṯo eŋen ṯa alneini ŋen ŋubwa ŋen ŋanṯa irǝŋ gǝyesu.
44005042	na ñoman pređ igal ekǝl na irnuŋ lero laŋgiṯia đërrǝŋaiđia ŋen ṯa yesu gaɽo al masiya.
44006001	na iliga ildi ndǝ ṯalǝmis yaɽǝjaiđo egworǝb leđa ildi laɽo al yawuḏ laɽwato ole gǝyunaniyin, lamo ŋen ŋwaiña ŋagea leđa laɽo al yawuḏ ildi laɽwato ole gibraniym ŋen ŋanṯa liji ɽrlda elden lǝṯëđǝnialo, ebangenanda laiyo lero lananeini laŋge lnǝŋ elaŋge ildi labakarnǝđǝnia ñoman pređ.
44006002	na ṯalǝmis isi ređ nemiñe eɽijan yundǝđu ṯalǝmis pređ ldǝɽo niyaṯa, ŋen ŋero ŋafo ŋope ṯa nanda ñagaŋgiṯia đërrǝŋaiđia đǝŋen ŋǝrǝmwa, ṯa ñagëbǝđia ŋǝmëɽria ŋǝlaŋge lǝđǝsa.
44006003	lorldaiñ, oṯǝr leđa eñaŋ ɽrwa đenǝŋ ldamiñe liɽijan ildi luneini, lunḏǝjeinu enare usilaga gatǝɽe, na laliŋeṯo ŋen nǝsi, ṯa ñalnaice ŋǝmëɽria iŋi.
44006004	orn nanda ñagǝbendia ŋen ŋǝđǝṯurṯia rǝmwa na ŋǝđërrǝŋaiđia đǝŋen ŋǝrǝmwa.
44006005	na ŋen iŋi laŋǝrau nano pređ ldëndi isṯǝfanus, maji igi gwunḏǝjeinu đonaṯađa na usilaga gatǝɽe gǝrǝmwa, na filibus, na burukurus, na nikanur, na timun, na barminas na nikulawus galo yanṯakiya.
44006006	ldǝlǝme leđa nëiñua lǝđweinu na lënǝŋulu ldǝṯurṯi rǝmwa ldǝlëɽi raŋ nǝŋǝɽwa.
44006007	na ŋen ŋǝrǝmwa ṯaŋunḏǝjeinu alo na ṯalǝmis ṯaiyakaɽǝjaiđo egworǝb ywaiña kaiñ alo yursalim na kana ywaiña yëndu ŋen ŋǝrǝmwa.
44006008	na isṯǝfanus, gwunḏǝjeinu đǝnaieiađa đǝrǝmwa na ŋabǝɽaŋa ṯaŋiđu ŋen ŋoɽra na aŋwara leđa nëiñua.
44006009	na leđa latwođo lǝmaṯan lǝmajma isi yǝbernia majma yǝlǝbarṯiniyin na lǝmaṯan lǝgirǝwaniyin, na laskandariyin na lalo ikilikiya na lalo yasiya ldukuɽǝbijǝđǝṯi eŋen isṯǝfanus ŋǝla.
44006010	orn lënǝŋulu lero laɽǝwađaṯa lamǝđama ŋen ŋanṯa gwaɽwato đaliŋeṯađa ŋen nǝsi na usilaga gatǝɽe.
44006011	orn lënǝŋulu lanaico majianda ole ŋamǝɽa na ildi laṯa ñagano fǝŋu gaṯa ṯa ŋen ŋǝmusa ŋeicia na ŋen ŋǝrǝmwa ŋeicia.
44006012	na labwođo ŋenŋa ŋeicia leđala na nǝlǝŋna na leđala ildi lǝbërrǝŋaiđia ŋen ŋal ganun ldǝmëndi na leṯǝmaiya nǝlǝŋ nëiñua ini nararraiđia,
44006013	na lamo leđa ildi laɽwato ŋaɽǝwen, ildi laṯa, maji igi gwaɽwata jaica ŋen ŋeicia ŋalo isi yëđǝñinu yatǝɽe na ŋal ganun cum.
44006014	ŋen ŋanṯa ñaganǝma gwalwaɽo ṯa yesu igi galo inasiraṯ giđ aŋgere alo isi, na giđ aŋamǝleđe ŋen iŋi musa ganaicǝndr.
44006015	na nǝlǝŋ pređ ini nararraiđo leđala ildi lafǝlda ṯalmaseicu ldǝseici isiano yarno isiano imǝlaiyǝka.
44007001	na elǝŋ goɽra gǝkana geɽǝđǝma, fǝṯia đeṯam ?
44007002	na isṯǝfanus nǝŋaṯa, lorldaiñ na lǝṯenia, naṯǝñr. rǝmwa rǝŋaɽrwa ramiñiṯu papa igëndr ibrayim ndǝ gafo alo imabenalbaren ŋen gamǝlu gaɽaŋa alo yaran,
44007003	ndrǝmeiṯr ṯa, twođo alo ilaɽǝŋa na ŋgiṯu leđa ǝllaɽǝŋa ŋaɽe alo isi igaŋaŋaicia.
44007004	orn gamiño alo ikaldamyin nǝgabǝṯa alo yaran. ndǝ eṯen gaiyo đǝge rǝmwa rǝtucǝma alo isi ñagafau điñǝđi,
44007005	orn rǝmwa rero ranaicǝma alo isi yǝtefr cum isi gaɽǝwađaṯa gǝwëɽi đǝmanǝña ano. orn rǝlwaɽǝṯǝma ṯa riđ arǝmanaice na ñere ñǝlëɽǝŋu ñǝnḏurṯu, ŋen gero gǝberṯia ŋere.
44007006	na rǝmwa rǝlwaɽo ŋen ṯia, ṯa ñere ñǝlëɽǝŋu ñiđi ñamërni ñarto alo yarto na leđa liđ aldiđi laɽo lǝbai na liđ aldǝnaice ŋen ŋubwa nṯǝli miyya marldwan.
44007007	orn rǝmwa raṯa ṯa igiđi ekarme leđa ildi laldicwëri, orn liđ alamiñe alo yakǝl na liđ alaiñǝbuŋṯi alo isi.
44007008	na rǝmwa ranaico ibrayirn ŋen ŋǝđuɽǝđǝnia. na ibrayim galǝŋo isag nǝŋamuɽǝđi ndǝ ñoman ñaɽo đenǝŋ ñamiñe ñiɽijin, na isag galǝŋo yagub na yagub galǝŋo papanda lǝpǝnde ređ ldǝmiñe liɽijan.
44007009	na papanda ildi licǝṯu yusǝf ano ldǝmiliđiṯi leđa lalo irnasr, orn rǝmwa rafǝmaiya,
44007010	na rëbǝrǝma eŋen ŋubwa pređ ganeinu, na rǝnaicǝma đaliŋeṯa ŋen nǝsi fero nëiñua elǝŋ galo imasr, na fero gaŋǝrṯǝma nano, na giđǝrna gaɽ elǝŋ alo imasr na egeɽa gǝlëɽǝŋu pređ.
44007011	orn ŋorwaṯa ŋeṯo alo imasr pređ na alo ikanan na đeicwara đwaiña, na papanda lderṯe lafiđia laŋge lasǝni.
44007012	orn ndǝ yagub gano ŋen ṯa ŋwana ŋwëtu alo imasr nǝŋǝđwaṯe papanda iliga lǝnëiñua.
44007013	na iliga lǝnḏurṯu yusǝf gaŋeinu lorǝba nǝŋǝlǝŋaice fero.
44007014	na yusǝf nǝŋǝđwaiđe ṯa yagub, eṯen aŋela na leđa pređ laɽ amǝeu gǝlëɽǝŋu, ildi laɽ eređia đenǝŋ nalo eređia giɽijan na đenǝŋ.
44007015	orn yagub nǝgabǝṯa alo imasr, nǝŋaiye, gënǝŋu na papanda cum,
44007016	na lënǝŋulu larrapǝnu luɽǝbeinu alo isakim na lurǝnu eđel iđi ibrayim giliđiṯu liđia lǝmaji gǝbernia amur, alo isakim.
44007017	ndǝ liga lafo ṯwaiñ ildi rǝmwa ronaṯa rǝɽiñađaṯa ŋen iŋi rëɽǝṯu ibrayim, liji ildi lalaŋǝđaiđo alo imasr lwaiña,
44007018	orn elǝŋ nǝŋǝtwođe gǝmaijǝn gaijǝba yusǝf.
44007019	gënǝŋu gafo galnanaiea ŋen ŋubwa ŋeicia kaiñ ṯa papanda alabǝlaice ñere eñen ŋen ŋanṯa aiñerṯe ñamǝṯe.
44007020	iliga ildi musa gǝlǝŋǝnu gaɽo ŋere ŋaŋǝra kaiñ rǝmwa nëiñua, nǝŋamicini nubwa niɽijin egeɽa geṯen,
44007021	nǝŋëɽǝni ndëuwǝr na ŋere ŋǝfero nǝŋamabaṯe egeɽa gǝlëɽǝŋu nǝŋǝɽeṯe iđi gǝlëɽǝŋu.
44007022	na musa nǝŋërrǝŋeini ŋen ŋǝđaliŋeṯa ŋen nǝsi đǝleđa lalo imasr, na gënǝŋu goɽra eŋen pređ na eŋǝmëɽria.
44007023	ndǝ gerṯo nṯǝli eređia marldwan, ŋen nǝŋameṯa egare ṯaŋwonaṯo ganwana lorǝba ǝllëɽǝŋu, liđia lisrayil.
44007024	na ndǝ gaseicu gunto gǝneinu ŋen ŋubwa gamađaṯǝma nǝŋǝrreṯe eŋen ṯalpǝđu majiga galo imasr, nǝŋǝmaɽiñe.
44007025	gënǝŋu gaṯa ṯa lorǝba laliŋeṯo ṯa rǝmwa ronaṯa ralëbǝri đaŋđa đǝlëɽǝŋu, orn laijǝba.
44007026	na iloman leṯeɽe tǝŋ geṯǝlo nano ndǝ lëpwǝđi gwonaṯa galbëɽǝjǝđia, nǝŋaṯa, ñagǝlǝŋǝnu, ñagëpwǝđi eđa?
44007027	orn maji igi gǝbiṯi orǝba ŋen ŋeieia nǝŋǝđwađe musa đaŋđa, nǝŋaṯa, esegi giđǝŋa agaɽ elǝŋ ṯa agǝbikirnḏeicia ŋen eŋaiñ?
44007028	agwonaṯa agaiñaɽiña garno erega agaɽiño maji galo imasr?
44007029	ndǝ musa gano ŋen iŋi gobǝđaṯo alo yǝmiḏian nǝŋǝmërni eđa gaɽ ilia. orn nǝŋalǝŋe ñere ñiɽijan ñarrwa alo yakǝl.
44007030	ndǝ nṯǝli naŋgaṯo eređia marldwan, mǝlaiyǝka nḏǝmeṯa nano nḏǝmiñeiei isi uɽi nano eđǝñwa aiyǝn nano ibernia sina.
44007031	ndǝ musa gaseieu ŋen ŋaijǝbinṯǝma nano, na ndǝ gabǝṯa ṯwaiñ ŋen ŋanṯa aŋǝseiei ŋen iŋi nǝŋǝne ole gelǝŋ rǝmwa igi gaṯa,
44007032	igaɽo rǝmwa reṯalanda, rǝmwa ribrayim na risag na rǝyagub. na musa ṯaŋgǝđiaŋǝno nǝŋulǝŋǝđeici nda alo.
44007033	na elǝŋ rǝmwa reiṯǝma ṯa miñeinu nḏǝbina erǝmanǝŋ rǝlaɽǝŋa, ŋen ŋanṯa alo isi agađǝrau yatǝɽe.
44007034	đeṯam igaseicu ŋen ŋubwa ŋǝleđa ǝllëɽǝñi alo imasr na igano đarǝjinia alo eđen, na igiruwǝṯalo ṯa elëbǝri. điñǝđi elaŋ, igiđ eŋǝđwaṯe alo imasr.
44007035	musa igi fǝŋu leđa laneđǝma, ildi laṯa, esegi giđǝŋa agaɽ elǝŋ na eđa gabikirnḏeieia ŋen? rǝmwa rađwaṯǝma đaŋđa đǝmǝlaiyǝka iđi đeṯǝma nano iguɽi, gaɽ elǝŋ na đëbǝri cum.
44007036	na musa gënǝŋu gamiñǝlo ndǝ gafo giđu ŋen ŋoɽra na aŋwara alo imasr na alo igal bar yore, na eđǝñwa nṯǝlia eređia marldwan.
44007037	fǝmusa igi galwaɽǝṯu leđa lisrayil ṯa, rǝmwa riđ arǝndǝtuđiṯi nabi yǝnǝŋ elorldalanda garno ratuđǝñi.
44007038	fǝŋu igi gafo larraiđu leđala eđǝñwa na mǝlaiyǝkađa iđi đaɽwato ŋuga naiyǝn yana sina, na papandala, igi ganeinu ŋen iŋi ŋamǝṯo ŋǝrǝmwa ṯa aŋǝndǝnaicr.
44007039	papanda laneđǝma, lëɽǝma alǝsoŋ, na enare enen ldoɽǝbaṯe alo imasr,
44007040	ldǝlwaɽǝṯi arun ṯa, iṯǝnde imwa yarto aiyandǝfiṯi nëiñua, ñagaijǝba ŋen ŋǝmusa gënǝŋu igi gamiñǝndr alo imasr ndǝ geṯo, ndǝ gaber geṯo.
44007041	ldiđi ŋǝmbǝɽo raŋra ldiṯi waŋge igi lukwuđiñǝṯialo đǝɽǝđǝnia ldaŋǝreṯe nano egwaŋge liđu.
44007042	na rǝmwa raṯađǝlo na raŋgiṯǝlo ṯalǝbuŋṯu laŋge lelo, garno gǝwërđǝnu egađam gǝnabi ṯa rǝmwa raṯa, liji lisrayil, ñaganaieǝñi đeṯam laŋge lǝđǝɽǝđinia eđǝñwa nṯǝli eređia marldwan?
44007043	ñagarrapo al kema imolok na đopa đǝrǝmwa rǝnǝŋ rǝbernia ramufan na laŋge ildi ñagiđǝlo ṯa ñǝlukwuđiñǝṯialo. igiđi endape alo ibabil nëiñua.
44007044	orn papanda lerṯo al kema eđǝrreiđia ŋen ndǝ lafo eđǝñwa garno rǝmwa ralwaɽǝṯu musa ṯa aŋiđi ŋen ŋarno iŋi gaseicu.
44007045	orn papanda lamo al kema isi ndǝ leṯo yosuala nde lamǝlađaiđo alo eleđa lakǝl ildi rǝmwa rǝlëldiñǝlo papanda nëiñua. orn al kema yaɽaŋa ëli nṯǝli nwaiña kaiñ ḏawuḏ nǝŋalǝŋǝni nǝŋǝɽeṯe elǝŋ,
44007046	fǝŋu rǝmwa raŋǝrṯǝma nano, na geɽǝđo rǝmwa ṯa aŋwađe eɽa, rǝmwa irri rǝyagub.
44007047	orn suliman fǝŋu gwađo eɽa ŋen ŋanṯa rǝmwa.
44007048	orn igi goɽra gamiñaṯo leđa pređ gënǝŋu gaber gaɽaŋa eneɽa niđǝnu raŋra, garno nabi galwaɽo,
44007049	elo yaɽo kursi ilëɽǝñi, na alo yaɽo waŋge gǝrǝmanǝŋ rǝlëɽǝñi. elǝŋ rǝmwa ralwaɽo, eɽa gaɽo ṯau igi ñaŋ ñagwađǝṯiñi, na alo yuŋga igumiñǝniano?
44007050	gerṯa raŋ rǝlëɽǝñi riđu laŋge ildi pređ?
44007051	ñaŋgi ñagwonḏǝṯo ntam, ñagamǝlu ñagaliŋeṯo rǝmwa enare na nënǝñia enalo naɽ ndul eŋen ŋǝđeṯarn. ñaganeđo usila gatǝɽe gǝrǝmwa jaica. ŋen ŋarno eṯalanda liđu ñagëbǝđia cum
44007052	nabi yuŋga eṯalanda gero gamanaicia ŋen ŋubwa? na lënǝŋulu laɽiñǝlo ildi lalwaɽo ananoŋ ŋen ŋǝđela đǝlëɽǝŋu igi guđǝrwaṯo eŋen, igi ñaganeđǝma na ñagaɽiñǝma,
44007053	ñaŋgi ñagǝneinu al ganun isi mǝlaiyǝka yanaicǝnde orn ñagero ñagarǝmoṯwa.
44007054	ndǝ leđa lano ŋen iŋi ldǝciṯano enare kaiñ ṯalǝsaṯo eŋađ.
44007055	orn isṯǝfanus gwunḏeinu egare usilaga gatǝɽe gǝrǝmwa, gaseiđu elo nǝŋǝseici ŋaɽrwa ŋǝrǝmwa, na yesu gađǝru nḏaŋ đǝŋaicǝba đǝrǝmwa,
44007056	nǝŋaṯa igaseieia ltuŋga lagagiđǝnu, na iđia gǝleđa gađǝru nḏaŋ đǝŋaicǝba đǝrǝmwa.
44007057	orn ṯaɽrǝjaico ole pǝlelo na lǝtërnu inënǝñia ldamobǝđaṯe nano taltal.
44007058	na ldǝmabǝrǝldeđeṯe ndëuwǝr alo yarto na ldǝmamǝndaiye ŋwandraŋa, na leđa laɽo đamǝđaṯa lëɽu ndrena enen erǝmanǝŋ rëdǝmwa gǝnǝŋ ganṯa sawul.
44007059	na ŋen lamǝndaiya isṯǝfanus ŋwandraŋa, gënǝŋu geɽǝđo rǝmwa, nǝŋaṯa, elǝŋ yesu, aŋǝnṯu usila gǝlëɽǝñi.
44007060	na nǝŋwođǝñiṯi alo ṯaŋarǝjaico ole pǝlelo, nǝŋaṯa, elǝŋ yesu ŋerṯe agalasǝkia eŋen ŋeicia liđu. na ŋen galwaɽo ṯia nǝŋaiye.
44008001	na sawul gameđǝño iđǝɽiñǝnia ŋisṯǝfanus. na iloman lakǝl ŋen ŋatođo ŋubwa kaiñ ŋagea leđa lǝkanisa iđi đǝfo alo yursalim, na leđa pređ lalǝldëđǝni alo alo yuḏiya na alo isamǝri, illi leđa lǝđweinu.
44008002	na leđa laŋǝra eŋen luru isṯǝfanus na ṯalmarǝṯo.
44008003	orn sawul giṯu kanisa ŋen ŋeicia kaiñ na gënṯu eneɽa pređ nǝŋakëndi leđa ɽrwa na ɽrlda nǝŋalǝkëɽi isijǝn.
44008004	orn leđa ildi lalaldëđǝnu alo ṯalakaldaico alo pređ ṯalërrǝŋaiđo ŋen ŋaŋǝra ŋǝrǝmwa.
44008005	na filibus nǝŋirǝwǝṯa alo isamǝri nǝŋërrǝŋaice leđa ŋen ŋal masiya.
44008006	na leđa lwaiña ṯalnaṯo filibus araga gunto, ndǝ lano ŋen ŋǝlëɽǝŋu na laseicu aŋwara giđu raŋra.
44008007	ŋen ŋanṯa nusila neicia namiño leđa nano lwaiña ildi lerṯǝlo nano, narǝjaico ole pǝlelo, na lwaiña lwuma na laɽo lebǝco leiđinu.
44008008	orn đaŋǝra nano nḏǝfeṯe đwaiña alo isi.
44008009	orn maji gǝnǝŋ ganṯa siman gafo giđu ŋen ŋoɽra kaiñ alo yakǝl ŋaijǝbinṯu leđa pređ lalo isamǝri ldirǝwǝṯiano kaiñ, fǝŋu gaṯa ṯa gaɽ eđa goɽra.
44008010	leda lanaṯǝma pređ na nǝlǝŋ cum laṯa maji igi gaɽo ŋabǝɽa ŋǝrǝmwa iŋi ñënǝjǝnu ŋoɽra.
44008011	na lanaṯǝma ŋen ŋanṯa liga lwalano giđu ŋen ŋaijǝbinṯǝlo.
44008012	orn ndǝ lanaṯo filibus ndǝ gërrǝŋaicǝlo ŋen ŋame ŋǝŋǝlǝŋe ŋǝrǝmwa na ŋirǝŋ gǝyesu masiya ldǝnaneini mamuḏiya, ɽrwa na ɽrlda cum.
44008013	na siman, fǝŋu cum, gëndu ŋen na ndǝ ganeinu mamuḏiya đǝge ṯaŋateṯo filibus, na ndǝ gaseicu ŋen ŋoɽra na aŋwara isi filibus giđu nǝŋirǝwano.
44008014	orn ndǝ leđa lǝđweinu ildi lafo alo yursalim lano ŋen ṯa leđa lalo isamǝri laŋǝnṯu ŋen ŋǝrǝmwa, ldǝlǝđweiṯi buṯrus na yuanna,
44008015	ildi leṯo ldeɽǝđe rǝmwa ŋen ŋanṯa ŋulu ṯa liđ alneini usila gatǝɽe gǝrǝmwa,
44008016	ŋen ŋanṯa gamǝlu girǝwǝṯu leđa enare illi lënǝŋulu lananeinu mamuḏiya igirǝŋ gelǝŋ yesu.
44008017	orn lëɽǝlo raŋ nǝŋǝɽwa eŋen na ldǝneini usila gatǝɽe gǝrǝmwa.
44008018	orn ndǝ siman gaseicu ŋen ṯa laneinu usila gatǝɽe ŋenŋa ŋǝraŋ rǝleđa lǝđweinu ndǝ rëɽǝnu leđa nano, gwonaṯa gǝlnaica gǝrus,
44008019	nǝŋaṯa, naicǝñi cum ŋabǝɽa iŋi ṯa ndǝ igëɽu eđa gǝnǝŋ raŋ nano rǝlëɽǝñi giđ aŋǝneini usila gatǝɽe gǝrǝmwa.
44008020	orn buṯrus nǝŋǝmeiṯi ṯa, faḏḏa ilaɽǝŋa ñagiđi ñaldǝgǝmǝndëđǝm ŋen ŋanṯa agaṯa đǝnaicia mǝɽǝmǝɽeñ đǝrǝmwa đabǝliđǝni al gǝrus.
44008021	agero eŋen iŋi kwai kwai ŋen ŋanṯa ara gǝlaɽǝŋa gero gafo ŋope rǝmwa nëiñua.
44008022	ŋen ŋafǝṯia ṯađo ŋen iŋi ŋeieia ŋǝlaɽǝŋa, na eɽǝđo elǝŋ rǝmwa ndǝ raɽǝwađaṯa ṯa ŋen ŋafo egare gǝlaɽǝŋa aŋgeini.
44008023	ŋen ŋanṯa igaŋaseicia ṯa ŋen ŋeɽe ŋiđiaŋa garno agëṯu ŋisia na agëndǝnu eŋen ŋeieia kaiñ.
44008024	na siman nǝŋǝmuɽǝbiṯi eŋen ṯa, ṯurṯu rǝmwa ŋen ŋanṯǝñi ṯa ŋen iŋi agǝlwaɽo aŋerṯe ŋeṯǝñi nano.
44008025	orn ndǝ laɽwato ŋen ldërrǝŋaiee leđa ŋen ŋelǝŋ yesu ldoɽǝbaṯe alo yursalim, ṯalërrǝŋaicu leđa ŋen ŋaŋǝra ŋǝrǝmwa irnuŋ gwaiña alo isamǝri.
44008026	orn mǝlaiyǝka đelǝŋ yesu đeiṯu filibus ṯa twođo ŋirǝwi eđađ đamiña alo yursalim đabaṯa alo igasa. đađ iđi alo yatǝɽe ano.
44008027	nǝŋǝtwođe nǝgabǝla. na maji gǝnǝŋ galo yabas igi gaɽo đǝmwaɽe gaɽo maji goɽra egeɽa gǝkandis elǝŋ gaɽǝbwa gǝleđa lalo yabas, garǝmoṯo laŋge pređ egeɽa gelǝŋ, orn geṯo alo yursalim ŋen ŋanṯa aŋǝbuŋṯi rǝmwa,
44008028	ndǝ goɽǝbǝđo eṯarǝmbil ilëɽǝŋu isi yemǝrṯa, gaɽaŋau ṯaŋëgǝru ađam gǝnabi isaiya.
44008029	na usila gǝrǝmwa galwaɽǝṯu filibus ṯa, mbu ṯarǝmbil nano.
44008030	na filibus gobǝđaṯǝma nano na gano gabëgǝri ađam gǝnabi isaiya, na galwaɽǝṯǝma ṯa, agaliŋeṯo ŋen iŋi agabëgǝri?
44008031	na maji nǝŋaṯa, igaliŋeṯo ṯau, ndǝ eđa gǝnǝŋ gero gamađaṯǝñi? nǝŋǝlwaɽǝṯi filibus ṯa, abǝṯwaŋ alɽaŋe.
44008032	na alo isi yađam gǝwëgǝri, ađam gaṯa ṯa, garno đaŋala đëɽǝnṯu ŋǝɽaiñ, walla garno ŋaŋala ŋgǝleini wala ŋǝbwaiña ŋǝma, orn gënǝŋu gabwaiño ŋǝma eum.
44008033	eŋen ŋubwa ŋǝlëɽǝŋu gero gafiđia ŋen ŋuđǝrwaṯo iđǝskinia. esegi gaɽǝwađaṯa gaɽwata ŋen ŋǝleđa lǝliga lakǝl ǝllëɽǝŋu ṯa laɽo ṯau? ŋen ŋanṯa đamǝṯia đǝlëɽǝŋu đamiña alo.
44008034	orn maji gaɽo đǝmwaɽe nǝŋeiṯi filibus ṯa, lwaɽǝṯiñi, nabi galwaɽo ŋen iŋi ŋesegi, ŋǝlëɽǝŋu walla ŋeđa garto?
44008035	orn filibus nǝŋǝlwaɽe ëiñua nǝŋǝlwaɽe eŋen iŋi ananoŋ nǝŋǝmaɽwatǝṯi ŋen ŋame ŋǝyesu.
44008036	na ndǝ leṯo eđađ leṯo alo eŋau na maji gaɽo đǝmwaɽe gaṯa, nwano ŋawa ŋëni ëli, ŋen ŋëni ŋǝnǝŋ ŋaiñiđarna iganeinia mamuḏiya?
44008037	na filibus nǝŋaṯa, ndǝ agëndu ŋen araga gunto agaɽǝwađaṯa. na maji nǝŋǝmuɽǝbiṯi eŋen ṯa, igëndu ŋen ṯa yesu gaɽo iđia gǝrǝmwa.
44008038	na maji gađuri ṯarǝmbil, ldirǝwiṯi eŋau ndǝm, filibus na maji, na filibus nǝŋǝmanaice mamuḏiya.
44008039	ndǝ labǝṯo eŋau usila gelǝŋ rǝmwa gabaṯo filibus alo yarto na maji gaɽo dǝmwaɽe gero gamaseicia tǝŋ, na gabǝla eđađ gaŋǝra nano kaiñ.
44008040	orn filibus nǝŋǝmiñaṯe alo yasḏuḏ nǝŋakaldaice nǝŋǝmiñe irnuŋ ṯaŋërrǝŋaicu leđa ŋen ŋaŋǝra ŋǝrǝmwa orn nǝŋarǝmaṯe alo igaisariya.
44009001	orn sawul gerṯo ŋen egare mǝldin ŋǝđaɽiñǝni iṯalǝmis yelǝŋ yesu, nagabǝṯa elǝŋ nano igi goɽra gǝkana,
44009002	nǝŋaṯa ṯa aŋamanaice nađam aŋǝliyeɽe enǝlǝŋ nǝmajma alo iḏimiska, ṯa ndǝ gafiđu leđa lëndu ŋen ŋǝđađ iđi đǝyesu, ɽrwa na ɽrlda cum gid aŋalakëndi aŋaleɽe alo yursalim.
44009003	orn ndǝ gafo eđađ alo iḏimiska ṯwaiñ arrerre nǝŋirǝwa elo nǝŋamawađe nano taltal,
44009004	nǝŋiɽǝṯi iđuđa nǝŋǝne ole elo gǝbaṯa ṯa, sawul sawul, agaiñǝnanaieia ŋen ŋubwa eđa?
44009005	sawul nǝŋaṯa, ya elǝŋ, agaɽ esegi ? na ole nǝŋaṯe fiñi yesu galo masiraṯ, ñiŋgi agaiñǝnanaicia ŋen ŋubwa.
44009006	twođo ŋaɽe irnuŋ na agiđi ŋwalwaɽǝnṯi ŋen ṯa agiđi ŋiđi ṯau.
44009007	leđa ildi lafǝlda eđađ ldǝđuri ṯalabwaiño ŋǝma, ŋen ŋanṯa lano ole orn ṯalerṯo laseicia eđa gǝnǝŋ.
44009008	na ndǝ sawul nǝŋatwođe nǝŋëbǝri isi nǝŋǝfiđi irǝmiṯu, na leđa ṯalmakëndu eraŋ ldamaiyǝṯa alo iḏimiska.
44009009	na ñoman ñiɽijin gero gaseiđia, na gero gasa na gero gǝṯia cum.
44009010	na ṯalǝmis yëni yǝnǝŋ alo iḏimiska gana ananiya, na elǝŋ yesu nǝŋamalwaɽǝṯi iŋuriđ nǝŋaṯa, ananiya. na ananiya nǝŋǝmeiṯi ṯa, igëni ëli elǝŋ.
44009011	na elǝŋ yesu geiṯǝma ṯa twođo ŋaɽe eđađ iđi đanṯa đuđǝrwaṯo, ŋaɽe eɽa gǝyauđa ŋeɽǝđe leđa ṯa maji gëni galo iṯarsus ganṯa sawul, ŋen ŋanṯa gënǝŋu gaṯurṯia rǝmwa,
44009012	na gaseicu ŋen ṯa maji ganṯa ananiya geṯǝma nano nǝŋamëɽi raŋ nano ṯa aŋamǝbǝriđi isi.
44009013	orn ananiya nǝŋǝmuɽǝbiṯi eŋen nǝŋaṯa, ya elǝŋ, igano eleđa lwaiña eŋen ŋǝmaji igi ṯa giđu ŋen ŋeicia ŋwaiña eleđa ǝllaɽǝŋa ltǝɽe alo yursalim,
44009014	na geṯo ëli điñǝđi gerṯo ŋǝlǝŋe enǝlǝŋ nǝkana ṯa gabakendia leda ildi pređ laɽwata irǝŋ gǝlaɽǝŋa.
44009015	orn elǝŋ nǝŋǝmeiṯi ṯa, mbu, ŋen ŋanṯa igundǝđǝma ṯa aŋǝme irǝŋ gǝlëɽǝñi eleđa gerṯa laɽo al yawuḏ na enǝlǝŋ enen na iliđia lisrayil,
44009016	na igiđ emaŋaice ŋen ŋubwa giđ aŋǝnaneini ŋen ŋanṯa irǝŋ gǝlëɽǝñi.
44009017	orn ananiya gabǝla nǝŋënṯi eɽa, nǝŋëɽi raŋ maji nano nǝŋaṯa, oraiñ sawul, elǝŋ yesu, igi gamǝñiṯiŋa eđađ ndǝ ageṯo, gënǝŋu gađwaṯiñi ŋa nano ṯa iŋëbǝriđi isi na ṯa ŋunḏeini usilaga gatǝɽe gǝrǝmwa.
44009018	na ram wagǝnǝŋ garno abređa nǝŋamiɽi isi nǝŋaseiđi. orn nǝŋǝtwođe nǝŋǝneini mamuḏiya,
44009019	nǝŋase ŋǝsa đǝge nǝŋafiđi ŋabǝɽa. orn gaɽaŋa alo iḏimiska ṯalǝmisya ñoman ñǝmaṯan.
44009020	na ram imajma ywaiña ṯaŋërrǝŋaiđu ŋen ŋǝyesu, ṯa yesu gaɽ iđia gǝrǝmwa.
44009021	na leđa pređ ndǝ lano ldirǝwano, ldaṯa, gerṯa fǝmaji igi gëbǝđia ŋen ŋeicia alo yursalim eleđa ildi laɽwata igirǝŋ igi? na geṯo ëli eŋen iŋi cum ṯa ŋabakendi leđa aldakase aldeɽe enǝlǝŋ nǝkana?
44009022	orn sawul gabakëɽǝjinṯi ŋabǝɽa ŋwaiña ṯaŋǝđamo leđa lal yawuḏ ildi lafo alo iḏimiska ŋenŋa ŋǝyesu ṯaŋǝlërrǝŋaieu ṯa yesu gaɽ al masiya đeṯam.
44009023	ndǝ ñoman ñaŋgaṯo ñwaiña, al yawuḏ myǝɽwataiđe eŋen ṯa aiyǝmaɽiñe,
44009024	orn sawul nǝŋǝlǝŋinnano eŋen iŋi. na leđa ṯaɽrǝmoṯo ëuwǝr yirnuŋ ëđǝñëđǝñin na ulǝŋgǝlǝŋ ṯa almaɽiñe,
44009025	orn ṯalǝmis lamama ulǝŋgi ldǝmëɽi egone ldǝmirǝwi nuṯa.
44009026	na ndǝ geṯo alo yursalim gwonaṯa larraiđia ṯalǝmisya orn ṯalǝmis niyiđǝñiṯalo pređ ŋen ŋanṯa yero yebendia ŋen ṯa gaɽ eđa gateṯo ŋen ŋǝyesu.
44009027	orn barnaba gamama na geṯomaiya leđa nano lǝđweinu nǝŋǝlǝlwaɽǝṯi ŋope ṯa ŋen gafo eđađ gaseicu elǝŋ yesu, igi ganaicǝma ole, na alo iḏimiska gërrǝŋaicu leđa ŋen irǝŋga gǝyesu ŋǝđaiña ŋero.
44009028	orn ldǝfeṯe ṯalǝmisya ldǝɽo alo yursalim,
44009029	ṯaŋërrǝŋaiđu ŋen irǝŋga gelǝŋ yesu ŋǝđaiña ŋero. na ṯaŋǝɽwataiđo leđala, ildi laɽ al yawuḏ orn lerṯo ole gal yunaniyin, orn ṯalonaṯo lamaɽiña.
44009030	na ndǝ lorǝba lalǝŋinnano ldǝmaiyǝɽe alo igaisariya, na ldǝmađwaṯe alo iṯarsus.
44009031	orn kanisa pređ isi yafo alo yuḏiya na alo ijalil na alo isamǝri yerṯo ŋen ŋaŋǝra yaɽaŋa ŋope na yafiđu ŋabǝɽa, na ṯaŋerldo ŋope elǝŋ yesu nëiñua na đamǝđaṯađa đusila gatǝɽe gǝrǝmwa nḏoɽreṯe.
44009032	orn ndǝ buṯrus gafo gabakaldaiea iŋulu pređ gabǝṯa leđa nano ltǝɽe ɽrǝmwa ildi lafo alo iluḏḏa cum,
44009033	nǝŋǝfiđi maji tu ganṯa ainias gwuma gaijǝba rǝmanǝñara gandro nal aŋgǝrem nṯǝli đenǝŋ nemiñe niɽijin.
44009034	na buṯrus geiṯǝma ṯa, ainias, yesu al masiya gaŋeiđi, twođo ŋekeleee nal aŋgǝrem ilaɽǝŋa. na maji nǝŋǝtwođe ram.
44009035	na leđa pređ lalo iluḏḏa na alo isarun lǝseieǝma ldëndi ŋen ŋelǝŋ yesu.
44009036	orn alo yanṯa yafa wuji gëni gǝnǝŋ gaɽǝbwa gǝbernia ṯabiđa, igi irǝŋ gǝlëɽǝŋu ḏorkǝs walla ođe. gënǝŋu gëbǝđia ŋen ŋaŋǝra ŋwaiña ŋǝđubwiđiya.
44009037	orn iliga lakǝl nǝŋwumǝṯi nǝŋaiye, na lwasǝma ldǝmëɽi egeɽa pǝlelo, igi gakadǝreidu gwala.
44009038	orn ŋen ŋanṯa alo iluḏḏa yafo ṯwaiñ alo yafa, na ṯalǝmis yano ṯa buṯrus gwëtu alo iluḏḏa, niyađwaṯe leđa liɽijan ldaṯa, aɽr tu taltal.
44009039	orn buṯrus gatwođo na leṯǝlda. orn ndǝ larǝmaṯo labǝṯǝmaiya egeɽa pǝlelo. na leđa pređ ɽrlda ildi lǝṯëđǝnialo lađǝruma eđǝɽe ṯwaiñ ṯalaro, na ṯalërrǝŋaieo buṯrus ndrena nǝnano ini ḏorkǝs giđǝlo ndǝ lafǝlda.
44009040	orn buṯrus gamiñeicu leđa pređ ndëuwǝr nǝŋwođǝñiṯi ndria nalo ṯaŋǝṯurṯu rǝmwa, orn nǝŋǝreiđe nǝŋǝnwane aŋǝno nǝŋaṯa, ṯabiđa, twođo. na ṯabiđa nǝŋëbǝri isi na ndǝ ganwano buṯrus nǝŋǝtwođe nǝŋǝɽaŋalo.
44009041	na buṯrus nǝŋwaliṯǝma đaŋ nǝŋǝmatuđi orn nǝŋundǝđi leđa ltǝɽe ɽrǝmwa na leđa ɽrlda ildi lṯëđǝnialo na ganaicǝlo wuji igi gamǝṯo đǝge.
44009042	orn ŋen iŋi ŋǝlǝŋinu alo yafa pređ na leđa lwaiña lëndu ŋen ŋelǝŋ yesu.
44009043	orn buṯrus nǝŋǝɽaŋe alo yafa ñoman ñwaiña majiga ganṯa siman igi gǝbǝɽia yerna.
44010001	alo igaisariya maji gëni ganṯa karnilius gaɽ elǝŋ gaskari yaɽo miyya ijes ibernia yiṯalia.
44010002	gënǝŋu gaŋǝra eŋen na giđǝña rǝmwa leđala pređ legeɽa gǝlëɽǝŋu, na giṯu leđa pređ ŋen ŋwaiña ŋaŋǝra, ṯaŋǝṯurṯu rǝmwa jaica.
44010003	na lomanaŋ garno ëđǝñin iɽijin, ŋen ŋamiñiṯǝma nǝŋǝseici ŋope mǝlaiyǝka đǝrǝmwa đameṯa nano nḏaṯa, karnilius.
44010004	na ṯaŋaseicu kaiñ na ŋǝđaiña nǝŋǝmëndi, nǝŋaṯa ŋen ŋanṯau ya elǝŋ ? orn mǝlaiyǝka nḏǝmeiṯi ṯa, đǝṯurṯia đǝlaɽǝŋa na đaliŋeṯo đǝño đǝlaɽǝŋa đabǝṯo rǝmwa nano na đalǝŋǝđeiniau rǝmwa nëiñua.
44010005	na điñǝđi đwaṯo leđa alo yafa ṯa alundǝđi eđa gǝbernia siman, igi ganṯa buṯrus eum,
44010006	gënǝŋu gaɽaŋa egeɽa gǝsiman, igi gǝbǝɽi yerna. na eɽa gafo al bar nano.
44010007	ndǝ mǝlaiyǝka đabǝɽo đǝge, iđi đanaico karnilius ŋen, gënǝŋu gundǝđu leđa liɽijan na askari isi yaŋǝra eŋen ildi lađuɽǝđǝnṯǝma,
44010008	na ndǝ galwaɽǝṯǝlo ŋen pređ nǝŋǝlǝđwaṯe alo yafa.
44010009	na iloman leṯeɽe ndǝ lafo alo yafa ṯwaiñ, buṯrus nǝŋabǝṯa eɽa eđǝpe ŋen ŋanṯa aŋǝṯurṯi rǝmwa ëđǝñinano.
44010010	orn nǝŋǝeoiñǝṯe kaiñ ṯaŋwonaṯo gasa, orn ndǝ liji lëtu lëbǝđia aieǝba, ŋen ŋamiñiṯǝma ŋarno iŋuriđ.
44010011	na gaseicu ltuŋga lagagiđǝnu na wagǝnǝŋ garno al farǝđi yiruwǝṯu alo gakasǝnu alo marldwan,
44010012	yerṯo laŋge ano ɽruguđu đwala đeđǝñwa na đirnuŋ, na imwa yeicia na ndǝfia nelo.
44010013	na ole nǝŋǝmeṯa nano nǝŋaṯa, buṯrus, twođo ŋaɽiñe ŋase.
44010014	orn buṯrus nǝŋaṯa, ndo, elǝŋ yesu, igënǝñi igero igaso wagǝnǝŋ gataŋa geieia lomanaŋ.
44010015	orn ole igi geṯǝma nano tǝŋ nǝŋaṯa, waŋge rǝmwa riđu gatǝɽe gerṯa agabaṯa ṯa gataŋa.
44010016	orn ŋen iŋi ŋaɽaico lorǝba ŋiɽijin orn waŋge goɽǝbaṯe elo đǝge.
44010017	orn buṯrus girǝwano ginḏeiea ŋen mǝldin egare gǝlëɽǝŋu ṯa ŋen iŋi ŋanṯau. orn leđa ildi karnilius gađwaṯǝlo labekeɽǝđia eɽa gǝsiman, laṯurwa igëuwǝr iliga lakǝl đurri,
44010018	na lundǝđu ldeɽǝđe ṯa, siman igi ganṯa buṯrus gëni ëli?
44010019	na ndǝ buṯrus gafo ginḏeicia ŋen egare gǝlëɽǝŋu iŋi gaseicu, usila gǝrǝmwa galwaɽǝṯǝma ṯa, nwano, leđa lëni liɽijin laŋapwaiña.
44010020	twođo ŋirǝwe ñaɽelda. gerṯa agirǝwano eŋen ŋǝnǝŋ, ŋen ŋanṯa igënǝñi igađwaṯǝlo.
44010021	nṯia buṯrus nǝŋǝlirǝwǝṯi nano nǝŋaṯa ṯa fiñi ñiŋgi ñagaiñǝpwaiña. ŋen ŋanṯau iŋi ñagilṯu?
44010022	na leđa ldaṯa, karnilius, maji gaɽ elǝŋ gaskari miyya igi guđǝrwaṯo eŋen rǝmwa nëiñua na giđǝña rǝmwa, na al yawuḏ pređ laɽo đamǝđaṯa eŋen ŋaŋǝra ŋǝlëɽǝŋu, gënǝŋu ganeinu ŋen mǝlaiyǝkađa đatǝɽe đǝrǝmwa ṯa aŋundǝđaici egeɽa gǝlëɽǝŋu aŋǝnaṯe ŋen ŋǝlaɽǝŋa.
44010023	orn buṯrus gundǝđǝlo ṯa alënṯi egwaŋ. na iloman leṯeɽe lamiño buṯrusala na lorǝba lǝmaṯan lalo yafa ldabǝlǝlda.
44010024	na iloman leṯeɽe lomǝn ldënṯi alo igaisariya. na karnilius gafo gǝlṯurṯia na gundǝđu leđa ǝllëɽǝŋu na rappa.
44010025	ndǝ buṯrus gënṯu eɽa karnilius nǝŋǝmuđiñiṯi alo.
44010026	orn buṯrus gatuđǝma nǝŋǝmeiṯi ṯa, twođo, igënǝñi igaɽo maji cum.
44010027	orn ṯalɽwatǝldǝga ldënṯi nǝŋǝfiđi leđa lwaiña larraiđo
44010028	na buṯrus nǝŋǝleiṯi ṯa, ñaganǝñaŋ ñagaliŋeṯo ŋope ṯa ŋen ŋëđǝñinu kaiñ ṯa eđa gaɽ al yawuḏ laɽaŋa eđaga garto, na ṯa gabǝṯa egeɽa gǝlëɽǝŋu, orn rǝmwa raŋaicǝñi ŋen ṯa igaber igalwaɽa ṯa eđa gǝnǝŋ gataŋa walla geicia.
44010029	nṯia điñǝđi igeṯo igero iganeđa ndǝ ñagundǝđiñi orn igandeɽǝđe ṯa, ñagundǝđiñi eđa?
44010030	na karnilius nǝŋaṯa, điñǝđi ñoman ñaŋgaṯo marldwan ŋen ŋarno ëđǝñin isi, ëđǝñina iɽijin, igafo igaṯurṯia rǝmwa egeɽa gǝlëɽǝñi, orn maji nǝŋǝñǝđuri nëiñua gëɽǝnu ndrena nano nǝwađialo natǝɽe kaiñ,
44010031	nǝŋaṯa, karnilius, đǝṯurṯia đǝlaɽǝŋa đanǝnu na đalǝŋeṯa đǝño đǝlaɽǝŋa đalǝŋǝđeiniau rǝmwa nëiñua.
44010032	đwaṯo leđa alo yafa ŋundǝđi siman ganṯa buṯrus, gënǝŋu gafo eɽa gǝsiman maji gǝbǝɽi yerna igi gafo al bar nano.
44010033	orn igwađweiṯiaŋalo ram, orn agiđu ŋen ŋaŋǝra, ageṯo. orn điñǝđi ñagarraiđo pređ rǝmwa nëiñua ṯa ñane ŋen pređ iŋi elǝŋ yesu galwaɽǝṯǝŋa.
44010034	na buṯrus nǝŋǝbǝlađe ëiñuano ilëɽǝŋu nǝŋaṯa ṯa, đeṯam igaseicu ŋen na igaliŋeṯo ŋope ṯa rǝmwa rero raberṯia ŋen ŋǝnǝŋ eleđa lǝmaṯan na ŋarto eleđa lǝmaṯan,
44010035	orn leđa pređ lalo pređ, ndǝ liđǝña rǝmwa na lëbǝđia ŋen pređ rǝmwa ronaṯa, rǝmwa ralaŋǝnṯi.
44010036	fǝŋen iŋi rënǝŋu rađwaṯo eleđa lisrayil ṯa arǝlërrǝŋaiđe ŋen ŋaŋǝra ŋǝđëuṯaralo iyesu masiya, gënǝŋu igi gaɽo elǝŋ gǝlaŋge pređ.
44010037	ŋen ŋakǝl ŋërrǝŋeinu alo yuḏiya pređ, ŋatwođo alo ijalil, ndǝ yuanna gërrǝŋaieu leđa ŋen ŋǝmamuḏiya.
44010038	ñagaliŋeṯo ṯa rǝmwa rabuŋṯu yesu galo inasiraṯ usilaga gatǝɽe na ŋabǝɽaŋa, na gënǝŋu ṯaŋakaldaieo ṯaŋiđu ŋen ŋaŋǝra ṯaŋakeiđu leđa pređ ildi lađamǝnu iseṯan, ŋen ŋanṯa rǝmwa rafomaiya.
44010039	na nanda ñagaɽo đamǝđaṯa eŋen pređ iŋi gënǝŋu giđu alo yal yawuḏ na alo yursalim. leđa laɽiñǝma ndǝ lëɽǝma gabǝreieia iđuɽi
44010040	orn rǝmwa ratuđǝma ndǝ ñoman ñaɽo ñiɽijin ndrǝmaŋgiṯi aŋǝseini,
44010041	gerṯa eleđa pređ orn inanda ñaŋgi rǝmwa roṯǝnde eleđa ananoŋ ṯa ñaɽeṯe đamǝđaṯa, nanda ñaŋgi ñagasǝlda na ñagëṯǝlda ŋen gënǝŋu gatwođo eŋǝɽaiñ.
44010042	yesu gwalwaɽǝṯǝnde ṯa ñërrǝŋaiee leđa na ñaɽeṯe đamǝđaṯa ṯa fǝŋu igi rǝmwa rëɽǝma gaɽ elǝŋ igi giđ aŋakarme leđa lamǝṯo na laiyo.
44010043	fǝŋu al anbiya pređ yaro đamǝđaṯa eŋen ŋǝlëɽǝŋu ṯa leđa pređ ildi lëndu ŋen ŋǝlëɽǝŋu liđ alǝŋgǝđeini ŋen eŋen ŋeieia irǝŋga gǝlëɽǝŋu.
44010044	ndǝ buṯrus gaɽwata ŋen iŋi usila gatǝɽe gǝrǝmwa nǝŋǝliruwǝṯi nano ildi pređ lano ole.
44010045	na leda ildi leto buṯrusala ildi lëndu ŋen ŋǝrǝmwa, na luɽǝđǝnu lënǝŋulu ldirǝwano kaiñ ŋen ŋanṯa đǝnaica usila gatǝɽe gǝrǝmwa girǝwuṯu leđa enare ildi lero laɽo al yawuḏ.
44010046	ŋen ŋanṯa lalnaṯa laɽwata ole ɽetǝɽeteo ldǝnanaice rǝmwa ŋaɽrwa. orn buṯrus gaṯa,
44010047	eda gǝnǝŋ gaɽǝwađaṯa ganeđa ṯa leđa ildi laneini mamuḏiya, ildi laneinu usila gatǝɽe gǝrǝmwa garno nanda?
44010048	na galwaɽǝṯǝlo ṯa alneini mamuđiya irnga gǝyesu masiya. orn ldeɽǝđe buṯrus ṯa alǝɽaŋǝlda ñoman ñǝmaṯan.
44011001	orn leđa lǝđweinu na lorǝba lǝkanisa lafo alo yuḏiya, lano ṯa leđa ildi gerṯa laɽo yawuḏ lërrǝŋeinu ŋen ŋǝrǝmwa eum.
44011002	orn ndǝ buṯrus gabǝṯa alo yursalim leđa ildi lëndu ŋen ŋǝđuɽǝđǝnia ṯalɽwataiđo buṯrusga,
44011003	ldaṯa, agabǝɽo eleđa lero luɽǝđǝnia nǝñasǝlda eđa?
44011004	orn buṯrus galwaɽǝṯǝlo ŋen pređ igǝṯǝrria nǝŋaṯa,
44011005	igafo igafo alo yafa ṯiṯurṯu rǝmwa, orn ŋen ŋamiñiṯiñi. wagǝnǝŋ girǝwu elo garno al farǝđi yoɽra yakasǝnu alo marldwan niruwǝṯiñi nano.
44011006	orn ṯiseieu ŋope ninwane laŋge ɽruguđu, đwala đeđǝñwa na đirnuŋ na imwa yeicia na ndǝfia nelo.
44011007	na nene ole geiṯiñi ṯa, buṯrus, twođo ŋaɽiñe ŋase.
44011008	orn niyaṯa ndo elǝŋ yesu, wagero gǝnǝŋ gataŋa geicia gënṯiñi ëiñua lomanaŋ.
44011009	orn ole igi geṯiñi nano tǝŋ nǝŋaṯa, waŋge rǝmwa riđu gatǝɽe gerṯa agabaṯa ṯa gataŋa.
44011010	orn ŋen iŋi ŋaɽaico lorǝba ŋiɽijin orn waŋge nǝŋoɽǝbaṯe elo đǝge.
44011011	orn iliga lakǝl đurri leđa liɽijin larǝmaṯo eɽa igei igafau, lǝđweinṯiñi alo igaisariya.
44011012	na usila gǝrǝmwa galwaɽǝṯiñi ṯa ñaɽǝlda yerṯe igirǝwano eŋen ŋǝnǝŋ. orn ñaɽe lorldaiñala ildi laɽo đenǝŋ nǝŋamiñe gunto niñënṯi eɽa gǝmaji.
44011013	orn nǝŋǝndǝlwaɽǝṯi fǝṯau gaseicu mǝlaiyǝka đađǝru egeɽa gǝlëɽǝŋu, nḏǝmeiṯi ṯa, đwaṯo leđa alo yafa aɽe alundǝđi siman igi gënǝjǝnu buṯrus,
44011014	gënǝŋu giđ aŋǝndǝlwaɽǝṯi ŋen iŋi agiyëbǝrǝni na leđa pređ legeɽa gǝlaɽǝŋa.
44011015	orn ŋen igabǝṯa nole igaɽwata, usila gatǝɽe gǝrǝmwa nǝŋaliruwǝṯi enare ŋen ŋarno nanda ananoŋ.
44011016	orn nilǝŋǝđeini eŋen ŋelǝŋ yesu galwaɽo ṯa, yuanna gananaiđo mamuḏiya ŋawaŋa, orn ñaŋ ñagiđi ñananeini mamuḏiya usilaga gatǝɽe.
44011017	orn ndǝ rǝmwa ranaieǝlo đanaica đurri ŋen ŋarno ranaicǝnde ndǝ ñagëndu ŋcn ŋelǝŋ yesu masiya, igënǝñi esegi ṯa igađama rǝmwa eŋen ralwaɽo.
44011018	orn ndǝ lano ŋen iŋi ldabwaiñe ŋǝma, orn ldanaice rǝmwa ŋaɽrwa ldaṯa orn rǝmwa ranaico leđa ŋen ildi gerṯa laɽo al yawuḏ cum ṯa alǝŋgǝđeini ŋen eŋen ŋeicia aloɽǝbaṯe rǝmwa nano ṯa alamǝṯe.
44011019	orn leđa ilđi lalaldǝđǝnu alo ŋen ŋanṯa ŋen ŋubwa iŋi ŋatwođo eŋen ŋisṯǝfanus labǝɽo nwaldaŋ alo ifinigiya na igubrus na yanṯakiya orn lderṯe lǝbërrǝŋaicia leđa ŋen ŋǝrǝmwa illi al yawuḏ ǝrtođ.
44011020	orn lǝmaṯan iŋulu lalo igubrus na igirǝwaniya, ndǝ lënṯu alo yanṯakiya ldërrǝŋaici leđa ŋen ŋelǝŋ yesu, ilđi gerṯa laɽo al yawuḏ,
44011021	na đaŋ đelǝŋ yesu lafǝlđa na lwaiña ldëndi ŋen ldređeṯe elǝŋ rǝmwa nano.
44011022	ndǝ leđa lalo yursalim lano ŋen iŋi ldađwaṯe barnaba ṯa aŋaɽe alo yanṯakiya.
44011023	ndǝ geṯo na gaseicu đubwiđiya na đame đǝrǝmwa, nǝŋǝreṯe nano, gërrǝŋaicǝlo ŋen kaiñ ṯa alđuri ŋope eŋen ŋelǝŋ yesu araga gunto ŋenŋa ŋwonḏǝṯo,
44011024	ŋen ŋanṯa gënǝŋu gaŋǝra egare gwunḏǝjeinu usilaga gatǝɽe na đonaṯađa. na leđa lwaiña laɽǝjaiđo egelǝŋ yesu.
44011025	orn barnaba nǝgabǝṯa alo iṯarsus ṯa aŋǝpwaiñe sawul.
44011026	na ndǝ gafiđǝma gamǝma alo yanṯakiya. na lënǝŋulu larraiđo ikanisa iṯǝli đurri lërrǝŋaicu leđa ŋen lwaiña kaiñ. na alo yanṯakiya iliga lakǝl ṯalǝmis yënǝjǝnu masiyin ŋen ŋaɽnda.
44011027	na iñoman iñi anbiya yeṯo alo yursalim yabǝṯa alo yanṯakiya,
44011028	na gǝnǝŋ iŋulu ganṯa agabus gatwođo nǝŋǝlwaɽe usilaga gatǝɽe ṯa ŋorwaṯa ŋiđ aŋela ŋoɽra aŋëndi alo pređ, na ŋorwaṯa iŋi ŋeṯo iliga lǝkuluḏius.
44011029	na ṯalǝmis yëɽu ŋen enare ṯa yiđ aiyamǝđaṯe lorǝba lǝkanisa alo yuḏiya laŋgela, ŋen ŋarno laŋge rǝmwa ranaicǝlo ɽetǝɽeteo.
44011030	na ṯalǝmis niyiđi ṯia niyǝđwaṯe barnaba na sawul laŋgela enǝlǝŋ nǝkanisa alo yuḏiya.
44012001	iliga lakǝl elǝŋ ganṯa iruḏus gënđu leđa lǝmaṯan lǝkanisa nǝŋǝlnaice ŋen ŋubwa.
44012002	nǝŋaɽiñe yagub, orǝba gǝyuanna đoperređa
44012003	na ndǝ gwanwano ŋen iŋi ŋaŋǝra leđa nano lal yawuḏ nǝŋëndi buṯrus cum. ŋen iŋi ŋafo iliga lǝđǝsa ndǝ leđa laso aicǝba gaicǝfa.
44012004	orn ndǝ gëndǝma gëɽǝma isijǝn nǝŋǝđwaṯe askari ređ na đenǝŋ nemiñe yunto, niyela liga lnǝŋ marldwan na iliga lnǝŋ marldwan, gaṯa ndǝ đǝsa đaŋgaṯo giđ aŋǝmǝmaṯe leđa nëiñua.
44012005	na buṯrus gërǝmǝjeinia isijǝn, orn leđa lǝkanisa lafo laṯurṯia rǝmwa araga gunto eŋen ŋǝlëɽǝŋu.
44012006	na ulǝŋgi gakǝl đurri ndǝ iruḏus gwonaṯa gamamaṯa leđa nëiñua buṯrus gafo gandro askariya iɽijan yëɽiṯǝma iligano gakasǝnu nuriđana niɽijan, orn askari yafo igëuwǝr yarǝmoṯwa sijǝn.
44012007	na mǝlaiyǝka đelǝŋ rǝmwa nḏela na arrerre nǝŋǝwađialo isijǝn, na mǝlaiyǝka đabǝɽu buṯrus aŋǝno nḏǝmatuđi iŋuriđ nḏaṯa, twođo taltal. na nuriđa nǝmiɽi raŋ.
44012008	na mǝlaiyǝka nḏǝmeiṯi ṯa arǝnijǝnu ndrena na nḏǝbina nǝrǝmanǝña. nǝŋiđi ṯia. orn mǝlaiyǝka nḏǝmeiṯi tǝŋ ṯa, tërǝnu molfaya isi yaɽo erena gǝṯǝña na ŋaiñǝteṯe.
44012009	nṯia nǝŋǝmiñe ṯaŋǝteṯo, orn nǝŋaijǝbeṯe ṯa ŋen iŋi ŋiđǝnu mǝlaiyǝkađa ŋaɽo đeṯam, orn gaṯa aŋgaica gaseicu ŋen iŋuriđ.
44012010	ndǝ lamiñaṯo askari yeɽnda na yomǝn inḏurṯu ldarǝmaṯe igëuwǝr yipeini, ëuwǝr isi eređeṯo nǝsuk, yǝgǝgiđǝnṯǝlo mǝɽǝmǝɽeñ, na lamiñaṯo ndëuwǝr lderlde mǝnna mǝnna na ram ldǝpërǝđǝniano mǝlaiyǝkađa.
44012011	na buṯrus galǝŋinnano ṯa gëbǝrnu nǝŋaṯa ṯa, điñǝđi igaliŋeṯo ṯa elǝŋ yesu gađwaṯo mǝlaiyǝka đǝlëɽǝŋu nḏëbǝriñi eđaŋ điruḏus na eŋen pređ iŋi leđa lal yawuḏ laiñǝṯurṯi.
44012012	orn ndǝ galiŋeṯo ṯa ŋen iŋi ŋǝđeṯam nǝŋaɽe egeɽa gǝmiriam, lǝŋgen yuanna igi ganṯa margus, igi leđa lwaiña lafo laurarraiđia ṯalṯurṯu rǝmwa.
44012013	orn buṯrus gabǝɽu đǝpundri đëuwǝr yeɽa na ŋere nǝŋela ŋanṯa ruḏa ṯa aŋalǝŋeṯe ŋen,
44012014	orn ndǝ ŋaliŋeṯo ole gǝbuṯrus nǝŋǝreṯe nano kaiñ na nǝŋerṯe ŋǝmagagiṯi, orn ŋobǝđaṯo egwaŋ nǝŋalwaɽǝṯi leđa ṯa, buṯrus gëni gaṯurwa igëuwǝr.
44012015	na leđa ldǝmeiṯi ṯa agǝramǝɽua. orn ṯaŋǝlwaɽo ṯa đeṯam fǝŋu. na lënǝŋulu ldaṯa fǝmǝlaiyǝka đǝlëɽǝŋu.
44012016	orn buṯrus ṯaŋëpu đǝpundi mǝldin, na ndǝ lǝgǝgiđu lanwanǝma ldirǝwano kaiñ.
44012017	orn buṯrus nǝŋǝlabeiṯi đaŋ elo ṯa alɽaŋe aten, nǝŋǝlǝlwaɽǝṯi ŋen ṯau elǝŋ ycsu gëbǝrma isijǝn. nǝŋaṯa lwaɽǝṯr yagub ŋen iŋi na lorǝba cum. orn nǝŋamiñe nǝŋaɽe alo yarto.
44012018	na ndǝ ëđǝñin gaɽo đǝge ŋen nǝŋwaiñǝṯe igaskari ŋen ŋanṯa buṯrus gero.
44012019	na ndǝ iruḏus gapwaiñǝma na gero gamafiđia ginḏeicu askari na gagariñaiđo ṯa aiyǝmamǝm aiyǝɽiñini. orn nǝŋǝtwođe alo yuḏiya nǝŋaɽe alo igaisariya nǝŋafeṯe tu.
44012020	orn iruḏus nǝŋǝciṯano eleđa lalo isur na isiḏa, na lënǝŋulu ldǝmeṯa nano ŋenŋa ŋunto, orn lariđicu bilastǝs eŋen eŋen, maji gađuɽǝđǝnṯia elǝŋ, ldeɽǝde elǝŋ ṯa alṯoɽaṯe ŋen aŋǝreṯe nano, ŋen ŋanṯa alo esen leđa lamama lalasǝni egelǝŋ.
44012021	orn iloman ildi lëɽǝnu elǝŋ iruḏus garrǝpo ndrena nano nǝŋǝlǝŋe na nǝŋǝɽaŋe nal kurs ṯaŋǝɽwatiṯu leđa.
44012022	na leđa larǝjaico ole ldaṯa, ole igi gǝrǝmwa, gerṯa geđa.
44012023	na ram mǝlaiyǝka đelǝŋ yesu đabǝɽuma ŋen ŋanṯa gero ganaiea rǝmwa ŋaɽrwa, orn luđa ṯalmaso nǝŋaiye.
44012024	orn ŋen ŋǝrǝmwa ṯaŋǝkaɽǝjaiđo ṯa ŋoɽra.
44012025	na barnaba na sawul loɽǝbǝđo alo yursalim ndǝ laɽiñađaṯo ŋǝmëɽria đǝge, ldame yuanna igi ganṯa margus.
44013001	na ikanisa alo yanṯakiya anbiya yëni na leđa labërrǝŋaiđia ŋen. fǝbarnaba, na simaun igi ganṯa nijar, na lukiyus galo igirǝwaniya, na manayin igi lamǝṯo eɽa gunto iruḏusga gaɽo elǝŋ, na sawul.
44013002	ndǝ lafo labuŋṯia rǝmwa, na laɽaŋo ŋorwaṯaŋa, usila gatǝɽe gǝrǝmwa gǝlwaɽǝṯǝlo ṯa, ëɽr barnaba na sawul alǝsoŋ ṯa aliṯiñi ŋǝmëɽria iŋi gwundǝđeieǝlo.
44013003	orn ndǝ laɽaŋo ŋorwaṯaŋa laṯurṯu rǝmwa ldǝlëɽi raŋ nǝŋǝɽwa ldǝlǝđwaṯe.
44013004	na ildi liɽijan lǝđweinu eŋen ŋusila gatǝɽe labǝɽo alo isalukiya, na tu lënṯu iđǝpundr đǝŋau ldabǝṯa alo igubrus.
44013005	ndǝ larǝmaṯo alo isalamis ldërrǝŋaiei leđa ŋen ŋǝrǝmwa imajma yal yawuḏ. na lafo yuannala galamǝđaṯa.
44013006	nd lërrǝŋaicu leđa ŋen alo pređ, alo isi yerṯo neɽa ano ŋawa ŋakëđiṯu iligano, ldarǝmaṯe irnuŋ gǝnǝŋ gǝbernia bafus ldǝfiđi maji gaɽo yawuḏ gaɽo uđǝmi na gaɽo nabi eŋaɽǝwen ganṯa baryesu.
44013007	lafo majiga goɽra iŋǝmëɽria ŋǝlǝŋ, ganṯa sǝrjius bulǝs, gënǝŋu gerṯo ŋaṯǝɽa ŋoɽra eŋen pređ. na gënǝŋu gundǝđu barnaba na sawul ṯa aŋalnaṯe ŋen ŋǝrǝmwa.
44013008	orn maji igi gaɽo uđǝmi, igi irǝŋ gǝlëɽǝŋu gwomǝn ganṯa alim, gagealo ŋen ŋanṯa gaber gwonaṯa ṯa maji igi goɽra gǝbendia ŋen ŋǝrǝmwa.
44013009	orn sawul, igi ganṯa bulus cum, gwunḏǝjeinu usilaga gatǝɽe, ṯaŋǝmaseicu kaiñ,
44013010	nǝŋaṯa aganǝŋa ŋaŋgi agaɽo ŋere ŋǝseṯan, agageo ŋen pređ ŋuđǝrwaṯo, agwunḏǝjeinu ŋađǝna nano na ŋenŋa ŋeicia tǝmǝtǝm, agabwaiña ṯa agagera đađ đǝrǝmwa iđi đuđǝrwaṯojaica?
44013011	na điñǝđi đaŋ đelǝŋ yesu đafǝŋa nano. agiđi ŋǝrǝmiṯi ṯa ŋerṯe agǝseiđia ëđǝñina liga lǝmaṯan. na ram nǝŋǝrǝmiṯi ṯaŋapwaiño eđa gǝmakendi eđaŋ ṯaŋǝmirldu.
44013012	orn maji goɽra ndǝ gaseicu ŋen ŋiđǝnu nǝŋëndi ŋen, ŋen ŋanṯa gafo girǝwano iđërrǝŋaiđia đelǝŋ yesu.
44013013	orn bulusanda ldǝtwođe alo ibafus, lđabǝṯa alo ibarja alo yanṯa bamfiliya. na yuanna gaṯađǝlo nǝŋoɽǝbaṯe alo yursalim.
44013014	orn lënǝŋulu ldamiñe alo ibarja ldabǝṯa alo yanṯakiya alo ibisiḏiya. iloman lǝđǝmiñǝniano lđënṯi imajma ldǝɽaŋalo.
44013015	ndǝ nǝlǝŋ nal majma nëgǝriṯi leđa ŋen ŋađam gǝmusa na ŋal anbiya đǝge neɽǝđe bulusanda ṯa, lorldaiñanda ndǝ ñagerṯo ŋen ṯa ñagabërrǝŋaicia leđa, ërrǝŋaicǝrldo.
44013016	orn bulus nǝŋǝtwođe nǝŋabǝce đaŋ elo nǝŋaṯa, leđa lisrayil na ildi liđǝña rǝmwa, nǝr,
44013017	rǝmwa rǝleđa ilëndr lisrayil rënǝŋu roṯo papanda ildëndr na riđǝlo loɽra ndǝ lafo alo imasr, na đaŋđa đǝbeini elo ndrǝlamiñi.
44013018	na garno nṯǝli eređia marldwan ragagariñaṯǝlo eđǝñwa.
44013019	na ndǝ ramǝndađo leđa lerṯo ole ɽetǝɽeteo laiyǝn đenǝŋ nemiñe iɽijan alo ikanan, ndrǝlakarnǝđiṯi đuđa ndrǝlnanaice garno nṯǝli miyya marldwan na eređia đenǝŋ.
44013020	orn ndǝ nṯǝli naŋgaṯo ini rǝmwa rǝnaicǝlo al gaḏianda, orn ndǝ al gaḏianda ildi đǝge rǝnaicǝlo samwil igi gaɽo nabi.
44013021	orn leđa ldǝmeɽǝđe elǝŋ goɽra đǝge, na rǝmwa ranaicǝlo sawul iđia gǝgayis eleđa lǝbenyamin, ŋen ŋanṯa nṯǝli eređia marldwan.
44013022	na ndǝ raŋgeicǝma đǝge ndrǝtuđi ḏawuḏ gaɽo elǝŋ egen, ndraṯa, igafiđu ḏawuḏ iđia gǝyassi, maji gerṯo ara garno gǝlëɽǝñi igi giđ aŋiđi ŋen pređ igwonaṯa.
44013023	orn iliđia lǝmaji igi lǝnḏurṯu rǝmwa ranaico israyil đëbǝri, fǝŋu yesu, garno rëɽu ŋen pǝnđe.
44013024	ndǝ gamǝlu geṯo yuanna gërrǝŋaicu leđa pređ lisrayil ṯa mamuḏiya yaɽo đamǝđaṯa đǝđaṯađa ŋen ŋeicia na đǝđoɽobaṯa rǝmwa nano,
44013025	na ndǝ yuanna gafo ṯwaiñ gaɽiñǝđaṯa ŋǝmëɽria ŋǝlëɽǝŋu gaṯa, ñaganǝñaŋ ñagaṯa fiñi esegi? igero gaɽo al masiya orn eđa gëni gǝnǝŋ giđ aŋǝñela nḏurṯu na igero igarǝjađaṯa eŋen ṯa igobaica yar ano yǝnḏǝbina nǝrǝmanǝŋ rǝlëɽǝŋu.
44013026	lorldaiñ, liđia lamǝcu gibrayim, na ildi lafǝndau liđiña rǝmwa ŋen ŋađweinṯǝndr iŋi ŋǝđëbǝri iđi.
44013027	ŋen ŋanṯa leđa ildi lafo alo yursalim na nǝlǝŋ enen laijǝba yesu na ŋen ŋal anbiya iŋi ŋaɽwatǝni ñoman pređ ñǝđǝmiñǝniano, lënǝŋulu laɽiñađaṯo ŋen iŋi ndǝ lanedǝma, ldǝmakarme.
44013028	lero lafidia ŋen ŋǝnǝŋ ṯa almauɽiñe orn leɽǝdo bilaṯus ṯa aŋǝɽiñǝni.
44013029	orn ndǝ laɽiñadaṯo ŋen pređ ŋǝwërđǝnu eŋen ŋǝlëɽǝŋu liruwǝma iđuɽi ldǝmëɽi eđel.
44013030	orn rǝmwa ratuđima eŋǝɽaiñ,
44013031	na ñoman ñwaiña gamiñiṯu leđa ildi latođǝlda alo ijalil labǝṯa alo yursalim, na điñǝđi laɽo đamǝđaṯa đǝlëɽǝŋu eleđa.
44013032	na nanda ñagǝndërrǝŋaicia ŋen ŋaŋǝra ṯa ŋen iŋi rǝmwa rëɽǝṯu papanda lǝpǝnde,
44013033	iŋi rënǝŋu raɽiñǝđiṯǝndr lëŋgr lǝgaɽr ñere eñen ndǝ ratuṯǝndr yesu, garno ŋen ŋǝwërđǝnu egađam gǝmasmur iɽijan ṯa, aganǝŋa agaɽo iđia gǝlëɽǝñi, iloman ildi igalǝŋaŋa.
44013034	na eŋen iŋi ṯa rǝtuđǝma eŋǝɽaiñ gaber giđ aŋoɽǝbaṯe ṯa aŋaieǝbǝre tǝŋ, raṯa, igiđi indǝnaice đǝbuŋṯia iđi đatǝɽe na đaɽo đeṯam iđi igëɽǝṯu ḏawuḏ.
44013035	ralwaɽo cum imasmur gwomǝn ṯa, agaber agaŋgiṯi eđa gatǝɽe gǝlaɽǝŋa aŋaicǝbǝre.
44013036	ŋen ŋanṯa ḏawuḏ ndǝ giđu ŋǝmëɽria ŋǝrǝmwa đǝge gandro eŋǝɽaiñ nǝŋurǝni eṯenandala, nǝŋaieǝbǝre,
44013037	orn igi rǝmwa ratuđima gero gaicǝbǝro.
44013038	orn ŋgiṯr ŋen iŋi aŋǝlǝŋini eñaŋ, lorldaiñ, ṯa ŋen iŋi ñagano diñǝđi ŋǝđǝŋgeinia đǝŋen ŋeieia iđi đafo imaji igi,
44013039	na iŋu leđa pređ ildi lëndu ŋen alëbǝrni eŋen pređ iŋi lero laɽǝwađaṯa ṯa lëbǝrni igal ganun imusa.
44013040	orn rǝmoṯr ŋen ṯa ŋen aŋerṯe ŋǝndeṯa nano iŋi al anbiya yalwaɽo,
44013041	ṯa, nwanǝđr, ñaŋgi ñagǝđama ŋen, irǝwarano na ñaiye ŋen ŋanṯa igëbǝđia ŋen ŋǝnǝŋ iliga eldalo na ŋen iŋi ñagaber ñagidi ñagaŋǝnṯi kwai kwai ndǝ eđa gǝnǝŋ galwaɽǝṯǝnde.
44013042	na ndǝ lamiñaṯo ndëuwǝr leđa leɽǝđǝlo kaiñ ṯa aldërrǝŋaiee ŋen iŋi tǝŋ ndǝ loman leṯo lǝđǝmiñǝniano tǝŋ.
44013043	na ndǝ ŋen ŋamǝndëđǝnu leđa lwaiña, ildi laɽo al yawuḏ na ildi larto lëndu ŋen, lateṯo bulus na barnaba, ildi lalwaɽǝṯǝlo ŋen araga gunto ṯa alɽaŋe ŋope eŋen ŋǝđubwiđiya na đame đǝrǝmwa.
44013044	orn ndǝ loman leṯo lwomǝn lǝđǝmiñǝniano leđa larraiđo lwaiña kaiñ ṯa alne ŋen ŋǝrǝmwa.
44013045	orn ndǝ leđa lal yawuḏ laseicu leđa lwaiña ldǝciṯano, ṯalǝkuɽǝbǝjǝđǝṯu eŋen bulusala, ldǝmware.
44013046	na bulus na barnaba lalwaɽǝṯǝlo nëiñua ŋǝđaiña ŋero, lđaṯa ŋen đeṯam ṯa ñagano ŋen ŋǝrǝmwa ananoŋ ñaganǝñaŋ. orn điñǝđi ŋen ŋanṯa ñaganeđo na ñagamo đǝskinia ntam enalo ṯa ñagero ñagarǝjađaṯa eŋen ṯa ñerṯe đamǝṯia đǝbǝɽǝbǝte, orn đǝge ñagabërrǝŋaice leđa ŋen ildi gerṯa laɽ al yawuḏ
44013047	ŋen ŋanṯa elǝŋ rǝmwa rwalwaɽǝṯǝnde ṯa, igëɽǝnde ñagaɽ arrerre ŋen ŋanṯa leđa ildi gerṯa laɽo al yawuḏ ṯa ñananaiđe đëbǝri alo pređ na ltuŋga đǝrti.
44013048	na ndǝ leđa lano ŋen iŋi ildi gerṯa laɽo al yawuḏ ldaŋǝreṯe nano ṯaloɽre ŋen ŋelǝŋ yesu, na ildi rǝmwa roṯǝlo pǝnde ram ṯa alame đamǝṯia đǝbǝɽǝbǝte ldëndi ŋen.
44013049	na ŋen ŋelǝŋ yesu ŋǝlaldǝđǝni alo pređ.
44013050	orn leđa lal yawuḏ ldatuđi nare nǝliji ɽrlda eŋen ildi laŋǝra eŋen, ṯaŋǝbuŋṯu rǝmwa na leđa loɽra lalo yakǝl, ldǝnanaiee bulus na barnaba ŋen ŋubwa ldǝlmiñe alo esen.
44013051	orn bulus na barnaba labuɽuṯǝlo abǝɽǝtua erǝmanǝña eren, nǝlṯađe lđabǝṯa alo igunia,
44013052	na ṯalǝmis yunḏeinu enare đaŋǝrađa nano na usilaga gatǝɽe.
44014001	orn alo igunia lënṯu ndǝm imajma yal yawuḏ ldǝlërrǝŋaiee ŋen ŋabǝɽaŋa ŋusila gatǝɽe orn lwaiña lal yawuḏ na lal yunaniyin lano ldëndi ŋen.
44014002	orn leđa lal yawuḏ ildi lero labendia ŋen lǝtuđeieu leđa ŋen enare ildi gerṯa laɽ al yawuḏ, ldǝɽriđici eŋaṯǝɽa ṯa alǝgea lorǝba lǝkanisa.
44014003	orn bulus na barnaba laɽaŋa alo yakǝl ñoman ñwaiña ṯalërrǝŋaicu leđa ŋen ŋelǝŋ yesu lero ŋǝđaiña nano, na gënǝŋu gaɽo đamǝđaṯa eŋen ŋǝlëɽǝŋu iŋi ŋǝđubwiđiya na đame đǝlëɽǝŋu, na giđu ŋen ŋoɽra na aŋwara raŋra eren.
44014004	orn leđa lalo yakǝl lakarnǝđiano, lǝmaṯan lwonaṯa ŋen ŋal yawuḏ na lǝmaṯan lwonaṯa ŋen ŋǝleđa lǝđweinu.
44014005	orn ŋen ŋafo eleđa ildi gerṯa laɽ al yawuḏ na igal yawuḏ cum na enǝlǝŋ enen, ṯa aldëndi na aldamǝndaiye ŋwandraŋa.
44014006	orn ndǝ lalǝŋinnano ldobǝđaṯe alo ilisṯra na iḏarba alo ilikoniya na alo pređ tu,
44014007	na ṯalërrǝŋaicu leđa ŋen ŋaŋǝra ŋǝrǝmwa alo yakǝl.
44014008	orn alo ilisṯra maji gëni gǝnǝŋ gaɽaŋa alo igi gaijǝba rǝmanǝñara, gǝlǝŋǝnu egare gǝlǝŋgen gaɽo ṯia, gaijǝba gabǝrlda kwai kwai.
44014009	maji gano bulus gaɽwata, na bulus ṯaŋǝmaseici kaiñ galǝŋinnano ṯa gënǝŋu gerṯo đonaṯa ṯa aŋeiđini,
44014010	nǝŋalwaɽe olega goɽra, nǝŋaṯa, twođo ŋǝđuri. orn nǝŋǝborṯe elo ṯaŋerldo.
44014011	na ndǝ leda pređ lanwano ŋen iŋi bulus giđu, lalwaɽo pǝlelo olega galo ilikoniya ldaṯa, imwa niyirǝwǝṯǝndau yarno leđa.
44014012	na leđa lënǝcu barnaba sifs na bulus armis, ŋen ŋanṯa gënǝŋu goɽra eŋen.
44014013	orn kana irǝmwa irri ranṯa sifs, irri rerṯo eɽa gǝlëɽǝŋu eđađ iđi đǝbenṯia irnuŋ igi, yamo ñǝnḏǝri na ŋǝđobǝra ŋen ŋanṯa yonaṯa yanaica rǝmwa eren đǝɽǝđinia leđala igëuwǝr yirnuŋ.
44014014	ndǝ leđa lǝđweinu, barnaba na bulus lano, lagero ndrena enen ldobađaṯe leđa nano ndëuwǝr ṯaɽrajaico ole,
44014015	ldaṯa, leđa bǝṯrau. ñagëbǝđia ṯia eđa? nanda ñagaɽo leđa cum, ñagarno ñaŋ na ñagandërrǝŋaicia ŋen ŋaŋǝra ṯa ñaŋgiṯi ŋen iŋi ŋǝpiano ñateṯe rǝmwa ramǝṯo irri riđu elo na alo na ebarlda na laŋge pređ ildi lafǝlau.
44014016	iliga lǝpǝnde raŋgiṯu leđa ṯalerldo eŋen eŋen,
44014017	orn rerṯo đamǝđaṯa đǝlëɽǝŋr jaica jaica, ŋen ŋanṯa rënǝŋu riđu ŋen ŋame ranaieǝnde ŋawa ŋađǝne na lalǝsǝni igiṯǝli, na nare enalo ldǝbeṯe ldǝŋǝreṯe nano.
44014018	ndǝ leđa lano ŋen iŋi lwonaṯa ṯa lalnaieia đǝɽǝđinia mǝldin orn ldǝŋgiṯi ŋen.
44014019	orn al yawuḏ yeṯo alo yanṯakiya na alo igunia yanaieo leđa ŋen niyǝtuđi nare enen orn leđa ldamǝndaiye bulus ŋwandraŋa ldamabǝleđeṯe ndëuwǝr ldaṯa gaiyo.
44014020	orn ṯalǝmis yarraiđǝma nano yëɽiṯima iligano nǝŋatwođe nǝŋoɽǝbaṯe alo yakǝl na iloman leṯeɽe lđabǝla barnabaga alo iḏarba.
44014021	ndǝ lërrǝŋaicu leđa ŋen ŋaŋǝra ŋǝrǝmwa alo yakǝl na leđa lwaiña lateṯǝlo ldiđǝni ṯalǝmis, lđoɽǝbaṯe alo ilisṯra na alo igunia na alo yanṯakiya,
44014022	lamađaṯa ṯalǝmis eŋen ŋǝrǝmwa lalwaɽǝṯǝlo ṯa alđuri ŋope alerṯe đonaṯa, lđaṯa, lǝgǝbenṯiar eŋǝlǝŋe ŋǝrǝmwa đirǝnḏeiniađa đwaiña na ŋenŋa ŋubwa.
44014023	na ṯalṯurṯu rǝmwa ṯalɽaŋo ŋorwaṯaŋa ṯa alëndi leđa ildi rǝmwa ronaṯa ṯa alǝɽeṯe nǝlǝŋ ikanisa pređ, na leɽǝđo elǝŋ yesu ṯa aŋǝlǝbuŋṯi ildi lëndu ŋen ŋǝlëɽǝŋu.
44014024	orn lamiño alo ibisiḏiya ldeṯa alo ibamfiliya,
44014025	na ndǝ lërrǝŋaicu leđa ŋen ŋǝrǝmwa alo ibarja leṯo alo yaṯalia.
44014026	orn latwođo tu iđǝpundr đǝŋau ldabǝṯa alo yanṯakiya, alo isi kanisa yađwaṯǝlo ṯa aliđi ŋǝmëɽria ŋǝrǝmwa iŋi laɽiñǝđaṯo.
44014027	na ndǝ larǝmaṯo đǝge larreiđu leđa lǝkanisa ldǝlǝlwaɽǝṯi ŋen pređ rǝmwa riđu ŋulda na ragagiđu ëuwǝr eleđa ildi gerṯa laɽ al yawuḏ ṯa alaɽǝwađaṯe lǝberṯia đonaṯa.
44014028	na laɽaŋa tu ñoman ñwaiña ṯalǝmisya.
44015001	orn leđa lǝmaṯan leṯo alo yuḏiya ṯalërrǝŋaieu leđa ŋen, ldaṯa, ndǝ ñagero ñaguɽǝđǝnia garno ŋen ŋǝpǝnde ŋǝmusa ñagaber ñagaɽǝwađaṯa ñagëbǝrni.
44015002	na ndǝ bulus na barnaba lukuɽǝbijǝđǝṯu leđala ole kaiñ, bulus na barnaba na leđa lǝmaṯan lǝđweinu alo yursalim ŋen ŋanṯa aɽrraiđe leđala lǝđweinu na nǝlǝŋna nǝkanisa eŋen iŋi.
44015003	orn ildi lorǝba lǝkanisa lǝđwaṯǝlo lamiño alo yǝfimgiya na alo isamǝri lalwaɽǝṯu leđa lǝkanisa tu ṯa leđa ildi gerṯa laɽ al yawuḏ lano ŋen ŋǝrǝmwa ldëndi. na ndǝ lano ŋen iŋi ldaŋǝreṯe nano kaiñ.
44015004	ndǝ bulusanda larǝmaṯo alo yursalim leđa lǝkanisa tu leđala lǝđweinu na nǝlǝŋanda nǝkanisa lamǝlo eđađ lđǝlaŋërṯe nano. na bulusanda lǝlwaɽǝṯǝlo ŋen pređ rǝmwa riđu ŋulda.
44015005	orn leđa lǝmaṯan ildi lëndu ŋen laɽo al farisiyin, latwođo ldaṯa, ŋen đeṯam leđa ildi aluɽǝđǝni na alërrǝŋeini ŋen ṯa aɽrǝmoṯe ŋen ŋal ganun imusa.
44015006	na leđa lǝđweinu na nǝlǝŋ nǝkanisa larraiđo lđǝɽo ṯalinḏeicu ŋen iŋi.
44015007	na ndǝ laɽwataiđo liga lwalano buṯrus nǝŋǝtwođe nǝŋǝleiṯi ṯa, lorldaiñ, ñagaliŋeṯo rǝmwa rundǝđiñi bǝtëgǝlǝŋ eñaŋ ṯa leđa gerṯa laɽ al yawuḏ liđ alne ŋen ŋǝrǝmwa ëiñuaya ilëɽǝñi na alëndi.
44015008	na rǝmwa irri raliŋeṯo nare nǝleđa raɽo đamǝđaṯa eđen, ranaicǝlo usila gatǝɽe gǝlëɽǝŋu ŋen ŋarno rǝnaicǝndr,
44015009	na rero rǝnaicǝndr ŋen ɽetǝɽeteo, rǝnaicǝndr ŋen ŋunto, orn rwasǝlo enare đonaṯađa.
44015010	orn ñagabinḏeica rǝmwa eđa? ñaganaicia ṯalǝmis isi ŋen ŋinia papanda igëndr lero laɽǝwađaṯa na nëndr lǝgerr lǝgaɽǝwađaṯar ?
44015011	orn lagëndr ŋen ṯa lǝgiđr alëbǝrnr đǝnaicađa đelǝŋ yesu, ŋen ŋarno ŋulu.
44015012	orn leđa pređ labwaiña ŋǝma, lanaṯo barnaba na bulus ndǝ lalwaɽǝṯǝlo ŋen ŋoɽra na aŋwara ildi rǝmwa riđǝlo eŋen eŋen eleđa gerṯa laɽ al yawuḏ.
44015013	ndǝ lalwaɽo đǝge yagub nǝŋaṯa, lorldaiñ naṯiñr.
44015014	siman galwaɽǝṯǝndr ŋen ŋǝrǝmwa ndǝ reṯo leđa nano gerṯa laɽ al yawuḏ ŋen ŋaɽnđa ṯa arëndi leda lǝmaṯan eleđa ildi ṯa alme irǝŋ gǝlëɽǝŋu.
44015015	na ŋen iŋi ñagano điñǝđi na ŋen iŋi ŋal anbiya yǝpǝnde ŋaɽo ŋunto ŋen ŋanṯa ŋen ŋǝwërđǝnu egađam gǝrǝmwa ṯa,
44015016	rǝmwa ralwaɽo ṯa, orn igiđi yoɽǝbǝđe na igiđi yabǝjeđi eɽa gǝḏawuḏ tǝŋ, igi giɽu, igiđi yaṯoɽaṯe laŋge ǝllëɽǝŋu ildi liɽu iltuđi,
44015017	igiđi yiđi ṯia ṯa leđa ildi lǝṯënu alǝpwaiñe elǝŋ rǝmwa, na ildi pređ gerṯa laɽ al yawuđ alënǝjǝni irǝŋga gǝlëɽǝñi.
44015018	rǝmwa ralwaɽo ŋen iŋi irri ranaicǝndr ŋen pǝnde.
44015019	orn igwalwaɽo ṯa lǝgaber lǝgaicwariar leđa ildi gerṯa laɽ al yawuḏ ildi lëndu ŋen ŋǝrǝmwa,
44015020	orn aldǝnaier ađam ṯa alǝŋgiṯi laŋge ildi ltaŋa ildi leđa ldukwuđiñǝṯialo, na ŋen pređ iŋi ŋataŋa ŋaŋǝno, na laŋge pređ ildi laiyo mǝɽǝmǝɽeñ ŋǝfǝni ŋero ŋirǝwa, na ŋen ṯa leđa labëkëɽi ŋǝfǝni egaicǝba lasa.
44015021	ŋen ŋanṯa đërrǝŋaiđia iđi đǝmusa đafo alo pređ nṯǝli pređ ŋen ŋanṯa đǝɽwatǝni imajma ñoman pređ ñǝđǝmiñǝniano.
44015022	orn leđa lǝđweinu na nǝlǝŋ nǝkanisa na leđa pređ lǝkanisa laṯa ṯa ŋen ŋame lǝgǝbendiar leđa egworǝb lǝmaṯan inënd aldǝđwaṯr bulusala na barnaba alo yanṯakiya. orn ldǝđwaṯe yauđa gënǝjǝnu barsaba na sila, ildi loɽra eleđa lǝkanisa.
44015023	lǝđwaṯǝlo ađamga igi gaṯa, fǝnanda leđa lǝđweinu na nǝlǝŋ nǝkanisa ñaŋgi ñagaɽo lorldalo, ñageɽǝđo lorldaiñ eleđa gerṯa laɽ al yawuḏ, ildi lafo alo yanṯakiya na alo isuriya na alo ikilikiya.
44015024	ñagano ŋen ṯa leđa lǝmaṯan inanda liđǝnde ñagagǝrđa ŋenŋa eŋen ŋaijǝbinṯǝnde nano ildi ñagero ñagalǝđwaṯa ŋenŋa iŋi,
44015025	na ŋen ŋafǝṯia ŋen ŋaŋǝrǝnde nano imajlis esaiñ ṯa ñagǝbendia leđa inanda lǝmaṯan ṯa ñandǝlǝđweiṯi barnabaga na bulus ildi ñagubwaliya.
44015026	ildi lënṯu eŋǝɽaiñ ŋen ŋanṯa elǝŋ igëndr yesu masiya.
44015027	orn ñagwađwaṯo yauđa na sila, na lënǝŋulu liđ alandǝlwaɽǝṯi ŋen iŋi ëiñuaya đurri.
44015028	ŋen ŋanṯa usila gatǝɽe na nanda ñagaṯa ṯa ŋen ŋaŋǝra ñagaber ñagandǝcwaria ŋenŋa ŋwaiña.
44015029	illi ñagwonaṯa ṯa ñaŋ ñerṯe ñagasa iđǝɽǝđǝnia đǝlaŋge lǝpiano ildi leđa lđukwuđiñǝṯialo walla ŋǝfǝni iŋi leđa labǝkëɽia igaicǝba walla laŋge ildi laiyo mǝɽǝmǝɽeñ na ṯa ñaŋgiṯi ŋen ŋeieia ŋaŋǝno, ndǝ ñagaṯađa ŋen iŋi pređ ñagëbǝđia ŋen ŋaŋǝra. a, đǝge, erṯr ŋabǝɽa.
44015030	orn ndǝ lǝđweinu đǝge ldabǝṯe alo yanṯakiya, ldǝrreiđi leđa đǝge ldǝlnaice ađam.
44015031	ndǝ leđa lëgǝriṯu đǝge ldaŋǝreṯe nano kaiñ.
44015032	na yauđa na sila, ildi laɽo anbiya đurri, lërrǝŋaicu lorǝba ŋen ŋope đurri lamǝđaṯǝlo ŋope.
44015033	ndǝ ldǝɽaŋe tu liga orn lorǝba loɽǝbaicǝlo eđađ đeɽǝđiađa đaŋǝra tǝŋ eleđa ildi lađwaṯǝlo.
44015034	orn ŋen ŋaŋǝra sila nano ṯa gaɽaŋa tu.
44015035	orn bulus na barnaba laɽaŋo alo yanṯakiya ldërrǝŋaiee leđa ŋen ŋelǝŋ yesu leđala larto eum.
44015036	ndǝ ñoman ñaŋgaṯo ñǝmaṯan bulus geiṯu barnaba ṯa, aɽe alnwane lorǝba ildi lǝgërrǝŋaieǝlo ŋen ŋǝrǝmwa ikanisa tǝmǝtǝm, gaɽe lafo ŋope.
44015037	na barnaba gwonaṯa yuanna igi gǝbernia margus ṯa alɽǝlda,
44015038	orn bulus gaṯa, gǝbanṯa lǝgaŋgiṯia yuanna igi gaṯađǝnde alo ibamfilia na gero ganda-mađaṯa iŋǝmëɽria iŋi ŋǝrǝmwa.
44015039	orn đeiciano nḏǝtwođe nḏǝlandǝđiano, ldǝbapërǝđǝniano ɽetǝɽeteo. barnaba gamo margus ldënṯi iđǝpundr lamiña alo yanṯa gubrus.
44015040	orn bulus nǝŋǝme sila ldabǝla na lorǝba lǝkanisa ṯalduṯurṯu rǝmwa.
44015041	lënǝŋulu ldabǝṯa eđađ đalo isuria na alo ikilikiya ldamǝđaṯe kanisa pređ.
44016001	na lënǝŋulu ldeṯa alo iḏarba na alo ilisṯra. na ṯalǝmis yafo tu yǝnǝŋ yanṯa ṯimǝđawus, lǝŋgen gaɽo yawuḏ gënđu ŋen ŋǝrǝmwa orn eṯen gaɽo yunani.
44016002	lorǝba pređ lalo ilisṯra na lalo igunia lubwamaiya.
44016003	na bulus gwonaṯa gamama ṯimǝđawus, nṯia guɽǝđǝma ŋen ŋanṯa al yawuḏ isi yafo alo isi aiyalǝŋinnano ṯa eṯen gaɽo yunani.
44016004	orn ndǝ labǝṯa kanisa pređ lërrǝŋaicǝlo ŋen ŋal ganun yǝkanisa isi leđa lǝđweinu na nǝlǝŋ nǝkanisa laṯoɽaṯo alo yursalim.
44016005	nṯia kanisa pređ yǝfiđu ŋabǝɽa iđonaṯa na leđa ṯalakaɽǝjaiđo egworǝb ñoman pređ.
44016006	na bulusanda lamiño alo ifrijiya na alo yǝgǝlaṯiya, orn usila gatǝɽe gǝrǝmwa ganeđo ṯa lǝbërrǝŋaicia leđa ŋen ŋǝrǝmwa alo yasiya.
44016007	na ndǝ laređǝđo aloya imisiya lonaṯa labǝṯa alo ibiđiniya orn usila gǝyesu ganeđo,
44016008	nṯia lamiñaṯo alo imisiya ldabǝṯa alo iṯruwas.
44016009	na bulus gaseieu ŋen iŋuriđ ulǝŋgi nǝŋaseici maji galo imakṯunia gađǝru, ṯaŋaṯa, elaŋ ŋeṯa alo imakṯunia ŋandǝmađaṯe.
44016010	na ndǝ bulus gaseicu ŋen iŋi, ram ldaṯa ṯa ñagabǝla, rǝmwa rundǝđǝnde ṯa ñërrǝŋaice leđa ŋen ŋaŋǝra ŋǝrǝmwa tu.
44016011	nṯia ñagatwođo alo iṯruwas iđǝpundr đǝŋau na ñagamo đađ iđi đuđǝrwaṯo đabǝṯa alo isamuđraki, na iloman leṯeɽe nǝñarǝmaṯe alo iniyabulis,
44016012	orn ñageṯo alo ifilibi, isi yaɽo suk yoɽra yalo imakṯunia na leđa lalo irumiya gerṯo ŋǝlǝŋe ŋalo isi. nǝñaɽaŋe alo isi ñoman ñǝmaṯan,
44016013	na iloman lǝđǝmiñǝniano ñagamiñaṯa nđëuwǝr, nǝñagabǝṯa đǝbarlda nano, ñagaṯa aŋgaiea alo yëni ñagauṯurṯia rǝmwa. na ñagaɽaŋalo ñagǝbërrǝŋaicia liji ɽrlđa ŋen ildi larraiđo tu.
44016014	na wuji gafo gǝnǝŋ gǝnna ŋen eŋaiñ ganṯa liḏiya galo iđiyaṯira, igi gǝbirldiđia nđrena nore đore đǝmǝnu, ṯaŋǝbuŋṯu rǝmwa, orn elǝŋ yesu gagagiđu ara gǝlëɽǝŋu ṯa aŋǝne ŋen ŋǝbulus.
44016015	orn ndǝ liḏiya ganeinu mamuḏiya na leđa pređ legeɽa gǝlëɽǝŋu, gënǝŋu geiṯǝnde ṯa ndǝ ñagaṯa ṯa igëndu ŋen ŋelǝŋ yesu đeṯam, eṯar eɽa gǝlëɽǝñi ñauɽaŋe. orn nǝñane nǝñabǝla.
44016016	na lomanaŋ ndǝ ñagabǝṯa alo iđǝṯurṯia rǝmwa ñagopǝđaiđo ŋerela ŋaɽ ebai ŋerṯo usila nano geieia, igi gwaɽwato ŋen ŋamǝlu ŋeṯo, na leđa ildi ŋǝđuɽǝđǝnṯǝlo lamama gǝrus eŋen ŋǝlëɽǝŋu ndǝ gwalwaɽo ŋen ŋamǝlu ŋeṯo.
44016017	na ŋere iŋi ŋǝteṯa bulus na nanda nǝŋarǝjaiee ole nǝŋaṯa, leda ildi lađuɽǝđinṯi rǝmwa irri roɽra ramiñaṯo laŋge pređ lǝndërrǝŋaieia ŋen ŋǝđëbǝria.
44016018	na ŋere ŋiđu ṯia ñoman ñwaiña. orn bulus nǝŋǝeiṯano nǝŋǝređialo nǝŋeiṯi usila geieia ṯa, igagariñaṯaŋa irǝŋga gǝyesu masiya ṯa ŋamiñe ŋere nano. orn usila geieia nǝŋamiñe nano liga ildi đurri.
44016019	orn ndǝ leđa ildi lerṯo ŋere laliŋeṯo ṯa ŋen ŋagǝro ŋǝgǝrus đǝge lëndu bulus na sila ldǝlabǝrldǝđeṯe nǝsuk nǝlǝŋ nëiñua,
44016020	na ndǝ leṯo nǝlǝŋ nano ldǝleiṯi ṯa, leđa ildi laɽo yawuḏ na liđu ŋen ŋwaiña alo esaiñ,
44016021	lërrǝŋaicu leđa ŋen iŋi al ganun esaiñ yaṯa ṯa ñagero ñagaɽǝwađaṯa ñagǝbendia walla ñagëbǝđia ŋen ŋanṯa ñagaɽo rumamym.
44016022	orn leđa ldǝtwođe leiciano, na nǝlǝŋ nǝlǝbǝrlđeđeṯe nđrena nano naṯa pǝrldo.
44016023	na ndǝ leđa lëpǝlo kaiñ ldǝlëɽi isijǝn na nǝlǝŋ nǝlwaɽǝṯi gafir isi yarǝmoṯwa sijǝn ṯa, rǝmoṯo majianda ildi ŋope.
44016024	ndǝ gafir yano ŋen iŋi yënǝeǝlo isijǝn egwaŋano niyǝlërǝnǝei rǝmanǝña esanḏug ŋen ŋanṯa alerṯe laɽǝwađaṯa lǝbǝrlda.
44016025	orn ulǝŋgiano bulus na sila laṯurṯu rǝmwa na ṯalalǝŋiṯu rǝmwa, na leđa ildi lakëndǝnu ṯalno.
44016026	orn ŋen nǝŋela taltal đuđa ṯađǝtësǝnu na ađuna yǝsijǝn ṯaiyǝtësǝnu na ram ipundri inëuwǝr nigagiđǝni pređ na nuriđa nemiñe erǝmanǝña pređ rǝleđa ildi lafo egwaŋ.
44016027	orn gafir isi yarǝmoṯo sijǝn ndǝ gatwođo iŋuriđ ṯaŋǝseieu nëuwǝr nagagiđǝnu pređ niyuɽǝđeini đoperre nǝŋaṯa gaɽiñǝni bǝɽan ṯayaṯa leđa lobǝđo pređ.
44016028	orn bulus ṯaŋamurundǝđu pǝlelo ṯaŋaṯa, ŋerṯe agasini aŋǝno. ñagëni pređ.
44016029	orn gafir niyǝđwaṯe eđa aŋǝmamǝṯi lamba niyobǝđaṯe egwaŋ, ṯaiyagǝđia aŋǝno niywođǝñiṯi bulus na sila alo erǝmanǝña,
44016030	na niyǝlamiñi niyaṯa, ya nǝlǝŋ, igëbǝđia ṯau ṯa yëbǝrni?
44016031	na lënǝŋulu ldǝmeiṯi ṯa, ëndu ŋen ŋelǝŋ yesu orn ŋëbǝrni na leđa ǝllaɽǝŋa cum.
44016032	na bulusanda ldǝmërrǝŋaiee ŋen ŋelǝŋ yesu na leđa legeɽa gǝlëɽǝŋu pređ.
44016033	na ulǝŋgi igi gafir niyǝlame niyǝlwase erëɽi, niyǝneini mamuḏiya na leđa ǝllëɽǝŋu pređ.
44016034	orn yënǝcǝlo eɽa gǝlëɽǝŋu, niyalnaice ŋǝsa, niyërṯi rǝmwa nano kaiñ na leđa legeɽa gǝlëɽǝŋu pređ ŋen ŋanṯa yëndu ŋen ŋǝrǝmwa.
44016035	na iloman leṯeɽe alo yakaro nǝlǝŋ nǝđwaṯe askari naṯa aiyǝđwaṯe bulusanda.
44016036	na gafir yalwaɽǝṯu bulus ŋen niyaṯa, nǝlǝŋ nađwaṯo ŋen ṯa ñagabǝla. twođr ñaɽe đǝge đaŋǝrađa nano.
44016037	orn bulus nǝŋǝleiṯi ṯa, nënǝŋulu nëpǝnde leđa nëiñua, ñagero ñagakǝmǝni, na ñagaɽo rumaniyin, na nǝndëɽi isijǝn. orn điñǝđi nǝđwaṯǝnđe ŋamǝɽa? ŋgiṯǝlo anela anǝndëbǝri.
44016038	askari yǝlwaɽǝṯu nǝlǝŋ ŋen iŋi na niđǝñiṯalo ndǝ lano ṯa ildi laɽo rumaniyin,
44016039	na neṯǝlo nano nǝlwaɽǝṯi bulusanda ṯa ñagiđu mǝnna. orn namiñeieǝlo nđëuwǝr nǝleiṯi ṯa, ŋgaṯr alo esaiñ.
44016040	na ndǝ lamiño isijǝn ldabǝṯa eɽa gǝliḏiya na ndǝ laseicu lorǝba lamǝđaṯǝlo eŋen ŋǝrǝmwa orn labǝla đǝge.
44017001	orn ndǝ lamiño alo yamfibulis na alo yabulunia larǝmaṯo alo iṯasǝluniki, alo isi yerṯo majma yal yawuḏ.
44017002	na bulus gënṯu, ŋen ŋarno gëbǝđia jaica, ldukuɽǝbijǝđǝṯi leđala eŋen ŋegađam gǝrǝmwa usbua iɽijin,
44017003	gërrǝŋaicǝlo ŋope ṯa ŋen đeṯam al masiya giđ aŋǝneini ŋen ŋubwa na giđ aŋatwođe eŋǝɽaiñ, nǝŋaṯa ṯa fǝyesu igi igandërrǝŋaicia ŋen ŋǝlëɽǝŋu, fǝŋu gaɽo al masiya đeṯam.
44017004	na leđa lǝmaṯan iŋulu lanaṯǝma na lënṯu eŋen bulusla na sila, na leđa lwaiña laɽo yunamyin cum, ildi ṯalbuŋṯu rǝmwa, na lwaiña ɽrlda cum ildi laɽo wasenanda lǝleđa loɽra.
44017005	orn al yawuḏ yagiaṯo bulusanđa eŋen lamo leđa ildi leicia eleđa lero ŋǝɽwa ldǝbwaiđe leđa, na leđa pređ lirnuŋ ldǝtođe ldǝciṯano na labǝṯa eɽa gǝmaji ganṯa yasun almađiñalo ŋen ŋanṯa aldǝmiñiṯi bulusanda.
44017006	orn ndǝ lero lǝfiđǝlo labǝrldeđa yasun na lorǝba lǝmaṯan eum lǝkanisa nǝlǝŋ nano, ldaṯa, leđa ildi lariđu leđa lalo isiano leṯo ëli eum
44017007	na yasun gaŋǝnṯǝlo. lënǝŋulu pređ lageo ŋen ŋelǝŋ goɽra gaisar ŋen ŋanṯa ldaṯa ṯa elǝŋ gëni gwomǝn ganṯa yesu.
44017008	na leđa na nǝlǝŋanda ldirǝwano ndǝ lano ŋen iŋi
44017009	na ndǝ yasunanda lǝnaico nǝlǝŋ waŋge ṯa aloɽǝbǝđe, nǝlǝŋ nǝlëbǝri.
44017010	na ram lorǝba ildi lafo eŋen ŋunto lađwaṯo bulus na sila alo ibiria ulǝŋgi, na ndǝ larǝmaṯo đǝge ldënṯi imajma yal yawuḏ.
44017011	orn al yawuḏ yalo isi yame eŋen yamiñaṯo isi yalo iṯasǝluniki ŋen ŋanṯa yaŋǝnṯu ŋen araga gunto, labirnḏeicia ađam gǝrǝmwa ñoman pređ ŋen ŋanṯa ṯalǝseicu ndǝ ŋen ŋaɽo ṯia.
44017012	orn lwaiña ldëndi ŋen, ildi ɽrlda cum wasenanda lǝleđa loɽra laɽo yunaniyin na ɽrwa eum lwaiña.
44017013	orn ndǝ al yawuḏ yalo iṯasǝluniki isi yeieia yaliŋeṯo ṯa bulus gǝbërrǝŋaicia leđa ŋen ŋǝrǝmwa alo ibiria cum yënǝŋulu yeṯo alo yakǝl cum ldatuđi nare nǝleđa lwaiña.
44017014	na ram lorǝba lǝkanisa lǝđwaṯo bulus eđađ iđi đamiña nǝŋau, orn sila na ṯimǝđawus ldǝɽaŋe mǝldin.
44017015	na leđa ildi laɽeicu bulus ldarǝmaṯǝlda alo yađina orn bulus nǝŋǝlëđiṯi ṯa mbǝr ñalwaɽǝṯi sila na ṯimǝđawus alela taltal, orn labǝla.
44017016	na ndǝ bulus galṯurṯi alo yađina girǝwano kaiñ ŋen ŋanṯa gaseicu alo yunḏeinu laŋgela lǝpiano ildi leđa lđukwuđiñǝṯialo.
44017017	orn ñoman pređ gokoɽǝbijǝđǝṯu eŋen al yawuḏya na leđala laŋǝra eŋen imajma, na alo yǝsuk eum leđala ildi labǝrldeṯa nǝsuk.
44017018	na lǝmaṯan cum lǝbikuriyin, na lǝmaṯan lǝruwagiyin, leđa ildi laliŋeṯo ŋen nǝsi ŋalo laɽwataiđia eŋen ŋǝđamǝṯia đǝleđa lënǝŋulu lđopǝđaiđe bulusala. na lǝmaṯan laṯa ṯa, maji igi gwaiña ŋeniano gwonaṯa gandǝlwaɽǝṯi ŋen ŋanṯau? na lǝmaṯan laṯa ṯa, aŋgaica gerṯo đërrǝŋaiđia ŋen đǝrǝmwa rarto. lwalwaɽo ṯia ŋen ŋanṯa gërrǝŋaicia leđa ŋen ŋǝyesu na ŋǝđǝtwođa eŋǝɽaiñ.
44017019	na lëndǝma ldǝmaiyǝɽe alo ibernia arbusabagus, yaɽo alo yǝwirnḏeini ŋen ŋoɽra, laṯa ṯa ñagwonaṯa ñaŋanaṯa ŋen iŋi ŋǝmaijǝn agabërrǝŋaicia leđa.
44017020	ŋen ŋanṯa ŋen ŋǝmaṯan ñagano ŋaijǝbinṯǝnde nano ñagwonaṯa ñagaliŋeṯo ŋen iŋi ŋafo ṯau.
44017021	leđa pređ lalo yađina na leđa ildi larto lafo alo yađina, ṯaɽrraiđu jaiea labǝkëɽia ŋen ŋǝnǝŋ ŋǝmaijǝn.
44017022	orn bulus gađǝru arbusabagus iligano nǝŋǝleiṯi ṯa, leđa lalo yađina igaliŋeṯo ṯa ñagwonaṯa ñagaliŋeṯa rǝmwa.
44017023	ŋen ŋanṯa ndǝ igeṯo eđađ igaseicu laŋge lwaiña ildi ñagǝlukwuđiñǝṯialo, na igaseicu ađuna cum na ŋen ŋǝwërđǝnu ṯa, ŋen ŋanṯa rǝmwa irri raijǝbǝnu. orn irri ñagǝṯurṯi ñagaijǝba fǝŋu irri indërrǝŋaice ŋen ŋǝlëɽǝŋu.
44017024	rǝmwa irri riđu alo na laŋge pređ lafau, irri raɽ elǝŋ relo na ralo, rero rafo elaŋge liđǝnu raŋra rǝleđa,
44017025	na cum eđa gero gaɽǝwađaṯa ṯaŋamađuɽǝđinṯu ŋen ŋarno ṯa ronaṯa wagǝnǝŋ, ŋen ŋanṯa fǝŋu rënǝŋu rananaica leđa pređ đamǝṯia, na ufuđa enare, na laŋge pređ.
44017026	na rënǝŋu riđu leđa pređ egeđa gunto lalo pređ ṯa alɽaŋe alo, orn rëɽu liga ananoŋ lǝleđa pređ na rëɽu alo eum yǝleđa ɽetǝɽeteo,
44017027	ṯa alpwaiñe rǝmwa na aŋgaiea alparǝđi alfiđi. orn rǝmwa rero rafia nwaldaŋ, rafǝndr ṯwaiñ, lëndr pređ.
44017028	ŋen ŋanṯa lagerṯr đamǝṯia iŋu na lǝgǝbǝrldar na lǝgafr iŋu garno ŋen iŋi ŋǝleđa lǝmaṯan eldalo ildi laɽo nǝlǝŋa, ldaṯa ṯa ñagaɽo ñere ñǝlëɽǝŋu.
44017029	orn ndǝ ñagaɽo ñere ñǝrǝmwa ŋen ŋafo mǝnna ndǝ ñagǝbaṯa ṯa rǝmwa irri roɽra rarno ḏaǝb walla faḏḏa walla ŋwandra walla laŋge laɽǝwađaṯa liđǝni raŋra na ŋaṯǝɽaŋa lǝleđa.
44017030	liga lakǝl leđa laijǝba ŋen, rǝmwa raŋgiṯu đǝge, orn điñǝđi ralwaɽǝṯia leđa pređ alo pređ ṯa alṯađe ŋen ŋeicia eŋen aloɽǝbaṯe nano
44017031	ŋen ŋanṯa rǝmwa rerṯo liga ṯa riđ arǝwakǝme alo ŋenŋa ŋuđǝrwaṯo eđaga gǝnǝŋ igi rǝmwa rëɽǝma. rënǝŋu rërrǝŋaicu leđa pređ ṯa ŋen iŋi ŋǝđeṯam ndǝ ratuđǝma eŋǝɽaiñ.
44017032	orn ndǝ lano ŋen ŋǝđǝtođa eŋǝɽaiñ lǝmaṯan ldaṯa ṯa, ŋen ŋǝpiano na lǝmaṯan ldaṯa ṯa, ñagiđi ñaŋanaṯe ŋen iŋi tǝŋ.
44017033	orn bulus gǝṯađǝlo.
44017034	orn leđa ɽrwa lǝmaṯan lano ŋen ŋǝbulus ldëndi, maji gǝnǝŋ ganṯa điwinisiwus galo yarbusabagus na wuji gaɽǝbwa ganṯa ḏamaris na lǝmaṯan ṯǝŋ.
44018001	orn bulus gatwođo alo yađina nǝgabǝṯa alo ikǝrunđus,
44018002	nǝŋǝfiđi al yawuḏ yǝnǝŋ yanṯa akila yalo ibunṯis, geṯo alo iṯalia wasenga ganṯa briskila, ŋen ŋanṯa elǝŋ kuluḏius gëɽu ŋen ṯa al yawuḏ pređ aiyǝtwođe alo irumiya. orn bulus nǝgabǝla nǝŋǝlnwane, na ŋen ŋanṯa lafo eŋǝmëɽria ŋunto laɽaŋǝlda, na lëbǝđia ŋǝmëɽria, ŋen ŋanṯa ŋǝmëɽria eŋen lawaṯa al kema.
44018004	na lukuɽǝbijǝđǝṯu eŋen ñoman pređ ñǝđǝmiñǝniano imajma na gabǝrǝldeđeṯa al yawuḏ na yunaniyin lwaiña eŋen ŋǝrǝmwa.
44018005	ndǝ sila na ṯimǝđawus leṯo alo imakṯunia đǝge lafiđu bulus gabërrǝŋaieia leđa ŋen kaiñ, ṯaŋǝɽwatiṯu al yawuḏ ŋen ṯa yesu fǝŋu gaɽo al masiya đeṯam.
44018006	orn ŋen ŋanṯa lamwara na laneđo đërrǝŋaicia iđi orn nǝŋape ndrena nǝlëɽǝŋu nǝŋǝlupi abǝɽǝtua nǝŋǝleiṯi ṯa, ŋǝfǝni eŋalo ŋarǝmađaṯǝnde ṯia nǝŋǝɽwa eŋalo, igënǝñi igëpi. điñǝđi igabǝla ṯiyërrǝŋaicu leđa ŋen ildi gerṯa laɽ al yawuḏ.
44018007	orn nǝŋǝtwođe nǝgabǝṯa eɽa gǝmaji gǝbernia ṯiṯus yusṯus, igi ṯaŋǝbuŋṯu rǝmwa na eɽa gǝlëɽǝŋu gafo majma nano ṯwaiñ.
44018008	na krisbus, elǝŋ gǝmajma, gëndu ŋen ŋelǝŋ yesu na leđa pređ legeɽa gǝlëɽǝŋu, na leđa lwaiña lalo ikǝrunđus ndǝ lano ŋen ŋǝbulus ldëndi orn ldǝneini mamuḏiya.
44018009	na ulǝŋgi gǝnǝŋ ŋen ŋamiñiṯu bulus nano na elǝŋ yesu nǝŋǝmeiṯi ṯa, ŋerṯe agiđǝñalo, ɽwato, ŋerṯe agabwaiña ŋǝma,
44018010	lǝgafo, na eđa gero gǝnǝŋ giđ aŋafe aŋëndi walla aŋanaiee ŋen ŋeicia ŋǝnǝŋ ŋen ŋanṯa igerṯo leđa lwaiña alo isi.
44018011	nṯia bulus nǝŋǝɽiñađaṯe iṯilia na nubwa đenǝŋ nǝŋǝmiñe gunto gabërrǝŋaicia leđa ŋen ŋǝrǝmwa alo isei.
44018012	orn liga kalyun gaɽo elǝŋ galo yakaiya, al yawuḏ nǝyiđi ŋen ldǝɽo niyëndi bulus niyǝmaiyǝɽe nǝsǝria,
44018013	niyaṯa, maji igi garǝkeiđia leđa ṯa albuŋṯi rǝmwa ŋen iŋi al ganun esaiñ eneđo.
44018014	orn ndǝ bulus gwonaṯa galwaɽo, kalyun nǝŋeiṯi al yawuḏ ṯa, ndǝ ŋen ŋoɽra ŋeicia ŋiđǝnu igaɽǝwađaṯa igǝnna ŋen eŋalo, ñaŋ al yawuḏ,
44018015	orn ŋen ŋanṯa ŋen iŋi ŋađam na ŋole, na ŋǝndrǝŋ na ŋal ganun esalo, mbǝr ñanwane ŋen ñaganǝñaŋ. iganeđo igǝbirnḏeieia ŋen iŋi igënǝñi.
44018016	na gënǝŋu nǝŋǝlǝmiñi igǝsǝria.
44018017	orn leđa pređ ldëndi sosṯanis, igi gaɽo elǝŋ gal majma, ldǝmëupwaṯe eɽa nëiñua gǝsǝria, orn elǝŋ kalyun gaŋgiṯǝlo eŋen eŋen.
44018018	orn bulus nǝŋaɽaŋe alo isei ñoman ñwaiña tǝŋ, orn nǝŋaṯađe lorǝba nǝgabǝṯa alo isuria iđǝpunđr đǝŋau, na briskila na akila ldabǝlǝlda. na alo ikangiria bulus nǝŋǝbađǝni nda ŋen ŋanṯa ŋen ŋëndǝma ŋǝnǝŋ.
44018019	orn nde larǝmaṯo alo yafǝsus nǝŋalṯađe nǝŋënṯi imajma nǝŋukuɽǝbijǝđǝṯi al yawuḏ eŋen.
44018020	orn ndǝ leɽǝđǝma ṯa aŋǝɽaŋe alo esen bulus nǝŋǝneđe.
44018021	orn ndǝ gwonaṯa gabǝla dǝge nǝŋǝleiṯi ṯa, igiđi yoɽǝbǝđe ndǝ rǝmwa raŋgiṯiñi. orn nǝŋënṯi iđǝpundr đǝŋau nǝŋǝtwode alo yafǝsus.
44018022	na ndǝ garǝmaṯo alo igaisariya nǝŋǝɽe ikanisa nǝŋǝne leđa ëiñua, orn nǝgabǝṯa alo yanṯakiya.
44018023	orn ndǝ gaɽaŋo alo isei ñoman ñamaṯan orn nǝŋakaldaice alo ikanisa pređ, alo igǝlaṯiya na ifrijiya, nǝŋamǝđaṯe ṯalǝmis pređ.
44018024	eđa gǝnǝŋ gal yawuḏ ganṯa abullus galo yiskandriya geṯo alo yafǝsus. gënǝŋu galiŋeṯo gaɽwata na galiŋeṯo ađam gǝrǝmwa ŋope.
44018025	gënǝŋu gafo gërrǝŋeinu ŋen ŋelǝŋ yesu, gerṯo ŋabǝɽa ŋǝrǝmwa kaiñ, gabërrǝŋaicia leđa ŋen ŋope kaiñ đurri iŋi ŋǝyesu, orn gënǝŋu galiŋeṯo mamuḏiya đǝyuanna gunto.
44018026	na gënǝŋu gërrǝŋaicu leđa ŋen imajma ŋabǝɽaŋa ŋǝđaiña ŋero, orn ndǝ briskila na akila lano ŋen ŋǝlëɽǝŋu ldǝmame ldǝmërrǝŋaici ŋen ŋǝrǝmwa ŋwaiña tǝŋ.
44018027	orn ndǝ abullus gwonaṯa gabǝṯa alo yakaiya lorǝba lǝkanisa ldǝmamǝđaṯe ldǝwërđǝṯi ṯalǝmis tu ađam ṯa, aŋǝnṯr maji igi araga gunto. ndǝ garǝmaṯo tu đǝge gamǝđaṯa leđa kaiñ ildi lëbǝrnu ŋen ŋanṯa đǝnaicia mǝɽǝmǝɽeñ đǝrǝmwa,
44018028	ŋen ŋanṯa gënǝŋu gađađamo al yawuḏ ŋabǝɽaŋa ŋǝrǝmwa leđa nëiñua, ŋen ŋanṯa gaŋaicǝlo ŋen ađamga ṯa yesu gaɽo al masiya đeṯam.
44019001	ndǝ abullus gafo alo ikǝrunđus bulus gabakaldaico alo yafo ndele orn nǝŋirǝwǝṯa alo yafǝsus. na alo isi gafiđu ṯalǝmis yǝmaṯan,
44019002	nǝŋǝleiṯi ṯa, ñaganeinu usila gatǝɽe gǝrǝmwa liga ñagëndu ŋen? orn lënǝŋulu ldǝmeiṯi ṯa, ndo, ñagero ñagǝnna lomanaŋ ṯa usila gatǝɽe gëni.
44019003	orn bulus nǝŋeɽǝđǝlo ṯa, ñaganeinu mamuḏiya đǝwande? orn ldaṯa ṯa, ñaganeinu mamuḏiya đǝyuanna.
44019004	na bulus nǝŋaṯa, mamuḏiya đǝyuanna đaɽo đǝŋgeinia đǝŋen ŋeicia. gënǝŋu gërrǝŋaicu leđa ŋen jaica ṯa alëndi ŋen ŋeda igi giđ aŋǝmela nḏurṯu, fǝyesu igi.
44019005	na ndǝ leda lano ŋen iŋi ldǝneini mamuḏiya irǝŋga gelǝŋ yesu,
44019006	na ndǝ bulus gëɽǝlo raŋ nǝŋǝɽwa usila gatǝɽe geṯǝlo nano na ṯalɽwato olega gwaiña ɽetǝɽeteo na ṯalɽwato ŋen ŋǝrǝmwa.
44019007	na ildi larno ređ ldamiñe liɽijan.
44019008	orn bulus nǝŋënṯi imajma alo isei na nubwa niɽijin ṯaŋaɽwato ŋabǝɽaŋa ŋǝđaiña ŋero, ṯaŋukuɽǝbjiđǝṯu leđa eŋen ŋǝŋǝlǝŋe ŋǝrǝmwa ŋǝtǝđaŋa,
44019009	orn ndǝ lǝmaṯan lwonḏǝṯo enare ṯa alerṯe lǝnna, ṯalɽwato ŋen ŋeicia ŋǝđađ iđi đǝyesu, leđa nëiñua, bulus nǝŋǝlṯađe nǝŋǝme ṯalǝmis ṯalukuɽǝbijǝđǝṯu leđala eŋen ñoman pređ alo yǝmaji ganṯa ṯiranus.
44019010	na bulus ṯaŋiđu ṯia nṯǝli niɽijan na leđa pređ lalo yasiya, al yawuḏ na leđa gerṯa laɽ al yawuḏ ldǝne ŋen ŋelǝŋ yesu.
44019011	na rǝmwa riđu ŋen ŋoɽra kaiñ raŋra rǝbulus,
44019012	ndǝ leđa ldape erena gǝnǝŋ gǝbulus ldëɽi leđa nano lwuma orn alpiṯi na nusila neicia namiñǝlo nano.
44019013	orn al yawuḏ yǝmaṯan, isi yǝbakǝldaica alo yaɽo nḏǝmia yinḏeicu ŋen niyǝɽwate irǝŋ gǝyesu leđa nano ildi lerṯo nusila nano neicia, na yeiṯu nusila neicia ṯa, igǝndalwaɽǝṯia irǝŋga gǝyesu igi bulus gërrǝŋaieia leđa.
44019014	al yawuḏ yǝnǝŋ yanṯa sika, isi yaɽo elǝŋ gǝkana, yerṯo liđia đenǝŋ ldǝmiñe liɽijan lëbǝđia ṯia.
44019015	orn usila geicia nǝŋǝluɽǝbiṯi eŋen ṯa, igaliŋeṯo yesu, na igaliŋeṯo bulus, orn ñaganǝñaŋ ñagaɽ esegi?
44019016	na maji igi gerṯo usila nano geicia nǝŋǝlǝborṯe nano nǝŋǝlǝđamǝce ldobǝđaṯe ndëuwǝr lëpǝnu rëɽra lero ndrena nano.
44019017	na ŋen iŋi ŋǝlǝŋinu eleđa pređ lalo yafǝsus, na al yawuḏ na al yunaniyin cum, na ŋǝđaiña nǝŋǝlëndi pređ na irǝŋ gelǝŋ yesu nǝŋoɽreṯe.
44019018	na leđa lwaiña cum ildi lëndu ŋen maijǝn ṯalerldo ṯalǝmiñu ŋen iŋi lafau mǝnna ananoŋ.
44019019	na leđa lwaiña ildi laɽo nḏǝmia ildi lerṯo nađam nǝŋuđǝmi lamǝlo ldǝluɽi leđa nëiñua pređ, na ndǝ lumǝđaṯa al gǝrus isi yiliđinu nađam ywaiña kaiñ yarno jǝnei alǝf eređia giɽijan.
44019020	orn ŋen ŋelǝŋ yesu nǝŋamiñe alo yoɽra ŋabǝɽaŋa kaiñ.
44019021	orn bulus gëɽu ŋen egare usilaga gatǝɽe ṯa aŋamiñe eđađ iđi đabǝṯa alo imakṯunia na yakaiya orn aŋǝɽe alo yursalim, nǝŋaṯa ṯa ndǝ igaseicu ŋen tu orn yeɽe alo irumiya cum.
44019022	orn ŋen ŋanṯa gafo gađwaṯo ṯimǝđawus na arasṯus alo imakṯunia, gënǝŋu gaɽaŋa alo yasiya aten.
44019023	na iliga lakǝl ŋen ŋatwođo ŋwaiña ŋagea đađ đǝyesu.
44019024	ŋen ŋanṯa maji gǝnǝŋ ganṯa ḏimiṯriwus gënǝŋu gǝđoṯa ipeini isi yaɽo faḏḏa, ṯaŋiđu laŋge lǝpiano larno arṯamis igi leđa lǝmukwuđiñǝṯialo na leđa ildi liđu ŋǝmëɽria iŋi lerṯo leđa lwaiña lđiliđiṯi.
44019025	orn nǝŋǝlǝrreiđi leđala pređ ildi liđu ŋǝmëɽria iŋi, nǝŋǝleiṯi ṯa, ya leđa ɽrwa, ñagaliŋeṯo ṯa ŋǝmëɽria fiŋi ŋanđǝnǝnaiear đwala iđënđr đwaiña.
44019026	na ñagaseicu na ñagano, gerṯa falo yafǝsus yunto orn alo ywaiña alo yasiya fǝbulus igi gërǝkǝđia nare nǝleđa lwaiña, nǝŋaṯa ṯa rǝmwa irri riđǝnu raŋra gerṯa rǝmwa irri.
44019027	na ŋen ŋaɽǝwađaṯa ŋeṯo ŋeicia, gerṯa ŋen ŋǝŋǝmëɽria iŋënđr gunto ndǝ leđa laṯa ŋeieia, orn cum ŋen ŋanṯa eɽa igi goɽra gaŋǝra gǝrǝmwa irëndr irri raɽǝbwa ranṯa arṯamis ṯa leđa liđ alneđe, na ŋen ŋǝrǝmwa irri cum ŋiđ aŋǝpiṯano, irri leđa lasiya pređ na lalo pređ ṯalǝbuŋṯu.
44019028	nđǝ lano ŋen iŋi ldǝeiṯano kaiñ ṯaɽrǝjaico ole, ldaṯa ṯa, arṯamis gǝleđa lalo yafǝsus goɽra kaiñ.
44019029	na leđa pređ ṯaliđu ŋen ŋwaiña ŋaijǝbinṯǝlo nano, ldobǝđaṯe alo isi leđa laurarraiđia ldënṯi egwaŋ ldabǝrǝldǝđe gaiyus na arisṯarkus leđa lalo imakṯunia ildi leṯo bulusala.
44019030	na bulus gafo gwonaṯa gǝbenṯia eleđa orn ṯalǝmis yaneđo.
44019031	na lǝmaṯan cum lalo yasiya ildi laɽo rappa rǝbulus lǝđwaiđo olega ṯa bulus aŋerṯe gǝbenṯia eleđa ildi larraiđo.
44019032	leđa ṯaɽrǝjaico ole ɽetǝɽeteo na lwaiña iŋulu laijǝba ŋen ṯa larraiđo eđa.
44019033	leđa lǝmaṯan ldǝlwaɽǝṯi iskandr igi al yawuḏ ṯaiyǝmađwađwaṯo nëiñua ṯa aŋǝtwođe, na iskanđr nǝŋabeici raŋ elo ŋen ŋanṯa gwonaṯa galwaɽǝṯia leđa ŋen ŋǝnǝŋ.
44019034	orn ndǝ leđa laliŋeṯǝma ṯa gënǝŋu gaɽo yawuḏ, ṯaɽrǝjaico ole twannaŋ ṯalaṯa, arṯamis gǝleđa lalo yafǝsus goɽra kaiñ.
44019035	orn ndǝ kaṯib yiđu leđa labwaiña ŋǝma, na gënǝŋu nǝŋǝleiṯi ṯa, ya leđa ɽrwa lalo yafǝsus, eđa gwuŋga gaijǝba ŋen ṯa alo yafǝsus yarǝmoṯwa eɽa game gatǝɽe garṯamis na lwandra lakǝl ltǝɽe ildi liɽu pǝlelo?
44019036	điñǝđi ŋen ŋanṯa ñaliŋeṯe ṯa ŋen iŋi ŋero ŋaɽǝwađaṯa aŋǝmǝlëđǝni gǝbanṯa ñagabwaiña ŋǝma aiñerṯe ñagëbǝđia ŋen taltal.
44019037	ŋen ŋanṯa ñagëndu leđa ildi ɽrwa ildi lero lëbǝđia ŋen ŋeicia na lero lalwaɽa ŋen ŋeicia ŋǝnǝŋ ŋǝrǝmwa irënđr raɽǝbwa.
44019038	ndǝ ḏimiṯriwus na leđa ildi lafo iŋǝmëɽria ŋǝlëɽǝŋu lonaṯa lǝsǝki eđa gǝnǝŋ, sǝria yëni na nǝlǝŋ nëni. ŋgiṯǝlo alǝskiđi.
44019039	orn ndǝ ñagwonaṯa ñagabinḏeieia ŋen ŋwomǝn ŋen iŋi ŋiđ aŋinḏeini imajlis liga ildi lëɽǝnu.
44019040	ŋen ŋanṯa lagaɽǝwađaṯar lagundǝđǝnr alǝskinr ṯa lǝgatuđr iloman ildi, ŋen ŋanṯa ŋen ŋero ŋǝnǝŋ ŋuđǝrwaṯo lǝgwalwaɽar eŋen iŋi.
44019041	orn ndǝ galwaɽo ṯia nǝŋǝleiṯi ṯa, lëldǝđǝndr alo.
44020001	ndǝ ŋen ŋamǝndađo đǝge iŋi ŋwaiña ŋeieia, orn bulus nǝŋundǝđi ṯalǝmis nǝŋǝlamǝđaṯe nǝŋalne ëiñua orn nǝŋǝtwođe nǝgabǝṯa alo imakṯunia.
44020002	na ndǝ gamiño alo isei đǝge na gamǝđaṯo leđa kaiñ orn nǝgabǝṯa alo yallas,
44020003	nǝŋaɽaŋe tu nubwa niɽijin, orn ndǝ gwonaṯa gatwođa gabǝṯa alo isuriya galǝŋinnano ṯa al yawuḏ yerṯo ŋen ŋamǝɽa ŋamagea orn nǝŋamǝlëđi ŋen nǝŋoɽǝbǝđe eđađ đabǝṯa alo imakṯunia.
44020004	na sobaṯrus galo ibiria, iđia gǝbairus, labǝla bulusga, na arisṯarkus na sakunḏus lalo iṯasǝluniki, na gaiyus galo iḏarba, na ṯimǝđawus, na ṯikikus na ṯrufimus lalo yasiya.
44020005	ildi pređ labǝɽo nëiñua lǝndǝṯurṯia alo iṯruwas,
44020006	orn nanda ñagatwođo alo ifilibi iđǝpundr đǝŋau ndǝ ñoman ñaŋgaṯo ñǝđǝsa đǝberni faṯir ndǝ leđa laso aicǝba gaicǝfa, orn ndǝ ñoman ñaŋgaṯo đenǝŋ nǝñarǝmaṯe alo iṯruwas nǝñǝlǝfiđi đǝge, nǝñaɽaŋǝld alo yakǝl ñoman đenǝŋ ñǝmiñe ñiɽijan.
44020007	na iloman lǝnëiñua igusbua, ndǝ ñagarraiđo ldǝɽo ṯa ñagere aicǝba, na bulus gwaɽwatiṯu leđala na gafo gwonaṯa gabǝṯa alo yarto iloman leṯeɽe nṯia ṯaŋërrǝŋaieu leđa ŋen ŋǝrǝmwa kaiñ, ulǝŋgiano nǝŋǝɽeṯe.
44020008	na ñamba ñafo ñwaiña alo isi leđa larraiđau egeɽa pǝlelo, eɽa igi gakađǝrreiđu lorǝba eđǝpe naɽo niɽijin.
44020009	na ëđǝmwa gafo gǝnǝŋ gǝbernia afṯikus gaɽaŋa igëuwǝr isǝbak. orn ŋen ŋanṯa bulus galwaɽo ŋen ŋwalano ŋuriđ ŋapǝma kaiñ nǝŋiɽǝṯi pǝlalo nǝŋapǝni gaiyo.
44020010	na bulus nǝŋǝmirǝwaṯa nano nǝŋǝmëndiano nǝŋǝlwaɽǝṯi leđa ṯa, ñerṯe ñagakǝrđia. maji gamǝṯo.
44020011	na ndǝ bulus goɽǝbaṯo egeɽa elo na ndǝ gagero aicǝba nǝŋǝse đǝge nǝŋoɽǝbaṯe nole ṯalɽwataiđo pǝr alo nǝyakarṯe, orn nǝŋaɽe đǝge.
44020012	na leđa ldǝmamo ëđǝmwa gamǝṯo ldaŋǝreṯe nano kaiñ.
44020013	orn nanda ñafǝđe nëiñua nǝñënṯi iđǝpundr đǝŋau nǝñaɽe alo yanṯa asus na ñagwonaṯa ñagǝbencia bulus iđǝpundr tu ŋen ŋarno galwaɽǝṯǝnde ṯa ñaɽe ñaldopǝđaiđǝlda tu ŋen ŋanṯa giđ aŋela rǝmandra alo.
44020014	orn ndǝ ñagǝfiđǝma alo yasus nǝñëntǝlda iđǝpundr nǝñaɽe alo imiṯilini.
44020015	orn ñagatwođo tu na iloman leṯeɽe alo ikiwus, na iloman leṯeɽe igei nǝñarǝmaṯe alo isamus, na iloman leṯeɽe gwomǝn tǝŋ nǝñarǝmaṯe alo imiliṯus.
44020016	ŋen ŋanṯa bulus gafo gwonaṯa gabǝla taltal gaber gwonaṯa gǝđǝru alo yafǝsus ŋen ŋanṯa liga lero gaɽaŋa alo yasiya, gwonaṯa garǝmaṯa alo yursalim ndǝ gaɽǝwađaṯa iloman lǝbernia al kamsin.
44020017	na alo imiliṯus nǝŋađwaiđe alo yafǝsus nǝŋundǝđi nǝlǝŋ nǝkanisa ṯa anǝmeṯa nano.
44020018	ndǝ neṯǝma nano bulus nǝŋǝleiṯi ṯa, ñaŋ ñagaliŋeṯo ŋen ṯa lǝgafr ṯau tǝŋgalo ŋen igeṯo ŋen ŋaɽnda alo yasiya.
44020019	ñagaliŋeṯo ṯa igađuɽǝđinṯu elǝŋ yesu araga gǝta, na ŋwalŋa na ŋenŋa ŋubwa iŋi ŋeṯǝñi nano ŋenŋa al yawuḏ yëɽu,
44020020	ñagaliŋeṯo ṯa igero igabakoɽalo ṯa igǝndǝlwaɽǝṯia ŋen pređ iŋi ŋaɽǝwađaṯa ŋǝndamǝđaṯa na igërrǝŋaicǝnde ŋen leđa nëiñua pređ na eneɽa cum.
44020021	igërrǝŋaicu al yawuḏ na al yunaniyin ŋen ŋope ṯa alǝŋgiṯi ŋen ŋeicia aloɽǝbaṯe rǝmwa nano na alerṯe đonaṯa egelǝŋ igëndr yesu masiya.
44020022	na điñǝđi ñagaiñǝseica igabǝṯa alo yursalim. usila gǝrǝmwa gaiñǝmamaṯa tu na igaber igaɽǝwađaṯa iganeđa, orn igaijǝba ŋen iŋi ŋiđ aŋǝñeṯa nano tu,
44020023	illi usila gatǝɽe gaɽo đamǝđaṯa egare gǝlëɽǝñi ṯa đëndǝni isijǝn na ŋen ŋubwa laiñǝṯurṯia alo pređ isi igawënini.
44020024	orn igaber igarǝmoṯwa etam gǝlëɽǝñi illi igwonaṯa ṯa eɽiñađaṯe ŋen iŋi rǝmwa ranaicǝñi na ŋǝmëɽria iŋi elǝŋ yesu ganaieǝñi ṯa igaɽo đamǝđaṯa đǝŋen ŋaŋǝra ŋǝđubwiđiya na ŋǝđamia đǝrǝmwa.
44020025	na điñǝđi igaliŋeṯo ṯa ñaŋ pređ ñaŋgi igakalđaico eñaŋ igërrǝŋaicǝnde ŋen ŋǝŋǝlǝŋe ŋǝrǝmwa ñagaber ñagiđi ñanwane isiano ilëɽǝñi tǝŋ.
44020026	na điñǝđi igǝndǝlwaɽǝṯia ṯa igero ŋen ŋǝnǝŋ ŋǝṯëđǝnu ñi nano eŋen ŋǝŋǝfǝni eŋalo,
44020027	ŋen ŋanṯa igero igabakaɽalo ṯa igǝnđërrǝŋaicia ŋen pređ ŋǝrǝmwa, ŋǝđaiña ŋero ñi nano.
44020028	rǝmoṯr ŋen iŋi eŋalo na ŋǝleđa pređ ildi usila gatǝɽe galnaicǝnde ṯa ñǝɽrǝmoṯe ṯa ñǝsi yaŋala yelǝŋ yesu isi giliđǝlo ŋǝfǝniŋa ŋǝlëɽǝŋu.
44020029	igaliŋeṯo ndǝ igabǝɽo đǝge al kǝraiñ yeicia kaiñ yiđ aindeṯa nano yero ŋǝbaiya nano,
44020030	na leđa lëni lǝmaṯan liđ altwođe eñaŋ đurri alɽwate ŋen ŋǝfo mǝnna ṯa ṯalǝmis yiđ aiyǝlteṯe.
44020031	nṯia apǝr sǝndua, ñǝlëldǝŋǝđeini eŋen ṯa nṯǝlia mɽijin igërrǝŋaieǝnde ŋen ulǝŋgi na ëđǝñin, igero igaŋgiṯia ŋen lomanaŋ, na igamǝđaṯǝnde ñaŋ pređ ŋwalŋa.
44020032	na điñǝđi iganaiđǝnde eđaŋ đǝrǝmwa, na eŋen ŋǝđubwiđia na đame ǝllëɽǝŋu iŋi ŋerṯo ŋabǝɽa ṯa ŋandoɽre eŋen na ṯa ŋǝndanaicia đǝrraṯa eŋen leđala ildi ltǝɽe.
44020033	igero igwonaṯa wagǝnǝŋ egalo, faḏḏa walla ḏaǝb walla ndrena.
44020034	ñaganǝñaŋ ñagaliŋeṯo ṯa fǝraŋ irri igiđiliya ŋǝmëɽria pređ ŋǝlëɽǝñi na ŋǝmajianda ildi ñagafǝlda.
44020035	eŋen pređ iŋi igërrǝŋaicǝnde ŋen ṯa ñaliŋeṯe ṯa ŋen iŋi ŋaɽo đeṯam ñagamǝđaṯa leđa ildi laijǝba lëbǝđia ŋǝmëɽria, ŋabǝɽa ŋero, ŋen ŋanṯa ñalëldǝŋǝđeini eŋen elǝŋ yesu galwaɽo, ṯa đǝbuŋṯia đafo iđǝnaiđia ŋen gamiñaṯa iđǝma.
44020036	orn ndǝ galwaɽo ṯia nǝŋwođiñiṯi ndria nalo leđala pređ ildi lafǝlda nǝŋǝṯurṯi rǝmwa.
44020037	na ṯalaro pređ na ṯalmakëndu ano ṯalmwëtwëṯu ëiñua egworǝb eŋen ŋǝđubwiđiya,
44020038	ṯalnwano kaiñ eŋen iŋi galwaɽo ṯa laber liđ alseice isiano ilëɽǝŋu lomanǝŋ tǝŋ. orn ldǝmaiyǝɽe đǝpundri nano đǝŋau.
44021001	na ndǝ ñagaŋgiṯǝlo đǝge ñagamiño eđađ iđi đuđǝrwaṯo đabǝṯa alo ikus, na iloman leṯeɽe nǝñabǝṯa alo iruḏus orn nǝñabǝṯa alo ibaṯara.
44021002	orn ñagafiđu đǝpundri đǝŋau, đabǝṯa alo ifinigiya, orn nǝñënṯi nǝñatwođe.
44021003	orn ndǝ ñagarǝmaṯo alo igubrus ṯwaiñ ñagaṯađo alo isi đaŋ đaŋabur nǝñëndi đađ iđi đuđǝrwaṯo đabǝṯa alo isuriya orn nǝñaɽe nǝñađuri alo isur ŋen ŋanṯa alo isi đǝpundri đođaṯađa laŋge.
44021004	orn nǝñaɽe ñapwaiñe ṯalǝmis alo isei nǝñaɽaŋǝlda ñoman đenǝŋ nǝñǝmiñe ñiɽijan. orn ṯalǝmis yalwaɽǝṯu bulus usilaga gatǝɽe ṯa aŋerṯe gabǝṯa alo yursalim.
44021005	orn ndǝ ñoman ñaŋgaṯo iñi nǝñatwođe na nǝñaɽe, na ṯalǝmisanda na wasenanda na ñere pređ ldeɽeiei eđađ nǝñarǝmaṯe irnuŋ ndëuwǝr orn nǝñwođǝñiṯi alo nëṯǝndi nǝñaṯurṯi rǝmwa orn nǝñanǝnǝđe ëiñua pređ.
44021006	orn ñagënṯu đǝge iđǝpundr đǝŋau na lënǝŋulu ldoɽǝbaṯe irnuŋ.
44021007	orn ndǝ ñagaŋgaṯo alo isur ñagabǝṯo alo ibuṯulimais na alo isi ñagano lorǝba ëiñua nǝñaɽaŋǝlda lomanto.
44021008	na iloman leṯeɽe nǝñatwođe nǝñabǝṯa alo igaisariya, nǝñënṯi eɽa gǝfilibus igi gabërrǝŋaicia leđa ŋen ŋǝrǝmwa, fǝŋu ildi lëndǝnu laɽo nǝlǝŋ ŋen ŋaɽnda đenǝŋ ldamiñe liɽijan, nǝñaɽaŋǝlda.
44021009	gënǝŋu gerṯo ñere marldwan iñi ñero ñǝmǝni ñaɽwato ŋen ŋǝrǝmwa.
44021010	ndǝ ñagaɽaŋo alo isei ñoman ñǝmaṯan nabi niyela yǝnǝŋ yanṯa agabus geṯo alo yuḏiya.
44021011	na geṯo ṯa gǝndǝnwana nǝŋape đǝrna đǝbulus đegweya nǝŋakǝsǝni rǝmanǝña na raŋ nǝŋaṯa ṯa, usila gatǝɽe gaṯa al yawuḏ isi yafo alo yursalim yiđ aiyakase maji igi gerṯo đǝrna iđi ŋen ŋarno iŋi igǝkasǝnu, orn almanaiee leđa ildi gerṯa laɽo al yawuḏ.
44021012	ndǝ ñagano ŋen iŋi, nanda na leđa lalo isi, ñagalwaɽǝṯu bulus kaiñ ṯa aŋerṯe gabǝṯa alo yursalim đeṯam.
44021013	orn bulus nǝŋǝnduɽǝbiṯi eŋen nǝŋǝndeiṯi ṯa, ñagëbǝđi ṯau ñagabara ṯia ñagagero ara gǝlëɽǝñi ? igameđǝño gerṯa ṯa igëndǝnu isijǝn ikǝrǝŋ orn cum ṯa yaiye alo yursalim ŋen ŋanṯa irǝŋ gelǝŋ yesu.
44021014	orn ndǝ gero ganaṯǝnde eŋen iŋi nǝñǝŋgiṯi nǝñaṯa ṯa, ŋgiṯr ŋen iŋi elǝŋ yesu gwonaṯa aŋiđini.
44021015	orn ndǝ liga laŋgaṯo ildi nǝñarreiđi laŋge nǝñabǝṯa alo yursalim.
44021016	na ṯalǝmis yǝmaṯan yalo igaisariya ñagabǝɽǝlda, laŋaieǝnde eɽa gǝmaji gǝbernia manasun galo igubrus, fǝŋu gaɽo ṯalǝmis ram, ṯa ñaɽaŋe egeɽa gǝlëɽǝŋu.
44021017	ndǝ ñagarǝmaṯo alo yursalim lorǝba lǝkanisa ldamame đaŋǝrađa nano.
44021018	na iloman leṯeɽe nǝñaɽe bulusala eɽa gǝyagub, na nǝlǝŋ pređ nǝkanisa nafo eum.
44021019	ndǝ bulus ganǝlo ëiñua pređ đǝge, nǝŋǝlǝlwaɽǝṯi ŋen pređ ŋǝnenǝŋ ŋǝnenǝŋ ŋalo tǝmǝtǝm iŋi rǝmwa riđu eleđa gerṯa laɽ al yawuḏ eŋǝmëɽria ŋǝlëɽǝŋu.
44021020	orn ndǝ lano ldaŋërṯi rǝmwa nano. orn ldǝmeiṯi ṯa, oraiñ, agaseieu ṯa leđa lwaiña kaiñ laɽo al yawuḏ lëndu ŋen, orn larǝmoṯwa ŋen ŋal ganun imusa kaiñ,
44021021	na lano ŋen ṯa agǝbërrǝŋaieia al yawuḏ ŋen alo pređ, isi yafo leđala ildi gerṯa laɽ al yawuḏ, ṯa alǝŋgiṯi musa na alerṯe luɽǝđa ñere eñen na alǝŋgiṯi ŋen pređ ŋǝlëɽǝŋu.
44021022	orn agëbǝđia ṯau điñǝđi? đeṯam liđ alne ŋen ṯa ageṯo.
44021023	ŋen ŋafǝṯia iđu ŋen iŋi ñagaŋǝlwaɽǝṯia. ñagerṯo leđa marldwan ildi lëndǝnu eŋen ŋǝnǝŋ.
44021024	ma leda ildi na ñaldǝtǝɽeinǝlda, na eŋen iŋi ŋwonaṯa al gǝrus naiđo al gǝrus aganǝŋa ṯa lënǝŋulu aɽǝwađaṯa lǝbađǝni. nṯia leđa pređ liđ alalǝŋeṯe ṯa ŋen ŋǝpiano iŋi lano ŋen ŋanṯa laseieǝŋa agarǝmoṯwa ŋen ŋal ganun imusa.
44021025	orn eŋen ŋǝleđa gerṯa laɽ al yawuḏ, ildi lëndu ŋen, ñagwađweiṯǝlo ađam ṯa aɽrǝmoṯe ŋen iŋi ŋarno kanisa đarǝmoṯwa eđaiñ, ṯa alerṯe lǝsa iđǝɽǝđǝnia đǝlaŋge lǝpiano ildi leđa ldukwuđiñǝṯialo na ŋǝfǝni, na laŋge ildi laiyo mǝɽǝmǝɽeñ na ṯa alǝŋgiṯi ŋen pređ ŋeieia ŋaŋǝno.
44021026	na bulus nǝŋame leđa ildi iloman leṯeɽe ldǝṯoɽeinǝlda na ldënṯi igal ekǝl ṯa alwaɽe ŋen ŋǝliga elden lǝđatoɽaṯo ṯa alǝɽiñǝđeinu ndoŋǝɽa na ŋǝđǝnaiđia ŋen ŋanṯǝlo pređ.
44021027	ndǝ ñoman ñafo ṯwaiñ ñamǝndëđǝni iñi ñaɽo đenǝŋ nǝñǝmiñe ñiɽijan al yawuḏ yalo yasiya isi yaseicu bulus igal ekǝl, niyǝtuđi nare nǝleđa pređ ldǝciṯano orn niyǝmëndi,
44021028	ṯairajaico ole niyaṯa, ya leđa ɽrwa lisrayil, amǝđaṯǝndr. fǝmaji igi gabërrǝŋaicia leđa ŋen alo pređ iŋi ŋageo leđa eldaiñ na al ganun na alo isi, na cum gamǝmaṯo yunaniyin igal ekǝl na giđu alo isi yatǝɽe yǝtaŋa.
44021029	ŋen ŋanṯa yafo yaseicu ṯrufimus galo yafǝsus lafo bulusga nǝsuk niyaṯa ṯa aŋgaica bulus gënǝcǝma igal ekǝl.
44021030	orn leđa pređ lalo yakǝl ldǝeiṯano ldobǝđaṯe ldǝɽo ldëndi bulus ldǝmabǝrldeđeṯe ndëuwǝr ldǝndanḏe ëuwǝr ram.
44021031	na leđa laṯa ṯa lamaɽiña na ole nǝŋarǝmaṯe maji nano igi gaɽo elǝŋ goɽra gaskari ṯa alo yursalim yafo ŋen ŋwaiña ŋǝđǝgerđe.
44021032	na elǝŋ goɽra gaskari nǝŋǝme askari na nǝlǝŋ nǝta naskari lđobǝđaṯe leđa nano, orn ndǝ leđa lanwano askari ldaŋgiṯi bulus ṯa lderṯe lamëpwa tǝŋ.
44021033	na elǝŋ goɽra gaskari nǝŋameṯa nano nǝŋamëndi nǝŋalwaɽǝṯi askari ṯa aiyǝmakase nuriđana niɽijan, orn geɽǝđo leđa ṯa maji gaŋga igi na giđu ṯau?
44021034	na lǝmaṯan larǝjaico ole ldaṯa ŋen ŋǝnǝŋ na lǝmaṯan ldaṯa ŋen ŋwomǝn, orn elǝŋ nǝŋerṯe gaɽǝwađaṯa galiŋeṯo ŋen ŋope ŋen ŋanṯa ŋen ŋwaiña laɽwata orn galwaɽǝṯu askari ṯa aiyǝmamamaṯe egeɽa egen.
44021035	orn ndǝ bulus garǝmaṯo nǝŋǝbapǝŋga ŋeɽa gaskari, askari nimapaṯe elo ŋen ŋanṯa leđa leieiano kaiñ,
44021036	ŋen ŋanṯa leđa ildi lwaiña laldeteṯalo ṯaɽrajaico ole ldaṯa ṯa, ɽiñǝmar.
44021037	orn ndǝ yonaṯa ṯa yǝmënei egwaŋ đǝge bulus nǝŋeɽǝđe elǝŋ goɽra gaskari ṯa, igaŋalwaɽǝṯia ŋen ŋǝnǝŋ ? na elǝŋ goɽra gaskari nǝŋeiṯi bulus ṯa, agaliŋeṯo ole gal yunaniyim?
44021038	gerṯa fǝŋa agaɽo maji galo imasr igi gatuđu đǝgerđe maijǝn orn nǝŋǝme leđa ildi laɽiñǝđo laɽo alǝf marldwan nǝñaɽǝlda eđǝñwa?
44021039	bulus nǝŋǝmuɽǝbiṯi eŋen ṯa, igaɽo al yawuḏ galo iṯarsus alo ikilikiya, igaɽo eđa galo isi yoɽra yǝlǝŋinu alo pređ, ŋgiṯiñi igalwaɽǝṯia leđa.
44021040	orn ndǝ gaŋgiṯǝma, bulus nǝŋuđǝri nǝŋǝbapǝŋga nǝŋǝbeiṯi leđa raŋ elo, na ndǝ leđa laŋgiṯu ole đǝge nǝŋǝlwaɽǝṯǝlo olega gibraniyin, nǝŋaṯa,
44022001	lorldaiñ na lṯenia, nǝr đopǝṯa iđi igwonaṯa igǝndǝlwaɽǝṯia.
44022002	orn ndǝ lano ṯa galwaɽǝṯǝlo ṯia olega gibraniyin, ṯalabwaiñaiđo ŋǝma nano kaiñ. na bulus nǝŋaṯa,
44022003	igaɽo al yawuḏ, igǝlǝŋeinu alo iṯarsus alo ikilikiya, orn igamǝṯǝṯo alo isi na gamalayil gërrǝŋaieiñi ŋen ŋope ŋal ganun yǝpapanda ilëndr ṯa yerṯe igamiña eđǝɽe na igëndu ŋen araga gunto ŋen ŋarno ñaŋ ñagëndu mǝldin điñǝđi.
44022004	igafo igananaico leđa ŋen ŋubwa kaiñ ṯa alaiye ildi lafo eđađ iđi đǝyesu. igakëndu leđa ɽrwa na ɽrlda eum nilëkëɽe isijǝn,
44022005	na elǝŋ goɽra gǝkana na nǝlǝŋ pređ ini nararraiđia laɽo đamǝđaṯa đǝlëɽǝñi eŋen iŋi. lënǝŋulu lanaicǝñi nađam nǝlorǝba lalo iḏimiska ṯa yekëndi leđa tu ildi lëndu ŋen ilmamaṯa alo yursalim lakeinu nuriđana ŋen ŋanṯa alakǝmǝni.
44022006	ndǝ igafo eđađ igafo ṯwaiñ igaramaṯa alo iḏimska ëđǝñinano taltal arrerre nǝŋirǝwa elo nǝŋaiñǝwađe nano.
44022007	na niɽiṯi iđuđa alo na nene ole geiṯiñi ṯa sawul, sawul, igaiñananaieia ŋen ŋubwa eđa?
44022008	na igoɽǝbaico ŋen ṯa, ya elǝŋ agaɽ esegi? na nǝŋǝñeiṯi ṯa, fiñi yesu galo inasiraṯ igi agaiñǝnanaicia ŋen ŋubwa.
44022009	na leđa ildi ñagafǝlda laseieu arrerre orn lero lǝnna ole geđa igi galwaɽǝṯiñi.
44022010	orn niyaṯa, igëbǝđia ṯau elǝŋ yesu? na elǝŋ yesu nǝŋaiñǝlwaɽǝṯi ṯa, twođo ŋaɽe alo iḏimiska na tu agiđi ŋalwaɽǝnṯi ŋen pređ iŋi ŋaṯuɽǝđinṯiaŋa alo ṯa agiđi ŋiđi.
44022011	na igafo igaijǝba igǝseiđia ŋen ŋanṯa arrerre garǝmiciñi, na leđa ildi ñagafǝlda ṯalñǝkëndu eraŋ ldaiñeṯa alo iḏimiska.
44022012	na maji gǝnǝŋ ganṯa ananiya garǝmoṯwa al ganun ŋope, na al yawuḏ pređ yalo isi yaŋǝrṯǝma nano,
44022013	gënǝŋu geṯǝñi nano na nǝŋuđǝri nǝŋǝñeiṯi ṯa, oraiñ sawul, ëbǝrǝđu isi. na iliga ildi taltal ṯiywondaiđo na ṯimaseieu.
44022014	nǝŋaṯa, rǝmwa rǝpapanda ildëndr rundǝđǝŋa ṯa ŋaliŋeṯe ŋen ŋǝŋǝma ŋǝlëɽǝŋu ṯa ŋamaseici igi gerṯo ŋen ŋuđǝrwaṯo na ṯaŋǝno ole igëiñua ilëɽǝŋu,
44022015	ŋen ŋanṯa agiđi ŋaɽeṯe đamǝđaṯa đǝlëɽǝŋu eleđa pređ eŋen iŋi agwondaṯo na agano.
44022016	na điñǝđi agaṯurṯia wande? twođo ŋaneini mamuḏiya ŋundǝđi irǝŋ gǝyesu ṯa ŋwaseini ŋen ŋeicia ŋǝlaɽǝŋa.
44022017	ndǝ igoɽǝbaṯo alo yursalim igafo igaṯurṯia rǝmwa igal ekǝl na ŋen ŋamiñiṯiñi ŋarno iŋuriđ.
44022018	igaseicu yesu nǝŋaiñǝlwaɽǝṯi ṯa, twođo ŋaɽe taltal ŋaŋgaṯe alo yursalim ŋen ŋanṯa leđa laber liđi alne ŋen ŋǝlëɽǝñi eŋen ŋǝlaɽǝŋa.
44022019	niyaṯa ya elǝŋ yesu, lënǝŋulu laliŋeṯo ṯa igafo igakëndia leđa igal majma pređ ildi lëndu ŋen ŋǝlaɽǝŋa, na igëpǝlo.
44022020	na ndǝ ŋǝfǝni ŋisṯǝfanus igi gaɽo đamǝđaṯa đǝlaɽǝŋa ŋirǝwǝṯalo, igënǝñi eum igafo igafǝma nano ṯwaiñ na igafo igameđǝño iđǝɽiñinia đǝlëɽǝŋu na igafo igabenđeieia ndrena nǝleđa ildi laɽiñǝma.
44022021	orn yesu geiṯiñi ṯa, mbu ŋen ŋanṯa igiđi eŋađwaṯe nwaldaŋ ileđa ildi gerṯa laɽ al yawuḏ.
44022022	leđa lafo lamanaṯa orn ndǝ lano ŋen iŋi ṯaɽrǝjaieo ole ldaṯa, ŋgeier maji igi alo, gǝbanṯa aŋerṯe gamǝṯia.
44022023	na ṯaɽrǝjaico ole na ṯaltaseieu ndrena elo na ṯalauwǝṯu abǝɽǝtua elo,
44022024	na elǝŋ goɽra gaskari nǝŋalwaɽǝṯi askari ṯa alënei bulus egwaŋ ŋen ŋanṯa aŋǝnḏeini đëpǝniađa ŋen ŋanṯa aŋaliŋeṯe ŋen iŋi leđa ɽrǝjeiṯia ole.
44022025	orn ndǝ lakasǝma đǝrnađa bulus nǝŋeɽǝđe elǝŋ gǝta gaskari ṯa, al ganun yǝndeiṯa ṯa ñëpwi eđa gaɽo rumani igi gero gakǝmǝni cum?
44022026	orn ndǝ elǝŋ gǝta gano ŋen iŋi nǝŋaɽe elǝŋ nano goɽra gaskari nǝŋǝmeiṯi ṯa, agëbǝđia ṯau? ŋen ŋanṯa maji igi gaɽo rumani.
44022027	nṯia elǝŋ goɽra nǝŋǝmeṯa nano nǝŋǝmeiṯi ṯa, lwaɽǝṯiñi, agaɽo rumani? na bulus nǝŋaṯa, a.
44022028	na elǝŋ geiṯǝma ṯa, iganaiđo gǝrus ywaiña ŋen ŋanṯa imërni rumani. na bulus nǝŋaṯa, orn igënǝñi igaɽo rumani ŋen ŋanṯa igǝlǝŋǝnu igaɽo rumani.
44022029	orn leđa ildi lonaṯa laminḏeica ldǝmaŋgaṯe nano taltal, na elǝŋ igi goɽra gaskari nǝŋiđǝñiṯalo eum, ŋen ŋanṯa gǝlǝŋinnano ṯa bulus gaɽo rumani na ṯa fǝŋu gakasǝma.
44022030	orn iloman leṯeɽe ṯaŋwonaṯa ṯa galiŋeṯo ŋope ṯa al yawuḏ yasǝkima eŋen ŋaŋga, na nǝŋamamiñi, na nǝŋalwaɽǝṯi nǝlǝŋ nǝkana na nǝlǝŋ pređ ini nararraiđia ṯa aɽrraiđe, na nǝŋǝme bulus na nǝŋǝmëɽi ŋulu nëiñua.
44023001	na bulus ṯaŋwondaṯo nǝlǝŋ isiano ini nararraiđia nǝŋaṯa, ya lorldaiñ, igafo rǝmwa nëiñua araga gatǝɽe jaica na điñǝđi mǝldin.
44023002	na elǝŋ goɽra gǝkana ganṯa ananiya nǝŋalwaɽǝṯi leđa ildi luđǝrǝma nano ṯa albuɽaṯe bulus ëiñua.
44023003	orn bulus nǝŋǝmeiṯi ṯa, rǝmwa riđ araŋëpwi aganǝŋa agarno uṯa gǝtaŋa igi gabǝliđǝnu ŋawa nano ŋabǝjo. agaṯa agaiñakame eŋen ŋal ganun orn ṯaŋaɽwatiṯu leđa ṯa aliñëpwi ŋen iŋi al ganun yaneđo?
44023004	na ildi lađǝru laṯa, agaboŋa elǝŋ goɽra gǝkana gǝrǝmwa?
44023005	orn bulus nǝŋaṯa, igaijǝba lorlđaiñ ṯa fǝŋu gaɽ elǝŋ goɽra gǝkana, ŋen ŋanṯa ŋen ŋǝwërđǝnu ṯa, ŋerṯe agaboŋa elǝŋ gǝleđa ǝllaɽǝŋa.
44023006	orn ndǝ bulus galiŋeṯo ṯa leđa lǝmaṯan laɽ as saḏḏugiyin, na lǝmaṯan laɽ al farisiyin, nǝŋaraice ole enǝlǝŋ ini nararraiđia nǝŋaṯa, lorldaiñ, igaɽo farisi igal farisiyin, na iginḏeinia điñǝđi eŋen lǝgǝṯurṯiar ṯa leđa laiyo liđ altwođe.
44023007	orn ndǝ galwaɽo ṯia đǝge ŋen ŋatwođo ŋwaiña eleđa laɽ al farisiyin na as saḏḏugiyin na leđa ldakarnǝđiano.
44023008	ŋen ŋanṯa as saḏḏugiyin laṯa ṯa đatwođo eŋǝɽaiñ đero na mǝlaiyǝka đero na usila gero, orn al farisiyin yëndu ŋen iŋi pređ.
44023009	orn ŋen ŋatođo ŋwaiña ŋeicia đǝge na leđa lǝmaṯan lal farisiyin ildi lǝbërrǝŋaiđia ŋen ŋal ganun latwođo leiciano ldaṯa, ñagero ñagǝfiđia ŋen ŋeicia ŋǝnǝŋ imaji igi. ndǝ usila walla mǝlaiyǝka đǝlwaɽǝṯǝma ŋen, fǝwandigi tǝŋ?
44023010	orn ndǝ ŋen ŋatwođo ŋubwa kaiñ đǝge elǝŋ goɽra gaskari nǝŋiđǝñiṯalo ṯa aŋgaica leđa alǝgǝlǝđe bulus ano, na nǝŋalwaɽǝṯi askari ṯa aiyirǝwa aiyapa bulus eleđa iligano aiyamaiyeṯa egwaŋ eɽa gaskari.
44023011	na ulǝŋgiano elǝŋ yesu nǝŋuđǝri bulus nano nǝŋǝmeiṯi ṯa, ëɽinu đǝñano ŋen ŋanṯa garno agwaɽwato ŋen ŋǝlëɽǝñi alo yursalim đeṯam, agiđi ŋaɽeṯe đamǝđaṯa đǝlëɽǝñi alo irumiya cum.
44023012	nđǝ ëđǝñin gaɽo al yawuḏ yǝmaṯan yarreiđu ŋen nǝyëndǝni bǝɽan eŋen iŋi đalǝfiađa, yaṯa ṯa yaber yasa walla yǝṯia kwai kwai illi ndǝ yaɽiño bulus.
44023013	leđa ildi lalwaɽo ṯia lamiñaṯo eređia marlđwan.
44023014	orn ldabǝla nǝlǝŋ nano nǝkana na leđa nano loɽra ldaṯa, ñagëndǝnu bǝɽan eŋen đalǝfiađa ṯa ñagaber ñagǝnaṯa ŋǝsa ŋǝnǝŋ kwai kwai illi ndǝ ñagaɽiño bulus.
44023015	orn ñaŋ na nǝlǝŋ cum ini nararraiđia, lwaɽǝṯr elǝŋ goɽra gaskari aŋǝndeṯa nano bulusga garno ṯa ñagwonaṯa ñagabinḏeicia ŋen ŋǝlëɽǝŋu ŋope. orn nanda ñagaṯoɽaṯo ŋen ṯa ñagiđi ñamaɽiñe ndǝ gafo eđađ gamǝlu garǝmaṯa.
44023016	orn iđia gorǝba gaɽǝbwa gǝbulus nǝŋǝne ŋen eŋen nǝgabǝṯa alo yaskari nǝŋënṯi egwaŋ nǝŋalwaɽǝṯi bulus.
44023017	na bulus nǝŋundǝđi elǝŋ gǝnǝŋ gaskari nǝŋǝmeiṯi ṯa, mo ëđǝmwa igi ŋǝmaiyǝɽe elǝŋ nano goɽra gaskari ŋen ŋanṯa gerṯo ŋen gwonaṯa gamalwaɽǝṯia.
44023018	orn nǝŋǝmaiyǝɽe elǝŋ nano nǝŋaṯa, bulus igi gëndǝnu gundǝđiñi ṯa yela ëđǝmwaga igi ŋen ŋanṯa gerṯo ŋen ŋǝnǝŋ gwonaṯa gǝŋalwaɽǝṯia.
44023019	na elǝŋ goɽra gaskari nǝŋëndi ëđǝmwa eđaŋ nǝŋamaiyǝɽe alǝsoŋ nǝŋǝmeiṯi ṯa, ŋen ŋanṯau agwonaṯa agaiñǝlwaɽǝṯia?
44023020	na ëđǝmwa gaṯa, al yawuḏ larreiđu ŋen ldǝɽo ṯa aiŋeɽǝđe ṯa aŋaɽe bulusga enǝlǝŋ ini nararraiđia eṯeɽe, garno ṯa ywonaṯa yǝbinḏeicia ŋen ŋǝlëɽǝŋu ŋope.
44023021	orn ŋerṯe agǝnna ŋen eŋen, ŋen ŋanṯa yawuḏ ywaiña yamiñaṯo eređia marldwan yamaɽaŋǝṯia ŋen ŋanṯa niyëndǝni bǝɽan eŋen ṯa yaber yasa walla yǝṯia kwai kwai illi ndǝ yaɽiño bulus, na diñǝđi yaṯuɽǝđeinu alo yaṯurṯia ole gǝlaɽǝŋa.
44023022	orn elǝŋ nǝŋǝŋgiṯi ëđǝmwa ṯa aŋǝɽe orn nǝŋǝmeiṯi ṯa, gerṯa agǝlwaɽǝṯia eđa gǝnǝŋ ṯa agǝlwaɽǝṯiñi ŋen iŋi.
44023023	orn nǝŋundǝđi nǝlǝŋ niɽijan nǝta naskari nǝŋǝleiṯi ṯa, ulǝŋgi igi garno ëđǝñin đenǝŋ nemiñe marldwan ṯoɽǝdaṯr askari alo miyya eɽijan, na isi yǝnǝmarṯa eređia đenǝŋ nalo eređia giɽijan, na isi eñarlda miyya eɽijan ṯa aiyǝɽe alo igaisariya.
44023024	na eum mar nǝmarṯa nǝmaṯan ŋen ŋanṯa bulus aŋaborṯe, ñǝmaiyǝɽe ŋope elǝŋ filiks nano.
44023025	nǝŋǝwërđi ađam ŋen ŋaɽo ṯia.
44023026	fiñi kuluḏius lisias igeɽǝđǝŋa kaiñ, ya elǝŋ goɽra filiks.
44023027	al yawuḏ yëndu maji igi ywonaṯa yamaɽiña, na ñagano ṯa maji igi gaɽo rumani na ñaleṯa nano askariya nǝñǝmëbǝri.
44023028	orn igafo igwonaṯa igaliŋeṯa ŋen ṯa yasǝkima eda, orn imaiyǝɽe nǝlǝŋ nano enen ini nararraiđia.
44023029	na igafiđu ŋen ṯa yasǝkima eŋen ŋal ganun esen, gerṯa ŋen iŋi ŋaɽǝwađaṯa ŋǝma ŋǝɽaiñ walla đëndǝni.
44023030	orn ndǝ igano ŋen ṯa yawuḏ yǝrreidu ŋen ŋamagea ṯa aiyǝmaɽiñe mŋamađweiṯi taltal, na igalwaɽǝṯu leđa ildi lǝsǝkima ṯa alela alǝŋalwaɽǝṯi ŋen iŋi lonaṯa lamasǝkiau.
44023031	orn askari niyǝme bulus niyǝmaiyǝɽe ulǝŋgi ŋen ŋarno ilwaɽǝnṯu alo yanṯibaṯris.
44023032	na iloman leṯeɽe askari yǝmaṯan nǝyoɽǝbaṯe alo esen, na niyǝŋgiṯi isi yerṯo nǝmarṯa niyabǝla bulusga.
44023033	ndǝ yarǝmaṯo alo igaisariya niyǝnaiee elǝŋ ađam, orn niyǝmanaice bulus cum.
44023034	orn ndǝ gëgǝru ađam nǝŋeɽǝđǝđe ṯa elǝŋ gǝlëɽǝŋu fǝgaŋga đurri.. " orn ndǝ galiŋeṯo ṯa bulus galo ikilikiya
44023035	nǝŋaṯa, igiđi eŋanaṯe ŋen cum ndǝ leđa leṯo ildi lǝsǝkiŋa. na nǝŋalwaɽǝṯi askari ṯa, aiyerǝmađwaṯe bulus egeɽa giruḏus.
44024001	orn ndǝ ñoman ñaŋgaṯo đenǝŋ elǝŋ goɽra gǝkana, ananiya nǝŋela leđala lǝmaṯan loɽra na ṯarṯulus igi galiŋeṯo ŋen ṯaŋalukuɽǝbeiṯu ole. orn ldǝlwaɽǝṯi elǝŋ ŋen iŋi lǝsǝkiau bulus.
44024002	na ndǝ bulus gundǝđǝnu đǝge ṯarṯulus nǝŋalwaɽe ŋen iŋi lǝsǝkimau, nǝŋaṯa ṯa, ya elǝŋ filiks, agame, ŋen ŋanṯa eŋen ŋǝlaɽǝŋa đëuṯaralo đafo, na ŋen ŋiđǝnu ŋwaiña ŋame alo esandr ŋen ŋanṯa đaliŋeṯa ŋen nǝsi đǝlaɽǝŋa.
44024003	na alo pređ ñagaŋǝnṯu ŋen pređ ŋǝlaɽǝŋa đaŋǝrađa nano.
44024004	orn điñǝđi ñagaber ñagwonaṯa ñagǝŋagereicia ŋǝmëɽria orn igaŋeɽǝđia ŋen ŋanṯa agerṯo ŋabaiya nano ṯa agiđi ŋandǝne eŋen iŋi eŋaiñ ŋobǝlano.
44024005	ñagafiđu maji igi gwaiña ŋeniano kaiñ na gaɽǝtuđia ŋen ŋwaiña jaica jaica igal yawuḏ alo pređ, na fǝŋu đurri goɽra eleđa ildi lǝbernia nasariyin.
44024006	na gënǝŋu gwonaṯa gëbǝđia al ekǝl yataŋa orn nǝñamëndi. na ñagaṯa ṯa ñagiđi ñaminḏeici al ganunya esaiñ.
44024007	orn elǝŋ goɽra gaskari gaberni lisias nǝŋela nǝŋǝndǝmamaṯe ŋabǝɽa ŋwaiña
44024008	nǝŋagariñaṯe leđa ildi lasǝkima ṯa alǝŋeṯa nëiñua. ndǝ agaminḏeicia aganǝŋa, agaɽǝwađaṯo agiđi ŋalǝŋeṯe ŋen pređ iŋu iŋi ñagǝsǝkimau.
44024009	al yawuḏ cum niyënṯi eŋen niyaṯa ŋen iŋi pređ ŋaɽo đeṯam.
44024010	orn elǝŋ goɽra gwalwaɽǝṯu bulus đaŋđa ṯa aŋǝlwaɽe đǝge, na bulus nǝŋaṯa, ŋen ŋanṯa igaliŋeṯo ṯa agaɽo elǝŋ alo isi nṯǝli nwaiña igopǝṯa đaŋǝrađa nano.
44024011	agaɽǝwađaṯa agaliŋeṯo ŋope ṯa liga lakǝl igabǝɽo alo yursalim ṯa ibuŋṯi rǝmwa igerṯo garno ñoman ređ nǝñǝmiñe ñiɽijan,
44024012	na leđa lero laiñǝfiđia ñagagerđia eđaga gǝnǝŋ, walla igatuđia ŋen eleđa lwaiña, ndǝ igal ekǝl walla imajma walla alo yursalim.
44024013	na lero laɽǝwađaṯa lǝbërrǝŋaiđia ŋen ŋunto ŋǝđeṯam eŋen lǝsǝkiñau.
44024014	orn igaŋalwaɽǝṯia ŋen iŋi, ṯa eŋen iŋi ŋǝđađ iđi đǝyesu ŋen iŋi laṯa ŋafo mǝnna, igǝđuɽǝđǝnṯia rǝmwa irri rǝpapanda ildëndr, na igëndu ŋen pređ iŋi ŋǝwërđǝnu enađam nal ganun na nal anbiya,
44024015	na igerṯo ŋen igaṯurṯia egare garno ŋulu lerṯo cum ṯa đatođa eŋǝɽaiñ điđ ađǝfeṯe eleđa ildi luđǝrwaṯo eŋen na lǝɽiano eŋen cum.
44024016	nṯia igarǝmoṯwa ŋen jaica ṯa ara gǝlëɽǝñi aŋǝfeṯe ŋope rǝmwa nëiñua na leđa nëiñua.
44024017	orn ndǝ nṯǝli naŋgaṯo nǝmaṯan igeṯo ṯa enanaice leđa ildi lalo ilëɽǝñi laŋge lǝđubwiđia na đǝnaiđia.
44024018	na ndǝ igëbǝđia ṯia lǝfiđǝñi igal ekǝl igatǝɽe, gerṯa leđala lwaiña walla ŋenŋa ŋwaiña. orn yawuḏ yafo yǝmaṯan yalo yasiya.
44024019	na gǝbanṯa yënǝŋulu aiyǝfeṯǝŋa nëiñua điñǝđi ṯa aiñǝsǝki, ndǝ yerṯo ŋen ŋǝnǝŋ ṯa aiñǝsǝkiau.
44024020	walla ŋgiṯǝlo ildi lafo điñǝđi alwaɽe ŋen iŋi lafiđu ŋafo mǝnna eŋen ŋǝlëɽǝñi ndǝ igǝđǝru nǝlǝŋ nëiñua ini nararraiđia.
44024021	illi ŋen iŋi ŋunto ndǝ igarǝjaico ole ṯa, iginḏeinia ñaŋ nëiñua điñǝđi eŋen ŋǝđatođa eŋǝɽaiñ.
44024022	orn elǝŋ filiks galiŋeṯo ŋope ŋen iŋi ŋǝđađ iđi đǝyesu na gaburgwađeicu ŋen nǝŋǝlǝlwaɽǝṯi ṯa, ndǝ elǝŋ gaskari lisias geṯo igiđ inḏeici ŋen eŋalo.
44024023	na galwaɽǝṯu elǝŋ gaskari ṯa bulus aŋëndǝni orn aŋëbǝreini alo, na ṯa ndǝ rappa reṯo rǝlëɽǝŋu ronaṯa ramamǝđaṯa arerṯe rǝtrinṯia.
44024024	ndǝ ñoman ñaŋgaṯo ñǝmaṯan filiks ldela wasenga ganṯa ḏrusila, igi gaɽo yawuḏ, nǝŋundǝđǝnṯi bulus nǝŋǝne, galwaɽa eŋen ŋǝđonaṯa igal masiya yesu.
44024025	na ndǝ bulus laɽwata elǝŋga eŋen ŋǝđǝđǝrwaṯa eŋen na ŋǝđërǝkǝđi aŋǝno na ŋǝđǝtaŋa na ŋǝđǝkarmǝnia iđi điđ ađǝfeṯe đǝrǝmwa, filiks nǝŋirǝwano na nǝŋiđǝñiṯalo na nǝŋeiṯi bulus ṯa, mbu điñǝđi. ndǝ igerṯo liga orn iŋundǝđi tǝŋ.
44024026	na gafo gabaṯa ṯa aŋgaica bulus giđ aŋǝmanaice gǝrus nṯia ṯaŋamurundǝđu ñoman ñwaiña ṯalɽwatǝldǝga.
44024027	orn filiks ŋen ŋanṯa gwonaṯa ṯa al yawuḏ yamaŋǝrṯi nano nǝŋgiṯi bulus aŋëndǝni isijǝn. na ndǝ nṯǝli naŋgaṯo niɽijan burkius fasṯus nǝŋǝme ŋǝlǝŋe ŋǝfiliks.
44025001	orn ndǝ elǝŋ fasṯus geṯo gaɽaŋa alo eŋǝlǝŋe ŋǝlëɽǝŋu, ndǝ ñoman ñaŋgaṯo ñiɽijin nǝŋǝtođe alo igaisariya nǝgabǝṯa alo yursalim.
44025002	na nǝlǝŋ nǝkana na leđa ilei loɽra eŋen igal yawuḏ ldǝmaŋaiei ŋen iŋi lǝgiaieau bulus, na ldǝmalwaɽǝṯi kaiñ ṯalmariṯu ŋabaiya
44025003	ṯa aŋǝlamǝđaṯe, laṯa ŋgiṯu maji aŋwǝđweinia alo yursalim, ŋen ŋanṯa lënǝŋulu lerṯo ŋen enare ṯa alǝmaɽaŋǝṯi almaɽiñaṯe eđađ.
44025004	na fasṯus nǝŋǝlǝlwaɽǝṯi ṯa bulus aŋarǝmujǝni alo igaisariya, orn aten giđ aŋǝɽe tu gënǝŋu.
44025005	orn nǝŋaṯa, ŋgiṯr leđa ildi loɽra eñaŋ aiñirǝwǝlda, na ndǝ ŋen ŋǝnǝŋ ŋafo mǝnna imaji igi ŋgiṯǝlo almasǝki.
44025006	orn ndǝ laɽaŋo ñoman ñǝmaṯan gerṯa gamiñaṯo đenǝŋ nǝñamiñe ñiɽijin walla ređ, nǝŋirǝwǝṯa alo igaisariya, na iloman leṯeɽe nǝŋǝɽaŋe nal kurs eŋǝlǝŋe nǝŋǝlwaɽe ṯa bulus aŋǝyelni.
44025007	orn ndǝ geṯo đǝge al yawuḏ isi yafo yeṯo alo yursalim nimađiṯi ṯwaiñ nisǝki bulus ŋen ŋwaiña ŋini orn nǝyerṯe yaɽǝwađaṯa yǝbërrǝŋaiđia ŋen ŋǝnǝŋ ṯa ŋǝđeṯam.
44025008	orn ndǝ bulus gopǝṯo gënǝŋu nǝŋaṯa, iger igagera ŋen ŋǝnǝŋ ŋal ganun yal yawuḏ walla ŋal ekǝl walla ŋelǝŋ goɽra gaisar.
44025009	orn fasṯus ŋen ŋanṯa gwonaṯa al yawuḏ yǝŋërṯǝma nano, geiṯu bulus ṯa, agwonaṯa agabǝṯa alo yursalim ṯa ŋinḏeini tu eŋen iŋi yǝlwaɽǝṯǝñi?
44025010	na bulus nǝŋaṯa, igađǝru kursi nëiñua yelǝŋ goɽra gaisar, alo isi gǝbanṯa iwinḏeini, igero igǝbiṯia al yawuḏ ŋen ŋafo mǝnna ŋǝnǝŋ garno agaliŋeṯo ŋope cum aganǝŋa.
44025011	orn ndǝ igiđu mǝnna na igiđu ŋen ŋǝnǝŋ ŋeieia ŋaɽǝwađaṯa ŋǝma ŋǝɽaiñ igaber igwonaṯa igëbǝrni eŋǝɽaiñ, orn ndǝ ŋen ŋero ŋǝnǝŋ iđǝskiđia eđen eđa gero gǝnǝŋ gaɽǝwađaṯa gaiñǝnaiđia iŋulu. igwonaṯa elǝŋ goɽra gaisar aŋinḏeici ŋen.
44025012	orn fasṯus, ndǝ linḏeicu ŋen leđala ildi lamǝđaṯǝma nǝŋǝmuɽǝbiṯi eŋen ṯa, agwonaṯa elǝŋ goɽra gaisar, agiđi ŋaɽe elǝŋ goɽra gaisar nano.
44025013	orn ndǝ ñoman ñaŋgaṯo ñǝmaṯan elǝŋ agribas na barnika leṯo alo igaisariya ŋen ŋanṯa alne elǝŋ fasṯus ëiñua.
44025014	na ndǝ laɽaŋa tu ñoman ñwaiña fasṯus nǝŋǝlwaɽǝṯi elǝŋ agribas ŋen ŋǝbulus nǝŋaṯa, maji gëni gǝnǝŋ filiks gǝṯađǝma gëndǝnu,
44025015	na ndǝ igafo alo yursalim nǝlǝŋ nǝkana na leđa loɽra eŋen ŋal yawuḏ lalwaɽǝṯiñi ŋen ŋǝlëɽǝŋu, ldaiñeɽǝđe ṯa emakǝme.
44025016	orn iguɽǝbiṯǝlo eŋen ṯa gerṯa ŋen ŋǝrumaniyin ṯa yanaiđe eđa gǝnǝŋ ndǝ gamǝlu gabinḏeinia leđa nëiñua ildi lamasikia, na aŋerṯe liga ṯa aŋopǝṯe eŋen iŋi lǝsǝkimau.
44025017	orn ndǝ larraiđo ëli niyerṯe igaṯurṯia liga larto orn iloman leṯeɽe neɽaŋe nal kurs eŋǝlǝŋe niyǝlwaɽe ṯa maji aŋǝmǝni.
44025018	na ndǝ leđa ildi lasǝkima latwođo, lderṯe lǝmasǝki eŋen ŋeicia ŋǝnǝŋ giđu garno igǝbaṯa aŋgaica ŋëni,
44025019	orn lerṯo ŋen ɽetǝɽeteo eŋen iŋi lëndu na eŋen ŋǝmaji gǝnǝŋ ganṯa yesu, igi gaiyo orn bulus ṯaŋaṯa gamǝṯo.
44025020	orn igaijǝba ŋen ṯa igǝbinḏeicia ŋen iŋi ṯau, orn niyǝmeɽǝđe ndǝ gwonaṯa gabǝṯa alo yursalim ṯa aŋinḏeini tu eŋen eŋen.
44025021	orn bulus gwonaṯa ṯa aŋëndǝni aŋinḏeini egelǝŋ goɽrǝṯu nǝlǝŋ, na nimađarnaṯe ëli ŋen ŋanṯa yiđi imađweiṯi elǝŋ goɽra gaisar.
44025022	na agribas nǝŋeiṯi fasṯus ṯa, igënǝñi igwonaṯa igiđ enaṯa maji ŋen, na fasṯus nǝŋaṯa, eṯeɽe agiđi ŋamanaṯe.
44025023	na iloman leṯeɽe agribas na barnika leṯo ldënṯi alo isi leđa laurarraiđia lǝṯiña ŋen nano, nǝlǝŋna naskari na leđala ildi loɽra eŋen lalo isi. orn fasṯus nǝŋalwaɽe ṯa bulus aŋǝmǝni.
44025024	na fasṯus nǝŋaṯa, ya elǝŋ agribas na ñaŋgi pređ lǝgafr, ñagaseicia maji igi al yawuḏ pređ isi yalo yursalim na yalo isi eum, yarǝjaieu ole na yalwaɽǝṯiñi ṯa maji aŋerṯe gamǝṯia tǝŋ.
44025025	orn igënǝñi igero igafiđiṯa ŋen ŋǝnǝŋ giđu ŋeicia ŋarǝjađaṯo eŋen ŋǝŋǝɽaiñ, na ŋen ŋanṯa gënǝŋu gwonaṯa gǝbinḏeinia egelǝŋ goɽrǝṯu nǝlǝŋ igaṯa ṯa igamađwaṯa.
44025026	orn igero igafiđa ŋen ŋǝnǝŋ đurri eŋen ŋǝlëɽǝŋu ṯa igawërđǝṯia elǝŋ goɽra ađam. nṯia igeṯǝmaiya ñaŋ nëiñua, na ŋa đurri, ya elǝŋ agribas, ṯa ndǝ lǝginḏeicǝmar ifiđi ŋen ŋǝnǝŋ iwërđi.
44025027	ŋen ŋanṯa igënǝñi igaṯa ŋen ŋafo mǝnna igađwaṯa eđa gëndnu elǝŋ nëiñua na igero igalwaɽa ŋen ŋǝnǝŋ ṯa gǝsǝkinu eđa.
44026001	agribas nǝŋeiṯi bulus ṯa, agerṯo liga ṯa agǝlwaɽa ŋen ŋǝlaɽǝŋa. bulus nǝŋǝbaice đaŋ elo nǝŋopǝṯe đǝge,
44026002	nǝŋaṯa, igaŋǝra nano ṯa eŋǝpǝṯe ŋa nëiñua ya elǝŋ agribas, eŋen iŋi pređ al yawuḏ yasǝkiñau
44026003	ŋen ŋanṯa aganǝŋa agaliŋeṯo ŋope ŋen pređ ŋal yawuḏ na đǝgiaiđia eŋen eđen, na ŋen ŋafǝṯia igaŋeɽǝđia ṯa ŋaiñǝnaṯe araga gwalano.
44026004	ŋen pređ ŋǝlëɽǝñi ŋǝlǝŋinu ŋope igal yawuḏ pređ ŋen ñagafo leđala ǝllëɽǝñi na alo yursalim eum.
44026005	yaliŋeṯo liga lwalano, ndǝ yonaṯa yalwaɽo, ṯa igaɽo farisi na igëndu ŋen pređ ŋal yawuḏ araga gunto garno leđa ildi lero lamiña eđǝɽe.
44026006	na điñǝđi igǝđǝru iginḏeini ëli ŋen ŋanṯa igaṯa ŋen iŋi ŋiđ aŋfeṯe đeṯam iŋi rǝmwa rëɽǝṯu papanda ildëndr,
44026007	iŋi leđa eldaiñ lǝŋǝɽwa ređ ldamiñe liɽijan lafo lǝbuŋṯia rǝmwa araga gunto ulǝŋgi na ëđǝñin ŋen ŋanṯa laṯa liđ alǝseiei ŋen ŋiđ aŋfeṯe. na ya elǝŋ, igǝsǝkinu igal yawuḏ ŋen ŋanṯa igaṯurṯia ŋen iŋi.
44026008	ñagǝđamo ŋen ṯa rǝmwa raɽǝwađaṯa ratuđi eđa eŋǝɽaiñ eđa?
44026009	igënǝñi đurri igaṯa gǝbanṯa igëbǝđia ŋen ŋwaiña ṯa egeye irǝŋ gǝyesu galo inasiraṯ.
44026010	na igiđu ṯia alo yursalim. na gerṯa igakëndu lwaiña eleđa ltǝɽe ikǝrǝŋ ŋǝlǝŋeŋa ŋǝnǝlǝŋ nǝkana, orn cum ndǝ lǝɽiñǝnu igaṯa ŋen ŋëpi alɽiñǝrldo.
44026011	na igafo igakǝmalo ñoman ñwaiña igal majma pređ na igananaicǝlo ŋen ŋubwa ṯa alwaɽe ŋen ŋǝyesu ŋeieia, na đeicianođa đwaiña igagealo, na igananaicǝlo ŋen ŋubwa alo yarto nwaldaŋ.
44026012	na eŋen iŋi igabǝṯa alo iḏimiska ŋǝlǝŋeŋa ŋǝnǝlǝŋ nǝkana ini nađwaṯiñi,
44026013	na ëđǝñinano, ya elǝŋ, ŋen igafo eđađ igaseieu arrerre girǝwa elo gatǝɽe kaiñ gamiñaṯa ëđǝñina, nǝŋaiñǝwađe nano na leđa nano ildi ñagafǝlda,
44026014	na ndǝ ñagirǝtǝṯu alo nǝñane ole gaiñilwaɽǝṯi olega gibraniyin, nǝŋaṯa ṯa, sawul, sawul, agaiñǝnanaica ŋen ŋubwa eđa? ŋen ŋwonḏǝṯo ŋa nano ṯa aganeđa ŋen ŋǝlëɽǝñi.
44026015	niyaṯa, ya elǝŋ agaɽ esegi? na elǝŋ yesu nǝŋaṯa, fiñi yesu, ñiŋgi agaiñǝnanaicia ŋen ŋubwa.
44026016	orn twođo ŋǝđuri rǝmanǝñara alo rǝlaɽǝŋa ŋen ŋanṯa igamiñiṯiaŋa eŋen iŋi, ṯa iŋundǝđi ñaiñiđuɽǝđinṯi na ŋaɽeṯe đamǝđaṯa eŋen iŋi agwondǝṯiñau, na eŋen iŋi igiđi iŋaumiñiṯi.
44026017	igiđi iŋëbǝri eđaŋ đǝleđa na eleđa ildi gerṯa laɽo al yawuḏ, ildi igiđi eŋǝlǝđweiṯi
44026018	ṯa ŋalëbǝrđi isi esen ṯa aɽređe iŋǝrǝm aleṯa egarrerre na ṯa aɽređe eŋabǝɽa ŋǝseṯan aleṯa rǝmwa nano, ṯa alǝŋgǝđeini eŋen ŋeicia eŋen na alfiđi alo leđala ildi ltǝɽe ŋen ŋanṯa lerṯo đonaṯa iñi.
44026019	orn ya ëlǝŋ agribas, igero iganeđa ŋen iŋi ŋeṯo elo,
44026020	ananoŋ igalwaɽǝṯu leđa ŋen ildi lalo iḏimiska orn ildi lalo yursalim, orn alo pređ yuḏiya, na leđa ildi gerṯa laɽ al yawuḏ cum, ṯa alṯađe ŋen eŋen ŋeicia aɽrǝđeṯe rǝmwa nano na ṯaliđu ŋen iŋi ŋǝbërrǝŋaiđia ŋen ṯa loɽǝbaṯo rǝmwa nano.
44026021	na eŋen iŋi al yawuḏ yënḏeiciñi igal ekǝl niyaṯa yaiñaɽiña.
44026022	na rǝmwa ramǝđaṯiñi jaica jaica na điñǝđi mǝldin, na ŋen igadǝru ëli igaɽo đamǝđaṯa eleđa lǝrra na loɽra pređ, igero igǝlwaɽa ŋen ŋǝnǝŋ illi ŋen iŋi al anbiya pređ na musa lalwaɽo ṯa ŋiđ aŋfeṯe,
44026023	ṯa al masiya giđ aŋǝneini ŋen ŋubwa, na ŋen ŋanṯa fǝŋu gatwođo eŋǝɽaiñ ananoŋ gënǝŋu giđ aŋǝŋaiee al yawuḏ na leđa arrerre ildi gerṯa laɽ al yawuḏ.
44026024	ndǝ bulus gopǝṯo ŋenŋa iŋi fasṯus nǝŋǝrǝjaice ole pǝlelo nǝŋaṯa, bulus agǝramǝɽua, đaliŋeṯa đǝlaɽǝŋa đwaiña đagera ŋaṯǝɽa ŋǝlaɽǝŋa.
44026025	orn bulus nǝŋaṯa, igero igǝramǝɽua, ya elǝŋ fasṯus. igaɽwata ŋen iŋi ŋuđǝrwaṯo na ŋǝđeṯam.
44026026	ŋen ŋanṯa elǝŋ agribas galiŋeṯo ŋen iŋi ŋope na igalwaɽǝṯǝma ŋǝđaiña ŋero, ŋen ŋanṯa igaṯa đeṯam gënǝŋu galiŋeṯo ŋen iŋi pređ ŋen ŋanṯa ŋen ŋero ŋǝnǝŋ ŋalǝbijǝnu.
44026027	nǝŋaṯa, ya elǝŋ agribas agëndu ŋen ŋal anbiya? igaliŋeṯo ṯa agëndu.
44026028	na agribas nǝŋeiṯi bulus ṯa, agaṯa ṯa agaiñimeđiñwa ṯa yëndi ŋen ŋal masiya iliga lobǝlano.
44026029	na bulus nǝŋaṯa, ndǝ liga lobǝlano walla lwalano igwonaṯa irǝmwa ṯa gerṯa aganǝŋa agunto orn leđa pređ ildi lano ŋen ŋǝlëɽǝñi điñǝđi aiñarneṯe, illi ñerṯe ñagabǝkasǝm nuriđana.
44026030	orn elǝŋ fasṯus nǝŋǝtwođe na elǝŋ goɽra agribas na barnika na ildi pređ lafǝlda,
44026031	na ndǝ lamiñaṯa ndëuwǝr ṯalɽwataiđo ldǝɽo ldaṯa, maji igi gero gëbǝđia ŋen ŋǝnǝŋ ŋeicia ṯa aŋǝɽiñǝni walla aŋëndǝni.
44026032	na agribas nǝŋeiti fasṯus ṯa, maji igi ndǝ gero gǝbaṯa aŋinḏeini elǝŋ goɽra gaisar nano gaɽǝwađaṯa gëbǝrni.
44027001	na ndǝ liga lëɽǝnu đǝge ṯa ñaɽe alo iṯalia iđǝpundr đǝŋau, elǝŋ gǝnǝŋ gaskari miyya ijes ibernia yugasṯas igi ganṯa yulius, ganeinu bulus na leđa lwomǝn lëndǝnu ṯa aŋaɽrǝmoṯe.
44027002	na nǝñënṯi iđǝpundr đǝŋau alo yaḏramiṯinia, iđi đonaṯa đabǝṯa alo yipundri yasiya, nǝñatwođe đǝge. na maji gǝnǝŋ ñagafǝlda gǝbernia arisṯarkus galo iṯasǝluniki alo imakṯunia,
44027003	na iloman leṯeɽe nǝñarǝmaṯe alo isiḏa na yulius nǝŋgiaṯe bulus ŋabaiyaŋǝno, nǝŋǝmaŋgiṯi ṯa aŋǝɽe rappa nano rǝlëɽǝŋu ṯa arǝmamǝđaṯe.
44027004	na ndǝ ñagatwođo tu nǝñëndi đađ đamiña alo igubrus ṯwaiñ đǝɽe đǝndalǝŋgwa ŋen ŋanṯa đǝbera đafo đwaiña đwonaṯa đoɽǝbaica đǝpundr nḏurṯu.
44027005	na ndǝ ñaguɽǝđu igal bar alo ikilikiya na ibamfiliya, nǝñeṯa alo imira alo ilikia.
44027006	na alo isi elǝŋ nǝŋǝfiđi đǝpundri đalo iskandriya đabǝṯa alo iṯalia orn nǝñënṯi.
44027007	na ñoman ñǝmaṯan ṯǝñǝlaldiñu aten aten nǝñarǝmaṯe alo ikimḏus ŋenŋa ŋini, na ŋen ŋanṯa đǝbera đero đandiŋgiṯia ta ñagǝbendia đađ đǝnëiñua orn nǝñëndi đađ iđi đabǝṯa alo isalmuni đǝɽe đǝndalǝŋgwa alo ikriṯ.
44027008	orn nǝñaɽe aten aten ëtǝndi nano ŋenŋa ŋini nǝñeṯa alo yanṯa almawani alo isi yafo alo ṯwaiñ ilasaiya.
44027009	orn liga lwaṯo lwalano na đađ đerṯo ŋen ŋini, na liga labǝɽo ildi leđa laɽaŋau ŋorwaṯaŋa, na ŋen ŋafǝṯia bulus nǝŋǝleiṯi ṯa,
44027010	ya nǝlǝŋ, igwonḏaṯa ṯa ŋen ŋini ŋiđ aŋfeṯe eđela iđëndr, gerṯa elaŋge ildi lafo iđǝpundr na iđǝpundr ikǝrǝŋ, orn entam inëndr cum.
44027011	orn elǝŋ yulius nǝŋanaṯe elǝŋ gǝđǝpundr na maji gerṯo đǝpundri gamiñaṯo ŋen ŋǝbulus.
44027012	na alo yakǝl yero yaŋǝra ṯa lauɽaŋa obǝđaiya, na leđa lwaiña ldaṯa, gǝbanṯa lǝgabǝlar ŋen ŋanṯa aŋgaica lǝgiđr aɽrǝmaṯr alo ifiniks alo isi đǝpundri đǝṯurwa alo ikriṯ eređeṯo đǝɽe đǝndele na đǝnđalǝŋgwa, orn alɽaŋe tu obǝđaiya.
44027013	na ndǝ đǝbera đeṯo ndalǝŋgwa aten ldaṯa aŋgaica đǝɽiñađaṯo ŋen eŋen, orn ldape đǝpeini iđi đǝbekendia đǝpundri ldǝtwođe na ṯalđađaṯo ëṯǝndi nano galo ikriṯ.
44027014	orn aten đabera đwaiña kaiñ nḏirǝwa ndele, ṯađuru alo isei,
44027015	na ndǝ đabera đǝtësu đǝpundri ndǝ ñagaliŋeṯo ṯa ñagero ñagaɽǝwađaṯa ñagǝđama đabera nǝñǝŋgiṯi đabera ṯa ađaṯwađe đǝpunđri ŋen ŋarno đonaṯa.
44027016	orn nǝñamiñe eđađ iđi đamiño jǝsira nano yanṯa kaluḏi, alo isi ŋawa ŋakađiṯu iligano, na alo isi nǝñape đǝpunđri đǝta iđi đakaseinu orǝba nano đoɽra nǝñabǝṯe egworǝb ŋenŋa ŋini kaiñ nǝñakase ŋope,
44027017	orn ndǝ labaico đǝpundri egworǝb đǝge lđakasaṯe yar đǝpundri nano ŋen ŋanṯa ṯaiyarǝmoṯo, orn ŋen ŋanṯa liđiñalo ṯa aŋgaica đǝpundri ađǝliyeɽe sirṯis, isi yaɽo ebe gǝbërnicia laŋge, orn ldirǝwi ndrena ini nǝmama đabera na đabera ṯađǝṯwađo đǝpundri bipi.
44027018	na ŋen ŋanṯa ŋawa ŋarrapa đǝpundi đoɽa đoɽa kaiñ iloman leṯǝɽe leđa ldarruṯi laŋge lǝmaṯan eŋau, ildi lapǝnu lilia,
44027019	na iloman leṯeɽe gwomǝn ñoman ñaɽo ñiɽijin đǝge, ldarruṯi laŋge lǝđǝpundri đurri raŋra eren,
44027020	na ndǝ ëđǝñina na ropa lderṯe lǝseini ñoman ñwaiña, na wëɽǝni gaicwarǝnde kaiñ gǝŋawa na gǝđabera, nǝñaṯa ñagaber ñagamǝṯia tǝŋ.
44027021	orn ŋen ŋanṯa lero lasa liga lwalano bulus nǝŋeṯa leđa nano nǝŋǝleiṯi ṯa, ya leđa, gǝbanṯa ñaganaṯiñi ṯa lǝgerr lǝgatwođar alo ikriṯ ṯa laŋge ildi pređ alerṯe lagirnu ldwoṯe.
44027022	na điñǝđi ëɽǝnr đǝñano ŋen ŋanṯa eđa gero gǝnǝŋ inëndr giđ aŋǝɽe ŋen ŋǝnǝŋ illi đǝpundri đunto.
44027023	ŋen ŋanṯa ëṯǝndi ulǝŋgi mǝlaiyǝka đǝrǝmwa irri igaɽo eđa gǝlëɽǝŋu na irri igabuŋṯia đađǝriñi nano,
44027024	nḏǝñeiṯi ṯa, bulus, gerṯa agiđǝñalo, đeṯam agiđi ŋǝđuri elǝŋ goɽra gaisar nëiñua, na rǝmwa ranaicǝŋa leđa pređ ildi ñagafǝlda iđǝpundr.
44027025	nṯia ëɽǝnr đǝñano ya leđa, ŋen ŋanṯa igerṯo đonaṯa irǝmwa ṯa ŋen ŋiđ aŋǝfeṯe iŋi ŋǝlwaɽǝnṯiñi đeṯam.
44027026	orn đeṯam đǝpundri điđ ađǝtriđinṯi alo yǝnǝŋ yǝjǝsira isi ŋawa ŋakađiṯu iligano.
44027027	na ndǝ ñoman ñaɽo ređ nǝñǝmiñe marlđwan ulǝŋgi ñagabakǝldaica nǝŋau bipi igal bar yaḏria, ulǝŋgiano leđa lǝđǝpundri laṯa ṯa aŋgaica laijomaṯe ëṯǝndi gǝnǝŋ,
44027028	orn ndǝ linḏeieu ŋawa ldǝfiđi ŋoliano aten. orn aten ldinḏeici tǝŋ ldǝfiđi ŋaṯarwano aten.
44027029	orn ŋen ŋanṯa liđinalo ṯa aŋgaica larǝmaṯo alo yeicia yerṯo ŋwandra, ldauwǝṯi ipeini marldwan, isi yǝfo đǝpundri nḏurṯu ṯa aiyëndeiei đǝpundri, na lafo lonaṯa ṯa alo aiyakerṯe.
44027030	orn leđa lǝmaṯan ildi lëbǝđia ŋǝmëɽria iđǝpundr, lapwaiño ŋen ṯa alobǝđe iđǝpundr đoɽra orn ldiruwaṯe đǝpundri đǝta iđi đǝfo iđǝpundr đoɽra. laṯa ṯa lonaṯa lauwǝṯi ipeini isi iđǝpundr nëiñua.
44027031	na bulus nǝŋalwaɽǝṯi elǝŋ gaskari na askari ṯa, ndǝ leđa ildi laber laɽaŋa iđǝpundr ñagaber ñagaɽǝwađaṯa ñagëbǝrni.
44027032	na askari nǝyagǝle yar iđǝpundr đǝta ṯa ađiɽi.
44027033	ndǝ alo yaɽo bǝrni bǝrnia bulus nǝŋalwaɽǝṯi leđa ṯa alǝse, nǝŋaṯa ṯa, điñǝđi ñoman ñaɽo ređ nǝñamiñe marldwan ŋen ŋaijǝbinṯǝnde nano na ñagaɽaŋo ñagero ñagǝsa.
44027034	ŋen ŋafǝṯia igǝndǝlwaɽǝṯia ṯa ñase ŋǝsa iŋi aŋandǝnaice ŋabǝɽa, ŋen ŋanṯa đǝria đǝnenda đaber điđ ađǝṯwe đeđa gǝnǝŋ eñaŋ.
44027035	ndǝ galwaɽo ṯia nǝŋape ragif nǝŋǝrṯi rǝmwa nano leđa nëiñua pređ nǝŋgerano ṯaŋaso.
44027036	orn ldonḏǝjeini na ṯalaso lënǝŋulu cum.
44027037	na nanda pređ ñaŋgi ñagafo iđǝpundr đǝŋau ñagaɽo miyya iɽijan na eređia đenǝŋ nalo eređia giɽijan, na đenǝŋ nǝŋǝmiñe gunto.
44027038	ndǝ labeṯo đǝge leđa larruṯu ŋwana eŋau ŋen ŋanṯa đǝpundri ađëbiṯano.
44027039	orn ndǝ alo yakero đǝge ldaijǝbeṯe alo, orn ṯalseicu alo yǝnǝŋ yandralo, ëṯǝndi nano, yaɽo ebe, ldaṯa ṯa ndǝ lǝgaɽǝwađaṯr aɽr đǝpundrida alo isi.
44027040	orn ldǝgele ipeini isi yǝbǝkendi đǝpundri ldǝlṯađe eŋau, na cum ldamiñe yar ano isi yëndu waŋge igi gǝrǝkeiđia đǝpundri, na ldabaiee erena elo igi gafo nëiñua ṯa đǝbera ađandǝmamaṯe ëṯǝndi nano.
44027041	orn ndǝ ñagarǝmaṯo alo eŋau ŋorǝpǝđaiđo ŋǝlaldiña ŋwaiña ŋabǝrano kaiñ na đǝpundri đǝɽnda nḏënṯi iđuđa nḏëndǝni kaiñ, na ŋawa nǝŋgere đǝɽo đurṯu.
44027042	na askari niyaṯa ṯa yaɽiña leđa ildi lǝkëndǝnu ŋen ŋanṯa yabaṯa aŋgaica liđ alǝlale nǝŋau alabǝṯa nëṯǝndi alaldiñe,
44027043	orn elǝŋ gaskari ŋen ŋanṯa gwonaṯa gëbǝri bulus nǝŋgere ŋen iŋi. na nǝŋalwaɽǝṯi leđa ildi laliŋeṯo lalala nǝŋau ṯa alirǝwǝṯi eŋau ananoŋ na alǝlale alabǝṯe nëṯǝndi,
44027044	na ildi lṯënu alakuɽǝđi ipǝndri isi yagǝro. nṯia pređ lđëbǝrđeini nëṯǝndi.
44028001	orn ndǝ ñagëbǝrǝđǝnu pređ đǝge ñagaliŋeṯo ṯa alo isi yaɽo jǝsira ibernia maliṯa.
44028002	na leđa lalo isi lǝgiaṯǝnde ŋabaiyaŋǝno kaiñ ŋen ŋanṯa lorǝđaieo isia na ldǝndundǝđi pređ, ŋen ŋanṯa rǝmwa rađǝne na alo yamǝle.
44028003	na bulus gafo gararreiđu ǝrwa nǝŋǝlëɽi isia na rǝmwa reieia ndramiñe erwa ŋen ŋanṯa riđǝña aŋal gisia, ndrǝmase đaŋ.
44028004	ndǝ leđa lalo isi lǝseicu rǝmwa rënduđǝma ldaṯa, đeṯam maji igi gaɽiñǝđo. gëbǝrnu eŋau orn ŋen ŋuđǝrwaṯo ŋǝneđǝma gamǝṯia.
44028005	orn bulus nǝŋǝfǝrijǝđi rǝmwara isia na ŋen nǝŋerṯe ŋeṯǝma nano ŋeieia ŋǝnǝŋ,
44028006	orn leđa ṯalṯurṯu ŋen ṯa lanwana bulus gǝmamǝni aŋǝno walla aŋiɽi aŋaiye taltal, orn ndǝ laṯurṯu liga lwalano ldǝseiei ŋen ŋero ŋeṯǝma nano ŋeicia ŋǝnǝŋ ldamǝlëđe ŋen eŋen ldaṯa ṯa gënǝŋu gaɽo rǝmwa rǝnǝŋ.
44028007	na alo isi ṯwaiñ alo yafo yelǝŋ yǝfǝsira igi gǝbernia bublius, gamǝnde nǝŋǝndrǝmoṯe ŋope ñoman ñiɽijin.
44028008	na eṯen bublius gafo gwuma gubwa piđ aŋǝno na gurǝđa ŋǝfǝni, na bulus nǝŋamaɽe nano nǝŋaṯurṯi rǝmwa nǝŋamëɽi raŋ nano nǝŋǝmeiđi.
44028009	ndǝ ŋen ŋiđǝnu iŋi leđa pređ ildi yǝjǝsira lwuma leṯo ldeiđini.
44028010	na ldǝndǝnaice laŋge lwaiña na ndǝ ñagatwođo lđandǝkëɽǝṯi laŋge iđǝpundr garno ñagwonaṯa.
44028011	ndǝ nubwa naŋgaṯo niɽijin nǝñatwođe iđǝpundr đǝnǝŋ đalo iskandriya iđi đafo alo imaliṯa liga lobǝđaiya, iđi đerṯo đǝpundri đǝnëiñua đaṯuɽeinu đarno lorǝba ildi laɽo yeŋor.
44028012	orn nǝñarǝmaṯe alo yanṯa sirakusa nǝñaɽaŋe tu ñoman ñiɽijin.
44028013	orn nǝñatwođe tǝŋ nǝñađaiđe alo nǝñarǝmaṯe alo irigiyun, na ndǝ loman laŋgaṯo lunto đabera nḏǝtwođe đǝɽe đǝndalǝŋgwa, na iloman leṯeɽe gwomǝn nǝñeṯa alo ibuṯuyuli.
44028014	alo isi ñagǝfiđu lorǝba orn ldǝndeiṯi ṯa ñaɽaŋǝlda ñoman đenǝŋ nǝñǝmiñe ñiɽijan, orn nṯia ñagarǝmaṯo alo irumiya.
44028015	ndǝ lorǝba tu lano ŋen ṯa ñageṯo ldela nwaldaŋ alo ifarun, yalo yabiyus na alo yaluwaniṯ ṯa ñopǝđaiđǝlda. ndǝ bulus ganwanǝlo nǝŋërṯi rǝmwa nano na nǝŋëɽǝni đǝñano.
44028016	ndǝ ñageṯo alo irumiya elǝŋ gaskari nǝŋgiṯi bulus ṯa aŋǝɽaŋe alǝsoŋ askariya yǝnǝŋ isi yamarǝmoṯwa.
44028017	orn ndǝ ñoman ñaŋgaṯo ñiɽijin bulus nǝŋundǝđi leđa ildi loɽra eŋen ŋal yawuḏ, na ndǝ larraiđo đǝge bulus nǝŋǝleiṯi ṯa, lorldaiñ, igero igëbǝđia ŋen ŋeicia ŋǝnǝŋ eleđa walla igal ganun ipapanđa ildëndr lǝpǝnde, orn igëndǝnu iganeinu rumaniyin alo yursalim.
44028018	ndǝ linḏeieiñi lafo lonaṯa ṯa laiñëbǝri ŋen ŋanṯa lero lafiđia ŋen ŋǝnǝŋ ŋerṯo orǝbano gǝŋǝɽaiñ eŋen ŋǝlëɽǝñi.
44028019	orn ndǝ al yawuḏ yaneđo igaṯa, gǝbanṯa igǝbinḏeini egelǝŋ goɽra gaisar, orn igero igǝberṯia ŋen ŋǝnǝŋ ṯa igǝsiki leđa ǝllëɽǝñi.
44028020	eŋen iŋi igundǝđǝnde ṯa alɽwatr, ŋen ŋanṯa fǝŋen iŋi ŋǝđǝṯurṯia đisrayil igëndeiniau uriđaga igi.
44028021	na lënǝŋulu lđǝmeiṯi ṯa, ñagero ñagǝneinia ađam gǝnǝŋ galo yuḏiya eŋen ŋǝlaɽǝŋa na leđa lero lnǝŋ leṯo tu lalwaɽo ŋen ŋeieia ŋǝlaɽǝŋa.
44028022	orn ñagwonaṯa ṯa ñagaŋanaṯa ŋen iŋi agëndu, ŋen ŋanṯa ñagaliŋeṯo ṯa alo pređ leđa laɽwata lagea ŋen iŋi.
44028023	orn ndǝ lëɽǝṯǝma liga đǝge ldǝmeṯa nano lwaiña alo isi gafau. na bulus nǝŋǝlërrǝŋaice ŋen iŋi ëđǝñëđǝñin nǝŋalǝlwaɽǝṯi ŋen ŋǝŋǝlǝŋe ŋǝrǝmwa na nǝŋǝlǝđǝrnaiđe eŋen ŋǝyesu ŋenŋa ŋal ganun imusa na ŋal anbiya.
44028024	na lǝmaṯan ldǝđǝrneinǝđi na lǝmaṯan lđerṯe lǝbendia ŋen.
44028025	nṯia ldǝđaŋe ṯalɽwataṯelo orn ananoŋ bulus gafo galwaɽǝṯǝlo ŋen ŋunto tǝŋ ṯa, usila gatǝɽe gǝrǝmwa galwaɽo ŋope ŋen galwaɽǝṯu eṯalanđa ŋen nabiya isaiya.
44028026	isaiya gaṯa, mbu eleđa ildi ŋǝlǝlwaɽǝṯi ṯa, đeṯam ñagiđi ñane orn ñagaber ñagiđi ñaliŋeṯe, ñagiđi ñaseiđi orn ñagaber ñagiđi ñaseiđi.
44028027	ŋen ŋanta ŋaṯǝɽa ŋǝleđa ildi ŋaɽo tǝgǝtǝg na laɽ ndul na laldanḏeinu isi ṯa alerṯe lǝseiđia isiya na ṯa alerṯe lǝnna nënǝñiana na ṯa alerṯe laliŋeṯo eŋaṯǝɽa na ṯa yerṯe igǝleiđia.
44028028	orn lǝŋinr nano ṯa đëbǝria iđi đǝrǝmwa đǝđweinṯu leđa gerṯa laɽ al yawuḏ, na lënǝŋulu liđi alne.
44028029	orn ndǝ galwaɽo ṯia al yawuḏ yabǝɽo ṯalukuɽǝbijǝđǝṯu ŋen ŋwaiña ldǝɽo.
44028030	na bulus nǝŋaɽaŋe alo isi nṯǝli niɽijan na gafo gǝsa nḏaŋ đǝlëɽǝŋu, gǝŋǝrṯu leđa nano ildi pređ lamerldeṯa nano,
44028031	nǝŋǝlërrǝŋaiđe ŋen ŋǝŋǝlǝŋe ŋǝrǝmwa na ŋelǝŋ yesu al masiya ŋamǝɽa ŋero na gero gandǝgirinṯia.
45001001	fiñi bulus, ñiŋgi igaɽ ebai gǝyesu masiya, ñiŋgi igwundǝđǝnu ṯa eɽeṯe đǝđweinia, ñiŋgi igëɽǝnu alǝsoŋ ṯa yërrǝŋaiđe ŋen ŋaŋǝra ŋǝrǝmwa,
45001002	iŋi rënǝŋu rëɽu pǝnde ṯa riđ arǝnaiđe ŋen iŋi ŋaŋǝra al anbiyaya ilëɽǝŋu egađam gǝlëɽǝŋu igi gatǝɽe gëđǝñinu.
45001003	ŋen iŋi ŋaŋǝra ŋafo eŋen ŋiđia gǝlëɽǝŋu igi gǝlǝŋǝnu eleđa lḏawuḏ eŋen ŋaŋǝno,
45001004	na ŋen ŋërrǝŋeinu eleđa đatođađa đǝlëɽǝŋu eŋǝɽaiñ ṯa gënǝŋu gaɽ iđia gǝrǝmwa ŋabǝɽaŋa igusila igi gatǝɽe. fǝŋu yesu masiya, elǝŋ igëndr.
45001005	lǝgamr đanaicia mǝɽǝmǝɽeñ đǝrǝmwa gënǝŋuga na gënǝŋu gwađwaṯǝnde ṯa ñamǝđaṯe leđa lalo pređ ṯa lënǝŋulu alëndi ŋen ŋǝlëɽǝŋu na alne.
45001006	na ñaŋ cum ñagǝleđa ildi, ñaganǝñaŋ ñaŋgi ñagwundǝđǝnu ṯa ñaɽeṯe ñagǝyesu masiya.
45001007	igeɽǝđo leđa pređ ildi rǝmwa rubwaliya alo irumiya, ildi lundǝđǝnu ṯa alɽeṯe leđa ǝllëɽǝŋu ltǝɽe. igǝbeɽǝđia ṯa rǝmwa papa igëndr na elǝŋ yesu masiya alǝndǝnaice đǝbuŋṯia đusila na đëuṯaralo.
45001008	ananoŋ, yesu masiya gaiñamǝđaṯa ṯa iŋǝri rǝmwa nano rǝlëɽǝñi ŋen ŋanṯa ñaŋ pređ, ŋen ŋanṯa leđa lalo pređ lalwaɽa eŋen ŋǝđonaṯa eđalo.
45001009	igëbiṯia rǝmwa ŋǝmëɽria igusil gǝlëɽǝm ndǝ igǝbërrǝŋaiđia ŋen ŋaŋǝra ŋiđia gǝlëɽǝŋu. rǝmwa raliŋeṯo ṯa igaber igaŋgiṯia ṯa igwalwaɽǝṯia eŋen eŋalo ndǝ igamaɽwatiṯia.
45001010	igǝbekeɽǝđia ṯa rǝmwa aronaṯe ṯa eđađ đǝnǝŋ điñǝđi nḏurṯu, yerṯe liga laŋǝra ṯa endeṯa nano.
45001011	ŋen ŋanṯa igwonaṯa kaiñ ṯa endǝnwane, ṯa yǝndiđi ṯa lǝgerṯr đanaicia iđi usila gatǝɽe gananaiđia, ṯa ñaŋ ñagiđi ñonḏǝcim.
45001012	ŋen iŋi ŋafo ṯia, ta lëndr alǝbǝɽaieǝndr ldǝɽo liga lǝgafǝrlda, ŋen ŋanṯa ñagëndu ŋen ŋǝrǝmwa na igëndu ŋen ŋǝrǝmwa.
45001013	igwonaṯa ṯa ñagaliŋeṯo lorldaiñ, ṯa ñoman ñwaiña igëɽu ŋen ṯa igeṯǝnde nano ṯa igiđi yerṯe leđa eñaŋ cum ildi lǝbendia ŋen ŋǝrǝmwa, ŋen ŋarno igerṯo eleđa lǝṯënu ildi lafo laijǝba rǝmwa, orn iguɽǝbǝđǝnu điñǝđi mǝldin.
45001014	igerṯo amǝeu igal yunaniyin na eleđa pređ ildi gerṯa laɽ al yunaniyin. igerṯo amǝeu eleđa ildi laliŋeṯo ŋen nǝsi na eleđa ildi laijǝba ŋen nǝsi.
45001015	nṯia, ndǝ igaɽǝwađaṯa, igwonaṯa kaiñ ṯa igǝndërrǝŋaieia ŋen ŋaŋǝra ŋǝrǝmwa, ñaŋ eum ñaŋgi ñagafo alo irumiya.
45001016	igero igiđǝña ŋen nano iŋi ŋaŋǝra ŋal masiya ŋen ŋanṯa ŋen iŋi ŋaɽo ŋabǝɽa ŋǝrǝmwa ṯa rënǝŋu arëbǝri leđa pređ lal yawuḏ ananoŋ ildi lëndu ŋen ŋǝlëɽǝŋu na cum leđa pređ ildi gerṯa laɽ al yawuḏ ildi lëndu ŋen.
45001017	ŋen ŋanṯa eŋen iŋi ŋaŋǝra rǝmwa rǝbërrǝŋaiđia ṯa rënǝŋu ruđǝrwaṯo eŋen na ṯa raɽǝwađaṯa rëbǝđia leđa ṯa aluđǝrwaṯe eŋen ŋen ŋanṯa leđa lëndu ŋen ŋǝlëɽǝŋu, na ṯa leđa alëndi ŋen ŋǝlëɽǝŋu. ŋen iŋi ŋǝwërđǝnu ṯia, ṯa leđa pređ ildi luđǝrwaṯo eŋen lamǝṯia đonaṯađa.
45001018	ŋen ŋanṯa đeieiano đǝrǝmwa đërrǝŋeinu elo, ṯa rënǝŋu ragea leđa pređ ildi lero lǝbendia ŋen ŋǝlëɽǝŋu na ildi leicia, lënǝŋulu ildi luɽǝbǝđia ŋen ŋǝđeṯam ŋenŋa eŋen iŋi ŋǝɽiano.
45001019	ŋen ŋanṯa ŋen ŋërrǝŋeiđǝnu iŋulu iŋi leđa laɽǝwađaṯa laliŋeṯo eŋen ŋǝrǝmwa, ŋen ŋanṯa rǝmwa rënǝŋu rërrǝŋaieǝlo ŋen iŋi.
45001020	liga rǝmwa riđu alo na điñǝđi mǝldin leđa laliŋeṯo ŋope ŋen iŋi ŋǝrǝmwa iŋi lënǝŋulu laber laɽǝwađaṯa laseieia isiya. lënǝŋulu lafo laliŋeṯo ṯa rënǝŋu rerṯo ŋabǝɽa bǝɽǝbǝte na ṯa rënǝŋu raɽ rǝmwa ŋen ŋanṯa laŋge ildi rënǝŋu riđǝlo. ŋen ŋafǝṯia leđa laber laɽǝwađaṯa lërǝkǝđeiđia ŋen,
45001021	ŋen ŋanṯa ndǝ lafo laliŋeṯo rǝmwa lënǝŋulu lero lanaicia đamia na lero lǝŋërṯia nano. ndǝ lënǝŋulu laɽwata elaŋge ildi, ŋen eŋen ŋaɽo ŋǝpiano, na nare enen ini nafo nero naulëldǝŋǝđeinia nafo niđǝnu ndǝ ŋǝrǝmia.
45001022	lënǝŋulu laṯa ṯa ŋulu laliŋeṯo ŋen nǝsi orn lënǝŋulu laɽo leđa ildi laijǝba ŋen nǝsi,
45001023	lënǝŋulu laneđo ŋaɽrwa ŋǝrǝmwa irri raber riđ arǝmǝndëđǝni kwai kwai, ldëndi laŋge loṯe na lǝŋwandra ildi liđǝnu larno leđa na ndǝfia na đwala na imwa yeieia.
45001024	ŋen ŋafǝṯia rǝmwa raŋgiṯǝlo ṯa aliđi ŋen ŋeieia ṯǝɽom garno nar enen nafo nonaṯa. lënǝŋulu liđu ŋen ŋeicia kaiñ aŋǝnoiya esen.
45001025	lënǝŋulu lamǝlëđu ŋen ŋǝđeṯam ŋǝrǝmwa ldǝme ŋen ŋaɽǝwen. lënǝŋulu lananaieo laŋge ildi liđǝnu đamia ldǝlabuŋṯi, na lero lëbiṯia eđa igi giđǝlo ŋǝmëɽria igi gabuŋǝnṯu bǝɽǝbǝte, fǝŋu rǝmwa. amin.
45001026	ŋen ŋafǝṯia rǝmwa raŋgiṯǝlo ṯa aliđi ŋen iŋi ŋeicia ṯǝɽom iŋi leđa lonaṯa. liji elden ɽrlda laŋgiṯu ŋen ŋope ŋaŋǝno esen ṯaliđu ŋen ŋeicia.
45001027	leđa ɽrwa liđu ṯia eum. lënǝŋulu lanǝdo laɽaŋa lijila ɽrlda. lënǝŋulu lonaṯa kaiñ leđa lomǝn ɽrwa. lënǝŋulu liđu ŋen ŋeieia ldǝɽo ldǝme đǝpǝɽa entam enen iđi đafo ŋen ŋanṯa ŋen iŋi ŋafo mǝnna.
45001028	na ŋen ŋanṯa lënǝŋulu laneđo ṯa lwaɽwata ṯa lafo laliŋeṯo rǝmwa, rǝmwa raŋgiṯǝlo alerṯe ŋaṯǝɽa ŋeieia, ṯa aliđi ŋen iŋi ŋero ŋaŋǝra ṯa lëbǝđia.
45001029	lënǝŋulu lëbǝđia kaiñ ŋen pređ ŋǝɽiano, lënǝŋulu leieia kaiñ, na lonaṯa laŋge lǝleđa ɽrǝto jaica jaica, na lerṯo nare ini nonaṯa nananaica leđa ŋen ŋubwa. lënǝŋulu lagiaṯa ŋen kaiñ, na laɽiña leđa na lunḏeinu đǝgerđeđa na ŋađǝnaŋa. lënǝŋulu laɽo nǝɽǝđǝnia na laɽwata ŋamǝɽa eŋen ŋǝleđa.
45001030	lënǝŋulu labwaiđia ŋen, na laneđo rǝmwa, lađamǝea leđa eŋen. lënǝŋulu labǝrlda iđinia, na lëminia bǝɽan. lënǝŋulu lëbǝđia laŋge leieia na laber lǝnna ŋen ŋeṯenanda na ŋǝlǝŋgenanda.
45001031	lënǝŋulu laijǝba ŋen nǝsi, na larreiđia ŋen orn lënǝŋulu ldǝgere. lënǝŋulu laber lonaṯa leđa, na laber lamǝđaṯa leđa.
45001032	lënǝŋulu laliŋeṯo ŋen iŋi rǝmwa ralwaɽo ŋǝlaŋge ildi pređ. rǝmwa raṯa ṯa, leđa ildi lëbǝđia laŋge ilđi larǝjađaṯo eŋen ṯa alǝɽiñǝni. orn lënǝŋulu lëbǝđia laŋge ildi mǝldin đurri na laɽwatiṯia leđa ildi lëbǝđia ṯia, ṯa ŋen ŋaŋǝra.
45002001	ŋen ŋafǝṯia ñaŋ, ñagero đërǝkǝđeiđia ŋen, ñaŋ pređ ñaŋgi ñagabirnḏeieia ŋen ŋǝleđa ɽrǝto, ŋen ŋanṯa nđǝ ñagabǝnḏeicia ŋen ŋeđa gǝnǝŋ ñagakǝmia ntam enalo, ŋen ŋanṯa ñaŋ ñaŋgi ñagabirnḏeicia ŋen ñaganǝñaŋ cum ñagëbǝđia ŋen iŋi ŋunto.
45002002	đeṯam, lǝgaliŋeṯr ṯa đakǝme đǝrǝmwa đǝbiɽǝṯia ŋenŋa ŋǝđeṯam leđa nano ildi lëbǝđia ŋen iŋi ŋeieia.
45002003	na ñaŋ ñaŋgi ñagabirnḏeieia leđa ildi lëbǝđia ŋen iŋi ŋeicia, orn ñagëbǝđia ŋen iŋi ŋunto eum, ñagǝbaṯa ṯa ñagiđi ñamiñe eđakǝme đǝrǝmwa?
45002004	ñagađama ŋen ŋaŋǝra ŋǝđaliŋeṯa ŋabaiya đǝrǝmwa na đwalarano đǝlëɽǝŋu na đaɽiñaṯa ŋen đǝlëɽǝŋu? ñagaijǝba ṯa đaliŋeṯa ŋabaiya đǝlëɽǝŋu đǝndamǝđaṯa ṯa ñaṯađe ŋen ŋeieia ñoɽǝbaṯe nano?
45002005	ñagëbǝđia ŋen enar enalo na nar enalo naneđa ṯa naṯađa ŋen ŋeicia nṯia ñagararreiđia đeieiano ŋen ŋanṯa ñaŋ iloman lǝđeieiano, ndǝ đakǝme đǝrǝmwa iđi đuđǝrwaṯo điđ ađërrǝŋeiđǝni.
45002006	ndǝ rǝmwa rabirnḏeicia ŋen ŋǝleđa pređ rënǝŋu riđ aralapǝɽe eŋen ŋǝlaŋge lënǝŋulu liđǝlo.
45002007	rënǝŋu riđ arananaice leđa đamǝṯia đǝbǝɽǝbǝte, ildi lëbǝđia ŋen ŋaŋǝra đwalađa arano na ildi labapwaiña ŋaɽrwa na đamia na ŋen ṯa lënǝŋulu laber liđ alǝmǝndëđǝni kwai kwai.
45002008	orn leđa lwaiña lëbǝđia ŋen enar enen, na laneđa ŋen ŋuđǝrwaṯo orn lanaica ŋen ŋafo mǝnna aŋǝno esen, na ŋen eŋen ŋafo ṯia, ṯa rǝmwa riđ arǝlnaice đeieiano na đakǝme.
45002009	leđa pređ ildi lëbǝđia ŋen ŋeicia liđ alneini ŋen ŋubwa iŋi ŋǝlǝđǝrnaṯalo, na đwana iđi đǝsa nar enen kaiñ, leđa lal yawuḏ ananoŋ na leđa gerṯa laɽ al yawuḏ nḏurṯu.
45002010	orn rënǝŋu riđ arǝnanaice leđa pređ ŋaɽrwa na đamia na đëuṯaralo ildi lëbǝđia ŋen ŋaŋǝra, leđa lal yawuḏ ananoŋ na leđa gerṯa laɽ al yawuḏ nḏurṯu,
45002011	ŋen ŋanṯa leđa pređ laɽǝwaṯo eŋen rǝmwa nëiñua.
45002012	leđa pređ ildi lero lǝberṯia al ganun yǝrǝmwa na liđu ŋen ŋeicia lënǝŋulu liđ alǝmǝndëđǝni al ganun yero, na leđa ildi lǝberṯia al ganun na lëbǝđia ŋen ŋeicia liđ alakǝmǝni al ganunya.
45002013	ŋen ŋanṯa ndǝ eđa gǝnǝŋ gǝnna al ganun yǝrǝmwa mǝɽǝmǝɽeñ ŋen iŋi ŋaber ŋamiđia guđǝrwaṯo eŋen rǝmwa nëiñua. orn leđa ildi lëbǝđia ŋen ŋal ganun, ŋen ŋiđ aŋǝlwaɽǝni ṯa lënǝŋulu luđǝrwaṯo eŋen rǝmwa nëiñua.
45002014	đeṯam, ndǝ leđa gerṯa laɽ al yawuḏ ildi lero lǝberṯia al ganun, orn lëbǝđia ŋen bipi ŋal ganun, lënǝŋulu lero al ganun orn ŋen eŋen ŋaɽo al ganun esen.
45002015	leđa ildi lërrǝŋaiđia ŋen ṯa ŋen iŋi al ganun yaɽwata ṯa leđa aliđi ŋǝwërđǝnu enar enen, ŋen ŋanṯa nare enen ini naɽwata đeṯam niđ anǝlamǝđaṯe na ŋaṯǝɽa eŋen ŋiđ aŋǝlǝsǝki walla ŋiđ aŋǝɽrǝkǝđeiđǝṯi ŋen,
45002016	iloman ildi rǝmwa riđ arawinḏeiei ŋen ŋǝŋamǝɽa ŋǝleđa yesu al masiyaga. ŋen iŋi ŋaɽo ŋǝmaṯan eŋen ŋaŋǝra iŋi igabërrǝŋaiđia.
45002017	điñǝđi, aganǝŋa ŋaŋgi agǝbaṯa ṯa agal yawuḏ na agandraṯa al ganun yǝrǝmwa na agëminia bǝɽan eŋen ŋǝrǝmwa,
45002018	na agaliŋeṯo ŋen iŋi rǝmwa ronaṯa, na agaɽǝwađaṯa agaliŋeṯo ŋen iŋi ŋaŋǝra ŋamiñaṯa lorǝba ŋen ŋanṯa agërrǝŋeinu al ganun,
45002019	na agaburgwađeinu eŋen ṯa agamǝđaṯa leđa ildi laŋǝlisi, na ṯa agaɽ arrerre eleđa ildi lafo iŋǝrǝm,
45002020	na agaṯoɽaṯa ŋen ŋǝleđa ildi laijǝba ŋen nǝsi na agabërrǝŋaieia ñere ŋen, ŋen ŋanṯa agaliŋeṯo ŋen ŋǝmaṯan ŋǝđeṯam ŋal ganun.
45002021	aganǝŋa ŋaŋgi agabërrǝŋaicia leđa ɽrǝto ŋen, agaber agabërrǝŋeini bǝɽan? aganǝŋa ŋaŋgi agabërrǝŋaicia leđa ŋen ṯa lënǝŋulu laber lalaldǝbǝca laŋge, agalaldǝbǝca laŋge?
45002022	aganǝŋa ŋaŋgi agwalwaɽǝṯa leđa ṯa lënǝŋulu alerṯe laɽaŋa lijila ɽrǝto, agaɽaŋa lijila ɽrǝto? aganǝŋa ŋaŋgi agaŋgeiṯu laŋge alo lǝpiano ildi leđa ldukwuđǝñiṯialo, agalaldǝbǝca laŋge eneɽa ñëđǝñinu?
45002023	aganǝŋa ŋaŋgi agëminia eŋen ŋal ganun, agagera ŋen ŋal ganun nṯia aganaicia rǝmwa đeicia?
45002024	ŋen ŋanṯa ŋen ŋǝwërđǝnu ṯa, irǝŋ gǝrǝmwa gwalwaɽǝnu geieia ŋen ŋanṯa ñaŋ eleđa ilđi gerṯa laɽ al yawuḏ.
45002025	đuɽǝđǝma đǝndamǝđaṯa ikǝrǝŋ ndǝ ñagëbǝđia ŋen ŋal ganun, orn ndǝ ñagagera ŋen ŋal ganun đuɽǝđǝnia eđalo đaɽo garno đuɽǝđǝnia đero.
45002026	nṯia ndǝ eđa igi gero guɽǝđǝnia gëbǝđia ŋen ŋuđǝrwaṯo ŋal ganun, rǝmwa raber rabaŋǝnṯi eđa igi gero đuɽǝđǝnia garno eđa guɽǝđǝnu?
45002027	na eđa igi gero đuɽǝđǝnia egaŋǝno orn gëbǝđia ŋen ŋal ganun, eđa igei gaber giđ aŋǝndakǝme ñaŋ ñaŋgi ñagerṯo al ganun na ñaŋgi ñaguɽǝđǝnu egaŋǝno orn ñaŋgi ñagagera ŋen ŋal ganun?
45002028	ŋen ŋanṯa al yawuḏ đurri yënǝŋu gerṯa yaɽ eđa igi gal yawuḏ egaŋǝno na đuɽǝđǝnia đurri gerṯa đuɽǝđǝnia đaŋǝno.
45002029	al yawuḏ đurri yënǝŋu yaɽ eđa igi gaɽ al yawuḏ egare na đuɽǝđǝnia đurri đaɽo đuɽǝđǝnia đara, eŋen ŋusila, gerṯa ŋaŋǝno. leđa laber lanaicia eđa igi đamia, orn rǝmwa ramananaicia đamia.
45003001	ŋen ŋǝwande al yawuḏ yerṯo ŋamiñaṯo leđa ɽrǝto? walla đamǝđaṯa đǝwande đuɽǝđǝnia đananaiđia?
45003002	al yawuḏ yerṯo ŋen ŋwaiña ŋamiñaṯa leđa ɽrǝto. ananoŋ, yënǝŋulu yaneinu ŋen ŋǝrǝmwa ṯa aiyǝrmoṯe.
45003003	orn ŋen ŋaɽo ṯau ndǝ leđa lǝmaṯan iŋulu laber larǝmoṯwa ŋen iŋi ŋope? ŋen iŋi eŋen ŋaɽǝwađaṯa ŋëbǝđia đuđǝrwaṯa đǝrǝmwa ṯa ađǝɽeṯe đǝpiano?
45003004	ndo kwai kwai. ŋgiṯr ŋen aŋǝlǝŋini ṯa rǝmwa raɽo đeṯam orn leđa pređ laɽǝlen. garno ŋen ŋǝwërđǝnu, ṯa ŋen agwaɽwata aŋërrǝŋeiđǝni ṯa ŋaɽo đeṯam, na ṯa agiđi ŋađame leđa ildi laŋagea liga ŋen ŋǝlaɽǝŋa ŋinḏeini.
45003005	orn ndǝ ŋen ŋuđǝrwaṯo ŋǝrǝmwa ŋǝbërrǝŋeiđǝnia ndǝ lǝgǝɽrano eŋen, lǝgabaṯrau? ŋen ŋǝrǝmwa ŋǝɽiano ndǝ rënǝŋu rakǝme leđa? igwaɽwata ŋen ŋarno leđa lwaɽwata.
45003006	ndo kwai kwai. ndǝ rǝmwa rǝɽiano eŋen fǝṯau rënǝŋu raɽǝwađaṯa rabǝnḏeicia alo?
45003007	orn, ŋen ŋarno ñagwaɽwata, ndǝ ŋen ŋǝđeṯam ŋǝrǝmwa ŋǝbërrǝŋeiđǝnia na ŋanaieia ŋaɽrwa ŋen ŋanṯa igaɽǝwen, igakǝmǝni mǝlđin ŋen ŋanṯa ŋen ŋǝlëɽǝñi ŋeicia eđa?
45003008	fǝṯau lǝgaber lǝgwaɽwatar, ṯa aliđr ŋen ŋeicia ṯa ŋen ŋaŋǝra ŋiđ aŋǝtođau? đeṯam, leđa lǝmaṯan lǝndǝbwaiđia ŋen, ldaṯa ṯa, nanda ñagwaɽwata ŋen iŋi đurri. ŋen ŋaŋǝra ṯa lënǝŋulu lakǝmǝnu.
45003009	ŋen ŋaɽo ṯau? lëndr lëŋgr lǝgaɽr al yawuḏ lǝgamiñaṯr leđa ɽrǝto? ndo, kwai kwai. ŋen ŋanṯa lǝgasǝkr al yawuḏ na leđa gerṯa laɽ al yawuḏ ṯa lënǝŋulu pređ lakasǝnu ŋenŋa ŋeicia.
45003010	ŋen ŋǝwërđǝnu ṯa, eđa gero gǝnǝŋ guđǝrwaṯo eŋen, đeṯam gerṯa gaɽo gunto.
45003011	eđa gero gǝnǝŋ galiŋeṯo ŋen. eđa gero gǝnǝŋ gabapwaiña rǝmwa.
45003012	leđa pređ lamiño, lënǝŋulu pređ laɽia đǝpia ŋeniano. eđa gero gǝnǝŋ gëbǝđia ŋen ŋaŋǝra, đeṯam gerṯa gaɽo gunto.
45003013	ŋogor eŋen ŋarno rel irri ragagiđǝnu. lënǝŋulu lwaɽwata ŋađǝna raŋǝlara. ŋǝsia ŋimwa yaɽo cǝŋge ŋafo igëiñua esen.
45003014	ëiñua esen yunḏeinu đabuŋađa na ŋenŋa ŋeɽe.
45003015	rǝmanǝña eren ralaldiña ṯa lënǝŋulu alǝɽiñǝđe.
45003016	lënǝŋulu laŋgiṯia đagera na đwana kaiñ eđađ eđen.
45003017	lënǝŋulu laijǝba đađ đǝđëuṯaralo.
45003018	ŋǝđaiña ŋǝrǝmwa ŋerǝlo isiano esen.
45003019	orn lǝgaliŋeṯr ṯa ŋen iŋi al ganun ywaɽwata, yënǝŋu ywaɽwataṯa leđa ildi lafo eŋǝlǝŋ ŋal ganun, ṯa ëiñua pređ aiyëndijǝđǝni na ṯa leđa pređ lalo aluɽǝbiṯi rǝmwa ŋen eŋen.
45003020	eđa gero gǝnǝŋ gaɽǝwađaṯa aŋiđǝni guđǝrwaṯo eŋen rǝmwa nëiñua ŋen ŋanṯa gënǝŋu gëbǝđia ŋen pređ ŋal ganun. ŋen ŋanṯa al ganun yaɽǝwađaṯa yërrǝŋaicia leđa ŋen ikǝrǝŋ ṯa lënǝŋulu lëbǝđia ŋen ŋeieia.
45003021	orn điñǝđi ŋen ŋuđǝrwaṯo ŋǝrǝmwa ŋërrǝŋeiđǝnu eđađ iđi đafo alǝsoŋ eŋen ŋal ganun, orn al ganun na al anbiya lamǝđaṯa ŋen iŋi.
45003022	ŋen ŋuđǝrwaṯo ŋǝrǝmwa ŋafo ŋen ŋanṯa leđa pređ ildi lëndu ŋen ŋǝrǝmwa đonaṯađa iyesu masiya. leđa pređ laɽǝwaṯo rǝmwa nëiñua,
45003023	ŋen ŋanṯa leđa pređ liđu ŋen ŋeicia na lafo lero lǝɽiñǝđaiđia eŋaɽrwa ŋǝrǝmwa,
45003024	orn leđa pređ lǝbǝđǝni luđǝrwaṯo eŋen rǝmwa nëiñua na rǝmwa rëbǝđia ṯia eŋen ŋǝđanaieia mǝɽǝmǝɽeñ ŋen ŋanṯa đapǝɽa iđi al masiya yesu ganaiđo.
45003025	ŋen ŋanṯa rǝmwa rëɽu yesu masiya gaɽo đǝɽǝđǝnia, ṯa leđa ildi lëndu ŋen ŋǝlëɽǝŋu aloɽǝbeini narena rǝmwa nano ŋǝfǝniŋa ŋǝlëɽǝŋu. ŋen iŋi ŋërrǝŋaiđia ŋen ṯa ruđǝrwaṯo eŋen. rënǝŋu raŋgiṯu ŋen ŋeicia ŋǝleđa ildi lafo pǝnde, liga yesu gamǝlu gaɽiñǝni, ŋen ŋanṯa đwalarano đǝlëɽǝŋu.
45003026	đeṯam, rënǝŋu ranaiđia yesu ṯa arërrǝŋaiđi ṯa rënǝŋu ruđǝrwaṯo ndǝ rǝnḏeieia ŋen điñǝđi, ṯa rënǝŋu ruđǝrwaṯo eŋen na ṯa rëbǝđia leđa luđǝrwaṯo eŋen ildi lëndu ŋen ŋǝyesu.
45003027	nṯia đëminia bǝɽan đǝleđa đabǝṯa ŋga? đëminia bǝɽan đǝldǝnḏeinu ndëuwǝr. eđa, ŋen ŋǝwande? ŋenŋa ŋǝŋǝmëɽria iŋi leđa lëbǝđia? ndo, ŋenŋa ŋǝđonaṯa iyesu.
45003028	ŋen ŋanṯa lǝgëndr ŋen ṯa eđa gǝbǝđǝni guđǝrwaṯo eŋen đonaṯađa đǝlëɽǝŋu, điđia đǝŋen ŋal ganun đero kwai kwai.
45003029	orn rǝmwa raɽ rǝmwa ral yawuḏ ikǝrǝŋ? gerṯa rënǝŋu raɽ rǝmwa rǝleđa ildi gerṯa laɽ al yawuḏ eum? abe, rënǝŋu raɽ rǝmwa rǝleđa ildi gerṯa laɽ al yawuḏ,
45003030	ŋen ŋanṯa rǝmwa raɽ runto, irri riđ ariđi leđa luđǝrwaṯo eŋen ildi luɽǝđǝnu ndǝ lënǝŋulu lǝbendia ŋen ŋǝlëɽǝŋu, na riđ ariđi leđa luđǝrwaṯo eŋen eum, ildi lero luɽǝđǝni, ndǝ lënǝŋulu lǝbendia ŋen ŋǝlëɽǝŋu.
45003031	ŋen ŋanṯa ŋen iŋi lǝgëbǝđiar al ganun yǝpiano đonaṯađa? ndo, kwai kwai, orn lǝgǝbendiar al ganun alo.
45004001	lǝgǝbaṯrau eŋen ŋǝpapa gǝpǝnde ibrayim?
45004002	ndǝ ŋen ŋwalwaɽǝnu ṯa gënǝŋu guđǝrwaṯo eŋen rǝmwa nëiñua ŋen ŋanṯa laŋge gënǝŋu giđǝlo, gënǝŋu gaɽǝwađaṯa gëminia bǝɽan, orn gerṯa rǝmwa nëiñua.
45004003	ađam gǝrǝmwa gaṯa ṯau? ađam gaṯa ṯa, rǝmwa raŋǝnṯu ibrayim guđǝrwaṯo eŋen ŋu nëiñua ŋen ŋanṯa gënǝŋu gëndu ŋen ŋǝrǝmwa.
45004004	ndǝ eđa igi gëbǝđia ŋǝmëɽria gǝmama đapǝɽa đǝlëɽǝŋu, gerṯa ŋen ŋǝđanaieia mǝɽǝmǝɽeñ orn ŋen ŋamǝcu.
45004005	orn ndǝ eđa gaber gëbǝđia ŋǝmëɽria, orn gǝbendia ŋen ŋǝrǝmwa ikǝrǝŋ irri rëbǝđia leđa laijǝbama luđǝrwaṯo eŋen, rǝmwa rabaŋǝnṯi đonaṯa đǝlëɽǝŋu nṯia rǝbaṯa ṯa gënǝŋu guđǝrwaṯo eŋen ŋu nëiñua.
45004006	nṯia cum ḏawuḏ gaṯa ṯa eđa igi rǝmwa rǝbaṯa ṯa gënǝŋu guđǝrwaṯo eŋen ŋu nëiñua, gënǝŋu gaŋǝra nano. na ŋen iŋi gerṯa ŋen ŋǝwagǝnǝŋ eđa gëbǝđia.
45004007	ḏawuḏ gaṯa ṯa, ndǝ đaneđa đǝŋǝlǝŋe đeđa gǝnǝŋ đǝŋgeinu na ŋen ŋeicia ŋǝlëɽǝŋu ŋatërnu gënǝŋu gaŋǝra nano.
45004008	ndǝ elǝŋ rǝmwa raber rǝbëɽia ŋen ŋeicia ŋeđa gǝnǝŋ ŋamagea, eđa igi gaŋǝra nano.
45004009	đaŋǝra nano iđi đeṯo leđa nano ikǝrǝŋ ildi luɽǝđǝnu walla leđa nano cum ildi lero luɽǝđǝni ? ŋen ŋanṯa lǝgabaṯr ṯa rǝmwa raŋǝnṯu đonaṯa đibrayim đaɽo ŋen ŋuđǝrwaṯo.
45004010	rǝmwa raŋǝnṯǝma guđǝrwaṯo eŋen ṯau? gënǝŋu guɽǝđǝnu liga lakǝl walla gero guɽǝđǝni? gënǝŋu gamǝlu guɽǝđǝni.
45004011	orn nḏurṯu gënǝŋu ganeinu ŋen ŋǝđuɽǝđǝnia iđi đaɽo ŋwëɽiña ŋǝrǝmwa na đërrǝŋaiđia đǝŋen ṯa rǝmwa raŋǝnṯǝma guđǝrwaṯo eŋen ŋen ŋanṯa gënǝŋu gëndu ŋen ŋǝrǝmwa liga gënǝŋu gamǝlu guɽǝđǝni. na gënǝŋu gaɽo papa gǝleđa pređ ildi lëndu ŋen ŋǝrǝmwa liga lënǝŋulu lamǝlu luɽǝđǝni, ṯa rǝmwa riđ arǝlaŋǝnṯi luđǝrwaṯo eŋen.
45004012	na gënǝŋu gaɽo papa gǝleđa ildi luɽǝđǝnu orn cum ildi lǝteṯa đađ đeṯen ibrayim eđonaṯa đǝlëɽǝŋu iđi gënǝŋu gerṯo liga gamǝlu guɽǝđǝni.
45004013	ŋen iŋi rǝmwa rëɽǝṯu ibrayim, ṯa alo pređ yiđ aiyfeṯe ilëɽǝŋu na iliđia ǝllëɽǝŋu ŋero ŋëɽǝnu eŋen ŋal ganun orn eŋen ŋǝŋen ŋuđǝrwaṯo iŋi gënǝŋu gerṯo rǝmwa nëiñua đonaṯađa.
45004014	ndǝ leđa ildi lafo eŋen ŋal ganun liđ alarraṯe alo, đonaṯa đafo điđǝnu wagero, na ŋen iŋi rǝmwa rëɽu ŋafo ŋiđǝnu ŋǝpiano.
45004015	al ganun yǝmama đeieiano đǝrǝmwa ikǝrǝŋ. ndǝ al ganun yero, ŋen ŋero ŋeicia cum.
45004016	ŋen ŋafǝṯia ŋen iŋi ŋëɽǝnu eđonaṯa, ṯa aŋfeṯe iđanaicia mǝɽǝmǝɽeñ đǝrǝmwa ṯa ŋen ŋëɽǝnu ŋiđ aŋǝndame iliđia pređ librayim, gerṯa lënǝŋulu ilđi lal ganun ikǝrǝŋ orn iŋulu ildi lafo eđǝɽǝbǝđia eŋen ŋǝđonaṯa đibrayim. gënǝŋu gaɽo papa igëndr pređ,
45004017	garno ŋen ŋǝwërđǝnu ṯa, igiđ iŋiđi agaɽo papa gǝleđa lwaiña kaiñ. ŋen iŋi ŋafo rǝmwa nëiñua irri raɽǝwađaṯa rëbǝđia leđa laiyo ṯa alamǝṯe, na raɽǝwađaṯa rurundǝđeini laŋge nano ildi lero garno laŋge ildi lafo. fǝrǝmwa irri ibrayim gëndu ŋen ŋǝlëɽǝŋu.
45004018	ndǝ ŋen ŋero ŋaɽǝwađaṯa aŋfeṯe, ibrayim gëndu ŋen iŋi na gaiyǝṯurṯi, nṯia gënǝŋu gaɽo papa gǝleđa lwaiña kaiñ ŋen ŋarno rǝmwa rwalwaɽǝṯǝma ṯa, liđia ǝllaɽǝŋa liđ alaijǝbeṯe lumađeini.
45004019	đonaṯa đǝlëɽǝŋu đero đaɽo đëbia. gënǝŋu galiŋeṯo ṯa aŋǝno ilëɽǝŋu yafo ŋǝɽaiñ ṯwaiñ, ŋen ŋanṯa gerṯo nṯǝli miyya, na ṯa sara gaijǝba galǝŋa,
45004020	orn ŋen ŋanṯa rǝmwa rëɽu ŋen iŋi gënǝŋu gero gǝɽǝbǝđia nara ŋen ŋanṯa đonaṯa đǝlëɽǝŋu đero đafo pwa orn gënǝŋu ganeinu ŋabǝɽa đonaṯađa nǝŋǝnaiee rǝmwa ŋaɽrwa,
45004021	an gënǝŋu galiŋeṯo ṯa rǝmwa raɽǝwađaṯa rëbǝđia ŋen iŋi ŋen ŋanṯa rënǝŋu rëɽu.
45004022	ŋen ŋafǝṯia đonaṯa đǝlëɽǝŋu đëɽǝnu ŋen ŋanṯaŋu đaɽo ŋen ŋuđǝrwaṯo rǝmwa nëiñua.
45004023	ŋen iŋi, ṯa đonaṯa đǝlëɽǝŋu đëɽǝnu ŋen ŋanṯaŋu gerṯa ŋǝwërđǝnu ŋen ŋanṯaŋu ikǝrǝŋ.
45004024	ŋen iŋi ŋǝwërđǝnu ŋen ŋanṯa nëndr eum, ŋen ŋanṯa ŋen ŋid aŋëɽǝni ŋen ŋanṯa nëndr lëŋgr lǝgëndr ŋen ŋǝrǝmwa irri ratuđy elǝŋ igëndr yesu eŋǝɽaiñ.
45004025	gënǝŋu ganeinu ŋǝɽaiñ ŋen ŋanṯa ŋen iŋëndr ŋeicia orn gënǝŋu gatuđinu ṯa lǝgiđǝnr lǝguđǝrwaṯr eŋen rǝmwa nëiñua.
45005001	ŋen ŋanṯa lǝgiđǝnr lǝguđǝrwaṯr đonaṯađa, lǝgerṯr đëuṯaralo rǝmwara egelǝŋ igëndr yesu masiya.
45005002	iyesu eum lǝgaɽǝwađaṯar lǝgǝbenṯiar eŋen ŋǝđanaicia mǝɽǝmǝɽeñ đǝrǝmwa đonaṯađa. lǝgađurr eŋen ŋǝđanaicia mǝɽǝmǝɽeñ đǝrǝmwa, na lǝgaŋǝrar nano ŋen ŋanṯa lǝgaṯurṯiar ŋen ṯa lǝgiđr alǝɽǝbǝđr eŋaɽrwa ŋǝrǝmwa.
45005003	na gerṯa ŋen iŋi ikǝrǝŋ. lǝgaŋǝrar nano cum ŋen ŋanṯa lǝgǝneinr ŋen ŋubwa ŋeicia, ŋen ŋanṯa lǝgaliŋeṯr ṯa ŋen ŋubwa ŋeicia ŋamama đaɽiñaṯa ŋen,
45005004	na đaɽiñaṯa ŋen đamama đaŋǝnṯia, na đaŋǝnṯia đamama đǝṯurṯia eŋen,
45005005	na đǝṯurṯia eŋen đaber đǝndiđiar lǝgirǝwarano ŋen ŋanṯa rǝmwa raraieo đubwa đǝlëɽǝŋu enar inëndr ṯa anunḏǝjeini, igusila gatǝɽe igi gǝneinǝndr.
45005006	ŋen ŋanṯa ndǝ lǝgafr lǝgamǝɽr lǝgwonḏǝṯar, iliga ildi lafo ŋope, al masiya gaiyo ŋen ŋanṯa leđa ildi laijǝba rǝmwa.
45005007	aŋgaicia eđa gero gǝnǝŋ gabaiya ŋen ŋanṯa eđa garto igi guđǝrwaṯo eŋen, orn aŋgaica eđa gunto gaber giđiñalo ṯa gabaiya ŋen ŋanṯa eđa gaŋǝra.
45005008	orn rǝmwa rërrǝŋaiđu ŋen ṯa rënǝŋu rubwandriya ŋen ŋanṯa al masiya gaiyǝṯǝndr liga lǝgafr lǝgëbǝđiar ŋen ŋeieia mǝldin.
45005009	nṯia ndǝ lǝgafr lǝgiđǝnr lǝguđǝrwaṯr eŋen rǝmwa nëiñua ŋǝfǝniŋa ŋǝyesu, ŋen ŋǝlǝŋinu ŋamiñaṯo orǝba igi ṯa lǝgiđr alëbǝrnr iđeiciano đǝrǝmwa gënǝŋuga.
45005010	ŋen ŋanṯa ndǝ lǝgafr lǝgǝmǝnr rǝmwa nano liga lǝgageamar ŋen ŋanṯa ŋǝɽaiñ ŋiđia gǝlëɽǝŋu, ŋen ŋǝlǝŋinu ŋamiñaṯo orǝba igi ṯa lǝgiđr alëbǝrnr đamǝṯiađa đǝlëɽǝŋu ŋen ŋanṯa lǝgafr lǝgamameiniar nano.
45005011	na gerṯa ŋen iŋi ikǝrǝŋ. lǝgiđr alǝŋǝreṯr nano irǝmwa ŋen ŋanṯa elǝŋ igëndr yesu masiya, gënǝŋu igi goɽǝbaieǝndr rǝmwa nano.
45005012	nṯia ŋen ŋeieia ŋënṯu alo eŋen ŋeđa gunto na ŋǝɽaiñ ŋenŋa ŋeieia nṯia ŋǝɽaiñ ŋëndu leđa pređ ŋen ŋanṯa leđa pređ lëbǝđia ŋen ŋeicia.
45005013	đeṯam ŋen ŋeicia ŋafo alo liga al ganun yamǝlu yaneiđǝnu, orn ŋen ŋeicia ŋero ŋǝbëɽǝni ŋageo leđa ndǝ al ganun yero.
45005014	orn ŋǝɽaiñ ŋafo ŋerṯo ŋǝlǝŋe iliga lađǝm nǝŋarǝmaṯe iliga lǝmusa mǝldin, ŋafo ŋerṯo ŋǝlǝŋe eleđa cum ildi lero lëbǝđia ŋen ŋeicia garno ŋen ŋađǝm đurri. ŋen ŋađǝm ŋǝndërrǝŋaiciar ŋen ŋeđa garto igi geṯo nḏurṯu.
45005015	orn đanaicia mǝɽǝmǝɽeñ đǝrǝmwa gerṯa garno ŋen iŋi ađǝm giđu iŋi ŋafo mǝnna. ndǝ leđa pređ laiyo ŋen ŋanṯa ŋen ŋeicia ŋeđa gǝnǝŋ, ŋen đeṯam ŋamiñaṯo orǝba igi ṯa đanaieia mǝɽǝmǝɽeñ đǝrǝmwa na đanaicia mǝɽǝmǝɽeñ đǝđubwa đǝlëɽǝŋu đǝɽǝjeinu nḏǝmǝñaṯe ndëuwǝr ŋen ŋanṯa leđa pređ eŋen ŋeđa gunto, gënǝŋu yesu masiya.
45005016	orn đanaicia mǝɽǝmǝɽeñ gerṯa garno laŋge ildi latwođa eŋen ŋeicia ŋađǝm gunto, kwai kwai. na đǝskiđia đakǝl đeṯo ŋen ŋanṯa ŋen ŋeieia ŋeđa gunto na đamo đakǝme. orn đanaicia mǝɽǝmǝɽeñ đeṯo ŋen ŋanṯa ŋen ŋeicia ŋǝleđa lwaiña na đamo ŋen ŋuđǝrwaṯo.
45005017	ndǝ ŋǝɽaiñ ŋerṯo ŋǝlǝŋe ŋen ŋanṯa ŋen ŋeicia ŋeđa gunto, ŋen đeṯam ŋamiñaṯo orǝba igi ṯa leđa ildi lananeini đubwa đǝlëɽǝŋu iđi đwaiña na đǝnaicia mǝɽǝmǝɽeñ iđi đaɽo đuđǝrwaṯa eŋen rǝmwa nëiñua, lënǝŋulu liđ alerṯe ŋǝlǝŋe eđamǝṯia đurri eŋen ŋeđa gunto, gënǝŋu yesu masiya.
45005018	nṯia, garno leđa pređ lafo lakǝmǝnu ŋen ŋanṯa ŋen ŋeicia ŋeđa gunto, nṯia cum leđa pređ laɽǝwađaṯa aliđǝni luđǝrwaṯo eŋen rǝmwa nëiñua ŋen ŋanṯa ŋen ŋuđǝrwaṯo ŋeđa gunto, na ŋen iŋi ŋamama đamǝṯia.
45005019	ŋen ŋanṯa garno leđa pređ liđǝnu ṯa lëbǝđia ŋen ŋeicia ŋen ŋanṯa eđa gunto gero gǝnna ŋen ŋǝrǝmwa, nṯia cum leđa pređ laɽǝwađaṯa aliđǝni luđǝrwaṯo eŋen rǝmwa nëiñua ŋen ŋanṯa eđa gunto gano ŋen ŋǝrǝmwa.
45005020	na cum al ganun yënṯu ṯa ŋen ŋeieia aŋǝɽǝjeini. ŋen ŋeicia ŋǝɽǝjeinu orn đanaieia mǝɽǝmǝɽeñ đǝrǝmwa đǝɽǝjemu gamiñaṯo ŋen ŋeieia na đamiñaṯo ndëuwǝr,
45005021	ṯa ŋen ŋarno ŋen ŋeicia ŋafo ŋerṯo ŋǝlǝŋe eŋǝɽaiñ, nṯia cum ṯa đanaicia mǝɽǝmǝɽeñ đǝrǝmwa điđ ađerṯe ŋǝlǝŋe iđuđǝrwaṯa eŋen rǝmwa nëiñua. na đuđǝrwaṯa iđi eŋen đǝmama đamǝṯia đǝbǝɽǝbǝte elǝŋga igëndr yesu masiya.
45006001	lǝgabaṯrau? lǝgamǝɽr mǝldin lǝgaɽaŋar eŋen ŋeieia ṯa đanaicia mǝɽǝmǝɽeñ đǝrǝmwa ađakǝɽǝjeini ?
45006002	nđo kwai kwai. ŋen ŋanṯau lëndr lëŋgr lǝgaiyr eŋen ŋeicia, lǝgamǝɽr mǝldin lǝgafr eŋen ŋeicia?
45006003	ñagaijǝba ṯa ñaganǝñaŋ ñaŋgi ñaganeinu mamuḏiya iyesu masiya ñaganeinu mamuḏiya eŋǝɽaiñ ŋǝlëɽǝŋu?
45006004	ŋen ŋafǝṯia nëndr lǝgurǝnr yesu ŋǝla lǝgënǝeǝnr eŋǝɽaiñ mamuḏiyaya ṯa garno al masiya gatuđinu eŋǝɽaiñ ŋaɽrwaŋa ŋǝđaṯa nṯia alerldr eđamǝṯia đǝmaijǝn cum.
45006005	ŋen ŋanṯa ndǝ lǝgënǝcǝnr yesu ŋǝla eŋen ŋǝŋǝɽaiñ ŋǝlëɽǝŋu cum lǝgiđr alënṯr eđǝɽǝbǝđia eŋen ŋǝđatođa eŋǝɽaiñ đǝlëɽǝŋu.
45006006	ŋen ŋanṯa lǝgaliŋeṯr ṯia, ṯa nare inëndr nǝbǝtaŋǝɽan nafo nǝɽiñǝnu yesu ŋǝla iđuɽi, ŋen ŋanṯa aŋǝno yǝŋen ŋeicia aiyǝmǝndëđǝni na ṯa alerṯr lǝgaɽr lǝbai lǝŋen ŋeicia mǝldin.
45006007	ŋen ŋanṯa eđa igi gaiyo gero gabakaseiđǝni ŋenŋa ŋeicia.
45006008	điñǝđi ŋen ŋanṯa lǝgaiyr al masiyaga, lǝgǝbendiar ŋen ṯa lǝgiđr aldǝmǝṯǝrlda.
45006009	na lǝgaliŋeṯr ṯa al masiya gatuđinu eŋǝɽaiñ lomanto na gënǝŋu gaber giđ aŋaiye tǝŋ kwai kwai. ŋǝɽaiñ ŋero ŋaberṯia ŋǝlǝŋe iŋu mǝldin.
45006010	ŋen ŋanṯa ŋen gënǝŋu gaiyo, gaiyo lomanto đǝge eŋen ŋeicia. orn điñǝđi gënǝŋu gamǝṯia eŋen ŋǝrǝmwa.
45006011	nṯia ŋen đeṯam ṯa ñagaliŋeṯo ṯa ñagaiyo eŋen ŋeicia orn ṯa ñagamǝṯia eŋen ŋǝrǝmwa igal masiya yesu, na ɽeṯr ñagaɽo ṯia.
45006012	ŋen ŋafǝṯia, ñerṯe ñaŋgiṯi ŋen ŋeicia ṯa aŋerṯe ŋǝlǝŋe egaŋǝno esalo kwai kwai. ndǝ ŋen ŋeieia ŋerṯo ŋǝlǝŋe ŋǝndiđi ṯa ñane đonaṯa đeicia đaŋǝno esalo.
45006013	ñerṯe ñaganaicia ŋen ŋeieia laŋge laŋǝno esalo mǝldin ṯa lënǝŋulu aliđi ŋen ŋǝɽiano. orn naicr rǝmwa ntam enalo đǝge garno leđa ildi lǝtuđinu eŋǝɽaiñ ṯa ñamǝṯe, na naicr rǝmwa laŋge laŋǝno esalo đǝge ṯa lënǝŋulu aliđi ŋen ŋuđǝrwaṯo.
45006014	ŋen ŋanṯa ŋen đeṯam ṯa ŋen ŋeicia ŋero ŋaberṯia ŋǝlǝŋe eñaŋ mǝldin, ŋen ŋanṯa điñǝđi ñagaber ñagafo eŋen ŋal ganun orn eŋen ŋǝđanaieia mǝɽǝmǝɽeñ đǝrǝmwa.
45006015	lǝgabaṯrau? lǝgëbǝđiar ŋen ŋeicia mǝldin ŋen ŋanṯa gerṯa lǝgafr eŋen ŋal ganun orn eŋen ŋǝđanaieia mǝɽǝmǝɽeñ đǝrǝmwa? ndo kwai kwai.
45006016	ñagaijǝba ṯa ndǝ ñagananaica eđa gǝnǝŋ ntam enalo naɽo lǝbai ṯa ñane ŋen ŋǝlëɽǝŋu, ñagaɽo lǝbai leđa gakǝl igi ñagamanaṯa? ndǝ ñagaɽo lǝbai lǝŋen ŋeicia ñagiđi ñaiye. ndǝ ñagaɽo lǝbai lǝđǝnna ñagiđi ñiđǝni ñaguđǝrwaṯo eŋen.
45006017	orn alǝŋërṯr rǝmwa nano. ananoŋ ñagafo ñagaɽo lǝbai lǝŋen ŋeicia, orn điñǝđi ñagǝnana đërrǝŋaiđia ŋen narena iđi ñaganeinu.
45006018	ñagafo ñagëbǝrnu lomanto đǝge eŋen ŋeieia, na ñagaɽo lǝbai lǝŋen ŋuđǝrwaṯo.
45006019	igǝndǝlwaɽǝṯia eŋen ŋǝwujǝnu ŋǝleđa, ŋen ŋanṯa ŋen iŋi ŋabɽwaŋǝno ṯa ñagaliŋeṯo ŋope. ŋen ŋarno ñagananaiđo laŋge laŋǝno esalo ṯa alɽeṯe lǝbai lǝŋen ŋataŋa, na lǝŋen ŋǝđaneđa ŋǝlǝŋe, na ŋen iŋi ŋafo ŋakaɽǝjeini, nṯia đǝge điñǝđi naiđr laŋge laŋǝno esalo ṯa alɽeṯe lǝbai lǝŋen ŋuđǝrwaṯo ṯa aliđǝni ltǝɽe.
45006020	ndǝ ñagafo ñagaɽo lǝbai lǝŋen ŋeicia ñagero ñagǝbendǝni ṯa ñiđi ŋen ŋuđǝrwaṯo.
45006021	ñagamǝđeinu ṯau ndǝ ñagiđu ŋen iŋi ñagawirǝwano điñǝđi? ŋen iŋi ŋamama ŋǝɽaiñ.
45006022	orn điñǝđi, ŋen ŋanṯa ñagëbǝrnu eŋen ŋeicia, na ñagaɽo lǝbai ɽrǝmwa ñagiđǝnu ñagatǝɽe na ñagiđi ñǝneini đamǝṯia đǝbǝɽǝbǝte.
45006023	ŋen ŋanṯa đapǝɽa đǝŋen ŋeicia fǝŋu ŋǝɽaiñ orn đanaicia mǝɽǝmǝɽeñ đǝrǝmwa fǝŋu đamǝṯia đǝbǝɽǝbǝte igal masiya yesu igi gaɽo elǝŋ igëndr.
45007001	lorldaiñ, ñagaijǝba ṯa al ganun yerṯo ŋǝlǝŋe egeđa ŋen gënǝŋu gamǝṯia ikǝrǝŋ ? igalwaɽǝṯa leđa ildi laliŋeṯo ŋen ŋal ganun.
45007002	wuji gamǝnu lakasǝnu ebaŋgenga ŋenŋa ŋal ganun ŋen ebaŋgen gamǝṯo, orn ndǝ ebaŋgen gaiyo wuji gamiña igal ganun yebaŋgen.
45007003	nṯia ndǝ wuji gamǝnu tǝŋ ŋen ebaŋgen gamǝṯo, gënǝŋu giđ aŋënǝjǝni wuji gaɽ alaiñ. orn ndǝ ebaŋgen gaiyo, gënǝŋu gaɽ ëpi, nṯia ndǝ gamǝnu tǝŋ gënǝŋu gero gaɽ alaiñ.
45007004	nṯia cum, lorldaiñ, ñagafo ñagaɽiñǝnu eŋen ŋal ganun, ŋen ŋanṯa ñagafo egaŋǝno yal masiya ṯa ñamǝni eđaga gwomǝn na fǝŋu yesu masiya igi gatuđinu eŋǝɽaiñ ṯa ñarlde ŋǝlwa ŋen ŋanṯa rǝmwa.
45007005	ŋen ŋanṯa ndǝ lǝgafr lǝgafr eŋen ŋaŋǝno, đonaṯa đeicia iđi đeṯo igal ganun đafo đëbǝđia ŋǝmëɽria elaŋge laŋǝno isëndr, na điđǝndr ṯa alǝmr ŋǝlwa eŋen ŋǝŋǝɽaiñ
45007006	orn điñǝđi lǝgamiñǝnr eŋen ŋal ganun. lǝgaiyr eŋen iŋi ananoŋ lǝgakasǝndrau ṯa aliđr ŋǝmëɽria garno lǝbai eŋen ŋusila, na gerṯa eŋen ŋǝram iŋi ŋafo ŋǝwërđǝnu.
45007007	ŋen ŋafǝṯia, lǝgabaṯrau? al ganun yaɽo ŋen ŋeieia? ndo kwai kwai. orn gǝbanṯa al ganun yero ṯa igero igërrǝŋeinu ŋen ṯa ŋen ŋeicia ŋaɽo wande. gǝbanṯa al ganun yero yaṯa ṯa, ñerṯe ñagwonaṯa ŋen ŋeieia, ṯa igero igaliŋeṯo đonaṯa đeieia đaɽo wande.
45007008	ŋen ŋeieia ŋatođo eŋen iŋi ŋal ganun na ŋiđǝñi ṯa igafo igwonaṯa ŋen pređ iŋi ŋeicia. ndǝ al ganun yero, ŋen ŋeicia ŋaiyo.
45007009	ananoŋ ndǝ igero igaliŋeṯo ŋen ŋal ganun igafo igamǝṯia, orn ndǝ ŋen ŋal ganun ŋeṯo ŋen ŋeicia ŋatođo na igaiyo.
45007010	nṯia ŋen ŋal ganun iŋi ŋëɽǝnu ṯa aŋǝmame đamǝṯia, ŋǝmǝṯiñi ŋǝɽaiñ.
45007011	ŋen ŋeieia ŋatođo eŋen ŋal ganun na ŋiđǝñi ŋađǝna nṯia igǝɽiñǝnu ŋen ŋanṯa ŋen ŋal ganun.
45007012	nṯia al ganun yënǝŋu yatǝɽe na ŋen yënǝŋu yaɽwatiṯia leđa ṯa aliđi, ŋen iŋi ŋatǝɽe na ŋuđǝrwaṯo na ŋaŋǝra.
45007013	ŋen ŋafǝṯia, ŋen iŋi ŋaɽo ŋaŋǝra ŋaneinṯiñi ŋǝɽaiñ? ndo kwai kwai. orn ŋen ŋeieia ŋiđu ṯia, ṯa ŋen ŋeieia aŋǝlǝŋini ṯa ŋaɽo ŋen ŋeieia, ŋen ŋanṯa ŋen ŋeicia ŋaɽiñǝñi ŋenŋa iŋi ŋaŋǝra. ŋen ŋeieia ŋiđu ṯia ṯa ŋen aŋërrǝŋeiđǝni eŋen ŋal ganun ṯa ŋen ŋeieia ŋaɽo ŋeieia kaiñ.
45007014	ŋen ŋanṯa lǝgaliŋeṯr ṯa al ganun yënǝŋu yusila, orn igënǝñi igafo eŋen ŋaŋǝno, na igiliđǝnu ṯa eɽeṯe ebai gǝŋen ŋeieia.
45007015	đeṯam, igaber igaliŋeṯo ŋen iŋi igëbǝđia, ŋen ŋanṯa igaber igëbǝđia ŋen iŋi igwonaṯa ṯa igëbǝđia, orn igëbǝđia jaiea jaica ŋen iŋi iganeđo.
45007016	orn ndǝ igëbǝđia jaiea jaica ŋen iŋi igaber igwonaṯa ṯa igëbǝđia, igarreiđia ŋen ṯa al ganun yaŋǝra.
45007017	gerṯa igënǝñi ñiŋgi igëbǝđia ŋen iŋi orn fǝŋen ŋeicia iŋi ŋafǝñau iŋi ŋëbǝđia ṯia.
45007018	ŋen ŋanṯa igaliŋeṯo ṯa wagero gǝnǝŋ gaŋǝra gafǝñau egaŋǝno ilëɽǝñi kwai kwai. igwonaṯa igëbǝđia ŋen iŋi ŋaŋǝra, orn igero ŋabǝɽa ṯa igëbǝđia.
45007019	đeṯam, igaber igëbǝđia ŋen ŋaŋǝra iŋi igwonaṯa ṯa igëbǝđia, orn igëbǝđia ŋen ŋeicia iŋi igaber igwonaṯa ṯa igëbǝđia.
45007020	orn, ndǝ igëbǝđia ŋen iŋi igaber igwonaṯa ṯa igëbǝđia, gerṯa fiñi igënǝñi ñiŋgi igëbǝđia ŋen iŋi, orn ŋen ŋeieia iŋi ŋafǝñau ŋëbǝđia.
45007021	nṯia igǝfiđia al ganun isi. ndǝ igwonaṯa ṯa igëbǝđia ŋen ŋaŋǝra ŋen ŋeicia ŋafǝñi nano jaica jaica.
45007022	igǝbaṯa ṯa al ganun yǝrǝmwa yaŋǝra eŋaṯǝɽa ŋǝlëɽǝñi,
45007023	orn igaseieia al ganun yomǝn isi yëbǝđia ŋǝmëɽria egaŋǝno ilëɽǝñi, na al ganun isi yabwaiñǝđia al ganunya isi eŋaṯǝɽa ŋǝlëɽǝñi. al ganun isi yiđǝñi igëndǝnu eŋabǝɽa ŋǝŋen ŋeieia iŋi ŋëbǝđia ŋǝmëɽria egaŋǝno ilëɽǝñi.
45007024	igaɽ eđa gađamǝnu kaiñ, na igwana kaiñ. esegi gaɽǝwađaṯa gaiñëbǝri eŋen iŋi ŋǝŋǝɽaiñ iŋi ŋafo egaŋǝno ilëɽǝñi?
45007025	igaŋërṯu rǝmwa nano ṯa igëbǝrnu đǝge yesu al masiyaga igi gaɽ elǝŋ igëndr. nṯia eŋaṯǝɽa igaɽ ebai gal ganun yǝrǝmwa, orn egaŋǝno igaɽ ebai gǝŋen ŋeieia.
45008001	ŋen ŋafǝṯia, điñǝđi đakǝme đero kwai kwai eleđa pređ ildi lafo igal masiya yesu.
45008002	ŋen ŋanṯa ŋabǝɽa ŋusila gatǝɽe iŋi ŋananaiđia đamǝṯia igal masiya yesu ŋëbǝrǝnde igal ganun eŋen ŋeieia na eŋǝɽaiñ.
45008003	rǝmwa riđu ŋen iŋi al ganun yafo yero yaɽǝwađaṯa yëbǝđia ŋen ŋanṯa yafo yiđǝnu yëbia ŋenŋa iŋëndr ŋaŋǝno, ndǝ rađwaṯo iđia gǝlëɽǝŋu egaŋǝno garno aŋǝno isëndr yǝŋen ŋeieia. rǝmwa rađwaṯǝma gaɽo đǝɽǝđǝnia ŋen ŋanṯa ŋen ŋeieia, nṯia rakǝmo ŋen ŋeieia aŋǝnoiya ilëɽǝŋu,
45008004	ṯa ŋen iŋi ganun yafo yonaṯa ŋiđ aŋǝɽiñađeini inëndr lëŋgr lǝgaber lǝgafr eŋen iŋi aŋǝno yonaṯa, orn lëŋgr lǝgafr eŋen iŋi usila gatǝɽe gwonaṯa.
45008005	ŋen ŋanṯa leđa ilđi lafo eŋen ŋaŋǝno, lënǝŋulu lǝlëldǝŋǝđeinia eŋen iŋi aŋǝno yonaṯa, orn leđa ildi lafo eŋen ŋusila gatǝɽe, lënǝŋulu lǝlëldǝŋǝđeinia eŋen iŋi usila gatǝɽe gwonaṯa.
45008006	ndǝ eđa gǝnǝŋ gǝlëldǝŋǝđeinia eŋen iŋi aŋǝno yonaṯa gënǝŋu gabaiya, orn ndǝ eđa gǝnǝŋ gǝlëldǝŋǝđeinia eŋen iŋi usila gatǝɽe gwonaṯa, gënǝŋu giđ aŋǝneini đamǝṯia na đëuṯaralo.
45008007	ŋen ŋanṯa ndǝ eđa gǝnǝŋ gǝlëldǝŋǝđeinia eŋen iŋi aŋǝno yonaṯa, đeṯam gënǝŋu gafo gagea rǝmwa ŋen ŋanṯa ŋaṯǝɽa ŋǝlëɽǝŋu ŋero ŋǝbëɽǝni igal ganun irǝmwa, na đeṯam ŋaber ŋaɽǝwađaṯa ŋëbǝđia ṯia.
45008008	leđa ildi lafo eŋen ŋaŋǝno laber laɽǝwađaṯa lëbǝđia rǝmwa raŋǝra nano.
45008009	orn ñaganǝñaŋ ñagaber ñagafia eŋen ŋaŋǝno orn eŋen ŋusila gatǝɽe, ndǝ usila gǝrǝmwa gafǝndau. ndǝ eđa gero gǝberṯia usila gal masiya, gënǝŋu gerṯa gǝrǝmwa.
45008010	ndǝ al masiya gafǝndau aŋǝno esalo yabaiya ŋen ŋanṯa ŋen ŋeicia orn nusila enalo namǝṯia ŋen ŋanṯa rǝmwa raṯa ṯa ñaguđǝrwaṯo eŋen ŋu nëiñua.
45008011	ndǝ usila gǝrǝmwa irri ratuđu yesu eŋǝɽaiñ gafǝndau rënǝŋu irri ratuđu al masiya yesu eŋǝɽaiñ riđ ariđi aŋǝno esalo ṯa yamǝṯia usilaga gǝlëɽǝŋu igi gafǝndau.
45008012	nṯia, lorldaiñ, lǝgerṯr amǝcu orn gerṯa egaŋǝno isëndr ṯa alfeṯr eŋabǝɽa ŋaŋǝno.
45008013	ndǝ ñagamǝṯia eŋen ŋaŋǝno ñagiđi ñaiye, orn ndǝ ñagalaɽiña ŋen ŋaŋǝno usilaga gatǝɽe, ñagiđi ñamǝṯe.
45008014	leđa pređ ildi usila gǝrǝmwa galǝmǝndeiṯi nëiñua lënǝŋulu laɽo liđia ɽrǝmwa.
45008015	ŋen ŋanṯa ñagero ñaganeinu usila igi gǝlǝbai igi gǝmama ŋǝđaiña tǝŋ, orn ñaganeinu usila igi gëndiđia liđia ildi lamǝeinu egeđa garto na fǝŋu rǝmwa, na usilaga gatǝɽe lǝgurunḏǝđiar abba, fǝŋu papa.
45008016	usila gatǝɽe gënǝŋu lerṯo đamǝđaṯa nusilana inëndr ṯa lǝgaɽr ñere ñǝrǝmwa.
45008017	ndǝ lǝgaɽr ñere, lǝgaɽr eum leđa ildi lǝrraṯa elaŋge leṯen, lëndr lǝgiđr alǝrraṯr elaŋge ɽrǝmwa na lǝgiđr alǝrraṯǝrlda elaŋge yesu ŋǝla. lëndr lǝgiđr aliđr ṯia ndǝ lǝgǝɽǝbǝđiar eŋen ŋubwa ŋeieia iŋi yesu gǝneinu, ṯa lëndr alneinǝrlda ŋaɽrwa.
45008018	igǝnḏeicu ŋen na igǝbaṯa ṯa ŋen pređ ŋeicia ŋubwa iŋi lǝgananeinr eđamǝṯia iđi ŋaɽo wagero ŋen nano ŋǝŋaɽrwa iŋi ŋiđ aŋërrǝŋeiđǝni ṯa aŋǝndǝneinr.
45008019	laŋge pređ ildi liđǝnu lënǝŋulu lëɽǝđiaŋǝno laṯurṯia đërrǝŋaiđia đǝliđia ɽrǝmwa đonaṯađa kaiñ.
45008020	ŋen ŋanṯa điđǝnia đero điđǝnu đero ŋeniano bǝɽan, orn rǝmwa raŋgiṯu ṯa ađiđǝni đero ŋeniano, ŋen ŋanṯa rënǝŋu raṯurṯia ŋen
45008021	ṯa điđǝnia đënǝŋu iđi đakasǝnu ŋenŋa iŋi ŋamǝndëđǝnia điđ ađëbǝrni, ṯa ađǝfeṯe eđǝɽǝbǝđia eŋen ŋǝđǝkasǝnia đero ñereña ñǝrǝmwa. ŋen iŋi ŋǝđǝkasǝnia đero ŋiđ aŋfeṯe ŋaɽrwaŋa.
45008022	ŋen ŋanṯa lǝgaliŋeṯr ṯa laŋge pređ ildi liđǝnu lafo lǝbërǝjǝnia elo ndǝm eŋen ŋubwa mǝldin điñǝđi.
45008023	gerṯa fǝlaŋge ildi ikǝrǝŋ orn lëndr eum lëŋgr lǝgerṯr đǝrldia đananoŋ đusila gatǝɽe, lëndr lǝgǝbërǝjǝniar elo enare inëndr liga lǝgaṯurṯiar ŋen ṯa alǝmǝnr lǝgaɽr liđia ɽrǝmwa ŋen aŋǝno isëndr yapǝɽǝni
45008024	ŋen ŋanṯa lǝgëbǝrnr đǝṯurṯiađa ŋen iđi. orn đǝṯurṯia ŋen iŋi lǝgaɽǝwađaṯar lǝgǝseieiar gerṯa fǝđǝṯurṯia ŋen iđi, ŋen ŋanṯa esegi gaṯurṯia ŋen iŋi gënǝŋu gaɽǝwađaṯa gaseieia ?
45008025	orn nde lǝgǝṯurṯiar ŋen iŋi ṯa lǝgaber lǝgaɽǝwađaṯar lǝgǝseieiar đeṯam lǝgaṯurṯiar đwalađa arano.
45008026	ŋen ŋarno ṯia eum usila gatǝɽe gǝndamǝđaṯar ŋen ŋanṯa lǝgëbiar, na ŋen ŋanṯa lǝgaijǝbar ṯa lǝgǝbeɽǝđiar rǝmwa wande, orn usila gatǝɽe gënǝŋu gwaɽwatiṯia rǝmwa ŋen ŋanṯa nëndr đërǝjǝniađa elo iđi leđa laijǝba laɽwatau.
45008027	na gënǝŋu igi gagagwandǝđia enar inëndr gënǝŋu galiŋeṯo ŋaṯǝɽa ŋusila gatǝɽe ŋen ŋanṯa gǝbekeɽǝđia rǝmwa ŋen ŋanṯa leđa ɽrǝmwa eŋen iŋi rǝmwa ronaṯa.
45008028	đeṯam, lǝgaliŋeṯr ṯa laŋge pređ lëbǝđia ŋǝmëɽria ldǝɽo ṯa almamǝṯe leđa ildi lubwa rǝmwara ŋen ŋaŋǝra, lënǝŋulu ildi lafo lundǝđǝnu eŋen rënǝŋu ronaṯa.
45008029	ŋen ŋanṯa rǝmwa roṯo leđa ananoŋ pǝnde na rëɽǝlo ṯa alɽeṯe leđa ǝllëɽǝŋu ṯa aliđǝnr garno iđia gǝlëɽǝŋu đurri. rënǝŋu riđu ṯia ṯa iđia gǝlëɽǝŋu aŋǝɽeṯe goɽra gamiñaṯo lorlden pređ ildi lwaiña.
45008030	na cum rënǝŋu rundǝđu leđa ildi rëɽǝlo. na eum rënǝŋu rëbǝđia leđa ildi rënǝŋu rundǝđǝlo ṯa aluđǝrwaṯe eŋen ŋu nëiñua. na cum rënǝŋu rananaicia leđa ildi ŋaɽrwa, lënǝŋulu ildi rënǝŋu riđǝlo luđǝrwaṯo eŋen ŋu nëiñua.
45008031	lǝgabaṯrau eŋen ŋǝlaŋge ildi? ndǝ rǝmwa lǝgafǝrlda, esegi gaɽǝwađaṯa gǝndagear?
45008032	ndǝ rǝmwa rero rǝbendia iđia gǝlëɽǝŋu orn ganaiđǝma ŋen ŋanṯa nëndr pređ, rënǝŋu raber riđ arǝndǝnaice laŋge pređ eum mǝɽǝmǝɽeñ iđiaga gǝlëɽǝŋu?
45008033	esegi gaɽǝwađaṯa gǝsǝki leđa ildi rǝmwa roṯǝlo? fǝrǝmwa irri raṯa ṯa lënǝŋulu luđǝrwaṯo eŋen.
45008034	esegi gaɽǝwađaṯa gǝlakǝmia? fal masiya yesu igi gaiyo orn eum igi gatuđinu eŋǝɽaiñ, điñǝđi gënǝŋu gëni gaɽaŋa nḏaŋ đaŋaieǝba đǝrǝmwa na gǝbekeɽǝđia rǝmwa kaiñ ŋen ŋanṯa nëndr.
45008035	esegi gaɽǝwađaṯa gǝndamiñar iđubwa đal masiya? ŋen ŋinia ŋaɽǝwađaṯa? walla đwana? walla ŋen ŋubwa ŋeicia iŋi leđa lǝndǝnanaicar ? walla ŋorwaṯa? walla ndrena nero nano? walla ŋen ŋubwa ŋinia? walla đoperre?
45008036	garno ŋen ŋǝwërđǝnu ṯa, nanda ñagaliɽǝñǝnia ëđǝñëđǝñin ŋen ŋanṯa ŋa, ñaganeinu ŋen garno yaŋala isi yafo ṯa aiyǝɽiñǝni.
45008037	orn elaŋge ildi pređ lǝgaldǝđamar jaiea jaica ŋaɽrwaŋa gënǝŋuga igi gubwandriya.
45008038	ŋen ŋanṯa igaburgwađeinu eŋen đǝge ṯa ŋǝɽaiñ walla đamǝṯia walla mǝlaiyǝka walla ŋǝlǝŋe walla ŋen iŋi ŋafo điñǝđi, walla ŋen iŋi ŋamǝlu ŋeṯo, walla ŋabǝɽa,
45008039	walla ŋabǝɽa ŋelo walla ŋabǝɽa ŋiđurṯu alo, walla wagǝnǝŋ garto igi gafo giđǝnu, laŋge ildi pređ laber laɽǝwađaṯa lǝndamiñar iđubwa đǝrǝmwa iđi đërrǝŋeiđǝnu igal masiya yesu, gënǝŋu igi gaɽo elǝŋ igëndr.
45009001	igǝndǝlwaɽǝṯia ŋen ŋǝđeṯam ŋen ŋanṯa igafo igal masiya. igaber igagǝbalo ŋen ŋanṯa ara gǝlëɽǝñi igi gwaɽwata đeṯam ñagamama đamǝđaṯa igusila gatǝɽe,
45009002	ṯa igwana kaiñ na ara gǝlëɽǝñi gaiñǝsa eŋen jaica jaica,
45009003	ŋen ŋanṯa igwonaṯa ṯa ŋen ŋaɽǝwađaṯa aŋfeṯe ṯa yebuŋǝni, na itǝrinṯi igal masiya ŋen ŋanṯa lorldaiñ, leđa ǝllëɽǝñi egaŋǝno.
45009004	ŋen ŋanṯa lënǝŋulu laɽo leđa lisrayil. lënǝŋulu lerṯo ŋen ṯa laɽo liđia, na lerṯo ŋaɽrwa ŋǝrǝmwa, na đǝrreiđia ŋen rǝmwara, na đǝneinia đal ganun, na ŋen ŋǝđǝbuŋṯia na ŋen ŋëɽǝnu.
45009005	lënǝŋulu lerṯo eṯenanda lǝpǝnde na lënǝŋulu lalǝŋo al masiya egaŋǝno, gënǝŋu igi giđǝnu gamiñaṯo laŋge pređ eŋen pređ, na rǝmwa ramabuŋṯia bǝɽǝbǝte. amin.
45009006	orn gerṯa ŋen ŋǝrǝmwa iŋi ŋafo ŋobǝla. ŋen ŋanṯa gerṯa leđa pređ ildi lalǝŋǝnu eleđa lisrayil ildi laɽo lisrayil đurri,
45009007	na lënǝŋulu gerṯa fǝŋulu pređ laɽo liđia librayim ŋen ŋanṯa lalǝŋǝnu iŋu, orn ŋen iŋi rǝmwa rëɽu ŋaɽo ṯia, rǝmwa ralwaɽǝṯa ibrayim ṯa, liđia ǝllaɽǝŋa liđ allǝŋǝni an isag.
45009008	na fǝŋen iŋi ṯa gerṯa leđa ildi lǝlǝŋǝnu egaŋǝno an ibrayim ildi laɽo ñere ñǝrǝmwa, orn leđa ildi liđǝnu ñere ŋenŋa iŋi rǝmwa rëɽu, lënǝŋulu laɽo liđia đurri.
45009009	na fǝŋen iŋi rǝmwa rëɽu. rǝmwa raṯa ṯa, iliga ildi lëbǝɽi igiđ eɽǝbǝđe na sara giđ aŋǝlǝŋe iđia.
45009010	gerṯa ŋen iŋi ikǝrǝŋ orn ŋen ŋëni eum ŋǝrǝfagga igi giđǝnu gwonḏaico an ebaŋgen igi gǝbernia isag, gënǝŋu igi gaɽo đaṯa gǝpǝnde.
45009011	ŋen ŋanṯa ŋen liđia ildi laɽo yeŋor lamǝlu lǝlǝŋǝni, ŋen lënǝŋulu lero lëbǝđia ŋen ŋǝnǝŋ ŋaŋǝra walla ŋeicia, rǝmwa riđu ŋen ṯa đëɽia đǝlëɽǝŋu ađǝfeṯe mǝldin gerṯa eŋen iŋi leđa lëbǝđia orn eŋen ŋǝđundǝđia đǝlëɽǝŋu.
45009012	nṯia rǝmwa reiṯu rǝfagga ṯa, iđia goɽra giđ aŋǝđuɽǝđǝnṯia iđia gata.
45009013	garno ŋen ŋǝwërđǝnu ṯa, igafo igubwa yagubga orn iganeđo isu.
45009014	lǝgabaṯrau? rǝmwa rerṯo ŋen ŋǝɽiano? ndo kwai kwai.
45009015	ŋen ŋanṯa rënǝŋu ralwaɽǝṯa musa ṯa, igiđi yerṯe ŋabaiya eleđa pređ ildi igiđi yerṯe ŋabaiya iŋulu, na igiđi yebǝɽia leđa nano ildi igiđi yǝlǝbǝɽi nano.
45009016	nṯia ŋen iŋi ŋeṯo eđa nano ŋaber ŋeṯo eŋen ŋǝlaŋge gënǝŋu gǝlwonaṯa, walla eŋen ŋǝŋǝmëɽria gënǝŋu gëbǝđia orn irǝmwa irri rerṯo ŋabaiya.
45009017	ađam gǝrǝmwa gwalwaɽǝṯu fero ṯa, igatuđiaŋa eŋen iŋi, ṯa yërrǝŋaiđi ŋabǝɽa ŋǝlëɽǝñi eŋen iŋi lǝgerṯo na ṯa irǝŋ gǝlëɽǝñi aŋërrǝŋeiđǝni alo pređ.
45009018	nṯia rerṯo ŋabaiya eleđa pređ rënǝŋu rǝloṯa, na rëbǝđia leđa pređ labɽwaŋǝno enare ildi rënǝŋu rǝlwonaṯa ṯia.
45009019	nṯia ñaŋ ñagaiñeɽǝđia nǝñaṯa ṯa, rǝmwa rǝndǝsǝkia mǝldin ṯa ñagafo mǝnna eđa? ŋen ŋanṯa esegi gaɽǝwađaṯa gađwađa ŋen ŋǝlëɽǝŋu.
45009020	ndo, orn maji agaɽ esegi ṯa agukuɽǝbiṯia rǝmwa eŋen? ŋaicia ŋǝđǝlata ŋaɽǝwađaṯa ŋwalwaɽǝṯa wuji igi galata ṯa, agaiñiđia ṯia eđa?
45009021	wuji igi galata gero gǝberṯia ŋabǝɽa eŋaicia, ṯa gënǝŋu gaɽǝwađaṯa gëbǝđia eŋaieia ŋuṯǝnu waŋge gaŋǝra walla waŋge geicia?
45009022	na ŋen ŋaɽǝṯau ndǝ rǝmwa rafo ronaṯa ṯa rabaŋaiđia đeiciano đǝlëɽǝŋu na ṯa rëbǝđia ŋabǝɽa ŋǝlëɽǝŋu ŋǝlǝŋini, orn rafo raɽiñaṯa ŋen elaŋge ildi rënǝŋu reieǝṯǝlano, lënǝŋulu ildi lađuɽeinu điñǝđi ṯa alǝmǝndëđǝni,
45009023	ṯa rënǝŋu ariđi đaŋǝra kaiñ đǝŋaɽrwa ŋǝlëɽǝŋu đërrǝŋeiđǝnu ŋen ŋanṯa laŋge ildi rǝmwa rerṯǝlau ŋabaiyano ildi rënǝŋu riđǝlo lađuɽeinu pǝnde ram ṯa alënṯi đǝɽǝbǝđia eŋen ŋǝŋaɽrwa ŋǝlëɽǝŋu?
45009024	lëndr lǝgaɽr laŋge ildi, lënǝŋulu ildi rënǝŋu rundǝđǝlo, gerṯa igal yawuḏ ikǝrǝŋ orn cum eleđa ildi gerṯa laɽ al yawuḏ.
45009025	garno rǝmwa ralwaɽo egađam gusiya ṯa, igiđi eme leđa ildi gerṯa ǝllëɽǝñi na igiđi ilënǝei leđa ǝllëɽǝñi, na igiđi emame igi gero gubwaniya na igiđi emënǝci gubwaniya,
45009026	na alo isi ŋen ŋwalwaɽeiniau ṯa, gerṯa ñagaɽo leđa ǝllëɽǝñi, lënǝŋulu liđ alërrǝnijǝni liđia ɽrǝmwa irri ramǝṯia.
45009027	na eum isaiya gwaɽwata pǝlelo eŋen ŋisrayil ṯa, leđa lisrayil laɽo lwaiña larno ebe yǝđǝbarlda, orn lǝmaṯan iŋulu liđ alëbǝrni ikǝrǝŋ,
45009028	ŋen ŋanṯa elǝŋ rǝmwa riđ ariđi đakǝme đǝlëɽǝŋu ṯǝɽom alo taltal.
45009029	garno isaiya gaṯa tǝŋ ṯa, gǝbanṯa elǝŋ gǝlaŋge pređ gero gaŋgiṯia leđa lǝmaṯan ildi lǝlǝŋǝnu inanda, ṯa ñagafo ñagarno alo isǝḏum na ñagafo ñagiđǝnu garno alo igamura.
45009030	nṯia lǝgabaṯrau? leđa ildi gerṯa laɽ al yawuḏ na lero lafo labapwaiña ŋen ṯa alɽeṯe luđǝrwaṯo eŋen rǝmwa nëiñua, lënǝŋulu laneinu đuđǝrwaṯa eŋen na đuđǝrwaṯa iđi eŋen rǝmwa nëiñua đafo eŋen ŋǝđonaṯa.
45009031	na leđa lisrayil ildi lalaldiña ŋen iđurṯu ŋal ganun isi yamama đuđǝrwaṯa eŋen rǝmwa nëiñua lënǝŋulu lobǝla eŋen iŋi.
45009032	feđa? ŋen ŋanṯa lënǝŋulu lero lalaldiña eŋen ŋǝđonaṯa orn eŋen ŋǝlaŋge lënǝŋulu liđǝlo. lënǝŋulu labëɽǝŋeinia lwandrala ildi lëbǝđia leđa labëɽǝŋeinia.
45009033	garno ŋen ŋǝwërđǝnu ṯa, seicr, igëɽu lwandra alo isaiyun ildi lëbǝđia leđa labëɽǝŋeinia, lwandra ṯa alëɽǝŋaici leđa, orn eđa gero gǝnǝŋ igi gǝbendia ŋen ŋǝlëɽǝŋu ŋiđ aŋiđǝni girǝwano.
45010001	lorldaiñ, ara gǝlëɽǝñi gwonaṯa ŋen kaiñ na igabekeɽǝđia rǝmwa ŋen ŋanṯa ŋulu ṯa alëbǝrni.
45010002	ŋen ŋanṯa igǝmama đamǝđaṯa ṯa lënǝŋulu lonaṯa kaiñ lëbǝđia ŋen ŋǝrǝmwa orn gerṯa eŋen ŋǝđaliŋeṯa đǝđeṯam.
45010003	ŋen ŋanṯa lënǝŋulu lafo laijǝba đađ đǝrǝmwa iđi rënǝŋu rëbǝđiau leđa luđǝrwaṯo eŋen ŋu nëiñua, na lënǝŋulu likirnḏeicu ṯa lëbǝđia đađ bǝɽan, nṯia lënǝŋulu laneđo ṯa lǝneiđǝni eŋen ŋǝrǝmwa ŋuđǝrwaṯo.
45010004	ŋen ŋanṯa al masiya gamǝndađo al ganun ṯa leđa pređ ildi lëndu ŋen ŋǝlëɽǝŋu aliđǝni luđǝrwaṯo eŋen rǝmwa nëiñua.
45010005	ŋen ŋanṯa musa gaṯa ṯa, eđa gǝnǝŋ igi gëbǝđia ŋen pređ ŋuđǝrwaṯo ŋal ganun gënǝŋu giđ aŋfeṯe ŋenŋa ŋuđǝrwaṯo.
45010006	orn ŋen ŋuđǝrwaṯo iŋi ŋatođa eđonaṯa ŋaṯa ṯia ṯa, ñerṯe ñagwaɽwata enare, esegi giđ aŋabǝṯe elo? ŋen iŋi ŋaɽo ṯa aŋirǝwi al masiya.
45010007	na ñerṯe ñagwaɽwata ṯa, esegi giđ aŋirǝwǝṯi alo yoliano iđurṯu alo? ŋen iŋi ŋaɽo ṯa aŋǝtuđi al masiya eŋǝɽaiñ.
45010008	orn ŋen ŋuđǝrwaṯo iŋi ŋatođa eđonaṯa ŋaṯa ṯau? ŋen ŋǝrǝmwa ŋafǝnda nano, deṯam ŋafo ëiñua esalo na enare enalo. na fǝŋen iŋi ŋǝđonaṯa iŋi nanda ñagǝbërrǝŋaiđia.
45010009	ndǝ ñagwaɽwata ëiñuaya ṯa yesu gaɽ elǝŋ na ñagǝbendia ŋen enare ṯa rǝmwa ratuđǝma eŋǝɽaiñ ñagiđi ñëbǝrni.
45010010	ŋen ŋanṯa leđa lǝbendia ŋen enare nṯia liđ aliđǝni luđǝrwaṯo eŋen, na lënǝŋulu lwaɽwata ṯa lëndu ŋen ŋal masiya ëiñuaya nṯia liđ alëbǝrni.
45010011	ŋen ŋanṯa ađam gǝrǝmwa gaṯa ṯa, eđa gero gǝnǝŋ igi gǝbendia ŋen iŋi giđ aŋiđǝni girǝwano.
45010012	orn al yawuḏ na leđa gerṯa laɽ al yawuḏ laber laɽaŋa ɽetǝɽeteo ŋen ŋanṯa elǝŋ gunto gerṯo ŋǝlǝŋe iŋulu pređ, ŋen ŋanṯa gananaiđia laŋge ǝllëɽǝŋu laŋǝra kaiñ eleđa pređ ildi lamurǝndǝđia.
45010013	ŋen ŋanṯa leđa pređ ildi lurǝndǝđia igirǝŋ gelǝŋ yesu liđ alëbǝrni.
45010014	orn fǝṯau leđa laɽǝwađaṯa lurǝnđǝđia eđa ndǝ lero lëndu ŋen ŋǝlëɽǝŋu? na fǝṯau leđa laɽǝwađaṯa lǝbendia ŋen ŋeđa ndǝ lero lǝnna ŋen ŋǝlëɽǝŋu? na fǝṯau leđa laɽǝwađaṯa lǝnna ndǝ eđa gero gǝnǝŋ gwalwaɽǝṯǝlo ?
45010015	na fǝṯau leđa laɽǝwađaṯa labërrǝŋaiđia ŋen ndǝ lënǝŋulu lero lǝđweini? garno ŋen ŋǝwërđǝnu egađam gǝrǝmwa ṯa, rǝmanǝña rǝleđa ildi lǝmama ŋen ŋaŋǝra, rënǝŋulu raŋǝra kaiñ.
45010016	orn gerṯa leđa pređ lano ŋen ŋaŋǝra ŋal masiya. ŋen ŋanṯa isaiya gaṯa ṯa, ya elǝŋ rǝmwa, esegi gëndu ŋen iŋi ñagwalwaɽǝṯǝlo ?
45010017	nṯia đonaṯa đatođa ndǝ leđa lǝnna ŋen lënǝŋulu lwalwaɽǝnṯu, na leđa lǝnna đërrǝŋaiđiađa đǝŋen ŋǝrǝmwa.
45010018	orn igǝbeɽǝđia ṯa, lënǝŋulu lero lǝnna? ndo, lënǝŋulu lano, đeṯam ole egen gamiño alo pređ, na ŋen eŋen ŋamiño ltuŋga đǝrṯi.
45010019	orn igǝbeɽǝđia tǝŋ ṯa, leđa lisrayil lero laliŋeṯo? ananoŋ musa gaṯa, igëndiđia ñagaɽo đǝgiaṯa ŋen leđala ildi lero alo na lero ŋǝlǝŋe, na igëndiđia ñageieiano leđala ildi laijǝba ŋen nǝsi.
45010020	na cum isaiya gero giđǝñalo orn gaṯa, leđa ildi llafo lero laiñǝbapwaiña lënǝŋulu lafiđiñi. igiđǝnu igǝlǝŋinu eleđa ildi lafo lero lǝbekeɽǝđia ṯa alǝñelǝŋeṯe.
45010021	orn rǝmwa raṯa eŋen ŋǝlǝđa lisrayil ṯa, igafo igagwalia raŋ eleđa ëđǝñëđǝñin ildi laneđo ṯa lǝnna ŋen ŋǝlëɽǝñi na ildi lëbǝđia ŋen enare bǝɽan.
45011001	nṯia igǝbeɽǝđia ṯa, rǝmwa raneđo leđa ǝllëɽǝŋu? ndo kwai kwai. igënǝñi igaɽ eđa gisrayil, igǝlǝŋǝnu an ibrayim, igǝleđa lǝbenyamin.
45011002	rǝmwa rero raneđo leđa ǝllëɽǝŋu ildi rënǝŋu roṯǝlo ananoŋ. ñagaijǝba ŋen iŋi ŋǝwërđǝnu egađam gǝrǝmwa eŋen ŋiliya ṯa gënǝŋu geɽǝđo rǝmwa kaiñ ŋen ŋagea leđa lisrayil?
45011003	iliya gaṯa, ya elǝŋ rǝmwa lënǝŋulu laɽiño al anbiya yǝlaɽǝŋa, lënǝŋulu lagero alo isi iđǝɽǝđǝnia yǝlaɽǝŋa. igaṯënu igunto na lënǝŋulu lonaṯa ṯa laiñǝɽiña.
45011004	orn rǝmwa rukuɽǝbiṯǝma eŋen ṯau? rǝmwa reiṯǝma ṯa, igëɽu leđa alǝf đenǝŋ nemiñe eɽijan ŋen ŋanṯañi, ildi lero lukwuđiñǝṯia bal alo.
45011005	ŋen ŋafo ṯia điñǝđi eum leđa lǝmaṯan laṯënu ildi luṯǝnu eŋen ŋǝđanaicia mǝɽǝmǝɽeñ đǝrǝmwa.
45011006	orn ndǝ ŋen iŋi ŋafo ŋen ŋanṯa đanaicia mǝɽǝmǝɽeñ đǝlëɽǝŋu ŋënǝŋu ŋero ŋafia eŋen iŋi lënǝŋulu liđu. gǝbanṯa ŋen iŋi ŋafo ṯia ṯa đanaicia mǝɽǝmǝɽeñ đero đaɽo đanaicia mǝɽǝmǝɽeñ.
45011007	nṯia lǝgabaṯrau? leđa lisrayil lero lafiđia ŋen iŋi lënǝŋulu labapwaiña mǝldin orn leđa ildi rǝmwa roṯǝlo lënǝŋulu laneinu. leđa laṯënu liđǝnu labɽwaŋǝno enare.
45011008	garno ŋen ŋǝwërđǝnu ṯa, rǝmwa ranaicǝlo usila igi gaɽo tǝgǝtǝg ṯa isi esen yaber aiyǝseici na ṯa nënǝñia enen anerṯe nǝnna, na ŋen ŋaɽo ṯia mǝldin điñǝđi.
45011009	na ḏawuḏ gaṯa ṯa, ŋgiṯr đǝsa eđen ađǝɽeṯe đǝbǝɽua na đar đǝbekǝndia iŋulu, na waŋge igi gǝlëɽǝŋaicia na đapǝɽa eđen.
45011010	ŋgiṯr isi esen aiyiđǝni irǝmiṯu ṯa lënǝŋulu alerṯe laɽǝwađaṯa lǝseiđia na ṯa lënǝŋulu aleɽǝweṯano jaiea jaiea.
45011011	orn igǝbaṯa ṯa, lënǝŋulu lëɽǝŋeinu ṯa aliɽi? ndo kwai kwai. orn đëbǝrnia đeṯo eleđa ildi gerṯa laɽ al yawuḏ ŋen ŋanṯa leđa lisrayil lëɽǝŋeinu ṯa leđa ildi lisrayil aliđǝni laɽo đǝgiaṯa ŋen.
45011012	orn ndǝ đëɽǝŋeinia eđen đamamǝṯo leđa lalo ŋen ŋaŋǝra, na đǝđama eđen đaɽo ŋen ŋaŋǝra eleđa ildi gerṯa laɽ al yawuḏ, ŋen đeṯam ŋamiñaṯo orǝba igi ṯa ŋen ŋaŋǝra ŋiđ aŋfeṯe ŋwaiña ndǝ leđa pređ ildi rǝmwa roṯǝlo igal yawuḏ liđ almeṯa nano.
45011013	đeṯam, điñǝđi igandǝlwaɽǝṯia ñaŋgi ñagǝmaṯan iŋulu ildi gerṯa laɽ al yawuḏ. ŋen ŋanṯa igwađweinu eleđa ildi gerṯa laɽ al yawuḏ, igananaicia đërrǝŋaiđia đǝŋen đǝlëɽǝñi đamia iŋulu,
45011014	ṯa eđađ đǝnǝŋ igiđi yiđi leđa ǝllëɽǝñi egaŋǝno ṯa laɽo đǝgiaṯa ŋen, nṯia ṯa yëbǝri lǝmaṯan iŋulu.
45011015	ŋen ŋanṯa ndǝ ŋen iŋi, ṯa lënǝŋulu laniđǝnu, ŋëbǝđia leđa lalo ṯa almameini rǝmwa nano, đeṯam ŋen ṯa rǝmwa ralaŋǝnṯi ŋiđ aŋǝmame đamǝṯia eŋǝɽaiñ.
45011016	ndǝ đǝrldia đananoŋ đatǝɽe, đǝrldia pređ điđ ađatǝɽeṯe. ndǝ urldia guɽi gatǝɽe, reṯia ratǝɽe cum.
45011017	ndǝ rǝmaṯan ereṯia rafo ragirnu egworǝb, na ñaŋ ñaŋgi ñagaɽo uɽi gǝbërni seṯun igi geicia ñagafo ñagakađǝnu ereṯia đurri egworǝb, na ñagiđǝnu ṯa ñagǝṯialda ŋaɽa ŋurldia guɽi,
45011018	ñerṯe ñagëmmia bǝɽan mǝldin ñagagea reṯia đurri, na ndǝ ñagëminia bǝɽan lëldǝŋǝđeinr eŋen ṯa gerṯa agamǝcia urldia orn urldia gǝndamǝcia.
45011019	orn ñagiđi ñaṯa ṯa, reṯia ragirnu egworǝb ṯa nanda ñakađǝni ereṯia egworǝb.
45011020	ŋen ŋëpi. rënǝŋulu ragirnu egworǝb ŋen ŋanṯa rënǝŋulu rero rǝbendia ŋen ŋǝrǝmwa, na điñǝđi ñagađuru đonaṯađa eđalo. ñerṯe ñaginia enare orn đǝñiṯr
45011021	ŋen ŋanṯa nd rǝmwa rero raŋgiṯia reṯia đurri rënǝŋu raber randǝŋgiṯi kwai kwai.
45011022	ŋen ŋafǝṯia seicr ŋen ŋaŋǝra na ŋen ŋinia ŋǝrǝmwa. rënǝŋu rerṯo ŋen ŋinia eleđa ildi liɽu, orn rerṯo ŋen ŋaŋǝra eñaŋ ndǝ ñagafafia jaiea jaica ŋenŋa ŋaŋǝra ŋǝlëɽǝŋu. ndǝ ñagaber ñagafia ŋenŋa ŋaŋǝra ŋǝlëɽǝŋu ñaŋ cum ñagiđi ñagǝleini alo egworǝb.
45011023	na lënǝŋulu cum ndǝ laber laɽaŋa mǝldin eŋen eŋen ṯa laneđa lǝbendia ŋen ŋǝrǝmwa lënǝŋulu cum liđ alkađǝni egworǝb, ŋen ŋanṯa rǝmwa raɽǝwađaṯa ralakađa tǝŋ egworǝb.
45011024	ŋen ŋanṯa ndǝ ñaŋ ñagagǝleinu alo iguɽi gǝberni seṯun igi geicia na ñagakađǝnu iguɽi gǝberni seṯun igi gaŋǝra eŋen iŋi ŋafo ŋagea ŋen ŋëɽǝnu ananoŋ, ŋen đeṯam ŋamiñaṯa orǝba igi kaiñ ṯa reṯia đurri raɽǝwađaṯa rakađǝm iguɽi egen.
45011025	ṯa ñerṯe ñaginia enare bǝɽan igaber igwonaṯa ṯa ñagaijǝba, lorldaiñ, ŋen ŋǝŋamǝɽa iŋi ŋërrǝŋeiđǝnu, ṯa leđa lisrayil laɽo tǝgǝtǝg ŋen leđa ild gerṯa laɽ al yawuḏ ildi loṯǝnu leṯo rǝmwa nano ikǝrǝŋ,
45011026	nṯia eđađ iđi leđa pređ lisrayil liđ alëbǝrni, garno ŋen ŋǝwërđǝnu ṯa, eđa igi gaɽo đëbǝria giđ aŋela alo isaiyun na giđ aŋgeici ŋen pređ iŋi gerṯa ŋǝrǝmwa eleđa lǝyagub.
45011027	na fǝđarreiđia eŋen đǝlëɽǝñi iđi ñagiđi ñiđi, liga igiđi eŋgeici ŋen eŋen ŋeicia.
45011028	eŋen ŋǝŋen ŋaŋǝra ŋal masiya al yawuḏ yaɽo yagea rǝmwa ŋen ŋanṯa ñaŋ, orn eŋen ŋǝđoṯa đǝrǝmwa yënǝŋulu yaɽo leđa ildi rënǝŋu rubwaliya ŋen ŋanṯa eṯenanda lǝpǝnde.
45011029	ŋen ŋanṯa đanaicia mǝɽǝmǝɽeñ na đundǝđia ɽrǝmwa, lënǝŋulu laber lamǝlëđǝni kwai kwai.
45011030	ŋen ŋanṯa garno ananoŋ ñaganeđo ṯa ñagǝnna ŋen ŋǝrǝmwa, orn điñǝđi rǝmwa ragiaṯǝnde ŋabaiya nano ŋen ŋanṯa al yawuḏ yaneđo ṯa yǝnna,
45011031	nṯia cum điñǝđi yënǝŋulu yaneđo ṯa yǝnna ŋen ŋanṯa ñagagieinu ŋabaiya nano, ṯa yënǝŋulu cum aiyǝgieini ŋabaiya nano điñǝđi.
45011032	ŋen ŋanṯa rǝmwa rëndu leđa pređ eŋen ṯa laneđo lǝnna, ṯa rënǝŋu arǝlgieiei ŋabaiya nano pređ.
45011033	esegi gaɽǝwađaṯa galiŋeṯo đoliano đǝlaŋge laŋǝra ɽrǝmwa na đaliŋeṯa ŋen nǝsi đǝlëɽǝŋu na đaliŋeṯa đǝlëɽǝŋu? esegi gaɽǝwađaṯa gagagwanda đakǝme đǝlëɽǝŋu na esegi gaɽǝwađaṯa gafiđia rađ rǝlëɽǝŋu irri rënǝŋu rëbǝđiau ŋen ŋǝlëɽǝŋu?
45011034	esegi galiŋeṯo ŋaṯǝɽa ŋelǝŋ rǝmwa? walla esegi gërrǝŋaieǝma ŋen?
45011035	walla esegi ganaieo rǝmwa wagǝnǝŋ, ṯa rǝmwa aramuɽǝbiṯi đapǝɽa ŋen ŋanṯa wagi?
45011036	ŋen ŋanṯa laŋge pređ leṯo iŋu, na laŋge pređ lamǝṯia ŋuga, na laŋge pređ lafo ŋen ŋanṯaŋu. igǝbeɽǝđia ṯa rǝmwa arǝnaneini ŋaɽrwa bǝɽǝbǝte. amin.
45012001	ŋen ŋafǝṯia, lorldaiñ, igǝndeɽǝđia kaiñ eŋen ŋǝŋabaiya iŋi rǝmwa ragieicǝnde nano, ṯa ñanaiđe aŋǝno esalo đǝge yëɽǝnṯu rǝmwa garno aŋǝno yaneiđǝnu ŋen ŋanṯa đǝɽǝđǝnia, orn ñagamǝṯia ñaganǝñaŋ, na ŋen iŋi ŋëbǝđia rǝmwa raŋǝra nano. feŋen iŋi ŋaɽo ŋǝmëɽria ŋope iŋi ñagǝbiṯia.
45012002	ñerṯe ñagafia eŋen ŋalo isi mǝldin, orn mǝlëđǝnr ŋenŋa ṯa ñagëbǝđia ŋaṯǝɽa eŋalo ŋǝmaijǝn ṯa ñafiđi na ñateṯe ŋen rǝmwa ronaṯa. ŋen iŋi rǝmwa ronaṯa ŋaŋǝra na ŋaŋǝnǝṯu na ŋǝɽiñǝđeinu.
45012003	điñǝđi igǝndǝlwaɽǝṯia ñaŋ pređ đanaieiađa mǝɽǝmǝɽeñ iđi rǝmwa ranaicǝñi, ñerṯe ñaginia enare, orn aṯr eŋaṯǝɽa eŋen eŋalo đaliŋeṯađa ŋen nǝsi eŋen ŋǝđonaṯa iđi rënǝŋu ranaieǝnde.
45012004	ŋen ŋanṯa garno lǝgerṯr laŋge lwaiña egaŋǝno isëndr, na lënǝŋulu lerṯo ŋǝmëɽria ɽetǝɽeteo,
45012005	nṯia cum nëndr lǝgaɽr lǝgwaiñar, orn lǝgaɽr aŋǝno yento igal masiya na eđa gwomǝn geđa gwomǝn.
45012006	lǝgerṯr đanaieia ɽetǝɽeteo eŋen ŋǝđanaicia mǝɽǝmǝɽeñ iđi rǝmwa ranaicǝndr. ndǝ eđa gǝnǝŋ gerṯo đanaicia ṯa gwaɽwatiṯia leđa ŋen ŋǝrǝmwa ŋgiṯǝmar aŋǝɽwatiṯi leđa eŋen ŋǝđonaṯa gënǝŋu gerṯo ndǝ đǝtefr walla đwaiña.
45012007	walla ndǝ eđa gǝnǝŋ gerṯo đanaicia ṯa gëbiṯia leđa ŋǝmëɽria, ŋgiṯǝmar aŋiđi ṯia. walla ndǝ eđa gerṯo đanaicia ṯa gabërrǝŋaicia leđa ŋen, ŋgiṯǝmar aŋiđi ṯia.
45012008	walla ndǝ eđa gerṯo đanaicia ṯa gwonḏǝca leđa, ŋgiṯǝmar aŋiđi ṯia. walla ndǝ eđa gerṯo đanaicia ṯa gananaiđia gǝrus, ŋgiṯǝmar aŋaliŋeṯe đǝño. walla ndǝ eđa gerṯo đanaicia ṯa gaɽ elǝŋ, ŋgiṯǝmar aŋarǝmoṯe ŋen ŋelǝŋ ŋope. walla ndǝ eđa gerṯo đanaicia ṯa gagieicia leđa ŋabaiya nano, ŋgiṯǝmar aŋiđi ṯia đaŋǝrađa nano.
45012009	ŋgiṯr đubwiđia eđalo ađǝfeṯe đero ŋeniano ŋiɽijan. neđr ŋen ŋeicia. orn ekëndr kaiñ ŋen iŋi ŋaŋǝra.
45012010	bwiṯr lorldalala iđubwiđia. nanaicr leđa lwomǝn đamia đamiñaṯa đamia ñaganeini bǝɽan.
45012011	ñerṯe ñagaiñǝlaŋǝno kwai kwai iđiđia đǝŋen. ɽeṯr garno ŋawa ŋupǝnu iŋi ŋakaborṯa elo usilaga gatǝɽe. iṯr elǝŋ rǝmwa ŋǝmëɽria jaiea jaiea.
45012012	ŋǝreṯr nano jaica jaica eŋen iŋi ñagauṯurṯia. ɽiñaṯar ŋen jaiea jaica ndǝ ñaganeini ŋen ŋubwa ŋeicia. ekeɽǝđr rǝmwa kaiñ eŋen.
45012013	nanaicr leđa ltǝɽe ɽrǝmwa laŋge ildi laɽo đeṯam iŋulu, na ërrǝnicr leđa laijǝbaṯo eneɽa enalo jaica jaica.
45012014	abuŋṯr leđa jaica jaica ildi lǝndǝnanaicia ŋen ŋubwa ŋeicia. abuŋṯǝlo na ñerṯe ñalabuŋa tǝŋ.
45012015	ŋǝreṯr nano leđala ildi laŋǝra nano na arr ŋwal leđala ildi labara.
45012016	erṯr ŋen ŋunto elorldalo. ñerṯe ñagǝbeinia elo eŋaṯǝɽa tǝŋ, orn ɽaŋr leđala ildi lǝrra enare. ñerṯe ñagëminia bǝɽan tǝŋ.
45012017	ñerṯe ñagukuɽǝbiṯia leđa ŋen ŋeieia tǝŋ ildi lǝndǝnanaieia ŋen ŋeicia. rǝmoṯr ṯa ŋen pređ eŋalo ŋuđǝrwaṯo leđa pređ nëiñua.
45012018	ndǝ ŋen ŋaɽǝwađaṯa aŋfeṯe ṯia, ɽaŋr leđala pređ iđëuṯaralo, ŋen ŋarno ñagaɽǝwađaṯa.
45012019	ya leđa lubwaniya, ñerṯe ñagǝrria ŋen orǝba ŋeieia, orn ŋgiṯr ŋen ŋeicia ŋen ŋanṯa đeiciano đǝrǝmwa, ŋen ŋanṯa ŋen ŋǝwërđǝnu ṯa, elǝŋ rǝmwa raṯa ṯa, đǝrria ŋen orǝba ŋeieia đaɽo đǝlëɽǝñi, igënǝñi igiđ yukuɽǝbiṯi leđa leicia đapǝɽa.
45012020	orn ndǝ eđa igi gageande gaicoiña naicǝmar ŋǝsa. ndǝ aŋal garrǝma naicǝmar ŋawa ṯa aŋǝṯi. ndǝ ñagëbǝđia ṯia ñagamiđia girǝwano.
45012021	ñerṯe ñagađamǝnu ŋenŋa ŋeieia tǝŋ, orn đamr ŋen ŋeieia ŋenŋa ŋaŋǝra.
45013001	nanaicr leđa ntam enalo ildi lerṯo ŋǝlǝŋe, ŋen ŋanṯa eđa gero gǝnǝŋ gerṯo ŋǝlǝŋe illi ndǝ rǝmwa ramaŋgiṯia ṯia. leđa ildi lerṯo ŋǝlǝŋe điñǝđi rǝmwa rëɽǝlo,
45013002	nṯia eđa gǝnǝŋ igi ganeđo leđa ildi lerṯo ŋǝlǝŋe gënǝŋu gëɽǝnu gagea ŋen iŋi rǝmwa rëɽu, na leđa ildi lëɽǝnu lageama, lënǝŋulu liđ alakǝmǝni.
45013003	ŋen ŋanṯa nǝlǝŋ naber niđǝñia eđa alo igi gëbǝđia ŋen ŋaŋǝra orn nënǝŋulu niđǝñia eđa alo igi gëbǝđia ŋen ŋeicia. ñagwonaṯa ṯa ñagaber ñagiđǝña elǝŋ? iđr ŋen ŋope ṯia ñagiđi ñaneini đamia iŋu.
45013004	ŋen ŋanṯa elǝŋ gǝđuɽǝđǝnṯia rǝmwa ṯa aŋǝndǝnaiee ŋen ŋaŋǝra. orn ndǝ ñagëbǝđia ŋen ŋeicia điñiṯǝmar ŋen ŋanṯa gënǝŋu gaber gaberṯia đoperre nano mǝɽǝmǝɽeñ. đeṯam gënǝŋu gǝđuɽǝđǝnṯia rǝmwa ṯa aŋakǝme leđa ildi lëbǝđia ŋen ŋeicia.
45013005	ŋen ŋafǝṯia đeṯam ṯa ñagǝnna ŋen ŋǝnǝlǝŋ, gerṯa ṯa ñerṯe ñagakǝmǝni ikǝrǝŋ, orn eum ŋen ŋanṯa nare naɽwata đeṯam.
45013006	nṯia ñagananaiđia ṯulba, ŋen ŋanṯa nǝlǝŋ nǝđuɽǝđǝnṯia rǝmwa na nënǝŋulu nëbǝđia ŋen iŋi ŋope.
45013007	naicǝrldo laŋge pređ ildi laɽo đeṯam. naicr eđa ṯulba igi gaṯǝmeicia ṯulba. điñiṯr eđa igi ŋen đeṯam ṯa ñamëđǝñiṯia. naicr leđa đamia ilđi ŋen đeṯam ṯa lënǝŋulu lananeini đamia.
45013008	ñerṯe ñagaberṯia amǝeu tǝŋ egeđa gǝnǝŋ, illi amǝcu igi gaɽo ŋen ṯa ñaiyubwiđia, ŋen ŋanṯa eđa igi gubwa leđala ɽrǝto gënǝŋu gabǝɽenḏeṯo ŋen ŋal ganun.
45013009	ŋen ŋanṯa ŋen ŋal ganun iŋi ŋaɽo ṯa, ŋerṯe agaɽaŋa lijila ɽrǝto, na ŋerṯe agaɽiñǝđia, na ŋerṯe agalaldǝbǝea, na ŋerṯe agwonaṯa laŋge lǝleđa ɽrǝto na ŋen ŋǝnǝŋ ŋwomǝn ŋal ganun, ŋen iŋi pređ ŋarreiđǝnu eŋen iŋi ŋunto, bwiṯu eđaga igi gaɽ ëuwǝr ilaɽǝŋa garno etam gǝlaɽǝŋa.
45013010	ndǝ ñagubwa leđala ildi laɽ ëuwǝr, ñagaber ñagiđi ñalnaiee ŋen ŋeieia kwai kwai. ŋen ŋafǝṯia đubwa đabǝɽenḏeṯa ŋen ŋal ganun ṯǝɽom.
45013011	iđr ŋen iŋi điñǝđi kaiñ, ŋen ŋanṯa ñagaliŋeṯo ṯa liga lafo điñǝđi ilđi đeṯam ṯa ñagatođau iŋuriđ ŋen ŋanṯa đëbǝri eđalo đafo ṯwaiñ điñǝđi đamiñaṯo liga ildi ñagëndiau ŋen ŋǝrǝmwa ananoŋ.
45013012	ulǝŋgi gafo ṯwaiñ giđ aŋǝmǝndëđǝni, na ëđǝñin yafo ṯwaiñ yiđ aiyela. nṯia alǝŋgeier ŋen ŋǝŋǝrǝmi na alëɽǝnr erena nano guriđa igi garrerre.
45013013	alfeṯr eŋen ŋope ŋen ŋarno leđa larrerre. alerṯr lǝgǝberldar eŋen ŋamǝđia walla iđǝramǝɽua walla eđaɽaŋa lijila ɽrǝto walla eŋen ŋǝđeieia ŋǝɽwa walla eđǝgerđe walla eđǝgiaṯa eŋen.
45013014	orn ëɽǝnr elǝŋ yesu masiya nano na ñerṯe ñagǝbǝɽenḏeṯa đonaṯa đeicia đaŋǝno esalo tǝŋ.
45014001	aŋǝnṯr leđa iđǝɽǝbǝđia eđalo eŋen ildi lëbia eđonaṯa na ñerṯe ñagwaɽwata an leđa ildi ŋen ñagagealo, ŋen ŋanṯa ŋen lënǝŋulu lëndu.
45014002	eđa gǝnǝŋ gǝbendia ŋen ṯa gënǝŋu gaɽǝwađaṯa gasa laŋge pređ, orn eđa gwomǝn igi gëbia gaber gasa eđe.
45014003	ñerṯe ñaŋgiṯi eđa igi gasa laŋge ṯa gađamǝca eđa eŋen igi gaber gasa laŋge, na ñerṯe ñaŋgiṯi eđa igi gaber gasa laŋge ṯa ganeđa eđa igi gasa laŋge, ŋen ŋanṯa rǝmwa raŋǝnṯǝma.
45014004	agaɽ esegi ṯa agasǝkia eđa igi gǝđuɽǝđǝnṯia eđa garto? fǝŋen iŋi ŋelǝŋ gǝlëɽǝŋu ndǝ gënǝŋu gađǝrwa walla gëbǝɽi. đeṯam, gënǝŋu giđ aŋǝđuri ŋen ŋanṯa elǝŋ rǝmwa rerṯo ŋabǝɽa ṯa rëmiđia gađǝru.
45014005	eđa gǝnǝŋ gǝbaṯa ṯa loman ǝlnǝŋ linia lamiñaṯo loman lwomǝn, orn eđa gwomǝn gǝbaṯa ṯa ñoman pređ ñaɽǝwaṯo. ŋgiṯr leđa pređ allǝŋeṯe alaldǝŋeṯe ŋen eŋaṯǝɽa eŋen.
45014006	eđa igi garǝmoṯwa ŋen ŋǝloman ǝlnǝŋ garǝmoṯwa ŋen ŋanṯa elǝŋ rǝmwa. eđa cum igi gasa laŋge pređ, gënǝŋu gëbǝdia ṯia ŋen ŋanṯa elǝŋ rǝmwa, ŋen ŋanṯa gënǝŋu gaŋërṯu rǝmwa nano. eđa igi ganeđa ṯa gasa laŋge pređ gënǝŋu gëbǝđia ṯia ŋen ŋanṯa elǝŋ rǝmwa cum na gaŋërṯu rǝmwa nano.
45014007	ŋen ŋanṯa eđa gero gǝnǝŋ gaɽǝwađaṯa gamǝṯia eŋen ŋǝlëɽǝŋu alǝsoŋ, na eđa gero gǝnǝŋ gaɽǝwađaṯa gǝbaiya eŋen ŋǝlëɽǝŋu alǝsoŋ.
45014008	ndǝ lǝgamǝṯiar, đeṯam lǝgamǝṯiar eŋen ŋelǝŋ yesu walla ndǝ lǝgǝbaiyar, đeṯam lǝgabaiyar eŋen ŋelǝŋ yesu. nṯia ndǝ lǝgamǝṯiar walla lǝgǝbaiyar lǝgelǝŋǝr yesu.
45014009	ŋen ŋanṯa al masiya gaiyo orn gamǝṯo tǝŋ ŋen ŋanṯa ŋen iŋi, ṯa gënǝŋu aŋǝɽeṯe elǝŋ gǝleđa ildi lamǝṯia na gǝleđa cum ildi laiyo.
45014010	orn ñagwaɽwata ŋen ŋagea oralo eđa? walla ñagađa-mǝcǝma eŋen eđa? đeṯam lëndr pređ lǝgiđr alfeṯr rǝmwa nëiñua ṯa alinḏeinr,
45014011	ŋen ŋanṯa ŋen ŋǝwërđǝnu ṯa elǝŋ yesu gaṯa ṯa, ŋen ŋaɽo đeṯam garno ŋen ṯa igamǝṯia, ṯa ndria pređ niđi anǝñukwuđiñǝṯialo ñi nëiñua na raŋǝla pređ riđ arǝɽwate ṯa đeṯam igaɽo rǝmwa.
45014012	nṯia ŋen đeṯam ṯa lëndr pređ lǝgiđr aluɽǝbiṯr rǝmwa ŋen iŋi lǝgiđr.
45014013	nṯia alerṯr lǝgwaɽwatar ŋen ŋaɽo đǝgea lorǝba. orn aɽrǝmoṯr ŋen ṯa alerṯr ŋen iŋi ŋëbǝđia orǝba gǝnǝŋ ṯa gǝbëɽǝŋeinia walla ŋen garno đǝbǝɽua ṯa ađǝmafe.
45014014	igaliŋeṯo na igaburgwađeinu egelǝŋ yesu ṯa ŋen ŋero ŋǝnǝŋ ŋǝtaŋa bǝɽan, orn ŋen ŋaɽo đǝtaŋa egeđa igi gaṯa ṯa ŋen iŋi ŋǝtaŋa.
45014015	ŋen ŋanṯa ndǝ oralo gađamǝnu ŋen ŋanṯa ŋǝsa iŋi ñagasa, ñagaber ñagaɽaŋa eŋen ŋǝđubwiđia. ñerṯe ñagëbǝđia eđa geicia ŋǝsaŋa eŋalo, igi al masiya gaiyǝṯǝma.
45014016	ñerṯe ñagëbǝđia wagǝnǝŋ igi leđa laɽǝwađaṯau lǝbaṯa ṯa ŋen eŋalo iŋi ŋaŋǝra ŋaɽo ŋeicia.
45014017	ŋen ŋanṯa ŋǝlǝŋe ŋǝrǝmwa ŋaber ŋafia eŋen ŋǝlaŋge lǝgǝldǝsar walla lǝgǝlṯiar orn iđiđia đǝŋen ŋaŋǝra na iđëuṯaralo na iđaŋǝra nano igusila gatǝɽe.
45014018	eđa igi gǝđuɽǝđǝnṯia al masiya ṯia, gënǝŋu gëbǝđia rǝmwa raŋǝra nano na leđa lamaŋǝnṯia.
45014019	ŋen ŋafǝṯia albapwaiñar laŋge ildi lǝmama đëuṯaralo na ildi labakaɽǝjaieia lorǝba eŋen.
45014020	ñerṯe ñagagera ŋǝmëɽria ŋǝrǝmwa ŋen ŋanṯa ŋǝsa. laŋge pređ ltǝɽe orn ŋen ŋafo mǝnna ndǝ eđa gasa waŋge ndǝ ŋen iŋi ŋëbǝđia eđa gwomǝn gǝbëɽǝŋeinia.
45014021	fǝŋen iŋi ŋope ṯa ñagëbǝđia, ṯa ñagaber ñagasa eđe na ñagaber ñagǝṯia ŋuɽu na ñagaber ñagëbǝđia wagǝnǝŋ tǝŋ igi gëbǝđia oralo gǝbëɽǝŋeinia.
45014022	đonaṯa iđi ñagerṯo, erṯr entam enalo rǝmwa nëmua. eđa igi gaber gaɽǝwađaṯa gǝsǝkini bǝɽan ṯa giđu waŋge gënǝŋu gaṯa gaŋǝra, gënǝŋu gaŋǝra nano.
45014023	orn eđa igi gǝɽǝbǝđia nara eŋen ŋǝlaŋge gënǝŋu gǝlǝsa, ndǝ gǝlǝsa gënǝŋu gakǝmǝnu bǝɽan đǝge ŋen ŋanṯa gero gateṯa đonaṯa đǝlëɽǝŋu. ŋen pređ iŋi ŋero ŋafo iđonaṯa ŋënǝŋu ŋeicia.
45015001	ŋen đeṯam inanda ñaŋgi ñagwonḏǝṯo ṯa ñagaɽiñaṯa ŋen ŋëbia ŋǝleđa lëbia na ṯa ñagaber ñaŋǝrinia nano bǝɽan.
45015002	ŋen đeṯam ṯa lëndr pređ lǝgëbǝđiar leđa laɽ ëuwǝr laŋǝra nano ṯa ŋen ŋaŋǝra aŋǝleṯa nano na ṯa alǝbakeɽǝjeini eŋen.
45015003	đeṯam, al masiya gero gaŋǝrinia nano bǝɽan, orn garno ŋen ŋǝwërđǝnu ṯa, đǝđamǝca eŋen đǝleđa ildi lǝđamǝcaŋa eŋen điɽǝṯiñi nano.
45015004	ŋen ŋanṯa ŋen pređ iŋi ŋǝwërđǝnu pǝnde, ŋǝwërđǝnu ṯa ŋǝndërrǝŋaiciar ŋen, ṯa đwalađa arano na đonḏeiciađa iđi ađam gǝrǝmwa gǝndanaicar lëndr alëndr kaiñ ŋen iŋi lǝgauṯurṯiar.
45015005	igǝbeɽǝđia ṯa rǝmwa irri rananaieia leđa đwalarano na đonḏǝṯa, rënǝŋu arǝndǝnaice ŋen ŋunto ldǝɽo eŋen ŋal masiya yesu,
45015006	ṯa ñananaiee rǝmwa ŋaɽrwa ŋenŋa ŋunto na ëiñuaya yunto, rënǝŋu irri raɽo eṯen gelǝŋ igëndr, yesu masiya.
45015007	ŋen ŋafǝṯia, aŋǝnṯr lorldalanda iđǝɽǝbǝđia eŋen, garno al masiya cum gaŋǝnṯǝndr egǝtam gǝlëɽǝŋu ṯa rǝmwa arǝnaneini ŋaɽrwa.
45015008	đeṯam, igǝndǝlwaɽǝṯia ṯa al masiya gaɽo eđa igi gǝđuɽǝđǝnṯu leđa ildi luɽǝđǝnu ṯa ŋen aŋërrǝŋeiđǝni ṯa rǝmwa raɽo đeṯam, na ṯa aŋëndi ŋen alo iŋi rǝmwa rëɽu ŋen ŋanṯa đaṯanđa lǝpǝnde,
45015009	na ṯa leđa ildi gerṯa laɽ al yawuḏ alnaice rǝmwa ŋaɽrwa ŋen ŋanṯa ŋabaiya ŋǝlëɽǝŋu, garno ŋen ŋǝwërđǝnu ṯa, ŋen ŋanṯa ŋen iŋi igaŋërṯiaŋa nano eleđa ildi gerṯa laɽ al yawuḏ na igiđi yalǝŋiṯi irǝŋ gǝlaɽǝŋa.
45015010	na ŋen ŋǝwërđǝnu eum ṯa, ŋǝreṯr nano, ya leđa ildi gerṯa laɽ al yawuḏ, leđala ɽrǝmwa.
45015011	na ŋen ŋǝwërđǝnu tǝŋ ṯa, naicr elǝŋ rǝmwa đamia ñaŋ ñaŋgi gerṯa ñagaɽ al yawuḏ. đeṯam ŋgiṯr leđa pređ alalǝŋe nṯia alǝmanaice đamia.
45015012	na tǝŋ cum isaiya gaṯa ṯa, iđia gǝyassi giđ aŋela, gënǝŋu igi giđ aŋǝtođe ṯa aŋǝɽeṯe elǝŋ gǝleđa ilđi gerṯa laɽ al yawuḏ, na lënǝŋulu liđ alëɽi ŋen iŋu, iŋi lënǝŋulu liđ alauṯurṯi.
45015013	igǝbeɽǝđia ṯa rǝmwa irri rananaiđia ŋen ŋaŋǝra iŋi leđa lauṯurṯia, rënǝŋu arǝndonḏǝjaice đaŋǝrađa nano pređ, na đeuṯaralo ŋen ŋanṯa ñagëndu ŋen ŋǝlëɽǝŋu, ṯa ñakaborṯe elo enare ŋenŋa iŋi ñagauṯurṯia ŋabǝɽaŋa ŋusila gatǝɽe.
45015014	igënǝñi igaburgwađeinu eŋen eŋalo, lorldaiñ, ṯa ñaganǝñaŋ pređ ñagwunḏeinu ŋenŋa ŋaŋǝra, na đaliŋeṯađa na ṯa ñagaɽǝwađaṯa ñagǝbërrǝŋaicia lorldalanda ŋen.
45015015	orn ṯa endǝlëldǝŋǝđaici eŋen, igǝwërđǝṯǝnde đonḏǝṯađa eŋen ŋǝmaṯan ŋen ŋanṯa đanaicia mǝɽǝmǝɽeñ iđi rǝmwa ranaicǝñi,
45015016	liga rënǝŋu riđǝñi ṯa igaɽ eđa igi gǝđuɽǝđǝnṯia al masiya yesu eleđa ildi gerṯa laɽ al yawuḏ eŋǝmëɽria ŋatǝɽe ŋǝŋen ŋaŋǝra ŋǝrǝmwa, ṯa rǝmwa riđ araŋǝnṯi đanaiđia iđi igamanaicia iđi đaɽo leđa ildi gerṯa laɽ al yawuḏ, ŋen ŋanṯa đǝnaiđia iđi điđǝnu đatǝɽe usilaga gatǝɽe.
45015017	nṯia igëminia igal masiya yesu ŋen ŋanṯa laŋge ildi rǝmwa riđǝlo ñiga.
45015018	ŋen ŋanṯa igaber igiđ elwaɽe eŋen ŋǝnǝŋ illi eŋen ŋǝlaŋge al masiya giđǝlo ñiga ndǝ gënǝŋu giđu leđa ildi gerṯa laɽ al yawuḏ ṯa lǝnna ŋen ŋǝlëɽǝŋu, ŋenŋa na ŋǝmëɽriaŋa,
45015019	na ŋabǝɽaŋa ŋǝŋamǝla na ŋaŋwara na ŋabǝɽaŋa ŋusila gatǝɽe. igabǝɽenḏeṯo đwaɽwata đǝŋen ŋaŋǝra ŋǝrǝmwa alo pređ, alo yursalim nerǝmaṯe alo ilirikun.
45015020	eŋen iŋi, igafo igwonaṯa jaiea jaiea ṯa igwaɽwata ŋen ŋaŋǝra ŋǝrǝmwa alo isi irǝŋ gal masiya gero gwalwaɽǝnṯiau, ṯa yerṯe igabǝđaṯa nađuna isi eđa gwomǝn giđu,
45015021	orn garno ŋen ŋǝwërđǝnu ṯa, leđa ildi lero lalwaɽǝnṯia ŋen ŋǝlëɽǝŋu lënǝŋulu liđ alǝseiđi, na leđa ildi lero lǝnna ŋen iŋu lënǝŋulu liđ allǝŋeṯe.
45015022	fǝŋen iŋi iguɽǝbǝđǝnu ṯa igeṯǝnde nano ñoman ñwaiña.
45015023	orn điñǝđi alo yero yǝṯënu ŋen ŋanṯañi ṯwaiñ ëli, na inṯǝli nwaiña igafo igwonaṯa ṯa igeṯǝnde nano,
45015024	ndǝ igabǝṯa alo yasbaniya. nṯia igwonaṯa ṯa igǝndeṯa nano ndǝ igabǝla tu na ndǝ lǝgaɽaŋar đaŋǝrađa nano iliga lobǝla, ṯa ñaiñamǝđaṯe eđađ.
45015025	orn điñǝđi igafo eđađ na igabǝṯa alo yursalim ṯa emađaṯe leđa ɽrǝmwa.
45015026	ŋen ŋanṯa leđa lalo imakṯunia na lalo yakaiya laŋǝra nano ŋen ŋanṯa lënǝŋulu lafo laɽǝwađaṯa lamǝđaṯa leđa gǝrusya ildi laɽo ŋabaiyaŋǝno eleđa ɽrǝmwa alo yursalim.
45015027	đeṯam lënǝŋulu lafo laŋǝra nano kaiñ ŋen ŋanṯa laɽǝwađaṯa lëbǝđia ṯia, na lerṯo amǝeu eleđa lalo yursalim. ŋen ŋanṯa ndǝ leđa ildi gerṯa laɽ al yawuḏ lënṯu iđǝɽǝbǝđia đal yawuḏ eŋen ŋǝđǝbuŋṯia đusila, ŋen đeṯam ṯa lënǝŋulu aldamǝđaṯe elaŋge ildi laɽo đeṯam ṯa yënǝŋulu yamǝṯia.
45015028	nṯia ndǝ igabǝɽenḏeṯo ŋen iŋi na igaliŋeṯo ŋen iŋi ŋatođa iđanaieia ŋen ŋanṯa ŋulu igiđi yendeṯa nano orn igiđi endumiñe yeɽe alo yasbamya.
45015029	igaliŋeṯo đǝge ṯa ndǝ igǝndeṯa nano igiđi yela đǝbuŋṯiađa pređ đǝrǝmwa.
45015030	điñǝđi igǝndeɽǝđia, lorldaiñ, ŋen ŋanṯa elǝŋ igëndr yesu masiya na đubwiđiađa iđi usila gatǝɽe gëbǝđia ṯa ađǝfeṯe ṯa ñaŋ lǝgëndǝjeieiar ŋen ŋǝɽwano eđeɽǝđia rǝmwa ŋen ŋanṯa ŋen ŋǝlëɽǝñi.
45015031	ṯa igiđi yëbǝrni eleđa alo yuḏiya ildi laneđa ṯa lǝnna ŋen ŋǝrǝmwa, na ṯa leđa ɽrǝmwa alo yursalim liđ alaŋǝnṯi đamǝđaṯa rđi igǝlǝmǝṯi đaŋǝrađa nano,
45015032	ṯa, ndǝ fǝŋen iŋi rǝmwa ronaṯa igiđi endeṯa nano đaŋǝrađa nano na ṯa igiđi yǝmiñǝniano na ṯa igiđi yonḏǝcini liga lǝgafr.
45015033	igabeɽǝđia ṯa rǝmwa irri rananaiđia đëuṯaralo ñafeṯe ldǝɽo pređ. amin.
45016001	igǝndǝŋaicia oraiñ igëndr igi gaɽǝbwa, gǝberni fibi, gënǝŋu igi gaɽ elǝŋ iliji ɽrlda ikanisa alo ikangiria,
45016002	ṯa ñamaŋǝnṯi egelǝŋ yesu, eŋen iŋi ŋafo ŋope ŋǝleđa ɽrǝmwa, na ṯa ñamamǝđaṯe eŋen pređ iŋi ŋaɽo đeṯam iŋu, ŋen ŋanṯa gënǝŋu gamǝđaṯo leđa lwaiña na gamǝđaṯiñi cum.
45016003	eɽǝđr briska na akila lënǝŋulu ildi ñagiđǝlda ŋǝmëɽria igal masiya yesu,
45016004	lënǝŋulu ildi lomanto lëɽu ntam enen ṯa alëbǝri đamǝṯia đǝlëɽǝñi. igaŋërṯǝlo nano jaiea jaiea na gerṯa fiñi ikǝrǝŋ, orn kanisa pređ đǝleđa ildi gerṯa laɽ al yawuḏ, đënǝŋulu eum đaŋërṯǝlo nano.
45016005	eɽǝđr cum leđa ildi lëbǝđia kanisa egeɽa egen. eɽǝđr abinṯus igi igubwamaiya kaiñ, gënǝŋu igi gafo nëiñua eleđa ildi igamamǝṯǝlo al masiya alo yasiya,
45016006	eɽǝđr miriam, igi giđu ŋǝmëɽria kaiñ ŋen ŋanṯa ñaŋ.
45016007	eɽǝđr anḏrunikus na yunias ildi lǝlëɽǝñi, lënǝŋulu ildi ñagiṯǝlda rǝmwa ŋǝmëɽria isijǝn. lënǝŋulu loɽra eleđa lǝđweinu, na lënǝŋulu lëndu ŋen ŋal masiya liga igamǝlu igǝbendia.
45016008	eɽǝđr ambilias igi gaɽo đappa đǝlëɽǝñi igi igubwamaiya egelǝŋ yesu.
45016009	eɽǝđr urbanus igi ñagiđǝldǝga ŋǝmëɽria ŋal masiya, na asṯakis igi gaɽo đappa đǝlëɽǝñi igi igubwamaiya.
45016010	eɽǝđr abilis igi gafo ginḏeinu orn al masiya gaŋǝnṯǝma kaiñ. eɽǝđr leđa legeɽa garisṯubulus.
45016011	eɽǝđr iruḏiyun igi gǝleđa ǝllëɽǝñi. eɽǝđr leđa legeɽa gǝnarkisus ildi lëndu ŋen ŋelǝŋ yesu.
45016012	eɽǝđr ṯrifina na ṯrifusa ildi liđu ŋǝmëɽria kaiñ ŋelǝŋ yesu. eɽǝđr barsis igi igubwamaiya, gënǝŋu igi giđu ŋǝmëɽria ŋelǝŋ yesu kaiñ.
45016013	eɽǝđr rufus igi gëɽǝnu egelǝŋ yesu, na lǝŋgen igi gaɽo ǝnna eum.
45016014	eɽǝđr asinkriṯus na fligun na armas na baṯrubas na armis na lorǝba ildi lafǝlda.
45016015	eɽǝđr filulugus na yuliya na niriyus na orǝba gǝlëɽǝŋu igi gaɽǝbwa na ulumbas na leđa ɽrǝmwa ildi lafǝlda.
45016016	ekeɽǝđǝđr đǝkëndǝđiađano đatǝɽe. kanisa pređ đal masiya đeɽǝđǝnde.
45016017	orn igǝndeɽǝđia kaiñ, lorldaiñ, ṯa ñaromǝjǝđi eleđa ildi lëbǝđia đakarnǝđia, na ildi lëndǝgiria, laŋge ildi lagea ŋen ñagërrǝŋeinu. ŋgaṯr jaica eleđa ildi.
45016018	ŋen ŋanṯa leđa ildei laber lǝđuɽǝđǝnṯia elǝŋ igëndr al masiya, orn lǝđuɽǝđǝnṯia nara enen, na lënǝŋulu lëbǝđia leđa ŋađǝna ildi lero ŋaṯǝɽa ŋenŋa eŋen iŋi ŋǝɽiano.
45016019	leđa pređ lano ṯa ñaŋ ñagǝnna ŋen iŋi, nṯia igaŋǝra nano kaiñ eŋen eŋalo, orn igwonaṯa ṯa ñaliŋeṯe ŋen nǝsi eŋen ŋaŋǝra na .ṯa ñerṯe mǝnnano eŋen ŋeieia.
45016020	rǝmwa irri rananaiđia đëuṯaralo naten riđ ararldeđaṯe seṯan rǝmanǝñara alo eralo. igǝbeɽǝđia ṯa đǝbuŋṯia đelǝŋ igëndr yesu masiya ađǝndaufeṯe.
45016021	ṯimǝđawus igi ñagëbǝđia ldǝga ŋǝmëɽria geɽǝđǝnde. lukiyus na yasun na susibaṯrus leɽǝđǝnde cum ilđi laɽo leđa ǝllëɽǝñi.
45016022	fiñi, ṯarṯiyus ñiŋgi igawërđia ađam igi, igeɽǝđǝnđe egelǝŋ yesu.
45016023	gaiyus, igi igaɽaŋa egeɽa gǝlëɽǝŋu, na igi kanisa đafo egeɽa gǝlëɽǝŋu, gënǝŋu geɽǝđǝnde. arasṯus, igi garǝmoṯwa ŋen pređ ŋǝṯulba irnuŋ, gënǝŋu geɽǝđǝnde, na cum oraiñ kwarṯus.
45016024	igǝbeɽǝđia ṯa đǝbuŋṯia đusila đelǝŋ igëndr yesu masiya ađǝndaufeṯe ñaŋ pređ. amin.
45016025	rǝmwa raɽǝwađaṯa randonḏeicia eŋen ŋaŋǝra ŋal masiya iŋi igamama, iŋi ŋaɽo đërrǝŋaiđia đǝyesu masiya eŋen ŋǝđǝŋaiđia đǝŋamǝɽa iŋi ŋero ŋwalwaɽǝnu pǝnde,
45016026	orn điñǝđi ŋiđǝnu ŋǝlǝŋinu đǝge ađamga gǝrǝmwa igi gwaɽwata ŋen iŋi ŋamǝlu ŋeṯo. ŋen iŋi ŋaŋǝra ŋǝrǝmwa ŋiđǝnu ŋǝlǝŋinu eleđa ildi lafo laijǝba rǝmwa lalo pređ, eŋen ŋǝrǝmwa irri ramǝṯia bǝɽǝbǝte, ṯa lënǝŋulu alne đëndia đǝŋen ŋǝrǝmwa.
45016027	igǝbeɽǝđia ṯa rënǝŋu irri raɽo rǝmwa runto irri raliŋeṯo ŋen nǝsi arǝnaneini ŋaɽrwa yesu al masiyaga bǝɽǝbǝte. amin.
46001001	fiñi bulus, ñiŋgi igundǝđǝnu eŋen ŋǝŋǝma ŋǝrǝmwa ṯa eɽeṯe eđa gǝđweinu gal masiya yesu, na sosṯanis oraiñ igëndr.
46001002	ñageɽǝđo leđa lǝkanisa đǝrǝmwa alo ikǝrunđus, ildi liđǝnu ltǝɽe igal masiya yesu, ildi luṯǝnu egworǝb ltǝɽe leđala lalo pređ ildi lurǝndǝđia irǝŋ gelǝŋ igëndr yesu masiya, elǝŋ egen na igëndr.
46001003	igǝbeɽǝđia ṯa rǝmwa papa igëndr na elǝŋ yesu masiya aŋǝndǝnaice đǝbuŋṯia đusila na đëuṯaralo.
46001004	ñoman pređ igaŋërṯu rǝmwa nano rǝlëɽǝñi ŋen ŋanṯa ñaŋ, ŋen ŋanṯa đǝnaieia mǝɽǝmǝɽeñ đǝrǝmwa iđi al masiya yesu ganaieǝnde,
46001005	ŋen ŋanṯa ñagiđǝnu ñagaɽo nǝlǝŋ iŋu laŋgela pređ, egole pređ, na eđaliŋeṯa pređ,
46001006	ŋen ŋarno đamǝđaṯa đal masiya đërrǝŋeiđǝnu eñaŋ ṯa đǝđeṯam.
46001007	nṯia ñaŋ ñagero ñagafo pwa iđǝnaieia đǝnǝŋ đusila gǝrǝmwa liga ñagaṯurṯia đamiñaṯa đelǝŋ igëndr yesu masiya,
46001008	gënǝŋu igi giđ aŋǝndiđi ñagwonḏǝṯo liga lǝnḏurṯu lamǝlu leṯo đǝskinia đernde nano iloman lelǝŋ igëndr yesu masiya.
46001009	rǝmwa ruđǝrwaṯo eŋen na rënǝŋu rundǝđǝnde eđǝɽǝbǝđia eŋen điđia gǝlëɽǝŋu yesu masiya igi gaɽ elǝŋ igëndr.
46001010	điñǝđi igǝndeɽǝđia, lorldaiñ, irǝŋga gelǝŋ igëndr yesu masiya ṯa ñerṯe ŋen ŋunto, na ñerṯe ñagaberṯia ŋen ɽetǝɽeteo, orn ṯa ñaɽeṯe ñagunto eđonaṯa đunto na eŋen ŋunto.
46001011	ŋen ŋanṯa leđa lǝkulawi lalwaɽǝṯiñi ŋen eŋalo, lorldaiñ, ṯa ñagerṯo đǝgerđia enare enalo.
46001012	fǝŋen igwalwaɽǝṯia ṯa ñaŋ pređ ñagwaɽwata ŋen ɽetǝɽeteo. eđa gǝnǝŋ gǝbaṯa, igǝbulus, na gwomǝn gǝbaṯa, igënǝñi igabullus, na gwomǝn gǝbaṯa, igënǝñi igǝsifa, na gwomǝn gǝbaṯa, igënǝñi igal masiya.
46001013	al masiya gaɽo ɽetǝɽeteo? bulus gaiyǝṯǝnde iđuɽi? ñaganeinu mamuḏiya irǝŋga gǝbulus?
46001014	igaŋërṯu rǝmwa nano ŋen ŋanṯa igero iganaicia eđa gǝnǝŋ mamuḏiya eñaŋ illi krusbus na gaiyus,
46001015	ŋen ŋanṯa eđa gero gǝnǝŋ gaɽǝwađaṯa gǝbaṯa ṯa ganeinu mamuḏiya irǝŋga gǝlëɽǝñi.
46001016	na iganaico leđa lisṯǝfanus mamuḏiya eum. igaṯa aŋgaica igero iganaicia eđa gǝnǝŋ mamuḏiya tǝŋ.
46001017	al masiya gero gaiñǝđwaṯa ṯa enanaiđe mamuḏiya, orn ŋen ŋanṯa yërrǝŋaiđe ŋen ŋaŋǝra ŋǝrǝmwa gerṯa ŋenŋa ŋǝđaliŋeṯa ŋen nǝsi ṯa ŋen ŋǝđuɽi đǝyesu aŋerṯe ŋǝbǝđǝni ŋǝpiano.
46001018	ŋen ŋǝđuɽi ŋǝpiano eleđa ildi lamǝndëđǝni, orn ŋaɽo ŋabǝɽa ŋǝrǝmwa inëndr, lëŋgr lǝgëbǝrnr.
46001019	ŋen ŋanṯa ŋen ŋǝwërđǝnu ṯa, igiđ egere đaliŋeṯa ŋen nǝsi đǝleđa laliŋeṯo ŋen nǝsi, na igiđi yela iŋgeici ŋaṯǝɽa ŋǝleđa ildi lerṯo ŋaṯǝɽa.
46001020	eđa gwuŋga igi galiŋeṯo ŋen nǝsi? eđa gwuŋga igi gǝbërrǝŋaiđia ŋen ŋal ganun? eđa gwuŋga igi gagerđe olega iliga ildi ? rǝmwa rero rëbǝđia đaliŋeṯa ŋen nǝsi đalo isi đǝpiano?
46001021	rǝmwa rëɽu ŋen đaliŋeṯađa ŋen nǝsi đǝlëɽǝŋu ṯa leđa lalo alerṯe laliŋeṯa rǝmwa đaliŋeṯađa ŋen nǝsi, na ŋen ŋafǝṯia ŋen nǝŋërṯi rǝmwa nano ṯa arëbǝri leđa ildi lǝbendia ŋen đërrǝŋaiđiađa iŋi leđa lǝbaṯa ṯa đǝpiano.
46001022	al yawuḏ yabekeɽǝđia yonaṯa iseicia ŋamǝla, na al yunaniyin yonaṯa đaliŋeṯa ŋen nǝsi.
46001023	orn lëndr lǝgabërrǝŋaiciar leđa ŋen ŋal masiya igi gaɽiñǝnu iđuɽi. ŋen iŋi ŋarno đar đǝbakǝrǝŋaicia igal yawuḏ na ŋen ŋǝpiano igal yunaniyin,
46001024	orn eleđa ildi luṯǝnu, al yawuḏ na al yunaniyin, al masiya gaɽo ŋabǝɽa ŋǝrǝmwa na dliŋeṯa ŋen nǝsi đǝrǝrnwa.
46001025	leđa lebaṯa ṯa ŋen ŋǝrǝmwa ŋǝpiano, orn ŋen iŋi ŋerṯo đaliŋeṯa ŋen nǝsi ŋamiñaṯo leđa na leđa lǝbaṯa ṯa rǝmwa rëbia đǝñano orn ŋen iŋi leda laṯa ṯa fǝđëbia đǝrǝmwa ŋerṯo ŋabǝɽa ŋwaiña ŋamiñaṯo leđa.
46001026	lorldaiñ, lëldǝŋǝdeinr eŋen ṯa rǝmwa rundǝđǝnde ṯau. leđa lǝmaṯan lǝtefr eñaŋ ildi laliŋeṯo ŋen nǝsi eŋen ŋalo, na ildi loɽra eŋen, na ildi lǝlǝŋǝnu inǝlǝŋ.
46001027	orn rǝmwa roṯo laŋge lǝpiano lalo ṯa alǝđame leđa ildi laliŋeṯa ŋen nǝsi, na rǝmwa roṯo laŋge lëbia, ṯa alǝđame leđa ildi lerṯo ŋabǝɽa.
46001028	rǝmwa roṯo laŋge laldoŋai lalo na laŋge laniđǝnu na laŋge ildi larno lero ṯa aliđi laŋge ildi lafo điñǝđi lǝpiano,
46001029	ṯa eđa gero gǝnǝŋ gaɽǝwađaṯa gëminia bǝɽan rǝmwa nëiñua.
46001030	orn ŋen ŋanṯa ŋu ñaŋ ñagafo igal masiya yesu, na rǝmwa riṯǝndǝrnar đaliŋeṯa ŋen nǝsi đǝlëɽǝŋu, na ŋen ŋuđǝrwaṯo na đatǝɽe na đǝpǝɽa iđi đëbǝrndr.
46001031	nṯia ŋen ŋarno ŋǝwërđǝnu ṯa, eđa gëminia ŋgiṯǝmar aŋëmini egelǝŋ yesu.
46002001	ŋen ŋafǝṯia lorldaiñ, liga igeṯǝnde nano na iganaieǝnde đamǝđaṯa đǝrǝmwa, igero igeṯo đǝɽwatađa đoɽra walla đaliŋeṯađa ŋen nǝsi.
46002002	igëɽu ŋen ṯa igaijǝba waŋgǝnǝŋ ndǝ lǝgafr, illi yesu masiya gunto na ṯa feŋu igi gǝɽiñǝnu iđuɽi.
46002003	na igënǝñi lǝgafr, iđëbia na eŋǝđaiña na eđǝgarđia đwaiña.
46002004	na đǝɽwata đǝlëɽǝñi na ŋen igërrǝŋaieǝnde lero đǝbǝrldiđinia garno ŋen ŋǝđaliŋeṯa ŋen nǝsi đǝleđa, orn lërrǝŋeiđǝnu ṯa lǝđeṯam usilaga gatǝɽe na ŋabǝɽaŋa,
46002005	ṯa đonaṯa eđalo ađerṯe đaɽaŋa iđaliŋeṯa ŋen nǝsi đǝleđa, orn eŋabǝɽa ŋǝrǝmwa.
46002006	orn nanda ñagwaɽwata đaliŋeṯa ŋen nǝsi eleđa ildi lǝɽiñǝđeinu, orn gerṯa đaliŋeṯa ŋen nǝsi đǝleđa lǝliga ildi, walla đǝnǝlǝŋ nǝliga ildi ini nǝbǝđǝni nero ŋeniano.
46002007	orn ñagwaɽwata đaliŋeṯa ŋen nǝsi đǝrǝmwa iđi đafo eŋamǝɽa na đalǝbijǝnu, iđi rǝmwa rǝṯoɽaṯo ŋen ramǝlu rëbǝđia alo ṯa alneinr ŋaɽrwa.
46002008	elǝŋ gero gǝnǝŋ enǝlǝŋ nǝliga ildi galiŋeṯo ŋen iŋi, ŋen ŋanṯa gǝbanṯa naliŋeṯo ṯa nero naɽiña elǝŋ igi gerṯo ŋaɽrwa.
46002009	orn garno ŋen ŋǝwërđǝnu ñagwaɽwata, ŋen iŋi isi yero iseicia na nënǝñia nero nǝnna na ŋero ŋabenṯia eđa egare, fǝŋen iŋi rǝmwa rëɽǝṯǝlo ildi lubwaiya.
46002010	orn rǝmwa rǝŋaicǝndr laŋge ildi usilaga gǝlëɽǝŋu, ŋen ŋanṯa usila gagagwonḏǝđia eŋen pređ, a, ŋen ŋǝrǝmwa iŋi leđa laber laɽǝwađaṯa laliŋeṯa.
46002011	ŋen ŋanṯa esegi galiŋeṯo ŋen ŋeđa gǝnǝŋ, illi usila geđa igi gafǝmau? nṯia eđa gero gǝnǝŋ galiŋeṯo laŋge ɽrǝmwa illi usila gǝrǝmwa.
46002012	orn nëndr gerṯa lǝgǝneinr usila galo, orn usila igi geṯo irǝmwa ṯa nëndr alliŋeṯr laŋge ildi rǝmwa rananaicǝndrǝldo.
46002013	fǝlaŋge ildi ñagwaɽwatǝlau, gerṯa ŋenŋa iŋi đaliŋeṯa ŋen nǝsi đalo đǝndërrǝŋaicia, orn ŋenŋa iŋi usila gatǝɽe gǝndërrǝŋaicia. ñagǝbërrǝŋaicia leđa ŋen ŋusila ildi lerṯo usila nano gǝrǝmwa.
46002014	orn eđa galo gaber gǝbaŋǝnṯi laŋge lusila gǝrǝmwa ŋen ŋanṯa ŋen ŋǝpiano iŋu, na gaber gaɽǝwađaṯa galiŋeṯa, ŋen ŋanṯa lënǝŋulu lalǝŋinu usilaga gǝrǝmwa.
46002015	orn eđa gerṯo usila nano gǝrǝmwa gǝbirnḏeicia ŋen pređ orn eđa gero gǝnǝŋ gaminḏeicia.
46002016	ŋen ŋanṯa esegi galiŋeṯo ŋaṯǝɽa ŋelǝŋ rǝmwa ṯa gaɽǝwađaṯa gabërrǝŋaieia rǝmwa ŋen ? orn nëndr lǝgerṯr ŋaṯǝɽa ŋal masiya.
46003001	orn lorldaiñ, igero igaɽǝwađaṯa igandǝɽwatiṯia garno leđa ildi lerṯo usila nano gǝrǝmwa, orn garno leđa laŋǝno, garno ñere ñǝrra igal masiya.
46003002	iganaieǝnde ŋan ṯa ñëṯi na gerṯa ŋǝsa ŋen ŋanṯa ñagero ñagaɽǝwađaṯa, na ñagamǝlu ñagaɽǝwađaṯa ñagasa ŋǝsa.
46003003	ŋen ŋanṯa ñagaɽo leđa laŋǝno mǝldin. ndǝ đǝgiaiđia eŋen na đǝgerđe eŋen lafo eñaŋ gerṯa ñagaŋǝno? gerṯa ñaŋ ṯiñerldo garno leđa laŋǝno?
46003004	ŋen ŋanṯa ndǝ eđa gǝbaṯa, igënǝñi igǝbulus, na gwomǝn tǝŋ gǝbaṯa, igënǝñi igabullus, gerṯa ñagaɽo leđa laŋǝno?
46003005	abullus gaɽo wande? na bulus gaɽo wande? lënǝŋulu laɽo leđa ildi lǝđuɽǝđǝnia ildi ñagëndu ŋen iŋulu, garno elǝŋ rǝmwa ranaieǝllo ŋen.
46003006	igakađo na abullus ṯaŋarǝjaico ŋawa, orn rǝmwa rubǝđia ŋǝlwa.
46003007	nṯia gënǝŋu igi gakađo na gënǝŋu igi garǝjaica ŋawa, lënǝŋulu larno wagero, illi rǝmwa irri rubǝđia ŋǝlwa.
46003008	điñǝđi gënǝŋu igi gakađa na gënǝŋu igi garǝjaica ŋawa laɽǝwaṯo eŋen. na lënǝŋulu liđ alneini đǝpǝɽa ŋen ŋarno ŋǝmëɽria liđu.
46003009	nanda ñagëbǝđia ŋǝmëɽria rǝmwala, ñaganǝñaŋ ñagaɽo gi gǝrǝmwa na ñagaɽo đwëđǝnia đǝrǝmwa.
46003010	garno đǝnaicia mǝɽǝmǝɽeñ đǝrǝmwa iđi rënǝŋu ranaicǝñi igënǝñi igiđu ađuna eđabijǝđia, garno eđa galiŋeṯo ŋen nǝsi gabijǝđia neɽa, na eđa gwomǝn tǝŋ gwađa nađuna eđape. orn ŋgiṯu eđa gǝnǝŋ aŋarǝmoṯe ŋen ṯa fǝṯau gwađa nađuna eđape.
46003011	ŋen ŋanṯa eđa gero gǝnǝŋ gaɽǝwađaṯa gëbǝđia ađuna imǝn tǝŋ illi isi yiđǝnu đǝge, yënǝŋu yesu masiya.
46003012	ndǝ eđa gǝnǝŋ gwađa nađuna isi ḏaǝb walla faḏḏa, walla ŋwandra ŋwaiña iliano walla oṯe, walla ŋaiña ŋwonḏǝṯo, walla ŋobe,
46003013	ŋǝmëɽria ŋǝleđa pređ ŋiđ aŋǝlǝŋini. loman lakǝl liđ alǝŋeini isiaya, na isia yiđ aiyikirnḏeici ŋǝmëɽria ŋǝleđa pređ ṯa ŋaɽo ṯau.
46003014	ndǝ ŋǝmëɽria ŋeđa gǝnǝŋ ŋafo ŋope isia gënǝŋu giđ aŋǝneini đǝpǝɽa.
46003015	orn ndǝ isia yuɽu ŋǝmëɽria ŋeđa gǝnǝŋ, gënǝŋu gaber giđ aŋǝneini đǝpǝɽa, gënǝŋu giđ aŋëbǝrni orn garno eđa gamiña isia.
46003016	ñagaijǝbǝnnano ṯa ñaŋ ñagaɽo eɽa gatǝɽe gǝrǝmwa, na usila gǝrǝmwa gafǝndau?
46003017	ndǝ eđa gǝnǝŋ gagera eɽa gatǝɽe gǝrǝmwa, rǝmwa riđ arǝmagere, ŋen ŋanṯa eɽa gatǝɽe gǝrǝmwa gaɽo gatǝɽe. na ñaŋ ñagaɽo eɽa gatǝɽe igi.
46003018	ñerṯe ñaŋgiṯi eđa gǝnǝŋ gǝbǝđǝni ŋađǝna bǝɽan. ndǝ eđa gǝnǝŋ eñaŋ gǝbaṯa ṯa gerṯo đaliŋeṯa ŋen nǝsi đalo ŋgiṯǝmar aŋpiṯano, ṯa gënǝŋu giđ aŋerṯe đaliŋeṯa ŋen nǝsi đǝđeṯam.
46003019	ŋen ŋanṯa đaliŋeṯa ŋen nǝsi đalo đaɽo ŋen ŋǝpiano rǝmwa nëiñua, ŋen ŋanṯa ŋen ŋǝwërđǝnu ṯa, rënǝŋu rǝbekendia leđa ildi laliŋeṯo ŋen nǝsi ŋađǝnaŋa eŋen.
46003020	na ŋen ŋǝwërđǝnu tǝŋ ṯa, elǝŋ rǝmwa raliŋeṯo ŋen ŋǝleđa ildi laliŋeṯo ŋen nǝsi ṯa ŋǝpiano.
46003021	ŋen ŋafǝṯia ñerṯe ñaŋgiṯi eđa gǝnǝŋ ṯa gëminia eŋen ŋǝleđa, ŋen ŋanṯa laŋge pređ eldalo,
46003022	ndǝ bulus walla abullus walla sifa walla alo walla đamǝṯia, walla ŋǝɽaiñ, walla laŋge ildi lafo điñǝđi walla laŋge ildi lamǝlu leṯo, ildi pređ eldalo,
46003023	na ñaŋ ñagal masiya na al masiya gǝrǝmwa.
46004001	ŋgiṯr eđa aŋaṯa ṯa nanda ñagaɽo leđa ildi lǝđuɽǝđǝnṯia al masiya, ildi ɽrǝmoṯwa ŋamǝɽa ŋǝrǝmwa.
46004002	orn cum ŋen đeṯam eleđa ilđi ɽrǝmoṯwa ŋen ŋǝrǝmwa, ṯa eđa aŋfiđǝni ṯa guđǝrwaṯo eŋen.
46004003	orn ŋen ŋǝpiano ñi nano ndǝ iginḏeinu eñaŋ walla nǝsǝria eleđa. orn cum igaber igirnḏeini bǝɽan.
46004004	igaijǝbǝnnano ŋen ŋǝnǝŋ ŋaiñagea, orn eŋen iŋi, ŋen ŋaber ŋaɽǝwađaṯa ŋǝlwaɽǝni ṯa igero mǝnna. eđa igi gaiñirnḏeicia, fǝŋu elǝŋ yesu.
46004005	ŋen ŋafǝṯia, ñerṯe ñagakǝme wagǝnǝŋ ndǝ liga lamǝlu ildi lëɽǝnu, ŋen elǝŋ yesu gamǝlu geṯo. gënǝŋu giđ aŋǝme laŋge ildi lalǝbijǝnu lǝŋǝrǝmia egarrerre, na giđ aŋiđi ŋen ŋǝnare nǝleđa ŋǝlǝŋinu. orn leđa pređ liđ alneini đame eđen irǝmwa.
46004006	lorldaiñ, igëɽu ŋen iŋi ŋen ŋanṯa ñi na abullus ŋen ŋanṯa ñaŋ, ṯa enanda ñaliŋeṯe ṯa ñerṯe ŋen ŋǝđeṯam ŋarno ŋǝwërđǝnu eleđa, ṯa ñaŋ ñerṯe ñagabinia enare ñalwaɽe ṯa eđa gǝnǝŋ goɽra gamiñaṯo orǝba gǝnǝŋ.
46004007	ŋen ŋanṯa esegi giđiaŋa agoɽra? na agerṯo wande igi agero agǝneini ? orn ndǝ cum aganeinu agëminia bǝɽan ṯau garno agero agǝneini?
46004008	điñǝđi ñaganǝñaŋ ñagabeṯo. điñǝđi ñagaɽo leđa ildi lerṯo laŋge lwaiña. ñaŋ ñagaɽo nǝlǝŋ bǝɽan nanda ñagero. igwonaṯa ṯa ñaɽeṯe nǝlǝŋ đeṯam, na eum nanda lǝgaɽr nǝlǝŋ.
46004009	igaṯa ṯa rǝmwa rërrǝŋaiđǝnde ñaŋgi ñagaɽo leđa ǝllëɽǝŋu lǝđweinu ṯa ñagafo leđa nḏurṯu pređ, garno leđa luṯǝnu ṯa liđ alaiye, ŋen ŋanṯa ñagaɽo đǝseieia alo na emǝlaiyǝka na eleđa.
46004010	nanda ñagaɽo leđa lǝpiano ŋen ŋanṯa al masiya, orn ñaŋ ñagaliŋeṯo ŋen nǝsi igal masiya, nanda ñagëbia đǝñano orn ñaŋ ñagwonḏǝṯo, ñaŋ ñagananeim ŋaɽrwa orn nanda ñaganiđǝnu.
46004011	na điñǝđi mǝldin nanda ñagaicoiña na aŋal garrande eum, nanda ñagero ndrena, ñagarieinia ŋǝɽǝtǝbiaŋa na ñagero neɽa,
46004012	ñagaiewërini bǝɽan ndǝ ñagëbǝđia ŋǝmëɽria raŋra. ndǝ leđa landǝđamǝce eŋen ṯǝñalǝbuŋṯu, ndǝ leđa lǝnđǝnanaicia ŋen ŋubwa ṯǝñaɽiñaṯo ŋen iŋi.
46004013	ndǝ leđa landǝnaicia ŋen ŋeicia ṯǝñaɽwatiṯu ŋen ŋame. nanda ñagaɽo ŋarldeđa ŋalo, nanda nǝñarneṯe lange-linidunu eleđa pređ điñǝđi mǝldin.
46004014	igaber igawërđia ŋen iŋi ŋen ŋanṯa indiđi ñagirǝwano orn endamǝđaṯe garno ñere ñǝlëɽǝñi ñubwiniya.
46004015	ñagerṯo leđa lwaiña lǝndarǝmoṯwa igal masiya orn ñagero ñagaberṯia eṯalanda lwaiña, ŋen ŋanṯa igal masiya yesu igalǝŋǝnde ŋenŋa ŋaŋǝra ŋǝrǝmwa,
46004016	ŋen ŋafǝṯia igǝndeɽǝđia ṯa ṯǝñaiñirnḏeieu.
46004017	fǝŋen iŋi igǝndǝđweiṯia ṯimǝđawus igi gaɽ iđia gǝlëɽǝñi igubwamaiya, gerṯo ŋen ŋuđǝrwaṯo egelǝŋ yesu gënǝŋu giđ aŋǝndǝlëldǝŋǝđaieia eŋen ŋǝlëɽǝñi iŋi igal masiya, garno igabërrǝŋaicia leđa ikanisa alo pređ.
46004018	leđa lǝmaṯan eñaŋ linia enare, laṯa ṯa igaber igiđ endeṯa nano,
46004019	orn igiđi endeṯa nano taltal ndǝ elǝŋ yesu gameđǝño, na igiđ enwane gerṯa ŋen ŋǝleđa ildi linia enare orn ŋabǝɽa eŋen,
46004020	ŋen ŋanṯa ŋǝlǝŋe ŋǝrǝmwa ŋero ŋafo eŋen orn ŋafo eŋabǝɽa.
46004021	ñagwonaṯa wande ? igiđ endeṯa nano ëupwaiya walla đubwiđiađa na ŋenŋa ŋǝđǝđǝrnaṯaralo?
46005001	leđa lǝbaṯa ṯa đaɽaŋa wujiga garto đafo eñaŋ nṯia đeicia kaiñ iđi đero eleđa ildi laijǝba rǝmwa, ṯa eđa gǝnǝŋ gamo wuji geṯen.
46005002	na ñaganǝñaŋ ñaginia enare mǝldin. gerṯa ŋen ŋaŋǝra ñagwana ṯa ñamiñeici eđa ndëuwǝr eñaŋ igi giđu ŋen iŋi?
46005003	igero igǝndaufia egaŋǝno orn igafǝndau usilaga, na garno eđa gafo, igënǝñi igakǝmo eđa igi giđu ŋen iŋi.
46005004	irǝŋga geŋ yesu, rraiđr ldǝɽo na usilaga gǝlëɽǝñi na ŋabǝɽaŋa ŋelǝŋ yesu
46005005	ṯa ñanaice seṯan eđa igi giđu ṯia ŋen ŋanṯa đagera đaŋǝno, ṯa usila gǝlëɽǝŋu aŋëbǝrni iloman lelǝŋ yesu.
46005006	đëminia eđalo đero đaŋǝra. ñagaijǝbǝnnano ṯa uđǝɽi gatefr gupini aicǝbano pređ?
46005007	ŋen ŋafǝṯia ŋgeicr uđǝɽi igi gaicǝwaro ṯa ñaɽeṯe aicǝba gǝmaijǝn, ŋen ŋanṯa đeṯam ñagarno aicǝba igi uđǝɽi gerau. ŋen ŋanṯa al masiya gǝɽǝđǝnṯǝndr igi gaɽo ŋaŋala iŋëndr ŋǝđǝsa đal fissa.
46005008	ŋen ŋafǝṯia ŋgiṯǝndr aliđr đǝsa gerṯa uđǝɽiga gaicwaro, na gerṯa uđǝɽiga gǝŋen ŋeicia na gǝŋǝmëɽria ŋeicia, orn aicǝbaga igi uđǝɽi gerau igi gǝđatǝɽe na gǝđeṯam.
46005009	igǝwërđǝṯǝnde egađam, ṯa ñerṯe ñagafafia leđala ildi laɽaŋa lijila ɽrto,
46005010	orn igero igwalwaɽo eŋen ŋǝleđa lalo isi ildi laɽaŋa lijila ɽrto, walla ildi lamǝñeđǝñano walla laɽo ndom, walla leđa ildi lukwuđiñǝṯia laŋge alo lǝpiano, ndǝ ñagaŋgiṯǝlo kwai kwai gǝbanṯa ñaŋgaṯe alo.
46005011	orn igǝwërđǝṯǝnde ṯa ñerṯe ñagafia eđala gëmjǝnu oralo, ndǝ gënǝŋu gaɽaŋa wujiga garto walla gamǝñeđǝñano walla gukwuđiñǝṯia laŋge alo lǝpiano walla gađamǝca leđa eŋen walla gǝramǝɽua walla gaɽ oɽom. đeṯam cum ñerṯe ñagasa eđala igi.
46005012	fǝṯau igakǝme leđa ndëuwǝr? gerṯa leđa ildi lafo egwaŋ lǝkanisa ildi ñagǝlakǝme?
46005013	orn rǝmwa riđ arakǝme leđa ndëuwǝr. miñeicr eđa geicia eñaŋ.
46006001	eđa gǝnǝŋ eñaŋ, ndǝ gerṯo ŋen ŋagea eđa gǝnǝŋ gero ŋǝđaiñano ṯa gabǝṯa nǝsǝria leđa nëiñua ildi lǝɽiano eŋen, na gerṯa gabǝṯa leđa nëiñua ltǝɽe?
46006002	ñagaijǝbǝnnano ṯa leđa ildi ltǝɽe liđ alinḏeici alo? na ndǝ ñaŋ ñagiđi ñinḏeici alo, gerṯa ñagaɽǝwađaṯa ñaginḏeicia ŋen iŋi ŋǝtefr?
46006003	ñagaijǝbǝnnano ṯa nëndr lǝgiđr alinḏeicr mǝlaiyǝka? na ŋen iŋi ŋamiñaṯo lorǝba kaiñ ṯa ñinḏeiei ŋen ŋǝđamǝṯia iđi.
46006004	ndǝ điñǝđi ñaŋ ñaginḏeicia ŋen ŋǝđamǝṯia iđi, ñagëndu leđa ildi lëbia eŋen ikanisa ṯa alinḏeici ŋen?
46006005	igwalwaɽo ṯia ṯa indiđi ñagirǝwano. đeṯam eđa gero gǝnǝŋ gerṯo đaliŋeṯa ŋen nǝsi eñaŋ igi gaɽǝwađaṯa gabirnḏeicia elorldalanda ?
46006006	orn eđa gǝnǝŋ gabǝṯa orǝbaga nǝsǝria, nṯia leđa nëiñua ildi lero lǝbendia ŋen ŋǝrǝmwa.
46006007	đeṯam ŋen ŋafo mǝnna eñaŋ, ṯa ñagëbǝđia sǝria. orn ŋen ŋanṯau ñagaber ñagaɽiñaṯa ŋen ŋeicia ŋiđǝnṯǝnde na ŋen ŋǝleđa ildi lasǝnde?
46006008	orn ñaganǝñaŋ ñagëbiṯia leđa ŋen ŋeicia na ñagasaṯa leđa ildi laɽo lorldalanda.
46006009	ñagaijǝba ṯa leđa lǝɽiano eŋen laber liđ aɽrraṯe eŋǝlǝŋe ŋǝrǝmwa? ñerṯe ñaŋgiṯi eđa gǝnǝŋ gebǝđǝni ŋađǝna. leđa ildi laɽaŋa lijila ɽrǝto, lamameinu eneɽa walla ñereña ñamǝlu ñamameim eneɽa na leđa ildi lukwuđiñǝṯia laŋge alo lǝpiano, na leđa ildi laɽaŋa leđala laɽo yamwaɽe,
46006010	na ndom, na leđa ildi lamǝñeđǝñano, na leđa ɽramǝɽna. na ildi lađamǝca leđa eŋen na ildi lasaṯa leđa lënǝŋulu laber liđ aɽrraṯe eŋǝlǝŋe ŋǝrǝmwa.
46006011	na lǝmaṯan eñaŋ lafo lafo ṯia, orn ñagafo ñagwasǝnu, orn ñagafo ñagiđǝnu ñagatǝɽe, na ñagiđǝnu ñaguđǝrwaṯo eŋen rǝmwa nëiñua, irǝŋga gelǝŋ yesu, na usilaga gǝrǝmwa irëndr.
46006012	ŋen pređ ŋame ṯa yiđi, orn gerṯa ŋen pređ ŋamǝđaṯa. ŋen pređ ŋame ṯa yiđi orn igaber igaŋgiṯia ŋen ŋǝnǝŋ ṯa ŋaiñëndi ŋabǝɽa.
46006013	ŋǝsa ŋen ŋanṯa ara, na ara ŋen ŋanṯa ŋǝsa, orn rǝmwa riđ arǝlǝmǝndađe ndǝm. orn aŋǝno gerṯa ŋen ŋanṯa đaɽaŋa lijila ɽrǝto, orn ŋen ŋanṯa elǝn rǝmwa, na elǝŋ rǝmwa ŋen ŋanṯa aŋǝno.
46006014	na rǝmwa ratuđu elǝŋ yesu, na randǝtuđiar cum ŋabǝɽaŋa ŋǝlëɽǝŋu.
46006015	ñagaijǝba ṯa aŋǝno isalo yaɽo laŋge ltetaŋ laŋǝno lal masiya? ŋen ŋafǝṯia igǝma laŋge ltetaŋ laŋǝno lal masiya, na igiđ iliđi laŋge ltetaŋ laŋǝno lǝwuji gaɽ alaiñ? ndo kwai kwai.
46006016	walla ñagaijǝba ṯa eđa igi laɽaŋa wujiga gaɽ alaiñ gënǝŋu laɽ aŋǝno yento? ŋen ŋanṯa ađam gǝrǝmwa gaṯa ṯa, lënǝŋulu liɽijan liđ alɽeṯe aŋǝno yento.
46006017	orn eđa lakasǝnu elǝŋga yesu gënǝŋu laɽ usila gunto.
46006018	laldǝñiṯr đaɽaŋa lijila ɽrǝto. ŋen pređ ŋwomǝn iŋi eđa gëbǝđia ŋeicia gafo aŋǝno ndëuwǝr orn eđa igi laɽaŋa lijila ɽrǝto gënǝŋu gëbǝđia ŋen ŋeicia gageo aŋǝno ilëɽǝŋu.
46006019	ñagaijǝba ṯa aŋǝno esalo yaɽ eɽa gatǝɽe gusila gatǝɽe, igi gafǝndau, igi ñagerṯo irǝmwa, na ñaŋ gerṯa nagalo?
46006020	ñaŋ ñagiliđǝnu ilia. ŋen ŋafǝṯia nanaicr rǝmwa ŋaɽrwa egaŋǝno esalo.
46007001	orn eŋen ŋǝlaŋge ildi ñagǝwërđǝṯiñǝlo, nd eđa gǝnǝŋ gero gamǝđia kwai kwai, ŋen iŋi ŋame.
46007002	orn ṯa leđa alerṯe laɽaŋa lijila ɽrǝto, ŋgiṯr eđa aŋǝme wasen gǝlëɽǝŋu na cum ŋgiṯr wuji gaɽǝbwa aŋǝmǝni ebaŋgen gǝlëɽǝŋu.
46007003	ŋgiṯr eđa aŋǝrmoṯe ŋen ŋǝwasen, na wuji aŋǝrmoṯe ŋen ŋebaŋgen cum.
46007004	wuji gero gaberṯia ŋǝlǝŋe egaŋǝno ilëɽǝŋu, orn ebaŋgen gerṯo, na eđa gero gaberṯia ŋǝlǝŋe egaŋǝno ilëɽǝŋu, orn wasen gerṯo.
46007005	ñerṯe ñaŋgiṯi eđa gǝnǝŋ ganeđa wasen walla wuji ganeđa ebaŋgen ṯa laldǝgǝɽaŋa, illi ndǝ ñagarreiđu ŋen ṯa ñiđi ṯia iliga lobǝlano, ŋen ŋanṯa ñaɽaŋe ŋorwaṯaŋa na ñaṯurṯi rǝmwa, na ñoɽǝbǝđe ñaŋ ndǝm, ṯa seṯan aiyerṯe yindirnḏeieia ŋen ŋanṯa ñagaber ñagërǝkǝđia aŋǝno.
46007006	rǝmwa raŋgiṯiñi ṯa elwaɽe, orn rero raiñǝlwaɽǝṯia.
46007007	igaŋǝra nano ndǝ leđa pređ larno ñi. orn leđa pređ lerṯo đǝneinia đusila irǝmwa, eđa gǝnǝŋ gerṯo đǝneinia đǝnǝŋ na eđa gwomǝn gerṯo đǝneinia đwomǝn.
46007008	orn igwalwaɽǝṯa leđa ildi lamǝlu lamamǝđia na lamǝlu lamamǝni, na liji ɽrlda ildi lǝṯëđǝnialo ṯa, ŋen ŋame ndǝ laɽaŋa larno ñi.
46007009	orn ndǝ lero lërǝkǝđia aŋǝno ŋgiṯǝrldo almamǝđe na almamǝni. ŋen ŋaŋǝra ndǝ eđa gamǝđo, ŋamiñaṯo ŋen ṯa đonaṯa đeđa đamuɽi.
46007010	na leđa ildi lamǝđo na lamǝnu, igǝlǝlwaɽǝṯia, gerṯa fiñi, orn elǝŋ rǝmwa, ñerṯe ñaŋgiṯi wuji ṯa ganeđa ebaŋgen.
46007011	na ndǝ wuji ganeđo ebaŋgen, ŋgiṯǝmar aŋaɽaŋe ŋëpia, walla aŋoɽǝbaṯe ebaŋgen nano, na ñerṯe ñaŋgiṯi maji ṯa ganeđo wasen.
46007012	orn điñǝđi igwalwaɽa, gerṯa elǝŋ rǝmwa, ṯa ndǝ eđa gǝnǝŋ ikanisa gerṯo wasen gero gǝbendia ŋen, na wasen gǝmwonaṯa ñerṯe ñaŋgiṯi maji igi ṯa ganeđa wasen.
46007013	na ndǝ wuji gerṯo ebaŋgen gero gǝbendia ŋen, na ebaŋgen gǝmwonaṯa, ñerṯe ñaŋgiṯi wuji igi ṯa ganeđa ebaŋgen.
46007014	ŋen ŋanṯa maji gero gǝbendia ŋen gǝbǝđǝni gatǝɽe ewasen, na wuji gero gǝbendia ŋen gǝbǝđǝni gatǝɽe egebaŋgen. ndǝ ŋen iŋi ŋero, ñere eñalo ñero ñatǝɽe, orn điñǝđi ñatǝɽe.
46007015	orn ndǝ eđa gero gǝbendia ŋen gwonaṯa gabǝla, ŋgiṯǝmar aŋǝɽe. oraiñ agero agabakaseiđǝni eŋen iŋi. rǝmwa roṯǝnde ṯa ñaɽaŋe iđëuṯaralo.
46007016	wuji, agaliŋeṯo ŋen ṯau? aŋgaica agiđi ŋëbǝri ebaŋgalo. maji, agaliŋeṯo ŋen ṯau? aŋgaica agiđi ŋëbǝri wasalo.
46007017	orn ŋgiṯu eđa gǝnǝŋ aŋǝɽaŋe eŋen elǝŋ rǝmwa ranaicǝma, na eŋen ŋarno elǝŋ rǝmwa rëndǝma. igëɽu ŋen ṯia ikanisa pređ.
46007018	eđa gǝnǝŋ gëndǝnu igi guɽǝđǝnu? ñerṯe ñamaŋgiṯi ṯa gaŋgǝđeinia ŋwëɽiña ŋǝđuɽǝđǝnia. eđa gǝnǝŋ gëndǝnu igi gero guɽǝđǝnia? ñerṯe ñamaŋgiṯi aŋuɽǝđǝni.
46007019	đuɽǝđǝnia đarno wagero gǝnǝŋ, na đuɽǝđǝnia đero đarno wagero gǝnǝŋ, orn ŋen ṯa eđa garǝmoṯwa ŋen ŋǝrǝmwa ŋerṯo ŋeniano.
46007020	ŋgiṯr eđa gǝnǝŋ aŋfeṯe eŋen ŋarno iŋi rǝmwa rundǝđǝmau.
46007021	agafo agaɽ ebai ŋen rǝmwa rundǝđiaŋa? gerṯa ageieiano, orn ndǝ liga lëni aŋǝɽeṯe eđa gero gǝbendǝni, mo đëbǝrni.
46007022	ŋen ŋanṯa eđa igi gafo gaɽ ebai ŋen rǝmwa rundǝđǝma, gënǝŋu giđǝnu gaɽ eđa gero gǝbendǝni gelǝŋ rǝmwa, na cum eđa igi gero gǝbendǝni ŋen rǝmwa rundǝđǝma gënǝŋu gaɽ ebai gal masiya.
46007023	ñaŋ ñagiliđǝnu ilia. ñerṯe ñagǝɽe lǝbai lǝleđa.
46007024	lorldaiñ, ŋgiṯr eđa gǝnǝŋ alɽaŋe rǝmwara, eŋen iŋi gafo gǝfau ŋen rǝmwa rundǝđǝma.
46007025	elǝŋ rǝmwa rero rǝlwaɽǝṯiñi ŋen ŋǝnǝŋ eŋen ŋǝliji lero lamǝđia walla lamǝni orn igǝndǝlwaɽǝṯia ŋen ŋǝlëɽǝñi, garno eđa igi giđǝnu guđǝrwaṯo eŋen ŋabaiyaŋa ŋǝrǝmwa.
46007026	igaṯa aŋgaica ŋen ŋame iliga ildi lǝđaicwarǝnia ndǝ eđa gaɽaŋa ŋen ŋarno ŋǝbǝtaŋǝɽan.
46007027	agakaseiđǝnu wasaloga? ŋerṯe agwonaṯa agëbǝrni. agafo mǝɽǝmǝɽeñ wasalo gero? ŋerṯe agapwaiña wuji.
46007028	orn ndǝ agamǝđo, agero agëbǝđia mǝnna, na ndǝ ŋere ŋaɽo ŋoa ŋamǝnu, ŋënǝŋu ŋero ŋëbǝđia mǝnna, orn ildi liđ alneini ŋen ŋubwa alo, na igwonaṯa igǝndamiña eŋen iŋi.
46007029	orn igalwaɽǝṯia lorldaiñ, ṯa liga lǝṯënu lobǝlano. nṯia ŋgiṯr leđa lerṯo wasenanda alarneṯe leđa lero wasenanda,
46007030	na leđa ildi labara alarneṯe leđa ildi laber labara, na leđa ildi laŋǝra nano alarneṯe leđa ildi lero đaŋǝra nano, na leđa ildi lǝbǝrldiđa alarneṯe leđa ildi lero laŋge,
46007031	na leđa ildi lëbǝđia ŋen laŋgela lalo, alarneṯe leđa ildi laber lëbǝđia ŋen laŋgela lalo kwai kwai, ŋen ŋanṯa ŋen ŋalo ŋamǝndëđǝni.
46007032	igwonaṯa ṯa ñerṯe ñagagǝrđia. eđa gero gamǝđia garǝmoṯwa ŋen ŋǝrǝmwa, ṯa aŋiđi elǝŋ rǝmwa raŋǝra nano,
46007033	orn eđa gamǝđo garǝmoṯwa ŋen ŋalo ṯa aŋiđi wasen gaŋǝra nano.
46007034	na wasen eum gerṯo ŋen ŋiɽijan egare. ŋere ŋaɽo ŋoa iŋi ŋero ŋǝmǝni ŋarǝmoṯwa ŋen ŋelǝŋ rǝmwa ṯa ŋënǝŋu aŋǝtǝɽeṯe egaŋǝno na igusila cum, orn wuji gǝmǝnu garǝmoṯwa ŋen ŋalo ṯa aŋiđi ebaŋgen gaŋǝra nano.
46007035	igalwaɽǝṯia ŋen ŋanṯa endamǝđaṯe, gerṯa ŋen ŋanṯa indiɽǝweici, orn ŋen ŋanṯa ŋen aŋfeṯe ŋope, na ṯa ñarǝmoṯe ŋen ŋelǝŋ rǝmwa, waŋge gero gǝnǝŋ gǝndama eŋǝmëɽria ŋǝlëɽǝŋu.
46007036	orn ndǝ đaṯa gǝnǝŋ gǝbaṯa ṯa aŋgaica gaber gëbǝđia ŋen ŋafo ŋope ŋen ŋanṯa ŋere ŋǝlëɽǝŋu iŋi ŋero ŋǝmǝni, na ŋënǝŋu ŋoɽra aten, na ŋen nǝŋǝɽeṯe đeṯam, ŋgiṯǝmar aŋiđi ŋen ŋarno gwonaṯa. gënǝŋu gaber gëbǝđia mǝnna. ŋgiṯu ŋere aŋǝmǝni.
46007037	orn eđa igi ŋen ŋaṯurwa egare gǝlëɽǝŋu, ndǝ ŋen ŋero ŋǝɽia đeṯam, na gerṯo ŋǝlǝŋe ṯa aŋiđi ŋen iŋi gwonaṯa, nǝŋëɽi ŋen egare ṯa gaber ganaiđia ŋere eđǝma, gënǝŋu gëbǝđia ŋen ŋaŋǝra.
46007038	ŋen ŋafǝṯia eđa igi ganaiđo ŋere eđǝma iŋi ŋero ŋǝmǝni gëbǝđia ŋen ŋame, orn eđa igi gero ganaiđia ŋere ŋǝlëɽǝŋu eđǝma gëbǝđia ŋen ŋame kaiñ gamiñaṯo orǝba.
46007039	wuji gakaseiđǝnu ebaŋgenga ŋen gamǝṯo, orn ndǝ ebaŋgen gaiyo gaɽǝwađaṯa gǝmǝni egeđa gamwonaṯa nde maji gafo egelǝŋ rǝmwa.
46007040	orn gënǝŋu giđ aŋǝreṯe nano gamiñaṯo orǝba ndǝ gaɽaŋa mǝɽǝmǝɽeñ. fǝŋen igënǝñi igwalwaɽo na igaṯa, igerṯo usila gǝrǝmwa eum.
46008001	fǝŋen ŋǝlaŋge ildi leđa lanaicǝlo laɽo đǝɽǝđǝnia elaŋge lǝpiano ildi ldukwuđiñǝṯialo. lǝgaliŋeṯr ṯa nëndr pređ lǝgerṯr đaliŋeṯa. đaliŋeṯa đëbǝđia leđa linia enare, orn đubwa đabakaɽǝjaicia leđa eŋen.
46008002	orn nđǝ eđa gǝnǝŋ gǝbaṯa ṯa gerṯo đaliŋeṯa, gënǝŋu gaijǝba wagǝnǝŋ garno đeṯam ṯa galiŋeṯa.
46008003	orn ndǝ eđa gǝnǝŋ gubwa rǝmwara, rǝmwa raliŋeṯǝma.
46008004	ŋen ŋafǝṯia ŋen ŋǝlaŋge ildi leđa lanaicǝlo laɽo đǝɽǝđǝnia elaŋge lǝpiano ildi leđa ldukwuđiñǝṯialo, lǝgaliŋeṯr ṯa laŋge ildi lǝpiano lero waŋgano gǝnǝŋ, na rǝmwa rero rǝmǝn tǝŋ, illi irri runto.
46008005	ndǝ đeṯam leđa lëbǝđia laŋge laṯa fimwa ildi, ndǝ elo walla alo, ŋen ŋarno đeṯam imwa yëni ywaiña na nǝlǝŋ nëni nwaiña,
46008006	orn nëndr lǝgerṯr rǝmwa runto, đaṯa, igi laŋge pređ leṯo iŋu, na igi nëndr lǝgafr ŋen ŋanṯa ŋu, na lǝgerṯr elǝŋ gunto, yesu masiya, igi laŋge pređ leṯo ŋuga, na nëndr lǝgafr ŋuga.
46008007	orn đaliŋeṯa iđi đero đǝfia eleđa pređ. leđa lǝmaṯan ildi lafo lafo eŋen ŋǝlaŋge ildi lǝpiano leđa ldukwuđiñǝṯialo lasa ŋǝsa mǝldin điñǝđi garno ŋǝđǝɽǝđǝnia elaŋge ildi lǝpiano, na nare enen ini naɽwata đeṯam niđǝnu nataŋa ŋen ŋanṯa nëbia.
46008008	orn ŋǝsa ŋaber ŋǝndiđiar rǝmwa rǝndaŋǝnṯiar, ŋen ŋanṯa ndǝ lǝgasr ŋǝsa, lǝgaber lǝgamiar, walla ndǝ lǝgaber lǝgasr ŋǝsa lǝgaber lǝgeiciar.
46008009	orn rǝmojǝđr ŋen ṯa ŋabǝɽa eŋalo aŋerṯe ŋǝɽe đar đǝbekǝndia laŋge eleđa lëbia.
46008010	nđǝ eđa gǝnǝŋ gaŋaseicia ŋaŋgi agerṯo đaliŋeṯa agasa egeɽa gǝwaŋge gǝpiano leđa ldukwuđiñǝṯialo, gerṯa ara gǝlëɽǝŋu igi gwaɽwata đeṯam giđ aŋonḏǝṯe ṯa gënǝŋu aŋǝse ŋǝsa ŋǝđǝɽǝđǝnia elaŋge lǝpiano ildi leđa ldukwuđiñǝṯialo?
46008011	nṯia, đaliŋeṯađa đǝlaɽǝŋa, oralo igi gëbia gagirni igi al masiya gaiyo ŋen ŋanṯaŋu.
46008012	orn nđǝ agëbǝđia mǝnna agǝgeo lorlđalanda ṯia na agaɽandǝđe nare enen ini naɽwata đeṯam ini nëbia, agëbǝđia mǝnna agǝgeo al masiya.
46008013	ŋen ŋafǝṯia nđǝ ŋǝsa ŋëbǝđia oraiñ gëɽǝŋeinu, igaber igiđi ese eđe kwai kwai bǝɽǝbǝte, ṯa yerṯe igëbǝđia oraiñ gëɽǝŋeinu.
46009001	gerṯa igǝfia mǝɽǝmǝɽeñ igero igëndǝnu? gerṯa igaɽ eđa gwǝđweinu ? gerṯa igaseieu yesu igi gaɽ elǝŋ igëndr? ñaganǝñaŋ gerṯa ñagǝɽo ŋǝmëɽria ŋǝlëɽǝñi egelǝŋ yesu?
46009002	nđǝ gerṯa igwǝđweinu eleđa lomǝn tǝŋ, đeṯam igwǝđweinu eñaŋ ŋen ŋanṯa ñagaɽo ŋamǝla ŋǝđǝđweinia đǝlëɽǝñi egelǝŋ yesu.
46009003	đopǝṯa đǝlëɽǝñi eleđa ildi laiñirnḏeicia đafo ṯia.
46009004	nanda ñagero ñagaberṯia ŋǝlǝŋe ṯa ñase na ñëṯi?
46009005	nanda ñagero ñagaberṯia ŋǝlǝŋe ṯa ñageimama wuji ñagǝmo igi gëndu ŋen, ŋen ŋarno leđa ildi lǝđweinu lomǝn tǝŋ na ŋen ŋarno lorǝba lelǝŋ yesu, na sifa?
46009006	walla igënǝñi na barnaba, ñagaɽo nđǝjan, ñagero ñagaberṯia ŋǝlǝŋe ṯa ñaŋgiṯi ŋǝmëɽria, iŋi ñagiyamǝṯia?
46009007	esegi gaɽ askari gabǝɽo iđǝbwaiñǝđia iliga lnǝŋ đǝpǝɽađa đǝlëɽǝŋu? esegi galaɽa gi ginǝb na ṯaŋerṯo gausa? esegi gǝsi oɽo na ṯaŋerṯo gǝlṯiṯa ŋan?
46009008	igwalwaɽo ŋen iŋi ŋǝlǝŋeŋa ŋǝleđa ikǝrǝŋ? gerṯa al ganun yalwaɽo ṯia cum?
46009009	ŋen ŋǝwërđǝnu imusa ṯa, ñerṯe ñagabakasa ŋǝnḏǝri ëiñua iŋi ŋoɽa ŋwala ŋǝlëmu. fǝñǝnḏǝri iñi rǝmwa rǝɽrǝmoṯwa?
46009010	walla ralwaɽo ŋen ŋanṯa nëndr? a, đeṯam ŋen ŋǝwërđǝnu ŋen ŋanṯa nënđr, ŋen ŋanṯa ŋen ŋafo ŋope nđǝ eđa galaɽa na eđa goɽa ŋwana lëbǝđia ṯia ṯalṯurṯu ŋen ṯa alakarnǝđe ŋwana.
46009011	ndǝ nanda ñagakađo ŋǝlwa ŋusila eñaŋ, ŋen ŋëni ŋoɽra ndǝ ñagwanḏa eñaŋ laŋge laŋǝno?
46009012	ndǝ leđa lwomǝn lerṯo ŋǝlǝŋe eŋen iŋi eñaŋ, gerṯa ñagananda ñagaberṯia ŋǝlǝŋe eñaŋ ñagamiñaṯǝla? orn ñagero ñagǝma ŋǝlǝŋe iŋi, orn ñagaɽiñaṯo ŋen pređ, ṯa ñerṯe ñagabakeɽia đela alo đǝŋen ŋaŋǝra ŋal masiya.
46009013	ñagaijǝba ṯa leđa ildi lëbǝđia ŋǝmëɽria ŋal ekǝl lënǝŋulu lamicini elaŋge lal ekǝl ? na leđa ildi lëbǝđia ŋǝmëɽria ŋađuna yǝđǝɽǝđǝnia labakarnǝđia laŋge lǝđǝɽǝđǝnia?
46009014	elǝŋ rǝmwa raṯa ṯa leđa ild labërrǝŋaiđia ŋen ŋaŋǝra ŋǝlëɽǝŋu lamǝṯia ŋenŋa ŋaŋǝra ŋǝlëɽǝŋu.
46009015	orn igënǝñi igero igǝma wagǝnǝŋ eŋen iŋi, na igero igǝwërđia ŋen iŋi ṯa laŋge ildi aliñǝneini, ŋen ŋanṯa ŋen ṯa igabaiya ŋaŋǝra ŋamiñaṯo ŋen iŋi. eđa gero gǝnǝŋ giđ aŋiđi đëminia bǝɽan đǝlëɽǝñi đǝpiano.
46009016	ndǝ igabërrǝŋaicia leđa ŋen ŋaŋǝra ŋǝrǝmwa, igero igaɽǝwađaṯa igauwëminia, na đeṯam đafǝñau. iganeim ŋen ŋubwa ndǝ igaber igabërrǝŋaicia leđa ŋen ŋaŋǝra ŋǝrǝmwa.
46009017	ndǝ igameđǝño igëbǝđia ṯia igiđ eneini đǝpǝɽa, orn ndǝ igero igameđǝño đeṯam ŋen iŋi ŋaneinǝñi ŋen ŋanṯa yiđi.
46009018	ŋen ŋafǝṯia wande igi gaɽo đǝpǝɽa đǝlëɽǝñi? fǝŋu ṯa đeṯam ndǝ igabërrǝŋaieia leđa ŋen ŋaŋǝra ŋǝrǝmwa, igëbǝđia ṯia mǝɽǝmǝɽeñ, ilia yero, ṯa yerṯe igǝma ŋǝlǝŋe preḏ iŋi ŋǝlëɽǝñi iŋi igerṯo eŋen ŋaŋǝra ŋǝrǝmwa.
46009019	igero igaɽ ebai egeđa gǝnǝŋ, orn igëbǝđia etam gǝlëɽǝñi gaɽ ebai eleđa pređ, ṯa imamǝṯi rǝmwa leđa lwaiña.
46009020	igarno al yawuḏ eleđa lal yawuḏ, ṯa imamǝṯi rǝmwa al yawuḏ. eleđa ildi lakaseiđǝnu eŋen ŋal ganun igarno eđa gakaseiđǝnu eŋen ŋal ganun ṯa ilmamǝṯa rǝmwa nano, orn igënǝñi igero igakaseiđǝni eŋen ŋal ganun.
46009021	igero igafo ŋen ndëuwǝr ŋal ganun irǝmwa orn igafo eŋen ŋal ganun igal masiya, orn eleđa ildi lafo ŋen ndëuwǝr ŋal ganun igarno eđa igi gafo ŋen ndëuwǝr ŋal ganun ṯa ilmamǝṯa rǝmwa nano.
46009022	eleđa lëbia, igarno igëbia ṯa ilmamǝṯa rǝmwa nano ildi lëbia. igaɽo ŋen pređ eleđa pređ ṯa đađđa đǝnǝŋ ilmamǝṯa rǝmwa nano lǝmaṯan.
46009023	igëbǝđia ŋen pređ ŋen ŋanṯa ŋen ŋaŋǝra ŋǝrǝmwa ṯa igënǝñi ñagǝɽǝbǝđiar eđǝbuŋṯia đǝŋen ŋaŋǝra ŋǝrǝmwa.
46009024	ñagaijǝba ṯa leđa ildi lalaldiña iđǝbaparjǝđia lalaldiña pređ, orn eđa gunto giđ aŋǝneini wagǝnǝŋ. laldiñr ṯia ṯa ñaneini waŋge igi.
46009025	na eđa gǝnǝŋ igi gǝɽo erraɽa ṯa aŋǝɽeṯe oɽǝfa gënǝŋu gëɽǝkǝđiaŋǝno elaŋge pređ. eđa igi gëbǝđia ṯia ŋen ŋanṯa aŋǝneini ṯaj isi yiđ aiyǝmǝndëđǝni, orn lëndr ŋen ŋanṯa alneinr ṯaj isi yaber yiđ aiyǝmǝndëđǝni.
46009026	ŋen ŋafǝṯia igalaldiña ṯia gerṯe garno eđa gaijǝba ŋope, igabwaiñǝđia ŋen ŋero ŋǝbarna eđa gëpǝđia igǝbuđ gǝpiano.
46009027	orn igëpǝni aŋǝno ilëɽǝñi jaica bǝɽan, na jaica jaica igabǝkǝđia yaɽ ebai ṯa đađđa đǝnǝŋ, nde igabërrǝŋaicia leđa ŋen, yerṯe igamǝrnia waŋge gero ŋen ŋǝnǝŋ.
46010001	na lorldaiñ, igwonaṯa ṯa ñaliŋeṯe ṯa eṯalanda pređ lafo lafo isbwoɽua pǝlalo, na pređ lduɽǝđi igal bar.
46010002	na pređ laŋǝnṯu mamuḏiya iđǝɽǝbǝđia eŋen ŋǝmusa, isbwoɽua na igal bar,
46010003	na pređ laso ŋǝsa ŋunto ŋusila,
46010004	na pređ lëṯu ŋawa ŋunto ŋusila, ŋen ŋanṯa lënǝŋulu lëṯu elwandra lusila ildi ldeteṯe alo na lwandra ildi fǝŋu al masiya.
46010005	orn rǝmwa rero ralǝŋǝrṯia nano lwaiña iŋulu, ŋen ŋanṯa lënǝŋulu lađamǝnu eđǝñwa.
46010006	laŋge pređ ildi laɽo đǝbǝɽia nano inëndr, ṯa nëndr alerṯr lǝgwonaṯar laŋge leicia, ŋen ŋarno lënǝŋulu lonaṯa kaiñ.
46010007	na ñerṯe ñagukwuđǝñǝṯia laŋge alo lǝpiano ŋen ŋarno lǝmaṯan iŋulu liđu ṯia, ŋen ŋarno ŋǝwërđǝnu ṯa, leđa laɽaŋa alo ṯa alase na alṯi, ldǝtođe ṯa aɽrǝṯe.
46010008	alerṯr lǝgaɽaŋar lijila ɽrǝto ŋen ŋarno lǝmaṯan iŋulu liđu ṯia, na iloman lunto laiyo alǝf eređia giɽijan nalo alǝf giɽijin.
46010009	alerṯr lǝgǝbirnḏeiciar elǝŋ yesu ŋen ŋarno lǝmaṯan iŋulu linḏeieǝma ldaiye isǝmwa yeicia.
46010010	alerṯr lǝgamǝlađiar ŋenŋa ŋen ŋarno lǝmaṯan iŋulu liđu ṯia ldaiye imǝlaiyǝka iđi đǝɽiñǝđia.
46010011	laŋge pređ ildi larǝmaṯǝlo nano laɽo ŋamǝla, na lǝwërđǝnu ṯa alǝndërrǝŋaicr ŋen, nëndr lëŋgr đamǝndađa đǝliga ildi đeṯǝndr nano.
46010012	ŋen ŋafǝṯia ŋgiṯu eđa gabaṯa ṯa gënǝŋu gaɽaŋa aŋarǝmojǝđe ṯa aŋerṯe gǝbǝɽia.
46010013	đirnḏeinia đero đǝnǝŋ đinḏeieǝnde illi iđi đǝlǝŋinu eleđa pređ. orn rǝmwa rerṯo ŋen ŋuđǝrwaṯo na raber randǝŋgiṯia ṯa ñinḏeini đirnḏeiniađa iđi ñagaber ñagaɽǝwađaṯa ñagaɽiñaṯa, orn đirnḏeiniađa rënǝŋu rǝndǝnaicia đađ đǝđamiña, ṯa ñaɽǝwađaṯe ñagaɽiñaṯa ŋen.
46010014	ŋen ŋafǝṯia lorldaiñ ñaŋgi igubwandriya, laldiñiṯr đukwuđiñǝṯia laŋge alo lǝpiano.
46010015	igǝndǝlwaɽǝṯia garno eleđa laliŋeṯo ŋen nǝsi. irnḏeicr ŋen ŋǝlëɽǝñi.
46010016	finjan iđabuŋṯia isi lǝgabuŋṯiar, yënǝŋu gerṯa yaɽo đǝɽǝbǝđia eŋen ŋǝŋǝfǝni ŋal masiya? aicǝba igi lǝgagerar gënǝŋu gerṯa gaɽo đǝɽǝbǝđia eŋen ŋaŋǝno ŋal masiya?
46010017	nëndr lǝgwaiñar orn lǝgaɽr aicǝba gunto na aŋǝno yento ŋen ŋanṯa nëndr pređ lǝgabakarnǝđiar aieǝba gunto.
46010018	nwanr leđa lisrayil laɽ aŋǝno. leđa ildi lǝsa laŋge lǝđǝɽǝđǝnia, gerṯa lënǝŋulu lǝɽǝbǝđia eŋen ađunaiya?
46010019	igwalwaɽa ṯau? igwalwaɽa ṯa ŋǝsa ŋaɽo wagǝnǝŋ iŋi ŋaneinu laŋge lǝpiano ildi leđa ldukwuđiñǝṯialo ? walla igwalwaɽa ṯa waŋge igi leđa lukwuđiñǝṯialo gaɽo waŋge đeṯam ?
46010020	ndo. orn igwalwaɽa ṯa đǝɽǝđǝnia đǝleđa, lënǝŋulu lananaica nusila neicia, ini gerṯa naɽ rǝmwa. na igaber igwonaṯa ṯa ñagǝɽǝbǝđia eŋen nusilana neicia.
46010021	ñagero ñagaɽǝwađaṯia ñagǝṯia finjan yelǝŋ rǝmwa, na cum finjan yǝnusila neicia. ñagero ñagaɽǝwađaṯia ñagabakarnǝđia iṯarǝbesa đelǝŋ rǝmwa, na cum iṯarǝbesa đǝnusila neieia.
46010022	nëndr lǝgëbǝđiar rǝmwa ragiaṯađa ŋen? nënđr lǝgwonḏǝṯr lǝgamiñaṯr rǝmwa?
46010023	ŋen pređ ŋame ṯa yiđi, orn gerṯa ŋen pređ ŋamǝđaṯa. ŋen pređ ŋame ṯa yiđi, orn gerṯa ŋen pređ ŋabakaɽǝjaiđia eŋen.
46010024	ñerṯe ñaŋgiṯi eđa gǝnǝŋ ṯa gapwaiña ŋen ŋǝlëɽǝŋu ikǝrǝŋ, orn ŋgiṯr eđa gǝnǝŋ aŋǝpwaiñe ŋen ŋeđa gwomǝn.
46010025	sǝr eđe isi yiliđǝnu nǝsuk, mǝɽǝmǝɽeñ, đeɽǝđia đero, ŋen ŋanṯa nara nwaɽwata đeṯam,
46010026	ŋen ŋanṯa alo yelǝŋ rǝmwa na laŋge pređ ildi lafau.
46010027	ndǝ eđa gǝnǝŋ gero gǝbendia ŋen gundǝđeicǝnde egeɽa gǝlëɽǝŋu na ñagwonaṯa ñagabǝla, sǝr laŋge ildi ganai-cǝndǝlo pređ, mǝɽǝmǝɽeñ đeɽǝđia đero, ŋen ŋanṯa nara nwaɽwata đeṯam.
46010028	orn ndǝ eđa gǝnǝŋ gwalwaɽǝṯǝnde ṯa laŋge ildi lǝđǝɽǝđǝnia đǝlaŋge lǝpiano ildi leđa ldukwuđiñiṯialo, ñerṯe ñagǝlǝsa ŋen ŋanṯa eđa igi gwalwaɽǝṯǝnde na ŋen ŋanṯa nara nwaɽwata đeṯam,
46010029	gerṯa ŋen ŋanṯa nara nwaɽwata đeṯam enalo orn ara gwaɽwata đeṯam geđa gakǝl. đǝfia alo đǝlëɽǝñi đirnḏeinu araga gwaɽwata đeṯam geđa gwomǝn eđa?
46010030	ndǝ igaŋërṯu rǝmwa nano nese, ŋen ŋanṯau igađamǝcǝnu eŋen ŋǝlaŋge ildi igaŋërṯǝlau rǝmwanano?
46010031	ŋen ŋafǝṯia ndǝ ñagasa na ṯǝñëṯu walla ṯiñiđu wagǝnǝŋ, iđǝr laŋge pređ ṯa ñananaice rǝmwa ŋaɽrwa.
46010032	ñerṯe ñagǝɽia đǝkëɽǝŋeicia igal yawuḏ walla igal yunaniym walla ikanisa đǝrǝmwa.
46010033	ŋen ŋarno igëbǝđia lcđa laŋǝra nano pređ eŋen pređ, na igaber igapwaiña đaɽǝjaica đǝlëɽǝñi, orn đaɽǝjaica đǝleđa lwaiña, ṯa lënǝŋulu liđ alëbǝrni.
46011001	ṯiñirnḏeicǝñi ŋen ŋarno igǝbirnḏeicia al masiya cum.
46011002	igandamia lorldaiñ, ŋen ŋanṯa ṯiñǝlëldǝŋǝđeinǝñau eŋen pređ, na ŋen ŋanṯa ṯǝñarǝmoṯo ŋen iganeinu ŋen ŋarno iganaicǝnde.
46011003	orn igwonaṯa ṯa ñaliŋeṯe ṯa al masiya gaɽnda eleđa pređ, na maji gaɽnda igwuji gaɽǝbwa na rǝmwa raɽnda igal masiya.
46011004	maji gǝnǝŋ igi gaṯurṯia rǝmwa walla gabërrǝŋaicia leđa ŋen, igi gerṯo waŋge nenda, gënǝŋu ganaicia nda đeicia.
46011005	orn wuji gǝnǝŋ gaɽǝbwa igi gaṯurṯia rǝmwa walla gabërrǝŋaicia leđa ŋen, na nda luji lero laberṯa waŋge nano gǝnǝŋ, gënǝŋu ganaicia nda đeicia. nṯia cum wuji gǝbëđǝnu.
46011006	ndǝ wuji gaɽǝbwa gero gǝtërnia nda, ŋgiṯǝma aŋgǝleini nda. orn ndǝ wuji girǝwano ŋen ŋanṯa nda lǝgǝlnu walla lǝbëđǝnu ŋgiṯǝma aŋǝtërni nda.
46011007	na maji đeṯam aŋerṯe gatërnia nda, ŋen ŋanṯa gënǝŋu garno rǝmwa, na gaɽo ŋaɽrwa ŋǝrǝmwa, orn wuji gaɽo ŋaɽrwa ŋǝmaji.
46011008	ŋen ŋanṯa maji gero geṯo igwuji gaɽǝbwa, orn wuji geṯo imaji.
46011009	na maji gero gǝbǝđǝnia ŋen ŋanṯa wuji gaɽǝbwa, orn wuji giđǝnṯu maji.
46011010	ŋen ŋafǝṯia đeṯam wuji gaɽǝbwa gerṯo ŋamǝla ŋǝŋǝlǝŋe nenda ǝllëɽǝŋu, ŋen ŋanṯa mǝlaiyǝka.
46011011	orn egelǝŋ rǝmwa maji gero gǝfia alǝsoŋ igwuji gaɽǝbwa, na wuji gero gafia alǝsoŋ imaji,
46011012	ŋen ŋafǝṯia, garno wuji geṯo imaji ananoŋ, nṯia cum leđa ɽrwa leṯo iliji ɽrlđa, orn laŋge pređ leṯo irǝmwa.
46011013	inḏeicr ŋen iŋi entam enalo. ŋen ŋame ndǝ wuji gaṯurṯia rǝmwa mǝɽǝmǝɽeñ gero gǝtërma nda?
46011014	ŋaṯǝɽa ŋaber ŋandërrǝŋaicia ŋen ṯa ndǝ maji gerṯo iri ywala nenda ŋen iŋi ŋamanaicia đeicia?
46011015	orn nđǝ wuji gaɽǝbwa gerṯo iri ywala nenda yënǝŋu yaɽo ŋaɽrwa igwuji. iri ywala nenda yǝneinu wuji ŋen ŋanṯa aitëri nda.
46011016	orn ndǝ eđa gǝnǝŋ gwonaṯa gakuɽǝbijǝđǝṯia eŋen iŋi, đeṯam ñagero ŋen ṯia na kanisa đǝrǝmwa đero ŋen ṯia cum.
46011017	orn eŋen iŋi igǝndǝlwaɽǝṯia điñǝđi, igaber igǝnđamia, ŋen ŋanṯa ndǝ ñagararraiđia ñagëbǝđia ṯia gerṯa eŋen ŋame orn eŋen ŋeicia.
46011018	ŋen ananoŋ, ndǝ ñagararraiđia ikanisa, igano ṯa ñagafo ɽetǝɽeteo. na igabǝđo eŋen iŋi ŋǝmaṯan,
46011019	ŋen ŋanṯa đeṯam ñagaɽaŋa ɽetǝɽeteo eŋen ṯa leđa ildi lirnḏeinu lđǝfiđǝni luđǝrwaṯo eŋen alǝliŋini eñaŋ.
46011020	ndǝ ñagararraiđia gerṯa ṯa ñase đǝsa đelǝŋ yesu,
46011021	ŋen ŋanṯa leđa pređ lasa ŋǝsa eŋen taltal lorǝba lumǝlu lasa, na leđa lǝmaṯan ldǝcoiñǝṯe, na lǝmaṯan ldǝramǝɽua.
46011022	ñagero ñagaberṯia neɽa ñagǝlosa na ñagǝluṯia? ñagǝđamǝcu kanisa đǝrǝmwa eŋen, na ñagirǝwia leđa ano ildi lero laberṯia laŋge? igǝndǝlwaɽǝṯia ṯau? igiđi enđame eŋen iŋi? igaber igǝndamia.
46011023	ŋen ŋanṯa igamaṯo elǝŋ rǝmwa, ŋen iŋi igǝnaicǝnde cum, ṯa elǝŋ yesu ulǝŋgi igi ganeiđǝniau, gamo aicǝba,
46011024	nǝŋǝlǝŋǝđeini irǝmwa, nǝŋgere aicǝba, nǝŋaṯa, mǝr ñase, fǝŋu igi gaɽ aŋǝno ilëɽǝñi, isi igirnu ŋen ŋanṯa ñaŋ. iđǝr ṯia ṯañaiñulëlđǝŋǝđeinu.
46011025	nṯia eum ndǝ gaso đǝge, gënǝŋu nǝŋǝme finjan nǝŋaṯa, finjan isi yaɽo đǝrreiđia eŋen đǝmaijǝn iđi đëndǝnu alo ŋǝfǝniŋa ŋǝlëɽǝñi. iđǝr ṯia ndǝ ñagǝṯia na ṯǝñaiñulëldǝŋǝđeinu.
46011026	ŋen ŋanṯa ndǝ ñagasa aicǝba igi na ṯiñëṯu finjan isi ñagǝbërrǝŋaicia leđa ŋǝɽaiñ ŋelǝŋ yesu ŋen gumǝlu geṯo.
46011027	ŋen ŋafǝṯia eđa gǝnǝŋ igi gerṯo ŋen ŋeicia egare na gasa aicǝba igi, na gǝṯia finjan yelǝŋ, gënǝŋu gëbǝđia ŋen ŋeicia gageo aŋǝno na ŋǝfǝni lelǝŋ yesu.
46011028	orn ŋgiṯu eđa aŋinḏeici etam gǝlëɽǝŋu, nṯia ŋgiṯǝma aŋǝse egaicǝba na aŋǝṯi ifinjan,
46011029	ŋen ŋanṯa eđa igi gasa na gǝṯia eŋen ŋeicia, na gero gǝseicia nǝŋaijǝbeṯe ŋen ŋaŋǝno yelǝŋ yesu, gënǝŋu gasa na gǝṯia đakǝme egǝtam gǝlëɽǝŋu.
46011030	ŋen ŋafǝṯia lwaiña eñaŋ laiñǝlaŋǝno na luma na lwaiña laiyo.
46011031	ndǝ lǝgǝseieiar ntam inëndr đeṯam, lǝgaber lǝgiđr alakǝmǝnr.
46011032	orn ndǝ nëndr lǝgakǝminiar, elǝŋ rǝmwa randǝṯoɽaṯar ṯa alerṯr lǝgiđr alakǝmǝnr leđala lalo.
46011033	ŋen ŋafǝṯia, lorldaiñ, ndǝ ñagararraiđia ṯa ñase, ṯurṯr leđa pređ lomǝn.
46011034	ndǝ eđa gǝnǝŋ gaicoiña ŋgiṯǝmar aŋǝɽe aŋǝse egeɽa gǝlëɽǝŋu, ṯa đarraiđia eđalo ađerṯe đǝndǝmǝṯia đakǝme. igiđi endǝnaice ŋen elaŋge lṯënu ndǝ igeṯǝnde nano.
46012001	lorldaiñ, igaber igwonaṯa ṯa ñagaijǝba ŋen ŋǝđǝnaicia đusila.
46012002	ñagaliŋeṯo ṯa liga ñagafo ñagero ñagǝbendia ŋen, na ñagǝmamǝnu elaŋge lǝpiano ildi leđa ldukwuđiñǝṯialo, ildi laijǝba laɽwata, garno ñagamamǝnu jaica jaica.
46012003	nṯia igwonaṯa ṯa ñagaliŋeṯo ṯa eđa gero gǝnǝŋ igi gwaɽwata usilaga gǝrǝmwa gaṯa ṯa yesu gaboŋǝnu, na ṯa eđa gero gǝnǝŋ gaɽǝwađaṯa gǝbaṯa ṯa yesu gaɽ elǝŋ, illi usilaga gatǝɽe.
46012004	đǝnaicia đëni đerṯo ŋen ɽetǝɽeteo, orn usila gaɽo gunto.
46012005	na đǝđuɽǝđǝnṯia đëni đerṯo ŋen ɽetǝɽeteo orn elǝŋ rǝmwa raɽ runto.
46012006	na ŋabǝɽa ŋëni ŋëbǝđia ŋǝmëɽria ɽetǝɽeteo, orn rǝmwa raɽ runto irri rëbǝđia ŋen pređ eleđa pređ.
46012007	orn đamiñaṯa đusila đǝneiđǝnu eleđa pređ ŋen ŋanṯa đamǝđaṯa,
46012008	ŋen ŋanṯa usila gǝrǝmwa ganaicia eđa gǝnǝŋ đǝɽwata đǝđaliŋeṯa ŋen nǝsi, na usila gaɽo gunto ganaicia eđa gwomǝn đǝɽwata đǝđaliŋeṯa.
46012009	usila gaɽo gunto igi ganaicia eđa gwomǝn đonaṯa, na usila gaɽo gunto igi ganaicia eđa gwomǝn đǝnaicia đǝđǝkeiđia leđa luma.
46012010	na eđa gwomǝn gǝneinu ŋabǝɽa ṯa aŋiđi aŋwara, na eđa gwomǝn ganeinu ŋen ṯa gaɽǝwađaṯa gǝbërrǝŋaiđia ŋen ŋǝrǝmwa, na eđa gwomǝn gǝneinu đaliŋeṯa đǝnusila nd naŋǝra walla neicia, na eđa gwomǝn gǝneinu đaɽwata đole gero gǝlǝŋinu, na eđa gwomǝn gǝneinu ŋabǝɽa ŋǝđǝkoɽǝbaica ole gero gǝlǝŋinu.
46012011	orn usila gaɽo gunto, igi gëbǝđia ŋǝmëɽria eŋen iŋi pređ, na ganaicia eđa gǝnǝŋ ŋen ŋarno usila gwonaṯa.
46012012	ŋen ŋarno aŋǝno yeɽo yento, orn yerṯo laŋgano lwaiña, na laŋge pređ laŋǝno yento, ildi lwaiña laɽ aŋǝno yento, al masiya gaɽo ṯia cum.
46012013	ŋen ŋanṯa igusila gunto nëndr pređ lǝganeinr mamuḏiya ldënǝcǝnr igaŋǝno yento, ndǝ yawuḏ walla gerṯa yawuḏ walla lǝbai walla leđa lero lǝɽia lǝbai. na nënđr pređ lǝgiđǝnr lǝgǝṯiar usila gunto.
46012014	aŋǝno yero yǝɽe waŋge gunto, orn yerṯo laŋge nano lwaiña.
46012015	nđǝ đǝmanǝña đaṯa, ŋen ŋanṯa gerṯa igaɽo đaŋ, gerṯa igaŋǝno, ŋen aŋerṯe ŋǝfia ṯa đënǝŋu gerṯa đaŋǝno.
46012016	na ndǝ ënǝñia gaṯa, ŋen ŋanṯa gerṯa igaɽ isi gerṯa igaŋǝno, ŋen aŋerṯe ŋǝfia ṯa gënǝŋu gerṯa gaŋǝno.
46012017	ndǝ aŋǝno pređ yaɽ isi, đǝnna đuŋga? ndǝ aŋǝno pređ yaɽo đǝnna đǝmwaṯa đuŋga?
46012018	orn điñǝđi rǝmwa rëɽu laŋge pređ egaŋǝno, ŋen ŋarno ronaṯa.
46012019	ndǝ pređ laɽo lunto aŋǝno yuŋga?
46012020	orn điñǝđi laŋge lëni lwaiña, orn aŋǝno yaɽo yento.
46012021	isi yaber yaɽǝwađaṯa yǝbeiṯi đaŋ ṯa, agero agǝɽe đeṯam, walla nda laber laɽǝwađaṯa lǝlwaɽǝṯia rǝmanǝña ṯa, ñagero ñagǝɽe đeṯam.
46012022	orn ŋen ŋǝmǝrldađo nano laŋge ildi laŋǝno leđa lǝbaṯa lëbia đǝñano lënǝŋulu laɽo đeṯam,
46012023	na lǝgamiar laŋge laŋǝno kaiñ ildi lǝgaṯar lero đame. laŋge laŋǝno isëndr ildi lero đame lǝbǝđǝni lame.
46012024	orn laŋge laŋǝra laŋǝno laber lonaṯa wagǝnǝŋ tǝŋ, orn rǝmwa rëɽu laŋge pređ egaŋǝno na laŋge ildi lero đame, rënǝŋu ranaicǝlo đame đamiñaṯo lorǝba,
46012025	ṯa laŋge laŋǝno alerṯe laɽia ɽetǝɽeteo, orn ṯa laŋge pređ laŋǝno aɽrǝmoṯe ŋen ŋǝlorǝba lomǝn.
46012026	ndǝ waŋge gaŋǝno gǝnǝŋ ganeinu ŋen ŋubwa, laŋge pređ laneinu ŋen ŋubwa ldǝɽo. ndǝ waŋge gaŋǝno gǝnǝŋ gǝneinu ŋaɽrwa, laŋge pređ laŋǝra nano ldǝɽo.
46012027	nṯia eum ñaŋ ñagaɽ aŋǝno yal masiya, ñaŋ pređ ñagaɽo laŋge laŋǝno ilëɽǝŋu.
46012028	nṯia rǝmwa rëɽu leđa ikanisa, ananoŋ leđa ildi lwǝđweinu, na lomǝn ildi laɽwata ŋen ŋǝrǝmwa, na lomǝn tǝŋ ildi lǝbërrǝŋaiđia ŋen, na lomǝn ildi lëbǝđia aŋwara, na lomǝn ildi labakeiđia leđa luma, na lomǝn ildi lamǝđaṯa na lomǝn ildi ɽromǝṯwa ŋen ŋǝkanisa na lomǝn ildi laɽwata ole gero gǝlǝŋini.
46012029	leđa pređ lwǝđweinu? leđa pređ laɽwata ŋen ŋǝrǝmwa? leđa pređ labërrǝŋaiđia ŋen? leđa pređ lëbǝđia aŋwara ?
46012030	leđa pređ labakeiđia leđa luma ? leđa pređ laɽwata ole gero gǝlǝŋini? leđa pređ lokoɽǝbaica ole?
46012031	onaṯr đǝnaica iđi đame đamiñaṯa lorǝba pređ. orn igǝndǝŋaicia đađ đaŋǝra kaiñ đamiñaṯa lorǝba pređ.
46013001	ndǝ igwaɽwata ole gǝleđa walla gǝmǝlaiyǝka, orn igero đubwa, igarno đǝpeini đǝsatrtr đupunia walla imǝŋ gǝbara,
46013002	ndǝ igerṯo đǝnaica ṯa igaɽǝwađaṯa igǝbërrǝŋaiđia ŋen ŋǝrǝmwa na igaliŋeṯo ŋamǝɽa pređ, na đaliŋeṯa pređ, na ndǝ igerṯo đonaṯa pređ ṯa igaɽǝwađaṯa igabaṯa aiyǝn alo yomǝn, na igero đubwa, igarno wagero.
46013003	na ndǝ iganaiđo laŋge pređ ǝllëɽǝñi ltetaŋ ltetaŋ na ndǝ iganaiđo aŋǝno ilëɽǝñi ṯa aiyuɽǝm, orn igero đubwa, đaɽǝjaica đero.
46013004	đubwa đwalarano, na đananaiđia ŋen ŋaŋǝra. đubwa đaber đǝgiaṯađa ŋen. đubwa đaber đëminia bǝɽan, walla đinia enare.
46013005	đubwa đaber đëbǝđia ŋen iŋi ŋeicia leđa nano na đaber đǝɽia eṯǝđa. đaber đǝjeiciano, na đaber đǝlëldǝŋǝđeinia eŋen ŋeicia,
46013006	đaber đǝŋaŋǝrṯia ŋen nano ŋeicia orn đaŋǝra nano ŋenŋa ŋǝđeṯam.
46013007	đubwa đaɽiñaṯa ŋen pređ, đǝđëndia ŋen elaŋge pređ, na đǝṯurṯia elaŋge pređ, na đwonḏǝṯo eŋen pređ.
46013008	đubwa đaber đamǝndëđǝni. ndǝ đǝɽwata đëni đǝŋen ŋǝrǝmwa, điđ ađǝmǝndëđǝni. ndǝ ole gëni gero gǝlǝŋini, giđ aŋerṯe. ndǝ đaliŋeṯa đëni, điđ ađǝmǝndëđǝni.
46013009	đaliŋeṯa iđëndr đafo pwa na đwaɽwata ŋen ŋǝrǝmwa iđëndr đafo pwa.
46013010	orn ndǝ ŋen ŋeṯo ŋǝɽiñađeinu, ŋen iŋi ŋafo pwa ŋiđ aŋǝmǝndëđǝni.
46013011	ndǝ igaɽo ŋere ŋǝta, igwaɽwata ndǝ ŋere ŋǝta, na igǝlëldǝŋǝđeinia eŋen ndǝ ŋere ŋǝta, na igaliŋeṯo ndǝ ŋere ŋǝta, orn ndǝ igaɽo maji goɽra igaŋgeicu ŋen ŋǝñere ñǝrra.
46013012	điñǝđi lǝgwondaṯar ŋǝrǝm eŋaɽa, orn lǝgiđr alopǝđaiđr alseiđr ŋope. điñǝđi đaliŋeṯa đǝlëɽǝñi đafo pwa orn igiđ eliŋeṯe đurri ŋen ŋarno igǝlǝŋinu.
46013013	nṯia laŋge ildi liɽijin laɽaŋa, đonaṯa na đǝṯurṯia ŋen na đubwa, orn đubwa đaɽnda iŋulu.
46014001	lëlđiñr đubwa na onaṯr đǝnaica đusila. orn onaṯr ŋen ṯa ñagǝbërrǝŋaiđia ŋen ŋǝrǝmwa ŋamiñaṯo đǝnaica pređ.
46014002	eđa igi gwaɽwata ole garto gero gǝliŋini gaber gwaɽwatiṯia leđa orn gwaɽwatiṯia rǝmwa, ŋen ŋanṯa eđa gero gǝnǝŋ gǝnna. gënǝŋu gwaɽwata ŋamǝɽa igusil.
46014003	orn eđa igi gabërrǝŋaicia leđa ŋen ŋǝrǝmwa gënǝŋu gwaɽwatiṯia leđa ŋen iŋi ŋalakaɽǝjaicia eŋen na ŋǝlonḏǝjeiei na ŋǝlǝbǝɽia nano.
46014004	eđa gwaɽwata ole gero gǝlǝŋini gabakaɽǝjeinu eŋen bǝɽan, orn eđa gabërrǝŋaiđia ŋen ŋǝrǝmwa gënǝŋu gabakaɽǝjaicia leđa lǝkanisa eŋen.
46014005	igwonaṯa ñaŋ pređ ṯa ñaɽwate ole gero gǝlǝŋini, orn igwonaṯa ñaŋ pređ ṯa ñërrǝŋaici leđa ŋen ŋǝrǝmwa ŋamiñaṯo lorǝba ŋen ŋanṯa eđa gabërrǝŋaicia leđa ŋen gamiñaṯo eđa gwaɽwata ole gero gǝlǝŋini, illi nđǝ gokoɽǝbaica ole ṯa kanisa ađakaɽǝjeini eŋen.
46014006	nṯia lorlđaiñ, ndǝ igeṯǝnde nano olega gero gǝlǝŋini igiđ enđamǝđaṯe ṯau, illi ndǝ igǝndǝɽwatiṯia eŋen ŋǝđamiñaṯa irǝmwa walla ŋǝđaliŋeṯa walla ŋǝđǝɽwata walla ŋǝđërrǝŋaiđia ŋen ŋǝrǝmwa?
46014007	nṯia cum laŋge ilđi lero lamǝṯia ildi lerṯo ole, ndǝ lǝmëgǝŋ walla mberǝmbera, ndǝ lero laberṯia ole ɽetǝɽeteo, ŋen ŋiđ aŋǝlǝŋini ṯau?
46014008	nđǝ đal đaber đabara ŋope, esegi giđ aŋǝbǝɽeṯe nano ŋen ŋanṯa đǝbwaiñǝđia?
46014009	nṯia cum eñaŋ. ndǝ ñagaber ñagwaɽwata ŋen ŋǝlǝŋinu olega, ŋen ŋǝlwaɽǝnu ŋiđ aŋǝliŋini ṯau? ŋen ŋanṯa ñagwaɽwata ṯa eđǝber mǝɽǝmǝɽeñ.
46014010	aŋgaica ole gëni gwaiña alo na pređ gerṯo ŋeniano.
46014011	nṯia nđǝ igaijǝba ŋen ŋole eđa gwaɽwata, igaɽǝṯǝma ilia, na eđa gwaɽwata gaɽǝṯiñi ilia.
46014012	na ñaŋ cum, ŋen ŋanṯa ñagëɽǝđiaŋǝno ñagwonaṯa đǝnaica đusila, nḏǝjeicr ŋen ndano ṯa ñafeṯe ŋope eŋen iŋi ŋabakaɽǝjaicia leđa lǝkanisa eŋen.
46014013	ŋen ŋafǝṯia eđa gwaɽwata ole gero gǝlǝŋini, ŋgiṯǝma aŋǝṯurṯi rǝmwa ṯa gënǝŋu ṯaŋkoɽǝbaico ole.
46014014	nđǝ igaṯurṯia rǝmwa ole gero gǝlǝŋini, usila gǝlëɽǝñi gaṯurṯia rǝmwa, orn ŋaṯǝɽa ŋǝlëɽǝñi ŋaber ŋarlđia.
46014015	nṯia ŋen ŋafo ṯau? igiđ iṯurṯi rǝmwa usilaga gǝlëɽǝñi orn igiđ iṯurṯi rǝmwa ŋaṯǝɽaŋa cum. igiđ yalǝŋiṯi rǝmwa usilaga orn igiđi yalǝŋiṯi rǝmwa ŋaṯǝɽaŋa cum.
46014016	ŋen ŋanṯa nđǝ agaŋërṯu rǝmwa nano usilaga gǝlaɽǝŋa, eđa gǝnǝŋ eleđa laijǝba, gënǝŋu giđ aŋǝlwaɽe amin ṯau? ŋen ŋanṯa gaijǝba ŋen agwalwaɽo.
46014017	agaŋërṯu rǝmwa nano ŋope, orn eđa gwomǝn gaber gabakaɽǝjeini eŋen.
46014018	igaŋërṯu rǝmwa nano ŋen ŋanṯa igwaɽwata ole gero gǝlǝŋini igamiñaṯǝnde pređ,
46014019	orn ikanisa igwonaṯa ŋen ṯa igwaɽwata ŋen đenǝŋ ŋaṯǝɽaŋa ŋǝlëɽǝñi, ṯa yërrǝŋaici leđa lomǝn ŋen, ŋamiñaṯo ŋen ṯa igwaɽwata ŋen alǝf ređ olega gero gǝlǝŋini.
46014020	lorldaiñ, ñerṯe ñagǝɽia ñere eŋaṯǝɽa eŋalo. ɽeṯr ñere eŋen ŋeicia, orn ɽeṯr leđa loɽra eŋaṯǝɽa.
46014021	ŋen ŋǝwërđǝnu egađam gal ganun ṯa, elǝŋ rǝmwa raṯa igiđ eɽwatiṯia leđa ildi leđala lerṯo ole gwomǝn na ëiñuaya eleđa laɽ ilia, orn lamǝlu laiñǝnaṯa.
46014022	nṯia đǝɽwata olega gero gǝlǝŋini đëni đaɽo ŋamǝla, gerṯa eleđa ildi lëndu ŋen orn eleđa ildi lero lǝbendia ŋen. orn đërrǝŋaiđia ŋen đëni ŋen ŋanṯa leđa ildi lëndu ŋen, gerṯa ŋen ŋanṯa leđa lero lǝbendia ŋen.
46014023	nṯia ndǝ leđa lǝkanisa larraiđia alo yǝnǝŋ, na pređ lwaɽwata ole ɽetǝɽeteo, gero gǝlǝŋini, orn leđa leṯo ildi laijǝba ŋen walla lero lǝbendia ŋen, lënǝŋulu laber liđ alaṯa ṯa ñagaɽo nëɽi?
46014024	orn ndǝ pređ ñagabërrǝŋaicia leđa ŋen ŋǝrǝmwa na ndǝ eđa geṯo igi gaijǝba ŋen walla gero gǝbendia ŋen gënǝŋu giđ aŋǝliŋeṯe ŋen ŋeicia ŋǝlëɽǝŋu, ŋen ŋanṯa eŋen eŋalo pređ, na giđ aŋinḏeini eñaŋ pređ.
46014025	nṯia ŋamǝɽa ŋara gǝlëɽǝŋu ŋiđ aŋǝlǝŋini. nṯia gënǝŋu giđ aŋuđǝñiṯi rǝmwa alo aŋǝbuŋṯi, na giđ aŋǝlwaɽe ṯa, đeṯam rǝmwa ñagafǝlda.
46014026	ŋen ŋaɽo ṯau lorldaiñ? ndǝ ñagararraiđia ñaŋ ñagerṯo ŋen iŋi, eđa gǝnǝŋ gerṯo ŋǝlǝŋa, na gwomǝn gerṯo đërrǝŋaiđia ŋen, na gwomǝn tǝŋ gerṯo ŋen ŋamiñaṯǝma, na gwomǝn gerṯo ole gero gǝlǝŋini, na gwomǝn tǝŋ gwonaṯa gokoɽǝbaica ŋen. ŋgiṯr ŋen pređ aŋiđǝni ṯa aŋakaɽǝjaiđe eŋen.
46014027	ndǝ leđa laɽwata ole gero gǝlǝŋini, ŋgiṯǝrldo liɽijan walla liɽijin ikǝrǝŋ, na iliga elden na ŋgiṯr eđa gǝnǝŋ ṯaŋkoɽǝbaico ole.
46014028	ndǝ eđa gero gǝnǝŋ gaɽǝwađaṯa gokoɽǝbaicia ole, ŋgiṯǝma aŋǝbwaiñe ŋǝma ikanisa, orn ŋgiṯǝma aŋǝɽwatinṯi bǝɽan na aŋǝɽwatiṯi rǝmwa.
46014029	ŋgiṯr leđa liɽijan walla liɽijin alërrǝŋaici leđa ŋen, na leđa lomǝn alëldǝŋǝđeini eŋen ŋǝleđa ildi laɽwata.
46014030	ndǝ ŋen ŋamiñiṯu eđa gǝnǝŋ igi gaɽaŋalo, ŋgiṯr eđa igi gananoŋ aŋǝbwaiñe ŋǝma,
46014031	ŋen ŋanṯa ñaŋ pređ ñagaɽǝwađaṯa ñagabërrǝŋaieia leđa ŋen, ñagǝnenǝŋ, ṯa pređ ñërrǝŋeini ŋen, na pređ ñonđǝjeini.
46014032	na nusila nǝleđa lǝbërrǝŋaiđia ŋen ŋǝrǝmwa, nanaṯa leđa ildi lǝbërrǝŋaiđia ŋen ŋǝrǝmwa.
46014033	ŋen ŋanṯa rǝmwa gerṯa rǝmwa rǝŋen ŋurǝgǝđu orn rǝđëuṯaralo. garno ŋen ŋafo ikamsa alo pređ đǝleđa ltǝɽe ɽrǝmwa,
46014034	ŋgiṯr liji eldalo ɽrlda alǝbwaiñe ŋǝma ikanisa, ŋen ŋanṯa ŋen ŋëđǝñinu ṯa laɽwata. ŋgiṯǝrldo aɽreṯe enare garno ŋen ŋǝwërđǝnu igal ganun.
46014035	ndǝ lonaṯa lǝbërrǝŋeinia ŋen ŋǝnǝŋ, ŋgiṯǝrldo aleɽǝđo ebaŋgenanda eneɽa tǝŋgen, ŋen ŋanṯa đirǝwano đëni nđǝ liji ɽrlđa laɽwata ikanisa.
46014036	fǝñaŋ ñaŋgi ŋen ŋǝrǝmwa ŋamiñǝnđau? walla ŋarǝmaṯande nano ikǝrǝŋ ?
46014037	ndǝ eđa gǝnǝŋ gabaṯa ṯa gaɽo nabi walla gerṯo đǝnaica đusila, ŋgiṯǝmar aŋaliŋeṯe ṯa ŋen pređ iŋi igǝwërđǝṯǝnde fǝŋu ŋen ŋelǝŋ rǝmwa.
46014038	orn ndǝ eđa gǝnǝŋ gaijǝbaṯa, ŋgiṯǝmar aŋaijǝbeini.
46014039	fǝṯia lorldaiñ, onaṯr ṯa ñagabërrǝŋaieia leđa ŋen ŋǝrǝmwa, na ñerṯe ñaganeđa leđa laɽwata olega gero gǝlǝŋini.
46014040	ŋgiṯr laŋge pređ aliđǝni ŋope na alṯuɽǝđeini.
46015001	igalǝŋiđeinǝndau lorldaiñ, ŋenŋa ŋaŋǝra ŋal masiya iŋi igërrǝŋaieǝnde. ñagamo ŋen iŋi, na ñagaɽaŋau,
46015002	na ñagowëbǝrvi, ndǝ ñagǝbendeicia ŋen iŋi ŋaŋǝra igërrǝŋaicǝnde, illi ndǝ ñagëndu mǝɽǝmǝɽeñ.
46015003	iganaicǝnde ŋen iŋi ŋaɽnda iŋi igamo, ṯa al masiya gaiyo ŋen ŋanṯa ŋen ŋeieia iŋëndr, ŋen ŋarno ŋǝwërđǝnu egađam gǝrǝmwa,
46015004	na ṯa gurnu nǝŋǝtuđini ndǝ ñoman ñaɽo ñiɽijin, ŋen ŋarno ŋǝwërđǝnu egađam gǝrǝmwa,
46015005	na ṯa gamiñiṯu sifa na ṯalǝmis isi ređ nemiñe eɽijan.
46015006	orn nǝŋǝmiñiṯi leđa ildi lamiñaṯo miyya đenǝŋ ilđi lëndu ŋen, na leđa lwaiña iŋulu lamǝṯia mǝlđin, orn lǝmaṯan laiyo.
46015007	orn nǝŋǝmiñiṯi yagub, na leđa pređ ildi lǝđweinu,
46015008	orn iliga lǝnḏurṯu nǝŋǝñǝmiñiṯi garno igaɽo ŋere ŋuɽǝbǝđǝniano.
46015009	igǝta igamiñaṯa leđa pređ ilđi lǝđweinu, orn igaṯa igero igarǝjǝđaṯa eŋen ṯa igabënǝjǝnia eđa gwǝđweinu, ŋen ŋanṯa igananaico kanisa đǝrǝmwa ŋen ŋubwa kaiñ.
46015010	orn igarno ṯia điñǝđi đǝnaicađa mǝɽǝmǝɽeñ đǝrǝmwa, na đǝnaica đǝlëɽǝŋu iđi đǝneiniñi gerṯa đaɽo mǝɽǝmǝɽeñ, orn igiđu ŋǝmëɽria ŋwaiña igamiñaṯǝlo pređ, orn gerṯa fiñi, orn đǝnaica mǝɽǝmǝɽeñ đǝrǝmwa iđi ñagafǝldǝga.
46015011	ŋen ŋafǝṯia ndǝ fiñi walla ndǝ fǝŋulu, fǝŋen iŋi ñaga-bërrǝŋaicia leđa na fǝŋen iŋi ñaganǝñaŋ ñagëndu.
46015012	điñǝđi ndǝ ŋen ŋal masiya ŋërrǝŋeinu ṯa gatuđinu eŋǝɽaiñ, ŋen ŋanṯau leđa lǝmaṯan eñaŋ lǝbaṯa ṯa đǝtwođa eŋǝɽaiñ đero?
46015013	orn ndǝ đǝtwođa eŋǝɽaiñ đero, al masiya gero gǝtuđini cum.
46015014	orn ndǝ al masiya gero gǝtuđini eŋǝɽaiñ, đërrǝŋaiđia ŋen eđaiñ đǝpiano na đonaṯa eđalo đǝpiano cum.
46015015	na nanda ñagafiđǝnu ñagaɽǝlen eŋen ŋǝrǝmwa, ŋen ŋanṯa ñagwalwaɽo đamǝđaṯa iđi đǝrǝmwa ṯa ratuđu al masiya, orn rënǝŋu rero ramatuđi ndǝ leđa laiyo lero latuđini.
46015016	ŋen ŋanṯa ndǝ leđa lero latuđini, al masiya gero gatuđini cum.
46015017	orn ndǝ al masiya gero gǝtuđini, đonaṯa eđalo đǝpiano, na ñagafo mǝldin eŋabǝɽa ŋǝŋen eŋalo ŋeicia.
46015018	na leđa ildi laiyo igal masiya lamǝndëđǝnu cum.
46015019	ndǝ iđamǝṯia iđi ikǝrǝŋ lǝgǝṯurṯiar ŋen igal masiya, lǝgaɽr ŋǝbaiyaŋǝno lǝgamiñaṯr leđa pređ.
46015020	orn đeṯam al masiya gatuđinu eŋǝɽaiñ nǝŋǝɽeṯe đǝrlde đananoŋ đǝleđa ildi laiyo.
46015021	ŋen ŋanṯa ŋen ŋarno ŋǝɽaiñ ŋeṯo egeđa gǝnǝŋ, nṯia cum đǝtwođa eŋǝɽaiñ đeṯo egeđa garto.
46015022	ŋen ŋarno leđa pređ lǝbaiya egađǝm, nṯia cum leđa pređ liđ aliđǝni lamǝṯia igal masiya.
46015023	ŋen pređ ŋeṯo igǝṯǝrria. ananoŋ al masiya igi gaɽo đǝrlde đananoŋ, orn leđa ildi lal masiya iliga lǝđoɽǝbǝđi đǝlëɽǝŋu,
46015024	orn đǝmǝndëđǝnia ndǝ gënǝŋu giđ aŋanaice rǝmwa ŋǝlǝŋe irri raɽo đaṯa, ndǝ gamǝndađo ŋǝlǝŋe pređ ɽetǝɽeteo na ŋabǝɽa pređ.
46015025	ŋen ŋanṯa đeṯam al masiya giđ aŋfeṯe eŋǝlǝŋ liga gamǝlu gǝbëɽi laŋge pređ ildi lǝgeama erǝmanǝŋ.
46015026	na waŋge igi gǝgeama, igi giđ aŋǝmǝndëđǝni gǝnḏurṯu alo fǝŋu ŋǝɽaiñ.
46015027	ŋen ŋanṯa rǝmwa rëɽu laŋge pređ eŋǝlǝŋe ŋal masiya erǝmanǝŋ rǝlëɽǝŋu. orn ndǝ ŋen ŋǝlwaɽǝnu ṯa laŋge lëɽǝnu eŋǝlǝŋe ŋǝlëɽǝŋu, ŋen ŋǝliŋinu ṯa fǝŋulu laŋge pređ illi rënǝŋu irri rëɽu laŋge pređ eŋǝlǝŋe ŋǝlëɽǝŋu.
46015028	na ndǝ laŋge pređ lëɽǝnu eŋǝlǝŋe ŋiđia gënǝŋu giđ aŋǝɽeṯe eŋǝlǝŋe ŋǝrǝmwa irri rëɽu laŋge pređ eŋǝlǝŋe ŋiđia, ṯa rǝmwa arǝfeṯe eŋen pređ na ŋen pređ aŋfeṯe iŋu.
46015029	ndǝ ŋen ŋero ŋafǝṯia, leđa ildi lananeinu mamuḏiya ŋen ŋanṯa leđa ilđi laiyo liđ aliđi ṯau? ŋen ŋanṯau lënǝŋulu lananeini mamuḏiya ŋen ŋanṯa leđa ildi laiyo ndǝ laber latuđini?
46015030	na cum nanda ñagǝbenṯia eŋen ŋubwa ëđǝñin pređ eđa?
46015031	igǝbenṯia eŋǝɽaiñ ñoman pređ. igwalwaɽo ṯa ŋen iŋi ŋǝđeṯam đëminiađa đǝlëɽǝñi eñaŋ igal masiya yesu, elǝŋ igënđr.
46015032	ndǝ ñagëpǝđu đwalađa đeđǝñwa alo yafǝsus eŋen ŋǝleđa, fǝđaɽǝjaica đaŋga nđǝ leđa laiyo lero lǝtuđini? ŋgiṯǝndr alǝsr na alṯr ŋen ŋanṯa eṯeɽe lǝgabaiyar.
46015033	ñerṯe ñagǝbǝđǝni ŋađǝna. đaɽaŋa leđala leicia đëbǝđia ŋen ŋaŋǝra ŋeicia.
46015034	tođr eŋen ŋuđǝrwaṯo na ñerṯe ñagëbǝđia ŋen ŋeicia mǝldin, ŋen ŋanṯa leđa lǝmaṯan lero laberṯia đaliŋeṯa đǝrǝmwa. igwalwaɽo ṯia ŋen ŋanṯa ñirǝwano.
46015035	orn leđa lǝmaṯan lǝbaṯa, leđa laiyo latuđini ṯau? na aŋǝno isi lënǝŋulu leṯau yiđ aiyǝɽeṯe ṯau?
46015036	agero ŋaṯǝɽa, waŋge igi agǝwađa gaber gatođa eđamǝṯia illi ndǝ gaiyo.
46015037	na ŋǝlwa iŋi agǝwađǝlo, agero agǝwađa aŋǝno yakǝl isi yiđ aiyefeṯe, orn ŋǝlwa ŋǝmaṯan ŋǝpiano, aŋgaica ŋwana walla ŋǝlwa ŋomǝn tǝŋ.
46015038	orn rǝmwa ranaicǝlo aŋǝno, eŋen ŋǝlëɽǝŋu, ŋǝlwa pređ ŋerṯo aŋǝno ɽetǝɽeteo.
46015039	eđe pređ gerṯa yaɽ ento, orn eđe yǝleđa na eđe yomǝn tǝŋ yǝđwala na eđe yomǝn tǝŋ yǝlǝmme na eđe yomǝn tǝŋ yǝndǝfia.
46015040	na aŋǝno yëni iltuŋga pǝlelo, na aŋǝno yalo, orn ŋaɽrwa ŋaŋǝno yelo ŋarto, na ŋaɽrwa ŋaŋǝno yalo ŋarto.
46015041	ŋaɽrwa ŋëni ŋunto ŋëđǝñina, na ŋaɽrwa ŋomǝn tǝŋ ŋubwa, na ŋaɽrwa ŋomǝn tǝŋ ŋǝropa na ropa rafo ɽetǝɽeteo eŋaɽrwa.
46015042	na eum đatuđia đǝleđa laiyo đafo ṯia. aŋǝno yǝwëđǝnu necǝbǝre, orn yatuđini niyerṯe yǝcǝbǝre kwai kwai.
46015043	yǝwëđǝnu ŋaɽrwa ŋero, orn yatuđini yerṯo ŋaɽrwa. yǝwëđǝnu yëbia orn yatuđini yerṯo ŋabǝɽa.
46015044	aŋǝno yǝwëđǝnu yaɽ aŋǝno yalo, orn yatuđini yaɽ aŋǝno yusila. ndǝ aŋǝno yëni yalo, đeṯam aŋǝno yëni yusila cum.
46015045	nṯia cum ŋen ŋǝwërđǝnu ṯa, eđa gananoŋ, ađǝm, gafo gaɽ ufuđa gamǝṯo, ađǝm gǝnḏurṯu alo giđǝnu gaɽ usila igi gananaiđia đamǝṯia.
46015046	orn laŋge lusila gerṯa laɽnda, orn laŋge lalo, na laŋge lusila lafo nḏurṯu.
46015047	eđa gaɽnda geṯo alo, giđǝnu đuđađa, orn eđa gǝnḏurṯu geṯo elo.
46015048	leđa ilđi liđǝnu đuđađa larno eđa gakǝl giđǝnu đuđađa, na leđa lelo larno eđa igi geṯo elo.
46015049	ŋen ŋarno lǝgafr lǝgarnr eđa giđǝnu đuđađa, nṯia cum ligiđr alarneṯr eđa gelo.
46015050	orn igwalwaɽǝṯia ŋen iŋi lorldaiñ. eđe na ŋǝfǝni laber laɽǝwađaṯa larraṯa eŋǝlǝŋe ŋǝrǝmwa. na igi gaicǝbǝro gaber gaɽǝwađaṯa garraṯa ewaŋge igi gaber gaicǝbǝre.
46015051	nǝr. igandǝlwaɽǝṯia ŋamǝɽa. gerṯa lǝgǝbaiyar pređ, orn nëndr pređ lǝgiđr almǝlëđǝnr
46015052	iliga lǝtefr kaiñ iliga lǝđal đǝnḏurṯu alo. đal điđ ađare, na leđa ildi laiyo liđ altuđini, laber liđ alǝcǝbǝre kwai kwai, na lëndr lǝgiđr almǝlëđǝnr,
46015053	ŋen ŋanṯa đeṯam ŋen iŋi ŋǝđaicǝbǝre ŋiđ aŋëɽǝni ŋen nano ŋǝđero đaicǝbǝre. na ŋen iŋi ŋabaiya ŋiđ aŋëɽǝni ŋen nano ŋaber ŋabaiya.
46015054	orn ndǝ ŋen iŋi ŋǝđaicǝbǝre ŋëɽǝnu ŋen nano ŋǝđero đaicǝbǝre, na ndǝ ŋen iŋi ŋabaiya ŋëɽǝnu ŋen nano ŋaber ŋabaiya, ŋen ŋiđ aŋǝɽiñǝđeini iŋi ŋǝwërđǝnu ṯa, ŋǝɽaiñ ŋarnǝnu eđǝđama.
46015055	ya ŋǝɽaiñ, đǝwađa đuŋga đǝlaɽǝŋa? ya ŋǝɽaiñ, đǝđama đuŋga đǝlaɽǝŋa?
46015056	đǝwađa đǝŋǝɽaiñ, fǝŋu ŋen ŋeicia, na ŋabǝɽa ŋǝŋen ŋeicia fǝŋu ŋen ŋal ganun.
46015057	orn lǝgaŋǝrṯr rǝmwa nano irri randǝnanaicar đǝđama elǝŋga igëndr yesu masiya.
46015058	ŋen ŋafǝṯia lorldaiñ lubwamya, ɽeṯr ñagwonḏǝṯo, ñagaber ñagǝtësǝnia, laldëđǝnr alo jaica eŋǝmëɽria ŋelǝŋ rǝmwa, ŋen ŋanṯa ñagaliŋeṯo ṯa ŋǝmëɽria eŋalo egelǝŋ rǝmwa gerṯa ŋǝpiano.
46016001	điñǝđi ŋen ŋǝđǝmama gǝrus ŋen ŋanṯa leđa ɽrǝmwa igandonaṯa ñagëbǝđia ŋen ŋarno igwalwaɽǝṯu leđa lǝkanisa alo igalǝṯiya ṯa aliđi ṯia.
46016002	ñoman pređ eloman lǝnëiñua igusbua ŋgiṯr leđa pređ alëɽi laŋge alǝsoŋ, ṯalakaɽǝjaico laŋge ŋen ŋarno lënǝŋulu lamǝlo, ṯa ndǝ igeṯo đǝmama gǝrus ađerṯe.
46016003	ndǝ igarǝmaṯǝnde nano igiđ eđwaṯe leđa ildi ñagǝlwonaṯa nađamna ṯa alǝme laŋge ildi ñaganaiđǝlo ikanisa, ṯa aldeɽe alo yursalim.
46016004	ndǝ ŋen ŋafo ŋame ṯa igabǝla cum, ñagiđi ñaɽǝlda.
46016005	igiđ endeṯa nano ndǝ igamiño alo imakṯunia, ŋen ŋanṯa đeṯam igiđ yamiñe alo imakṯunia.
46016006	na aŋgaica lǝgiđr alɽaŋr tǝŋgalo, aŋgaica lǝgiđr alɽaŋr obǝđaiya, ṯa ñǝñamǝđaṯe eđađ alo isi igabǝṯau.
46016007	ŋen ŋanṯa igaber igwonaṯa igandǝnwana iliga lǝtefr orn igwonaṯa lǝgaɽaŋar liga lwalano, ndǝ elǝŋ rǝmwa rǝŋgiṯiñi.
46016008	orn igiđ eɽaŋe alo yafǝsus ŋen loman lamǝlu ildi lǝbernia al kamsin.
46016009	ŋen ŋanṯa ëuwǝr yëni igagiđǝnṯiñi ŋen ŋanṯa ŋǝmëɽria ŋǝrǝmwa ŋwaiña, na leđa lëni lwaiña lagiaiñi.
46016010	ndǝ ṯimǝđawus geṯo rǝmoṯr ŋen ṯa ñafeṯǝlda ŋǝđaiña aŋerṯe, ŋen ŋanṯa gënǝŋu gëbǝđia ŋǝmëɽria ŋelǝŋ rǝmwa ŋarno igëbǝđia.
46016011	ñerṯe ñaŋgiṯi eđa gǝnǝŋ gǝmaneđa. orn đwaṯǝmar nëiñua đaŋǝrađa nano eđalo, ṯa aŋǝñeṯa nano, ŋen ŋanṯa ñagamaṯurṯia lorldaiñala.
46016012	na ŋen ŋoraiñ abullus igeɽǝđǝma kaiñ ṯa aŋǝndeṯa nano lorldaiñala. orn gero gameđǝño ṯa geṯǝnđe nano điñǝđi, orn giđ aŋela ndǝ liga lafo.
46016013	apr sǝndua, ñaɽaŋe ñagwonḏǝṯo đonaṯađa. iđǝnr ñagarrwa, ñiđǝni ñagwonḏǝṯo.
46016014	ŋgiṯr ŋen pređ eŋalo aŋiđǝni đubwiđiađa.
46016015	igandeɽǝđia lorldaiñ. ñagaliŋeṯo leđa legeɽa lisṯǝfanus, ṯa lënǝŋulu laɽo đǝrlde đananoŋ đalo yakaiya, na lanaiđo ntam enen ṯa alǝđuɽǝđǝnṯi leđa ɽrǝmwa.
46016016	ñaŋ curn, ëɽr ntam enalo pǝlalo eleđa ildi lǝɽnda larno ildi na eleđa pređ ildi ñagǝldiđialda ŋǝmëɽria, na ildi lëbǝđia ŋǝmëɽria kaiñ.
46016017	orn igaŋǝra nano ŋen ŋanṯa isṯǝfanus na farṯunaṯus na akaikus leṯǝñi nano, ŋen ŋanṯa lënǝŋulu lunḏǝjaico đǝfia pwa eđalo.
46016018	lënǝŋulu latuđu usila gǝlëɽǝñi na nusila enalo. ŋen ŋafǝṯia lǝŋeṯr leđa larno ṯia.
46016019	leđa lǝkanisa đalo yasiya leɽǝđǝnde. akila na briska na kanisa iđi đǝrarraiđia egeɽa egen leɽǝđǝnde egelǝŋ yesu.
46016020	lorldaiñ pređ leɽǝđǝnee. ekeɽǝđǝđr đǝkëndǝđiađano đatǝɽe.
46016021	fiñi bulus igeɽǝđǝnde đaŋđa đǝlëɽǝñi.
46016022	ndǝ eđa gǝnǝŋ gero gubwa elǝŋga yesu, ŋgiṯǝmar aŋǝbuŋǝni. elǝŋ yesu igëndr, elaŋ.
46016023	igǝbeɽǝđia ṯa đǝnaica mǝɽǝmǝɽeñ đelǝŋ yesu ñafeṯǝlda.
46016024	na đubwiđia đǝlëɽǝñi ñagafǝlda pređ igal masiya yesu.
47001001	fiñi bulus ñiŋgi igaɽo đǝđweinia đal masiya yesu eŋen iŋi rǝmwa ronaṯa, na oraiñ ṯimǝđawus. ñageɽǝđo leđa lǝkamsa đǝrǝmwa alo ikǝrunđus na leđa pređ ltǝɽe ɽrǝmwa alo yakaiya.
47001002	ñagǝbeɽǝđia ṯa rǝmwa, papa igëndr na elǝŋ yesu masiya alǝndǝnaice đǝbuŋṯia đusila na đëuṯaralo.
47001003	ñagǝbeɽǝđia ṯa rǝmwa na đaṯa relǝŋ igëndr yesu masiya arǝbuŋǝnṯi, irri ragagiaṯa leđa ŋabaiya nano na irri raɽo rǝmwa irri rananaiđia đǝbǝɽiano.
47001004	rënǝŋu randǝbǝɽia nano eŋen pređ ŋubwa ñaganeinia nṯia nanda ñagaɽǝwađaṯa ñagǝbǝɽia leđa nano ildi laneini ŋen ŋubwa đǝbǝɽiađa nano iđi rënǝŋu randeyǝbǝɽia nano.
47001005	ŋen ŋanṯa, garno ŋen ŋubwa iŋi al masiya gananeinu ŋabakǝɽǝjeini inëndr, nṯia cum đǝbǝɽia nano iđi ñaganeini al masiyaga đǝbakǝɽǝjeini.
47001006	ndǝ nanda ñagananeinu ŋen ŋubwa fǝŋen ŋanṯa đǝbǝɽia nano eđalo na đëbǝria eđalo. ndǝ nanda ñagabǝɽinia nano fǝŋen ŋanṯa đǝbǝɽia nano iđi ñaŋ ñagerṯo eđaɽiñaṯa eđalo eŋen ŋubwa ŋeicia iŋi ñagananeinia, na ŋen iŋi ŋubwa ŋeicia ŋaɽo ŋunto ŋenŋa ŋubwa ŋeicia iŋi nanda ñagananeinia.
47001007	ŋen eŋalo iŋi nanda ñagauṯurṯia ŋen ŋanṯa ñaŋ ŋiđǝnu ŋwonḏǝṯo, ŋen ŋanṯa nanda ñagaliŋeṯo ṯa ŋen ŋarno ñaŋ ñagënṯu eđǝɽǝbǝđia eŋen ŋubwa ŋeicia iŋi nanda ñagananeinia, nṯia cum ñaŋ ñagiđi ñënṯi eđǝɽǝbǝđia eŋen ŋǝđǝbǝɽiano eđaiñ.
47001008	ŋen ŋanṯa, lorldaiñ, nanda ñagaber ñagwonaṯa ṯa ñaŋ ñagaijǝba ŋen ŋubwa ŋeicia ñaganeinu alo yasiya ŋen ŋanṯa ñagafo ñagarldađemu alo kaiñ enare. ŋabǝɽa eŋaiñ ŋafo ŋamǝndëđǝnu iŋi ñagaiyaɽiñaṯa ŋen na ñagaṯa ṯa aŋgaica đamǝṯia eđaiñ đamǝndëđǝnia.
47001009	đeṯam ñagaṯa ṯa ñaganeinu ŋen ṯa ñaiye, ṯa ñerṯe ñagaṯurwa eŋabǝɽa eŋaiñ, orn eŋabǝɽa ŋǝrǝmwa irri ratuđi leđa eŋǝɽaiñ.
47001010	rënǝŋu rëbǝrǝnde eŋǝɽaiñ ŋinia na rënǝŋu riđ arǝndëbǝri tǝŋ. nanda ñagëɽu ŋen iŋu iŋi ñagauṯurṯia, ṯa rënǝŋu riđ arǝndëbǝri mǝldin,
47001011	ndǝ ñaŋ ñagǝndamǝđaṯa ndǝ ñagabekeɽǝđia rǝmwa ŋen ŋanṯa nanda, nṯia leđa lwaiña liđ alǝŋërṯi rǝmwa nano ŋen ŋanṯa nanda eŋen ŋǝđǝbuŋṯia đǝrǝmwa irri rënǝŋu rǝndǝnanaicia ŋen ŋanṯa leđa lwaiña lekeɽǝđo ṯia.
47001012	orn fǝđëminia iđi eđaiñ, na nara enaiñ ini nwaɽwata đeṯam naɽo đamǝđaṯa cum, ṯa ñagiđu ŋǝmëɽria ŋenŋa ŋatǝɽe na ŋuđǝrwaṯo rǝmwa nëiñua, na leđa nëiñua lalo, na đeṯam ñaŋ nëiñua, gerṯa ŋenŋa ŋǝđaliŋeṯa ŋen nǝsi đalo orn đǝnaicađa mǝɽǝmǝɽeñ đǝrǝmwa.
47001013	ŋen ŋanṯa nanda ñagǝndǝwërđǝṯia ŋen ikǝrǝŋ iŋi ñaŋ ñagaɽǝwađaṯa ñagauɽwata na ñagaliŋeṯo. igwonaṯa ṯa ñaŋ ñaliŋeṯe ŋen iŋi pređ,
47001014	garno ñagafo ñagaliŋeṯo ŋen ŋǝmaṯan ŋǝlëɽǝñi. nanda ñagwonaṯa ṯa ñaŋ ñaliŋeṯe ṯa ñaɽǝwađaṯe ñagëminia inanda, ŋen ŋarno nanda ñagaɽǝwađaṯa ñagëminia eñaŋ iloman lelǝŋ yesu.
47001015	fǝŋen ŋanṯa igafo igerṯo đëɽǝni đǝñano iđi, ṯa igëɽu ŋen ṯa igeṯǝnde nano, ṯa ñamǝđeini ñoman ñiɽijan.
47001016	na ṯa igiđi endaumiñe ndǝ igabǝṯa alo imakṯunia, na ndǝ igamiña alo imakṯunia ṯa igiđi enđoɽǝbaṯe nano, na ṯa ñaŋ ñagiđi ñaiñǝđwaṯe eđađ iđi đabǝṯa alo yuḏiya.
47001017	ndǝ igëɽu ŋen iŋi igëɽu mǝɽǝmǝɽeñ? walla igëbǝɽi ŋen ŋǝlëɽǝñi eŋen ŋaŋǝno ṯa yaṯa, a bipi ndǝ ŋen ŋero?
47001018	ŋen ŋarno rǝmwa raɽo đeṯam nṯia cum đërrǝŋaiđia đǝŋen eđaiñ eñaŋ đero đaɽo a, ndǝ ŋen ŋero.
47001019	iđia gǝrǝmwa, yesu masiya, igi silǝwanus na ṯimǝđawus na ñi ñagërrǝŋaicǝnde ŋen ŋǝlëɽǝŋu, gerṯa gënǝŋu gaɽo a na ndo. orn iŋu ŋen ŋaɽo a jaica.
47001020	ŋen ŋanṯa ŋen pređ iŋi rǝmwa rëɽu ŋaɽo a jaica jaica ŋuga. nṯia ndǝ lǝgǝbaṯar amin ŋuga lǝgananaiciar rǝmwa ŋaɽrwa.
47001021	orn fǝrǝmwa irri randonḏeiciar ñaŋǝlda igal masiya na rënǝŋu rëɽǝnde eŋǝmëɽria,
47001022	na rëɽǝnde ŋwëɽiña nano ŋǝlëɽǝŋu na ranaicǝnde usila gǝlëɽǝŋu gatǝɽe enar enaiñ na ŋen iŋi ŋaɽo ŋǝmaṯan ananoŋ ŋǝlaŋge pređ rënǝŋu riđ arǝnđǝnaice.
47001023	orn igwundǝđia rǝmwa ṯa rënǝŋu arǝɽeṯe đamǝđaṯa eŋen iŋi ŋafo igusila gǝlëɽǝñi, ṯa igero igeṯo alo ikǝrunđus tǝŋ ṯa yǝndëbǝri eŋen ŋubwa ŋinia.
47001024	gerṯa ṯa nanda ñagwonaṯa ṯa ñageicuɽǝđicia đonaṯa elo eđalo, orn lǝgëbǝđiar ŋǝmëɽria ldǝɽo ṯa nanda ñandamǝđaṯe ñaŋǝreṯe nano, ŋen ŋanṯa ñagaɽaŋa ñagwonḏǝṯo eđonaṯa eđalo.
47002001	ŋen ŋanṯa igaṯuru eŋen egare gǝlëɽǝñi ṯa igaber igiđi endeṯa nano tǝŋ đwanađa?
47002002	ndǝ igëndiđia ñagwana, esandildi liđ aliñiđi igaŋǝra nano illi leđa ildi igiđǝlo lwana.
47002003	fǝŋen iŋi igawërđǝṯǝnde ṯa ndǝ igǝndeṯa nano yerṯe igǝbǝđǝni igwana leđala ildi ŋen đeṯam ṯa lënǝŋulu liñiđi igaŋǝra nano, ŋen ŋanṯa igëɽǝnu đǝñano eñaŋ pređ ṯa đaŋǝra nano đǝlëɽǝñi đaɽǝwađaṯa đǝndiđia ñagaŋǝra nano.
47002004	ŋen ŋanṯa igawërđǝṯǝnde đwanađa kaiñ na đuđa đaiñsano na ŋwalŋa ŋwaiña, gerṯa ṯa ñaŋ ñwane orn ṯa ñaliŋeṯe ṯa đubwa đǝlëɽǝñi eñaŋ đunḏǝjeinu nḏamiñaṯe ndëuwǝr.
47002005	orn ndǝ eđa gǝnǝŋ giđu eđa gwomǝn gwana, gerṯa fiñi ikǝrǝŋ orn fǝñaŋ ñaŋgi gënǝŋu giđǝnde ñagwana aten. igǝbaṯa ṯa ñagiđǝnu ñagwana aten ṯa igaber igukuɽǝbǝđia eŋen.
47002006	đakǝme iđi đaneinu leđala lwaiña eñaŋ đaɽo đwaiña egeđa garnǝŋu.
47002007	nṯia ŋen đeṯam ṯa ñamaŋgǝđeici ŋen ŋǝlëɽǝŋu ŋeicia na ṯa ñamabǝɽi nano ṯa gënǝŋu aŋerṯe gađamǝni đwanađa đǝlëɽǝŋu kaiñ.
47002008	nṯia igǝndeɽǝđia kaiñ ṯa ñamërrǝŋaicia tǝŋ ṯa ñagubwamaiya.
47002009	fǝŋen iŋi igawërđǝṯǝnde ṯa indǝnḏeici na ṯa eseici ndǝ ñagǝnna ŋen pređ ŋǝlëɽǝñi.
47002010	igënǝñi cum igaŋgǝđeicu eđa igi ŋen ŋeicia igi ñagaŋgǝđeicǝma ŋen ŋeicia. ŋen igaŋgǝđeicu, ndǝ igaŋgǝđeicu ŋen ŋǝnǝŋ, igiđu ṯia al masiya nëiñua ŋen ŋanṯa ñaŋ,
47002011	ṯa seṯan aiyerṯe yandǝđamar. ŋen ŋanṯa lǝgaliŋeṯr ŋen ŋǝseṯan.
47002012	ndǝ igabǝɽo alo iṯruwas ṯa yërrǝŋaiđi ŋen ŋaŋǝra ŋal masiya, igafo igerṯo liga ṯa igëbiṯiau elǝŋ yesu ŋǝmëɽria,
47002013	orn igafo igero đǝmiñǝniano igusila gǝlëɽǝñi, ŋen ŋanṯa igero igǝfiđia oraiñ ṯiṯus alo yakǝl. nṯia igamiño alo yakǝl na igabǝṯa alo imakṯunia.
47002014	orn igaŋërṯia rǝmwa nano irri rǝndǝmǝndeiṯia nëiñua ŋen ŋarno ñagađamǝnu ñagëndǝnu igal masiya, na rënǝŋu rarrapa alo ufuđa gaiñǝla gǝđaliŋeṯa đǝlëɽǝŋu nandaga alo pređ.
47002015	đeṯam nanda ñagaɽ ufuđa gaiñǝla gal masiya irǝmwa ŋen ŋanṯa leđa ildi lëbǝrni na cum ildi lamǝndëđǝni.
47002016	ñagaɽ ufuđa gǝŋǝɽaiñ igi gamama ŋǝɽaiñ eleđa ilđi lamǝndëđǝni na ñagaɽ ufuđa gǝđamǝṯia igi gamama đamǝṯia eleđa ildi lëbǝrni. esegi gaɽǝwađaṯa gëbǝđia ŋǝmëɽria iŋi?
47002017	ŋen ŋanṯa ñagaber ñagaɽo leđa ildi labakaldaica lǝbǝliđa ŋen ŋǝrǝmwa, garno leđa lwaiña ilđi lëbǝđia ṯia. orn garno leđa ildi lerṯo ŋen ŋuđǝrwaṯo, na garno leđa ildi rǝmwa rađwaṯǝlo, na rǝmwa nëiñua, ñagwaɽwata igal masiya.
47003001	nanda ñagwonaṯa ñagǝndërrǝŋaicia ntam enaiñ tǝŋ? ŋen đeṯam ṯa ñagerṯo nađam ini nǝndërrǝŋaicia ntam enaiñ garno leđa lǝmaṯan? walla nađam eñaŋ ini nǝbërrǝŋaicia leđa lomǝn ntam enaiñ?
47003002	ñaganǝñaŋ ñagaɽo ađam egaiñ, igi gǝwërđǝnu enare enaiñ igi leđa pređ laliŋeṯo na lwaɽwatau,
47003003	ñaŋ ñagërrǝŋeiđǝnu ṯa ñagaɽo ađam gal masiya igi giđǝnu ŋǝmëɽriaŋa iŋi nanda ñagiđu. ađam igi gero gǝwërđǝni galǝmya orn gǝwërđǝnu usilaga gǝrǝmwa irri ramǝṯo, gerṯa gǝnǝlwandra orn fenare nǝleđa.
47003004	fǝđëɽǝni đǝñano iđi igerṯo al masiyaga rǝmwa nëiñua.
47003005	ñagananda ñagaber ñagaɽǝwađaṯa ñagǝbaṯa ṯa wagǝnǝŋ geṯo inanda. đaɽǝwađaṯa iđi ñagerṯo đeṯo irǝmwa.
47003006	rënǝŋu riđǝnde ṯa nanda ñagaɽǝwađaṯa ñagëmiṯia ŋǝmëɽria ŋope iđërrǝŋaiđia đǝđǝrreiđia ŋen đǝmaijǝn iđi đero đǝwërđǝnu orn iđi đusila. đǝrreiđia iđi đǝwërđǝnu đǝɽiñǝđia, orn usila gatǝɽe gananaiđia đamǝṯia.
47003007	ŋen iŋi ŋǝmama ŋǝɽaiñ, iŋi ŋǝwërđǝnu nǝlwandra ŋafo ŋaneinu ŋaɽrwaŋa ŋwaiña, ṯa leđa lisrayil lero laɽǝwađaṯa lwondaṯa isiano imusa ŋen ŋanṯa ŋaɽrwa. ŋaɽrwa iŋi ŋamǝndëđǝni.
47003008	ndǝ ŋen ŋafǝṯia ŋen iŋi usila gamama gaber giđ aŋfeṯe ŋaɽrwaŋa ŋwaiña kaiñ ŋamiñaṯo orǝba gakǝl?
47003009	ŋen ŋanṯa ndǝ ŋen iŋi ŋǝmama đakǝme ŋafo ŋerṯo ŋaɽrwa, đeṯam ŋen iŋi ŋǝmama đuđǝrwaṯa eŋen rǝmwa nëiñua ŋiđ aŋerṯe ŋaɽrwa ŋwaiña ŋamiñaṯo orǝba gakǝl.
47003010	ŋen ŋanṯa ŋaɽrwa iŋi ŋwaiña kaiñ, đeṯam ŋen iŋi ŋafo ŋerṯo ŋaɽrwa ananoŋ ŋero ŋaɽrwa điñǝđi.
47003011	ŋen ŋanṯa ndǝ ŋen iŋi ŋǝbaiyǝṯia ŋaneinu ŋaɽrwaŋa ŋen đeṯam ŋamiñaṯo orǝba igi ṯa ŋen iŋi ŋaber ŋamǝndëđǝni ŋiđ aŋerṯe ŋaɽrwa ŋwaiña kaiñ ŋamiñaṯo orǝba gakǝl.
47003012	nṯia, ŋen ŋanṯa igǝbendia ŋen iŋi igauṯurṯia, igwaɽwata đonḏǝṯađa kaiñ,
47003013	gerṯa ŋen ŋarno musa gwaɽwato, gënǝŋu igi gëɽǝnu erena isiano, ṯa leđa lisrayil alerṯe lǝseicia đamǝndëđǝnia đǝŋaɽrwa iŋi ŋamǝndëdǝni.
47003014	orn ŋaṯǝɽa eŋen ŋafo ŋiđǝnu ŋǝrǝmiṯu ŋen ŋanṯa erena igi gero gaŋgeinu mǝldin diñǝđi ndǝ lënǝŋulu lwaɽwata eđǝrreiđia ŋen đǝpǝnde. erena gamǝlu gaŋgeinia ŋen ŋanṯa gaɽǝwađaṯa gaŋgeinia ndǝ eđa gafo igal masiya ikǝrǝŋ.
47003015	orn mǝldin điñǝđi ndǝ lënǝŋulu lwaɽwata eŋen ŋǝmusa erena gëɽǝnu eŋaṯǝɽa eŋen,
47003016	orn ndǝ eđa gǝnǝŋ gaređeiṯia elǝŋ, erena giđ aŋgeini.
47003017	elǝŋ gaɽo usila gatǝɽe na alo isi usila gelǝŋ yesu gafiau, đëkǝnđia đerau.
47003018	na nëndr pređ lëŋgr isiano isëndr yero yatërni, lëŋgr lǝgǝseiciar ŋaɽrwa ŋelǝŋ yesu lǝgǝmërniar, ṯa almarneṯr, eŋaɽrwa iŋi ŋabakaɽǝjeini inëndr, ŋen ŋanṯa ŋaɽrwa ŋeṯo egelǝŋ, gënǝŋu igi gaɽ usila gatǝɽe.
47004001	ŋen ŋafǝṯia, ŋen ŋanṯa nanda ñagabërrǝŋaiđia ŋen iŋi ŋen ŋanṯa rǝmwa ragiaṯǝndeŋǝbaiya nano ŋǝlëɽǝŋu. ñagaber ñagofǝđiano.
47004002	orn nanda ñaganeđo rađ irri rerṯo ŋamǝɽano na irri rerṯo đaneđano. nanda ñagero ñagaɽia lađǝna, na ñagaber ñagamǝlëđia ŋen ŋǝrǝmwa, orn ñagërrǝŋeiđǝnu enare ini nwaɽwata đeṯam nǝleđa ŋenŋa ŋǝđeṯam iŋi ñagabërrǝŋaiđia rǝmwa nëiñua.
47004003	ndǝ ŋen ŋǝyesu ŋalǝbijǝnu iŋi ñagabërrǝŋaiđia, ŋënǝŋu ŋalǝbijǝnu eleđa ildi lamǝndëđǝnia ikǝrǝŋ.
47004004	elǝŋ galo isi yiđu ŋaṯǝɽa eŋen ŋǝrǝmiṯu, lënǝŋulu ildi lero lǝbendia ŋen ŋǝrǝmwa, ṯa alerṯe lǝseicia arrerre gǝŋen ŋaŋǝra iŋi ŋerṯo ŋaɽrwa ŋal masiya, gënǝŋu igi garno rǝmwa đurri.
47004005	nanda ñagaber ñagabërrǝŋaiđia ŋen eŋaiñ bǝɽan orn ñagabërrǝŋaiđia ŋen ŋal masiya yesu ṯa gënǝŋu gaɽ elǝŋ rǝmwa, na ṯa nanda ñagaɽo lǝbai eldalo ŋen ŋanṯa yesu.
47004006	ŋen ŋanṯa fǝrǝmwa irri raṯa ṯa, ŋgiṯr arrerre aŋǝwađialo iŋǝrǝm, irri rënǝŋu rawađia enare enaiñ ṯa arǝndǝnaice arrerre gǝđaliŋeṯa đǝŋaɽrwa ŋǝrǝmwa iŋi ŋǝseicǝni isiano yal masiya.
47004007	orn nanda ñagerṯo ŋen iŋi ŋaŋǝra kaiñ ŋafo iɽia liđǝnu ŋaicaŋa ṯa ŋen aŋërrǝŋeiđǝni ṯa ŋabǝɽa ŋǝlëɽǝŋu iŋi ŋamiñaṯo lorǝba pređ, ŋënǝŋu ŋǝrǝmwa na gerṯa eŋaiñ.
47004008	nanda ñagakëđinṯu orn ñagero ñagǝbendǝni. nanda ñagǝtësǝni enare orn ñagero ñagađamǝni kwai kwai.
47004009	ñaganeinu ŋen ŋubwa ŋeicia orn rǝmwa raber rǝndǝŋgiṯia kwai kwai. ñagabuɽǝnu nǝñiɽi orn gerṯa ñagaṯǝbaṯa ŋǝma ŋǝŋuriđ.
47004010	ñagarrapa đaiya đǝyesu egaŋǝno esaiñ, ṯa đamǝṯia đǝyesu ađerrǝŋeiđǝni ŋope egaŋǝno esaiñ.
47004011	ŋen ŋanṯa liga ñagamǝṯia ñagananeima eŋǝɽaiñ ŋen ŋanṯa yesu, ṯa đamǝṯia cum đǝyesu ađërrǝŋeiđǝni egaŋǝno esaiñ.
47004012	nṯia ŋǝɽaiñ ŋëbǝđia ŋǝmëɽria enanda orn đamǝṯia đëbǝđia ŋǝmëɽria eñaŋ.
47004013	ŋen ŋanṯa nanda ñagerṯo usila gǝđonaṯa igi laɽo lunto usilaga gǝđonaṯa geđa igi gaṯa egađam gǝrǝmwa ṯa, igëndu ŋen nṯia igwaɽwata, nṯia eum nanda ñagëndu ŋen nṯia ñagwaɽwata,
47004014	ŋen ŋanṯa ñagaliŋeṯo ṯa rënǝŋu irri ratuđu elǝŋ yesu eŋǝɽaiñ, rënǝŋu riđ arǝndǝtuđi cum na riđ arǝndǝmeinr nano.
47004015	ŋen pređ ŋafo ŋen ŋanṯa ñaŋ, ṯa đanaica mǝɽǝmǝɽeñ đǝlëɽǝŋu iđi đǝbakaɽǝjeini eleđa lwaiña điđ ađakaɽǝjaice đaŋërṯia rǝmwa nano, nṯia ŋaɽrwa ŋabakaɽǝjeini iŋi leđa lananaicia rǝmwa.
47004016	nṯia ñagaber ñagofǝđiano. aŋǝno esaiñ isi ndëuwǝr yamǝndëđǝnia, orn usila egaiñ egwaŋǝno giđǝni gǝmaijǝn ñoman pređ.
47004017	ŋen ŋanṯa ŋen ŋubwa ñagananeini ŋëbia na ŋafo iliga lobǝlano ŋëbǝđia ŋen ŋanṯa nanda ŋaɽrwa ŋwaiña kaiñ iŋi ŋǝbakaɽǝjeini ŋamiñaṯo lorǝba pređ na ŋiđ aŋfeṯe bǝɽǝbǝte,
47004018	ŋen ŋanṯa nanda ñagaber ñagǝseieia laŋge ildi leđa laɽǝwađaṯa laldǝseicia, orn ñagaseicia laŋge ildi leđa laber laɽǝwađaṯa laldǝseicia. ŋen ŋanṯa laŋge ildi leđa laɽǝwađaṯa laldǝseicia lënǝŋulu liđ alfeṯe iliga lobǝlano, orn laŋge ildi leđa laber laɽǝwađaṯa lalđǝseicia lënǝŋulu liđ alfeṯe bǝɽǝbǝte.
47005001	ŋen ŋanṯa nanda ñagaliŋeṯo ṯa ndǝ eɽa igi galo igi ñagafau aŋǝɽeṯe gamǝndëđǝnu ñagerṯo eɽa elo igi ñaganeini irǝmwa. feɽa igi gerṯa giđǝnu raŋra rǝleđa na igi giđ aŋfeṯe bǝɽǝbǝte.
47005002	nanda ñagwađwađa ufuđano egaŋǝno isi ŋen ŋanṯa ñagwonaṯa ṯa ñagabëɽǝni aŋǝnoiya esaiñ yelo, ŋen ŋarno erena,
47005003	na ndǝ ñagëɽǝnu nano, nanda ñagaber ñagiđi ñafiđǝni mǝɽǝmǝɽeñ ndrena nerǝnde nano.
47005004	ŋen ŋanṯa nanda ñaŋgi ñagafia egaŋǝno yalo ñagwađwađa ufuđano ŋen ŋanṯa ŋen iŋi ŋinia. nanda ñagaber ñagwonaṯa ñagaŋgeinia nano aŋǝno esaiñ yalo, orn ñagwonaṯa ṯa ñagǝbëđǝreiđia aŋǝno nano isi yelo, ṯa aŋǝno esaiñ isi yamǝndëđǝni aiyarne iđamǝṯia.
47005005	fǝrǝmwa rënǝŋu irri riđǝnde ñagađuɽeinu ŋen ŋanṯa đamǝlëđia iđi, na rënǝŋu ranaicǝnde usila gatǝɽe enar enaiñ na ŋen iŋi ŋaɽo ŋǝmaṯan ananoŋ ŋǝlaŋge pređ rënǝŋu riđ arǝndǝnaice.
47005006	ŋen ŋafǝṯia nanda ñagaŋǝra nano jaica jaica na ñagǝbëɽǝnia đǝñano orn nanda ñagaliŋeṯo ṯa ŋen ñagafia egaŋǝno ñagaber ñagafia elǝŋga yesu đurri.
47005007	ŋen ŋanṯa nanda ñagafia ŋenŋa iŋi ñagëndu, na gerṯa ŋenŋa iŋi ñagaseicia.
47005008	nanda ñagaŋǝra nano, orn gǝbanṯa nanda ñagamiñǝnu egaŋǝno esaiñ na ñagafia elǝŋga yesu, ŋen iŋi ŋaŋǝra kaiñ ŋamiñaṯo ŋen ṯa ñagafia egaŋǝno.
47005009	nṯia ndǝ ñagëni egaŋǝno walla ñagero egaŋǝno, ñagëbǝđia ŋǝmëɽria ṯa rǝmwa arǝndaŋǝnṯi.
47005010	ŋen ŋanṯa ŋen đeṯam ṯa nëndr pređ lǝgiđr aleṯar al kursi nano iđakǝme yal masiya, ṯa leđa pređ alneini đapǝɽa eđen ŋen ŋanṯa laŋge lënǝŋulu liđu egaŋǝno, nđǝ laŋǝra walla leicia.
47005011	nṯia nanda ñagaburgwadaicia leđa eŋen ŋen ŋanṯa ñagaliŋeṯo ŋǝđaiña elǝŋ rǝmwa nëiñua. rǝmwa raliŋeṯo ŋen eŋaiñ na ñagëndu ŋen ṯa ŋen eŋaiñ ŋǝlǝŋinu enare enalo cum ini naɽwata đeṯam.
47005012	nanda ñagaber ñagǝbërrǝŋeini bǝɽan eñaŋ tǝŋ. orn ñagandǝnaicia liga ṯa ñagaɽǝwađatau ñagëminia eŋen eŋaiñ, ṯa ñerṯe ŋen ṯa ñagaɽǝwađaṯa ñaguɽǝbiṯia leđa eŋen ildi lëminia eŋen ŋaŋǝno yǝleđa na gerṯa eŋen ŋǝnare.
47005013	ŋen ŋanṯa ndǝ nanda ñagaɽo nëɽi fǝŋen ŋanṯa rǝmwa, orn ndǝ ñagero ñagaɽo nëɽi fǝŋen ŋanṯa ñaŋ.
47005014	ŋen ŋanta đubwa đal masiya đǝndǝkëndia, ŋen ŋanṯa nanda ñagaliŋeṯo ṯa ndǝ eđa gǝnǝŋ gaiyo ŋen ŋanṯa leđa pređ, đeṯam leđa pređ laiyo,
47005015	na al masiya gaiyo ŋen ŋanṯa leđa pređ, ṯa leđa ildi lamǝṯia alerṯe lamǝṯia mǝldin ŋen ŋanṯa ntam enen orn ŋen ŋanṯa ŋu igi gaiyǝṯǝlo nǝŋǝtuđini.
47005016	nṯia điñǝđi nḏurṯu igaber igaliŋeṯo leđa eŋen ŋaŋǝno. ananoŋ igaliŋeṯo yesu eŋen ŋaŋǝno, orn igaber igëbǝđia ṯia mǝldin.
47005017	ndǝ eđa gǝnǝŋ gafo igal masiya gënǝŋu giđǝnu gǝmaijǝn. ŋen pređ ŋǝbǝtǝŋǝɽan ŋamǝndëđǝnu na ŋen pređ ŋaɽo ŋǝmaijǝn.
47005018	ŋen iŋi pređ ŋeṯo irǝmwa ŋen ŋanṯa rënǝŋu ruɽǝbeinǝndr nano na rǝnaicǝnde ŋen ṯa nanda ñamokoɽǝbaice leđa nano.
47005019	rǝmwa rero rǝbëɽi ŋen ŋeicia ŋǝleđa ŋǝlagea orn rënǝŋu rafo rukuɽǝbeini alo nano yesu al masiyaga na rënǝŋu ranaicǝnde ŋen ṯa ñamokoɽǝbaice leđa nano.
47005020	nṯia nanđa ñagaɽo al kufr yal masiya ŋen ŋanṯa rǝmwa rǝndeɽǝđia nandaga. nanda ñagandeɽǝđia kaiñ ŋen ŋanṯa al masiya ṯa ñoɽǝbaṯe rǝmwa nano.
47005021	rǝmwa riđu yesu, igi gaijǝba ŋen ŋeicia kwai kwai, ṯa gënǝŋu gaɽo ŋen ŋeicia ŋen ŋanṯa nëndr, ṯa nëndr aliđǝndr lǝguđǝrwaṯar eŋen iŋu rǝmwa nëiñua.
47006001	nanda ñaŋgi ñagëbǝđia ŋǝmëɽria rǝmwara, nanda ñaga-ndëɽǝđia cum ṯa ñaŋ ñerṯe ñagabaŋǝnṯi đǝnaica mǝɽǝmǝɽeñ đǝrǝmwa ŋenŋa ŋǝpiano,
47006002	ŋen ŋanṯa rǝmwa rǝbaṯa ṯa, iganaṯǝnde iliga ildi igaŋǝnṯu, na igamǝđaṯǝnde iloman lǝđëbǝrnia. điñǝđi fǝliga ildi rënǝŋu raŋǝnṯu, điñǝđi fǝloman lǝđëbǝrnia.
47006003	ñagaber ñagwonaṯa ṯa ñagëndǝgiri eđa gǝnǝŋ ṯa đërrǝŋaiđia đǝŋen eđaiñ ađerṯe đǝfiđǝni mǝnnano.
47006004	orn ŋenŋa pređ ñagërrǝŋeiđǝnu ṯa nanda ñagaɽo leđa ildi lëbiṯia rǝmwa ŋǝmëɽria, đaɽiñaṯađa ŋen eđaiñ, eŋen ŋubwa na eŋen ŋinia na eŋen ŋabɽwaŋǝno,
47006005	na ndǝ ñagëpǝnu ltuala, na ndǝ ñagëndǝnu isijǝn, na ndǝ leđa latođo lageande, iŋǝmëɽria kaiñ eŋaiñ, na ndǝ ñagero ŋuriđ ulǝŋgǝlǝŋ, na ndǝ ñagero ŋǝsa.
47006006	na cum nanda ñagërrǝŋeiđǝnu ṯa đeṯam ñagëbiṯia rǝmwa ŋǝmëɽria ŋenŋa eŋaiñ iŋi ŋatǝɽe, na đaliŋeṯađa eđaiñ na đwalađa arano eđaiñ, na đaliŋeṯađa ŋǝbaiya eđaiñ, na usilaga gatǝɽe, na đubwađa eđaiñ iđi đatǝɽe,
47006007	na đërrǝŋaiđiađa đǝŋen ŋǝđeṯam, na ŋabǝɽaŋa ŋǝrǝmwa. nanda ñagëbǝđia ŋǝmëɽria ŋǝrǝmwa laŋgela lǝđǝɽiñǝđia lǝŋen ŋuđǝrwaṯo ildi lafo eđaŋ đǝŋaicǝba na eđaŋ đǝŋabur,
47006008	ndǝ ñaganeinia đamia, na ndǝ ñaganeinia đeicia, na ndǝ leđa lwaɽwata ŋen ŋǝndagea mǝɽǝmǝɽeñ walla ndǝ leđa lwaɽwata ŋen ŋaŋǝra eŋen eŋaiñ. leđa lǝbaṯa ṯa nanda ñagaɽo ladǝna, orn ñagaɽo đeṯam.
47006009	leđa lǝbaṯa ṯa laijǝbande orn nanda ñagǝlǝŋinu kaiñ. lënǝŋulu lǝbaṯa ṯa nanda ñagabaiya orn ñagamǝṯia mǝldin. ñagafo ñaganemu đakǝme, orn ñagero ñagaɽiñǝnia.
47006010	ñaganeinia ŋen ŋubwa orn ñagaŋǝra nano jaica jaica. ñagaɽo lǝbaiya orn ñagëbǝđia leđa lwaiña ṯa alerṯe laŋge lwaiña. nanda ñagaber ñagerṯo wagǝnǝŋ orn ñagerṯo laŋge pređ.
47006011	ya leđa lalo ikǝrunđus, yaŋǝla esaiñ yǝndǝlwaɽǝṯia ŋen pređ, na nare enaiñ namiñano đubwađa eđaiñ ŋen ŋanṯa ñaŋ.
47006012	ñaŋ ñagaber ñagaṯǝrneiđǝnia alo yimuđwano enare enaiñ, orn ñagaṯǝrneiđǝnia bǝɽan iđubwa eđalo.
47006013	igǝndǝlwaɽǝṯia ŋen ŋarno đaṯa gwalwaɽǝṯa ñere ṯa ŋen đeṯam ñaŋ ñagamiñano enare đubwađa ŋen ŋanṯa ñi ṯa ñaiñoɽǝbaice ŋen nano.
47006014	erṯe ñabakaseiđǝni leđala ildi lero lǝbendia ŋen ŋǝrǝmwa, eŋen iŋi ŋero ŋǝɽǝwaṯo. ŋen ŋuđǝrwaṯo ŋaɽǝwađaṯa ŋǝɽǝbǝđia eŋen ŋenŋa ŋǝɽiano? arrerre gaɽǝwađaṯa lǝɽǝbǝđia eŋen ŋǝrǝmŋa?
47006015	ŋen ŋanṯa đǝɽǝbǝđia eŋen đaɽo wande iđi al masiya lerṯo baliyalya? ŋen ŋaɽo wande iŋi eđa gëndu ŋen ŋǝrǝmwa lerṯo eđaga igi gero gǝbendia ŋen ŋǝrǝmwa?
47006016	na đarreiđia ŋen đaɽo wande iđi al ekǝl yǝrǝmwa lerṯo laŋgela lǝpiano ildi leđa ldukwuđiñiṯialo ? ŋen ŋanṯa ñaŋ ñagaɽo al ekǝl yǝrǝmwa irri ramǝṯo, ŋen ŋarno rǝmwa raṯa ṯa, igiđi yǝlaufeṯe na igiđi yǝlawerldeṯe, na igiđi eɽeṯe rǝmwa eren na lënǝŋulu liđ alǝɽeṯe leđa ǝllëɽǝñi.
47006017	ŋen ŋafǝṯia, elǝŋ rǝmwa raṯa ṯa, miñr iŋulu ñafeṯe alǝsoŋ. ñerṯe ñagǝpǝrra mǝldin laŋge ildi lǝtaŋa, na igiđi endaŋǝnṯi.
47006018	igiđi eɽeṯe eṯalo egalo na ñaŋ ñagiđi ñaɽeṯe liđia ǝllëɽǝñi na ñere ñǝlëɽǝñi. elǝŋ rǝmwa irri rerṯo ŋabǝɽa pređ ralwaɽo ŋen iŋi.
47007001	ŋen ŋanṯa lǝgerṯr ŋen iŋi ŋëɽǝnu, ya leđa lubwaniya, altǝɽenr eŋen pređ iŋi ŋëbǝđia aŋǝno isëndr na nusila inëndr lǝtaŋa na alǝɽiñǝđaṯr đatǝɽe iđëndr iŋǝđaiña ŋǝrǝmwa.
47007002	iđǝr alo enare enalo ŋen ŋanṯa nanda. nanda ñagero ñaganaicia eđa gǝnǝŋ ŋen ŋǝɽiano na ñagero ñagëbǝđia eđa gǝnǝŋ geicia, na ñagero ñagǝsa eđa gǝnǝŋ eñaŋ.
47007003	nđǝ igǝbaṯa ṯia igaber igǝndakǝmia ŋen ŋanṯa garno igaṯa nëiñua ṯa, ñaŋ ñagafia egare gǝlëɽǝñi, nṯia igaɽǝwađaṯa lǝgamǝṯiar walla lǝgǝbaiyar.
47007004	igëɽǝni đǝñano kaiñ eñaŋ na igëminia kaiñ eŋen eŋalo. igwunḏeinu đǝbǝɽianođa. iganeini ŋen ŋubwa ŋwaiña orn igaŋǝra nano kaiñ.
47007005	ŋen ŋanṯa nđǝ igarǝmaṯo alo imakṯunia aŋǝno ilëɽǝñi isi yëbia yero yafiđia đǝmiñǝniano, orn ŋen ŋubwa ŋëđiṯiñi. igafo igerṯo đǝbapwaiñǝđia ndëuwǝr na ŋǝđaiña egwaŋano.
47007006	orn rǝmwa irri rëbǝɽia leđa nano ildi lofǝđiano rënǝŋu rëɽǝniñi đǝñano đelađa đǝṯiṯus,
47007007	na gerṯa đelađa đǝlëɽǝŋu ikǝrǝŋ orn đǝbǝɽianođa iđi ñaŋ ñaganaicǝma, ŋen ŋanṯa gënǝŋu gwaɽwatiṯiñi ṯa ñaŋ ñagwonaṯa kaiñ ṯa ñagaiñǝseicia, na ṯa ñagagǝrđe enare, na ṯa lǝgaɽaŋar eŋen, nṯia igafo igaŋǝra nano kaiñ.
47007008	đeṯam igiđǝnde ñagirǝwano ađamga igei, na ananoŋ igafo igagǝrđo egare, orn điñǝđi igaber igagǝrđe egare ŋen ŋanṯa igaseicu ṯa ađam giđǝnđe ñagirǝwano iliga lobǝla.
47007009	điñǝđi igaŋǝra nano gerṯa ŋen ŋanṯa ñagafo ñagirǝwano kaiñ, orn ŋen ŋanṯa đirǝwano eđalo điđǝnde ñagǝređo eŋen eŋalo ŋeicia, ŋen ŋanṯa ñagafo ñagirǝwano eŋen ŋǝrǝmwa ṯa ñerṯe ñagwoṯia wagǝnǝŋ ŋen ŋanṯa nanda.
47007010	ŋen ŋanṯa đirǝwano iđi đeṯo eŋen iŋi rǝmwa ronaṯa, đënǝŋu đëbǝđia leđa lǝređia eŋen eŋen ŋeicia ṯa alëbǝrni. ŋen iŋi ŋaber ŋǝmama đwana, orn đirǝwano iđi alo yanaicia leđa, đënǝŋu đǝliđia lǝbaiya.
47007011	seicr ŋen iŋi đirǝwano iđi đafo eŋen iŋi rǝmwa ronaṯa, điđu ŋen ŋanṯa ñaŋ. đënǝŋu điđǝnde ñagënṯu eŋen taltal, na điđǝnđe ñagwonaṯa ṯa ñagaṯuɽeini eŋen iŋi ŋeicia, na điđǝnde ñageiciano, na điđǝnde ñagiđǝñalo, na điđǝnde ñagwonaṯa kaiñ ṯa ñagaiñǝseicia, na điđǝnde ñagwonaṯa lǝgaɽaŋar eŋen, na điđǝnde ñagwonaṯa ñagakǝme ŋen ŋafo mǝnna. ñagërrǝŋeiđǝnu ṯa ñagero mǝnna eŋen iŋi pređ.
47007012	nṯia igǝwërđǝṯǝnde, orn fǝgerṯa ŋen ŋanṯa eđa igi gafo mǝnna, walla ŋen ŋanṯa eđa igi gënǝŋu ganaicǝma ŋen ŋeicia, orn igǝwërđǝṯǝnde ṯa ñaŋ ñaliŋeṯe rǝmwa nëiñua ṯa ñaŋ ñagǝnđonaṯa kaiñ.
47007013	ŋen ŋafǝṯia nanda ñagafo ñagabǝɽiniano. nanda ñagafo ñagabǝɽiniano na cum ñagiđǝnu ñagaŋǝra nano kaiñ đaŋǝrađa nano đǝṯiṯus ŋen ŋanṯa ñagirǝ-weiđu ara gǝlëɽǝŋu, igi gafo gǝtësǝni eŋen eŋalo.
47007014	igero igirǝwano ŋen ŋanṯa igëminia eŋen eŋalo ṯiṯus nëiñua, ŋen ŋanṯa garno ŋen pređ iŋi igwalwaɽǝṯǝma gaɽo đeṯam, nṯia đëminia đǝlëɽǝñi ṯiṯus nëiñua đërrǝŋeiđǝnu ṯa đaɽo đeṯam.
47007015	đeṯam, na đubwa đǝlëɽǝŋu ŋen ŋanṯa ñaŋ đaɽǝjeinu kaiñ, na gënǝŋu gǝlëldǝŋǝđeinia jaica jaica eŋen ṯa ñaŋ pređ ñaganaṯǝma, na fǝṯau ñagaŋǝnṯǝma ŋǝđaiñaŋa na đǝgǝđiađa aŋǝno.
47007016	igaŋǝra nano ŋen ŋanṯa igëɽǝnu đǝñano eñaŋ eŋen pređ.
47008001	điñǝđi lorldaiñ, nanda ñagwonaṯa ṯa ñaŋ ñaliŋeṯe ŋen ŋǝđǝbuŋṯia đǝrǝmwa iđi rënǝŋu ranaico kanisa pređ alo imakṯunia,
47008002	ŋen ŋanṯa lënǝŋulu lafo lirnḏeinu kaiñ ndǝ lananeinu ŋen ŋubwa ŋeicia, orn đaŋǝra nano kaiñ iđi eđen na đaɽo ŋǝbaiya eđen iđi đwaiña kaiñ lunḏǝjemu ldamiñaṯe ndëuwǝr ŋṯia đǝnaiđia laŋge eđen đaɽǝjeinu nḏǝɽeṯe đwaiña kaiñ.
47008003	igaɽǝwađaṯa igǝma đamǝđaṯa ṯa ŋen ŋǝđonaṯa eđen lënǝŋulu lananaiđo laŋge ŋen ŋarno lafo laɽǝwađaṯo, đeṯam lënǝŋulu lananaiđo laŋge lwaiña lamiñaṯo lënǝŋulu lafo laɽǝwa-đaṯo.
47008004	lënǝŋulu lekeɽǝđǝnde kaiñ ṯa alënṯi eđǝɽǝbǝđia eŋen ŋǝđǝnaiđia laŋge ṯa lënǝŋulu alamǝđaṯe leđa ɽrǝmwa.
47008005	lënǝŋulu liđu ŋen ŋwaiña ŋamiñaṯo ŋen iŋi ñagaṯa ṯa liđ aliđi. ananoŋ lënǝŋulu lanaico elǝŋ yesu ntam enen na cum lanaicǝnde ntam enen eŋen iŋi rǝmwa ronaṯa.
47008006	nṯia nanda ñageɽǝđo ṯiṯus kaiñ ṯa gënǝŋu aŋabǝɽǝnḏeṯe ŋen ŋǝđǝbuŋṯia iđi gënǝŋu gatuđu ananoŋ eñaŋ cum.
47008007	orn ŋen ŋarno ñaŋ ñagwunḏeinu laŋgela pređ, đonaṯađa, na đǝɽwatađa, na đaliŋeṯađa, na điđiađa kaiñ eŋen ŋǝrǝmwa, na đubwađa iđi ñagerṯo eñaŋ, nṯia cum rǝmoṯr ṯa ñunḏeini ŋǝmëɽriaŋa iŋi ŋǝmama đǝbuŋṯia.
47008008	igaber igandǝlwaɽǝṯia ŋenŋa ŋabɽwaŋǝno, orn igwonaṯa igǝbërrǝŋaiđia đubwiđia eđalo ṯa đǝđeṯam, đëɽǝđiađa aŋǝno đǝleđa larto.
47008009	ñaŋ ñagaliŋeṯo đame đelǝŋ igëndr yesu al masiya. gënǝŋu gafo gaɽ elǝŋ goɽra na gerṯo laŋge pređ orn nǝŋǝɽeṯe ŋǝbaiya aŋǝno ŋen ŋanṯa ñaŋ ṯa ñaɽeṯe nǝlǝŋ na ṯa ñerṯe laŋge lwaiña ŋǝbaiyaŋa aŋǝno ŋǝlëɽǝŋu.
47008010	điñǝđi igǝndǝlwaɽǝṯia fǝṯau igǝbaṯa eŋen iŋi. ŋen iŋi ŋerṯo đaɽǝjaica eñaŋ ŋen ŋanṯa gerṯa ñaŋ ñagaɽo leđa laɽnda ildi liđu ŋen iŋi ikǝrǝŋ, orn cum ñagaɽo leđa laɽnda ildi lafo lonaṯa lëbǝđia ṯia iṯǝli gakǝl.
47008011	điñǝđi iđǝr đǝge cum, ṯa đameđǝña eđalo ṯa ñabǝɽenḏeṯe ŋen iŋi điđ ađǝfeṯe garno đameđǝña eđalo ṯa ñatođe eŋen iŋi, eŋen ŋǝđaɽǝwađaṯa eđalo.
47008012	ndǝ eđa gǝnǝŋ gameđǝño, rǝmwa rǝbaŋǝnṯia đameđǝña đǝlëɽǝŋu eŋen ŋǝlaŋge ildi gënǝŋu gerṯǝlo, gerṯa eŋen ŋǝlaŋge ildi gënǝŋu gero gǝlerṯia.
47008013	ŋen ŋanṯa igaber igwonaṯa đǝnaiđia eđalo ṯa ađamǝđaṯe leđa larto orn cum ṯa điđ ađǝɽeṯe đinia eñaŋ.
47008014	orn igwonaṯa ṯa ñaŋ ñaɽǝwaṯe eŋen. điñǝđi ŋen ñagerṯo laŋge lwaiña igwonaṯa ṯa ñagǝlamǝđaṯa laŋgela ildi lënǝŋulu lero lǝlerṯia, na cum lomanaŋ ŋen lënǝŋulu lǝberṯia laŋge lwaiña ṯa alaɽǝwađaṯe lǝndamǝđaṯa laŋgela ildi ñaŋ ñerṯe ñagǝlerṯia, ṯa ñaŋ pređ ñaɽǝwaṯe.
47008015	garno ŋen ŋǝwërđǝnu ṯa, eđa igi garreiđu laŋge lwaiña gero gǝberṯia lwaiña lamiñaṯa laŋge ildi laɽo đeṯam iŋu, na eđa igi garreiđu laŋge ltefr lënǝŋulu lero lafo pwa iŋu.
47008016	orn igaŋërṯu rǝmwa nano ŋen ŋanṯa rënǝŋu riđu ṯiṯus ṯa aŋǝndiyubwiṯi ŋen ŋarno igubwandiya,
47008017	đeṯam gënǝŋu gaŋǝnṯu ŋen eŋaiñ ŋǝđeɽǝđia eđaiñ, orn ŋen ŋanṯa gubwandiya gënǝŋu gǝndeṯa nano bǝɽan.
47008018	nanda ñagǝlǝdwaṯa orǝbaga igi kanisa pređ đamananaicia đame ŋen ŋanṯa gënǝŋu gǝbërrǝŋaiđia ŋen ŋaŋǝra ŋǝrǝmwa.
47008019	gerṯa fǝṯia ikǝrǝŋ, orn cum kanisa đëɽǝma ṯa ñerlde ldǝɽo eŋǝmëɽria iŋi ñagëbǝđia iŋi ŋǝbuŋǝnṯu, ṯa elǝŋ yesu giđ aŋǝneini ŋaɽrwa na ṯa nanda ñagërrǝŋaiđia ŋen ṯa ñagëɽǝđiaŋǝno eŋen iŋi.
47008020	nanda ñagarǝmoṯwa ŋen ṯa eđa gero gǝnǝŋ aŋaɽǝwađaṯe gǝndǝsǝkia ŋen ŋanṯa mǝnna gafo eŋen ŋǝđǝnaiđia đoɽra iđi ñagararraiđia.
47008021	ŋen ŋanṯa ñagarǝmoṯwa ŋen ṯa ñiđi ŋen iŋi ŋope, gerṯa elǝŋ yesu nëiñua ikǝrǝŋ, orn cum leđa nëiñua.
47008022	nanda ñagǝlǝđwaṯa oraiñǝga, gënǝŋu igi ñaginḏeicǝma ñoman ñwaiña na ñagafiđu ṯa gënǝŋu gëɽǝđiaŋǝno na gëbǝđia ŋǝmëɽria ŋope, orn điñǝđi gëɽǝđiaŋǝno kaiñ ŋen ŋanṯa gëɽǝnu đǝñano eñaŋ.
47008023	na ṯiṯus, gënǝŋu ñagǝɽǝbǝđia ldǝga eŋen na ñagǝndiṯia ldǝga ŋǝmëɽria. na lorǝba ildi, lënǝŋulu laɽo đǝđweinia đǝkanisa na laɽo ŋaɽrwa ŋal masiya.
47008024	ŋen ŋafǝṯia ërrǝŋaicǝrldo ŋen kanisa nëiñua ṯa ñagerṯo đubwiđia na ṯa ŋen iŋi ñagëminiau kaiñ eñaŋ ŋaɽo đeṯam.
47009001	gerṯa đeṯam ṯa igandǝwërđǝṯia eŋen ŋǝđǝnaiđia eleđa ɽrǝmwa,
47009002	ŋen ŋanṯa igaliŋeṯo ṯa ñaŋ ñagwonaṯa ṯa naga-mǝđaiđia eŋen iŋi. igëminia eŋcn eŋalo ṯia eleđa lalo imakṯunia, na igaldǝlëldǝŋǝđaicia cŋen ṯa kanisa đalo yakaiya đafo đađuɽcinu iṯǝli gakǝl na đëɽǝđiaŋǝno eđalo đatuđu leđa lwaiña iŋulu ṯa alamǝđaiđe cum.
47009003	orn igwađwaṯa lorldalo ṯa đëminia đǝlëɽǝñi eŋen iŋi ađërrǝŋeiđǝni ṯa gerṯa đǝpiano, ṯa ñaŋ pređ ñǝđuɽeini ŋen ŋarno igwalwaɽǝṯǝlo ṯa ñaɽeṯe ṯia,
47009004	ṯa nanda ñerṯe ñagirǝwano na ñaŋ cum ŋen ŋanṯa ñagëɽǝnu đǝñano eñaŋ ndǝ leđa lǝmaṯan lalo imakṯunia ñageṯo ldǝɽo na alfiđi ŋen ṯa ñagero ñagađuɽǝđeinia.
47009005	nṯia igaṯa ŋen đeṯam ṯa igǝbeɽǝđia lorldalo ṯa alǝndeṯa nano ñi nëiñua, na ṯa alǝđuɽǝđaṯe đǝnaiđia eđalo ṯa ađuɽǝđeini ađǝɽeṯe đǝnaiđia đǝđeṯam, gerṯa ṯa ađǝɽeṯe waŋge gëndǝnu eŋen ŋǝđamiñeđǝñano.
47009006	orn igǝbaṯa ṯia, eđa igi gawađa ŋwana ŋǝtefr gënǝŋu giđ aŋwanḏe ŋwana ŋǝtefr, orn eđa igi gawađa ŋwana ŋwaiña giđ aŋwanḏe ŋwana ŋwaiña.
47009007	ŋgiṯr leđa pređ eñaŋ alnanaiđe gǝrus ŋen ŋarno lëɽu enare, gerṯa đëndǝdiađano na gerṯa ŋen ŋanṯa đeṯam, ŋen ŋanṯa rǝmwa rubwa eđaga igi gananaiđia đaŋǝrađa nano.
47009008	rǝmwa raɽǝwađaṯa randǝnaicia đǝbuŋṯia pređ kaiñ, ṯa eŋen pređ ñagiđi ñabeṯe ṯǝɽom, nṯia ṯa ñagiđi ñaɽǝwađaṯe ñanaiđia ŋen ŋanṯa ŋen pređ ŋaŋǝra.
47009009	ŋen ŋarno ŋen ŋǝwërđǝnu ṯa, igi galëldǝđu laŋge alo, eđa igi gananaico leđa laɽo ŋǝbaiya aŋǝno laŋge, đǝnaiđia đǝlëɽǝŋu điđ ađǝfeṯe bǝɽǝbǝte.
47009010	rǝmwa irri rananaicia eđa gawađa ŋǝlwa jaica jaica, na irri rananaiđia ŋǝsa ŋǝsǝni, rënǝŋu riđ arǝndǝnaice ŋǝlwa na riđ araɽǝjaice na riđ aroɽre đwanḏa iđi đǝnaiđia eđalo điđ ađǝmame.
47009011	ñaŋ ñagiđi ñaɽeṯe nǝlǝŋ na ṯǝñaɽađaṯo nǝlǝŋ eŋen pređ ṯa ñaliŋeṯe đǝño, nṯia leđa liđ alaŋërṯi rǝmwa nano ŋen ŋanṯa laŋge ñaganaiđǝlo ndǝ nanda ñageɽǝđǝnde ṯia.
47009012	đǝnaiđia đǝlaŋge ildi rǝmwa nëiñua đaber đunḏǝjaica laŋge ildi lafo pwa eleđa ɽrǝmwa ikǝrǝŋ, orn cum đamiña ndëuwǝr ṯa leđa lwaiña alaŋërṯi rǝmwa nano kaiñ.
47009013	ŋen ŋanṯa đǝnḏeicia đǝđǝnaiđia iđi lënǝŋulu liđ alnaice rǝmwa ŋaɽrwa ŋen ŋanṯa ñaŋ ñaganaica ŋen ŋaŋǝra ŋal masiya ntam enalo, na ŋen ŋanṯa ñagamǝđaṯǝlo đaliŋeṯađa đǝño na leđa pređ.
47009014	nṯia ndǝ lënǝŋulu lǝbekeɽǝđia rǝmwa ŋen ŋanṯa ñaŋ liđ alondǝnaṯe kaiñ ŋen ŋanṯa đǝbuŋṯia đoɽra iđi rǝmwa rǝnaicǝnde.
47009015	alǝŋërṯr rǝmwa nano ŋen ŋanṯa đǝnaica đǝlëɽǝŋu iđi lǝgaijǝbar lǝgoɽwatar ŋope.
47010001	igënǝñi, bulus, igǝndeɽǝđia đǝđǝrnaṯađa aralo na đuđǝrwa-ṯađa eŋen lal masiya, igënǝñi ñiŋgi igëbia ndǝ lǝgafr orn ñiŋgi igwonḏǝṯo ndǝ lǝgerr lǝgafiar.
47010002	igǝndeɽǝdia kaiñ ṯa ñerṯe ñaiñiđi igwonḏǝṯo kaiñ ndǝ lǝgiđr alfeṯr, ŋen ŋanṯa igëɽǝni ǝđñano ṯa ŋen ŋafo ŋope ndǝ igwonḏǝṯa igagea leđa lǝmaṯan ilđi lǝbaṯa ṯa nanda ñagǝbǝrlda eŋen ŋaŋǝno.
47010003	đeṯam nanda ñagamǝṯia egaŋǝno orn ñagaber ñagabwaiñǝdia ŋenŋa ŋeicia eŋen ŋaŋǝno,
47010004	ŋen ŋanṯa laŋge lǝđǝɽiñǝđia lǝđabwaiñǝđia eđaiñ, gerṯa lënǝŋulu lǝleđa orn rǝmwa rëliđia lonḏǝṯo kaiñ ṯa algere đǝraiñjala đǝŋen ŋeicia.
47010005	nanda ñagađama đaliŋeṯa ŋen nǝsi đeicia na ŋen pređ iŋi ŋatuđinu ŋagea đaliŋeṯa đǝrǝmwa na ñagǝbendia ŋen pred ŋǝŋaṯǝɽa ṯa aŋǝne al masiya,
47010006	na ñagameđǝño ṯa ñagakarme leđa pređ ildi laneđa ṯa lǝnna ŋen eŋaiñ, ŋen đǝnna eđalo đaɽiñǝđeinu.
47010007	seicr ŋen iŋi ŋafo ñaŋ nëiñua ndǝ eđa gǝnǝŋ gëɽǝnu đǝñano ṯa gal masiya, ŋgiṯǝmar aŋǝlëldǝŋǝđeini eŋen ŋǝlëɽǝŋu tǝŋ, ṯa ŋen ŋarno gënǝŋu gal masiya nṯia cum ñagananda ñagal masiya.
47010008	ŋen ŋanṯa ndǝ igëminu kaiñ eŋǝlǝŋ eŋaiñ iŋi elǝŋ yesu gǝnaicǝnde ṯa ñǝndǝbakaɽǝjaice eŋen na gerṯa ṯa ñǝndamǝndade, igero igirǝwano.
47010009	igaber igwonaṯa ṯa ñagǝbaṯa ṯa igǝndagirđia nađamna nǝlëɽǝñi.
47010010	ŋen ŋanṯa lënǝŋulu lǝbaṯa ṯa, nađam nǝlëɽǝŋu nerṯo ŋen ŋinia na nunḏeinu ŋabǝɽaŋa orn gënǝŋu ŋen lǝgaldǝɽaŋarlda gëbia egaŋǝno na ole gǝlëɽǝŋu gadamǝnu.
47010011	ŋgiṯr leđa ildi alaṯa ŋen ṯa ndǝ nanda lǝgiđr alɽaŋar ñagiđi ñiđi ŋen iŋi ñagwalwaɽo enađam enaiñ liga lǝgerr lǝgaɽaŋar.
47010012	đeṯam igiđǝñalo ndǝ igarno leđa lǝmaṯan ildi lǝbërrǝŋeiđǝni bǝɽan. lënǝŋulu laijǝba ŋen nǝsi ndǝ laɽaŋǝlda alǝsoŋ lǝbirnḏeicia ntam enen bǝɽan.
47010013	orn nanda ñagaber ñagëmima eŋen eŋaiñ ndëuwǝr, orn ñagëminia eŋen ŋǝŋǝmëɽria iŋi rǝmwa rǝnaicǝnde, na ñaŋ ñagafo eŋen iŋi.
47010014	ñagaber ñagaiñǝṯia ŋǝlǝŋe eŋaiñ ŋabǝrano garno leđa ildi lero larǝmaṯǝnde nano, ŋen ŋanṯa nanda ñagaɽo leđa lananoŋ ildi leṯǝnde nano ṯa alǝndërrǝŋaicia ŋen ŋaŋǝra ŋal masiya.
47010015	ñagaber ñagëminia eŋen iŋi gerṯa eŋaiñ, garno ŋǝmëɽria ŋǝleđa larto, orn ñagaṯurṯia eŋen ṯa đonaṯa eđalo điđ ađoɽreṯe, nṯia alo yǝŋǝmëɽria eŋaiñ yiđ aiyǝburgwađeini đamǝđaṯađa eđalo,
47010016	ṯa ñërrǝŋaiđi ŋen ŋaŋǝra ŋǝrǝmwa alo ñaŋ nëiñua nṯia ṯa ñerṯe ñagëminia eŋǝmëɽria ŋiđǝnu eŋen ŋeđa garto.
47010017	eđa igi gëminia, ŋgiṯǝmar aŋëmini egelǝŋ yesu.
47010018	ŋen ŋanṯa gerṯa feđa igi gǝbërrǝŋeiđǝni bǝɽan igi gaŋǝnǝnṯu, orn feđa gaŋǝnǝnṯu igi rǝmwa rǝmërrǝ-ŋaiđia.
47011001	igwonaṯa ṯa ñane ŋiɽǝṯiano ŋǝmaṯan ŋǝlëɽǝñi. đeṯam, naṯiñr.
47011002	ŋen ŋanṯa igǝgiaṯa ŋen ŋen ŋanṯa ñaŋ, đǝgiaṯađa ŋen đǝrǝmwa, ŋen ŋanṯa igiđu ŋen ṯa endǝnaice ebaŋgalo gǝnǝŋ gaɽo gunto, ṯa igiđ endǝnaice al masiya ñagaɽo ŋere ŋatǝɽe iŋi ŋaijǝba eđa gaɽorra kwai kwai.
47011003	orn igiđǝñalo ṯa aŋgaica ŋen ŋǝnǝŋ ŋiđ aŋamiñe ŋaṯǝɽa eŋalo iđubwa eđalo al masiyaga iđi ñagerṯo araga gunto, ŋen ŋarno rǝmwa reicia riđu auwa ŋađǝna ŋenŋa ŋǝlëɽǝŋu ŋǝɽiano.
47011004	ndǝ eđa geṯo gǝndërrǝŋaicia ŋen ŋǝyesu garto, gerṯa fǝyesu igi nanda ñagërrǝŋaicǝnde, na ñaganeinu usila garto, gerṯa fusila igi ñagafo ñaganeinu, walla ŋen ŋarto ŋaŋǝra, gerṯa fǝŋen ŋaŋǝra iŋi ñagaŋǝnṯu, ñaŋ ñagǝnna ŋope.
47011005	ŋen ŋanṯa igaṯa ṯa igaber igafo pwa eŋen ŋǝnǝŋ eđǝṯweinia iđei đaŋǝra kaiñ.
47011006	igaɽo ywarra egole orn igero igaɽo ywarra eŋen ŋǝđaliŋeṯa. ñagërrǝŋaicǝnde ṯia elaŋge pređ ñaŋ pređ nëiñua.
47011007	igiđu ŋen ŋeicia ndǝ igalaldađo etam gǝlëɽǝñi alo ṯa ñaŋ ñoɽreṯe, ndǝ igërrǝŋaicǝnde ŋen ŋaŋǝra ŋǝrǝmwa na ndǝ igero igǝma đapǝɽa eñaŋ ?
47011008	igaso leđa lǝkanisa đwomǝn ndǝ igamo đapǝɽa iŋulu ṯa endǝđuɽǝđǝnṯi,
47011009	na ndǝ lǝgafr na gǝrus gǝlëɽǝñi gamǝndëđǝnu igero igandǝmaṯa esalo kwai kwai, ŋen ŋanṯa lorldalanda leṯo alo imakṯunia ldaiñǝnaice laŋge ilđi laɽo đeṯam iñi. ŋen ŋafǝṯia igero igaɽia waginia eñaŋ eŋen ŋǝnǝŋ, na igaber igiđ eɽeṯe ṯia kwai kwai.
47011010	garno đeṯam đal masiya đafo iñi, đëmima iđi đǝlëɽǝñi đaber điđ ađuɽinṯi alo yakaiya kwai kwai.
47011011	igero igamama đapǝɽa eñaŋ eđa ? ŋen ŋanṯa igaber igubwandiya? rǝmwa raliŋeṯo ṯa igubwandiya đeṯam.
47011012	na igiđi yiđi ṯia mǝldin ṯa yerṯe iganaicia leđa ŋen ildi lonaṯa lǝndaŋaicia ṯa lënǝŋulu ñagerṯǝlda ŋen ŋunto eŋen iŋi lëminiau.
47011013	leđa ildi laɽo đǝtweinia đǝŋaɽǝwen na lëbǝđia ŋǝmëɽria ŋađǝna, na lënǝŋulu lërkǝđeiđia ŋen garno leđa ildi laɽo đǝṯweinia đal masiya.
47011014	na nëndr lǝgerr lǝgirǝwarano eŋen iŋi, ŋen ŋanṯa seṯan yënǝŋu yërkǝđeiđia ŋen garno mǝlaiyǝka yarrerre.
47011015	nṯia nëndr lǝgerr lǝgirǝwarano ndǝ leđa ildi lǝđuɽǝđǝnṯia seṯan lërkǝđeiđia ŋen cum garno lǝbai ildi lëbǝđia ŋǝmëɽria ŋuđǝrwaṯo. đakǝme eđen điđ ađǝɽeṯe ŋen ŋarno ŋǝmëɽria iŋi liđu.
47011016	igǝbaṯa tǝŋ ṯa, ñerṯe ñaŋgiṯi eđa gǝnǝŋ gǝbaṯa ṯa igaɽ iɽǝṯiano. ndǝ ñagǝbaṯa ṯa igaɽ iɽǝṯiano aŋǝnṯiñr ṯia, na ŋgiṯiñr yëmini aten cum.
47011017	orn ndǝ igëminia eđëɽǝnia iđi đǝñano igero igwaɽwata ŋen ŋarno elǝŋ yesu gwaɽwata orn ŋen ŋarno eđa gaɽ iɽǝṯiano gwaɽwata.
47011018	ŋen ŋanṯa leđa lwaiña lëminia eŋen ŋaŋǝno, igiđi yiđi ṯia cum.
47011019	ŋen ŋanṯa ñaŋ ñaŋgi ñagaliŋeṯo ŋen nǝsi kaiñ ñagǝnna leđa ildi laɽo liɽǝṯiano đaŋǝrađa nano.
47011020	ŋen ŋanṯa ñagǝnna eđa ndǝ gënǝŋu gǝndiđia ñagaɽo lǝbai, na ndǝ gënǝŋu gǝndasa, na ndǝ gënǝŋu gǝndëndia, na ndǝ gënǝŋu gǝndǝđamǝca eng'en, na ndǝ gënǝŋu gǝndëpwa nḏrel.
47011021	đeṯam igirǝwano ŋen ŋanṯa nanda ñagafo ñagëbia eŋen garno ṯia. orn ndǝ eđa gǝnǝŋ gëminia eŋen ŋǝnǝŋ igiđi yëmini cum. igwalwaɽa garno eđa gaɽ iɽǝṯiano.
47011022	leđa ilđi laɽ ibraniyin? igënǝñi cum. lënǝŋulu laɽ israliyin? igënǝñi cum. lënǝŋulu laɽo liđia librayim? igënǝñi cum.
47011023	lënǝŋulu lađuɽǝđǝnṯia al masiya? igamađuɽǝđǝnṯia igamiñaṯǝlo. igwa- ɽwata garno eđa gaɽ ëɽi. igamađuɽǝđǝnṯu ŋǝmëɽria ŋwaiña ŋamiñaṯo orǝba egen. igëndǝnu isijǝn ñoman ñwaiña ñamiñaṯo orǝba egen. igëpǝnu ŋaicwaŋa kaiñ. igafo ŋǝɽaiñ ṯwaiñ ñoman ñwaiña.
47011024	ñoman đenǝŋ al yawuḏ yëpiñi ŋaicwaŋa ñoman eređia giɽijin nalo đenǝŋ na marldwan,
47011025	ñoman ñiɽijin igëpǝnu ŋǝfraŋa, na lomanaŋ tǝŋ igamǝndeinu ŋwandraŋa, ñoman ñiɽijin upundǝri eŋau igi igafau yagǝro niyiɽǝṯia eŋau alo, igafo nǝŋau nal bar loman ëđǝñëđǝñin na ulǝŋgǝlǝŋ.
47011026	igafo igabakalđaica nwalđaŋ jaica jaica. igafo eŋen ŋubwa ŋinia esǝbarlda, na eleđa laɽo ndom, na eleđa ǝllëɽǝñi, na eleđa ildi gerṯa laɽ al yawuḏ, na irnuŋ, na eđǝñwa, na igal bar, na elorǝba lǝŋaɽǝwen.
47011027	ñoman ñwaiña igafo igaicwaro kaiñ. igiđu ŋǝmëɽria ŋonḏǝṯo. ñoman ñwaiña igero igandra ulǝŋgǝlǝŋ. igafo igaicoiña na aŋal gafo garriñi kaiñ ñoman ñwaiña. igafo igaɽaŋa ŋǝsa ŋero liga lwalano, ñoman ñwaiña. igafo igëɽǝđëṯu na igafo ndrena nero ñoman ñǝmaṯan.
47011028	ŋen ŋëni mǝldin na cum fǝđarǝmoṯwa đǝlëɽǝñi ŋen ŋanṯa kanisa pređ, iđi đaiñǝṯǝrnaiđia ñoman pređ.
47011029	esegi gëbia na igënǝñi igaber ñagëbia cum? esegi giđǝnu gabëɽǝŋeinia eŋen ŋǝrǝmwa na igaber igeiciano kaiñ?
47011030	nđǝ ŋen đeṯam, igiđi yëminia orñ eŋen ŋǝđëbia đǝlëɽǝñi ikǝrǝŋ.
47011031	rǝmwa irri raɽo eṯen gelǝŋ igëndr yesu, irri rabuŋǝnṯu bǝɽǝbǝte, rënǝŋu raliŋeṯo ṯa igwaɽwata đeṯam.
47011032	alo iḏimiska, iliga lelǝŋ goɽra gǝbernia eređa, elǝŋ gëɽu askari ṯa aiyarǝmoṯe ëuwǝr galo iḏimiska ṯa aiñënđi,
47011033	orn leđa lirǝwiñi egone larla iđǝɽi iguṯa girnuŋ nṯia igëbǝrđǝnǝma.
47012001	ŋen đeṯam ṯa igëminia mǝlđin. ŋen iŋi ŋaber ŋamama ŋen ŋaŋǝra orn igǝndǝlwaɽǝṯia eŋen ŋamiñiṯiñi iŋi elǝŋ rǝmwa ranaicǝñi na eŋen iŋi elǝŋ rǝmwa rërrǝŋaicǝñi.
47012002	igaliŋeṯo eđa gǝnǝŋ igal masiya igi gabeinu elo alo irǝmwa isi eɽaica orǝba giɽijin ram nṯǝli ređ na marldwan. igaijǝba ndǝ gënǝŋu gabeinu elo egaŋǝno walla ndǝ aŋǝno gero orn rǝmwa raliŋeṯo.
47012003	a, igaijǝba ndǝ fǝṯia egaŋǝno walla aŋǝno ndëuwǝr, orn rǝmwa raliŋeṯo.
47012004	orn igaliŋeṯo ṯa eđa igi gabeinu elo đeṯam alo yaŋǝra kaiñ nǝŋǝne laŋge ildi gaijǝba gwaɽwatau, ŋen iŋi ŋëđǝñinu ŋuɽwatǝnia.
47012005	igëminia eŋen ŋeđa igi, orn eŋen ŋǝlëɽǝñi igëminia ikǝrǝŋ eŋen ŋǝđëbia đǝlëɽǝñi.
47012006	orn gǝbanṯa igafo igwonaṯa igëminia ṯa igero igaɽ iɽǝṯiano ŋen ŋanṯa igiđi eɽwate eŋen ŋǝđeṯam ikǝrǝŋ. orn igaber igiđi yiđi ṯia ṯa eđa gero gǝnǝŋ aŋaṯa ṯa igaŋǝra gamiñaṯa ŋen garno gënǝŋu gaseicu na gǝnaṯiñi,
47012007	na eum ŋen ŋanṯa ŋen ŋoɽra kaiñ iŋi ŋamiñaṯiñi. ŋen ŋafǝṯia igafo iganeinu waginia garno đi egaŋǝno, ṯa yerṯe igǝbinia egare, igi gaɽo đǝđweinia đǝseṯan ṯa aŋaiñǝnanaice ŋen ŋubwa ṯa yerṯe igǝbinia egare.
47012008	igekeɽǝđo elǝŋ yesu ñoman ñiɽijin ṯa aŋamiñe waŋge igi,
47012009	orn gënǝŋu gwaɽwata ṯa, đame đǝlëɽǝñi đaɽǝwađaṯa đaŋabeica, ŋen ŋanṯa ŋabǝɽa ŋǝlëɽǝñi ŋiđǝni ŋǝɽiñǝđeini iđëbia. ŋen ŋafǝṯia igëminia đaŋǝrađa nano iđëbia đǝlëɽǝñi ṯa ŋabǝɽa ŋal masiya aŋaiñaufeṯe.
47012010	ŋen ŋafǝṯia igaŋǝra nano iđëbia đǝlëɽǝñi. igaŋǝra nano ndǝ leđa laiñǝlwaɽǝṯi ŋen ŋubwa, ndǝ igero laŋge, ndǝ iganeini ŋṯen iŋubwa ŋeicia, na eŋen ŋǝtǝđa ŋen ŋanṯa al masiya. ŋen ŋana gwonḏǝṯo ndǝ igëbia.
47012011	igafo igaɽ iɽǝṯiano. ñagiđǝñi ṯia ŋen ŋanṯa ŋen đeṯam ndǝ ñagërrǝŋaiđo ŋen ṯa igaŋǝra orn ñagero ñagëbǝđia ṯia. igero ŋeniano orn igaber igafo pwa eŋen ŋǝnǝŋ eđǝṯweinia iđei đaŋǝra kaiñ.
47012012	đeṯam ŋamǝla ŋǝđǝđweinia đurri ŋafo ŋërrǝŋeinu eñaŋ đwalađa arano đǝlëɽǝñi iđi đǝɽiñađeinu aŋwaraiya na ŋenŋa ŋoɽra na ŋǝmëɽriaŋa ŋaŋǝra.
47012013	nṯia fǝṯau ñagiđǝnu ñagafo pwa eŋen ikanisa đwomǝn, illi ṯa igero igǝɽia waŋge ginia eñaŋ? ŋgǝđeicǝñr ŋen iŋi ŋafo mǝnna.
47012014	igeṯǝnde nano ñoman ñiɽijan na điñǝđi igwonaṯa igǝndeṯa nano tǝŋ, na igaber igiđ eɽe waŋge ginia eñaŋ kwai kwai ŋen ŋanṯa igaber igwonaṯa laŋge elđalo orn igǝndonaṯa ñaganǝñaŋ. ŋen ŋanṯa gerṯa ŋen đeṯam ṯa liđia labakađarṯia eṯen na lǝŋgen laŋge orn ŋen đeṯarn ṯa eṯen na lǝŋgen labakađarṯia liđia laŋge.
47012015	igiđ enanaiđi na igiđ enaneini đaŋǝrađa nano ŋen ŋanṯa ñaŋ. ndǝ igaɽǝjaiea đubwa đǝlëɽǝñi eñaŋ, ñaŋ ñagiđi ñirǝweiđi đubwa eđalo iñi?
47012016	ndǝ ŋen ŋafǝṯia đeṯam ṯa igero igǝɽia waŋge ginia eñaŋ, orn mǝldin ñaŋ ñagǝbaṯa ṯa igafo igaɽ ađǝna na igëndǝnde ŋađǝnaŋa ano ŋǝlëɽǝñi.
47012017	igaŋaṯo ŋen eñaŋ egeđa gǝnǝŋ igi igwǝđweiṯǝnde?
47012018	igǝbeɽǝđia ṯiṯus ṯa aŋǝndeṯe nano igǝlǝđwaṯa orǝbaga. ṯiṯus gaŋaṯo eŋen eŋalo? gerṯa ñagerldo igusila gunto gǝđaŋǝra? gerṯa ñagerldo eđađ đunto?
47012019	eŋen iŋi pređ, ñagǝbaṯa ṯa ñagopǝṯa ŋen bǝɽan eñaŋ? nanda ñaŋgi ñagafo igal masiya, ñagwaɽwata rǝmwa nëiñua. orn ñagëbǝđia ŋen pređ ṯa ñandakaɽǝjaice eŋen, ñaŋ ñaŋgi nanda ñagubwandiya kaiñ.
47012020	igiđǝñalo ṯa aŋgaica ndǝ igǝndeṯa nano igaber igiđi endǝfiđi eŋen ŋarno igwonaṯa, na ṯa ñagaber ñagiđi ñaiñǝfiđi eŋen ŋarno ñagwonaṯa. igiđǝñalo ṯa aŋgaica igiđi yifiđi đǝgerđe, na đǝgiaṯa ŋen na đǝjeiciano, na ŋǝtǝđa na đabwaiđia ŋen na đalǝŋǝjǝđia ŋenŋa na đinia enare na đǝgiaiđe eŋen.
47012021	igiđǝñalo cum ṯa aŋgaica rǝmwa riđ ariñiđi igata egare na ṯa igiđi ywane ŋen ŋanṯa leđa lwaiña ildi liđu ŋen ŋeicia na ildi lero laŋgiṯia mǝldin ŋen ŋǝđǝsaṯa leđa, na đaɽaŋa lijila ɽrǝto na ŋen ŋǝđeicia ŋǝɽwa, laŋge ildi lënǝŋulu liđu.
47013001	igeṯǝnde nano ñoman ñiɽijan na igǝndeṯa nano tǝŋ. ŋen đeṯam ṯa đǝskiđia đǝnǝŋ ađamǝđeini leđala liɽijan walla liɽijin.
47013002	ananoŋ igabǝɽa leđa nano ildi liđu ŋen ŋeicia, leđa lṯënu, na điñǝđi igǝlabǝɽia nano ŋen igamǝlu lǝgafiar, garno igabǝɽǝnda nano iliga lǝnḏurṯu lǝgafr, ṯa ndǝ igeṯo tǝŋ igaber igiđi elǝŋgiṯi kwai kwai,
47013003	ŋen ŋanṯa ñagwonaṯa ŋen ŋërrǝŋeiđǝni ṯa đeṯam al masiya gwaɽwata iñi. ŋen ŋanṯa al masiya gaber gǝndǝnaicia ŋen ŋëbia orn gënǝŋu gerṯo ŋabǝɽa ŋwaiña eñaŋ.
47013004	đeṯam gënǝŋu gaɽiñǝnu iđuɽi iđëbia orn gamǝṯia ŋabǝɽaŋa ŋǝrǝmwa. nanda cum ñagëbia ŋen ŋanṯa ñagafǝmau orn ñagiđi ñamǝṯe cum ŋuga ŋabǝɽaŋa ŋǝrǝmwa ndǝ ñagabirnḏeicia ŋen eŋalo.
47013005	nḏeinr ñaseici ndǝ đeṯam ñagǝbendia ŋen. nḏeinr kaiñ. ñaganǝñaŋ ñagaijǝba ṯa yesu masiya gafǝndau? fǝṯia, illi ndǝ gerṯa ñaganiđǝni.
47013006	orn igaṯurṯia ŋen ṯa ñagiđi ñaliŋeṯe ṯa nanda gerṯa ñaganiđǝnu.
47013007	ñagǝbekeɽǝđia rǝmwa ṯa ñaŋ ñerṯe ñagëbǝđia ŋen ŋeicia, gerṯa ṯa ñërrǝŋeiđǝni ṯa rǝmwa raŋǝnṯǝnde, orn ṯa ñaŋ ñiđi ŋen ŋuđǝrwaṯo mǝldin ndǝ nanda ñaganiđǝnu.
47013008	ŋen ŋanṯa nanda ñagaber ñagaɽǝwađaṯa ñagëbǝđia wagǝnǝŋ gagea đeṯam, orn ŋen ŋanṯa đeṯam ikǝrǝŋ.
47013009	nanda ñagaŋǝra nano ndǝ ñagëbia na ñaŋ ñagwonḏǝṯa. ñagǝbekeɽǝđia rǝmwa cum ṯa ñaŋ ñaṯuɽcini eŋen eŋalo.
47013010	ŋen ŋafǝṯia igǝwërđǝṯǝnde ŋen iŋi liga igamǝlu lǝgafr, ṯa nđǝ lǝgafr gerṯa ŋen đeṯam ṯa endǝnaice ŋen ŋubwa eŋen ŋǝŋǝlǝŋe iŋi elǝŋ yesu ganaicǝñi ṯa ywađe, gerṯa ṯa egere.
47013011	fǝŋen ŋǝnḏurṯu, lorldaiñ, igabǝla. ṯoɽaṯr ŋen eŋalo. nǝr đeɽǝđia đǝlëɽǝñi. ɽaŋr eŋen ŋunto. fafr iđëuṯaralo. nđǝ ñaŋ ñagëbǝđia ŋen iŋi rǝmwa irri rubwancliya na rǝndǝnanaicia đëuṯaralo ñagaɽaŋǝlda.
47013012	ekeɽǝđǝđr đǝkëndǝđiađano đatǝɽe.
47013013	leđa pređ ɽrǝmwa leɽǝđǝnde.
47013014	igǝbeɽǝđia ṯa đǝbuŋṯia đelǝŋ yesu masiya, na đubwa đǝrǝmwa na đǝɽǝbǝđia eŋen đusila gatǝɽe ñafeṯǝlda.
48001001	fiñi bulus, ñiŋgi igaɽo đǝđweinia. gerṯa igađweinu eleđa walla egeđa gǝnǝŋ orn iyesu al masiya na irǝmwa đaṯa irri ratuđǝma eŋǝɽaiñ.
48001002	igënǝñi na lorldaiñ pređ ildi ñagafǝlda ñageɽǝđo leđa lǝkamsa pređ alo igalǝṯiya.
48001003	ñagǝbeɽǝđia ṯa đǝbuŋṯia đusila na đëuṯaralo alǝndaufeṯe irǝmwa, đaṯa na egelǝŋ yesu masiya,
48001004	igi ganaiđo etam gǝlëɽǝŋu ŋen ŋanṯa ŋen iŋëndr ŋeieia, ṯa aŋǝndëbǝrir iliga ildi leicia lǝđiñǝđi eŋen ŋǝđonaṯa đǝrǝmwa irëndr irri raɽo papa igëndr.
48001005	ñagǝbeɽǝđia ṯa yesu al masiya aŋǝnaneim ŋaɽrwa bǝɽǝbǝte. amin.
48001006	igirǝwano ṯa ñaŋ ñagaređia irǝmwa taltal, irri rundǝđǝnde đameđa đal masiya na ṯa nǝñaređeṯe eŋen ŋaŋǝra ŋarto,
48001007	iŋi gerṯa ŋen ŋaŋǝra ŋarto đurri. orn leđa lëni lǝmaṯan ildi. lindirnḏeicia ṯaiñatësǝni na ildi lonaṯa lađama ŋen ŋaŋǝra ŋal masiya.
48001008	orn ndǝ nanda walla mǝlaiyǝka isi yelo yǝndërrǝŋaieia ŋen ŋaŋǝra ŋarto, iŋi gerṯa ŋen ŋaŋǝra nanda ñagërrǝŋaicǝnde ananoŋ, ŋgiṯǝma aŋǝbuŋǝni.
48001009	garno igaṯa ananoŋ nṯia igwalwaɽa điñǝđi tǝŋ ṯa, ndǝ eđa gǝnǝŋ gǝndërrǝŋaieia ŋen ŋaŋǝra ŋarto iŋi gerṯa ŋen ŋaŋǝra ñagaŋǝnṯu, ŋgiṯǝma aŋǝbuŋǝni.
48001010	igwonaṯa ṯa leđa alǝñaŋǝnṯi walla ṯa rǝmwa arǝñaŋǝnṯi? walla igwonaṯa ṯa leđa alaŋǝrṯiñi nano? gǝbanṯa igafo igwonaṯa ṯa leđa alaŋǝrṯiñi nano ṯa igero igaɽ ebai gal masiya kwai kwai.
48001011	ŋen ŋanṯa igǝndǝlwaɽǝṯia lorldaiñ, ṯa ŋen ŋaŋǝra iŋi igǝbërrǝŋaiđia gerṯa ŋǝleđa.
48001012	ŋen ŋanṯa igero igǝma egeđa gǝnǝŋ. igero igǝbërrǝŋeini bǝɽan orn yesu al masiya gërrǝŋaieiñi.
48001013	ñagano ŋen ŋǝlëɽǝñi igaɽo ṯau ananoŋ ndǝ igëndu ŋen ŋal yawuḏ, ṯa igafo igananaico kanisa đǝrǝmwa ŋen ŋwaiña ŋubwa ŋeicia, na ṯa igafo igwonaṯa igagera,
48001014	na ṯa igabwarṯo leđa lwaiña ildi ñagǝɽǝlda ŋǝmađa iđubwa ŋenŋa ŋal yawuḏ ŋen ŋanṯa igafo igëɽǝđiaŋǝno igamiñaṯalo eŋen iŋi papanda lǝpǝnde lanaicǝnde.
48001015	orn, rǝmwa rëɽiñi ŋen ndǝ igamǝlu igǝlǝŋǝni, na rafo rundǝđiñi đameđa đǝlëɽǝŋu.
48001016	na ndǝ rënǝŋu rëɽu liga đǝge ṯa arërrǝŋaiđi iđia gǝlëɽǝŋu iñi, ṯa yërrǝŋaici leđa ildi gerṯa laɽ al yawuḏ ŋen ŋaŋǝra ŋǝlëɽǝŋu, taltal igero ñagwaɽwataiđia leđala ildi lerṯo eđe na ŋǝfǝni.
48001017	igero igabǝṯa alo yursalim ṯa enwane leđa ildi laɽo đǝđweinia ñi nëiñua, orn igabǝṯa alo yǝbernia arabia orn igoɽǝbaṯo alo iḏimiska.
48001018	orn ndǝ nṯǝli naŋgaṯo niɽijin igabǝṯa alo yursalim ṯa enwane sifa na ñagaɽaŋǝldǝga ñoman ređ nḏenǝŋ.
48001019	orn igero igǝseieia eđa gwomǝn iṯalǝmis, illi yagub, orǝba gelǝŋ yesu.
48001020	đeṯam, rǝmwa nëiñua, igaber igagǝbalo eŋen iŋi igǝndǝwërđǝṯia.
48001021	orn igënṯu alo isuria na alo ikilikiya.
48001022	na leđa lal kanisa đal masiya alo yuḏiya lafo lero laiñaliŋeṯa.
48001023	orn lënǝŋulu lano ŋen ikǝrǝŋ ṯa, eđa igei gafo gananaieǝlo ŋen ŋubwa ŋeieia ananoŋ, gënǝŋu điñǝđi gǝbërrǝŋaiđia ŋen iŋi gënǝŋu gafo gwonaṯa ṯa gagera.
48001024	na lënǝŋulu lananaico rǝmwa ŋaɽrwa ŋen ŋanṯǝñi.
48002001	ndǝ nṯǝli naŋgaṯo ređ na marldwan neɽe alo yursalim tǝŋ nanda barnabaga na igamo ṯiṯus cum.
48002002	igabǝɽo ŋen ŋanṯa rǝmwa rǝlwaɽǝṯiñi ṯia. igërrǝŋaicǝlo ŋen ŋaŋǝra ŋǝrǝmwa iŋi igafo igabërrǝŋaicia leđa ildi gerṯa laɽ al yawuḏ, orn ananoŋ igërrǝŋaicu leđa ildi loɽra eŋen alǝsoŋ, ŋen ŋanṯa igiđǝñalo ṯa aŋgaica igiđu na igëbǝđia ŋǝmëɽria mǝɽǝmǝɽeñ.
48002003	lënǝŋulu lero lǝbaṯa ṯa ŋen đeṯam ṯiṯus igi gaɽo yunani na igi ñagafǝldaga giđ aŋuɽǝđǝni.
48002004	ŋen iŋi ŋǝđuɽǝđǝnia ŋatođo ŋen ŋanṯa lorǝba lǝŋaɽǝwen lënǝjǝnu ŋoɽoma, na lënǝŋulu lënṯu ŋoɽoma ṯa alǝseici ŋen iŋi ñagerṯo igal masiya yesu ṯa ñagero ñagǝbendǝni, ṯa alǝndiđi ñagëndǝnu.
48002005	ñagero ñagamiña nara eleđa ildi iliga ltefr kwai kwai, ṯa đeṯam đǝŋen ŋaŋǝra ŋǝrǝmwa ađǝfeṯe ŋope ŋen ŋanṯa ñaŋ.
48002006	orn lënǝŋulu ildi leđa laṯa loɽra eŋen lero laiñǝnaieia ŋen ŋǝnǝŋ ŋǝmaijǝn. ŋen ṯa leđa ildi loɽra eŋen ŋaɽo wagero iñi ŋen ŋanṯa leđa pređ laɽǝwaṯo eŋen rǝmwa nëiñua.
48002007	orn lënǝŋulu laseicu ṯa rǝmwa rafo ranaicǝñi ŋen ṯa yërrǝŋaiee leđa ŋen ŋaŋǝra ŋǝlëɽǝŋu, ildi lero luɽǝđǝni, ŋen ŋarno buṯrus gafo gǝneinu ŋen ṯa aŋërrǝŋaiee leđa ŋen ŋaŋǝra ŋǝrǝmwa, ildi luɽǝđǝnu.
48002008	ŋen ŋanṯa rǝmwa irri riđu ŋǝmëɽria ibuṯrus ŋen ŋanṯa đađuɽǝđǝnṯia đǝlëɽǝŋu eleđa luɽǝđǝnu, rënǝŋu riđu ŋǝmëɽria iñi eum ŋen ŋanṯa leđa ildi gerṯa laɽ al yawuḏ.
48002009	ndǝ lënǝŋulu laseicu ŋen iŋi na cum đǝnaica mǝɽǝmǝɽeñ iđi rǝmwa rafo ranaicǝñi, yagub na sifa na yuanna, ildi leđa laṯa laɽnda, lënǝŋulu lanaicǝñi na barnaba đaŋ đǝŋaicǝba iđǝɽǝbǝđia eŋen, ṯa nanda ñaɽe eleđa ildi gerṯa laɽ al yawuḏ na ṯa lënǝŋulu alaɽe eleđa luɽǝđǝnu.
48002010	ŋen ŋafo ŋǝnǝŋ ikǝrǝŋ ṯa lënǝŋulu lonaṯa ṯa nanda ñagamǝđaṯa leđa ildi laɽo ŋǝbaiyaŋǝno na fǝŋen iŋi igëɽǝđiaŋǝno ṯa yiđi.
48002011	orn ndǝ sifa geṯo alo yanṯakiya igafo iganaieǝma ŋen igageama ŋen ŋanṯa gënǝŋu gafo gakǝmǝnu.
48002012	ŋen ŋanṯa, ŋen. leđa lnǝŋ lamǝlu leṯo ildi yagub gwađwaṯǝlo gënǝŋu laso leđala ildi gerṯa laɽ al yawuḏ. orn ndǝ leđa ildi leṯo gënǝŋu nǝŋǝlomiñe nǝŋǝɽaŋe alǝsoŋ ŋen ŋanṯa gënǝŋu giđǝña leđa ildi lëndu ŋen ŋǝđuɽǝđǝnia.
48002013	al yawuḏ isi yǝṯënu larraiđo sifa ŋǝla eŋen iŋi ŋǝɽiano na barnaba eum lǝmabǝrldeđeṯa eŋen eŋen ŋǝɽiano cum.
48002014	orn ndǝ igaseieu ṯa lënǝŋulu laber labǝrlda luđǝrwaṯa eŋen ŋǝđeṯam ŋǝŋen ŋaŋǝra ŋǝrǝmwa, igwalwaɽǝṯu sifa lënǝŋulu pređ nëiñua ṯa, ndǝ aganǝŋa ŋaŋgi agal yawuḏ agafo agarno leđa ildi gerṯa laɽ al yawuḏ na gerṯa garno al yawuḏ, ŋen ŋanṯau agwonaṯa leđa ildi gerṯa laɽ al yawuḏ ṯa alfeṯe larno al yawuḏ ?
48002015	ñagananda ñagaɽo al yawuḏ ŋen ŋanṯa ñagǝlǝŋǝnu ṯia na gerṯa ñagaɽo leđa ildi gerṯa laɽ al yawuḏ ildi lëbǝđia ŋen ŋeieia,
48002016	orn ñagaliŋeṯo ṯa eđa gaber gǝbǝđǝni guđǝrwaṯo eŋen rǝmwa nëiñua ŋen ŋanṯa gënǝŋu gëbǝđia ŋen ŋal ganun. ñagëndu ŋen ŋal masiya yesu ṯa ñiđǝni ñaguđǝrwaṯo eŋen đonaṯađa igal masiya na gerṯa điđiađa đǝŋen ŋal ganun, ŋen ŋanṯa eđa gero gǝnǝŋ gaɽǝwađaṯa gǝbǝđǝm guđǝrwaṯo eŋen điđiađa đǝŋen ŋal ganun.
48002017	ŋen nanda ñagwonaṯa ṯa ñagǝbǝđǝni ñaguđǝrwaṯo eŋen rǝmwa nëiñua igal masiya ndǝ ñagananda ñagërrǝŋeiđǝnu ṯa ñagëbǝđia ŋen ŋeicia, fal masiya igi gǝndiđia ñagëbǝđia ŋen ŋeieia? ndo kwai kwai.
48002018	ndǝ igwonaṯa igwađa tǝŋ waŋge igi igagero, igërrǝŋeiđǝnu ṯa igëbǝđia ŋen ŋeicia.
48002019	ŋen ŋanṯa igaiyo al ganunya eŋen ŋǝŋabǝɽa ŋal ganun ṯa emǝṯi ŋen ŋanṯa rǝmwa.
48002020	igafo igaɽiñǝnu iđuɽi al masiyaga, na gerṯa igënǝñi ñiŋgi igamǝṯia mǝldin orn al masiya gamǝṯo iñi. đamǝṯia iđi igerṯo điñǝđi egaŋǝno, igerṯo đonaṯađa đǝlëɽǝñi igiđia gǝrǝmwa igi gubwaiñiya na ganeiđǝnu bǝɽan ŋen ŋanṯa ñi.
48002021	igaber igaɽǝwađaṯa igëbǝđia đǝnaiea mǝɽǝmǝɽeñ đǝrǝmwa ṯa ađǝɽeṯe đǝpiano. ŋen ŋanṯa ndǝ eđa gǝnǝŋ gaɽǝwađaṯa gǝbǝđǝni guđǝrwaṯo eŋen rǝmwa nëiñua ŋen ŋanṯa gënǝŋu giđu ŋen ŋal ganun orn al masiya gaiyo mǝɽǝmǝɽeñ.
48003001	ya leđa lalo igalǝṯiya ñaŋgi ñagaɽo mɽǝṯiano, esegi gǝriđǝnde eŋen? ñaŋgi yesu masiya gërrǝŋeiđǝnu ñaŋ nëiñua ṯa gënǝŋu gaɽiñǝnu iđuɽi.
48003002	igwonaṯa igǝndeɽǝđia ŋen ŋunto. ñaŋ ñaganeinu usila gatǝɽe ŋen ŋanṯa ñagiđu ŋen ŋal ganun walla ŋen ŋanṯa ñagëndu ŋen ŋǝrǝmwa iŋi ñagano?
48003003	ñagiɽǝṯiano ṯia kaiñ? ñagafo ñagatwođo eŋen ŋusila na điñǝđi ñagǝbǝđǝni ñagǝɽiñǝđeinu ŋenŋa ŋaŋǝno?
48003004	ñagafo ñaganeinu ŋen ŋubwa ŋinia kaiñ mǝɽǝmǝɽeñ ? ndǝ fǝđeṯam ŋafo mǝɽǝmǝɽeñ.
48003005	rǝmwa rǝndǝnanaicia usila gǝlëɽǝŋu na rëbǝđia aŋwara eñaŋ, ŋen ŋanṯa ñagëbǝđia ŋen ŋal ganun walla ŋen ŋanṯa ñagëndu ŋen ŋǝlëɽǝŋu iŋi ñagano?
48003006	nṯia ibrayim gëndu ŋen ŋǝrǝmwa na ŋen iŋi ŋëɽǝnu ŋaɽo đuđǝrwaṯa eŋen rǝmwa nëiñua ŋen ŋanṯa ŋu.
48003007	ŋen ŋafǝṯia ñaŋ ñagaseicia ṯa fǝleđa ildi lerṯo đonaṯa ildi laɽo liđia đurri librayim.
48003008	ađam gǝrǝmwa gaseicu ṯa rǝmwa riđ ariđi leđa luđǝrwaṯo eŋen ŋu nëiñua ildi gerṯa laɽ al yawuḏ, na ŋen ŋafǝṯia gwalwaɽǝṯu ibrayim ŋen ŋaŋǝra ŋǝrǝmwa ananoŋ nǝŋaṯa, leđa pređ lalo pređ liđ alǝbuŋǝnṯi eŋa, ya ibrayim.
48003009	nṯia leđa ildi lerṯo đonaṯa labuŋǝnṯia ldǝɽo ibrayimala igi gerṯo đonaṯa.
48003010	ŋen ŋanṯa leđa pređ ildi landraṯa điđia đǝŋen ŋal ganun lënǝŋulu lëndǝnu đǝboŋađa, ŋen ŋanṯa ŋen ŋǝwërđǝnu ṯa, leđa pređ ildi lero lamǝṯia ŋenŋa pređ ŋǝwërđǝnu egađam gal ganun na lero lëbǝđia ŋen iŋi pređ, lënǝŋulu lǝbuŋǝnu.
48003011	ŋen ŋërrǝŋeiđǝnu ṯa eđa gero gǝnǝŋ gaɽǝwađaṯa gǝbǝđǝni guđǝrwaṯo eŋen rǝmwa nëiñua al ganunya, ŋen ŋanṯa ŋen ŋǝwërđǝnu ṯa, leđa pređ ildi luđǝrwaṯo eŋen lamǝṯia đonaṯađa.
48003012	na al ganun yaber yiđ aiyǝfeṯe eŋen ŋǝđonaṯa, orn yaṯa ṯa, eđa igi gëbǝđia laŋge ildi, giđ aŋamǝṯe laŋgela ildi.
48003013	al masiya gapǝɽǝndr iđaboŋa đal ganun ŋenŋa ṯa gënǝŋu gaɽo đǝboŋa ŋen ŋanṯa nëndr, ŋen ŋanṯa ŋen ŋǝwërđǝnu egađam gǝrǝmwa ṯa, leđa pređ ildi lëɽǝnu labǝreinu iđuɽi lënǝŋulu lǝbuŋǝnu,
48003014	ṯa đǝbuŋṯia iđi rǝmwa rëɽu ŋen ŋanṯa ibrayim ađeṯa leđa nano al masiyaga yesu ildi gerṯa laɽ al yawuḏ, ṯa nëndr alneinr usila igi rǝmwa rëɽu ŋen ṯa arǝndǝmanaier ŋenŋa ŋǝđonaṯa.
48003015	lorldaiñ, igǝndǝnaieia ŋen eleđa iŋi ŋiđ aŋǝndërrǝŋaice ŋen iŋi igwalwaɽǝṯǝnde. ndǝ leđa larreiđu ŋen đǝge eđa gero gǝnǝŋ gaɽǝwađaṯa gagero walla gamǝlëđia ŋen iŋi.
48003016	orn ŋen iŋi rǝmwa rëɽu rënǝŋu rëɽu ŋen ŋanṯa ibrayim na iđia gǝlëɽǝŋu. ŋen ŋero ŋëɽǝni ŋen ŋanṯa liđia ǝllëɽǝŋu, ildi lwaiña orn ŋen ŋanṯa iđia gǝlëɽǝŋu igi gunto, igi al masiya.
48003017	fǝŋen iŋi igwalwaɽa. rǝmwa rëɽu ŋen iŋi ananoŋ orn ndǝ nṯǝli nǝŋgaṯo miyya marldwan na alo eređia giɽijin rǝmwa ranaiđo al ganun. al ganun yero yaɽǝwađaṯa yagera đǝrreiđia eŋen iđi rǝmwa rëɽu ananoŋ nṯia al ganun yefo yaro yaɽǝwađaṯa yamǝndađa ŋen iŋi rǝmwa rëɽu.
48003018	ŋen ŋanṯa ndǝ đǝrraṯa eŋen iđëndr đeṯo al ganunya đaber đaɽǝwađaṯa đeṯo ŋenŋa iŋi rǝmwa rëɽu. orn fǝŋenŋa iŋi rǝmwa rëɽu ṯa rënǝŋu ranaieo ibrayim đǝrraṯa eŋen đǝlëɽǝŋu.
48003019	ndǝ ŋen ŋafǝṯia al ganun yaɽo wande? al ganun yafo yaneiđǝnu nḏurṯu ŋen ŋanṯa ŋen ŋeicia, ŋen iđia gibrayim gamǝlu geṯo, gënǝŋu igi ŋen ŋëɽǝnṯǝma. al ganun yërrǝŋeiđǝnu imǝlaiyǝka al kufrya.
48003020	ndǝ al kufr yafo, ŋen đeṯam ṯa leđa liɽijan lafo, orn rǝmwa raɽo eđa gunto.
48003021	ŋen ŋafǝṯia al ganun yagea ŋen iŋi rǝmwa rëɽu? ndo kwai kwai. gǝbanṯa al ganun yǝnǝŋ yaneiđǝnu isi yaɽǝwađaṯa yanaieia leđa đamǝṯia ṯa đuđǝrwaṯa eŋen rǝmwa nëiñua điđ ađela al ganunya.
48003022	orn ađam gǝrǝmwa gaṯa ṯa leđa pređ lëndǝnu ŋenŋa ŋeieia, ṯa đǝbuŋṯia iđi rǝmwa rëɽu eŋen ŋǝđonaṯa igal masiya ađǝneini leđa ildi lëndu ŋen ŋǝlëɽǝŋu.
48003023	ŋen đonaṯa đamǝlu đeṯo nëndr lǝgafr lǝgëndǝnr ŋenŋa ŋal ganun ṯa lǝgiđr alneinr đonaṯa iđi điđ ađërrǝŋeiđǝni.
48003024	ŋen ŋafǝṯia al ganun yaɽ eđa igi gǝndarǝmoṯar ŋen al masiya gamǝlu geṯo ṯa aliđǝnr lǝguđǝrwaṯar eŋen rǝmwa nëiñua đonaṯađa.
48003025	orn điñǝđi đonaṯa đeṯo đǝge na nëndr lǝgaber lǝgëndǝnr mǝldin eđaga igi gandarmoṯar.
48003026	ŋen ŋanṯa ñaŋ pređ ñagaɽo liđia ɽrǝmwa đonaṯađa igal masiya yesu.
48003027	ŋen ŋanṯa ñaŋ pređ ñaŋgi ñaganeinu mamuḏiya igal masiya ñagëɽǝnu al masiya nano ŋen ŋarno erena.
48003028	al yawuḏ yero na al yunaniyin yero, na lǝbai lero na leđa lero ildi gerṯa lǝbai na ɽrwa lero na ɽrlda lero. ŋen ŋanṯa ñaŋ pređ ñagaɽo ñagunto igal masiya yesu.
48003029	na ndǝ ñaŋ ñagafo igal masiya ñagaɽo liđia librayim na ñagiđi ñarraṯe eŋen iŋi rǝmwa rëɽǝṯǝma.
48004001	fǝŋen iŋi igǝndǝlwaɽǝṯia. eđa igi garraṯa eŋen, laŋge pređ ǝllëɽǝŋu, orn ndǝ gaɽo ŋere mǝldin gënǝŋu garno ebai.
48004002	gënǝŋu gëndǝnu eŋen ŋǝleđa ildi larǝmoṯwa laŋge ǝllëɽǝŋu, ŋen liga lamǝlu lamǝndëđǝni ildi eṯen gëɽu.
48004003	nṯia nënđr cum, nđǝ lǝgaɽr ñere mǝldin, lǝgafr lǝgëndǝnr ŋenŋa ŋalo.
48004004	orn nđǝ liga lafo đǝge ildi rǝmwa rëɽu rǝmwa rađwaṯo iđia gǝlëɽǝŋu igi gǝlǝŋǝnu igwuji gaɽǝbwa, na igi cum gǝlǝŋǝnu gëndǝnu al ganunya,
48004005	ṯa aŋapǝɽe leđa ildi lafo lëndǝnu al ganunya ṯa nëndr aliđǝnr liđia ɽrǝmwa.
48004006	na ŋen ŋanṯa ñaŋ ñagaɽo liđia rǝmwa rađwaṯo usila giđia gǝlëɽǝŋu enar enalo, igi gwaɽwata pǝlelo, abba, fǝŋu papa.
48004007	ŋen ŋafǝṯia ñaŋ pređ gerṯa ñagaɽo lǝbai mǝldin, orn ñagaɽo liđia ɽrǝmwa, na ndǝ ñagaɽo liđia ǝllëɽǝŋu đeṯam ñagaɽo leđa ildi larraṯa eŋen ŋǝlëɽǝŋu, na ñagaɽo ṯia ŋenŋa ŋǝrǝmwa đurri.
48004008	pǝnde ñagaɽo lǝbai limwa isi yero yafo đurri ŋen ŋanṯa ñagafo ñagaijǝba rǝmwa irri rǝđeṯam.
48004009	orn điñǝđi ŋen ñaŋ ñagaliŋeṯo rǝmwa walla đeṯam rǝmwa raliŋeṯǝnde, fǝṯau ñagaɽǝwađaṯa ñagaređia eŋen ŋǝrǝmwa ñoɽǝbaṯe eŋen eŋalo iŋi ŋëbia na ŋǝpiano? na fǝṯau ñagaɽǝwađaṯa ñagwonaṯa ñagaɽo lǝbai tǝŋ lǝŋen iŋi?
48004010	ñagëndu kaiñ ŋen iŋi ŋëɽǝnu đeṯam ŋǝliga lnǝŋ na ŋǝñoman na ŋǝnubwa na ŋǝnṯǝli.
48004011	igiđǝñalo ṯa aŋgaica igiđǝndau ŋǝmëɽria mǝrǝmǝɽeñ.
48004012	igǝndeɽǝđia, lorldaiñ, ṯa ñaɽeṯe garno ñi, ŋen ŋarno igafo igarno ñaŋ. ñagero ñagaiñǝnaicia ŋen ŋǝnǝŋ ŋeicia kwai kwai.
48004013	orn ñaŋ ñagaliŋeṯo ṯa igërrǝŋaicǝnde ŋen ŋaŋǝra ŋǝrǝmwa ananoŋ ŋen ŋanṯa igafo igwuma.
48004014	đǝmwa iđi đaɽo ŋen ŋeieia eñaŋ orn ñagero ñagaiñǝđamǝei eŋen na ñagero ñagaiñǝneđa. ñagaŋǝnṯiñi garno mǝlaiyǝka irǝmwa, đeṯam garno al masiya yesu đurri.
48004015	ñagafo ñagabeṯo orn đabeṯa eđalo đuŋga điñǝđi? ŋen ŋanṯa igerṯo đamǝđaṯa eñaŋ ṯa gǝbanṯa ñagafo ñagaɽǝwađaṯa ñaguɽǝđa isi esalo ṯa ñagiđi ñiđi ṯia na ñagiđi ñaiñǝlnaiee.
48004016	orn igaɽo eđa gageande ŋen ŋanṯa igǝndǝlwaɽǝṯia ŋen ŋǝđeṯam?
48004017	leđa lakǝl lǝndaṯoɽaṯa ŋope orn gerṯa eŋen ŋuđǝrwaṯo. lënǝŋulu lonaṯa lǝndǝtǝriṯia ñi nano ṯa ñaŋ ñǝlaṯoɽaṯe ŋope.
48004018	fǝŋen ŋaŋǝra ndǝ eđa gǝndaṯoɽaṯa ŋope ndǝ gëbǝđia ṯia eŋen ŋuđǝrwaṯo na jaiea jaica gerṯa ndǝ igënǝñi lǝgafr ikǝrǝŋ.
48004019	ya ñere ñǝlëɽǝñi ñubwamya, igaɽo igarno lǝŋgen igi auɽiña yǝmasaṯa tǝŋ ŋen al masiya gamǝlu gafia ŋope eñaŋ.
48004020	igwonaṯa ṯa alfafr điñǝđi, na ṯa igaɽǝwađaṯa igamǝlëđia ole gǝlëɽǝñi, ŋen ŋanṯa igatësǝni eŋen eŋalo.
48004021	lwaɽǝṯiñr, ñaŋ ñaŋgi ñagwonaṯa ñagǝbendǝni ŋenŋa ŋal ganun ñaŋ ñaganeđo ṯa ñagǝnna ŋen ŋal ganun?
48004022	ŋen ŋanṯa ŋen ŋǝwërđǝnu ṯa ibrayim gerṯo liđia liɽijan. iđia gǝnǝŋ gǝlǝŋǝnu eŋere ŋaɽ ebai na iđia gwomǝn gǝlǝŋǝnu igwuji gero gaɽ ebai.
48004023	orn iđia gǝŋere ŋaɽ ebai gǝlǝŋǝnu eŋen ŋalo orn iđia gwuji gero gaɽ ebai gǝlǝŋǝnu ṯa ŋen iŋi rǝmwa rëɽu ŋiđ aŋfeṯe.
48004024	ŋen iŋi ŋǝwujǝnu ŋen ŋanṯa liji ildi ɽrlda laɽo đǝrreiđia điɽijan eŋen. wuji gǝnǝŋ geṯo naiyǝn yǝbernia sina na gënǝŋu galǝŋa liđia ildi liđ alɽeṯe lǝbai. gënǝŋu gana ajar.
48004025	na ajar gaɽ irǝŋ gaiyǝn yǝsina alo yarabia. gënǝŋu garno alo yursalim điñǝđi ŋen ŋanṯa alo yursalim na liđia ǝllëɽǝŋu laɽo lǝbai.
48004026	orn alo yursalim isi yafo elo yero yǝbendǝni na yënǝŋu yaɽo nanna igëndr.
48004027	ŋen ŋanṯa ŋen ŋǝwërđǝnu ṯa, ŋǝreṯo nano wuji ŋaŋgi agaɽ ltam ŋaŋgi agero agalǝŋa ŋere kwai kwai. twođo ŋarǝjaice ole aganǝŋa ŋaŋgi agero auɽiña ŋen ŋanṯa wuji gaɽ ltam gerṯo ñere ñwaiña gamiñaṯa wuji gerṯo ebaŋgen.
48004028	orn nëndr, lorldaiñ, lǝgaɽr liđia garno isag lëŋgr lǝgalǝŋǝnr ṯa ŋen iŋi rǝmwa rëɽu aŋfeṯe.
48004029	orn garno iliga lakǝl lǝpǝnde iđia igi gǝlǝŋǝnu eŋen ŋalo gananaico iđia garto ŋen ŋubwa igi gǝlǝŋǝnu ŋabǝɽaŋa ŋusila gǝrǝmwa, fǝṯia eum điñǝđi.
48004030	orn ađam gǝrǝmwa gaṯa ṯau? gaṯa, lëldiñu ŋere iŋi ŋaɽ ebai na iđia gǝlëɽǝŋu, ŋen ŋanṯa iđia gǝŋere ŋar ebai laber liđ alarraṯe eŋen iđiaga gwuji gero gaɽ ebai.
48004031	ŋen ŋafǝṯia lorldaiñ, lëndr gerṯa lǝgaɽiar liđia lǝŋere iŋi ŋaɽ ebai orn lǝgaɽiar liđia lǝwuji gero gaɽ ebai.
48005001	fǝŋen iŋi al masiya giyëbǝrndr. ŋen ŋafǝṯia ɽaŋr eŋen iŋi na ñerṯe ñaŋgiyǝni ṯa ñagǝbǝđǝni ñagaɽo lǝbai tǝŋ.
48005002	igënǝñi bulus igǝndǝlwaɽǝṯia ṯa ndǝ ñaŋ ñaguɽǝđǝni al masiya gero gǝndawerṯe ŋen kwai kwai.
48005003	igwalwaɽa tǝŋ ṯa ndǝ eđa guɽǝđǝnu gënǝŋu gëndǝnu na ŋen đeṯam ṯa gëbǝđia ŋen pređ ŋal ganun.
48005004	ñaŋ ñaŋgi ñagwonaṯa ñagǝbǝđǝni ñaguđǝrwaṯo eŋen rǝmwa nëiñua al ganunya ñagatǝrinṯu igal masiya. ñaŋ ñagiɽu eđađ đǝđame đǝrǝmwa na ñagarǝmađaṯalṯia.
48005005	ŋen ŋanṯa usilaga gatǝɽe na đonaṯađa nanda ñagaṯurṯia đuđǝrwaṯa eŋen iđi ñagiđi ñaneini.
48005006	ŋen ŋanṯa igal masiya yesu đuɽǝđǝnia đero ŋeniano na đero đuɽǝđǝnia đero ŋeniano cum, orn đonaṯa iđi đatuđinu đubwađa đerṯo ŋen ŋwaiña.
48005007	ñagalaldiño ŋope. esegi gagirnde ŋen ṯa ñerṯe ñagǝnna ŋen ŋǝđeṯam mǝldin?
48005008	đaburgwađeicia iđi đero đeṯo irǝmwa irri rundǝđǝnde.
48005009	uđǝɽi gǝtefr gupini aicǝba pređ.
48005010	igëɽǝnu đǝñano egelǝŋ yesu ṯa lǝgiđr alǝrraiđr eŋen iŋi. na eđa igi gǝɽaieǝndau eŋen, đeṯam gënǝŋu giđ aŋakǝmini, ndǝ gata walla goɽra.
48005011	orn lorldaiñ, ndǝ igënǝñi igǝbërrǝŋaicia leđa ŋen ŋǝđuɽǝđǝnia mǝldin ŋen ŋanṯau igananeini ŋen ŋubwa ŋeicia mǝldin? ndǝ ŋen ŋafǝṯia ŋen ŋǝđuɽi đǝŋgeinu đǝge iđi đǝbëkëɽǝŋaicia leđa.
48005012	igaṯa ṯa ŋen ŋaŋǝra ndǝ leđa ildi ǝlndǝɽaicau eŋen aluɽǝđǝni đǝge.
48005013	orn lorldaiñ, ñaŋ ñagwundǝđǝnu ṯa ñerṯe ñagǝbendǝm. orn ñerṯe ñagaŋgiṯia đëbǝrma iđi eđalo ađǝɽeṯe đërǝkǝđeiđia eŋen ṯa ñiđi ŋen ŋaŋǝno, orn đuɽǝđǝnṯr lorldalo đubwađa.
48005014	ŋen ŋanṯa ŋen pređ ŋal ganun ŋǝɽiñǝđeinu eŋen ŋunto. fǝŋen iŋi ŋunto ṯa, bwiṯu eđaga igi gaɽ ëuwǝr ilaɽǝŋa garno etam gǝlaɽǝŋa.
48005015	orn ndǝ ñaŋ ñagabakendǝđia na ñagasǝđia, rǝmojǝđr eŋen ṯa ñerṯe ñagamǝndëđǝma.
48005016	orn igwalwaɽa ṯa, erldr igusila gatǝɽe, nṯia ñagaber ñagiđi ñiđi ŋen aŋǝno ywonaṯa.
48005017	ŋen ŋanṯa ŋen aŋǝno ywonaṯa nageo usila gatǝɽe na ŋen usila gatǝɽe gwonaṯa ŋageo aŋǝno, na lënǝŋulu lageađaiđia eŋen. nṯia ñagaber ñagaɽǝwađaṯa ñagëbǝđia laŋge ildi ñagǝlwonaṯa.
48005018	orn ndǝ usila gatǝɽe gǝndǝnanaieia đađ, đeṯam ñagaber ñagǝbendǝni ŋenŋa ŋal ganun.
48005019	orn ŋen ŋaŋǝno ŋǝlǝŋinu. ŋen iŋi ŋaŋǝno ŋaɽo đaɽaŋa lijila ɽrǝto ildi lamameinu eneɽa na ñereña iñi ñamǝlu ñamameinu eneɽa, na ŋen ŋǝŋǝtamǝra na đeieia ŋǝɽwa,
48005020	na đǝkwuđiñiṯia laŋge alo lǝpiano, na ŋen ŋǝnḏǝmi, na ŋen ŋǝđubwiđia đero, na đǝgerđe eŋen, na đǝgiaṯa ŋen, na đeieiano, na ŋamburṯwa, na đǝbakarnǝđia, na đǝgiaiđe eŋen,
48005021	na đonaṯa đǝlaŋge lǝleđa larto, na đǝɽiñǝđia, na đǝramǝɽua na namǝđia, na laŋge pređ larno laŋge ildi. igǝndǝbǝɽia nano ŋen ŋarno igǝbǝɽǝnde nano ananoŋ, ṯa leđa ildi lëbǝđia laŋge ildi laber liđ alënṯi eŋǝlǝŋe ŋǝrǝmwa.
48005022	orn ŋen iŋi usila gatǝɽe gatuđia ŋaɽo đubwa na đaŋǝra nano na đëuṯaralo na đaɽiñaṯa ŋen na đaliŋeṯa ŋǝbaiya na đaŋǝra na đerṯia ŋen ŋunto,
48005023	na đǝđǝrnaṯaralo na đërǝkǝđia aŋǝno. al ganun yero isi yagea laŋge ildi.
48005024	na leđa ildi lal masiya yesu lënǝŋulu laɽiño aŋǝno iđuɽi na laŋge ildi aŋǝno yubwaliya na yǝlonaṯa.
48005025	ndǝ lǝgamǝṯiar usilaga gatǝɽe alerldr igusil.
48005026	alerṯr lǝgwonaṯr lǝgǝneiniar đame. alerṯr lǝgwođwaiđiar eŋen na alerṯr lǝgwonaṯar laŋge lǝlorldalanda.
48006001	lorldaiñ, ndǝ eđa gǝnǝŋ gafiđǝnu eŋen ŋeicia ŋen đeṯam ṯa ñaŋ ñaŋgi ñagabǝrlda igusila gatǝɽe ñagamaṯoɽaṯa eŋen ŋǝđǝđǝrnaṯaralo. rǝmoṯr eŋen, ñan pređ, aŋgaiea ñagiđi ñinḏeini eum.
48006002	amǝđaiđr eŋen ŋinia nṯia ñagǝɽiñǝđaiđia al ganun yal masiya.
48006003	ŋen ŋanṯa ndǝ eđa gǝnǝŋ gǝbaṯa goɽra orn gata, gënǝŋu gǝbǝđǝni ŋađǝna bǝɽan.
48006004	ŋgiṯr leđa pređ alirnḏeici ŋǝmëɽria eŋen, nṯia lënǝŋulu liđ alaɽǝwađaṯe lëminia eŋen eŋen alǝsoŋ na gerṯa eŋen ŋǝleđa larto.
48006005	ŋen ŋanṯa ŋen đeṯam leđa pređ lǝrrapa ŋen eŋen ŋinia bǝɽan.
48006006	ŋgiṯr leđa ildi lǝbërrǝŋeini ŋen ŋǝđeṯam alɽaŋe ldǝɽo eŋen pređ ŋaŋǝra eđaga igi gǝlërrǝŋaicia ŋen.
48006007	ñerṯe ñagǝbǝđǝni ŋađǝna mǝldin. leđa laber laɽǝwađaṯa lađamǝca rǝmwa eŋen. ŋen ŋanṯa eđa gǝnǝŋ giđ aŋwanḏe laŋge ildi gënǝŋu gawađǝlo.
48006008	ŋen ŋanṯa eđa igi gawađa ŋen ŋanṯa ŋen ŋaŋǝno giđ aŋwanḏe đamǝndëđǝnia egaŋǝno, na eđa igi gawađa ŋen ŋanṯa ŋen ŋusila gatǝɽe gënǝŋu giđ aŋwanḏe đamǝṯia đǝbǝɽǝbǝte igusil.
48006009	alerṯr lǝgaicǝwarar mǝldin iđiđia đǝŋen ŋaŋǝra ŋen ŋanṯa ndǝ liga liđ alfeṯe ŋope lǝgiđr alwanḏr ndǝ lǝgaber lǝgamiñar nara.
48006010	ŋen ŋafǝṯia aliṯr leđa pređ ŋen ŋaŋǝra ndǝ liga lëni, orn aliṯr kaiñ leđa laɽ amǝeu eđonaṯa đǝyesu ŋen ŋaŋǝra ŋen ŋamiñaṯo leđa larto.
48006011	seicr ŋwëɽiña ŋoɽra ŋađam iŋi igëbǝđia ndǝ igǝndǝwërđǝṯia đaŋđa đǝlëɽǝñi.
48006012	leđa ildi lonaṯa ṯa ñaŋ ñaguɽǝđǝm, lënǝŋulu lonaṯa lëbǝđia đinia bǝɽan egaŋǝno. lënǝŋulu lerṯo ŋen iŋi ṯa alerṯe lananeini ŋen ŋubwa ŋeieia ŋen ŋanṯa đuɽi đelǝŋ igëndr yesu masiya.
48006013	đeṯam, leđa ildi luɽǝđǝnu lënǝŋulu laber lëbǝđia ŋen ŋal ganun. orn lënǝŋulu lonaṯa ṯa ñaŋ ñaguɽǝđǝni ṯa alëmini egaŋǝno esalo.
48006014	orn igënǝñi yerṯe igëminia kwai kwai, illi eŋen ŋǝđuɽi đelǝŋ igëndr yesu masiya. alo yafo yǝɽiñǝnu ŋen ŋanṯa ñi đuɽiđa, na igafo igǝɽiñǝni iđuɽi ŋen ŋanṯa alo eum.
48006015	ŋen ŋanṯa đuɽǝđǝnia đero ŋeniano na đero đuɽǝđǝnia đero ŋeniano, illi điđǝnia đǝmaijǝn đerṯo ŋeniano ŋwaiña.
48006016	igǝbeɽǝđia ṯa đëuṯaralo na ŋabaiya alfeṯe eleđa ildi lǝbǝrlda eŋen iŋi, eleđa lisrayil yǝđeṯam irǝmwa.
48006017	orn ñerṯe ñagaŋgiṯia eđa gǝnǝŋ gaiñǝɽaiea ŋen ŋǝnǝŋ ŋen ŋanṯa igerṯo egaŋǝno namǝrta ini nabërrǝŋaiđia ŋen ṯa igaɽ ebai gǝyesu.
48006018	lorldaiñ igǝbeɽǝđia ṯa đǝbuŋṯia đelǝŋ igëndr yesu masiya alfeṯe usilaga egalo. amin.
49001001	fiñi bulus ñiŋgi igaɽo đǝđweinia đal masiya yesu eŋen rǝmwa rëɽu ananoŋ. igeɽǝđo leđa ɽrǝmwa, ñaŋgi ñagafo alo yafǝsus, ñaŋgi ñagǝbendeieia ŋen ŋal masiya yesu ŋope.
49001002	igǝbeɽǝđia ṯa rǝmwa, papa igëndr, na elǝŋ yesu masiya alǝndǝnaice đǝbuŋṯia đusila na đëuṯaralo.
49001003	igǝbeɽǝđia ṯa đaṯa rǝmwa relǝŋ igëndr yesu masiya arǝbuŋǝnṯi. rënǝŋu rǝbuŋṯǝndr đǝbuŋṯiađa pređ đusila elo na igal masiya,
49001004	ŋen ŋarno rënǝŋu roṯǝnde igal masiya ŋen alo yamǝlu yǝbǝđǝni. rënǝŋu roṯǝndr ṯa altǝɽeṯr na ṯa alerṯr đǝskiniano ŋu nëiñua.
49001005	rënǝŋu rubwandriya ndrëɽi ŋen ananoŋ ṯa arǝndiđr liđia ǝllëɽǝŋu yesu masiyaga, ŋen ŋanṯa ŋen iŋi ŋaŋǝra ŋu nëiñua.
49001006	rënǝŋu riđu ŋen iŋi ṯa leđa alnananaice đame ŋen ŋanṯa đǝnaieia mǝɽǝmǝɽeñ đǝlëɽǝŋu iđi đerṯo ŋaɽrwa iđi rënǝŋu rǝndǝnanaieiar ŋuga igi rubwamaiya.
49001007	igal masiya lǝgapǝɽǝnr ŋǝfǝniŋa ŋǝlëɽǝŋu. nṯia ŋen iŋëndr ŋeicia ŋǝŋgeinu eŋen ŋǝđǝnaieia mǝɽǝmǝɽeñ đǝlëɽǝŋu, iđi rënǝŋu rananaiđia đaliŋeṯađa đǝño đoɽra kaiñ.
49001008	rënǝŋu rarǝjaicǝndr nano đǝnaicia mǝɽǝmǝɽeñ đǝlëɽǝŋu đwaiña.
49001009	rënǝŋu riđǝndr lǝgaliŋeṯr ŋamǝɽa ŋǝŋen rënǝŋu ronaṯa đaliŋeṯađa ŋen ŋǝsi pređ na đaliŋeṯađa pređ garno rënǝŋu rëɽu ŋen. rënǝŋu rëɽu ŋen iŋi igal masiya
49001010	ṯa ndǝ liga lǝɽiñǝđeinu ararreiđi laŋge pređ ldǝɽo igal masiya, laŋge lelo na laŋge lalo.
49001011	igal masiya lǝgiđǝnr leđa ildi larraṯa eŋen ŋǝrǝmwa. rënǝŋu rëɽu ŋen iŋi ananoŋ garno ronaṯa. rënǝŋu rëbǝđia ŋen jaica jaiea garno ronaṯa.
49001012	rënǝŋu riđu ṯia ṯa nëndr alfeṯr ŋope ṯa leđa alnanaice ŋaɽrwa ŋǝlëɽǝŋu đame, nëndr lëŋgr lǝgǝṯurṯr ŋen igal masiya ananoŋ.
49001013	iŋu ñaŋ eum ñagano ŋen ŋǝđeṯam iŋi ŋaɽo ŋen ŋaŋǝra ṯa ñagëbǝrnu na ñagëndu ŋen ŋǝlëɽǝŋu eum, orn nṯia ñagëɽǝnu ŋwëɽiña nano usilaga gatǝɽe igi rǝmwa rwalwaɽo ṯa arǝndǝnaice.
49001014	usila gatǝɽe gaɽo waŋge gananoŋ elaŋge lǝgiđr aldǝneinr ŋen lǝgamǝɽr lǝgǝlneiniar đǝge. ŋen ŋafo ṯia ṯa leđa alnanaiee ŋaɽrwa ŋǝlëɽǝŋu đame.
49001015	igano ŋen ŋǝđonaṯa eđalo egelǝŋ yesu na ṯa ñagubwa leđala pređ ɽrǝmwa,
49001016	na ŋen ŋafǝṯia igaŋërṯu rǝmwa nano ŋen ŋanṯa ñaŋ jaiea jaiea ndǝ igaṯurṯia.
49001017	igǝbeɽǝđia ṯa rǝmwa relǝŋ igëndr yesu masiya, irri raɽo đaṯa irri rerṯo ŋaɽrwa, arǝndǝnaiee usila igi galiŋeṯo ŋen nǝsi na igi gǝndërrǝŋaicia ŋen ṯa ñaliŋeṯe ŋope,
49001018	na ṯa ariđi nare enalo naliŋeṯo ŋen, ṯa ñaliŋeṯe ñagaṯurṯia đundǝđia đǝlëɽǝŋu ṯau, na ṯa ñaliŋeṯe đǝrraṯa eŋen iđi đerṯo ŋaɽrwa iđi rënǝŋu rerṯo eleđa ǝllëɽǝŋu,
49001019	na ṯa ñaliŋeṯe ṯa ŋabǝɽa ŋǝlëɽǝŋu ŋoɽra kaiñ ŋen ŋanṯa nëndr lëŋgr lǝgëndr ŋen ŋǝlëɽǝŋu. ndǝ rǝmwa riđu ṯia rënǝŋu riđu ŋǝmëɽria ŋabǝɽaŋa ŋǝlëɽǝŋu ŋwaiña kaiñ.
49001020	rënǝŋu rërrǝŋaiđu ŋabǝɽa ŋǝlëɽǝŋu igal masiya ndǝ ratuđima eŋǝɽaiñ ndrǝmiđi gaɽaŋalo nḏaŋ đǝlëɽǝŋu đaŋaicǝba elo,
49001021	ndramiđi goɽra kaiñ gamiñaṯa ŋǝlǝŋe pređ ɽetǝɽeteo na ndrǝŋ pređ ini nuɽwatǝni gerṯa alo isi ikǝrǝŋ orn curn alo isi yiđ aiyela.
49001022	na rënǝŋu rëɽu laŋge pređ erǝmanǝŋ rǝlëɽǝŋu ndrǝmanaiee ŋǝlǝŋe elaŋge ildi, ndramiđi gaɽnda eŋen pređ ikanisa
49001023	iđi đaɽo aŋǝno ilëɽǝŋu, iđi đunḏǝjeinu iŋu igi gwunḏǝjaiea laŋge pređ.
49002001	rǝmwa riđǝnde ñagamǝṯia liga ñagaiyo ŋen ŋanṯa ŋen ŋeieia na ŋen ŋafo mǝnna,
49002002	ŋen iŋi ñagerldau ananoŋ ndǝ ñagateṯo elǝŋ galo isi, ndǝ ñagateṯo elǝŋ gǝŋabǝɽa ŋǝltuŋga igi gaɽ usila igi gëbǝđia ŋǝmëɽria eleđa ildi laɽ ndǝl.
49002003	nëndr pređ lǝgafr ananoŋ eŋen iŋi ndǝ lǝgateṯr đonaṯa đaŋǝno isëndr na đǝŋaṯǝɽa iŋëndr na lǝgafr lǝgaɽr jaica jaica leđa ildi lǝjeiciano ŋen ŋarno leđa pređ lalo.
49002004	orn rǝmwa rerṯo ŋǝbaiyano ŋoɽra kaiñ na ŋen ŋanṯa đubwa đǝlëɽǝŋu đwaiña kaiñ rënǝŋu rubwandriya,
49002005	ndǝ lǝgaiyr ŋen ŋanṯa ŋen iŋëndr iŋi ŋafo mǝnna na rënǝŋu riđǝndr lǝgamǝṯiar ldǝɽo al masiyaga. nṯia ñaŋ ñagëbǝrnu eŋen ŋǝđǝnaieia mǝɽǝmǝɽeñ đǝlëɽǝŋu.
49002006	rënǝŋu ratuđindr lëndǝrlda ndrǝndiđr lǝgaldǝɽaŋarlda elo. rǝmwa riđu ŋen iŋi al masiyaga yesu
49002007	ṯa alo isi yiđ aiyela rënǝŋu riđ arërrǝŋaiđe ṯa đame đǝlëɽǝŋu đoɽra kaiñ ndǝ rǝndǝnanaieiar ŋen ŋaŋǝra igal masiya yesu.
49002008	ñagëbǝrnu đameđa đǝlëɽǝŋu ŋen ŋanṯa đonaṯa eđalo. na đëbǝrnia iđi gerṯa đađalo bǝɽan orn fǝđǝneinia đǝrǝmwa.
49002009	ñagero ñagëbǝrni ŋen ŋanṯa ŋen ŋǝnǝŋ ñagiđu ṯa eđa aŋerṯe gǝnǝŋ gaɽǝwađaṯa gëminia bǝɽan.
49002010	ŋen ŋanṯa lǝgaɽr ŋǝmëɽria iŋi rǝmwa riđu. lǝgiđǝnr igal masiya yesu ṯa aliđr ŋǝmëɽria ŋaŋǝra iŋi rǝmwa raṯoɽaṯa ananoŋ ṯa alerldr eŋen iŋi ŋaŋǝra.
49002011	ŋen ŋafǝṯia ñaŋ ñaŋgi gerṯa ñagaɽ al yawuḏ egaŋǝno lëldǝŋǝđeinr eŋen ŋǝbǝtaŋǝɽan ṯa leđa ildi luɽǝđǝnu lënǝeǝnde leđa ildi lero luɽǝđǝni. fǝđuɽǝđǝnia đaŋǝno iđi điđǝnu raŋra.
49002012	lëldǝŋǝđeinr eŋen ṯa iliga lakǝl ñaŋ ñagatǝrinṯu igal masiya na ñagatǝrinṯu eŋǝlǝŋe ŋisrayil, na ñagaɽo ilia eđǝrreiđia eŋen iđi rǝmwa rëɽu. ñagafo ñagero đǝṯurṯia đǝwagǝnǝŋ na ñagero rǝmwa alo.
49002013	orn điñǝđi igal masiya yesu ñaŋ ñaŋgi ñagafo nwaldaŋ bǝtaŋǝɽan ñagameinu ṯwaiñ eŋen ŋǝŋǝfǝni ŋal masiya.
49002014	ŋen ŋanṯa gënǝŋu gaɽo đǝbëɽǝđia eŋen iđëndr igi giđǝndr lǝgaɽr lǝguntr na gënǝŋu gagero ŋen ŋeieia iŋi ŋǝndǝđǝndrano.
49002015	gënǝŋu gamandađo egaŋǝno ilëɽǝŋu al ganun isi ywalwa-ɽǝṯǝndr ṯa lǝgëbǝđiar ṯau, ṯa aŋiđi bǝɽan leđa ildi laɽo liɽijan ṯa alɽeṯe eđa gunto gǝmaijǝn, nṯia ṯa aŋiđi đëuṯaralo,
49002016	na ṯa aŋǝndoɽǝbaier pređ rǝmwa nano egaŋǝno yento. gënǝŋu giđu ŋen iŋi đuɽiđa nṯia gamǝndađo ŋen ŋeieia iŋi ŋǝndǝđǝndrano.
49002017	na gënǝŋu geṯo nǝŋǝndërrǝŋaiei đëuṯaralo ñaŋgi ñagafo nwaldaŋ na nǝŋǝlërrǝŋaiei đëuṯaralo ildi lafo ṯwaiñ.
49002018	ñaŋ na nanda lǝgaɽǝwađaṯar lǝgeṯr đaṯa nano igusila gunto ŋen ŋanṯa ŋu.
49002019	nṯia điñǝđi ñaganǝñaŋ gerṯa ñagaɽ ilia na leđa liŋamia mǝldin orn ñagaɽo ñagǝleđa ɽrǝmwa na ñagǝleđa leɽa gǝrǝmwa.
49002020	na ñagwađǝnu nađuna eleđa lǝđweinu na igal anbiya na al masiya yesu gënǝŋu gaɽo lwandra laɽnda lađuna isi.
49002021	fǝŋu igi đwađa đakaseiđǝnu iŋu na ađǝɽatođe ṯa ađǝɽeṯe alo yëđǝñinu yetǝɽe egelǝŋ rǝmwa.
49002022	na ñaganǝñaŋ ñagabijeiđǝni ldǝɽo iŋu usilaga gatǝɽe ṯa ñaɽeṯe eɽa ŋen ŋanṯa rǝmwa.
49003001	ŋen ŋafǝṯia igǝbeɽǝđia rǝmwa eŋen eŋalo, igënǝñi bulus ñiŋgi yesu masiya gëndiñi ŋen ŋanṯa leđa ildi gerṯa laɽ al yawuḏ.
49003002	igaṯa ñagano ṯa iganeinu đǝnaicia mǝɽǝmǝɽeñ đǝrǝmwa ṯa erǝmoṯe ŋen ŋanṯa ñaŋ,
49003003	na ṯa ŋen ŋamǝñiṯiñi ṯa elǝŋeṯe ŋamǝɽa ŋen ŋarno igǝwërđiau ŋen ŋǝtefr ananoŋ.
49003004	ndǝ ñagǝbëgǝri ŋen iŋi ñagiđi ñaseici ṯa igaliŋeṯo ŋamǝɽa ŋal masiya.
49003005	iliga lǝnëiñua ŋamǝɽa iŋi ŋero ŋǝbërrǝŋeini eleđa, orn điñǝđi usila gatǝɽe gërrǝŋaicu leđa ildi lǝđweinu ltǝɽe na al anbiya.
49003006	fǝŋamǝɽa, ṯa leđa ildi gerṯa laɽ al yawuḏ larraṯa eŋen al yawuḏya na ṯa lënǝŋulu pređ laŋǝno yento na lënǝŋulu lǝɽǝbǝđǝlda eŋen iŋi rǝmwa rëɽu igal masiya yesu. ŋen iŋi ŋafo ŋenŋa ŋaŋǝra ŋǝrǝmwa.
49003007	igëɽǝnu ṯa iđuɽǝđǝnṯi ŋen ŋaŋǝra ŋǝrǝmwa eŋen ŋǝđǝnaicia mǝɽǝmǝɽeñ đǝrǝmwa iđi rënǝŋu ranaieiñi ŋenŋa ŋǝŋabǝɽa ŋǝlëɽǝŋu.
49003008	đǝnaieia mǝɽǝmǝɽeñ iđi đǝneiniñi ñiŋgi igǝta igamiñaṯo leđa pređ ɽrǝmwa ṯa yërrǝŋaiei leđa ildi gerṯa laɽ al yawuḏ ŋen ŋal masiya iŋi ŋoɽra ŋaŋǝra kaiñ,
49003009	na ṯa yiđi leđa pređ alliŋeṯe ŋen ŋǝŋamǝɽa. ŋamǝɽa ŋafo ŋalǝbijǝnu iliga lwalano kaiñ irǝmwa irri riđu laŋge pređ,
49003010	ṯa điñǝđi kanisađa ŋen pređ ŋǝđaliŋeṯa ŋen nǝsi đǝrǝmwa ađiđǝni đǝlǝŋinu enǝlǝŋ pređ na eŋǝlǝŋe pređ elo.
49003011	ŋen iŋi ŋafo eŋen rǝmwa rëɽu ŋen ŋanṯa bǝɽǝbǝte iŋi rënǝŋu rǝɽiñǝđaiđo igal masiya yesu elǝŋ igëndr,
49003012	na iŋu lǝgaɽǝwađaṯar lǝgeṯr rǝmwa nano ŋǝđaiña ŋero, na đëɽǝniađa đǝñano ŋen ŋanṯa đonaṯa iđëndr iŋu.
49003013	nṯia igǝndeɽǝđia kaiñ ṯa ñerṯe ñagofǝđiano ŋen ŋanṯa ŋen ŋwaiña ŋubwa ŋeieia igananeinia ŋen ŋanṯa ñaŋ. đeṯam ŋen iŋi ŋafo ṯa ñaŋ ñaneini ŋaɽrwa.
49003014	ŋen ŋafǝṯia igokwođiñǝṯia ndria nalo đaṯa rǝmwa nëiñua,
49003015	irri rǝbërnieia leđa ndrǝŋ lǝneɽa pređ elo na alo.
49003016	na igabeɽǝđia ṯa eŋen ŋǝŋaɽrwa ŋǝlëɽǝŋu ŋoɽra rënǝŋu arǝndiđi ñagwonḏǝṯo ŋabǝɽaŋa usilaga gatǝɽe gǝlëɽǝŋu enar enalo,
49003017	na ṯa al masiya aŋǝndǝɽaŋe enare đonaṯađa. igǝbeɽǝđia cum ṯa ñatǝđalo na ñëndi alo iđubwiđia,
49003018	na ṯa ñeṯe ŋabǝɽa ṯa ñaliŋeṯe leđala pređ ɽrǝmwa đwalano na đobǝrano na đwala na đoliano lǝđubwa đǝrǝmwa,
49003019	na ṯa ñaliŋeṯe đubwa đal masiya iđi leđa laber laɽǝwađaṯa laliŋeṯo đurri, na ṯa ñunḏeini đǝɽiñǝđeiniađa đǝrǝmwa.
49003020	rǝmwa raɽǝwađaṯa rëbǝđia ŋen ŋwaiña ŋamiñaṯa ŋen lǝgǝbeɽǝđiar walla lǝgaulëldǝŋǝđeiniar ŋabǝɽaŋa iŋi ŋëbǝđia ŋǝmëɽria inëndr,
49003021	na igǝbeɽǝđia ṯa rënǝŋu arǝnaneini ŋaɽrwa ikanisa na igal masiya yesu eleđa pređ lǝliga pređ bǝɽǝbǝte. amin.
49004001	ŋen ŋafǝṯia igënǝñi ñiŋgi igëndǝnu ŋen ŋanṯa elǝŋ yesu igǝndeɽǝđia ṯa ñafeṯe ñagarajađaṯo eŋen iŋi rǝmwa rundǝdei-nǝnde nano.
49004002	reṯr enare jaiea jaica, ñađǝrnaṯe naralo na ñaɽiñaṯe ŋen. alwer narano eñaŋ iđubwiđia.
49004003	ɽǝđiṯr aŋǝno, ñakase đǝɽǝbǝđia eŋen iđi usila gatǝɽe gananaiđia đëuṯađa aralo.
49004004	aŋǝno yaɽo yento na usila gatǝɽe gaɽo gunto ŋen ŋarno ñaŋ ñagundǝđǝnu ṯa ñerṯe ŋen ŋunto ṯa ñauṯurṯi iŋi ŋǝđundǝđǝma eđalo.
49004005	elǝŋ rǝmwa raɽo runto na đonaṯa đaɽo đunto mamuḏiya yaɽo yento.
49004006	rǝrnwa raɽo runto irri raɽo papa igëndr irri roɽra ramiñaṯo laŋge pređ na laŋge pređ lafo ŋuga na rënǝŋu rafo elaŋge pređ.
49004007	orn nëndr pređ lǝganeinr đǝnaieia mǝɽǝmǝɽeñ đǝrǝmwa eŋen ŋǝđǝnaicia đal masiya iđi đoɽra kaiñ.
49004008	ŋen ŋafǝṯia ŋen ŋwalwaɽǝnu ṯa, ndǝ gënǝŋu gabǝṯo elo gamǝndeiṯu leđa nëiñua ildi gakëndǝlo, nǝŋǝnanaice leđa laŋge.
49004009	ndǝ ađam gaṯa ṯa gënǝŋu gabǝṯo elo lǝgaliŋeṯr ṯa gënǝŋu girǝwuṯalo iđuđa cum.
49004010	gënǝŋu igi girǝwu fǝŋu igi gabǝṯo pǝlelo ltuŋga eđǝpe ṯa aŋunḏǝjeini elaŋge pređ.
49004011	na đǝnaicia đǝlëɽǝŋu ṯa ađiđi leđa lǝmaṯan laɽo đǝđweinia na lǝmaṯan laɽo anbiya na lǝmaṯan laɽo mubassarin na lǝmaṯan laɽo gǝsus na leđa lǝbërrǝŋaiđia ŋen ŋǝrǝmwa,
49004012	ṯa alnanaice leđa ɽrǝmwa laŋge ildi laɽo đeṯam ŋen ŋanṯa ŋǝmëɽria eŋen ndǝ lǝmađuɽǝđǝnṯia na ŋen ŋanṯa đǝbapurgwađaṯa đaŋǝno yal masiya.
49004013	nṯia nëndr pređ lǝgiđr alɽeṯr lǝguntr iđonaṯa iyesu na pređ lǝgiđr alliŋeṯr iđia gǝremwa, na lǝgiđr alɽeṯr leđa loɽra linḏeinu đǝɽiñǝđeiniađa đal masiya.
49004014	ŋen ŋiđ aŋfeṯe ṯia ṯa alerṯr lǝgaɽiar ñere mǝldin iñi ñǝṯwëđǝni alo ŋenŋa pređ ñërrǝŋeinu garno waŋge đǝbera đǝṯwađa alo, na ŋađǝnaŋa ŋǝleđa ildi laɽatuđi ŋen ŋǝmaijǝn ŋafo mǝnna.
49004015	orn lǝgiđr alɽwatr ŋen ŋǝđeṯam iđubwiđia na lǝgiđr alǝbapurgwađaṯr eŋen pređ igal masiya ṯa alɽeṯr lǝguntr ŋuga.
49004016	gënǝŋu gaɽnda na gamica aŋǝno ilëɽǝŋu pređ. aŋǝno yakaseiđǝnu aloya isi yurrǝpǝđǝnu na ndǝ laŋge pređ laŋǝno lëbǝđia ŋǝmëɽria aŋǝno pređ yabapurgwađaṯa niyoɽreṯe iđubwiđia.
49004017	fǝŋen iŋi igwalwaɽa na igaɽo đamǝđaṯa đǝŋen iŋi egelǝŋ yesu ṯa ŋen đeṯam ñaŋ ñagaber ñagafia mǝldin ñagarno leđa ildi gerṯa laɽ al yawuḏ ildi lerṯo ŋen ŋǝpiano eŋaṯǝɽa eŋen.
49004018	ŋaṯǝɽa eŋen ŋaɽo ŋǝrǝmia ṯa alerṯe lǝberṯia đaliŋeṯa na lënǝŋulu latǝrinṯu iđamǝṯia đǝrǝrnwa ŋen ŋanṯa đaijǝbǝnia nano đafo iŋulu na ŋen ŋanṯa labɽwaŋǝno enare.
49004019	lënǝŋuln laɽo tǝgǝtǝg inusila enen ldǝnaiđe ntam enen ṯa aleicǝṯi ŋǝɽwa. lënǝŋulu lero laneđa ŋen ŋǝnǝŋ ṯa alǝbeice đonaṯa eđen đeieia.
49004020	orn ñaŋ ñagero ñagërrǝŋeinu al masiya ṯia,
49004021	ndǝ đeṯam ñagano ŋen ŋǝlëɽǝŋu na ñagërrǝŋeinu ŋen ŋǝđeṯam iŋu, garno ŋafo iyesu.
49004022	miñeicr ŋen alo ŋǝbǝtaŋǝɽan iŋi ŋǝđamǝṯia ñagafo ñagafau, iđi đaicǝbǝro ŋen ŋanṯa đonaṯa đeicia iđi điđǝnde ŋađǝna.
49004023	na iđǝnr ñagǝmaijǝn inusila enalo na eŋaṯǝɽa eŋalo.
49004024	ëɽǝnr ŋen nano ŋǝmaijǝn iŋi ŋiđǝnu ŋarno ŋǝrǝmwa na iŋi ŋërrǝŋeiđǝnu eŋen ŋuđǝrwaṯo na ŋatǝɽe iŋi ŋatuđini ŋenŋa ŋǝđeṯam.
49004025	ŋen ŋafǝṯia auwǝṯr ŋaɽǝwen ñaɽwataiđe ŋenŋa ŋǝđeṯam ŋen ŋanṯa nëndr pređ lǝgakaseiđǝnr ldǝɽo na eđa gǝnǝŋ geđa gwomǝn.
49004026	ndǝ ñageiciano ñerṯe ñagaŋgiṯia đeiciano eđalo ađǝndiđi ñagëbǝđia ŋen ŋeieia. ŋgeier đeiciano ŋen ëđǝñina yamǝlu yirǝwa.
49004027	ñerṯe ñagǝbëɽǝṯia seṯan liga alo kwai kwai.
49004028	ŋen đeṯam ṯa oɽom gaber galaldǝbǝca laŋge mǝldin orn ŋen đeṯam gënǝŋu gëbǝđia ŋǝmëɽria kaiñ raŋra na ŋenŋa ŋuđǝrwaṯo ṯa aŋerṯe laŋge aldakarnǝđe leđala laɽo lǝbai.
49004029	ñerṯe ñagaŋgiṯia ŋen ŋǝnǝŋ ŋeieia ṯa ŋamiña ëiñua esalo orn ɽwatr ŋen ŋaŋǝra iŋi ŋamǝđaṯa leđa albapurgwađaṯe eŋen ṯa aŋǝbuŋṯi leđa ildi lǝnna.
49004030	ñerṯe ñagwëni usila gatǝɽe gǝrǝmwa igi gaɽo ŋwëɽiña ŋëɽǝnǝnde nano ŋen ŋanṯa loman lǝđapǝɽa.
49004031	ŋgeier ŋen pređ iŋi ñagiyiđia leđa leiciano, na đǝjeiciano, na đaboŋa na đwara na đǝbwaiđia eŋen, na ŋen pređ iŋi ŋagea leđa.
49004032	orn nanaicr lorldalo ŋen ŋaŋǝra, na lǝŋeṯr ŋabaiyano. ŋgǝđeicr lorldalanda ŋen eŋen ŋeieia ŋen ŋarno rǝmwa raŋgǝđeieǝnde ŋen eŋalo ŋeieia al masiyaga.
49005001	ŋen ŋafǝṯia ikirnḏeier rǝmwa garno ñere iñi ñubwaniya.
49005002	na erldr iđubwiđia ŋen ŋarno al masiya gubwandriya nǝŋǝnaiđe etam gǝlëɽǝŋu ŋen ŋanṯa nëndr gaɽo đǝneinia na đǝɽǝđǝnia iđi đëbǝđia rǝmwa raŋǝra nano garno đǝmwađa gaiñǝla.
49005003	ñerṯe ñagaŋgiṯia ŋen ŋǝlwaɽǝni eñaŋ kwai kwai ŋǝđaɽaŋa lijila ɽrǝto ildi lamameinu eneɽa na ñereña iñi ñamǝlu ñamameim eneɽa walla ŋen ŋataŋa walla ŋen ŋǝđonaṯa laŋge lǝleđa lwomǝn, ŋen ŋanṯa ŋen iŋi ŋaɽo đeṯam eleđa ɽrǝmwa.
49005004	neđr ŋen ŋataŋa na ŋen ŋaɽo ŋiɽǝṯiano na ŋen ŋarno ŋǝđǝramǝɽua ŋen ŋanṯa ŋen iŋi pređ ŋeicia. orn ŋaŋǝrṯr rǝmwa nano.
49005005	lǝŋeṯr ŋen iŋi ṯa eđa gǝnǝŋ igi geicia nda walla gaɽaŋa wujiga garto walla gamǝñeđǝñano gëbǝđia đǝmama đǝlaŋge lwaiña đaɽo waŋge igi gukwuđiñǝṯialo, gënǝŋu gaber giđ aŋǝrraṯe eŋǝlǝŋe ŋal masiya na ŋǝrǝmwa.
49005006	ñerṯe ñagaŋgiṯia eđa gǝnǝŋ gǝndiđia ŋađǝna ŋenŋa ŋǝpiano, ŋen ŋanṯa eŋen iŋi đeieiano đǝrǝmwa đeṯo leđa nano ildi laɽ ndǝl.
49005007	ŋen ŋafǝṯia ñerṯe ñagaɽaŋa leđala ild kgwi kwai,
49005008	ŋen ŋanṯa ñagaɽo ŋǝrǝm bǝtaŋǝɽan orn điñǝđi ñaaɽa arrerre egelǝŋ yesu. erldr ŋen ŋarno ñere ñarrerre,
49005009	ŋen ŋanṯa ŋǝlwa ŋarrerre ŋafiđǝnu eŋen pređ iŋi ŋaŋǝra na ŋuđǝrwaṯo na ŋǝđeṯam.
49005010	na inḏeier ŋen ṯa ñërrǝŋeini ŋen iŋi ŋëbǝđia elǝŋ yesu gaŋǝra nano.
49005011	ñerṯe ñagǝɽǝbǝđia eŋen ŋǝŋǝrǝm iŋi ŋaber ŋalǝŋa orn iđr ŋǝlǝŋinu ṯa ŋeieia.
49005012	ŋen ŋanṯa ŋen ŋaniđǝnu ṯa lǝgwaɽwatar eŋen leđa leieia lëbǝđia ŋoɽoma.
49005013	orn ndǝ waŋge gǝnǝŋ gërrǝŋeiđǝnu arrerrega gaɽǝwađaṯa gaseinia ŋen ŋanṯa laŋge pređ leđa laɽǝwađaṯa ldǝseieia lënǝŋulu laɽ arrerre.
49005014	ŋen ŋafǝṯia ŋen ŋwalwaɽǝnu ṯa, aganǝŋa ŋaŋgi agandro, twođo iŋuriđ ŋatwođe eŋǝɽaiñ na al masiya giđ aŋanaice arrerre.
49005015	nṯia rǝmoṯr eŋen ṯa ñagǝbǝrlda ṯau. ñerṯe ñagǝbǝrlda ŋen ŋarno leđa laijǝba ŋen nǝsi orn erldr ŋen ŋarno leđa laliŋeṯo ŋen nǝsi.
49005016	ñerṯe ñagaŋgiṯia liga lnǝŋ lǝpiano kwai kwai ŋen ŋanṯa liga ildi leieia.
49005017	ŋen ŋafǝṯia ñerṯe ñagaɽia mɽǝṯiano orn lǝŋeṯr ŋen ŋafo ṯau iŋi elǝŋ rǝmwa ronaṯa,
49005018	ñerṯe ñagǝramǝɽua iŋuɽu ŋen ŋanṯa ŋuɽu ŋǝndiđia ñagagera ŋen, orn unḏǝjeinr usila ano gatǝɽe.
49005019	ɽwataiđr ñalǝŋe ŋǝlǝŋa ŋusila gatǝɽe na eŋen ŋǝwërđǝnu imasamir. alǝŋr ŋǝlǝŋa ŋaŋǝra egelǝŋ rǝmwa narena pređ enalo,
49005020	ñaŋërṯi đaṯa rǝmwa nano jaica jaica ŋen ŋanṯa laŋge pređ igirǝŋ gelǝŋ igëndr yesu masiya.
49005021	nanaiđr eŋen ŋen ŋanṯa ñagiđǝña al masiya.
49005022	ñǝŋgema, naṯr ebaŋgalanda garno ñaganaṯa elǝŋ yesu.
49005023	ŋen ŋanṯa eđa gaɽorra gaɽnda igwuji gǝlëɽǝŋu ŋen ŋarno al masiya gaɽnda ikanisa đǝlëɽǝŋu iđi đaɽo aŋǝno ilëɽǝŋu, na fǝŋu gëbǝru kanisa.
49005024	ŋen ŋarno kanisa đafo eŋǝlǝŋe ŋal masiya na ṯia ŋen đeṯam cum liji ɽrlda lafo eŋǝlǝŋe ŋebaŋgenanda eŋen pređ.
49005025	lṯenia, bwiṯr wasalandala ŋen ŋarno al masiya gubwa kanisađa nǝŋǝnaiđe etam gǝlëɽǝŋu ŋen ŋanṯa kanisa,
49005026	ṯa aŋwase ŋawaŋa na ŋenŋa ŋǝlëɽǝŋu na ṯa aŋëɽi đatǝɽe.
49005027	gënǝŋu giđu ṯia ṯa aŋǝneini kanisa iđi đerṯo ŋaɽrwa ŋwaiña na đero amǝrta nano na đero đǝɽia nëɽiaŋǝno na ṯa ađǝɽeṯe đatǝɽe đǝɽiñǝđeinu ŋen ŋerano ŋataŋa kwai kwai.
49005028	nṯia cum ŋen đeṯam lṯenia lubwa wasenala ŋen ŋarno lubwa aŋǝnoiya esen. eđa gubwa wasenga gënǝŋu gubwa aŋǝnoiya ilëɽǝŋu.
49005029	ŋen ŋanṯa eđa gero ganeđa aŋǝno ilëɽǝŋu orn gamica na garǝmoṯwa ŋen ŋarno al masiya gamica kanisa na garǝmoṯwa.
49005030	na nëndr lǝgaɽr laŋge laŋǝno ilëɽǝŋu.
49005031	ŋen ŋafǝṯia eđa gaɽorra gaṯađa eṯen na lǝŋgen alakaseiđǝni wasenga, na lënǝŋulu liɽijan liđ alɽeṯe aŋǝno yento.
49005032	ŋen iŋi ŋaɽo ŋamǝɽa ŋoɽra na igaṯa ŋǝndërrǝŋaiciar ŋen ŋal masiya na ŋǝkanisa.
49005033	orn ŋen iŋi ŋǝbërrǝŋaiđia cum ṯa eđa gǝnǝŋ eñaŋ gamo wasen ŋen đeṯam gubwa wasenga garno gubwa aŋǝnoiya ilëɽǝŋu na ṯa wuji gǝnǝŋ gamǝnu aŋǝđǝñiṯi ebaŋgen.
49006001	ñere, naṯr lǝŋgalanda na eṯalanda egelǝŋ yesu ŋen ŋanṯa ŋen iŋi ŋafo ŋope.
49006002	ŋen ŋǝnëiñua ŋal ganun isi rǝmwa ranaieo musa iŋi ŋerṯo ŋen ŋëɽǝnṯu leđa ildi larǝmoṯwa, fǝŋu, điñǝṯr eṯalanda na lǝŋgalanda,
49006003	ṯa ŋen aŋǝndeṯa nano ŋaŋǝra na ṯa ñafeṯe alo liga lwalano.
49006004	lṯenia, ñerṯe ñagëbǝđia ñere eñalo ñeieiano mǝɽǝmǝɽeñ orn rǝmoṯǝrldo ŋope, ërrǝŋaicǝrldo ŋen ṯǝñalṯoɽaṯo eŋen ŋelǝŋ rǝmwa.
49006005	lǝbai, naṯr leđa ildi lerṯǝnde alo ŋǝđaiñǝŋa đǝgǝrđiađa aŋǝno na araga gunto ŋen ŋarno ñaganaṯa al masiya.
49006006	ñerṯe ñagǝlǝđuɽǝđǝnṯia aŋǝnoiya ikǝrǝŋ ṯa leđa alǝndǝseici alǝndǝnaice đame, orn iđr ŋen iŋi rǝmwa ronaṯa narena pređ ŋen ŋarno lǝbai lal masiya.
49006007	đuɽǝđǝnr đaŋǝrađa nano ŋen ŋarno leđa ildi lǝđuɽǝđǝnṯia elǝŋ yesu na gerṯa leđa.
49006008	ŋen ŋanṯa ñagaliŋeṯo ṯa elǝŋ yesu giđ aŋǝpǝɽe leđa pređ ŋen ŋanṯa ŋen pređ ŋaŋǝra lënǝŋulu liđu ndǝ laɽo lǝbai walla gerṯa laɽo lǝbai.
49006009	ya leđa ñaŋgi ñagerṯo lǝbai, naieǝrldo ŋen ṯia cum. ñerṯe ñagalǝgagariñaṯa ŋenŋa ŋabɽwaŋǝno, orn lëldǝŋǝđeinr ṯa ñaŋ na ŋulu ñagerṯo elǝŋ gunto elo na leđa pređ laɽǝwaṯo eŋen ŋu nëiñua.
49006010	fǝŋen ŋǝnḏurṯu. ɽeṯr ñagwonḏǝṯo egelǝŋ yesu na eŋabǝɽa ŋǝlëɽǝŋu iŋi ŋwaiña kaiñ.
49006011	ëɽǝnr ndrena nuriđa nano pređ ini rǝmwa rananaiđialo ṯa ñaɽǝwađaṯe ñagǝđurwa ñageye ŋađǝna pređ ŋǝseṯan.
49006012	ŋen ŋanṯa gerṯa lǝgǝbwaiñǝđiar lǝgagear leđa ildi laɽ aŋǝno orn lǝgagear ŋǝlǝŋe ɽetǝɽeteo ŋalo isi yaɽo ŋǝrǝmia na lǝgagear nusila nǝŋen ŋeicia elo.
49006013	nṯia ŋen đeṯam ṯa ñëɽǝni ndrena nuriđa nano pređ nǝrǝmwa ṯa ñaɽǝwađaṯe ñagǝđurwa eloman lǝŋen ŋeicia na ṯa ñabǝɽǝnḏeṯe ŋen pređ orn ñađuri mǝldin.
49006014	đurr ñagwonḏǝṯo. ëɽǝnr yerna eniywa eŋen ŋǝđeṯam, ñëɽǝni ndrena niŋurum nǝŋen ŋuđǝrwaṯo.
49006015	ëɽǝnr nḏǝbina erǝmanǝña nǝŋen ŋaŋǝra ŋǝrǝmwa ŋǝđëuṯaralo.
49006016	na laŋgela ildi pređ mǝr nëɽi nǝđonaṯa ini ñagaɽǝwađaṯa ñagiyopǝṯa ñǝrlda pređ ñeđa geieia.
49006017	mǝr đëbǝria đaɽo ŋaɽe ŋǝnenda, na đoperre iđi usila gatǝɽe ganaiđia, fǝŋen iŋi ŋǝrǝmwa.
49006018	ṯurṯr rǝmwa jaica jaica igusila gatǝɽe đǝṯurṯiađa pređ na đeɽǝđiađa pređ. nṯia apr sǝndua eŋen iŋi ŋǝtǝđaŋa pređ ñekeɽǝđe rǝmwa ŋen ŋanṯa leđa pređ ǝllëɽǝŋu.
49006019	na ekeɽǝđr rǝmwa ŋen ŋanṯa ñi ṯa ndǝ igǝbǝlađia ëiñuano enaneini ŋen ŋope eɽwate, ṯa eɽwate ŋamǝɽa ŋǝŋen ŋaŋǝra ŋǝrǝmwa ŋǝđaiña ŋero.
49006020	igënǝñi igaɽ al kufr yëndǝnu uriđaga ŋen ŋanṯa ŋen iŋi ŋaŋǝra ŋǝrǝmwa ekeɽǝđr rǝmwa ṯa eɽwate eŋen ŋaŋǝra ŋǝrǝmwa ŋǝđaiña ŋero, garno ŋen đeṯam igëbǝđia ṯia.
49006021	ṯikikus, oraiñ igi lǝgubwamarya na igi gǝđuɽǝđǝnṯia elǝŋ yesu araga gunto, gënǝŋu giđ aŋǝndǝlwaɽǝṯi ŋen pređ ṯa ñaliŋeṯe igafo ṯau na igëbǝđia ṯau.
49006022	igwađweiṯǝndǝma ṯa aŋiđi ṯia, ṯa ñaliŋeṯe nanda ñagafo ṯau na ṯa aŋǝndonḏeici enare.
49006023	igǝbeɽǝđia ṯa rǝmwa đaṯa na elǝŋ yesu masiya alnanaiee lorǝba lǝkanisa đëuṯaralo na đubwa đonaṯađa.
49006024	igǝbeɽǝđia ṯa đǝbuŋṯia đǝrǝmwa alfeṯe leđala ildi lubwa elǝŋga igëndr yesu masiya đubwađa iđi đaber điđ ađǝmǝndëđǝni.
50001001	fǝnanda bulus na ṯimǝđawus ñaŋgi ñagaɽo lǝbai lǝyesu masiya. ñageɽǝđo leđa pređ ɽrǝmwa igal masiya yesu ildi lafo alo ifilibi nǝlǝŋǝna nǝkanisa na leđala ildi larǝmoṯwa ŋen ŋǝlaŋge lǝkanisa.
50001002	ñagǝbeɽǝđia ṯa rǝmwa, papa igëndr, na elǝŋ yesu masiya alǝndǝnaiee đǝbuŋṯia đusila na đëuṯaralo.
50001003	igaŋërṯu rǝmwa nano rǝlëɽǝñijaiea jaiea ndǝ igǝlëldǝŋǝđeinia eŋen pređ eŋalo.
50001004	ñoman pređ ndǝ igǝbeɽǝđia rǝmwa ŋen ŋanṯa ñaŋ pređ, igabeɽǝđia đaŋǝrađa nano
50001005	ŋen ŋanṯa ñaŋ lǝgǝɽǝbǝđiar eŋen ŋaŋǝra ŋǝrǝmwa iliga lananoŋ na mǝldin điñǝđi.
50001006	igënǝñi igëɽǝni đǝñano eŋen iŋi, ṯa rǝmwa irri rabǝṯa nǝŋǝmëɽria ŋaŋǝra eñaŋ rënǝŋu riđ aɽiñǝđaṯe ŋǝmëɽria iŋi iloman lǝyesu masiya.
50001007	ŋen ŋope ṯa igandulëldǝŋǝđeinia ñaŋ pređ ṯia ŋen ŋanṯa igerṯǝnde egare gǝlëɽǝñi ndǝ igëndǝnu walla ndǝ igafo nǝsǝria ṯa elwaɽe ṯa ŋen ŋaŋǝra ŋǝrǝmwa ŋǝđeṯam, ŋen ŋanṯa ñaŋ pređ lǝgǝɽǝbǝđiar eŋen ŋǝđǝnaicia mǝɽǝmǝɽeñ đǝrǝmwa.
50001008	rǝmwa raɽo đamǝđaṯa đǝlëɽǝñi, fǝṯau igǝndonaṯa pređ kaiñ iđubwiđia đal masiya yesu.
50001009	na igǝbeɽǝđia rǝmwa ṯa đubwiđia eđalo ađoɽreṯe ađǝlëldë-đǝnialo, eđaliŋeṯa pređ na iđirnḏeieia pređ đuđǝrwaṯo,
50001010	ṯa ñaŋǝnṯi ŋen iŋi ŋame kaiñ, na ṯa ñatǝɽeṯe ṯa ñafeṯe ñagero đǝskinia iloman lal masiya,
50001011	na ṯa ñaɽeṯe ñagwunḏeinu ŋǝlwaŋa ŋǝŋen ŋuđǝrwaṯo iŋi ŋeṯo iyesu masiya, ṯa rǝmwa arǝnaneini ŋaɽrwa na đame.
50001012	orn lorldaiñ, igwonaṯa ñagaliŋeṯo ṯa ŋen iŋi ŋarǝmaṯiñi nano ŋaɽo đǝpurǝgwađaṯa nëiñua đǝŋen ŋaŋǝra ŋǝrǝmwa,
50001013	ṯa ŋen ŋǝlëɽǝñi ŋǝlǝŋinu igaskari pređ na eleđa lomǝn cum, ṯa igëndǝnu isijǝn ŋen ŋanṯa al masiya.
50001014	na lorǝba lwaiña lǝkanisa liđǝnu lëɽǝni đǝñano egelǝŋ yesu ŋen ŋanṯa igëndǝnu, na lonḏǝṯo ṯa alɽwate ŋen ŋǝrǝmwa ŋǝđaiña ŋerǝlo nano.
50001015	leđa lǝmaṯan lǝbërrǝŋaieia leđa ŋen ŋal masiya eđǝgiaiđia eŋen na eđǝgerđia. na lǝmaṯan eum eŋen ŋaŋǝra.
50001016	lënǝŋulu lǝnḏurṯu lëbǝđia ṯia iđubwiđia na lënǝŋulu laliŋeṯo ṯa igëɽǝnu ëli ŋen ŋanṯa đopǝṯa đǝŋen ŋaŋǝra ŋǝrǝmwa.
50001017	leđa lananoŋ lǝbërrǝŋaieia leđa ŋen ŋal masiya eđǝgerđia, gerṯa eŋen ŋuđǝrwaṯo, laṯa ṯa labakaɽǝjaica đǝcwara đǝlëɽǝñi ndǝ igëndǝnu isijǝn.
50001018	na wande igi? ŋen ŋëni ṯa erađ pređ, ndǝ gerṯa eŋen ŋǝđeṯam walla ndǝ eŋen ŋǝđeṯam, ŋen ŋal masiya ŋabërrǝŋeinia leđa, na eŋen iŋi igaŋǝra nano.
50001019	đeṯam, na igiđ eŋǝreṯe nano. ŋen ŋanṯa igaliŋeṯo ṯa ŋen iŋi ŋiđ aŋǝɽeṯe đëbǝrni iñi đaṯurṯiađa rǝmwa eđalo na đamǝđaṯađa đusila gǝyesu masiya.
50001020	ŋen ŋarno igëɽǝđiaŋǝno igǝṯurṯu ŋen kaiñ ṯa wagero gǝnǝŋ igiđ iwirǝwano, orn đonḏǝṯađa pređ, garno jaica, nṯia điñǝđi cum al masiya aŋoɽreṯe egaŋǝno ilëɽǝñi, ndǝ igamǝṯia walla igaiyo.
50001021	ŋen ŋanṯa iñi đamǝṯia đaɽ al masiya na ŋǝɽaiñ ŋamama đaɽǝjaica.
50001022	orn ndǝ igamǝṯia egaŋǝno đǝrldea điđ ađǝfeṯe đǝŋǝmëɽria ŋǝlëɽǝñi mǝldin. orn igaijǝba ŋen igǝbendia.
50001023	igǝđǝrneiđǝnu eŋen iŋi ŋiɽijan. igwonaṯa igabǝla na ñafeṯe al masiyaga, na ŋen iŋi ŋaŋǝra kaiñ ŋamiñaṯo lorǝba.
50001024	orn ndǝ igamǝṯia egaŋǝno mǝldin ŋen iŋi ŋaɽo deṯam ŋamiñaṯo lorǝba ŋen ŋanṯa ñaŋ.
50001025	na igafo igapurgwađeinu eŋen iŋi, nṯia igaliŋeṯo ṯa igiđi alfeṯr, na alɽaŋr ñaŋ pređ ŋen ŋanṯa đǝpurgwađaṯa nëiñua eđalo na đaŋǝra nano eđalo iđonaṯa,
50001026	ṯa đëminia eđalo ŋen ŋanṯañi ađǝlëldëđǝmalo igal masiya yesu ŋen ŋanṯa lǝgafr teŋ.
50001027	ŋgiṯr ŋen ŋǝđamǝṯia eđalo aŋǝrǝjađaṯe ŋen ŋanṯa ŋen ŋaŋǝra ŋal masiya, ṯa ndǝ igeṯo igwǝndondaṯa walla ndǝ igerǝnde nano igiđ ene ŋen eŋalo, ṯa ñonḏǝṯe igusila gunto, ñiđi ŋǝmëɽria kaiñ ldǝɽo ŋenŋa ŋunto, ŋen ŋanṯa đonaṯa eŋen ŋaŋǝra ŋǝrǝmwa,
50001028	na ṯa ñerṯe ñagiđǝña wagǝnǝŋ leđala ildi lageande. ŋen iŋi ŋaɽo đǝŋaicia iŋulu đǝđǝgirnia eđen, orn đǝđëbǝrni eđalo, na iđi irǝmwa.
50001029	ŋen ŋanṯa ŋen ŋaneinǝnde ŋen ŋanṯa al masiya gerṯa ṯa ñagabendia ŋen ikǝrǝŋ, orn eum ṯa ñananeini ŋen ŋubwa kaiñ ŋen ŋanṯaŋu.
50001030	ñagerṯo đǝbwaiñǝđia eŋen iđi ñagwondaṯǝñau, na iđi ñagǝnna igafau điñǝđi.
50002001	ŋen ŋanṯa đamǝṯia iđi lǝgerṯr igal masiya đamama ŋen iŋi ŋaɽatuđia nare, na đǝbëkëndia đǝđubwiđia na đǝɽǝbǝđia eŋen igusila gǝrǝmwa na đubwiđia na đǝŋgǝđeini ŋabaiya nano
50002002	unḏeinr đaŋǝra nano đǝlëɽǝñi, ŋen ŋanṯa ñafeṯe eŋen ŋunto, na ñerṯe đubwiđia đunto na ñafeṯe ñagakaseiđǝnu eŋen, na ñonaṯe ŋen ŋunto.
50002003	ñerṯe ñagëbǝđia ŋen ŋǝnǝŋ eŋen ŋǝŋaŋwar walla ŋǝđinia enare. orn eđǝta enare ŋgiṯr eđa gǝnǝŋ aŋiđi leđa lomǝn loɽra lamiñaṯama.
50002004	ñerṯe ñaŋgiṯi eđa gǝnǝŋ garǝmoṯwa laŋge ǝllëɽǝŋu, orn laŋge lǝleđa lomǝn eum.
50002005	ŋgiṯr ŋen iŋi aŋǝndaufeṯe, iŋi ñagerṯo igal masiya yesu,
50002006	igi gafo garno rǝmwa, orn gǝbaṯa ṯa đǝɽǝwaṯia rǝmwara gerṯa đafo đeṯam,
50002007	orn giđu etam gǝlëɽǝŋu garno wagero ŋeniano, nǝŋǝme ŋen ŋeđa gaɽ ebai, na gafo giđǝnu garno leđa.
50002008	na ndǝ gafiđǝnu garno eđa gaɽorra, nǝŋiđǝni đǝta egare nǝŋǝne rǝmwa nǝŋǝteṯe eŋen ŋǝŋǝɽaiñ, đeṯam ŋǝŋǝɽaiñ ŋǝđuɽi.
50002009	ŋen ŋafǝṯia rǝmwa cum ruɽrǝṯǝma kaiñ, na ranaicǝma irǝŋ gamiñaṯo ndrǝŋ nǝlorǝba pređ,
50002010	ṯa igirǝŋ gǝyesu ndria pređ nǝmukwuđiñǝṯialo nǝlaŋge lafo elo na alo na iđurṯu alo,
50002011	na ṯa eŋǝla pređ ṯaiyaṯa, đeṯam yesu masiya gaɽ elǝŋ ŋen ŋanṯa ŋaɽrwa ŋǝrǝmwa đaṯa.
50002012	ŋen ŋafǝṯia ñaŋ ñaŋgi igubwandiya, ŋen ŋarno ñagano jaica, gerṯa ndǝ igënǝñi lǝgafr ldǝɽo ikǝrǝŋ, orn cum ṯǝñano ŋen ŋwaiña ndǝ igero, nṯia cum iđr đëbǝrni eđalo ŋǝđaiñǝŋa na đǝgǝrđiađa đaŋǝno,
50002013	ŋen ŋanṯa fǝŋu rǝmwa irri rǝndiđiau ŋǝmëɽria ṯa ñameṯǝđǝño na ñiđi đonaṯa đaŋǝra đǝlëɽǝŋu.
50002014	iđr ŋen pređ đǝđama ŋeniano đero, na đǝgerđe đero.
50002015	ṯa ñafeṯe đǝskinia đero, na mǝnna gero, na ṯa ñaɽeṯe ñere ñǝrǝmwa đǝtaŋa đero, eleđa iligano lǝliga ildi lǝɽiano eŋen na leieia, ildi ñagafǝlau ñagarno arrerre gafo alo,
50002016	na ṯa ñëkëndi ŋen ŋǝđamǝṯia, ŋen ŋanṯa igënǝñi yëmini iloman lal masiya ṯa igero igobǝđo mǝɽǝmǝɽeñ walla igiđu ŋǝmëɽria mǝɽǝmǝɽeñ.
50002017	orn ndǝ cum igareinu garno ŋela nḏǝmǝɽeinia iđi đaɽo đǝnaieia đǝđonaṯa eđalo igaŋǝra nano na lǝgaŋǝrar nano.
50002018	nṯia eum ñaŋ ŋǝreṯr nano na alaŋǝreṯr nano.
50002019	orn igaṯurṯia ŋen egelǝŋ yesu ṯa orn yiđ endǝđweiṯi ṯimǝđawus ṯa cum yonḏeicini egare ndǝ igǝno ŋen eŋalo.
50002020	igero igaberṯia eđa gǝnǝŋ garnǝŋu, igi giđ aŋǝrǝmoṯe ŋen eŋalo đeṯam.
50002021	ŋen ŋanṯa pređ ṯaɽrǝmoṯo ŋen eŋen, gerṯa ŋen ŋal masiya yesu.
50002022	orn ñagaliŋeṯo đeṯam ŋen ŋǝṯimǝđawus ṯa ŋen ŋarno ŋere eṯenga gënǝŋu ñagiđǝldǝga ŋǝmëɽria ŋǝŋen ŋaŋǝra ŋǝrǝmwa.
50002023	ŋen ŋafǝṯia igǝṯurṯia ŋen ṯa orn yiđ endǝmađweiṯi taltal, ndǝ igǝfo igaliŋeṯo ŋen ŋǝlëɽǝñi.
50002024	orn igabendia ŋen egelǝŋ rǝmwa ṯa igënǝñi cum orn endeṯa nano.
50002025	orn igaṯa ŋen ŋafo đeṯam ṯa endǝđweiṯi oraiñ abafruḏiṯus, gënǝŋu igi ñagëbǝđia ldǝga ŋǝmëɽria, fǝŋu igi ñagaɽǝldǝga askari, orn đǝđweinia eđalo na igi giđu ŋcn ŋǝđeṯam iñi.
50002026	gënǝŋu gafo gǝndonaṯa kaiñ na gagǝrđo egare ŋen ŋanṯa ñagano ṯa gënǝŋu gafo gwuma.
50002027	na đeṯam gënǝŋu gafo gwuma kaiñ, gafo ŋǝɽaiñ ṯwaiñ. orn rǝmwa ragiaṯǝma ŋǝbaiya nano, na gerṯa gënǝŋu ikǝrǝŋ orn igënǝñi cum, ṯa yerṯe igaberṯia đwanano đwomǝn tǝŋ.
50002028	ŋen ŋafǝṯia igëɽǝđiaŋǝno kaiñ ṯa endǝmađweiṯi ṯa ndǝ ñagamaseicia ñaŋǝreṯe nano na ṯa đagǝrđia đǝlëɽǝñi ađǝteṯe aten.
50002029	ŋen ŋafǝṯia aŋǝnṯǝmar egelǝŋ rǝmwa đaŋǝrađa nano pređ. na ëndr eđa garnǝŋu eđame
50002030	ŋen ŋanṯa gënǝŋu gafo ŋǝɽaiñ ṯwaiñ ŋen ŋanṯa ŋǝmëɽria ŋal masiya, nǝŋënṯi eŋǝɽaiñ ṯa aŋunḏǝjaice ŋǝmëɽria eŋalo ŋen ŋanṯañi iŋi ŋafo pwa.
50003001	na cum lorldaiñ, ŋǝreṯr nano egelǝŋ yesu. igero igaicwaro ndǝ igǝndǝwawërđǝṯi ŋen iŋi, na ŋen iŋi ŋǝndamǝđaṯa ṯa ñafeṯe ŋope.
50003002	rǝmojǝđr iñina. rǝmojǝđr eleđa ildi lëbǝđia ŋen ŋeieia, rǝmojǝđr eleđa ildi lwanḏa aŋǝno.
50003003	ŋen ŋanṯa nëndr lǝgǝđuɽǝđǝniar đǝđeṯam, lëŋgr lǝgǝbuŋṯiar rǝmwa usilaga gǝlëɽǝŋu, na lǝgëminiar igal masiya yesu, na lǝgerr lǝgǝbëɽǝniar đǝñano egaŋǝno.
50003004	orn igaɽǝwađaṯa igǝbëɽǝni đǝñano egaŋǝno. ndǝ eđa gǝnǝŋ gǝbaṯa ṯa gaɽǝwađaṯa gǝbëɽǝni đǝñano egaŋǝno, igamiñaṯǝma.
50003005	iguɽǝđǝnu ndǝ igǝɽiñađaṯo ñoman đenǝŋ ñǝmiño ñǝɽijin, igǝleđa lisrayil, igǝleđa lǝbenyamin, igaɽ abrani gal abraniyin. eŋen ŋal ganun igaɽo farisi.
50003006	eŋen ŋǝŋǝmëɽria ŋwonḏǝṯo, igananaico kanisa ŋen ŋubwa kaiñ, eŋen ŋuđǝrwaṯo ŋal ganun igafo đǝskinia đero.
50003007	orn laŋge ildi laɽo đǝɽǝjaica iñi igaṯa laŋge ildi laɽo đuṯia ŋen ŋanṯa al masiya.
50003008	a, đeṯam, igaṯa laŋge pređ laɽo đuṯia ŋen ŋanṯa đaŋǝra kaiñ đǝđaliŋeṯa đal masiya yesu elǝŋ gǝlëɽǝñi iđi đamiñaṯa lorǝba pređ. ŋen ŋanṯa ŋu igwaṯe laŋge pređ na igaṯa laɽo đoɽǝđoɽa, ṯa yerṯe al masiya,
50003009	na ṯa ifiđǝni iŋu gerṯa đuđǝrwaṯađa eŋen đǝlëɽǝñi iđi đaɽaŋa eŋen ŋal ganun, orn đuđǝrwaṯađa eŋen iđi đafo iđonaṯa đal masiya, ŋen ŋuđǝrwaṯo ŋǝđeṯam ŋǝrǝmwa iŋi ŋeṯo iŋu na ŋafo iđonaṯa.
50003010	a, igwonaṯa kaiñ ṯa eliŋeṯe al masiya, na ŋabǝɽa ŋǝđǝtođa đǝlëɽǝŋu na đǝɽǝbǝđia eŋen ŋubwa ganeinu, na ṯa imalëđǝni jaiea ŋǝɽaiñǝŋa ŋǝlëɽǝŋu,
50003011	ṯa ndǝ igaɽǝwađaṯa igiđ irǝmaṯe eđatođa đǝŋǝɽaiñ.
50003012	điñǝđi igamǝlu igarǝmaṯo eŋen iŋi na igamǝlu igǝɽiñǝđeinu, orn igalëldǝña iđurṯu ṯa eum yëndi ŋen ŋanṯa al masiya yesu gëndǝñi ŋen ŋanṯa ŋen iŋi.
50003013	lorldaiñ, igënǝñi igero igǝbaṯa, igëndu đǝge, orn igëbǝđia ŋen ŋunto. igaijǝbeinu eŋen iŋi ŋananoŋ, na igwonaṯa igabǝrđǝni ŋen ŋanṯa ŋen iŋi ŋafo ñi nëiñua.
50003014	igalaldǝñaṯa alo iđǝđurwa, ŋen ŋanṯa đǝpǝɽa iđi đaɽo đundǝđia elo đǝrǝmwa al masiya yesuga.
50003015	ñan ñaŋgi lǝgoɽrar eŋen, alǝŋgiṯr alerṯr ŋen ṯia, na ndǝ eŋen ŋǝnǝŋ ñagerṯo ŋen ŋarto tǝŋ, rǝmwa cum riđ arǝndǝŋaici ŋen iŋi.
50003016	illi alǝŋgiṯr aɽr eŋen iŋi nëndr lǝgarǝmaṯǝrau na aɽrǝmoṯr ŋen iŋi.
50003017	lorldaiñ, irnḏeicǝñr ñaŋ ldǝɽo na rǝmoṯr leđa ildi lǝbǝrlda eŋen ŋarno nanda ñagaŋaicǝnde.
50003018	ŋen ŋanṯa leđa lëni lwaiña, il i igwaɽwatǝṯiandǝlau, na điñǝđi igǝndǝlwaɽǝṯǝlau ŋwalŋa, ildi lafo larno leđa lagea đuɽi đal masiya.
50003019	na alo esen iđǝđurwa yënǝŋu đǝgera, na nare enen naɽo rǝmwa eren, na lënǝŋulu lëminia iđirǝwano eđen na ŋaṯǝɽa eŋen ŋasa laŋge lalo.
50003020	ŋǝlǝŋe iŋëndr ŋafo elo na lǝgǝṯurṯiarau đëbǝrni iđëndr, fǝŋu elǝŋ yesu masiya.
50003021	gënǝŋu giđ aŋǝmǝlëđi aŋǝno isëndr isi yǝta eŋen ṯa aiyarneṯe aŋǝno ilëɽǝŋu isi yerṯo ŋaɽrwa, ŋabǝɽaŋa ŋǝlëɽǝŋu iŋi gënǝŋu goɽǝwađaṯia gǝbëɽia laŋge pređ eŋǝlǝŋe ŋǝlëɽǝŋu.
50004001	ŋen ŋafǝṯia lorldaiñ, ñaŋgi igubwandiya, ñaŋgi igǝndonaṯa kaiñ, ñaŋgi ñagaɽo đaŋǝra nano đǝlëɽǝñi na ṯaj ilëɽǝñi, ɽaŋr ñagwonḏǝṯo egelǝŋ yesu, ñaŋgi igubwandiya.
50004002	igǝbeɽǝđia ufuḏia na igǝbeɽǝđia sinṯiki ṯa ñaɽaŋe eŋen ŋunto egelǝŋ yesu.
50004003	na igaŋeɽǝđia ŋaŋgi đeṯam lǝgëndǝnu eŋǝmëɽria ṯa ŋamǝđaṯe liji ildi, ildi ñagiđǝlda ŋǝmëɽria klimuḏusga eum eŋen ŋaŋǝra ŋǝrǝmwa, na leđa lǝṯënu ildi ñagiđǝlda ŋǝmëɽria, ildi ndrǝŋ enen nǝwërđǝnu egađam gǝđamǝṯia.
50004004	ŋaŋǝreṯr nano egelǝŋ yesu na igwalwaɽo tǝŋ ŋaŋǝreṯr nano.
50004005	ŋgiṯr leđa pređ alliŋeṯe đaɽiñaṯa ŋen eđalo. elǝŋ yesu gafo ṯwaiñ.
50004006	ñerṯe ñaŋgiṯi ṯa đu đǝndǝsano eŋen ŋǝnǝŋ. orn eŋen pređ đǝṯurṯiađa na đeɽǝđiađa, ŋgiṯr đeɽǝđia eđalo ađǝlǝŋini irǝmwa, ñamaŋërṯi nano.
50004007	na đëuṯaralo đǝrǝmwa iđi đoɽra đamiñaṯa đaliŋeṯa đǝleđa điđ ađǝrǝmoṯe nare enalo na đǝlëldǝŋǝđeinia eđalo, igal masiya yesu.
50004008	điñǝđi lorldaiñ, lëldǝŋǝđemr eŋen pređ iŋi ŋǝđeṯam na iŋi ŋǝđamia na iŋi ŋuđǝrwaṯo na iŋi ŋatǝɽe na iŋi ŋubwǝniya na iŋi ŋaŋǝra, a, ŋen pređ iŋi ŋaŋǝra kaiñ na ŋerṯo đamia.
50004009	iđr jaica ŋen iŋi ñagërrǝŋeinu iñi, na iŋi ñagëndu iñi, na iŋi ñaganaṯǝñi, na iŋi ñagaseica iñi, na rǝmwa rǝđëuṯaralo riđi ñaldǝfeṯǝlda.
50004010	igaŋǝra nano kaiñ egelǝŋ yesu ŋen ŋanṯa điñǝđi ndǝ liga laŋgaṯo lwalano đubwa eđalo ŋen ŋanṯa ñi đatwođo tǝŋ. đeṯam ñagubwaiñiya jaiea jaiea orn ñagafo ñagero ñagaberṯa liga.
50004011	igero igwalwaɽa ŋen ŋanṯa igaɽo ŋǝbaiyaŋǝno ŋen ŋanṯa igërrǝŋeinu ṯa eŋen ŋǝnǝŋ iŋi igafau, igaŋǝrṯi nano.
50004012	na igaliŋeṯo ṯau ṯa igamǝṯia laŋgela lǝta na igaliŋeṯo ṯau ṯa igamǝṯia laŋgela lwaiña. eŋen pređ igërrǝŋeinu ŋamǝɽa ṯa igabeṯo walla igaicoiña, na ṯa igafo laŋgela lwaiña walla laŋgela lero.
50004013	igaɽǝwađaṯa igëbǝđia ŋen pređ al masiyaga igi gaiñonḏǝjaiea.
50004014	orn ñagiđu ŋen ŋaŋǝra ṯa lǝgǝɽǝbǝđiar eŋen ŋubwa ŋǝlëɽǝñi.
50004015	na eum ñaŋ ñagalo ifilibi ñagaliŋeṯo ṯa ananoŋ ndǝ ŋen ŋaŋǝra ŋǝrǝmwa ŋërrǝŋeinu eñaŋ, ndǝ igamiño alo imakṯuma, kanisa đero ñagǝɽǝbǝđo eŋen ŋǝđǝnaicia na ŋǝđǝneini illi kanisa eđalo.
50004016	na ŋen igafo alo iṯasǝluniki ñagwađwaṯo đǝnaicia ñoman ñǝnenǝŋ ŋen ŋanṯa đonaṯa đǝlëɽǝñi.
50004017	gerṯa đǝnaicia eđalo ṯa igwonaṯa orn igwonaṯa ṯa đaɽǝjaiea eđalo ađoɽreṯe.
50004018	orn igamo laŋge pređ lǝɽiñǝđeinu đǝge na lomǝn tǝŋ. igwunḏeinu ŋen ŋanṯa abafruḏiṯus ganaiciñi laŋge ildi ñagwađwaṯǝlo, ildi larno đǝmwađa gaiñǝla, na larno đǝɽǝđǝnia iđi rǝmwa raŋǝnṯu na iđi raŋǝrau nano.
50004019	rǝmwa rǝlëɽǝñi riđ aronḏǝjaice kaiñ laŋge lǝđeṯam eñaŋ eđwala đǝlëɽǝŋu eŋaɽrwa al masiya yesuga.
50004020	igǝbeɽǝđia ṯa rǝmwa irëndr, đaṯa, arǝnaneini ŋaɽrwa bǝɽǝbǝte. amin.
50004021	eɽǝđr leđa pređ ɽrǝmwa igal masiya yesu. lorldaiñ ildi ñagaɽaŋalda leɽǝđǝnde.
50004022	leđa pređ ɽrǝmwa leɽǝđǝnde, na cum lënǝŋulu ildi legeɽa gelǝŋ gaisar.
50004023	igǝbeɽǝđia ṯa đǝbuŋṯia đelǝŋ yesu masiya alfeṯe usilaga egalo.
51001001	fiñi bulus ñiŋgi igaɽo đǝđweima đal masiya yesu eŋen iŋi rǝmwa ronaṯa, na oraiñ ṯimǝđawus.
51001002	ñageɽǝđo leđa ɽrǝmwa lalo ikolosi, lorldaiñ igal masiya ñaŋgi ñagǝbendeicia ŋen ŋope. ñagǝbeɽǝđia ṯa rǝmwa, papa igëndr aŋǝndǝnaice đǝbuŋṯia đusila na đëuṯaralo.
51001003	ñoman pređ ŋen ñagaṯurṯia rǝmwa eŋen eŋalo, ñagaŋërṯia nano irri raɽo eṯen gelǝŋ igëndr yesu masiya,
51001004	ŋen ŋanṯa nanda ñagano ŋen ŋǝđonaṯa eđalo igal masiya yesu, na ñagaŋërṯu rǝmwa nano cum eŋen ñagano ṯa ñaŋ ñagubwa leđala pređ ɽrǝmwa
51001005	ŋen ŋanṯa ñaŋ ñagaṯurṯia ŋen iŋi ŋaṯuɽeinṯǝnde elo. pǝnde ñaŋ ñagano ŋen iŋi ñagaṯurṯiau eŋen ŋaŋǝra ŋǝrǝmwa ŋǝđeṯam,
51001006	iŋi ŋeṯǝnde nano garno ŋeṯo alo pređ. na ŋen iŋi ŋaŋǝra ŋǝrǝmwa ŋalǝŋa liđia na ŋatođa eñaŋ eloman lananoŋ na mǝldin điñǝđi ildi ñaganau ŋen ŋǝđǝnaicia mǝɽǝmǝɽeñ đǝrǝmwa na ñagaliŋeṯau đeṯam,
51001007	ŋen ŋarno abafras gërrǝŋaieǝnde, gënǝŋu igi nanda ñagubwamaiya na igi ñagǝbiṯǝlda rǝmwa ŋǝmëɽria. gënǝŋu gǝđuɽǝđǝnṯia al masiya araga gunto ŋen ŋanṯa nanda,
51001008	na gënǝŋu gwalwaɽǝṯǝnde eŋen ŋǝđubwa eđalo igusila gatǝɽe.
51001009	nṯia ndǝ ñagano ŋen iŋi nanda ñagaṯurṯia rǝmwa ñoman pređ eŋen eŋalo. nanda ñagabekeɽǝđia rǝmwa ṯa arǝndonḏǝjaiee đaliŋeṯađa đǝŋen rënǝŋu ronaṯa eđaliŋeṯa ŋen nǝsi pređ na eđaliŋeṯa pređ ildi lusila gatǝɽe,
51001010	ṯa ñafeṯe ñagarǝjađaṯo eŋen ŋelǝŋ yesu, na ṯa ñamiđi gaŋǝra nano ŋenŋa eŋalo. na ṯa ñamamǝṯi ñere eŋǝmëɽria pređ ŋaŋǝra, na ṯa ñakaɽǝjeini eđaliŋeṯa đǝrǝmwa.
51001011	nanda ñagabekeɽǝđia ṯa ñaŋ ñonḏeieim ŋabǝɽaŋa pređ eŋen ŋǝŋabǝɽa ŋǝlëɽǝŋu iŋi ŋerṯo ŋaɽrwa, ṯa ñaɽiñaṯe ŋen pređ na ṯa ñwalarano eŋen pređ đaŋǝrađa nano,
51001012	na ṯa ñaŋërṯi đaṯa nano jaica jaica igi giđǝndr lǝgarǝjađaṯr eŋen ṯa alarraṯr eŋen ŋarrerre leđala ǝllëɽǝŋu.
51001013	fǝŋu gëbǝrǝndr eŋǝlǝŋe ŋǝŋǝrǝm na gǝwërđǝndr eŋǝlǝŋe ŋiđia gǝlëɽǝŋu igi gubwamaiya kaiñ.
51001014	fiđia gënǝŋu igi gapǝɽǝndr na gërrǝŋgeieia ŋen iŋëndr ŋeieia.
51001015	gënǝŋu laɽǝwaṯo rǝmwara irri lǝgaber lǝgaɽǝwađaṯiar lǝgǝseiciar. gënǝŋu gǝlǝŋǝnu gaɽnda, na gafo ŋen laŋge pređ lamǝlu lǝbǝđǝni.
51001016	gënǝŋu giđu laŋge pređ, laŋge lelo na laŋge lalo, na laŋge leđa laɽǝwađaṯa ldǝseicia, na laŋge leđa laber laɽǝwađaṯa ldǝseicia, gënǝŋu giđu ŋǝlǝŋe pređ iŋi ɽetǝɽeteo. laŋge pređ liđǝnu ŋuga na ŋen ŋanṯa ŋu.
51001017	ŋen ŋafǝṯia gënǝŋu gafo ŋen laŋge pređ lamǝlu lǝbǝđǝni na gënǝŋu gǝbendeicia laŋge pređ.
51001018	gënǝŋu gaɽnda lǝkanisa iđi đaɽ aŋǝno ilëɽǝŋu. ŋen ŋanṯa gënǝŋu gǝnëiñua eŋen pređ, na gënǝŋu gǝlǝŋǝnu ananoŋ eŋǝɽaiñ ṯa gënǝŋu aŋǝɽeṯǝnda eŋen pređ.
51001019	fǝṯia ŋen ŋanṯa rǝmwa rëɽu ŋen ṯa ŋen pređ ṯǝɽom ŋǝđǝɽiñađaiđia đǝrǝmwa aŋfeṯe iŋu.
51001020	na rǝmwa rëɽu ŋen ṯa aruɽǝbeini laŋge nano pređ lelo na lalo ŋuga, na ṯa gënǝŋu aŋiđi đëuṯaralo ŋǝfǝniŋa iŋi gënǝŋu girǝwǝcu alo iđuɽi.
51001021	ananoŋ ñaŋ ñagaɽ ilia rǝmwa nëiñua na ñagafo ñagageo eŋaṯǝɽa eŋalo na ñagiđu ŋen ŋeicia. orn điñǝđi rënǝŋu ruɽǝbeinǝnde nano enare,
51001022	ŋǝɽaiñǝŋa ŋal masiya gaɽ aŋǝno ṯa rënǝŋu arǝndërrǝŋaiđe ñagatǝɽe, mǝnna gero na đǝskinia đero ŋu nëiñua,
51001023	ndǝ đeṯam ñagafafia iđonaṯa iyesu, na ñagwonḏǝṯa na ñagaber ñagwađwađǝni ṯa ñaŋgiṯi ŋen ñagaṯurṯiau ŋǝŋen ŋaŋǝra ŋǝrǝmwa iŋi ñagano. ŋen iŋi ŋaŋǝra ŋafo ŋërrǝŋeiđǝnu elaŋge pređ lalo pređ na igënǝñi bulus igiđǝnu eđa igi gađuɽǝđǝnia eŋen iŋi.
51001024	igaŋǝra nano điñǝđi ŋen ŋanṯa igananeinia ŋen ŋubwa ŋeicia ŋen ŋanṯa ñaŋ, na igwunḏǝjaica ŋen iŋi ŋafo pwa eŋen ŋubwa ŋeicia al masiya gananeinia egaŋǝno ilëɽǝñi ŋen ŋanṯa aŋǝno ilëɽǝŋu, isi yaɽo kanisa.
51001025	igiđǝnu eđa gađuɽǝđǝnṯia kanisa eŋen ŋǝrǝmwa iŋi rënǝŋu ranaieǝñi ŋen ŋanṯa ñaŋ, ṯa yiđi ŋen pređ ŋǝlëɽǝŋu ŋǝlǝŋinu ŋope.
51001026	na ŋen iŋi igǝndërrǝŋaicia ŋaɽo ŋamǝɽa iŋi ŋero ŋërrǝŋeiđǝnu eleđa lananoŋ pǝnde, orn điñǝđi ŋënǝŋu ŋërrǝŋeiđǝnu eleđa ɽrǝmwa.
51001027	rǝmwa rëɽu ŋen ṯa arërrǝŋaiei leđa ǝllëɽǝŋu ṯa ŋǝlǝŋe ŋǝŋamǝɽa iŋi eleđa ild gerṯa laɽ al yawuḏ ŋerṯo ŋaɽrwa ŋwaiña. fǝŋamǝɽa ṯa al masiya gafǝndau iŋi ŋaɽo ŋen ñagaṯurṯiau ṯa ñagiđi ñaneini ŋaɽrwa.
51001028	nanda ñagǝbërrǝŋaicia leđa ŋen ŋǝlëɽǝŋu na ñagabǝɽia leđa nano pređ na ñagǝbërrǝŋaicia leđa pređ ŋen đaliŋeṯađa ŋen nǝsi đwaiña ṯa ñamamǝṯi rǝmwa leđa pređ loɽra eŋen ŋal masiya.
51001029	na ṯa eɽǝwađaṯe igëbǝđia ṯia igëbǝđia ŋǝmëɽria kaiñ đonḏǝtađa đal masiya iđi đëbǝđia ŋǝmëɽria iñi ŋabǝɽaŋa ŋwaiña.
51002001	igwonaṯa ṯa ñagaliŋeṯo ṯa igǝndiṯia ŋen ŋwonḏǝṯo kaiñ na ŋen ŋanṯa leđa ɽrǝmwa alo ilawuḏikiya na ŋen ŋanṯa leđa pređ ildi lero laiñǝseicia isiano kwai kwai
51002002	ṯa nare enen aniđǝni nwonḏǝṯo, ŋen ŋanṯa lakaseiđǝnu iđubwiđia, na ŋen ŋanṯa alerṯe ŋen pređ ŋaŋǝra ŋǝđaliŋeṯa đǝđeṯam, na ṯa alliŋeṯe ŋamǝɽa ŋǝrǝmwa. ŋamǝɽa iŋi fǝŋu al masiya.
51002003	đǝɽiñǝđaiđia đǝđaliŋeṯa ŋen nǝsi pređ na đǝđaliŋeṯa pređ laŋge ildi lalǝbijǝnu iŋu.
51002004	igǝndǝlwaɽǝṯia ŋen iŋi pređ ṯa eđa aŋerṯe gǝnǝŋ gǝndiđia ŋađǝna ŋenŋa iŋi ŋǝndǝburgwađaieia.
51002005	ŋen ŋanṯa igënǝñi lǝgerr lǝgǝfiar egaŋǝno orn lǝgafr igusila na igaŋǝra nano ŋen ŋanṯa igǝseicu đǝɽǝbǝđia eŋen eđalo iđi đafo ŋope, na ṯa đonaṯa eđalo đafo igal masiya đwonḏǝṯo.
51002006	ŋen ŋafǝṯia, ŋen ŋarno ñagaŋǝnṯu al masiya yesu gaɽ elǝŋ egalo nṯia cum fafr iŋu.
51002007	ëndralo ṯǝñabǝđeinu iŋu na ñëndialo ñagwonḏǝṯo iđonaṯa iyesu ŋen ŋarno ñagërrǝŋeinu ŋen ṯa ñiđi ṯia, na ŋërṯr rǝmwa nano kaiñ jaiea jaica eŋen iŋi.
51002008	rǝmojǝđr ṯa eđa aŋerṯe gǝnǝŋ gǝndëndi đaliŋeṯađa ŋen nǝsi ŋalo ŋenŋa ŋǝleđa iŋi ŋǝpiano eŋen ŋǝpǝnde na eŋen ŋǝpiano ŋalo, na iŋi gerṯa eŋen ŋal masiya.
51002009	ŋen ŋanṯa đǝɽiñǝđaiđia pređ đǝrǝmwa đafo igal masiya egaŋǝno,
51002010	na đamǝṯia eđalo đǝɽiñǝđeinu iŋu. gënǝŋu gaɽnda eŋǝlǝŋe pređ na eŋabǝɽa pređ.
51002011	na ñaŋ ñaguɽǝđǝnu iŋu đuɽǝđǝniađa gerṯa điđǝnu raŋra ndǝ ñagamiño aŋǝno eŋen ŋeicia eŋen ŋǝđuɽǝđǝnia đal masiya.
51002012	na ñagwurnu ñaŋǝlda eŋen ŋǝmamuḏiya, na ñagatuđinu ñaŋǝlda ṯa ñamǝṯe đonaṯađa eđalo eŋabǝɽa ŋǝrǝmwa irri ratuđǝma eŋǝɽaiñ.
51002013	đeṯam, ñaŋ ñagafo ñagaiyo eŋen ŋeieia na eŋen ŋǝđuɽǝđǝnia đero egaŋǝno orn rǝmwa riđǝnde ṯa ñamǝṯe tǝŋ al masiyaga. rënǝŋu rǝŋgeieǝndr pređ eŋen iŋëndr ŋeieia,
51002014	na rënǝŋu riđu ŋen pređ ŋǝpiano iŋi ŋafo ŋǝwërđǝnu ŋageandr đǝskiđiađa na đakǝmeđa, ndrǝŋgeiei ŋen iŋi pređ ndǝ rǝpwaṯo rwalara iđuɽi.
51002015	nṯia rënǝŋu ramiñeieu nǝlǝŋ na ŋǝlǝŋe ŋabǝɽa eŋen na rërrǝŋaiđǝlo eleđa pređ ndǝ rënǝŋu rađamǝlo đuɽiđa đǝlëɽǝŋu.
51002016	ŋen ŋafǝṯia ñerṯe ñaŋgiṯi eđa gǝnǝŋ aŋaɽǝwađaṯe gǝndakǝme eŋen ŋǝđǝsa walla eŋen ŋǝđǝṯia walla eŋen ŋǝnubwa walla eŋen ŋǝñoman walla eŋen ŋǝloman lǝđǝmiñǝniano.
51002017	laŋge ildei lafo laɽ usila gǝlaŋge ildi liđ alela. laŋge ildi đurri lal masiya.
51002018	ñerṯe ñaŋgiṯi eđa gǝnǝŋ ṯa aŋǝndǝŋgeici eŋen ŋǝrǝmwa, gënǝŋu igi gǝndǝlwaɽǝṯia ṯa đeṯam ñagǝbǝđǝni ñagǝrra enare mǝɽǝmǝɽeñ na ṯa ñagukwuđiñǝṯia mǝlaiyǝka alo. eđa igi gaɽaŋa eŋen ŋamiñiṯǝma na ginia egare ŋenŋa ŋǝpiano ŋaŋǝno.
51002019	gënǝŋu gero gakaseiđǝnu ndala. aŋǝno pređ yamieinu na yakaseiđǝnu aliya yurrupǝđǝnu na eđeya emǝṯe. aŋǝno pređ yajaicomaṯa enda ṯa yoɽra đǝjaicomaṯađa iđi rǝmwa rananaiđia.
51002020	ndǝ ñagaiyo al masiyaga na ndǝ ñagatǝrinṯu eŋen ŋǝpiano ŋalo, ŋen ŋanṯau ñagafo ñagarno leđa ildi lalo mǝldin? ŋen ŋanṯau ñagëndǝnu al ganunya isi yaṯa ṯa,
51002021	ñerṯe ñagǝbendia, ñerṯe ñaganaṯa, ñerṯe ñagabǝra?
51002022	al ganun ywaɽwato eŋen ŋǝlaŋge ildi liđ alamǝndëđǝni ndǝ ñagǝliđia. laŋge ilđi lafo eŋen ŋal ganun na eđërrǝŋaiđia đǝŋen đǝleđa.
51002023	ndǝ ñagaseicia leđa ildi lëndu ŋen ŋǝlaŋge ildi kaiñ na lata enare na lǝcwëria aŋǝno esen ñagǝbaṯa ṯa aŋgaica leđa ildi laliŋeṯo ŋen nǝsi, orn laŋge ildi lǝpiano, ldǝbeici ŋen ŋaŋǝno ikǝrǝŋ.
51003001	ndǝ ñaŋ ñagatuđinu al masiyaga, onaṯr laŋge ildi lafo elo, alo isi al masiya gauɽaŋa nḏaŋ đaŋaicǝba đǝrǝmwa.
51003002	ëɽr ŋaṯǝɽa eŋen ŋelo, gerṯa eŋen ŋalo.
51003003	ŋen ŋanṯa ñagaiyo na đarnǝṯia eđalo đalǝbijǝnu irǝmwa, ŋen ŋanṯa ñagafo eđǝɽǝbǝđia eŋen al masiyaga.
51003004	ndǝ al masiya igi gaɽo damǝṯia iđëndr giđ aŋǝmiñe, ñaŋ eum ñagiđi ñamiñe ṯa ñaneini ŋaɽrwa iŋu.
51003005	ŋen ŋafǝṯia ɽiñr ŋen ŋaŋono iŋi ŋafo eñaŋ. ŋen ŋaŋǝno ŋaɽo đaɽaŋa lijila ɽrǝto ildi lamameinu eneɽa na ñereña ŋen ñamǝlu ñamameini eneɽa, na ŋen ŋataŋa na đonaṯa ṯa leđa lëbǝđia laŋge lëđǝñinu, na đonaṯa pređ iđi đeicia na đamiñeđǝñano. eđa igi gamiñeđǝñano gënǝŋu gukwuđiñiṯia ara alo gǝlëɽǝŋu.
51003006	đeiciano đǝrǝmwa điđ ađela ŋen ŋanṯa ŋen iŋi ŋeicia.
51003007	ñaŋ eum ñagafo ñagiđu ŋen iŋi ŋeicia, liga ñagafo ñagafo eŋen iŋi.
51003008	orn điñǝđi ŋgeicǝrldo pređ, đeiciano, na đatođa iđeiciano, na đalǝŋǝjǝđia ŋenŋa, na đabwaiđia ŋen na ole gataŋa igëiñua esalo.
51003009	ñerṯe ñagagǝbiṯia lorldalanda alo, ŋen ŋanṯa ñagamiñeieu ŋen alo ŋǝbǝtaŋǝɽan,
51003010	na ñagëɽǝnu ŋen nano ŋǝmaijǝn iŋi ŋǝbǝđǝni ŋǝmaijǝn ŋarno ŋǝrǝmwa irri riđu, ṯa ñaliŋeṯe rǝmwa ŋope.
51003011	eŋen iŋi ŋǝmaijǝn yunani yero na yawuḏ yero, na đuɽǝđǝnia đero na đero đuɽǝđǝnia đero, na barbari yero na sakiđi yero na ebai gero na eđa gerṯa gaɽ ebai gero, orn al masiya gaɽo laŋge pređ na gafo inëndr pređ.
51003012	ŋen ŋafǝṯia, ŋen ŋarno leđa ildi rǝmwa roṯǝlo, ltǝɽe na lubwaniya kaiñ ëɽǝnr đaliŋeṯa ŋabaiya nano, na đaŋǝra nano na đǝta enare nano, na đǝđǝrnaṯaralo nano na đaɽiñaṯa ŋen nano.
51003013	alarano ñaŋ lorldalala, na ŋgeicr lorldalo eŋen eŋen ŋeieia ndǝ eđa gǝnǝŋ gǝsǝki eđa garto. ŋen đeṯam ñagaŋgeicia lorldalo eŋen eŋen ŋeicia ŋen ŋarno elǝŋ yesu gǝŋgeieǝnde eŋen eŋalo ŋeieia.
51003014	ađǝreiđǝnr đubwa nano. đubwa đǝndiđiar lǝgaɽiñađeinr na đakaseiđǝnr.
51003015	ŋgiṯr đëuṯaralo iđi al masiya ganaiđia ṯa aŋǝɽeṯe eđa ganwana ŋen enare enalo. ŋen ŋanṯa ñagëɽǝnu ṯa ñiđi ṯia, garno ñagaɽo laŋge lteta laŋǝno yento iŋu, na ŋërṯr rǝmwa nano.
51003016	ŋgiṯr ŋen ŋal masiya aŋǝndaufeṯe ŋǝɽiñǝđeinu đaliŋeṯađa pređ ŋen nǝsi đǝlëɽǝŋu, ërrǝŋaicr lorldalo pređ ŋen iŋi na amǝđaṯǝrldo eŋen iŋi na ñaŋërṯe rǝmwa nano, na enare enalo alǝŋiṯr rǝmwa na naicr đamia ŋalǝŋaŋa.
51003017	na ŋen pređ ñagwaɽwata na ŋen pređ ñagëbǝđia, iđr laŋge ildi pređ igirǝŋ gelǝŋ yesu na ŋërṯr rǝmwa nano, đaṯa, iŋu.
51003018	ya ñǝŋgenia, naṯr ebaŋgalanda, ŋen ŋanṯa ŋen ṯia ŋaɽo đeṯam egelǝŋ yesu.
51003019	ya lṯenia, bwiṯr wasalandala na ñerṯe ñǝlnaice ŋen ŋubwa.
51003020	ya ñere, naṯr eṯalanda na lǝŋgalanda, ŋen ŋanṯa ŋen iŋi ŋëbǝđia elǝŋ rǝmwa raŋǝra nano.
51003021	ya lṯenia, ñerṯe ñagaṯǝrna ñere eñalo eŋen walla aŋgaica ñënǝŋulu ñiđ aiñofǝđiano.
51003022	ya lǝbai, naṯr leđa lerṯǝnde alo eŋen pređ, gerṯa ŋen ŋanṯa lënǝŋulu landrǝmoṯwa, walla ŋen ŋanṯa ñagëbǝđia leđa laŋǝra nano, orn naṯǝrldo ŋenŋa ŋuđǝrwaṯo enare enalo ŋen ŋanṯa ñagiđǝña elǝŋ yesu.
51003023	ŋen ŋǝnǝŋ ñagëbǝđia iđr araga gunto ŋen ŋarno ñaguđuɽǝđǝnṯia elǝŋ yesu, na gerṯa leđa.
51003024	ŋen ŋanṯa ñagaliŋeṯo ṯa felǝŋ yesu igi giđ aŋǝndǝnaice đǝpǝɽa eđalo, iđi đaɽo laŋge ñagiđi ñalauwǝrraṯe. ñagǝđuɽǝđǝnṯia elǝŋ al masiya.
51003025	ŋen ŋanṯa eđa gananaicia orǝba ŋen ŋeicia ŋamoɽǝbaṯa nano. ŋen iŋi ŋafo eleđa pređ, eđa gero gǝnǝŋ gafo alǝsoŋ.
51004001	ya leđa ñaŋgi ñagerṯo lǝbai, naicǝrldo ŋen ŋaŋǝra na ŋuđǝrwaṯo, ŋen ŋanṯa ñagaliŋeṯo ṯa ñagerṯo elǝŋ elo.
51004002	ṯurṯr rǝmwa ŋǝtǝđaŋa, ñape sǝndua, ñaŋërṯe rǝmwa nano.
51004003	ekeɽǝđr rǝmwa eŋen eŋaiñ cum ṯa rënǝŋu arǝndǝgëgiṯi ëuwǝr ṯa ñaɽwate ŋamǝɽa ŋal masiya. igëndǝnu ëli isijǝn ŋen ŋanṯa ŋamǝɽa iŋi.
51004004	ekeɽǝđr rǝmwa cum ṯa yiđi ŋamǝɽa ŋǝlǝŋinu ŋen ŋanṯa đeṯam ṯiyiđu ṯia.
51004005	fafr đaliŋeṯađa ŋen nǝsi leđa nëiñua ildi lǝndëuwǝr, na iđr ŋǝmëɽria ñoman pređ, liga lero lǝpiano.
51004006	ŋgiṯr ŋen eŋalo aŋǝđǝñeṯe ndǝ ŋǝrraɽa, fǝđaŋǝrađa ŋeniano, ṯa ñaliŋeṯe fǝṯau ñagukuɽǝbiṯia leđa ŋen ŋope.
51004007	ṯikikus, igi igubwamaiya kaiñ giđ aŋǝndǝlwaɽǝṯi ŋen pređ ŋǝlëɽǝñi. gënǝŋu gëbǝđia ŋǝmëɽria araga gunto na nanda ñagaɽo lǝbai eŋǝmëɽria ŋelǝŋ yesu.
51004008	igǝndǝđweiṯǝma eŋen iŋi ṯa ñaliŋeṯe igaɽo ṯau, na ṯa aŋǝnđonḏeici enare.
51004009	unisimus labǝlǝldǝga, gënǝŋu igi gaɽ orǝba đurri igi guđǝrwaṯo eŋen na gubwaniya, igi gaɽo gunto eñaŋ, lënǝŋulu liđ alǝndǝlwaɽǝṯi ŋen pređ iŋi ŋafo ëli.
51004010	arisṯarkus igi ñagëndǝnǝldǝga geɽǝđǝnde, na margus cum iđia gorǝba gǝbarnaba gaɽǝbwa. ñaŋ, ñaganeinu ŋen ŋen ŋanṯa ŋu, ṯa ndǝ gënǝŋu geṯǝnde nano aŋǝnṯǝmar đaŋǝrađa nano.
51004011	yesu igi gënǝjǝnu yusṯus geɽǝđǝnde. lënǝŋulu ilđi lǝleđa luɽǝđǝnu na eđa gero gwomǝn eleđa ildi ñagëbǝđialda ŋǝmëɽria ëli ŋen ŋanṯa ŋǝlǝŋe ŋǝrǝmwa. lënǝŋulu laiñǝbǝɽiano kaiñ.
51004012	abafras igi gǝñaŋ geɽǝđǝnde, igi gaɽ ebai gal masiya yesu. ndǝ gënǝŋu gaṯurṯia rǝmwa gǝbekeɽǝđia kaiñ ŋen ŋanṯa ñaŋ ṯa ñaɽaŋe ñagwonḏǝṯo na ñaɽeṯe leđa loɽra eŋen pređ rǝmwa ronaṯa,
51004013	ŋen ŋanṯa igaɽǝwađaṯa igwalwaɽa eŋen ŋǝlëɽǝŋu ṯa gëbǝđia ŋǝmëɽria kaiñ ŋen ŋanṯa ñaŋ na lorǝba alo ilawuḏikiya na alo yarabulis.
51004014	luga, igi gaɽ al akim, igi lǝgubwamarya kaiñ na ḏimas leɽǝđǝnde.
51004015	eɽǝđǝṯiñr lorldaiñ pređ alo ilawuḏikiya na nimfas cum na kanisa iđi đararraiđia egeɽa gǝlëɽǝŋu.
51004016	ndǝ ñagëgǝru ađam igi ŋgiṯr aŋëgǝrǝm ikanisa đǝleđa lalo ilawuḏikiya, na rǝmoṯr ŋen ṯa ñëgǝri ađam eum igi geṯo alo ilawuḏikiya.
51004017	na lwaɽǝṯr arkibbus ṯa, rǝmoṯo ŋen ṯa agaɽaŋa iđǝđuɽǝđǝnia đǝlaɽǝŋa ŋen đamǝlu đǝɽiñǝđeini, iđi agǝneinu eŋǝmëɽria ŋelǝŋ yesu.
51004018	igënǝñi, bulus, igeɽǝđǝnde đaŋđa đǝlëɽǝñi. lëldǝŋǝđeinr iđëndǝnia đǝlëɽǝñi. igǝbeɽǝđia ṯa đǝbuŋṯia đusila ñafeṯǝlda.
52001001	fǝnanda bulus na silǝwanus na ṯimǝđawus ñageɽǝđo leđa lǝkanisa alo iṯasǝluniki ildi lafo irǝmwa, đaṯa, na egelǝŋ yesu masiya. ñagǝbeɽǝđia ṯa đǝbuŋṯia đusila na đëuṯaralo alfeṯe eñaŋ.
52001002	ñoman pređ ñagaŋërṯu rǝmwa nano ŋen ŋanṯa ñaŋ pređ, na ñagandauɽwata ndǝ ñagaṯurṯia rǝmwa.
52001003	ñagǝlëldǝŋǝđeinia jaica jaica papa rǝmwa nëiñua irëndr eŋen ṯa đonaṯa eđalo đǝbërrǝŋeiđǝni eŋǝmëɽria eŋalo na ṯa đubwiđia eđalo đërrǝŋeiđǝni eŋǝmëɽria eŋalo ŋwonḏǝṯo na ṯa đǝṯurṯia eđalo egelǝŋ igënđr yesu masiya đǝbërrǝŋeiđǝni eđwalarano eđalo.
52001004	ñaŋ ñagaliŋeṯo lorldaiñ ñaŋgi rǝmwa rubwandiya, ṯa rënǝŋu roṯǝnde,
52001005	ŋen ŋanṯa ŋen ŋaŋǝra ŋǝrǝmwa iŋi ñagërrǝŋaicǝnde ŋero ŋeṯǝnde nano olega ikǝrǝŋ orn ŋabǝɽaŋa na usilaga gatǝɽe na đeṯamđa đurri. na ñaŋ ñagaliŋeṯo fǝṯau nanda ñagafo eñaŋ ŋen ŋanṯa ñaŋ.
52001006	na ñaŋ ñagabirnḏeieǝnde na elǝŋ yesu, ŋen ŋanṯa ndǝ ŋen ŋëni ŋubwa ŋeieia ñagëndu ŋen ŋǝrǝmwa đaŋǝrađa nano iđi usila gatǝɽe ganaieǝnde.
52001007	nṯia leđa pređ ildi lëndu ŋen alo imakṯunia na alo yakaiya laɽǝwađaṯa laseicia ŋen ŋǝrǝmwa ŋope eŋen eŋalo.
52001008	ŋen ŋanṯa ŋen ŋǝrǝmwa ŋamiñǝndau eŋen ŋarno ole gǝđal, gerṯa alo imakṯunia na alo yakaiya ikǝrǝŋ, orn ŋen ŋǝđonaṯa eđalo iđi đafo irǝmwa ŋwalwaɽǝnu alo pređ, nṯia gerṯa đeṯam ṯa nanda ñagwaɽwatau kwai kwai.
52001009	na leđa lënǝŋulu landǝɽwatiṯia fǝṯau ñaŋ ñagëndǝnde na ñagaŋgiṯu ŋen ŋǝlaŋge lǝpiano ildi leđa ldukwuđiñǝṯialo na ñagaređeṯo rǝmwa nano ṯa ṯǝñiṯu rǝmwa ŋǝmëɽria irri ramǝṯia na raɽo đeṯam,
52001010	na ṯǝñaṯurṯu iđia gǝlëɽǝŋu elo igi rënǝŋu ratuđǝma eŋǝɽaiñ, yesu, igi gëbǝrǝndr iđeiciano iđi điđ ađela.
52002001	ŋen ŋanṯa, lorldaiñ, ñaganǝñaŋ ñagaliŋeṯo ṯa đënṯia eđaiñ eñaŋ gerṯa đǝpiano kwai kwai.
52002002	ñagaliŋeṯo ṯa nanda ñaganeinu ŋen ŋubwa ŋeicia na ñagađamicǝnu eŋen alo ifilibi na đǝgeđe đafo ëli cum orn nanda ñagwaɽwata irǝmwa erraiñ ŋǝđaiña ŋero, na ñagwalwaɽǝṯǝnde ŋen ŋaŋǝra ŋǝrǝmwa.
52002003	đeɽǝđia eđaiñ đero đatođo eŋen ŋafo mǝnna na đero đafo eŋen ŋǝtaŋa walla ŋađǝnaŋa.
52002004	orn rǝmwa raŋǝnṯǝnde na ranaicǝnde ŋen ŋaŋǝra ŋǝlëɽǝŋu ṯa nanda ñarǝmoṯe, nṯia ñagwaɽwata gerṯa ṯa ñaŋǝri leđa nano orn rǝmwa irri rabirnḏeicia nare enaiñ.
52002005	na cum ñagaliŋeṯo ṯa nanda ñagero ñagǝma ŋen ŋǝđaŋǝria nano kwai kwai, na rǝmwa raɽo đamǝđaṯa eđaiñ ṯa ŋen eŋaiñ ŋero ŋafia eŋen ŋǝđamiñeđǝñano.
52002006	ñagero ñagwonaṯa ñaganeini ŋaɽrwa eleđa, gerṯa eñaŋ walla eleđa ɽrǝto,
52002007	orn nanda ñagafo ñagaɽǝwađaṯa ñagǝma laŋge lwaiña eñaŋ ŋen ŋanṯa ñagaɽo đǝđweinia đal masiya, orn ñagafo ñagarno ñere ñǝrra eñaŋ na nanda ñagarno wuji igi garǝmoṯwa ñere ñǝlëɽǝŋu.
52002008	ñagwonaṯǝnde kaiñ enar enaiñ na ñagafo ñagwonaṯa đaŋǝrađa nano ṯa ñandǝnaice, gerṯa ŋen ŋaŋǝra ŋǝrǝmwa ikǝrǝŋ, orn cum ntam enaiñ ŋen ŋanṯa ñagubwandiya kaiñ.
52002009	lorldaiñ, ñaŋ ñagǝlëldǝŋǝđeinia eŋen ŋǝđǝcwara eđaiñ na ŋǝŋǝmëɽria eŋaiñ iŋi ŋafo ŋini. ñagiđu ŋǝmëɽria iŋi ulǝŋgi na ëđǝñin ṯa ñerṯe ñagǝma wagǝnǝŋ eñaŋ iliga ilđi ñagërrǝŋaicǝnde ŋen ŋaŋǝra ŋǝrǝmwa.
52002010	ñaganǝnaŋ ñagaɽo đamǝđaṯa na rǝmwa cum ṯa nanda ñagamǝđaṯǝnde ñaŋgi ñagëndu ŋen ŋǝrǝmwa ŋenŋa ŋatǝɽe na ŋenŋa ŋuđǝrwaṯo na đǝskinia đero.
52002011	ŋen ŋanṯa ñaŋ ñagaliŋeṯo ṯa eŋen ŋarno đaṯa gamǝđaṯa liđia ǝllëɽǝŋu,
52002012	nanda ñagamǝđaṯǝnde na ñagafo ñagandǝbǝɽiano na ñageɽǝđǝnde kaiñ ñaŋ pređ ṯa ñerlđe ŋope rǝmwa nëiñua irri randurǝndǝđia ṯa ñënṯi eŋǝlǝŋ ŋǝlëɽǝŋu na eŋaɽrwa ŋǝlëɽǝŋu eum.
52002013	na nanda ñagaŋërṯu rǝmwa nano ñoman pređ cum, ŋen ŋanṯa ndǝ ñagëndu ŋen iŋi ñagǝnaṯǝnde, ñagëndu gerṯa garno ŋen ŋǝleđa orn garno ŋen ŋǝrǝmwa, na fǝṯia đeṯam, na ŋen iŋi ŋanduwiđia ŋǝmëɽria ñaŋgi ñagëndu ŋen ŋǝrǝmwa.
52002014	ŋen ŋanṯa lorldaiñ ñaganǝñaŋ ñagirnḏeicu leđa lǝkanisa đǝrǝrnwa iđi đafo igal masiya yesu alo yuḏiya, ŋen ŋanṯa leđa eldalo lanaicǝnde ŋen ŋubwa garno al yawuḏ yanaicǝlo,
52002015	isi yeɽiño elǝŋ yesu na al anbiya esen na yamiñǝnde ŋabǝɽa, yënǝŋulu yëbǝđia rǝmwa reieiano eŋen eŋen na yafo yageo leđa pređ,
52002016	ŋen ŋanṯa yënǝŋulu yëtǝriṯǝnde ṯa ñagabërrǝŋaicia leđa ŋen ŋǝrǝmwa ildi gerṯa laɽ al yawuḏ, ṯa lënǝŋulu alerṯe lëbǝrnia, nṯia yënǝŋulu yorǝnḏǝjaieia ŋen ŋeieia ṯǝɽom eŋen. orn điñǝđi đeieiano đǝrǝmwa đeṯǝlo nano ṯǝɽorm.
52002017	orn ñagananda, lorldaiñ, ndǝ lǝgakarnǝđǝnr ano iliga lǝtefr, eŋen ŋaŋǝno orn gerṯa eŋen ŋǝnare, ñagëɽǝđiaŋǝno, đeṯam ñagafo ñagwonaṯa kaiñ ṯa ñǝndǝseici.
52002018	ŋen ŋanṯa ñagafo ñagwonaṯa ñageṯǝnde nano, đeṯam igënǝñi bulus, igafo igwonaṯa ṯa igeṯo ñoman ñwaiña orn seṯan yero yǝndǝŋgiti.
52002019	ŋen ŋanṯa fǝwande igi gaɽo ŋen ñagaṯurṯia na đaŋǝra nano eđaiñ na ṯaj esaiñ isi yerṯo ŋaɽrwa elǝŋ yesu igëndr nëiñua ŋen gënǝŋu geṯo? gerṯa fǝñaŋ?
52002020	đeṯam ñaganǝñaŋ ñagaɽo ŋaɽrwa eŋaiñ na đaŋǝra nano eđaiñ.
52003001	nṯia ndǝ ñagero ñagaɽǝwađaṯa ñagaṯurṯia ŋen eŋalo tǝŋ, ñagaṯa ŋen ŋaŋǝra ndǝ ñagatëđǝnu alǝsoŋ alo yađina.
52003002	nṯia ñagwađweiṯǝnde oraiñ ṯimǝđawus, igi ñagaldǝđuɽǝđǝnṯialda rǝmwa eŋen ŋǝđërrǝŋaiđia ŋen ŋaŋǝra ŋal masiya, ṯa aŋǝnđonḏǝce na aŋǝnđamǝđaṯe eđonaṯa eđalo,
52003003	ṯa eđa gero gǝnǝŋ eñaŋ aŋiđǝni gǝtësǝni eŋen iŋi ŋubwa ŋeicia, ŋen ŋanṯa ñaŋ ñagaliŋeṯo ṯa ñagwuṯǝnu ṯa ñaneini ŋen ŋubwa ŋeicia.
52003004	na ndǝ lǝgaɽaŋar nanda ñagafo ñagwalwaɽǝṯǝnde ananoŋ ṯa ñagiđi ñaneini ŋen ŋubwa ŋeieia, na ñaŋ ñagaliŋeṯo ṯa ŋaɽo ṯia.
52003005	na eŋen iŋi ndǝ igero igaɽǝwađaṯa igaṯurṯia ŋen eŋalo tǝŋ igwađweiṯǝnde ṯa yelǝŋeṯe đonaṯa eđalo na ndǝ seṯan igi gǝndirǝnḏeicia, gǝnḏeicǝnde eđađ đǝnǝŋ na ŋǝmëɽria eŋaiñ aŋǝɽeṯe ŋǝpiano.
52003006	orn điñǝđi ṯimǝđawus goɽǝbǝđo eñaŋ, geṯǝnde nano, nǝŋǝndǝnaice ŋen ŋaŋǝra ŋǝđonaṯa eđalo na ŋǝđubwiđia eđalo, na gwalwaɽǝṯǝnde ṯa ñagǝndulëldǝŋǝđeinia đaŋǝrađa nano na ṯa ñagwonaṯa kaiñ ṯa ñǝndǝseici garno nanda ñagwonaṯa kaiñ ṯa ñǝndǝseici cum.
52003007	ñagafo ñagëndǝnu eŋen ŋwaiña ŋubwa ŋeicia na eŋen ŋwonḏǝṯo, orn eŋen iŋi ŋǝđonaṯa eđalo, lorldaiñ, ñagwonḏijǝnu eŋen eŋalo,
52003008	na điñǝđi ñagamǝṯia đurri ndǝ ñaŋ ñagwonḏǝṯo egelǝŋ yesu.
52003009	na nanda ñagaɽǝwađaṯa ñagaŋërṯia rǝmwa nano ṯau ŋen ŋanṯa ñaŋ ŋen ŋanṯa đaŋǝra nano pređ iđi ñagerṯo eñaŋ rǝmwa nëiñua irëndr?
52003010	na ulǝŋgi na ëđǝñin ñagabeɽǝđia rǝmwa kaiñ ṯa ñǝndǝseici isiano esalo na ṯa ñǝɽiñǝđaṯe đonaṯa eđalo iđi đafo pwa.
52003011	ñagǝbeɽǝđia điñǝđi ṯa rǝmwa irëndr na papa gënǝŋu na elǝŋ yesu igëndr alǝndǝnaice đađ eñaŋ.
52003012	na eŋen eŋalo ñagǝbeɽǝđia ṯa, elǝŋ yesu aŋiđi đubwiđia eđalo ađonḏǝjeini ađǝlëldǝđǝni alo ṯa ñaiyubwiđia na ṯa ñubwiṯi leđala ɽrǝto ŋen ŋarno nanđa ñagubwandiya
52003013	ṯa gënǝŋu aŋǝndonḏeice enare ṯa ñafeṯe ñagatǝɽe, đǝskinia đero papa rǝmwa nëiñua irëndr, ŋen elǝŋ yesu igëndr giđ aŋoɽǝbǝđe leđala ǝllëɽǝŋu ltǝɽe.
52004001	eŋen ŋaɽo đurṯu lorldaiñ, ñaŋ ñagëndu ŋen inanda fǝṯau đeṯam ñagabǝrlda ṯa ñiđi rǝmwa raŋǝra nano, na điñǝđi ñagǝndeɽǝđia, đeṯam ñagǝndeɽǝđia kaiñ egelǝŋ yesu ta ñafeṯe ñagǝbakaɽǝjeinia eŋen iŋi.
52004002	ñaŋ ñagaliŋeṯo ŋen iŋi nanda ñagǝnaicǝnde egelǝŋ yesu.
52004003	ŋen ŋanṯa fǝŋen iŋi rǝmwa ronaṯa ṯa ñaŋ ñaɽeṯe ñagatǝɽe, na ṯa ñaŋgiṯi ŋen ŋǝđaɽaŋa lijila ɽrǝto,
52004004	ṯa leđa pređ eñaŋ alliŋeṯe fǝṯau alǝme wasenanda eŋen ŋatǝɽe na eŋen ŋuđǝrwaṯo,
52004005	gerṯa eŋen ŋeieia ŋǝđonaṯa iđi đeicia garno leđa gerṯa laɽ al yawuḏ ildi laijǝba rǝmwa.
52004006	na cum ṯa eđa gero aŋiđi ŋen ŋeicia egorǝb eŋen iŋi, ŋen ŋanṯa felǝŋ rǝmwa irri rërria ŋen orǝba eleđa eŋen iŋi pređ, garno nanda ñagwalwaɽǝṯǝnde na ñagǝbǝɽende nano ananoŋ.
52004007	ŋen ŋanṯa rǝmwa rero rurundǝđaicǝndr ṯa alfeṯr eŋen ŋǝtaŋa orn ṯa alfeṯr eŋen ŋatǝɽe.
52004008	nṯia eđa gǝnǝŋ igi ganeđo ŋen iŋi gero ganeđa leđa orn ganeđa rǝmwa irri rananaieǝnde usila gǝlëɽǝŋu gatǝɽe.
52004009	điñǝđi, gerṯa đeṯam ṯa ñagandǝwërđǝṯia eŋen ŋǝđubwiđia elorldalo, ŋen ŋanṯa rǝmwa rërrǝŋaicǝnde ñaganǝñaŋ ŋen ṯa ñaiyubwiđi,
52004010	na ñagubwa lorldalǝla pređ ildi lafo alo imakṯunia. orn ya lorldaiñ, nanda ñagǝndeɽǝđia kaiñ ṯa ñëɽijeini eŋen iŋi kaiñ.
52004011	na ṯa ñonaṯe jaiea jaica ṯa ñaɽaŋe eŋen ŋero ŋwaiña, na ṯa ñanwane ŋen eŋalo, na ṯa ñiđi ŋǝmëɽria raŋǝra eralo ŋen ŋarno ñagwalwaɽǝṯǝnde
52004012	ṯa ñerlde ŋope leđa nëiñua ilđi lalo pređ, na ṯa ñerṯe ñagamǝcini egeđa gǝnǝŋ.
52004013	lorldaiñ, igaber igwonaṯa ṯa ñagaijǝba ŋen ŋǝleđa ildi labaiya, ṯa ñerṯe ñagwana ŋen ŋarno leđa ildi laber laṯurṯia ŋen ŋǝnǝŋ.
52004014	ŋen ŋanṯa ndǝ lǝgëndr ŋen ṯa yesu gaiyo nǝŋǝtođe tǝŋ nṯia đeṯam rǝmwa riđ arǝtuđi leđa yesuga ildi laiyo iyesu.
52004015	ŋen ŋanṯa ñagǝndǝlwaɽǝṯia ŋen iŋi ŋelǝŋ yesu ṯa leđa ilëndr ildi lǝṯënu na lamǝṯia mǝldin liga elǝŋ yesu goɽǝbǝđiau, lënǝŋulu laber labwarṯa leđa ilđi laiyo.
52004016	ŋen ŋanṯa elǝŋ yesu gënǝŋu giđ aŋirǝwa elo ndǝ ole gafo goɽra, na ole gelǝŋ gǝmǝlaiyǝka na ole gǝđal đǝrǝmwa, na leđa ildi laiyo igal masiya liđ altwođe ananoŋ.
52004017	na leđa ilëndr ildi lamǝṯia mǝldin liđ alëpǝnǝrlda isbwoɽua aɽr elǝŋ yesu nano elo nṯia lǝgiđr alfeṯr elǝŋ yesu ŋǝla bǝɽǝbǝte.
52004018	nṯia bǝɽeđr nano bǝɽan ŋenŋa iŋi.
52005001	gerṯa đeṯam, lorldaiñ, ṯa igandǝwërđǝṯia ađam eŋen ŋǝliga walla ŋǝñoman,
52005002	ŋen ŋanṯa ñaganǝñaŋ ñagaliŋeṯo đeṯam ṯa loman lelǝŋ yesu liđ alela ŋen ŋarno oɽom igi gǝbǝrlda ulǝŋgi.
52005003	ŋen leđa lǝbaṯa ṯa, đëuṯaralo đëni na laŋge pređ lafo ŋope iliga ildi đagera điđ ađǝlëndi taltal, ŋen ŋarno auɽiña yǝbendia wuji gwonḏaieo, na lënǝŋulu laber liđ alëbǝrni kwai kwai.
52005004	orn ñaganǝñaŋ, lorldaiñ, ñagaber ñagamǝṯia iŋǝrǝm mǝldin, nṯia loman ildei laber laɽǝwađaṯa lǝndeṯa nano ŋen ŋarno oɽom.
52005005	ñaŋ pređ ñagaɽo liđia larrerre na ñagaɽo liđia lëđǝñin. lëndr gerṯa lǝgulǝŋgiar walla lǝgǝŋǝrǝmiar.
52005006	nṯia alerṯr lǝgandrar ŋen ŋarno leđa ildi lǝṯënu orn alapr sǝndua na alerṯr lǝgaŋgiṯiar ŋen ŋǝnǝŋ ŋalo ṯa ŋǝndëndiar kaiñ.
52005007	ŋen ŋanṯa leđa ildi landra lënǝŋulu landra ulǝŋgi, na ildi lararamǝɽua lënǝŋulu lararamǝɽua ulǝŋgi,
52005008	orn ŋen ŋanṯa lëndr lǝgëđǝñinr alerṯr lǝgararamǝɽuar kwai kwai, na alëɽǝnr đonaṯa na đubwiđia nano ŋen ŋarno erena gilurum na đǝṯurṯia đǝđëbǝrnia ŋen ŋarno laɽe.
52005009	ŋen ŋanṯa rǝmwa rero rǝndoṯar ṯa alfiđr đeiciano đǝlëɽǝŋu orn ṯa alëndr đëbǝrnia egelǝŋ igëndr yesu masiya.
52005010	gënǝŋu gaiyǝṯǝndr ṯa ndǝ lǝgamǝṯiar mǝldin walla lǝgaiyr, lǝgiđr aldǝɽaŋarlda.
52005011	ŋen ŋafǝṯia bǝɽeđr nano bǝɽan na amǝđaiđr bǝɽan ṯa ñonḏǝṯe, ŋen ŋarno ñagëbǝđia.
52005012	nanda ñagǝndeɽǝđia kaiñ, lorldaiñ, ṯa ñanaiee leđa đamia ildi lëbǝđia ŋǝmëɽria eñaŋ na ildi laɽo nǝlǝŋ enalo egelǝŋ yesu na ildi lǝndǝgagariñaṯa eŋen ŋafo mǝnna,
52005013	na ṯa ñǝlibwiṯi kaiñ ŋen ŋanṯa ŋǝmëɽria iŋi lënǝŋulu lëbǝđia. ɽaŋr ŋope, đëuṯaralo đëni eñaŋ pređ.
52005014	ñagǝndɽǝđia kaiñ, lorldaiñ, ṯa ñagagariñaṯa leđa ildi laiñǝlaŋǝno, na ṯa ñamǝđaṯe leđa ildi lëbia enare na ṯa ñëndǝjeici leđa elo ildi lëbia eŋen ŋǝrǝmwa na ṯa ñwalarano eŋen ŋǝleđa pređ.
52005015	rǝmoṯr ŋen ṯa ndǝ eđa gǝnǝŋ gaɽaieǝnde ŋen ŋeieia, ñerṯe ñagǝmoɽǝbiṯia ŋen ŋeieia, orn papwaiñr rađ jaiea jaica ṯa ñanaiciau lorǝba pređ na leđa pređ ŋen ŋaŋǝra.
52005016	ŋǝreṯr nanojaieajaica.
52005017	ñerṯe ñagǝđurwa iđǝṯurṯia đǝrǝmwa.
52005018	ŋërṯr rǝmwa nano eŋen pređ ŋen ŋanṯa ŋen ŋǝrǝmwa iŋi ŋafo igal masiya yesu ŋaɽo ṯia ŋen ŋanṯa ñaŋ.
52005019	ñerṯe ñagaɽiñaṯa usila gatǝɽe mǝldin.
52005020	ñerṯe ñaganeđa đërrǝŋaiđia đǝŋen ŋǝrǝmwa.
52005021	nḏeicr ŋen pređ na ñënđi iŋi ŋaŋǝra na ŋaɽo đeṯam.
52005022	ŋgiṯr ŋen pređ iŋi ŋeicia.
52005023	igǝbeɽǝđia ṯa rǝmwa irri ranaicǝnde đëuṯaralo arǝndǝtǝɽe eŋen pređ eŋalo, ṯa ñaɽeṯe ŋope na ṯa usila pređ na ufuđa pređ na aŋǝno pređ na ildi eldalo aɽrǝmujǝni ltǝɽe na lǝɽiñǝđeinu đǝskinia đero kwai kwai iliga lǝđoɽǝbǝđia đelǝŋ igëndr yesu masiya.
52005024	rǝmwa irri randurǝndǝđia rënǝŋu rerṯo ŋen ŋuđǝrwaṯo, nṯia riđ ariđi ŋen iŋi.
52005025	lorldaiñ, ṯurṯr rǝmwa ŋen ŋanṯa nanda.
52005026	ekeɽǝđr lorldaiñanda pređ đǝkëndǝđiađano đatǝɽe.
52005027	igǝndǝlwaɽǝṯia ŋen ŋwonḏǝṯo rǝmwa nëiñua ṯa ñëgǝri egađam igi lorlđalala pređ ildi ltǝɽe.
52005028	igǝbeɽǝđia ṯa đǝbuŋṯia đelǝŋ igëndr yesu masiya ađǝndaufeṯe.
53001001	fǝnanda bulus na silǝwanus na ṯimǝđawus, ñageɽǝđo leđa lǝkanisa alo iṯasǝluniki ildi lafo irǝmwa, papa igëndr, na egelǝŋ yesu masiya.
53001002	ñagǝbeɽǝđia ṯa rǝmwa, đaṯa na elǝŋ yesu masiya alǝndǝnaice đǝbuŋṯia đusila na đëuṯaralo.
53001003	ŋen ŋafo đeṯam ṯa nanda ñagaŋërṯia rǝmwa nano ŋen ŋanṯa ñaŋ ñoman pređ, lorlđaiñ, na ŋen ŋaŋǝra ṯa ñagëbǝđia ṯia, ŋen ŋanṯa đonaṯa eđalo ṯađoɽreṯe kaiñ na đubwiđia eđalo ñaŋ pređ ṯađakaɽǝjeinu.
53001004	nṯia nanda ñagandamia jaica jaica ikanisa pređ đǝrǝmwa, ŋen ŋanṯa ñaŋ ñagwalarano na ñagerṯo đonaṯa ndǝ ñagananeinia ŋen ŋubwa ŋeicia na ŋinia iŋi ñagaɽiñaṯa.
53001005	eŋen iŋi lǝgaliŋeṯr ṯa đakǝme đǝrǝmwa đaɽo đuđǝrwaṯa, ŋen ŋanṯa rënǝŋu ronaṯa ṯa ñaŋeiđǝni ṯa ñagarǝjǝđaṯo eŋen ṯa ñënṯi eŋǝlǝŋ ŋǝlëɽǝŋu. na điñǝđi ñaganemia ŋen iŋi ŋubwa ŋen ŋanṯa ŋǝlǝŋe iŋi.
53001006	đeṯam ŋen ŋuđǝrwaṯo ṯa rǝmwa riđ aruɽǝbiṯi leđa ŋen ŋubwa ŋeicia lënǝŋulu ildi lanaicǝnde ŋen ŋubwa ŋeicia,
53001007	na ṯa rënǝŋu riđ arǝndǝnaice đǝmiñǝniano ñaŋ ñaŋgi ñagananeini ŋen ŋubwa ŋeicia, na nanda cum. ŋen ŋiđ aŋfeṯe ṯia liga elǝŋ yesu masiya giđ aŋǝŋeini elo eleđa, mǝlaiyǝkaya eŋabǝɽa ŋǝlëɽǝŋu,
53001008	na isiaya yoɽa na giđ aŋkarme leđa ildi laijǝba rǝmwa, lënǝŋulu ildi laneđo lǝnna ŋen ŋaŋǝra ŋelǝŋ igëndr yesu.
53001009	leđa ildi liđ alakǝmǝni đǝgirniađa đǝbǝɽǝbǝte, na altǝrinṯi alfeṯe alǝsoŋ elǝŋ yesu gerǝlo nano na ŋaɽrwa ŋǝŋabǝɽa ŋǝlëɽǝŋu ŋerǝlo nano cum,
53001010	ndǝ eloman ildei gënǝŋu giđ aŋela ṯa aŋǝneini ŋaɽrwa eleđa ǝllëɽǝŋu ltǝɽe na ṯa leđa ildi lëndu ŋen ŋǝlëɽǝŋu liđ alirǝwano ŋen ŋanṯa ŋu, ŋen ŋanṯa đeṯam đamǝđaṯa iđi ñagamǝṯǝnde đëndǝnu.
53001011	ŋen ŋanṯa ŋen iŋi pređ nanda ñagaṯurṯia rǝmwa ñoman pređ ŋen ŋanṯa ñaŋ, ṯa rǝmwa irëndr arǝndiđi ṯa ñagarǝjađaṯo eđurǝndǝđia iđi đǝlëɽǝŋu, na ṯa arǝndǝbeiei ŋenŋa pređ ŋaŋǝra iŋi ñagwonaṯa na ṯa arǝɽiñǝđaṯe ŋǝmëɽria pređ ŋǝđonaṯa eđalo ŋabǝɽaŋa ŋǝlëɽǝŋu,
53001012	ṯa irǝŋ gelǝŋ igëndr yesu aŋǝneini ŋaɽrwa eñaŋ, na ṯa ñaŋ ñaneini ŋaɽrwa iŋu, ŋen ŋanṯa đanaieia mǝɽǝmǝɽeñ đǝrǝmwa irëndr na đelǝŋ yesu masiya.
53002001	điñǝđi eŋen ŋǝđela đelǝŋ igëndr yesu masiya na đǝrraiđia iđënđr ŋu nëiñua igǝndeɽǝđia kaiñ, lorldaiñ,
53002002	ṯa nare enalo anerṯe nǝtësǝni taltal, na ṯa ñerṯe ñagagǝrđa ŋenŋa ŋǝnǝŋ ŋusila walla ŋenŋa ŋarto walla ađamga igi leđa laṯa geṯiñi nano igi gaṯa ṯa loman lelǝŋ yesu leṯo đǝge.
53002003	ñerṯe ñaŋgiṯi eđa gǝnǝŋ ṯa gǝndiṯia ŋađǝna eŋen iŋi, ŋen ŋanṯa loman ilđi laber liđ alela, illi ndǝ đatođa đoɽra eŋen ŋeieia ađǝfeṯe ananoŋ na eđa igei ganeđa al ganun pređ aŋǝŋeini, gënǝŋu igi giđ aŋǝmǝnđëđǝni,
53002004	gënǝŋu igi gageo laŋge pređ ilđi leđa lǝbaṯa ṯa filđi imwa na laŋge pređ ildi ldukwuđiñǝṯialo, na goɽreini kaiñ gamiñaṯǝlo pređ, na igi giđ aŋǝɽaŋe igal ekǝl irǝmwa na giđ aŋaṯa ṯa gënǝŋu gaɽ rǝmwa đurri.
53002005	gerṯa ñaŋ ñagǝlëldǝŋǝđeinia eŋen ṯa ndǝ lǝgafr igafo igwalwaɽǝṯǝnde ŋen iŋi?
53002006	na điñǝđi ñagaliŋeṯo igi guɽǝbǝđia eđa igei, ṯa gënǝŋu giđ aŋǝlǝŋini iliga ilđi ganeinu.
53002007	ŋen ŋanṯa ŋabǝɽa ŋǝŋen ŋeicia iŋi ŋaneđa al ganun pređ ŋëbǝđia ŋǝmëɽria điñǝđi eŋamǝɽa, ŋen gënǝŋu igi gamuɽǝbǝđia điñǝđi gamǝlu gaŋgeinia.
53002008	ndǝ gaŋgeinu đǝge, eđa igei ganeđa al ganun pređ, giđ aŋǝlǝŋini, na elǝŋ yesu giđ aŋǝmaɽiñe ufuđaga gëiñua gǝlëɽǝŋu na giđ aŋǝmarnǝndađe ŋaɽrwaŋa ŋǝđamiña đǝlëɽǝŋu.
53002009	fǝŋu eđa gǝŋen ŋeicia igi ganeđa al ganun pređ, gënǝŋu igi giđ aŋela eŋǝmëɽria ŋǝseṯan ŋabǝɽaŋa pređ, na ŋamǝlaŋa na aŋwaraiya lǝŋaɽǝwen,
53002010	na ŋađǝnaŋa ŋǝŋen ŋǝɽiano eleđa ildi liđ alǝmǝndëđǝni, ŋen ŋanṯa lënǝŋulu laneđa ṯa lubwa ŋenŋa ŋǝđeṯam ṯa alëbǝrni.
53002011	fǝŋen iŋi rǝmwa riđ arǝlǝđweiṯi ŋabǝɽa iŋi ŋalǝbǝrlđeđeṯa eŋen ŋǝɽiano ṯa alëndi ŋaɽǝwen,
53002012	ṯa leđa pređ ildi laneđa ṯa lǝbenđia ŋen ŋǝđeṯam orn lafo lonaṯa ŋen ŋǝɽiano, liđ alakǝmǝni.
53002013	ŋen ŋaɽo đeṯam ṯa ñagaŋërṯia rǝmwa nano jaica jaica ŋen ŋanṯa ñaŋ, ya lorldaiñ ñaŋgi elǝŋ yesu gubwandiya, ŋen ŋanṯa rǝmwa roṯǝnde pǝnde rarn ṯa ñaneini đëbǝrnia đatǝɽeđa iđi usila gatǝɽe gananaiđia na đënđiađa đǝŋen ŋǝđeṯam.
53002014	nṯia rënǝŋu runđǝđǝnde đërrǝŋaiđiađa eđaiñ đǝŋen ŋaŋǝra, ṯa ñaŋ ñaneini ŋaɽrwa ŋelǝŋ igënđr yesu masiya.
53002015	ŋen ŋafǝṯia, lorldaiñ, ɽaŋr ñagwonḏǝṯo ñëndi ŋen kaiñ iŋi nanda ñaganaieǝnde olega na nađamna.
53002016	ñagǝbeɽǝđia ṯa elǝŋ igëndr yesu masiya gënǝŋu na rǝmwa, papa igëndr irri rubwandriya na ranaieǝndr đǝbǝɽiano na đwonḏǝṯa ilđi lǝbǝɽǝbǝte na ŋen ŋaŋǝra iŋi lǝgaṯurṯiar đǝnaieiađa đǝlëɽǝŋu mǝɽǝmǝɽeñ,
53002017	alonḏǝce nar enalo na alǝndonḏǝce eŋen pređ ŋaŋǝra na eŋǝmëɽria pređ ŋaŋǝra.
53003001	eŋen ŋaɽo đurṯu, lorldaiñ, ekeɽǝđr rǝmwa ŋen ŋanṯa nanda mǝldin ṯa ŋen ŋǝrǝmwa aŋǝlaldiñe alo nǝŋǝneini ŋaɽrwa ŋen ŋarno ŋiđǝnu ṯia eñaŋ,
53003002	na ṯa nanda ñëbǝrni eleđa leicia ildi lǝndǝnanaicia ŋen ŋeicia, ŋen ŋanṯa gerṯa leđa pređ lerṯo đonaṯa.
53003003	orn elǝŋ yesu gerṯo ŋen ŋuđǝrwaṯo na giđ aŋǝndǝnaice đwonḏǝṯa na giđ aŋǝndromǝṯe egeđa geicia.
53003004	nanda ñagëɽǝni dǝñano eŋen eŋalo egelǝŋ yesu ṯa ñagëbǝđia điñǝđi na ṯa ñagiđi ñiđi ŋen iŋi ñaganaicǝnde.
53003005	ñagǝbeɽǝđia ṯa elǝŋ yesu aŋënǝci nar enalo iđubwa đǝrǝmwa na eđwalarano đal masiya.
53003006	điñǝđi nanda ñagǝndǝlwaɽǝṯia, lorldaiñ, irǝŋga gelǝŋ igëndr yesu masiya ṯa ñaneđe oralo gǝnǝŋ gaiñǝlaŋǝno, igi gaber gateṯa ŋen iŋi ñaganeinu inanda.
53003007	ñaganǝñaŋ ñagaliŋeṯo fǝṯau ŋen ŋaɽo đeṯam ṯa ñagǝndirnḏeicia, ŋen ŋanṯa liga lǝgafr nanda ñagero ñagaiñǝlaŋǝno.
53003008	nanda ñagero ñagǝsa ŋǝsa ŋeđa gǝŋǝŋ mǝɽǝmǝɽeñ, orn ñagafo ñagëbǝđia ŋǝmëɽria ëđǝñin na ulǝŋgi đeicwarađa na ŋenŋa ŋini ṯa ñerṯe ñagǝma wagǝnǝŋ eñaŋ.
53003009	ñagiđu ṯia gerṯa ŋen ŋanṯa ñagero ñagaɽǝwađaṯa ṯa ñagamǝcini, orn ṯa nanda ñiđǝni ŋamǝla ṯa ñǝndirnḏeici.
53003010	ŋen ŋanṯa cum liga lǝgafr nanda ñagwaɽwatǝṯǝnde ṯa, ndǝ eđa gǝnǝŋ ganeđo ṯa gëbǝđia ŋǝmëɽria ñerṯe ñamaŋgiṯi ṯa aŋǝse.
53003011	orn nanda ñagǝnana ṯa leđa lǝmaṯan eñaŋ laiñǝlaŋǝno, ildi laber lëbǝđia ŋǝmëɽria kwai kwai, orn lënǝŋulu lalǝŋǝjǝđia ŋenŋa.
53003012	na nanda ñagwalwaɽǝṯa leđa ildi na ñagǝleɽǝđia eŋen ŋelǝŋ yesu masiya ṯa lënǝŋulu aliđi ŋǝmëɽria eŋen ole gero na ṯa alǝse ŋǝsa eŋen.
53003013	orn ñaŋ, lorldaiñ, ñerṯe ñagaicwara iđiđia đǝŋen ŋame.
53003014	ndǝ eđa gǝnǝŋ ganeđa ṯa gateṯa ŋen eŋaiñ ŋǝwërđǝnu egađam igi seicǝmar ŋope na ñerṯe ñagǝɽaŋǝlda ṯa gënǝŋu aŋirǝwano.
53003015	ñerṯe ñagǝmagea orn gariñaṯǝmar garno oralo.
53003016	ñagǝbeɽǝđia điñǝđi ṯa elǝŋ yesu, igi gǝndǝnanaicar đëuṯaralo, aŋǝndǝnaice đëuṯaralo eŋen pređ ñagǝfau. ñagǝbeɽǝđia cum ṯa elǝŋ yesu aŋǝndaufeṯe ñaŋ pređ.
53003017	igënǝñi, bulus, igǝwërđia đcɽǝđia iđi đaŋđa đǝlëɽǝñi na fǝŋwëɽiña iŋi enađam pređ. igǝwërđia ṯia.
53003018	igǝbcɽǝđia ṯa đǝbuŋṯia đelǝŋ igëndr yesu masiya ađǝndaufeṯe ñaŋ pređ.
54001001	fiñi bulus ñiŋgi igaɽo đǝđweinia đal masiya yesu eŋen ŋǝrǝmwa irri raɽo đëbǝria iđëlǝŋ na eŋen ŋal masiya yesu igi ŋen pređ ŋafǝmau iŋi lǝgauṯurṯia.
54001002	igeɽǝđo ṯimǝđawus igi đeṯam gaɽ iđia gǝlëɽǝñi iđonaṯa iyesu. igabeɽǝđia ṯa rǝmwa đaṯa na al masiya yesu, elǝŋ igëlǝŋ alǝŋanaiee đanaicia mǝɽǝmǝɽeñ na ŋabaiyaŋǝno na đëuṯaralo.
54001003	ŋen ŋarno igeɽǝđǝŋa ṯa ŋaɽaŋe alo yafǝsus ndǝ igabǝɽo alo imakṯunia nṯia ɽaŋo tu mǝldin ṯa ŋagagariñaṯe leđa lǝnǝŋ ṯa alerṯe lǝbërrǝŋaiđia ŋen ŋarto,
54001004	na ṯa alerṯe lǝnna ŋen ŋǝpiano na ŋen ŋǝđǝlǝŋǝđia. ŋen iŋi ŋatuđi đǝgerđe na gerṯa đamǝđaṯa đǝrǝmwa iđi đeṯo iđonaṯa.
54001005	lǝgǝbërrǝŋaicia leđa ṯa alerṯe đubwa iđi đeṯo enare natǝɽe, na nare ini naɽwata đeṯam ini nero đǝskiđiano na đonaṯa iđi đǝđeṯam.
54001006	leđa lǝmaṯan lamiño eŋen iŋi ldǝređialo eŋen ŋǝpiano.
54001007	lënǝŋulu lwonaṯa lǝbërrǝŋaiđia ŋen ŋal ganun irǝmwa ipǝnde orn laijǝba ŋen lwaɽwata na laijǝba laŋge laldoɽwata đonḏǝṯađa.
54001008	lǝgaliŋeṯo ṯa al ganun yaŋǝra ndǝ eđa gëndu ŋope,
54001009	nǝŋaliŋeṯe al ganun yero yafo ŋen ŋanṯa leđa ildi luđǝrwaṯo eŋen orn yafo ŋen ŋanṯa leđa ildi lagera ŋen na ildi lero lǝnna na ildi lero liđǝña rǝmwa, na ildi lëbǝđia ŋen ŋeicia, na ildi lataŋa eŋen, na ildi lađamiea eŋen ŋatǝɽe ŋen, na ildi laɽiña eṯenanda na lǝŋgenanda, na ildi laɽiñǝđia,
54001010	na leđa ildi laɽaŋa lijila ɽrǝto, na leđa ɽrwa ild landra leđala ɽrwa, na ildi lǝbǝrldeđa liji ŋabǝɽa, na ildi laɽǝlen na ildi lalǝfia ŋen ŋǝŋaɽǝwen, na leđa pređ ildi lëbǝđia ŋen ŋagea đërrǝŋaiđia ŋen đǝđeṯam,
54001011	iđi đaɽo ŋen ŋaŋǝra ŋǝrǝmwa irri rǝbuŋǝnṯu iŋi ŋerṯo ŋaɽrwa. igënǝñi iganeinu ŋen iŋi ṯa erǝmoṯe.
54001012	igaŋërṯu al masiya yesu nano jaica jaica igi gaɽ elǝŋ igëlǝŋ igi gaiñǝnanaicia đonḏǝṯa, ŋen ŋanṯa gaŋǝnṯiñi garno igerṯo ŋen ŋunto egare nǝŋǝñëɽi ṯa emiṯi ŋǝmëɽria.
54001013	orn ananoŋ igwaɽwato ole gǝlëɽǝŋu geicia, nemǝnanaice ŋen ŋubwa ŋeieia nemađamǝce eŋen. orn gënǝŋu gagiaṯiñi ŋǝbaiya nano ŋen ŋanṯa igafo igaijǝba ŋen ŋǝđeṯam na igafo igamǝlu igǝbenđia ŋope ŋen ŋǝrǝmwa.
54001014	na đǝnaicia mǝɽǝmǝɽeñ đelǝŋ igëlǝŋ đǝreiniñi nano kaiñ na cum đonaṯa na đubwa ildi lafo igal masiya yesu.
54001015	ŋen iŋi ŋaɽo đeṯam na ŋarǝjađaṯo eŋen ṯa leđa pređ alënđi, ṯa al masiya yesu geṯo alo ṯa aŋëbǝri leđa leicia. na igënǝñi igeicia igamiñaṯo leđa pređ leieia.
54001016	orn igagieinu ŋabaiya nano ṯa yesu masiya aŋërrǝŋaiđe đaɽiñaṯa ŋen đǝlëɽǝŋu iđi đǝɽiñǝđeinu iñi ñiŋgi igeicia igamiñaṯo leđa pređ leicia. nṯia gënǝŋu giđu ŋamǝla eleđa ilđi liđ alëndi ŋen ŋǝlëɽǝŋu ṯa alneini đamǝṯia đǝbǝɽǝbǝte.
54001017	igǝbeɽǝđia ṯa elǝŋ goɽra gǝbǝɽǝbǝte, igi gamǝṯia bǝɽǝbǝte, igi leđa laber laɽǝwađaṯa lamaseicia, igi gaɽ rǝmwa runto, gënǝŋu aŋǝneini đame na ŋaɽrwa bǝɽǝbǝte. amin.
54001018	ya ṯimǝđawus, iđia gǝlëɽǝñi, igaŋǝlwaɽǝṯia ŋen ŋǝnǝŋ iŋi ŋwǝlwaɽǝnu ananoŋ eŋa ṯa aŋatuđi ṯa ŋabwaiñǝđe ŋope eŋen ŋǝrǝmwa,
54001019	nđǝ agǝbenđeiei đonaṯa na ṯaŋaɽaŋo egara gǝlaɽǝŋa igi gwaɽwata đeṯam đǝskinia đero. leđa lǝmaṯan lađamo ŋen lëndu enare nṯia đonaṯa eđen đagirnu garno đǝpundri đeŋau nđǝ ŋawa ŋagera đǝteta đǝteta.
54001020	iminawis na iskandr lafo eleđa ildi na iganaiđǝlo eđaŋ đǝseṯan ṯa alërrǝŋeini ŋen ṯa alerṯe lwaɽwata ole gǝrǝmwa geicia.
54002001	ŋen ŋaɽnda igaŋeɽǝđia kaiñ ṯa ñekeɽǝđe rǝmwa, ñaṯurṯi na ñaɽwataiđe rǝmwara na ñaŋërṯi rǝmwa nano eŋen ŋǝleđa pređ,
54002002	na eŋen ŋǝnǝlǝŋ noɽra na eŋen ŋǝleđa lerṯo ŋǝlǝŋe, ṯa alɽaŋr ŋope iđëuṯaralo đǝgerđe đero eŋen ŋǝrǝmwa na ṯa alneinr đame eŋen pređ, ŋǝđaiñaŋa.
54002003	ŋen iŋi ŋaŋǝra na ŋëbǝđia rǝmwa raŋǝra nano irri raɽo đëbǝria iđëlǝŋ,
54002004	irri ronaṯa leđa pređ alëbǝrni na alliŋeṯe ŋen ŋǝđeṯam.
54002005	rǝmwa raɽo runto na eđa gaɽo gunto gokoɽǝbaiea ŋen rǝmwa nano ŋen ŋanṯa leđa, na fǝŋu al masiya yesu igi gaɽo maji,
54002006	igi ganaiđo etam gǝlëɽǝŋu gaɽo đǝpǝɽa ŋen ŋanṯa leđa pređ. rǝmwa ramǝđaṯo ŋen iŋi iliga lëɽǝnu.
54002007	igënǝñi igëɽǝnu, ṯa eɽeṯe eđa gwaɽwata ŋen ŋǝrǝmwa na đǝđweinia na ṯa yërrǝŋaiđe leđa ŋen ildi gerṯa laɽ al yawuḏ iđonaṯa na eŋen ŋǝđeṯam. igwalwaɽa đeṯam. igaber igagǝbalo.
54002008	ŋen ŋafǝṯia igwonaṯa leđa pređ alṯurṯi rǝmwa labǝee raŋ elo irri ratǝɽe, đeiciano đero na đǝgerđe đero eŋen.
54002009	nṯia cum igwonaṯa liji ɽrlđa aliđǝni ŋaiyo eŋen ŋaŋǝra alëɽǝni ndrena nano ŋope, gerṯa đǝbǝɽuađa đǝṯelia, na gerṯa ŋabǝɽeŋa na gerṯa ñerldeña na gerṯa ndrenna nwaiña iliano,
54002010	orn ŋǝmëɽriaŋa ŋaŋǝra. ŋen ṯia ŋaŋǝra iliji ɽrlda ildi lǝbaṯa lubwa rǝmwara.
54002011	ŋgiṯr liji ɽrlda alërrǝŋeini ŋen đǝbwaiñađa ŋǝma na đaɽiñaṯađa ŋen.
54002012	igaber igaŋgiṯia liji ɽrlda alërrǝŋaiđe ŋen walla alerṯe ŋǝlǝŋe eleđa ɽrwa. đeṯam labwaiña ŋǝma.
54002013	ŋen ŋanṯa ađǝm giđǝnu ananoŋ orn auwa giđǝnu nḏurṯu.
54002014	na ađǝm gëro gǝbǝđǝni ŋađǝna orn wuji gǝlëɽǝŋu giđǝnu ŋađǝna nǝŋiđi ŋen ŋeieia.
54002015	orn liji ɽrlda liđ alëbǝrni ndǝ lalǝŋa ndǝ ṯalɽaŋo iđonaṯa, na iđubwa, na eđatǝɽe đǝtađa enare.
54003001	ŋen iŋi ŋaɽo đeṯam. ndǝ eđa gǝnǝŋ gëɽǝđiaŋǝno ṯa aŋǝɽeṯe elǝŋ ikanisa, gënǝŋu gwonaṯa ŋen ŋaŋǝra.
54003002	ŋen đeṯam ṯa elǝŋ gǝkanisa aŋfeṯe eŋen mǝnna gero, na gafo gamo wuji gunto, na gërǝkǝđia aŋǝno, na gaṯuɽeinu, na gëđǝñinu ŋen ŋanṯa ŋen ŋǝlëɽǝŋu ŋuđǝrwaṯo, na galiŋeṯo đǝño na gaɽǝwađaṯa gǝbërrǝŋaiđia ŋen.
54003003	ŋen đeṯam ṯa gënǝŋu aŋerṯe gǝṯia ŋuɽu. ŋen đeṯam ṯa gënǝŋu aŋerṯe đǝjeieiano orn ṯa aŋǝđǝrnaṯaralo, na ṯa aŋerṯe gagǝrđe eŋen. ŋen đeṯam ṯa gënǝŋu aŋerṯe gubwa al gǝrusya.
54003004	ŋen đeṯam ṯa gënǝŋu aŋǝrmoṯe leđa ǝllëɽǝŋu na ŋen ŋeɽa gǝlëɽǝŋu ŋope, na ṯa aŋaṯoɽaṯe ñere ñǝlëɽǝŋu ṯa aiñǝmanaṯe na aiñǝmađǝñiṯi eŋen pređ.
54003005	ndǝ eđa gaber gaɽǝwađaṯa garǝmoṯwa leđa leɽa gǝlëɽǝŋu ŋen ŋanṯau gënǝŋu gaɽǝwađaṯa garǝmoṯwa leđa lǝkanisa đǝrǝmwa?
54003006	ŋen đeṯam ṯa gënǝŋu aŋerṯe gëndu ŋen maijǝn, ŋen ŋanṯa ndǝ ŋen ŋafǝṯia aŋgaica gënǝŋu giđ aŋinṯi egare, nṯia liđ alakǝmǝni seṯanya.
54003007	ŋen đeṯam ṯa gënǝŋu gerṯo ŋen ŋaŋǝra leđa nëiñua lǝndëuwǝr. ndǝ ŋen ŋero ŋafǝṯia aŋgaica leđa liđ almasǝki nṯia gënǝŋu giđ aŋëndǝni eŋen ŋǝseṯan.
54003008	nṯia eum leđa ildi lëɽǝnu ṯa alǝđuɽǝđǝnṯi leđa lǝkanisa, ŋen đeṯam ṯa lënǝŋulu aɽrajađaṯe eŋen ṯa leđa aldǝđǝñiṯi. ŋen đeṯam ṯa lënǝŋulu alerṯe lalǝŋǝjǝđia ŋenŋa, na ṯa alerṯe lǝṯia ŋuɽu ŋwaiña, na ṯa alerṯe lonaṯa lǝberṯia laŋge lwaiña.
54003009	ŋen đeṯam ṯa lënǝŋulu alëndeici ŋen ŋǝđonaṯa iyesu iŋi ŋërrǝŋeinu eleđa ǝllëɽǝŋu narena ini naɽwata đeṯam, nero đǝskiniano.
54003010	ŋgiṯǝrldo alirnḏeini ananoŋ na ndǝ lǝfiđǝnu lero mǝnna ŋgiṯǝrldo alǝđuɽǝđǝni.
54003011	nṯia eum ŋen đeṯam ṯa wasenanda aɽrǝjađaṯe eŋen ṯa leđa aldǝđǝñiṯi. ŋen đeṯam ṯa lënǝŋulu alerṯe labwaiđia ŋen na ṯa alëɽǝkǝđia aŋǝno, orn ṯa lerṯo ara gunto eŋen pređ.
54003012	ŋen đeṯam ṯa eđa gëɽǝnu ṯa aŋǝđuɽǝđǝni gafo gamo wuji gunto, na ṯa garǝmoṯwa ñere ñǝlëɽǝŋu na ŋen ŋeɽa gǝlëɽǝŋu ŋope.
54003013	leđa ildi lǝduɽǝđǝnu ŋope liđ alǝđǝñini lënǝŋulu, na liđ altuđi đëɽǝni đǝñano đoɽra iđonaṯa igal masiya yesu.
54003014	ndǝ igaɽǝwađaṯa, igwonaṯa igiđi eŋeṯa nano ṯwaiñ, orn igaŋǝwërđǝṯia ṯa,
54003015	ndǝ ŋen ŋǝnǝŋ ŋëndiñi, ŋaliŋeṯe leđa lëbǝđia ṯau ildi leɽa gǝrǝmwa. eɽa gǝrǝmwa gaɽo kanisa đǝrǝmwa irri ramǝṯia bǝɽǝbǝte, iđi đaɽo lwađe na ađuna lǝŋen ŋǝđeṯam.
54003016	đeṯam ŋen ŋoɽra iŋi ŋafo ŋalǝbijǝnu ananoŋ orn điñǝđi ŋërrǝŋeiđǝnu, iŋi lǝgǝbendia, ṯa yesu gaseinu egaŋǝno, giđǝnu gǝlǝŋinu igusila gatǝɽe, na mǝlaiyǝka yaseicǝma na gënǝŋu gërrǝŋeinu eleđa lalo na ŋen ŋǝlëɽǝŋu ŋëndǝnu alo na gënǝŋu gabeinu elo eŋaɽrwa.
54004001	usila gatǝɽe gaṯa đurri ṯa iliga lǝnḏurṯu leđa lǝmaṯan liđ aliɽi eŋen ŋǝđonaṯa iyesu ŋen ŋanṯa lënǝŋulu lǝnna ŋen ŋǝnusila ini nǝlmamaṯa eŋen ŋeicia na lǝnna đërrǝŋaiđia ŋen iđi nusila neicia nwaɽwata
54004002	leđala ildi lerṯo ŋen ŋiɽijan na ildi laɽwata ŋaɽǝwen ildi nare enen ini naɽwata đeṯam niđǝnu naɽo tǝgǝtǝg.
54004003	lënǝŋulu laɽǝtǝriṯia leđa ṯa almamǝđe na laber laŋgiṯia leđa alǝse ŋǝsa ŋǝmaṯan iŋi rǝmwa riṯu leđa ilđi lënđu ŋen ŋǝlëɽǝŋu ṯa alǝse almaŋërṯi nano.
54004004	laŋge pređ laŋǝra ildi rǝmwa riđǝlo na wagero gǝnǝŋ giđǝnu ṯa aŋǝniđǝni ndǝ leđa lamo ldǝŋërṯi rǝmwa nano.
54004005	ŋen ŋanṯa laŋge liđǝnu ltǝɽe ṯia ŋenŋa ŋǝrǝmwa na đǝṯurṯiađa rǝmwa.
54004006	ndǝ agwaɽwatiṯia lorldalo ŋen iŋi agǝđuɽǝđǝnṯia al masiya yesu ŋope, ŋaŋgi agamicini ŋenŋa ŋǝđeṯam na ŋenŋa ŋǝđërrǝŋaiđia ŋen iđi agarǝmoṯwa ṯaŋiđu.
54004007	orn neđo kaiñ ŋen pređ ŋǝpiano iŋi gerṯa ŋǝrǝmwa na ŋaɽo ŋiɽǝṯiano. irnḏeinu mǝlđin eŋen ŋǝrǝmwa.
54004008	đirnḏeicia đaŋǝno đamǝđaṯa leđa aten orn điđia đǝŋen ŋǝrǝmwa điđ ađamǝđaṯe leđa eŋen pređ ŋen ŋanṯa đerṯo ŋen ŋëɽǝnu ŋen ŋanṯa đamǝṯia iđi đalo na ŋen ŋanṯa đamǝṯia iđi điđ ađela.
54004009	ŋen iŋi ŋaɽo đeṯam na ŋarǝjađaṯo ṯa leđa pređ alëndi.
54004010	ŋen ŋafǝṯia lǝgǝbǝđia ŋǝmëɽria kaiñ na lǝgǝbirnḏeicia ŋen ŋen ŋanṯa lǝgǝṯurṯia ŋen irǝmwa irri ramǝṯia, rënǝŋu irri raɽo đëbǝria đǝleđa pređ, orn đǝleđa ilđi lëndu ŋen ŋǝlëɽǝŋu đurri.
54004011	ɽwato ŋërrǝŋaici leđa ŋen iŋi.
54004012	ŋerṯe agaŋgiṯia eđa gǝnǝŋ aŋađamǝce eŋen ŋen ŋanṯa agaɽ ëđǝm orn iđu ŋen ŋope jaica jaica ṯa leđa ilđi lënđu ŋen ṯalǝŋirnḏeicu eŋen agwaɽwata na eŋen pređ agëbǝđia na iđubwa na iđonaṯa na iđatǝɽe đegare.
54004013	liga igamǝlu igeṯo ɽaŋo eŋen iŋi ṯa agabëgǝriṯia leđa ađam gǝrǝmwa na ṯa agwaɽwata na agǝbërrǝŋaiđia ŋen ŋǝrǝmwa.
54004014	ŋerṯe agaŋgiṯia đanaicia iđi agerṯo iđi usila gatǝɽe ganaicǝŋa eŋen iŋi ŋwalwaɽǝnu ananoŋ liga nǝlǝŋ nǝkanisa nëɽǝŋa raŋ nano.
54004015	iđu ŋen iŋi jaiea jaiea. ɽaŋo eŋen iŋi araga gunto ṯa leđa pređ alseici ṯa agoɽra eŋen ŋǝrǝmwa.
54004016	rǝmoṯo etam gǝlaɽǝŋa na đërrǝŋaiđia ŋen đǝlaɽǝŋa. ëndeieu ŋen iŋi. ndǝ agëbǝđia ṯia agiđi ŋëbǝri etam gǝlaɽǝŋa na leđa ildi lanaṯǝŋa cum.
54005001	ŋerṯe agagariñaṯa lṯwëɽi kaiñ ikanisa orn ekeɽǝđǝlo garno agǝbeɽǝđia eṯalo. nanaieo lëđǝmwa ŋen garno lorldalo.
54005002	nanaieo lǝpo ŋen garno lǝŋgalo na nanaico ñǝŋgenia ŋen garno lorldalo orn ŋenŋa ŋatǝɽe.
54005003	amǝđaṯo liji ɽrlda ildi lǝṯëđǝnialo ebaŋgenanda laiyo, ildi lero leđa laldamǝee.
54005004	orn ndǝ wuji gǝṯëđǝnialo gerṯo ñere ŋgiṯu ñere iñi aiñërrǝŋeini ananoŋ ṯa aiñiđi ŋen ŋǝrǝmwa eneɽa enen na ṯa aiñamǝđaṯe eṯenanda na lǝŋgenanda ildi lamǝđaṯǝlo ananoŋ. ŋen ṯia ŋëbǝđia rǝmwa raŋǝra nano.
54005005	wuji igi gǝṯëđǝnialo gero ñere, gënǝŋu ṯaŋaṯurṯu ŋen ŋǝrǝmwa, ṯaŋekeɽǝđo rǝmwa ṯaɽwataiđo rǝmwara ulǝŋgi na ëđǝñin.
54005006	orn wuji igi gwonaṯa đeieia đaŋǝno gënǝŋu gaiyo liga gamǝṯia.
54005007	lwaɽǝṯu leđa ŋen iŋi ṯa aliđi, nṯia ṯa alfeṯe mǝnna gero.
54005008	ndǝ eđa gaber gamǝđaṯa leđa leɽa gǝlëɽǝŋu đurri na leđa ildi laɽo ŋǝđurǝba gënǝŋu gabǝlaico ŋen ŋǝrǝmwa na geicia gamiñaṯo eđa igi ganeđo gǝbendia ŋen ŋǝrǝmwa.
54005009	ŋerṯe agǝwërđia wuji gaɽǝbwa gǝṯëđǝnialo ijaḏwal ikanisa illi nd gerṯo nṯǝli eređia đenǝŋ nalo ređ na gafo gerṯo ebaŋgen gunto.
54005010	na ŋen đeṯam wuji gǝlǝŋinu eleđa pređ ŋen ŋanṯa ŋǝmëɽria ŋaŋǝra, ṯa gënǝŋu ṯaŋarǝmoṯo ñere ñǝlëɽǝŋu, na galiŋeṯo đǝño, na gwaso rǝmanǝña rǝleđa ɽrǝmwa, na gamǝđaṯo leđa ildi laginu, na ganaiđo etam gǝlëɽǝŋu eŋen pređ ŋaŋǝra.
54005011	orn neđo ṯa agǝwërđia ñǝŋgenia ildi lǝṯëđǝnialo ijaḏwal ikanisa ŋen ŋanṯa ndǝ đonaṯa đaŋǝno đalabǝleđa igal masiya lënǝŋulu liđ alonaṯe lǝmǝni.
54005012	ŋen ŋafǝṯia lënǝŋulu lakǝmǝni ŋen ŋanṯa lǝŋgeieu ŋen nḏurṯu iŋi lëɽu ananoŋ.
54005013	na cum lënǝŋulu lǝbërrǝŋeinia ṯa liđǝña ŋǝmëɽria ŋen ŋanṯa labakaɽalo eneɽa, na gerṯa liđǝña ŋǝmëɽria ikǝrǝŋ orn laliŋǝjǝđia ŋenŋa na ṯalǝpwaiño ŋen ŋǝleđa larto eum, na lǝbaṯa ŋen iŋi ŋeicia ṯa lǝbaṯau.
54005014	nṯia igabaṯa, ŋen ŋaŋǝra ṯa lǝŋgenia alǝmǝni allǝŋe ñere aɽrǝmoṯe neɽa nṯia ṯa alerṯe lanaica leđa ildi lageandr liga ṯa alǝndǝđamier eŋen.
54005015	leđa lǝmaṯan lamiño eŋen đǝge ldǝteṯe seṯan.
54005016	ŋen đeṯam ṯa leđa pređ ɽrwa na ɽrlda ildi lëndu ŋen ŋǝrǝmwa alamǝđaṯe leđa laɽo ŋađurǝba eŋen ildi lǝṯëđǝnialo. ŋerṯe agaŋgiṯia kanisa ṯa ađamǝđaṯe leđa ildi ṯa ađaɽǝwađaṯe đamǝđaṯa leđa ildi lǝṯëđǝnialo lero ñere.
54005017	nǝlǝŋ nǝkanisa ini nëbǝđia ŋǝmëɽria eŋen ŋope nënǝŋulu narǝjađaṯo eŋen ṯa aneini đǝpǝɽa ñoman ñiɽijan, nënǝŋulu ini nëbǝđia ŋǝmëɽria kaiñ ṯa anǝɽwate na anërrǝŋaici leđa ŋen ŋǝrǝmwa.
54005018	ađam gǝrǝmwa gaṯa, ñerṯe ñagabakasa ŋǝnḏǝri ëiñua iŋi ŋoɽa ŋwala ŋǝlëmu, na ŋen ŋaŋǝra ṯa eđa igi gëbǝđia ŋǝmëɽria aŋǝneini đǝpǝɽa.
54005019	ŋerṯe agabaŋǝnṯia đǝskiđia đagea elǝŋ gǝnǝŋ gǝkanisa illi ndǝ leđa liɽijan walla liɽijin lerṯo đamǝđaṯa eŋen iŋi.
54005020	gariñaṯo elǝŋ igi gaɽaŋa eŋen ŋeicia leđa nëiñua pređ ṯa leđa lǝṯënu aliđǝñiṯalo.
54005021	igaŋwalwaɽǝṯia đwonḏǝṯađa rǝmwa nëiñua na al masiya yesu nëiñua na mǝlaiyǝka ilëɽǝŋu nëiñua isi ywoṯǝnu ṯa ŋiđi ŋen iŋi pređ ŋenŋa ŋaɽǝwaṯo eleđa pređ.
54005022	ŋerṯe agǝbëɽia leđa raŋ nano taltal nṯia ŋerṯe agaɽo đamǝđaṯa eŋen ŋeicia ŋǝleđa lwomǝn. rǝmoṯo ŋen ṯa ŋaɽaŋe agatǝɽe.
54005023	ŋerṯe agǝṯia ŋawa ikǝrǝŋ mǝldin, orn ṯu ŋawa ŋǝtefr ŋinab ŋen ŋanṯa ara gǝlaɽǝŋa na ŋen ŋanṯa đumwa iđi đaŋǝkëndi ñoman ñǝmǝn.
54005024	ŋen ŋeicia iŋi leđa lǝmaṯan lëbǝđia laseinu taltal nǝŋǝmame đakǝme orn ŋen ŋeicia ŋǝleđa lwomǝn ŋërrǝŋeiđǝni nḏurṯu.
54005025	nṯia ŋen ŋaŋǝra ŋaseinu na ndǝ ŋero ŋaseini ŋaber ŋaɽǝwađaṯa ŋaɽaŋa ŋalǝbijǝnu.
54006001	ŋen đeṯam ṯa lǝbai aliđǝñiṯi leđa lerṯǝlo ŋope, ṯa irǝŋ gǝrǝmwa aŋerṯe gwaɽwatǝni geieia na ṯa đërrǝŋaiđia ŋen ŋǝrǝmwa ađerṯe đađamǝeǝni eŋen.
54006002	lǝbai ildi leđa lerṯǝlo lëndu ŋen ŋǝrǝmwa ŋen đeṯam ṯa lënǝŋulu alerṯe lafo pwa eŋen ṯa liđǝña leđa lerṯǝlo ŋen ŋanṯa laɽo lorǝba. đeṯam lënǝŋulu aldǝđuɽǝđǝnṯi ŋope lamiñaṯa lorǝba ildi lero lǝbendia ŋen ŋǝrǝmwa ŋen ŋanṯa leđa ildi lamǝđeinu ŋǝmëɽriaŋa eŋen lënǝŋulu laɽo lorǝba na lubwaniya. ɽrwato ŋërrǝŋaice leđa ŋen iŋi.
54006003	nđǝ eđa gǝnǝŋ gǝbërrǝŋaiđia ŋen ŋarto ŋagea ŋen iŋi, nǝŋerṯe gǝbendia ŋen ŋǝđeṯam, fǝŋen ŋelǝŋ igëndr yesu masiya na đërrǝŋaiđia ŋen ŋǝđeṯam,
54006004	eđa igi ginia egare, nǝŋerṯe galiŋeṯo ŋen ŋǝnǝŋ na gënǝŋu gerṯo đonaṯa đǝɽiano ṯa aŋukuɽǝbijǝđǝṯi eŋen. laŋge ilđi latuđi đǝgiaṯa ŋen na đǝgerđia na đwaɽwata đagea leđa na ŋen ŋeicia eŋaṯǝɽa ŋagea leđa,
54006005	na đǝbwaiñǝđia đǝleđa ildi ŋaṯǝɽa eŋen ŋǝɽiano, na ildi lero ŋen ŋǝđeṯam ildi lǝbaṯa ṯa leđa lǝbendia ŋen ŋǝrǝmwa illi ṯa ŋen eŋen aŋaɽǝjeini.
54006006	đëndia đǝŋen ŋǝrǝmwa đeṯam đabaɽǝjaica ŋen iŋëlǝŋ nđǝ lǝgaŋǝra nano enare, đǝtësǝni đero.
54006007	ŋen ŋanṯa ŋen lǝgǝlǝŋǝnu alo lǝgero laŋge na lǝgaber lǝgaɽǝwađaṯa lǝgapa laŋge ndǝ lǝgamiña alo.
54006008	ndǝ lǝgerṯo ŋǝsa na ndrena lǝgiđi albeṯe laŋgela ildi.
54006009	leđa ildi labakađǝna laŋge lwaiña lënǝŋulu lǝbiɽi iđirnḏeicia na elaŋge ilđi lǝlëndia na iđonaṯa đwaiña đeicia iđi đǝpiano na đalmamǝṯi ŋen ŋeicia na iđi đǝbënǝcia leđa iđagera na iđamǝnđëđǝnia.
54006010	đubwa al gǝrusya đatuđi ŋen pređ ŋeicia. leđa lǝmaṯan ildi lëɽǝđiaŋǝno ṯa alerṯe laŋge lwaiña lënǝŋulu lamiñǝnu eŋen ŋǝrǝmwa đëɽǝđiaŋǝnođa iđi, na ŋen ŋwaiña ŋubwa ṯaŋalǝđo enare.
54006011	orn aganǝŋa, ŋaŋgi agaɽ eđa gǝrǝmwa đeṯam obǝđo elaŋge ildi. lëldiñu ŋen ŋuđǝrwaṯo na ŋen ŋǝrǝmwa na đonaṯa na đubwa na đwonḏǝṯa na đǝđǝrnaṯaralo.
54006012	ɽaŋo mǝlđin iđǝbwaiñǝđia đaŋǝra đǝđonaṯa iyesu. ëndeicu đamǝṯia đǝbǝɽǝbǝte. agafo agunđǝđǝnu na agwalwaɽo ŋope iđonaṯa đǝlaɽǝŋa iyesu masiya leđa nëiñua lwaiña ṯa ŋiđi ṯia.
54006013	rǝmwa nëiñua irri rananaicia laŋge pređ đamǝṯia na al masiya yesu nëiñua igi gwalwaɽo ŋen ŋǝđeṯam bilaṯus nëiñua al bunṯi,
54006014	igaŋeɽǝđia ṯa aŋarǝmoṯe ŋen iŋi rǝmwa ranaicǝŋa ṯa aŋfeṯe mǝnna gero na đǝskinia đero liga đamiña đelǝŋ igëlǝŋ yesu masiya đamǝlu đeṯo.
54006015	ndǝ liga lafo ildi lëɽǝnu rǝmwa irri raɽnda irri runto na rǝbuŋǝnṯu irri raɽo malik imǝluk na elǝŋ gǝnǝlǝŋ, rënǝŋu riđ arërrǝŋaiđe đamiña iđi đǝyesu.
54006016	rënǝŋu runto rerṯo đamǝṯia đǝbǝɽǝbǝte bǝɽan na rafo igarrerre irri eđa gero gǝnǝŋ gaɽǝwađaṯa gaijomaṯa irri eđa gero gǝnǝŋ gaseicu walla gaɽǝwađaṯa gaseicia. đame đǝlëɽǝŋu na ŋabǝɽa ŋǝbǝɽǝbǝte ŋǝlëɽǝŋu. amin.
54006017	ɽwatiṯu leđa mǝldin ildi lerṯo laŋge lwaiña lalo isi, ṯa alerṯe lǝbinia enare na ṯa alerṯe laŋǝđeini elaŋge ildi lero lǝlǝŋini orn ṯa alaŋǝđeini irǝmwa irri rǝndǝnanaiciar laŋge pređ kaiñ ṯa alaŋǝreṯr nano iŋulu.
54006018	ɽwatiṯǝlo eum ṯa aliđi ŋen ŋaŋǝra na ṯa alerṯe ŋǝmëɽria ŋwaiña ŋaŋǝra na ṯa alliŋeṯe đǝño na ṯa alǝmeđǝño labakarnǝđia laŋge elden leđala lwomǝn.
54006019	ndǝ lënǝŋulu lëbǝđia ṯia liđ alađǝri laŋge lwaiña ildi alɽeṯe ađuna yaŋǝra ŋen ŋanṯa liga lamǝlu leṯo, ṯa alëndeici đamǝṯia iđi đaɽo đamǝṯia đǝđeṯam.
54006020	ṯimǝđawus, rǝmoṯo ŋen iŋi aganeinu. neđo đǝkëɽi ŋen ŋǝpiano na đagera ŋen iđi leđa lǝmaṯan lǝbaṯa đaɽo đaliŋeṯa orn gerṯa fǝṯia.
54006021	leđa lǝmaṯan lëndǝṯu đonaṯa alo iyesu ndǝ laṯa ṯa lerṯo đaliŋeṯo iđi. igǝbeɽǝđia ṯa đǝbuŋṯia đǝrǝmwa ñafeṯǝldǝga.
55001001	fiñi bulus ñiŋgi igaɽo đǝđweinia đal masiya yesu ŋen ŋarno rǝmwa ronaṯa eŋen iŋi rëɽu ṯa leđa laɽǝwađaṯa lǝberṯia đamǝṯia igal masiya yesu.
55001002	igeɽǝđo ṯimǝđawus, iđia gǝlëɽǝñi igi igubwamaiya. igǝbeɽǝđia ṯa rǝmwa đaṯa na al masiya yesu elǝŋ igëlǝŋ alǝŋanaiee đanaicia mǝɽǝmǝɽeñ na ŋabaiyaŋǝno na đëuṯaralo.
55001003	igaŋërṯu rǝmwa nano irri igađuɽǝđǝnṯia, ŋen ŋarno papanda gǝlëɽǝñi liđu, araga gatǝɽe đǝskinia đero, ndǝ igaŋǝlëldǝŋǝđeinia jaica jaica iđǝṯurṯia rǝmwa đǝlëɽǝñi.
55001004	igalëldǝŋǝđeinia eŋwal ŋǝlaɽǝŋa, na igwonaṯa kaiñ ëđǝñëđǝñin na ulǝŋgǝlǝŋ ṯa eŋaseici ṯa enḏǝjeini đaŋǝrađa nano.
55001005	igalëldǝŋǝđeinia iđonaṯa đǝlaɽǝŋa đǝđeṯam, đonaṯa iđi đafo ananoŋ igopo gǝlaɽǝŋa luis na ilǝŋgalo afniki na điñǝđi igëɽǝnu đǝñano ṯa đafo eŋa cum.
55001006	ŋen ŋafǝṯia igaŋalëldǝŋǝđaicia ṯa ŋatuđi đanaicia đǝrǝmwa garno eđa gabwaṯa isia, iđi đënṯiaŋau liga agënǝjǝnu eŋǝmëɽria ŋǝrǝmwa na raŋ rëɽǝnu ŋa nano.
55001007	ŋen ŋanṯa rǝmwa rero rǝndǝnaicia usila igi giđǝñalo orn igi gananaiđia ŋabǝɽa na đubwa na đërǝkǝđia aŋǝno.
55001008	nṯia ŋerṯe agirǝwano ṯa agwaɽwatiṯia leđa ŋen ŋelǝŋ igëlǝŋ yesu, na ŋerṯe agirǝwano ŋen ŋanṯa ñi ñiŋgi gënǝŋu gëndiñi, orn ɽiñaṯo ŋen ŋubwa iŋi lǝgananeini ŋen ŋanṯa ŋen ŋaŋǝra ŋǝrǝmwa ŋabǝɽaŋa ŋǝrǝmwa.
55001009	rënǝŋu rëbǝrǝnde ndrǝndundǝđi ṯa altǝɽeṯe, gerṯa eŋen ŋǝđiđia iđëlǝŋ orn eŋen iŋi rënǝŋu rëɽu na eŋen ŋǝđanaicia iđi đǝneinǝnde igal masiya yesu pǝnde ram,
55001010	orn iđi đërrǝŋeinu điñǝđi đamiñađa đal masiya yesu igi gaɽo đëbǝria iđëlǝŋ. gënǝŋu giđu ŋǝɽaiñ ṯa aŋerṯe ŋabǝɽano, nǝŋiđi đamǝṯia iđi đǝbǝɽǝbǝte đǝlǝŋinu ŋenŋa ŋaŋǝra ŋǝrǝmwa.
55001011	igëɽǝnu na igwađweinu ṯa eɽwate na yërrǝŋaiđe ŋen iŋi ŋaŋǝra ŋǝrǝmwa,
55001012	na ŋen ŋafǝṯia igananeini ŋen ŋubwa ŋeieia ŋarno ṯia. orn igero igirǝwano, ŋen ŋanṯa igaliŋeṯǝma igi igëndu ŋen ŋǝlëɽǝŋu na igëɽǝnu đǝñano ṯa gënǝŋu gaɽǝwađaṯa garǝmoṯwa ŋen gënǝŋu ganaieiñi liga loman lǝđela đǝlëɽǝŋu lamǝlu leṯo.
55001013	ëndeicu ŋen iŋi ŋuđǝrwaṯo ŋarno sura iŋi igwalwaɽǝṯǝŋa eŋen ŋǝđonaṯa na ŋǝđubwa laŋge ildi lǝgerṯǝlo igal masiya yesu.
55001014	rǝmoṯo ŋen ŋǝđeṯam iŋi aganeinu usilaga gatǝɽe igi gafǝndrau.
55001015	agaliŋeṯo ṯa leđa pređ ilđi lafo alo yasiya laṯađiñi. na fijullus na armujanis lafo iŋulu.
55001016	igǝbeɽǝđia ṯa elǝŋ yesu aŋgiaṯe leđa ŋabaiya nano ildi leɽa gunisifurus ŋen ŋanṯa gënǝŋu giđǝñi igabǝɽano ñoman ñwaiña na gero girǝwano ŋen ŋanṯǝñi ndǝ igakasǝnu uriđaga.
55001017	orn ndǝ gafo alo irumiya gënǝŋu gëɽǝđiaŋǝno gapwaiñǝñi nǝŋǝñǝfiđi.
55001018	igǝbeɽǝđia ṯa elǝŋ rǝmwa arǝmagiaṯe ŋabaiya nano iloman lakǝl. aganǝŋa agaliŋeṯo ŋope ŋǝmëɽria ŋwaiña iŋi gënǝŋu giđu alo yafǝsus.
55002001	nṯia aganǝŋa, iđia gǝlëɽǝñi, onḏǝṯo đanaiciađa mǝɽǝmǝɽeñ iđi lǝgerṯo igal masiya yesu.
55002002	ŋen iŋi igwalwaɽǝṯiaŋa leđa nëiñua lwaiña naico leđa ildi lerṯo ŋen ŋuđǝrwaṯo na ildi liđ alaɽǝwađaṯe lǝbërrǝŋaicia leđa lwomǝn cum.
55002003	ɽiñaṯo ŋen ŋubwa kaiñ iŋi lǝganeinr ŋen ŋarno askari yaŋǝra igal masiya yesu.
55002004	askari yaber yǝbëndǝni eŋen ŋǝleđa ilđi lero laɽo askari ṯa aiyiđi eđa gaŋǝra nano igi giđǝma yaɽ askari.
55002005	na eđa igi gafo iđǝbaparjǝđia gaber gǝmama đǝpǝɽa illi ndǝ gobǝđo eŋen ŋal ganun iđǝbaparjǝđia.
55002006	eđa igi gëbǝđia ŋǝmëɽria kaiñ igi gǝlëɽǝŋu ŋen đeṯam ṯa gënǝŋu aŋǝme ŋwana ŋǝlëɽǝŋu ananoŋ.
55002007	lëldǝŋǝđeinu eŋen iŋi igwaɽwata. đeṯam elǝŋ rǝmwa riđ arǝŋanaice đaliŋeṯa đǝɽiñǝđeinu.
55002008	lëldǝŋǝđeinu iyesu masiya igi gatwođo eŋǝɽaiñ ŋen ŋarno igǝbërrǝŋaiđia ŋen iŋi ŋaŋǝra. gënǝŋu gǝleđa lǝḏawuḏ.
55002009	igananeini ŋen ŋubwa ŋeieia na igakasǝnu garno eđa gagero ŋen, ŋen ŋanṯa ŋen iŋi ŋaŋǝra. orn ŋen ŋǝrǝmwa ŋero ŋabakasǝni kwai kwai.
55002010	ŋen ŋafǝṯia igaɽiñaṯa ŋen pređ ŋen ŋanṯa leđa ildi rǝmwa roṯǝlo ṯa alfiđi đëbǝria iđi lǝgerṯo igal masiya yesu na ŋaɽrwa ŋǝbǝɽǝbǝte cum.
55002011	ŋen iŋi ŋaɽo đeṯam. ndǝ lǝgaiyr yesu ŋǝla lǝgiđr alamǝṯr lëndrlda cum.
55002012	ndǝ lǝgaɽaŋa lǝgwonḏǝṯa eŋen ŋǝrǝmwa lǝgiđr alerṯr ŋǝlǝŋe cum yesu ŋǝla. ndǝ lǝgamabǝlaica gënǝŋu cum giđ aŋǝndǝbǝlaice.
55002013	ndǝ lǝgǝɽiano eŋen gënǝŋu gaɽaŋa guđǝrwaṯo eŋen, ŋen ŋanṯa gënǝŋu gaber gaɽǝwađaṯa gabǝlaica etam gǝlëɽǝŋu.
55002014	lëlđǝŋǝđaieu leđa eŋen iŋi ŋalǝɽwatiṯi ŋen ŋwonḏǝṯo elǝŋ rǝmwa nëiñua, ṯa alerṯe lukuɽǝbijǝđǝṯia eŋen ŋǝnǝŋ ŋen ŋanṯa ŋen iŋi ŋǝpiano na ŋasa leđa enare ildi lǝnna.
55002015	irnḏeicu kaiñ ṯa ŋanaice rǝmwa etam gǝlaɽǝŋa garno eđa girnḏeinu gǝfiđenu guđǝrwaṯo eŋen, eđa igi gaber girǝwano eŋǝmëɽria iŋi giđu, ŋen ŋanṯa gërrǝŋaiđu ŋen ŋǝđeṯam ŋenŋa ŋuđǝrwaṯo.
55002016	neđo đǝkëɽi ŋen ŋǝpiano iŋi gerṯa ŋǝrǝmwa, ŋen ŋanṯa leđa ildi lëbǝđia ṯia lamama leđa eŋen ŋagca rǝmwa kaiñ.
55002017	na đërrǝŋaiđia ŋen eđen điđ ađamiñano garno đëɽi đaicǝbǝro. iminawis na filiṯus lǝleđa ildi.
55002018	lënǝŋulu lëndǝtu ŋen alo ŋǝđeṯam ṯalaṯa đatwođa eŋǝɽaiñ đamǝndëđǝnu. lënǝŋulu lađama đonaṯa đǝleđa lǝmaṯan.
55002019	orn ađuna isi yonḏǝṯo isi rǝmwa riđu ṯaiɽaŋo ŋope, na ŋen iŋi ŋǝwërđǝnu nano ṯa, elǝŋ rǝmwa raliŋeṯo leđa ildi ǝllëɽǝŋu, na, ŋgiṯr leđa pređ ildi laɽwata irǝŋ gelǝŋ rǝmwa alǝŋgiṯi ŋen ŋǝɽiano.
55002020	ŋǝmbolua ŋafo ŋwaiña ɽetǝɽeteo egeɽa goɽra ŋero ŋǝbǝđǝni aḏ ḏaǝbya na al faḏḏaya ikǝrǝŋ orn oṯega na ŋaicaŋa cum, ŋǝmaṯan ŋerṯo ŋen ŋinia na ŋǝmaṯan ŋerṯo ŋen ŋëbia.
55002021	nṯia ndǝ eđa gwaseini ŋen nano iŋi ŋǝɽiano gënǝŋu giđ aŋarneṯe lǝmbolua ildi lerṯo ŋen ŋinia, gëɽǝnu na gerṯo ŋen ŋǝṯiña egeđa gerṯǝma, gaṯuɽeinu ŋen ŋanṯa ŋen pređ ŋaŋǝra.
55002022	neđo ŋen ŋeicia ŋǝlëđǝmwa, ŋalëldiñe ŋen ŋuđǝrwaṯo na đonaṯa na đubwa na đëuṯaralo leđala pređ ildi lurundǝđia elǝŋ yesu narena natǝɽe.
55002023	neđo đukuɽǝbijǝđǝṯia eŋen, iđi đaɽo ŋiɽǝṯiano na đǝpiano. agaliŋeṯo ŋen iŋi ŋatuđi đǝgerđe.
55002024	ŋen đeṯam eđa igi gǝđuɽǝđǝnṯia elǝŋ rǝmwa gaber gukuɽǝbijǝđǝṯia eŋen, orn ŋen đeṯam gënǝŋu gananaicia leđa pređ ŋen ŋaŋǝra na gaɽǝwađaṯa gǝbërrǝŋaiđia ŋen ŋopc na gaɽiñaṯa ŋen ŋubwa,
55002025	na gaṯoɽaṯa leđa ildi lamagea đǝđǝrnaṯađa aralo. ndǝ gǝliṯia ṯia aŋgaica rǝmwa riđ arǝriđi ŋaṯǝɽa eŋen ṯa alliŋeṯe ŋen ŋǝđeṯam,
55002026	na ṯa ŋaṯǝɽa eŋen aŋǝtwođe na ṯa almiñe eđëndia đǝseṯan, lënǝŋulu ildi seṯan yafo yëndǝlo ṯa aliđi ŋen ŋǝlëɽǝŋu.
55003001	orn lǝŋeṯo ŋen ṯa iliga lǝnḏurṯu ŋen ŋiđ aŋfeṯe ŋubwa kaiñ.
55003002	ŋen ŋanṯa leđa liđ alǝbwiṯi ntamna enen na al gǝrusya, na liđi ṯalëminu bǝɽan na liđ alinṯi enare na liđi ṯalǝđamǝco leđa eŋen. lënǝŋulu laber liđ alne eṯenanda na lǝŋgenanda na laber liđ alǝŋǝrṯi leđa nano na liđ altaŋǝṯe eŋen.
55003003	lënǝŋulu laber liđ alerṯe đubwiđia, na liđ alneđe đǝbëɽǝđia eŋen na liđi ṯalabwaiđo ŋen, na laber liđ alëɽǝni đǝñano na liđ alǝeiṯi lagea leđa lwomǝn na liđ alneđe ŋen pređ ŋaŋǝra.
55003004	lënǝŋulu liđ alǝgǝbǝđe eŋen na laber liđ alliŋeṯe ŋǝđaiña, na liđ alinṯi eŋaṯǝɽa. lënǝŋulu liđ albwaiñe ŋen ŋalo na liđ alneđe ŋen ŋǝrǝmwa.
55003005	lënǝŋulu lëbǝđia ŋen ŋǝmaṯan larno leđa ildi lëndu ŋen ŋǝrǝmwa orn đamǝṯia eđen đabǝlaica ŋabǝɽa ŋǝŋen ŋǝrǝmwa. ređo eleđa ildi cum.
55003006	leđa lǝmaṯan iŋulu lǝbenṯia eneɽa labekendia liji ɽrlda ildi lëbia eŋen ildi lađamǝnu ŋenŋa ŋeicia na latesǝni eŋen pređ, na lǝbinḏeici ŋen pređ iŋi aŋgaica ŋaɽǝwađaṯa ŋǝiamǝđaṯa.
55003007	liji ildi ɽrlda ṯalërrǝŋeinu ŋen jaica jaica orn laber laɽǝwađata laliŋeṯo ŋen ŋǝđeṯam.
55003008	ŋen ŋarno yannis na yambris ildi laɽ nḏǝmia nalo imasr lafo lagea musa nṯia cum leđa ildi lagea ŋen ŋǝđeṯam. ŋaṯǝɽa eŋen ŋǝriano na lënǝŋulu lwaṯo na lakǝmǝnu eŋen ŋǝđonaṯa iyesu.
55003009	orn ŋen eŋen ŋaber ŋiđ aŋiđi leđa ŋađǝna iliga lwalano ŋen ŋanṯa ŋen eŋen ŋǝɽiano ŋiđ aŋǝlǝŋini eleđa pređ garno ŋen ŋǝɽiano ŋǝyannis na ŋǝyambris.
55003010	orn aganǝŋa agirnḏeicu ŋen igabërrǝŋaiđia na ŋen pređ igëbǝđia na alo iđǝđurwa iđamǝṯia đǝlëɽǝñi na đonaṯa đǝlëɽǝñi na đwalarano đǝlëɽǝñi na đubwa đǝlëɽǝñi na đaɽiñaṯa ŋen đǝlëɽǝñi,
55003011	na ŋen ŋubwa ŋeicia igananeinu na ŋen iŋi iganeinu alo yanṯakiya na alo igunia na alo ilisṯra. đeṯam igaɽiñaṯo ŋen ŋwaiña ŋubwa. na elǝŋ rǝmwa ramiñǝñi eŋen iŋi pređ.
55003012	đeṯam leđa pređ ildi lonaṯa lamǝṯia igal masiya yesu na lëbǝđia ŋen ŋǝrǝmwa, lënǝŋulu liđ alnaneini ŋen ŋubwa.
55003013	orn leđa leieia na leđa laɽo namǝɽa lënǝŋulu liđ alieǝđaṯe ŋǝnnia kaiñ, na liđ aliđi leđa ŋađǝna na liđ aliđǝni ŋađǝna.
55003014	orn aganǝŋa ɽaŋo eŋen iŋi agërrǝŋeinu na iŋi agëɽǝniau đǝñano ŋen ŋanṯa agaliŋeṯo leđa ildi lërrǝŋaieǝŋa ŋen iŋi,
55003015	na ŋen ŋanṯa agaliŋeṯo ŋen ŋǝwërđǝnu egađam gatǝɽe gǝrǝmwa ŋen agaɽo ŋere ŋǝta. ađam igi gaɽǝwađaṯa gaŋǝnaicia đaliŋeṯa ŋen nǝsi ŋen ŋanṯa đëbǝrnia đonaṯađa igal masiya yesu.
55003016	đǝwërđia pređ egađam gǝrǝmwa đǝneiđǝnu usilaga gǝrǝmwa na đerṯo đamǝđaṯa ŋen ŋanṯa đaliŋeṯa đǝrǝmwa na đagariñaṯa na đaṯoɽaṯa na đirnḏeicia eŋen ŋuđǝrwaṯo,
55003017	ṯa eđa gǝrǝmwa aŋǝɽeṯe gǝɽiñǝđaiđo, đeṯam gǝɽiñǝđeinu ṯa aŋiđi ŋen pređ ŋaŋǝra.
55004001	igaŋwalwaɽǝṯia đwonḏǝṯađa rǝmwa nëiñua na al masiya yesu nëiñua igi giđ aŋirnḏeici ŋen ŋǝleđa ildi lamǝṯia na ildi laiyo đamiñađa đǝlëɽǝŋu na ŋǝlǝŋeŋa ŋǝlëɽǝŋu cum.
55004002	igabaṯa, ɽwato ŋen ŋǝrǝmwa. ṯuɽeinu jaica jaica ndǝ liga laŋǝra walla ndǝ liga labɽwaŋǝno. gariñaṯo leđa, ŋakarme leđa ndǝ ŋen ŋafo đeṯam, ŋekeɽǝđe leđa đwalađa arano na đërrǝŋaiđiađa ŋen.
55004003	ŋen ŋanṯa liga liđ alela ildi leđa liđ aloneđe đërrǝŋaiđia ŋen ŋaŋǝra, orn lënǝŋulu liđ alteṯe đonaṯa eđen na liđ aɽreiđi leđa ildi liđ alđërrǝŋaici ŋen ŋaiñǝla iŋi ŋaber ŋǝlǝsǝkia eŋen eŋen ŋeieia.
55004004	lënǝŋulu liđ aɽriđi nënǝñia enen eŋen ŋǝđeṯam aɽređeṯe eŋen ŋǝpiano.
55004005	orn aganǝŋa onḏǝṯo egare jaica jaica. ɽiñaṯo ŋen ŋubwa. iđu ŋǝmëɽria ŋeđa igi gǝbërrǝŋaiđia ŋen ŋaŋǝra ŋǝrǝmwa. ɽiñǝđaṯo đǝđuɽǝđǝnia đǝlaɽǝŋa.
55004006	igënǝñi igafo ṯwaiñ iganeiđǝni igaɽo đǝɽǝđǝnia na liga lafo ṯwaiñ lǝđamiña đǝlëɽǝñi.
55004007	igabwaiñǝđo iđǝbwaiñǝđia đaŋǝra đǝrǝmwa. igabǝɽǝnḏeṯo đǝbaparjǝđia. igarǝmoṯo đonaṯa iyesu.
55004008	ŋen ŋafǝṯia ṯaj eŋen ŋuđǝrwaṯo yëɽǝnu ŋen ŋanṯañi isi elǝŋ yesu igi gǝbirnḏeieia ŋenŋa ŋuđǝrwaṯo, gënǝŋu giđ aŋaiñǝnaice iloman lakǝl. na gënǝŋu gaber giđ aŋaiñǝnaiee ṯaj ikǝrǝŋ orn giđ aŋananaice leđa pređ ildi lubwa đamiñađa đǝlëɽǝŋu.
55004009	inḏeinu kaiñ ṯa ŋaiñeṯa nano taltal.
55004010	đimas gaṯađiñi nǝgabǝṯa alo iṯasǝluniki ŋen ŋanṯa gënǝŋu gubwa aliya isi. kriskis gabǝɽo alo igalǝṯiya na ṯiṯus gabǝɽo alo iḏalmaṯiya.
55004011	illi luga ñagafǝldǝga. maŋ margus ñaldǝgela ŋen ŋanṯa gënǝŋu gerṯo ŋen ŋǝṯiña ṯa aŋaiñǝđuɽǝđǝnṯi.
55004012	igwađwaṯo ṯikikus alo yafǝsus.
55004013	ndǝ ageṯo ŋapa erena igi igaṯađo eɽa gǝkarbus alo iṯruwas, na nađam cum.
55004014	iskandr, igi gaɽ ebwaɽǝtwa gaṯoɽaṯa ipeini isatrtr, ganaicǝñi ŋen ŋwaiña ŋeicia. elǝŋ rǝmwa riđ arǝmapǝɽe eŋen ŋǝlaŋge gënǝŋu giđǝlo.
55004015	aganǝŋa eum, rǝmoṯǝma ŋen ŋanṯa gënǝŋu gafo gageo ŋen kaiñ iŋi ñagwaɽwato.
55004016	ndǝ igopǝṯo ŋen ŋǝlëɽǝñi nǝsǝria yananoŋ eđa gero gǝnǝŋ ñagafǝldǝga ṯa aŋǝñamǝđaṯe. leđa pređ laṯađiñi. igǝbeɽǝđia ṯa ŋen iŋi aŋerṯe ŋǝbëɽǝni ŋǝlagea.
55004017	orn elǝŋ yesu ñagafǝldǝga na gënǝŋu gwonḏǝjeicǝñi ṯa ŋen pređ ŋǝrǝmwa aŋǝlwaɽǝm na ṯa leđa lalo pređ alne. na igamiñǝnu ëiñua yǝđëbia.
55004018	elǝŋ rǝmwa riđ arǝñǝmiñe eŋen pređ ŋubwa ŋeicia na đeṯam riđ arǝñǝmaṯe eŋǝlǝŋe ŋǝlëɽǝŋu elo. igǝbeɽǝđia ṯa rënǝŋu arǝnaneini ŋaɽrwa bǝɽǝbǝte. amin.
55004019	igeɽǝđo briska na akila na leđa leɽa lunisifurus.
55004020	arasṯus gađǝru alo ikǝrunđus. igaṯađo ṯrufimus gwuma alo imiliṯus.
55004021	inḏeinu kaiñ ṯa ŋaiñeṯa nano ŋen obǝđaiya gamǝlu geṯo. afbulus na buḏis na linus na klafiḏiya na lorǝba pređ lǝkanisa leɽǝđiaŋa.
55004022	igǝbeɽǝđia ṯa elǝŋ yesu alfeṯe usilaga gǝlaɽǝŋa. igǝbeɽǝđia ṯa đǝnaicia mǝɽǝmǝɽeñ đǝrǝmwa ñafeṯǝlda.
56001001	fiñi bulus ñiŋgi igaɽo ebai gǝrǝmwa na igaɽo đǝđweinia đǝyesu masiya ṯa eɽatuđi đonaṯa eleđa ilđi rǝmwa roṯǝlo na ṯa elmame eđaliŋeṯa pređ đǝŋen ŋǝđeṯam elaŋge ɽrǝmwa,
56001002	iđǝṯurṯia đǝđamǝṯia đǝbǝɽǝbǝte iđi rǝmwa rëɽu liga alo yamǝlu yǝbǝđǝni, rënǝŋu irri raber raɽǝwađaṯa rǝgagǝbalo kwai kwai.
56001003	iliga lëɽǝnu rënǝŋu riđu ŋen ŋǝlëɽǝŋu ŋǝlǝŋinu iđërrǝŋaiđia đǝŋen na iganeinu đërrǝŋaiđia iđi đǝŋen irǝmwa irri raɽo đëbǝria iđëlǝŋ.
56001004	igeɽǝđo ṯiṯus, iđia gǝlëɽǝñi đurri, eđonaṯa iyesu iđi lǝgerṯo. igǝbeɽǝđia ṯa đǝbuŋṯia đusila na đëuṯaralo alǝŋaufeṯe irǝmwa đaṯa na igal masiya yesu igi gaɽo đëbǝria iđëlǝŋ.
56001005	igaṯađaŋa alo ikriṯ eŋen iŋi, ṯa ŋaṯoɽaṯe ŋen iŋi ŋero ŋǝɽiñađeinu na ṯa ŋëɽi nǝlǝŋ nǝkanisa irnuŋ pređ ŋen ŋarno igwalwaɽǝṯiaŋa.
56001006	ŋen đeṯam ṯa eđa agamëɽi ṯa aŋǝɽeṯe elǝŋ gǝkanisa aŋerṯe đǝskiniano, na aŋǝme wasen gunto, na đeṯam ñere ñǝlëɽǝŋu ñëndu ŋen ŋǝrǝmwa na aiñerṯe đǝskiniano ṯa ñabǝreinialo na đeṯam ṯaiñǝno ŋen ŋǝleđa loɽraṯǝlo.
56001007	ŋen đeṯam ṯa eđa igi garǝmoṯwa ŋen ŋǝrǝmwa ṯa aŋerṯe đǝskiniano, na aŋerṯe gëbǝđia ŋen egar gǝlëɽǝŋu, na aŋerṯe gajeiciano, na aŋerṯe gǝṯia ŋuɽu, na aŋerṯe gafara ṯwaiñ, na aŋerṯe gǝbakađǝna eŋen ŋǝɽiano.
56001008	orn ŋen đeṯam ṯa gënǝŋu aŋǝbwiṯi leđala laijǝbaṯo, na aŋǝbwiṯi ŋenŋa ŋaŋǝra, na aŋaṯuɽeini na aŋuđǝrwaṯe eŋen na aŋatǝɽeṯe na aŋërǝkǝđia aŋǝno,
56001009	na ŋen đeṯam ṯa gënǝŋu aŋëndi ŋen ŋǝrǝmwa kaiñ iŋi ŋuđǝrwaṯo ŋarno gërrǝŋeinu ṯa aŋaɽǝwađaṯe gamǝđaṯa leđa đërrǝŋaiđiađa đǝŋen ŋero ŋǝfia mǝnna na gađama leđa ildi lagea ŋen.
56001010	ŋen ŋanṯa leđa lëni lwaiña laber lǝnna ŋen ŋǝleđa laɽo nǝlǝŋ ildi laɽwata mǝɽǝmǝɽeñ na laɽo lađǝna, na lwaiña iŋulu leđa ildi lǝbendia ŋen ŋǝđuɽǝđǝnia.
56001011	ŋen đeṯam ṯa ëiñua esen aiyëndǝjiđǝni ŋen ŋanṯa lënǝŋulu lađama leđa leɽa đërrǝŋaiđiađa đǝŋen ŋafo mǝnna ṯa alëndi laŋge ŋenŋa ŋǝɽiano.
56001012	eđa gǝnǝŋ, igi gaɽo nabi eleđa lalo ikriṯ gaṯa ṯa, leđa lalo ikriṯ lënǝŋulu laɽǝlen, leicia, laiñǝlaŋǝno na lamiñeđǝñano.
56001013	đamǝđaṯa iđi đaɽo đeṯam. ŋen ŋafǝṯia gagariñaṯǝlo ŋenŋa ŋini ṯa alǝbǝɽeṯe nano iđonaṯa iyesu,
56001014	na ṯa alneđe ṯa lǝnna đǝmwađǝni đal yawuḏ na ŋen ŋǝleđa ildi lauwujǝṯu ŋen ŋǝđeṯam ŋëɽua.
56001015	ŋen pređ ŋaɽo đatǝɽe eleđa ltǝɽe orn ŋen ŋero ŋǝnǝŋ ŋaɽo đatǝɽe eleđa ltaŋa ildi lero lǝbendia ŋen ŋǝrǝmwa, orn ŋaṯǝɽa eŋen na nara enen ini nwaɽwata đeṯam ltaŋa.
56001016	lënǝŋulu lǝbaṯa ṯa laliŋeṯo rǝmwa, orn labǝlaica rǝmwa ŋenŋa lëbǝđia. lënǝŋulu ltaŋa kaiñ, laber lǝnna ŋen ŋǝleđa laɽo nǝlǝŋ na laniđǝnu lero ŋeniano ŋame.
56002001	orn aganǝŋa ɽwatiṯu leđa ŋen iŋi ŋaɽo đeṯam eđërrǝŋaiđia đǝŋen ŋǝđeṯam.
56002002	ŋen đeṯam ṯa lǝṯwëɽi alape sǝndua, na alerṯe lǝberṯia ŋen ŋëbia, alṯuɽeini, na alonḏǝṯe iđonaṯa na iđubwiđia na eđwalarano.
56002003	na cum lwaɽǝṯu lǝpo ṯa altǝɽeṯe eŋen pređ eŋen na ṯa alerṯe labwaiđia ŋen, na ṯa alerṯe lǝbendǝni ŋuɽu, orn ṯa alɽeṯe leđa lǝbërrǝŋaiđia ŋen iŋi ŋaŋǝra,
56002004	ṯa lënǝŋulu alërrǝŋaici ñǝŋgenia ŋen ṯa aiñubwiṯi ebaŋgenala na ñereña,
56002005	na ṯa aiñaṯuɽeini, na aiñatǝɽeṯe, na aiñarǝmoṯe ŋǝmëɽria ŋeɽa, na aiñaŋǝreṯe, na aiñǝne ŋen ŋebaŋgenanda, ṯa leđa ɽrǝto alerṯe laɽǝwađaṯa lǝbaṯa ṯa ŋen ŋǝrǝmwa ŋeicia.
56002006	nṯia cum lwaɽǝṯu lëđǝmwa đwonḏǝṯađa ṯa alṯuɽeini.
56002007	eŋen pređ ërrǝŋeiđǝnu ṯa agëbǝđia ŋen pređ ŋaŋǝra. ndǝ ñagǝbërrǝŋaiđia ŋen iđu ṯia đatǝɽeđa na ŋenŋa ṯa leđa alǝŋëđǝñiṯi,
56002008	na ŋenŋa ŋope iŋi leđa laber laɽǝwađaṯa lađama ṯa eđa gageande aŋirǝwano ŋen ŋanṯa gaber gaɽǝwađaṯa gwalwaɽa ŋen ŋǝnǝŋ ŋeicia ŋageande.
56002009	lwaɽǝṯu lǝbai ṯa alǝne leđa ildi lǝliṯia ŋǝmëɽria, na ṯa aldǝŋǝre nano eŋen pred, na ṯa alerṯe lǝmǝlađia ŋenŋa,
56002010	na ṯa alerṯe laldǝbǝea orn ṯa alërrǝŋeiđǝni ṯa luđǝrwaṯo na latǝɽe eŋen pređ, nṯia ṯa alnaice ŋen ŋǝrǝmwa, irri raɽo đëbǝri iđëndr ŋaɽrwa eŋen pređ eŋen.
56002011	ŋen ŋanṯa đanaicia mǝɽǝmǝɽeñ đǝrǝmwa đeṯo, iđi đǝmama đebǝrnia ŋen ŋanṯa leđa pređ,
56002012	iđi đǝndërrǝŋaicia ŋen ṯa alǝŋgiṯr ŋen iŋi gerṯa ŋǝrǝmwa na đonaṯa đeicia đǝŋen ŋalo, ṯa alǝɽaŋr iliga ilđi đaṯuɽeiniađa na ŋenŋa ŋuđǝrwaṯo na eŋen ŋǝrǝmwa,
56002013	liga lǝguṯurṯiar ŋen ŋaɽnda iŋi ŋǝđǝbuŋṯia na fǝŋen iŋi đamiñaṯa đǝŋaɽrwa ŋǝrǝmwa irëndr roɽra irri raɽo đëbǝrnia iđëndr, al masiya yesu,
56002014	gënǝŋu igi ganaiđo etam gǝlëɽǝŋu ŋen ŋanṯa nëndr ṯa aŋǝndǝpǝɽr eŋen pređ ŋeicia, na ṯa aŋǝṯoɽaṯe leđa ŋen ŋanṯa ŋu, ildi alɽeṯe leđa ǝllëɽǝŋu đurri, ilđi lonaṯa kaiñ ŋen ŋaŋǝra.
56002015	ërrǝŋaieu leđa ŋen iŋi ŋekeɽǝđe ŋagagariñaṯe leđa ŋǝlǝŋŋa pređ. ŋerṯe agaŋgiṯia eđa gǝnǝŋ ṯa gaŋađama.
56003001	lëlđǝŋǝđaieu leđa eŋen ṯa alnanaice nǝlǝŋ ntam enen na ṯa alǝne ŋen ŋǝleđa ildi lerṯo ŋǝlǝŋe iŋulu, ṯa lënǝŋulu alǝđuɽeini ṯa lëbǝđia ŋen pređ ŋaŋǝra,
56003002	na ṯa alerṯe labwaiđia eđa gǝnǝŋ eŋen, na ṯa alerṯe lǝberṯia đǝgerđia orn ṯa alamǝđaṯe leđa, na ṯa alǝđǝrnaṯaralo eleđa pređ.
56003003	ŋen ŋanṯa bǝtaŋǝɽan lëlǝŋ cum lǝgafo lǝgaijǝba ŋen nǝsi, na lǝgafo lǝgero lǝgǝnna ŋen ŋǝleđa lerṯo ŋǝlǝŋe, na lǝgafo lǝgiđǝnu ŋađǝna, lǝgafo lǝgaɽo lǝbai lǝđonaṯa đeicia đaŋǝno na lǝŋen ŋalo ŋwaiña ŋǝɽwa, na lǝgafo eŋen ŋeicia na lǝgafo eđǝgiaṯa ŋen, na lǝgafo lǝganiđǝnu eleđa na lǝgǝleđa ildi laneđǝđo.
56003004	orn ndǝ ŋen ŋaŋǝra na đubwa leđala ɽrǝmwa, đëbǝrnia iđëlǝŋ lǝŋeinu,
56003005	rënǝŋu rëbǝrǝnde, gerṯa ŋen ŋanṯa ŋǝmëɽria ŋuđǝrwaṯo iŋi lǝgiđu, orn ŋen ŋanṯa ŋǝbaiya ŋǝlëɽǝŋu đwasađa đǝđǝlǝŋǝnia đǝmaijǝn na đǝđaṯoɽaṯa iđi đusila gatǝɽe,
56003006	na rënǝŋu ranaico usila gatǝɽe landa nano kaiñ yesuga al masiya igi gaɽo đëbǝria iđëlǝŋ,
56003007	ṯa lëlǝŋ alfeṯe rǝmwa nëiñua garno leđa luđǝrwaṯo eŋen, đǝnaiciađa đǝlëɽǝŋu mǝɽǝmǝɽeñ, na ṯa alarraṯe eđamǝṯia đǝbǝɽǝbǝte eŋen ŋǝđǝṯurṯia iŋëlǝŋ.
56003008	ŋen iŋi ŋaɽo đeṯam na igwonaṯa ṯa agwaɽwata ŋen iŋi đwonḏǝṯađa, ṯa leđa ildi lëndu ŋen ŋǝrǝmwa aɽrǝmoṯe ṯa lëbǝđia ŋen ŋaŋǝra. ŋen iŋi ŋaŋǝra na ŋamǝđaṯa leđa.
56003009	ŋgaṯialo eŋen ŋǝđeɽǝđia đǝpiano, na eŋen ŋǝđǝlǝŋǝđia na eđǝgerđe na iđukuɽǝbijǝđǝṯia eŋen ŋal ganun, ŋen ŋanṯa ŋen iŋi pređ ŋǝpiano, ŋero đaɽǝjaica.
56003010	ndǝ agagariñaṯa eđa ananoŋ na tǝŋ igi gëbǝđia đakarnǝđia na gënǝŋu gaber gǝnna mǝldin, orn neđǝma,
56003011	ŋen ŋanṯa agiđi ŋaliŋeṯe đurri ṯa eđa igei gǝɽiano na gerṯo ŋen ŋeicia na ṯa gënǝŋu gaskinu bǝɽan.
56003012	ndǝ igiđ endǝđweiṯi arṯimas na ṯikikus, inḏeicu ŋen kaiñ ṯa ŋaiñeṯa nano alo inikubulis, ŋen ŋanṯa igaṯuru eŋen ṯa igid eɽaŋe tu obǝđaiya.
56003013	naieo senas igi gǝbërrǝŋaiđu al ganun, na abullus đǝđwaṯa đaŋǝra, ṯa alerṯe lafo pwa ewaŋge gǝnǝŋ.
56003014	ŋen đeṯam eum ṯa leđa ildëlǝŋ alërrǝŋeini ṯa aliđi ŋen ŋaŋǝra, ṯa alerṯe laŋge pređ đeṯam na ṯa alerṯe lamǝṯia đarldia đero.
56003015	leđa pređ ildi ñagafǝlda leɽǝđǝŋa. ekeɽǝđo leđa pređ ildi lubwandiya iđonaṯa iyesu. igǝbeɽǝđia ṯa đǝbuŋṯia đusila ađǝndaufeṯe ñaŋ pređ.
57001001	fiñi bulus, ñiŋgi igëndǝnu ŋen ŋanṯa al masiya yesu, na oraiñ ṯimǝđawus. ñageɽǝđo filimun igi lǝgëbǝđiarlda ŋǝmëɽria na igi ñagubwamaiya,
57001002	na ñageɽǝđo oraiñ gaɽǝbwa abfiya igi ñagubwamaiya na arkibbus igi lǝgǝldǝbwaiñǝđiarlda eŋen ŋǝrǝmwa na ñageɽǝđo kanisa iđi đararraiđia egeɽa gǝlaɽǝŋa.
57001003	ñagǝbeɽǝđia ṯa papa rǝmwa irëndr, na elǝŋ yesu masiya alǝndǝnaice đǝbuŋṯia đusila na đëuṯaralo.
57001004	igaŋërṯu rǝmwa nano rǝlëɽǝñi jaica jaica, ñoman pređ ŋen igaṯurṯia ndǝ igaŋaulëldǝŋǝđeinia,
57001005	ŋen ŋanṯa iganana ŋen ŋǝđubwa na ŋǝđonaṯa ǝllaɽǝŋa ildi agerṯǝlo egelǝŋ yesu na eleđa pređ ɽrǝmwa.
57001006	na igǝbekeɽǝđia rǝmwa ṯa leđa alliŋeṯe ŋen pređ ŋaŋǝra lǝgerṯr igal masiya ŋen ŋanṯa lǝɽǝbǝđia eŋen ŋǝđonaṯa đǝlaɽǝŋa.
57001007	đeṯam đubwa đǝlaɽǝŋa đǝnanaieǝñi đaŋǝra nano na đwonḏeicia ŋen ŋanṯa aganǝŋa, oraiñ, agatuđu nare nǝleđa ɽrǝmwa.
57001008	igaɽǝwađaṯa igal masiya igaŋwalwaɽǝṯia ṯa đeṯam agëbǝđia ŋen iŋi ŋafo ŋope,
57001009	orn ŋen ŋanṯa đubwiđia ađǝfeṯe ŋope, igwonaṯa igaŋeɽǝđia. fiñi bulus ñiŋgi igwǝđweinu na điñǝđi eum igëndǝnu ŋen ŋanṯa al masiya yesu.
57001010	igaŋeɽǝđia eŋen ŋiđia gǝlëɽǝñi unisimus igi igafo igaɽo eṯen ŋen igëndǝnu isijǝn.
57001011	ananoŋ gënǝŋu gero gǝberṯia ŋen ŋǝnǝŋ eŋa, orn điñǝđi gerṯo ŋen ŋwaiña eŋa na iñi eum.
57001012	igaŋamuɽǝbiṯi. đeṯam igwađwaṯa ara gǝlëɽǝñi.
57001013	igaṯa egare ṯa ŋen ŋaŋǝra ndǝ igamǝndeieia ëli ñaldǝgǝfeṯe ṯa gënǝŋu aŋǝñiṯi ŋǝmëɽria ŋen ŋanṯaŋa ŋen igëndǝnu isijǝn ŋen ŋanṯa ŋen ŋaŋǝra ŋǝrǝmwa.
57001014	orn igero igaɽǝwađaṯa igëbǝđia ṯia, illi nd agaŋǝnṯu ŋen iŋi, ṯa ŋen ŋǝlaɽǝŋa ŋaŋǝra iñi aŋerṯe ŋatođa ŋen ŋanṯa igaṯa ŋen ŋǝđeṯam, orn ŋen ŋanṯa agwonaṯa agëbǝđia ṯia.
57001015	aŋgaica fǝŋen iŋi ñagafo ɽeteo iliga lobǝlano ṯa gënǝŋu aŋuɽǝbiṯi ñaldǝgǝfeṯe bǝɽǝbǝte.
57001016	gerṯa gaɽ ebai mǝldin, orn gaɽo ŋen ŋamiñaṯo ebai. điñǝđi gënǝŋu gaɽ oraiñ gubwaniya kaiñ orn gaɽ oralo ŋen ŋamiñaṯo gaɽ oraiñ ŋen ŋanṯa gënǝŋu gaɽ oralo egaŋǝno na egelǝŋ yesu cum.
57001017	ŋen ŋafǝṯia ndǝ agǝbaṯa ṯa lǝgǝfia eŋen, aŋǝnṯǝma ŋen ŋarno agaiñaŋǝnṯi.
57001018	ndǝ gënǝŋu giṯiaŋa ŋen ŋǝnǝŋ ŋeicia walla ndǝ gënǝŋu ñagerṯǝldǝga amǝcu, eɽu ŋen iŋi ŋǝgiaiñi.
57001019	igënǝñi bulus igǝwërdia ṯia đaŋđa đǝlëɽǝñi ṯa igiđi eŋanaiee ŋen iŋi pređ. igaber igwalwaɽa eŋen ŋamǝcu agerṯo iñi, fǝŋu đamǝṯia đǝlaɽǝŋa.
57001020	đeṯam, oraiñ, igwonaṯa ṯa agaiñamǝđaṯa egelǝŋ yesu, onḏeico ara gǝlëɽǝñi igal masiya.
57001021	igëɽǝni đǝñano ŋen igaŋǝwërđǝṯia ṯa agiđi ŋiđi ŋen igwonaṯa, na igaliŋeṯo ṯa agiđi ŋiđi ŋen ŋwaiña ŋamiñaṯo ŋen igaŋeɽǝđia
57001022	na ṯoɽaṯo alo ŋen ŋanṯa ñi cum, ŋen ŋanṯa igaɽaŋa ṯia ṯa igiđi eɽǝwađaṯe eŋeṯa nano ŋen ŋanṯa agǝbekeɽǝđia rǝmwa ṯia kaiñ.
57001023	abafras igi nanda ñagëndǝnǝldǝga eŋen ŋal masiya yesu, gënǝŋu geɽǝđiaŋa.
57001024	na margus, na arisṯarkus, na ḏimas, na luga, ildi ñagëbǝđialda ŋǝmëɽria leɽǝđiaŋa eum.
57001025	igǝbeɽǝđia ṯa đǝbuŋṯia đelǝŋ yesu masiya alfeṯe usilaga egalo.
58001001	iliga lǝpǝnde rǝmwa raɽwatiṯu đaṯanda ŋen ŋǝteta ŋǝteta na erađ ɽetǝɽeteo igal anbiya.
58001002	na iliga ildi lǝnḏurṯu rënǝŋu ralwaɽǝṯǝndr iđiaga, igi riđǝma ṯa aŋǝrraṯe elaŋge pređ. rënǝŋu riđu alo na laŋge pređ ŋuga.
58001003	iđia igi gaɽo đǝwađialo đǝŋaɽrwa ŋǝrǝmwa, na garno rǝmwa đurri. gënǝŋu gǝbekëndeicia laŋge pređ ŋenŋa ŋǝlëɽǝŋu iŋi ŋerṯo ŋabǝɽa pređ. ndǝ giđu đamǝndađa bǝɽan ŋen ŋanṯa ŋen ŋeicia gënǝŋu gaɽaŋo alo nḏaŋ đǝŋaicǝba đǝrǝmwa irri rerṯo ŋǝlǝŋe pređ na ŋaɽrwa pređ.
58001004	gënǝŋu giđǝnu gaŋǝra kaiñ gamiñaṯo mǝlaiyǝka pređ, ŋen ŋarno irǝŋ gënǝŋu ganeinu gaŋǝra kaiñ gamiñaṯo ndrǝŋ enen.
58001005	rǝmwa reiṯu mǝlaiyǝka đǝnǝŋ lomanaŋ ṯa, aganǝŋa agaɽ iđia gǝlëɽǝñi, điñǝđi igalǝŋaŋa? walla tǝŋ raṯa ŋen ŋanṯa mǝlaiyǝka đǝnǝŋ ṯa, igiđi eɽeṯe eṯen na đënǝŋu điđ ađǝɽeṯe iđia gǝlëɽǝñi?
58001006	na ndǝ ranaiđo iđia gǝlëɽǝŋu alo, igi gǝlǝŋǝnu ananoŋ, rënǝŋu raṯa ṯa, ŋgiṯr mǝlaiyǝka pređ irǝmwa aiyǝmukwuđiñǝṯialo.
58001007	rënǝŋu ralwaɽo eŋen ŋǝmǝlaiyǝka ṯa, rënǝŋu rëbǝđia đǝbera ṯa ađarneṯe mǝlaiyǝka ilëɽǝŋu na raŋǝla risia ṯa arǝđuɽǝđǝnṯi.
58001008	rn rënǝŋu raṯa eŋen ŋiđia ṯa, ŋǝlǝŋe ŋǝlaɽǝŋa, ya rǝmwa, ŋiđ aŋfeṯe bǝɽǝbǝte. ŋamǝla ŋǝŋǝlǝŋe ŋǝlaɽǝŋa ŋaɽo ŋamǝla eŋen ŋuđǝrwaṯo.
58001009	aganǝŋa agubwa ŋenŋa ŋuđǝrwaṯo na aganeđo ŋen ŋeicia. ŋen ŋafǝṯia rǝmwa, fǝrǝmwa rǝlaɽǝŋa raicwađaṯǝŋa ŋela nano ŋǝđaŋǝra nano ŋen ŋamiñaṯo lorldalo pređ.
58001010	na aganǝŋa, ya elǝŋ rǝmwa, agiđu ađuna yalo ananoŋ na elo yiđǝnu raŋra rǝlaɽǝŋa.
58001011	yënǝŋulu yiđ aiyǝmǝndëđǝni orn aganǝŋa agiđi ŋafeṯe bǝɽǝbǝte. yënǝŋulu yiđ aiyǝcwareṯe ŋen ŋarno erena
58001012	na agiđi ŋalǝpweiđi ŋen ŋarno erena na yiđ aiyǝmǝlëđǝni. orn aganǝŋa agaber agiđi ŋamǝlëđǝni kwai kwai na nṯǝli nǝlaɽǝŋa naber niđ anabǝɽinḏeini.
58001013	rënǝŋu reiṯu mǝlaiyǝka đǝnǝŋ lomanaŋ ṯa, ɽaŋalo nḏaŋ đǝlëɽǝñi đǝŋaicǝba ŋen igamǝlu igiđu leđa lageaŋa ṯa alɽeṯe waŋge gǝrǝmanǝŋ rǝlaɽǝŋa?
58001014	gerṯa mǝlaiyǝka pređ yaɽo nusila ini nađuɽǝđǝnia, ini nǝṯweini ṯa anǝđuɽǝđǝni ŋen ŋanṯa leđa ildi liđ alëbǝrni?
58002001	ŋen ŋafǝṯia đeṯam ṯa nëndr lǝgarǝmoṯar kaiñ ŋen iŋi lǝganr, ṯa alerṯr lǝgǝriđǝniar eŋen iŋi.
58002002	ndǝ ŋen iŋi ŋwalwaɽǝnu mǝlaiyǝkaya ŋafo ŋǝlǝŋeŋa na ndǝ leđa ildi lagero ŋen iŋi na laneđo ṯa lǝnna ŋen lakǝmǝnu
58002003	fǝṯau nëndr lǝgiđr almiñr eđakǝme ndǝ lǝgaber lǝgǝbendiar đëbǝri iđi rǝmwa rananaiđia iđi đaŋǝra đoɽra kaiñ? ananoŋ elǝŋ yesu gërrǝŋaicǝnde đëbǝri iđi, na leđa ildi lano ŋen yesu gwaɽwato lamǝđaiđo eŋen iŋi inëndr.
58002004	rǝmwa cum ramađaṯa ŋen iŋi ŋamǝlaŋa na ŋenŋa ŋoɽra na aŋwaraya ɽetǝɽeteo na đanaiciađa đusila gatǝɽe iđi đananeiđǝni eŋen rënǝŋu ronaṯa.
58002005	ŋen ŋanṯa gerṯa fǝmǝlaiyǝka isi rǝmwa ranaicǝlo ŋǝlǝŋe alo isi yiđ aiyela, isi lǝgwaɽwatarau.
58002006	eđa gǝnǝŋ gaṯa pǝnde ṯa, leđa laɽo wande, ya rǝmwa ṯa agǝlwonaṯa? walla iđia gǝleđa ṯa agamarǝmoṯwa ?
58002007	agiđǝlo lǝta imǝlaiyǝka iliga lobǝlano, orn aganaicǝlo ŋaɽrwa na đamia.
58002008	na agëɽu laŋge pređ eŋǝlǝŋe eŋen erǝmanǝña eren. ndǝ rǝmwa ranaico leđa ŋǝlǝŋe elaŋge pređ rënǝŋu rero raŋgiṯia wagǝnǝŋ alǝsoŋ kwai kwai. orn điñǝđi lǝgamǝɽr lǝgǝseiciar laŋge pređ eŋǝlǝŋe ŋǝleđa.
58002009	orn lǝgǝseiciar yesu igi giđǝnu gǝta aten imǝlaiyǝka, gǝneinu ŋaɽrwa na đamia ŋen ŋanṯa ganeinu ŋen ŋubwa ŋǝŋǝɽaiñ, ṯa gënǝŋu aŋënṯi eŋen pređ ŋǝŋǝɽaiñ ŋen ŋanṯa leđa pređ đameđa đǝrǝmwa.
58002010	rǝmwa raɽo alo iđǝđurwa elaŋge pređ na riđu laŋge pređ na ŋen ŋafo ŋope ṯa rënǝŋu rëbǝđia elǝŋ gǝđëbǝri eđen gǝɽiñǝđeinu ŋenŋa ŋubwa ŋen arananaice ñere ñwaiña ŋaɽrwa.
58002011	ŋen ŋanṯa yesu igi gǝliđia ltǝɽe na lënǝŋulu ildi lǝbǝđǝni ltǝɽe pređ ildi lǝlǝŋǝnu eṯen gunto. nṯia yesu gaber girǝwano ndǝ gǝlërrǝnicia lorǝba.
58002012	gënǝŋu gaṯa ṯa, igabërrǝŋaicia lorldaiñ irǝŋ gǝlaɽǝŋa, ya rǝmwa. igiđi eŋalǝŋiṯi đamiađa eleđa iligano ɽrǝmwa.
58002013	na gaṯa tǝŋ ṯa, igënǝñi eum igiđi yëɽi đonaṯa đǝlëɽǝñi iŋu na tǝŋ ṯa, fiñi na fǝñere iñi rǝmwa ranaicǝñǝlo.
58002014	nṯia ŋen ŋanṯa ñere iñi ñǝɽǝbǝđia eŋen iŋǝfǝni na egeđe, yesu cum giđǝnu bǝɽan ŋǝfǝniŋa na eđeya ṯa ŋǝɽaiñǝŋa ŋǝlëɽǝŋu gënǝŋu aŋǝmǝndađe ŋabǝɽa ŋeđa igi gerṯo ŋabǝɽa ŋǝŋǝɽaiñ, na fǝŋu seṯan,
58002015	na ṯa aŋëbǝri leđa pređ ildi lëndǝnu ŋabǝɽaŋa iŋi ŋǝlendia ŋen lamǝṯia, ŋen ŋanṯa liđǝña ŋǝɽaiñ.
58002016	ŋen ŋanṯa đeṯam yesu gaber gamǝđaṯa mǝlaiyǝka orn gamǝđaṯa ñere ñibrayim.
58002017	ŋen ŋafǝṯia ŋen đeṯam ṯa gënǝŋu gafo giđǝnu garno lorǝba đurri ṯa aŋaɽǝwađaṯe aŋǝɽeṯe elǝŋ gǝkana igi galiŋeṯo ŋabaiya eleđa na igi gǝbiṯia rǝmwa ŋen ŋope araga gunto, ṯa aŋǝŋgeici ŋen ŋeieia ŋǝleđa.
58002018	yesu gaɽǝwađaṯa gamǝđaṯa eđa gǝnǝŋ taltal ndǝ ginḏeinu ŋen ŋanṯa gënǝŋu gananeinu ŋen ŋubwa đirnḏeiciađa.
58003001	ŋen ŋafǝṯia, lorldaiñ ñaŋgi ñagatǝɽe, ñaŋgi lǝgundǝđǝnr irǝmwa lëldǝŋǝđeinr eŋen ŋǝyesu igi gaɽo đǝđweinia na elǝŋ gǝkana gǝŋen iŋi lǝgǝbendiar.
58003002	gënǝŋu giṯu rǝmwa ŋǝmëɽria araga gunto irri rëɽǝma ŋen ŋarno musa giđu ŋǝmëɽria araga gunto eleđa leɽa gǝrǝmwa.
58003003	ŋen ŋanṯa ŋen ŋarno eđa igi gwađa eɽa gǝneini ŋaɽrwa ŋwaiña ŋamiñaṯa eɽa, nṯia cum yesu gafiđǝnu garǝjađaṯo eŋen ṯa aŋǝneini ŋaɽrwa ŋwaiña ŋamiñaṯo musa.
58003004	ŋen ŋanṯa neɽa pređ nwađǝnu eđaga gǝnǝŋ orn rǝmwa riđu laŋge pređ.
58003005	musa giđu ŋǝmëɽria eleđa leɽa gǝrǝmwa araga gunto gaɽ eđa gađuɽǝđǝnia ṯa aŋǝmame đamǝđaṯa đǝŋen iŋi ŋiđ aŋǝlwaɽǝni nḏurṯu,
58003006	orn al masiya igi gerṯo ŋǝlǝŋe eleđa leɽa gǝrǝmwa, giđu ŋǝmëɽria araga gunto gaɽ iđia. nëndr lǝgaɽr leđa leɽa igi, ndǝ lǝgǝbendiar kaiñ đëɽǝnia đǝñano iđëndr igal masiya na ŋen lǝgauṯurṯiar iŋi lǝgauwëminiar.
58003007	ŋen ŋarno usila gatǝɽe gaṯa ṯa, ndǝ ñagǝnna ole gǝlëɽǝŋu iloman ildi,
58003008	ñerṯe ñagëbǝđia nare nwonḏǝṯo ŋen ŋarno leđa lisrayil liđu ṯia ndǝ latwođo lageo rǝmwa, liga lënǝŋulu lirnḏeinu eđǝñwa,
58003009	alo isi eṯalanda lirnḏeiciñau na lǝfiđu ṯa igaɽo đeṯam ŋen ŋanṯa laseicu aŋwara ilëɽǝñi nṯǝli eređia marldwan.
58003010	ŋen ŋafǝṯia igeicǝṯu leđa ano kaiñ lǝliga lakǝl na igaṯa ṯa, nare enen namiña eŋen ŋǝpiano jaica jaica, na lënǝŋulu lero laliŋeṯo rađ rǝlëɽǝñi.
58003011	nṯia iđeiciano đǝlëɽǝñi igalǝfo ŋen ṯa lënǝŋulu laber liđ alënṯi iđǝmiñǝniano đǝlëɽǝñi kwai kwai.
58003012	ŋen ŋafǝṯia, lorldaiñ, rǝmojǝđr ṯa ara geicia igi gero gǝbendia ŋen ŋǝrǝmwa gaber gafia egeđa gǝnǝŋ eñaŋ, igi gǝmiđia ṯa garređia rǝmwa nano irri ramǝṯia.
58003013	onḏeicr lorldalo pređ ñoman pređ ndǝ liga lafo mǝldin ṯa eđa gero gǝnǝŋ eñaŋ gǝbǝđǝni gwonḏǝṯo egare ŋađǝnaŋa ŋǝŋen ŋeicia.
58003014	ŋen ŋanṯa nëndr lǝgiđǝnr ṯa alɽaŋr ldǝɽo igal masiya ndǝ lǝgǝbendiar đëɽǝni đǝñano iđi lǝgafr lǝgerṯr ananoŋ ŋen yesu gamǝlu goɽǝbaṯa alo,
58003015	ndǝ ŋen ŋwalwaɽǝnu ṯa, ndǝ ñagǝnna ole gǝlëɽǝŋu iloman ildi, ñerṯe ñagëbǝđia nare nwonḏǝṯo ŋen ŋarno leđa lisrayil liđu ṯia ndǝ latwođo lageo rǝmwa.
58003016	fesandǝldi ildi lano ŋen ŋǝlëɽǝŋu orn latwođo lageo rǝmwa? leđa pređ ildi musa gamiñǝlo alo imasr.
58003017	na fesandǝldi rǝmwa reicǝṯalano nṯǝli eređia marldwan? leđa pređ ildi liđu ŋen ŋeicia, ildi laiyǝṯo eđǝñwa.
58003018	na fesandǝldi rǝmwa ralǝfo ṯa lënǝŋulu laber lǝbenṯia iđǝmiñǝniano đǝlëɽǝŋu? leđa ildi laneđo lǝnna ŋen ŋǝlëɽǝŋu.
58003019	nṯia lǝgǝseiciar ṯa lënǝŋulu lafo lero laɽǝwađaṯa lǝbenṯia iđǝmiñǝniano đǝlëɽǝŋu ŋen ŋanṯa lero lǝbendia ŋen ŋǝlëɽǝŋu.
58004001	ŋen ŋanṯa liga ŋen iŋi ŋëɽǝnu ŋafo mǝldin ṯa lǝgaɽǝwađaṯar lǝgǝbenṯiar iđǝmiñǝniano đǝlëɽǝŋu alǝđiñǝṯr ṯa aŋgaica eđa gǝnǝŋ eñaŋ aŋǝfiđǝni ṯa gero gǝbenṯia.
58004002	ŋen ŋaŋǝra ŋǝrǝmwa ŋwalwaɽǝnṯǝndr ŋen ŋarno ŋwalwaɽǝnṯu leđa lisrayil lǝpǝnde, orn ŋen iŋi lënǝŋulu lano ŋero ŋǝlamǝđaṯa ŋen ŋanṯa ŋero ŋafiđia đonaṯa iŋulu ildi lano.
58004003	nëndr lëŋgr lǝgëndr ŋen ŋǝrǝmwa lǝgǝbenṯiar iđǝmiñǝniano đǝlëɽǝŋu, garno rënǝŋu raṯa, nṯia iđeiciano đǝlëɽǝñi igalǝfo ṯa lënǝŋulu laber liđ alënṯi iđǝmiñǝniano đǝlëɽǝñi kwai kwai. orn ŋǝmëɽria ŋǝrǝmwa ŋabǝɽenḏeinu liga alo yiđǝnu.
58004004	ŋen ŋanṯa alo yǝnǝŋ egađam gǝlëɽǝŋu rënǝŋu raṯa eŋen ŋǝloman lǝsabiṯ ṯia ṯa, iloman lǝsabiṯ rǝmwa rǝmiñǝniano eŋǝmëɽria ŋǝlëɽǝŋu pređ.
58004005	na tǝŋ alo isi rënǝŋu raṯa ṯa, lënǝŋulu laber liđ alënṯi iđǝmiñǝniano đǝlëɽǝñi kwai kwai.
58004006	ŋen ŋanṯa leđa lǝmaṯan lǝbenṯia mǝldin iđǝmiñǝniano na leđa ildi lano ŋen ŋaŋǝra ŋǝrǝmwa ananoŋ lero lǝbenṯia ŋen ŋanṯa laɽ ndǝl,
58004007	ŋen ŋafǝṯia rǝmwa riđu liga ǝlnǝŋ tǝŋ. iliga lwalano raṯa ḏawuḏga na ŋen iŋi ŋǝwërđǝnu ṯia ṯa, ndǝ ñagǝnna ole gǝlëɽǝŋu iloman ildi ñerṯe ñagëbǝđia nare nwonḏǝṯo.
58004008	gǝbanṯa yosua gǝnaicǝlo đǝmiñǝniano đeṯam, ṯa rǝmwa rero rǝlwaɽa eŋen ŋǝliga tǝŋ lǝnḏurṯu.
58004009	nṯia đǝmiñǝniano đafo mǝldin ŋen ŋanṯa leđa ɽrǝmwa.
58004010	ŋen ŋanṯa eđa igi gǝbenṯia iđǝmiñǝniano đǝrǝmwa, gënǝŋu gaŋgiṯu ŋǝmëɽria ŋǝlëɽǝŋu ŋen ŋarno rǝmwa raŋgiṯu ŋǝmëɽria ŋǝlëɽǝŋu.
58004011	ŋen ŋafǝṯia alǝnḏǝjeicr ŋǝɽwano ṯa alënṯr iđǝmiñǝniano đakǝl, ṯa eđa gerṯa gǝnǝŋ inëndr aŋiɽi ŋen ŋanṯa gënǝŋu ganeđo gǝnna ṯia eum.
58004012	ŋen ŋanṯa ŋen ŋǝrǝmwa ŋamǝṯia na ŋerṯo ŋabǝɽa pređ iŋi ŋëbǝđia ŋǝmëɽria, na ŋerṯo ŋǝfǝni ŋwaiña ŋamiñaṯo đoperre iđi đerṯo ŋǝfǝni aliɽǝm, na ŋawađa leđa alo yoliano yufuđa na yusila na ŋaɽandǝđia ŋođiano na ŋelano, na ŋirnḏeicia ŋen na đonaṯa lǝnare.
58004013	na wagero gǝnǝŋ galǝbijǝnu irǝmwa kwai kwai, orn laŋge pređ lafo mǝɽǝmǝɽeñ lero ltërni na lagagiđǝnu isiano ilëɽǝŋu, irri ŋen đeṯam ṯa lǝgukuɽǝbiṯiar ŋen iŋëndr.
58004014	lǝgerṯr elǝŋ gǝkana goɽra gaŋǝra igi gamiño alo pređ yelo, fǝyesu iđia gǝrǝmwa. ŋen ŋafǝṯia alëndr kaiñ đonaṯa iŋu iđëndr.
58004015	ŋen ŋanṯa lǝgerr lǝgǝberṯiar elǝŋ gǝkana igi gaber gaɽǝwađaṯa gandǝbǝɽiarano iđëbia iđëndr, orn lǝgerṯr elǝŋ gǝkana igi girnḏeinu eŋen pređ garno nëndr, orn gënǝŋu gero gëbǝđia ŋen ŋeicia.
58004016	ŋen ŋafǝṯia aleṯar đëɽǝniađa đǝñano kursi nano eŋǝlǝŋe irǝmwa irri raliŋeṯo ŋabaiya, ṯa alǝgieinr ŋabaiya nano, na ṯa alfiđr đwonḏǝṯa đǝlëɽǝŋu đusila ṯa laŋge ildi alǝndamǝđaṯr ndǝ lǝgǝbirnḏeiniar.
58005001	ŋen ŋanṯa nǝlǝŋ pređ nǝkana noṯǝnu eleđa na nëɽǝnu ṯa aniđi ŋǝmëɽria ŋen ŋanṯa leđa elaŋge ɽrǝmwa, na ṯa aŋǝnaiđe đǝnaiđia na đǝɽǝđǝnia ŋen ŋanṯa ŋen ŋeicia.
58005002	nënǝŋulu naɽǝwađaṯa nǝđǝrnaṯaralo leđala laijǝba ŋen na leđala ildi lafo mǝnna ŋen ŋanṯa nënǝŋulu cum nakëđinṯu đëbiađa.
58005003	ŋen ŋafǝṯia ndǝ nǝnaiđia ŋen ŋǝđǝɽǝđǝnia ŋen ŋanṯa ŋen ŋeieia ŋǝleđa, ŋen đeṯam ṯa nënǝŋulu nanaiđia ŋen ŋǝđǝɽǝđǝnia ŋen ŋanṯa ŋen eŋen ŋeicia cum.
58005004	na eđa gero gǝnǝŋ gǝbǝđǝni elǝŋ gǝkana bǝɽan, orn rǝmwa rëɽǝma ŋen ŋarno rëɽu arun.
58005005	nṯia cum al masiya gero gǝneini ŋaɽrwa ṯa giđǝnu elǝŋ gǝkana bǝɽan, orn rǝmwa rëɽǝma irri reiṯǝma ṯa, aganǝŋa agaɽ iđia gǝlëɽǝñi, điñǝđi igalǝŋaŋa.
58005006	na cum ndrǝmeiṯi alo yarto egađam ṯa, agaɽo kana bǝɽǝbǝte igamǝcu gǝmalkisaḏak.
58005007	ŋen yesu gafo alo ṯaŋǝṯurṯu rǝmwa irri raɽǝwađaṯa ramëbǝri eŋǝɽaiñ nǝŋekeɽǝđe rǝmwa kaiñ olega goɽra na ŋwalŋa, na ŋen ŋanṯa gëđǝña rǝmwa rënǝŋu ranaṯǝma.
58005008	gënǝŋu gaɽ iđia orn gërrǝŋeinu đǝnna ŋenŋa ŋubwa ŋeicia gënǝŋu ganeinu,
58005009	na ŋen ŋanṯa giđǝnu gǝɽiñǝđeinu gënǝŋu gaɽ elǝŋ gǝđëbǝri đǝbǝɽǝbǝte eleđa pređ ildi lamanna,
58005010	ŋen ŋanṯa rǝmwa riđǝma gaɽ elǝŋ gǝkana igamǝcu gǝmalkisaḏak.
58005011	nanda ñagwonaṯa ñagǝndǝlwaɽǝṯia laŋge lwaiña eŋen iŋi orn ŋen ŋabɽwaŋǝno ṯa ñagǝndërrǝŋaicia ŋen iŋi ŋope ŋen ŋanṯa ŋaṯǝɽa eŋalo ŋafo mǝnna.
58005012	điñǝđi ŋen ŋafo đeṯam ṯa ñagǝbërrǝŋaicia leđa larto ŋen, orn ñagamǝlu ñagaɽǝwađaṯa ñagëbǝđia ṯia, na ŋen đeṯam ṯa eđa gǝndërrǝŋaicia tǝŋ ŋen ŋananoŋ ŋǝrǝmwa. ŋan ŋaɽo đeṯam eñaŋ, gerṯa aicǝba.
58005013	leđa pređ ildi lamieinu ŋanŋa lënǝŋulu laijǝba ŋen ŋǝđuđǝrwaṯa eŋen. lënǝŋulu laɽo ñere ñǝrra mǝldin.
58005014	orn aicǝba ŋen ŋanṯa leđa loɽra ildi laɽǝwađaṯa laliŋeṯo ndǝ ŋen ŋǝnǝŋ ŋaɽo ŋaŋǝra walla ŋeicia, ŋen ŋanṯa lënǝŋulu lirnḏeicu ŋen kaiñ ŋaṯǝɽaŋa na usilaga liga lwalano.
58006001	ŋen ŋafǝṯia alǝŋgiṯr ŋen ŋananoŋ ŋal masiya, aɽǝđaṯr nëiñua aloɽreṯr. alerṯr lǝgëbǝđiar tǝŋ ađuna iđǝređia eŋen ŋǝmama ŋǝɽaiñ, na iđonaṯa irǝmwa,
58006002	đërrǝŋaiđiađa eŋen ŋǝđwasǝnia na eŋen ŋǝđëɽǝnia raŋ nano na eŋen ŋǝđǝtođa eŋǝɽaiñ na eŋen ŋǝđakǝme đǝbǝɽǝbǝte.
58006003	lǝgiđr aɽǝđaṯr nëiñua ndǝ rǝmwa rǝndǝŋgiṯiar ṯa aliđr ṯia.
58006004	ndǝ leđa lërrǝŋeinu ŋen ananoŋ na laliŋeṯo đǝnaicia iđi đeṯo irǝmwa elo na lënṯu iđǝɽǝbǝđia eŋen đusila gatǝɽe,
58006005	na lafo laliŋeṯo ŋen ŋǝrǝmwa ŋaŋǝra, na laliŋeṯo ŋabǝɽa ŋwaiña ŋalo isi yiđ aiyela,
58006006	orn liɽu eđađ, lënǝŋulu laber laɽǝwađaṯa loɽǝbaṯa eđađ tǝŋ, ŋen ŋanṯa laɽiño iđia gǝrǝmwa iđuɽi bǝɽan na lëbǝđia leđa lamađama.
58006007	rǝmwa rabuŋṯia gi igi gǝṯia ŋawa iŋi rǝmwa rauwađǝnṯia nǝŋǝlǝŋe ŋǝsa ŋen ŋanṯa eđa gauwađo,
58006008	orn ndǝ gǝlǝŋa ri na auwǝđëđa gero gǝberṯia ŋen ano na gafo ṯwaiñ gabuŋǝni na giđ aŋuɽǝni nḏurṯu isiaya.
58006009	nanda ñagwaɽwata ṯia, orn eŋen eŋalo, ya lorldaiñ lubwaniya, nanda ñagëɽǝni đǝñano ṯa ŋen ŋaŋǝra ŋamiñaṯa ŋen ŋakǝl, na ŋen iŋi ŋǝmama đëbǝri.
58006010	ŋen ŋanṯa rǝmwa rënǝŋu gerṯa rǝɽiano eŋen ṯa rakaijǝbeini eŋǝmëɽria iŋi ñaŋ ñagiđu na eŋen ṯa ñagubwa irǝŋga gǝlëɽǝŋu ndǝ ñagiṯu leđa ŋǝmëɽria ɽrǝmwa na ñagëbǝđia ṯia mǝldin.
58006011	na nanda ñagwonaṯa ñaŋ pređ ṯa ñagëɽǝđiaŋǝno mǝldin ṯa ñaliŋeṯe ŋope ŋen ñagauṯurṯia liga yesu gamǝlu geṯo,
58006012	ṯa ñerṯe ñagaiñǝlaŋǝno orn ṯa ñikirnḏeici leđa ildi laneini đǝbuŋṯia iđi rǝmwa rëɽu ŋen ŋanṯa lerṯo đonaṯa na laɽiñaṯa ŋen.
58006013	ŋen ŋanṯa ndǝ rǝmwa rëɽǝṯu ibrayim ŋen, ralǝfinu bǝɽan ŋen ŋanṯa eđa gero gǝnǝŋ goɽrǝṯu rënǝŋu raɽǝwađaṯa rǝmaiyalǝfia.
58006014	ndraṯa ṯa, igiđ iŋabuŋṯi kaiñ na igiđ eŋaɽǝjaice kaiñ.
58006015	nṯia ibrayim gǝneinu ŋen iŋi rǝmwa rëɽu ŋen ŋanṯa gaṯurṯu đwalađa arano.
58006016	đeṯam leđa lalǝfia eđaga gǝnǝŋ goɽrǝṯǝlo na iđukuɽǝbijǝđǝṯia eŋen eđen, ndǝ eđa gǝnǝŋ galǝfia đukuɽǝbijǝđǝṯia eŋen đamǝndëđǝnu.
58006017	ŋen ŋafǝṯia rǝmwa ralwaɽo ŋen iŋi rëɽu đalǝfiađa ŋen ŋanṯa rafo ronaṯa rǝbërrǝŋaicia ŋope leđa ildi liđ alarraṯe eŋen rënǝŋu rëɽu ṯa ŋen iŋi ŋaber ŋaɽǝwađaṯa ŋǝmǝlëđǝni,
58006018	ṯa, ŋenŋa iŋi ŋiɽijan iŋi ŋaber ŋaɽǝwađaṯa ŋǝmǝlëđǝni iŋi rǝmwa raber raɽǝwađaṯa reyagagǝbalo kwai kwai, nëndr lëŋgr lǝgabǝđr rǝmwa nano, alneinr đwonḏǝṯa kaiñ iđi điđ ađǝndiđi lǝgǝbendiar ŋen iŋi ŋafo nëndr nëiñua.
58006019	ŋen ŋarno đǝpeinia đinia đǝbendeicia đupundǝri đǝŋau ṯa ađerṯe đǝbǝɽǝṯia eŋau, nṯia cum ŋen iŋi ñagauṯurṯia iŋi ŋafo đurri ŋǝbendeieia nare inëndr. ŋen iŋi ñagauṯurṯia ŋǝbenṯia alo yëđǝñinu yatǝɽe yamiñaṯo lorǝba pređ, erena nëiñua isi yelo,
58006020	alo isi yesu gënṯau nëndr nëiñua ŋen ŋanṯa nëndr, igi gaɽ elǝŋ gǝkana bǝɽǝbǝte igamǝcu gǝmalkisaḏak.
58007001	ŋen ŋanṯa eđa igi gǝbernia malkisaḏak, igi gaɽ elǝŋ galo isalim na kana irǝmwa irri roɽrǝṯu laŋge pređ, gënǝŋu lopǝđaiđo ibrayimga ŋen ibrayim goɽǝbǝđo liga gaɽiño nǝlǝŋ neicia đǝge na malkisaḏak nǝŋǝmabuŋṯi.
58007002	ibrayim ganaicǝma laŋge egworǝb ildi ɽređ elaŋge pređ ildi gëndǝlo iđǝbwaiñǝđia. irǝŋ gǝlëɽǝŋu ananoŋ gaɽ elǝŋ gǝŋen ŋuđǝrwaṯo na cum gaɽ elǝŋ galo isalim, gaɽ elǝŋ gǝđëuṯaralo.
58007003	gënǝŋu gero eṯen na gero lǝŋgen na gero đǝlǝŋǝđia. gënǝŋu gero gǝlǝŋǝnia na đamǝṯia đǝlëɽǝŋu đero đamǝndëđǝnia, orn ŋen ŋarno iđia gǝrǝmwa gënǝŋu gaɽo kana bǝɽǝbǝte.
58007004	nwanr ṯa đeṯam eđa igi goɽra ŋen ŋanṯa đaṯa ibrayim ganaicǝma laŋge egworǝb ildi ɽređ elaŋge pređ ildi gëndǝlo iđǝbwaiñǝđia.
58007005	na liđia lǝlawi ildi liđǝnu kana lerṯo ŋǝlǝŋe eŋen ŋal ganun ṯa almame laŋge egworǝb ildi ɽređ eleđa, lënǝŋulu lararreiđia laŋge ildi elorǝba ildi laɽo liđia librayim.
58007006	orn malkisaḏak igi gerṯa gǝđǝlǝŋǝđia đǝlawi ganeinu laŋge egworǝb ildi ɽređ ildi ibrayim gǝnaicǝmalo, na gabuŋṯu ibrayim gënǝŋu igi rǝmwa rëɽǝṯǝma ŋen.
58007007	ŋen ŋaber ŋaɽǝwađaṯa ŋabǝleini ṯa eđa gabuŋṯia eđa garto gënǝŋu goɽraṯu eđa gabuŋǝnṯu.
58007008	eŋen ŋǝkana yǝlawi fǝleđa ildi lamǝndëđǝni ildi lararreiđu laŋge egworǝb ildi ɽređ, orn igamǝcu gǝmalkisaḏak laŋge egworǝb ildi ɽređ larreiđǝnu eđaga igi gamǝṯia, ŋen ŋarno ŋǝwërđǝnu ṯia.
58007009	lǝgaɽǝwađaṯar lǝgǝbaṯar ṯa lawi igi gǝmama laŋge egworǝb ildi ɽređ gënǝŋu ganaiđo laŋge egworǝb ildi ɽređ cum igibrayim,
58007010	ŋen ŋanṯa gënǝŋu gamǝlu gǝlǝŋǝni egeṯen ibrayim, ŋen malkisaḏak lopǝđaiđo ibrayimga.
58007011	ndǝ đǝɽiñǝđaiđia đeṯo eŋen ŋǝkana yǝlawi, iŋi leđa laneiniau al ganun yǝpǝnde, fǝṯau ŋen ŋaɽo đeṯam ṯa kana imǝŋ tǝŋ yatođo igamǝcu gǝmalkisaḏak na gerṯa igamǝcu garun?
58007012	ŋen ŋanṯa ndǝ ŋen ŋǝkana ŋamǝlëđǝni ŋen đeṯam cum ṯa al ganun yamǝlëđǝni.
58007013	ŋen iŋi ŋǝlwaɽǝnu eŋen ŋeđa gǝnǝŋ gǝleđa larto na eđa gero gǝnǝŋ gǝleđa ildi giṯu rǝmwa ŋǝmëɽria ŋaḏuna iđǝɽǝđǝnia.
58007014	ŋen ŋanṯa ŋen ŋǝlǝŋinu đurri ṯa elǝŋ igëndr yesu gǝlǝŋǝnu eleđa lǝyawuḏa, na musa gero gwalwaɽa ŋen ŋǝnǝŋ eleđa lǝyawuḏa eŋen ŋǝkana.
58007015	na ŋen iŋi ŋaɽo ŋǝlǝŋinu ŋope ndǝ kana imǝŋ tǝŋ yarno malkisaḏak yëɽǝnu,
58007016	isi yëɽǝnu gerṯa eŋen ŋaŋǝno orn eŋen ŋǝŋabǝɽa ŋǝđamǝṯia iđi đaber đaɽǝwađaṯa điđ ađǝmǝndëđǝni.
58007017	ŋen ŋanṯa đamǝđaṯa đaɽo ṯia ṯa, agaɽo kana bǝɽǝbǝte igamǝcu gǝmalkisaḏak.
58007018	đeṯam al ganun isi yananoŋ yǝŋgeinu ŋen ŋanṯa yëbia na yero ŋeniano,
58007019	ŋen ŋanṯa al ganun yero yëbǝđia wagǝnǝŋ gǝɽiñǝđeinu. nṯia lǝganeinr ŋen ŋaŋǝra ŋamiñaṯo ŋen ŋananoŋ iŋi lǝgauṯurṯiar, iŋi lǝgaɽǝwađaṯar lǝgiyeṯar rǝmwa nano.
58007020	na ŋen iŋi ŋëɽǝnu đalǝfiađa.
58007021	kana ipǝnde yëɽǝnu đalǝfia đero orn yesu gëɽǝnu đalǝfiađa garno ŋen ŋwalwaɽǝnṯǝma ṯa, elǝŋ rǝmwa ralǝfo na raber riđ arǝmǝlëđi ŋen, aganǝŋa agaɽo kana bǝɽǝbǝte.
58007022	nṯia yesu gaɽo đǝndeicia đǝđǝrreiđia ŋen iđi đaŋǝra đamiñaṯo đǝrreiđia ŋen đananoŋ.
58007023	kana yakǝl yaɽo ywaiña ŋen ŋanṯa yënǝŋulu yaiyo, nṯia yafo yero yaɽǝwađaṯa yaɽaŋa eŋǝmëɽria eŋen,
58007024	orn yesu gaɽaŋa eŋen ŋǝkana bǝɽǝbǝte ŋen ŋanṯa gamǝṯia bǝɽǝbǝte.
58007025	ŋen ŋafǝṯia gënǝŋu gaɽǝwađaṯa gëbǝri leđa pređ eŋen ṯǝɽom ildi leṯo rǝmwa nano ŋuga, ŋen ŋanṯa gënǝŋu gamǝṯia bǝɽǝbǝte ṯa aŋekeɽǝđe rǝmwa ŋen ŋanṯa ŋulu.
58007026	ŋen ŋanṯa ŋen ŋaɽo đeṯam ṯa lǝgerṯr elǝŋ gǝkana ṯia igi gatǝɽe na gero đǝskiniano na gero gataŋa na igi gatǝrinṯu eleđa ildi lerṯo ŋen ŋeicia, na gǝbeinu ltuŋga eđǝpe elo,
58007027	na igi ŋen ŋero đeṯam ṯa gananaiđia đǝɽǝđǝnia ñoman pređ ŋen ŋanṯa ŋen ŋǝlëɽǝŋu ŋeicia orn cum ŋen ŋanṯa ŋen ŋǝleđa ŋeicia, ŋen ŋarno nǝlǝŋ nakǝl nǝkana. gënǝŋu giđu ṯia lomanto đǝge ndǝ gǝneiđǝnu bǝɽan gaɽo đǝɽǝđǝnia.
58007028	đeṯam leđa ildi lëbia lëɽǝnu nǝlǝŋ nǝkana eŋen ŋal ganun, orn ŋen ŋǝđalǝfia đǝrǝmwa iŋi ŋeṯo al ganun nḏurṯu ŋǝbëɽi iđia igi giđǝnu gǝɽiñǝđeinu bǝɽǝbǝte ṯa aŋǝɽete elǝŋ gǝkana.
58008001	fǝŋen iŋi igwaɽwatau, nëndr lǝgerṯr elǝŋ gǝkana igi gaɽo ṯia. gënǝŋu gaɽaŋalo nḏaŋ đǝŋaicǝba đǝkursi eŋǝlǝŋe irǝmwa elo irri rerṯo ŋaɽrwa,
58008002	igi gǝđuɽǝđǝnṯia rǝmwa alo yëđǝñinu yatǝɽe yamiñaṯo lorǝba pređ na ekema eđeṯam isi yero yiđǝni eleđa orn elǝŋ rǝmwa riđu.
58008003	nǝlǝŋ nǝkana pređ nëɽǝnu ṯa anananaiđe đǝnaiđia na đǝɽǝđǝnia, na ŋen ŋafǝṯia ŋen đeṯam ṯa elǝŋ gǝkana igi aŋerṯe waŋge ṯa aŋǝnaiđe.
58008004	gǝbanṯa yesu gafo alo ṯa gero gǝɽia kana kwai kwai ŋen ŋanṯa kana yafo isi yënǝŋulu yananaiđia đǝnaiđia eŋen ŋal ganun.
58008005	orn yënǝŋulu yëbǝđia ŋǝmëɽria alo yatǝɽe isi yaɽo sura na usila yalo yatǝɽe yelo, ŋen ŋanṯa iliga ildi musa gwonaṯa gëbǝđia kema rǝmwa ralwaɽǝṯǝma, rǝmoṯo ŋen ṯa agëbǝđia kema garno sura đurri isi agërrǝŋeinu naiyǝn.
58008006	orn garno lǝgǝseiđiar, al masiya ganeinu đǝđuɽǝđǝnia iđi đaŋǝra kaiñ đamiñaṯo ŋen pređ ŋǝpǝnde, ŋen ŋarno đǝrreiđia eŋen iđi gënǝŋu gaɽiau al kufr đaŋǝra kaiñ đamiñaṯo đǝrreiđia eŋen đǝpǝnde, ŋen ŋanṯa đaɽaŋa eŋen rǝmwa rëɽu iŋi ŋaŋǝra kaiñ ŋamiñaṯo ŋen rǝmwa rëɽu pǝnde.
58008007	gǝbanṯa đǝrreiđia eŋen đananoŋ đero mǝnnano ṯa gerṯa đeṯam đǝrreiđia eŋen đwomǝn đeṯo.
58008008	ŋen ŋanṯa elǝŋ rǝmwa rero raŋǝra nano eŋen ŋǝleđa ǝllëɽǝŋu, rënǝŋu raṯa ṯa, seiđr, liga liđ alela ildi igiđi yǝwiđi đǝrreiđia eŋen đǝmaijǝn leđala lisrayil na leđala lǝyawuḏa.
58008009	đǝrreiđia eŋen iđi đaber điđ ađarneṯe đǝrreiđia eŋen ñagiđu eṯenandala lǝpǝnde ŋen igëndǝlo eraŋ ṯa elǝmiñe alo imasr. ŋen ŋanṯa lënǝŋulu lero laɽaŋa eđǝrreiđia eŋen ñagiđu igaŋgiṯǝlo. elǝŋ rǝmwa rënǝŋu ralwaɽo ŋen iŋi.
58008010	na cum raṯa ṯa, fǝđǝrreiđia iđi eŋen ñagiđi ñiđi leđala lisrayil nḏurṯu alo, igiđi yëɽi al ganun ilëɽǝñi eŋaṯǝɽa eŋen na igiđi elǝwërđi enare enen, na igiđi eɽeṯe rǝmwa eren na lënǝŋulu liđ alɽeṯe leđa ǝllëɽǝñi.
58008011	na eđa gero gǝnǝŋ giđ aŋërrǝŋaici leđa larto na lorǝba ŋen ṯa, alǝŋeṯr elǝŋ rǝmwa, ŋen ŋanṯa leđa pređ liđ alaiñalǝŋeṯe ildi lǝrra na loɽra.
58008012	ŋen ŋanṯa igiđi elǝgiaṯe ŋǝbaiya nano eŋen eŋen ŋǝɽiano na igaber igiđ yelëldǝŋǝđeini eŋen eŋen ŋeicia tǝŋ kwai kwai.
58008013	ndǝ rǝmwa rwaɽwata eŋen ŋǝđǝrreiđia eŋen đǝmaijǝn, rënǝŋu rëbǝđia đǝrreiđia eŋen đananoŋ đaɽo đǝpiano, na wagǝnǝŋ igi gǝpiano giđ aŋǝewarǝṯe na giđ aŋǝmǝndëđǝni.
58009001	đeṯam đǝrreiđia eŋen đananoŋ đerṯo al ganun isi yërrǝŋaicia leđa ŋen ṯa labuŋṯia rǝmwa ṯau na đerṯo alo yatǝɽe yalo isi leđa labuŋṯiau rǝmwa.
58009002	ŋen ŋanṯa kema yiđǝnu. na kema isi yǝndëuwǝrano yerṯo wagano gǝbendeieia isia na ṯarǝbesa ano na aieǝba ano igi gëɽǝnu rǝmwa nëiñua. alo isi ibernia alo yëđǝñinu yetǝɽe.
58009003	na kema yomǝn orǝba nano erena nëiñua ibernia alo yëđǝñinu yetǝɽe yamiñaṯo lorǝba pređ.
58009004	alo isi yerṯo ađuna yǝŋela iŋi ŋuɽǝni ŋen ŋanṯa đubwa đabǝṯwa elo, isi yiđǝnu aḏ ḏaǝbya, na yerṯo sanḏug ano iđǝrreiđia eŋen isi yǝtërnu pređ aḏ ḏaǝbya. sanḏug isi yerṯo lǝmbolua ano lǝḏaǝb ildi lerṯo al manna ano, na yerṯo lǝfra ano larun ildi luɽijǝnu nǝñwaṯen, na yerṯo ŋwandra ano iŋi ŋerṯo đǝrreiđiano eŋen đananoŋ iđi đǝwërđǝnu.
58009005	na sanḏug yerṯo laŋge eđǝpe eɽijan larno mǝlaiyǝka ildi laɽo ŋamǝla ṯa rǝmwa rafo alo isi ŋaɽrwaŋa. na lënǝŋulu lëɽu usila alo nano isi ibernia alo iđǝbëɽǝđia eŋen. orn ñagaber ñagaɽǝwađaṯa ñagwaɽwata ŋen ŋwaiña elaŋge ildi.
58009006	ŋen alo isi yatǝɽeinu ṯia kana pređ yǝbërnǝṯia ekema yǝndëuwǝrano ṯa aiyiđi ŋǝmëɽria eŋen.
58009007	orn eđa gero gǝbenṯia alo isi egwaŋano illi elǝŋ gǝkana na gënǝŋu gǝbërǝnṯia lomanto iṯǝli na gerṯa mǝɽǝmǝɽeñ orn ŋǝfǝniŋa iŋi ganaiđia ŋen ŋanṯaŋu na ŋen ŋanṯa ŋen ŋafo mǝnna ŋǝleđa pređ.
58009008	ŋenŋa iŋi usila gatǝɽe gǝbërrǝŋaiđia ŋen ṯa đađ iđi đabenṯia alo isi yëđǝñinu yetǝɽe yamiñaṯo lorǝba pređ đamǝlu đagagiđǝni ŋen kema yǝndëuwǝrano yerṯo ŋeniano mǝldin.
58009009	kema yaɽo sura iliga ildi. đǝnaiđia na đǝɽǝđonia lananeiđǝnu orn laŋge ildi laber laɽǝwađaṯa lëbǝđia nara nwaɽwata đeṯam nǝɽiñǝđeinu nǝleđa ildi lǝbuŋṯia rǝmwa,
58009010	ŋen ŋanṯa laŋge ildi lafo ikǝrǝŋ eŋen ŋǝlaŋge leđa ldǝsa na ldǝṯia na eŋen ŋǝđwasǝnia. ŋen iŋi ŋaŋǝno iŋi ŋafo ikǝrǝŋ liga lamǝlu leṯo ildi rǝmwa rëbǝđiau laŋge pređ ludǝrwaṯo.
58009011	orn al masiya geṯo gaɽ elǝŋ gǝkana gǝlaŋge laŋǝra ildi leṯo điñǝđi. gënǝŋu gënṯu nǝŋǝmiñe ekema isi yaŋǝra na yaɽiñađeinu kaiñ yamiñaṯo orǝba, isi yero yiđǝnu raŋra rǝleđa, nṯia gerṯa yalo isi,
58009012	nǝŋënṯi alo yëđǝñinu yetǝɽe yamiñaṯo lorǝba pređ lomanto đǝge. gënǝŋu gero gǝbenṯia ŋǝfǝniŋa ŋoɽo walla ŋǝñǝnḏǝri orn gënṯu ŋǝfǝniŋa ŋǝlëɽǝŋu nṯia giđn đapǝɽa đǝbǝɽǝbǝte ŋen ŋanṯa nëndr.
58009013	ndǝ ŋǝfǝni ŋoɽo na ŋǝñǝnḏǝri na đamǝndeinia ubwanaga gǝṯia laɽǝwađaṯa laṯoɽaṯa leđa ildi lǝtaŋa eŋen ŋǝđatǝɽe đaŋǝno,
58009014	ŋen ŋaɽo đeṯam kaiñ ŋamiñaṯo ŋen iŋi ṯa ŋǝfǝni ŋal masiya, igi gënǝŋu ganaiđo etam gǝlëɽǝŋu irǝmwa gaɽo đǝɽǝđǝnia igusila gǝlëɽǝŋu igi gǝbǝɽǝbǝte, ŋiđ aŋǝndwasr enare eŋǝmëɽria iŋi ŋǝmama ŋǝɽaiñ ṯa aliṯr rǝmwa ŋǝmëɽria irri ramǝṯia.
58009015	ŋen ŋafǝṯia al masiya gaɽo al kufr eđǝrreiđia eŋen đǝmaijǝn ṯa leđa ildi lurǝndǝđǝnu alneini đǝrraṯa eŋen iŋi ŋafo bǝɽǝbǝte iđi rǝmwa rëɽǝṯǝlo, ŋen ŋanṯa gënǝŋu gaiyo ṯa aŋǝndëbǝrr eŋen ŋeicia ŋiđǝnu eŋen ŋǝđǝrreiđia eŋen đananoŋ.
58009016	ŋen ŋanṯa ndǝ eđa gaṯađa laŋge ǝllëɽǝŋu ŋen đeṯam ṯa ŋen aŋërrǝŋeiđǝni ṯa eđa igi gaiyo.
58009017	ŋen ŋǝđǝṯađa ŋerṯo ŋeniano ndǝ eđa gaiyo đǝge, ŋen ŋanṯa ŋero ŋeniano ndǝ eđa gaṯađa laŋge gamǝṯo mǝldin.
58009018	nṯia đǝrreiđia eŋen đananoŋ đero đǝbǝđǝni ŋǝfǝni ŋero.
58009019	ndǝ musa gwalwaɽǝṯu leđa ŋen pređ ŋal ganun gënǝŋu gamo ŋǝfǝni ŋǝñǝnḏǝri na ŋoɽo ŋawaŋa na walaga gore na uɽiga gǝnǝŋ garno yëpi na gënǝŋu galiafǝrjǝđia ađam nano gǝđǝrreiđia eŋen na leđa nano pređ,
58009020	nǝŋaṯa ṯa, fǝŋǝfǝni ŋǝđǝrreiđia eŋen iđi rǝmwa ralwaɽǝṯǝnde.
58009021	nṯia eum gënǝŋu gafǝrjǝđu ŋǝfǝni kema nano iđǝbuŋṯia na laŋge nano pređ ildi lǝŋen ŋǝđǝbuŋṯia rǝmwa.
58009022	đeṯam eŋen ŋal ganun laŋge lwaiña kaiñ illi lnenǝŋ liđǝnu ltǝɽe ŋǝfǝniŋa, na ndǝ ŋǝfǝni ŋero ŋirǝwa ŋen ŋeieia ŋaber ŋaɽǝwađaṯa ŋaŋgeini.
58009023	ŋen ŋafǝṯia ŋen đeṯam ṯa sura elaŋge lelo aiyiđǝni yetǝɽe ŋenŋa iŋi. orn laŋge lelo lënǝŋulu liđǝnu ltǝɽe đǝɽǝđǝniađa iđi đaŋǝra đamiñaṯa lorǝba.
58009024	ŋen ŋanṯa al masiya gero gǝbenṯia alo yëđǝñinu yetǝɽe isi yiđǝnu raŋra rǝleđa, isi yaɽo sura yalo eđeṯam, orn gënǝŋu gënṯu elo, alo irǝmwa đurri, ṯa aŋeṯa rǝmwa nëiñua ŋen ŋanṯa nëndr.
58009025	gënǝŋu gero gǝbenṯia elo ṯa aŋǝnaneiđǝni ñoman ñwaiña ŋen ŋarno elǝŋ gǝkana gǝbërǝnṯia alo yëđǝñinu yetǝɽe yamiñaṯa lorǝba pređ nṯǝli pređ ŋǝfǝniŋa gerṯa ŋǝlëɽǝŋu,
58009026	ŋen ŋanṯa gǝbanṯa ŋen ŋaɽo ṯia ṯa ŋen đeṯam gananeinu ŋen ŋubwa ŋeicia jaica jaica ŋen iliga alo yiđǝnu na bǝɽǝbǝte. orn fǝŋen ŋǝđeṯam ṯa gënǝŋu geṯo lomanto nḏurṯu alo ṯa aŋgeici ŋen ŋeicia đǝɽǝđǝniađa iđi đaɽo aŋǝno ilëɽǝŋu.
58009027	đeṯam garno ŋen ŋëɽǝnu ṯa leđa pređ liđ alaiye lomanto orn liđ alirnḏeini
58009028	nṯia eum al masiya ganeiđǝnu gaɽo đǝɽǝđǝnia lomanto đǝge ṯa aŋgeici ŋcn ŋeicia ŋǝleđa lwaiña, orn giđ aŋela ṯǝŋ, gerṯa eŋen ŋǝnǝŋ ŋǝŋen ŋeicia orn ṯa aŋëbǝri leđa đǝge ildi lamaṯurṯia kaiñ.
58010001	ŋen ŋanṯa al ganun yerṯo usila gǝŋen ŋaŋǝra ikǝrǝŋ iŋi ŋiđ aŋela na gerṯa sura đurri, yënǝŋu yaber yaɽǝwađaṯa yëbǝđia leđa ṯa alǝɽiñǝđeini kwai kwai, ildi leṯo ṯa alǝbuŋṯi rǝmwa, đǝɽǝđǝniađa iđi đananeiđǝni nṯǝli nṯǝlia.
58010002	gǝbanṯa đǝɽǝđǝnia điđu leđa ṯa alǝɽiñǝđeini ṯa đǝneiđǝnia đǝđǝɽǝđǝnia đamǝndëđǝnu, ŋen ŋanṯa gǝbanṯa leđa ildi lananaiđo đǝɽǝđǝnia liđǝnu lǝɽiñǝđeinu ṯa laber liđ alaliŋeṯe ŋen ŋeicia mǝldin.
58010003	orn eŋen ŋǝđǝɽǝđǝnia iđi leđa lǝlëldǝŋǝđeinia eŋen ŋeicia nṯǝli nṯǝlia.
58010004	ŋen ŋanṯa ŋǝfǝni ŋǝñǝnḏǝri na ŋoɽo ŋaber ŋaɽǝwađaṯa ŋaŋgeici ŋen ŋeicia.
58010005	ŋen ŋafǝṯia ndǝ al masiya geṯo alo gënǝŋu gaṯa ṯa, agafo agero agwonaṯa đǝɽǝđǝnia na đǝneiđǝnia, orn agaṯoɽaṯa aŋǝno ŋen ŋanṯa ñi.
58010006	đǝnaneiđǝnia đǝđwala đuɽǝnu na đǝɽǝđǝnia ŋen ŋanṯa ŋen ŋeieia laŋge ildi lero laŋiđia agaŋǝra nano.
58010007	orn igaṯa ṯa, seiđu, igeṯo ṯa yiđi ŋen agwonaṯa ya rǝmwa, ŋen ŋarno ŋen ŋǝwërđǝnu egađam gǝlaɽǝŋa ŋen ŋanṯa ñi.
58010008	gënǝŋu gaṯa ananoŋ ṯa, agafo agero agwonaṯa đǝɽǝđǝnia na đǝneiđǝnia na đǝneiđǝnia đǝđwala đuɽǝnu na đǝɽǝđǝnia ŋen ŋanṯa ŋen ŋeicia na laŋge ildi lero laŋiđia agaŋǝra nano. laŋge ildi lananeiđǝnu eŋen ŋal ganun.
58010009	orn gaṯa nḏurṯu ṯa, seiđu, igeṯo ṯa yiđi ŋen agwonaṯa. nṯia gënǝŋu gaŋgeicu ŋen ŋananoŋ ṯa ŋen ŋǝnḏurṯu aŋǝrraṯe eŋen iŋi.
58010010	na ŋenŋa iŋi rǝmwa rafo ronaṯa nëndr lǝgiđǝnr lǝgatǝɽr đǝneiđǝniađa đaŋǝno iyesu masiya đǝlomanto đǝge.
58010011	na kana pređ yaṯurwa eŋǝmëɽria eŋen ñoman pređ. yananaiđia đǝɽǝđǝnia iđi đaber đamǝlëđǝni iđi đaber đaɽǝwađaṯa đǝŋgeicia ŋen ŋeicia kwai kwai.
58010012	orn ndǝ al masiya ganaiđo đǝɽǝđǝnia đunto ŋen ŋanṯa ŋen ŋeicia ŋen ŋanṯa bǝɽǝbǝte gënǝŋu gaɽaŋo alo nḏaŋ đǝŋaieǝba đǝrǝmwa
58010013	ṯa aŋǝđuri ŋen leđa ildi lamagea alɽeṯe waŋge gǝrǝmanǝŋ rǝlëɽǝŋu.
58010014	ŋen ŋanṯa đǝneiđǝniađa đunto gënǝŋu giđu leđa ildi lǝbǝđǝni ltǝɽe ṯa lǝɽiñǝđeinu bǝɽǝbǝte.
58010015	na cum usila gatǝɽe gamǝđaṯǝndr eŋen iŋi, ŋen ŋanṯa gwalwaɽo ananoŋ ṯa,
58010016	elǝŋ rǝmwa raṯa ṯa, fǝđǝrreiđia eŋen iđi ñagiđi ñiđǝlda nḏurṯu alo. igiđi yëɽi al ganun ilëɽǝñi enare enen na igiđi elǝwërđi eŋaṯǝɽa eŋen.
58010017	orn ralwaɽo nḏurṯu ṯa, igaber igiđi yǝlëldǝŋǝđeini eŋen eŋen ŋeicia na eŋen eŋen ŋafo mǝnna tǝŋ kwai kwai.
58010018	ŋen ŋanṯa ndǝ ŋen ŋeicia na ŋen ŋafo mǝnna ŋǝŋgeinu đǝge, đǝɽǝđǝnia ŋen ŋanṯa ŋen ŋeicia đero đafo mǝldin.
58010019	lorldaiñ, nëndr lǝgaɽǝwađaṯar lǝgǝbenṯiar alo isi eđeṯam isi yëđǝñinu yetǝɽe yamiñaṯo lorǝba pređ đëɽǝniađa đǝñano eŋen ŋǝŋǝfǝni ŋǝyesu,
58010020	eđađ iđi đǝmaijǝn na đerṯo ŋeniano iđi gënǝŋu giṯǝndr egeren, fegaŋǝno ilëɽǝŋu,
58010021	na lǝgerṯr elǝŋ gǝkana igi goɽra gaŋǝra na gerṯo ŋǝlǝŋe egeɽa gǝrǝmwa.
58010022	ŋen ŋafǝṯia aljomaṯr rǝmwa nano narna nuđǝrwaṯo eŋen na đonaṯađa đǝɽiñǝđeinu na narna niđǝnu natǝɽe iđǝskinia đǝŋen ŋeieia, na aŋǝnoiya ywasǝnu ŋawaŋa ŋatǝɽe.
58010023	alëndr kaiñ đǝɽwata eŋen iŋi lǝgauṯurṯiar, đǝtësǝnia đero, ŋen ŋanṯa rënǝŋu irri rëɽu ŋen riđ ariđi đeṯam.
58010024	aɽrǝmoṯr ŋen ṯa altuđinr ṯa alubwiđr na aliđr ŋǝmëɽria ŋaŋǝra.
58010025	alerṯr lǝgaŋgiṯiar ŋen ŋǝđararraiđia, garno leđa lǝmaṯan lëbǝđia ṯia, na alonḏeicǝnr nṯia kaiñ ŋen ŋanṯa ñagǝseicia loman lakǝl lwëtu leṯǝnde nano.
58010026	ndǝ nëndr lǝgaŋǝnṯr đaliŋeṯa đǝŋen ŋǝđeṯam eŋaṯǝɽa orn lǝganeđr ŋen iŋi na lǝgëbǝđiar ŋen ŋeicia đǝɽǝđǝnia đero đǝṯënu đaɽǝwađaṯa đǝneiđǝni ŋen ŋanṯa ŋen iŋëndr ŋeicia,
58010027	orn lǝgerṯr đakǝme iđi điđ ađela na đeiciano iđi điđ ađase leđa ildi lagea rǝmwa ŋen ŋarno isia na laŋge ildi latuđi ŋǝđaiña kaiñ.
58010028	eđa igi gagero al ganun imusa gënǝŋu gaɽiñǝnu ŋǝbaiya ŋero ndǝ leđa liɽijan walla liɽijin lamama đamǝđaṯa lamagea.
58010029	ñagaṯa đakǝme đinia kaiñ đaɽo ṯau iđi đaŋǝra egeđa igi garldǝđaṯa iđia gǝrǝmwa alo na igi gađama ŋǝfǝni ŋǝđǝrreiđia eŋen nǝŋaṯa ŋǝfǝni iŋi ŋǝtaŋa iŋi gënǝŋu giđǝniya gatǝɽe, na igi gađamǝeo usila gatǝɽe eŋen igi gananaiđia đǝbuŋṯia đǝrǝmwa?
58010030	ŋen ŋanṯa lǝgaliŋeṯr rǝmwa irri raṯa, đǝrria ŋen đaɽo đǝlëɽǝñi, igiđi ekuɽǝbiṯi leđa leicia đapǝɽa, na irri raṯa tǝŋ, elǝŋ rǝrnwa riđ arakǝme leđa ǝllëɽǝŋu.
58010031	fǝŋen iŋi ŋëbǝđia leđa liđǝñalo kaiñ ṯa rǝmwa arǝlëndi irri ramǝṯia.
58010032	orn lëldǝŋǝđeinr eñoman ñananoŋ ndǝ ñagëndu ŋen ŋǝrǝmwa na ñagaɽiñaṯo ŋen ŋubwa ŋeicia ŋinia iŋi ñagananeinu,
58010033	liga ñagađamǝcǝnu ŋen na ñagananeinu ŋen ŋubwa ŋeicia leđa nëiñua na liga ñagafo ñagaɽaŋa leđala ildi lananeinu ŋen iŋi ŋeieia.
58010034	ŋen ŋanṯa ñaŋ ñagagiaṯa leđa ŋabaiya nano ildi lëndǝnu isijǝn na ñagaŋǝnṯu ŋen đaŋǝrađa nano ndǝ leđa lamamo laŋge pređ eldalo, ŋen ŋanṯa ñagaliŋeṯo ṯa ñagerṯo laŋge laŋǝra kaiñ lamiñaṯo laŋge ildi lǝmamǝnu, ildi eldalo na liđ alfeṯe bǝɽǝbǝte.
58010035	ŋen ŋafǝṯia ñerṯe ñagauwǝṯa đëɽǝnia đǝñano eđalo iđi điđ ađǝmame đapǝɽa đaŋǝra đoɽra.
58010036	ŋen ŋanṯa ŋen đeṯam ṯa ñagaɽiñaṯa ŋen, ṯa ñiđi ŋen iŋi rǝmwa ronaṯa na ṯa ñaneini ŋen rënǝŋu rëɽǝṯu leđa ǝllëɽǝŋu.
58010037	na iliga ltefr, al masiya igi giđ aŋela, đeṯam giđ aŋela na gaber giđ aŋǝđuri.
58010038	orn eđa igi gǝlëɽǝñi igi guđǝrwaṯo eŋen giđ aŋarnǝṯe đonaṯađa na ndǝ gënǝŋu goɽǝbaṯa nḏurṯu ara gǝlëɽǝñi gaber gaŋǝra nano iŋu.
58010039	orn nëndr lǝgerṯr lǝgǝleđar ildi lokoɽǝbaṯa nḏurṯu ildi lamǝndëđǝni orn lǝgǝleđar ildi lerṯo đonaṯa nṯia nusila enen nëbǝrni.
58011001	đonaṯa đaɽo đaliŋeṯa ṯa laŋge ildi lǝgauṯurṯiar đeṯam liđ alfeṯe, na đëndia ŋen ŋǝlaŋge ildi lǝgaberr lǝgaɽǝwađaṯar lǝgǝldǝseiciar.
58011002	ŋen ŋanṯa rǝmwa raŋǝnṯu leđa lǝpǝnde ŋen ŋanṯa đonaṯa eđen.
58011003	đonaṯađa lǝgaliŋeṯa ṯa alo yiđǝnu ŋenŋa ŋǝrǝmwa, nṯia laŋge ildi lǝgǝldǝseiciar lafo liđǝnu elaŋge ildi lǝgaberr lǝgaɽǝwađaṯar lǝgǝldǝseiciar.
58011004	ŋen ŋanṯa abil gerṯo đonaṯa, gënǝŋu ganaico rǝmwa đǝɽǝđǝnia đaŋǝra đamiñaṯo đǝɽǝđǝnia đǝkaiyin, na eŋen iŋi abil gaŋǝnǝnṯu guđǝrwaṯo eŋen rǝmwa nëiñua ŋen ŋanṯa rǝmwa raŋǝnṯǝma ŋen ŋanṯa đǝɽǝđǝnia gënǝŋu ganaiđo. gënǝŋu gaiyo orn gwaɽwata mǝldin đonaṯađa đǝlëɽǝŋu.
58011005	ŋen ŋanṯa aknuk gerṯo đonaṯa, gënǝŋu gǝbeinu elo ṯa aŋerṯe gǝbenṯia eŋǝɽaiñ na gënǝŋu gero gǝfiđǝni ŋen ŋanṯa rǝmwa rafo ramama. liga gënǝŋu gamǝlu gǝmǝni ŋen ŋǝlǝŋinu ṯa gënǝŋu giđu rǝmwa raŋǝra nano.
58011006	eđa gero garǝwađaṯia gëbǝđia rǝmwa raŋǝra nano ndǝ gero đonaṯa. ŋen ŋanṯa ndǝ eđa gaburgwađaṯa rǝmwa nano ŋen đeṯam gënǝŋu gǝbenda ŋen ṯa rënǝŋu rëni na ṯa rënǝŋu rapǝɽa leđa ildi labapwaiña.
58011007	rǝmwa rabǝɽia nua nano elaŋge ildi lamǝlu leṯo na nua gano ŋen ŋanṯa gerṯo đonaṯa, nǝŋiđi eɽa gǝlala nǝŋau nṯia gëbǝru liđia na wasenanda. gënǝŋu gakǝmo alo ŋenŋa iŋi na gaɽo eđa igi gǝrraṯa eŋen ŋuđǝrwaṯo iŋi ŋafo đonaṯađa.
58011008	ŋen ŋanṯa ibrayim gerṯo đonaṯa, gënǝŋu gano ŋen ndǝ gundǝđǝnu ṯa aŋǝmiñe alo ilëɽǝŋu na aŋënṯi alo yarto isi giđ aŋǝneini. gënǝŋu gaijǝba ṯa gabǝṯa ŋga orn gamiño.
58011009	ŋen ŋanṯa gerṯo đonaṯa, gënǝŋu gaɽaŋo alo isi yëɽǝnṯǝma ŋen ŋarno ilia, na gënǝŋu lafo ikema isagga na yagubga lënǝŋulu ildi ŋen ŋëɽǝnṯǝlo cum.
58011010	ŋen ŋanṯa gënǝŋu gaṯurṯu irnuŋ igi gerṯo ađuna isi yaɽaŋa bǝɽǝbǝte igi rǝmwa rwađa na rëbǝđia.
58011011	ŋen ŋanṯa sara gerṯo đonaṯa, ganeinu đonḏǝṯa nǝŋwonḏaiee nǝŋǝlǝŋe iđia ŋen gënǝcu đǝbǝɽi ŋen ŋanṯa gënǝŋu gëndu ŋen ṯa ndǝ rǝmwa rëɽu ŋen, ŋen ŋǝlëɽǝŋu ŋiđ aŋfeṯe đeṯam.
58011012	nṯia egeđa gǝnǝŋ, na gënǝŋu garno eđa gaiyo, leđa lǝlǝŋǝnu lwaiña kaiñ larno ropa elo na larno ebia eđǝbarlda.
58011013	leđa ildi pređ laiyo laŋǝra nano ŋen ŋanṯa lerṯo đonaṯa. lënǝŋulu lero laneini ŋen iŋi ŋëɽǝnu orn laseicu nëiñua nwaldaŋ ldaŋǝnṯi, nṯia lënǝŋulu laṯa laɽ ilia na leđa liŋami alo.
58011014	leđa ildi laɽwata ṯia lǝbërrǝŋaiđia ŋen ṯa labapwaiña alo ṯa aliđi esen.
58011015	gǝbanṯa lënǝŋulu lwonaṯa loɽǝbaṯa alo isi lamiñau ṯa liga lëni ṯa aloɽǝbǝđiau.
58011016	orn đeṯam lënǝŋulu labapwaiña alo yaŋǝra kaiñ yamiñaṯo alo isi, na alo isi labapwaiña yafo elo. ŋen ŋafǝṯia rǝmwa raber rirǝwano ṯa arënǝjǝni rǝmwa eren na rënǝŋu raṯoɽaṯo irnuŋ ŋen ŋanṯa ŋulu.
58011017	ŋen ŋanṯa ibrayim gerṯo đonaṯa, gënǝŋu ganaiđo isag gaɽo đǝɽǝđǝnia ŋen ginḏeinu. gënǝŋu igi ŋen ŋëɽǝnṯǝma gameđǝño ṯa aŋǝnaiđe iđia gǝlëɽǝŋu gunto gaɽo đǝɽǝđǝnia,
58011018	gënǝŋu igi ŋen ŋǝwërđǝnu ŋen ŋanṯa ŋu ṯa, ñere ñǝlaɽǝŋa ñiđ aiñënǝjǝni ñere ñisag.
58011019	ibrayim gëndu ŋen ṯa rǝmwa raɽǝwađaṯa ratuđi leđa eŋǝɽaiñ. nṯia gënǝŋu guɽǝbinṯu isag ŋen ŋarno eđa gatuđinu eŋǝɽaiñ.
58011020	ŋen ŋanṯa isag gerṯo đonaṯa, gënǝŋu gabuŋṯu yagub na isu ŋen ŋanṯa liga lamǝlu leṯo.
58011021	ŋen ŋanṯa yagub gerṯo đonaṯa, ŋen gwonaṯa gabaiya gënǝŋu gabuŋṯu liđia liɽijan lǝyusǝf na gabuŋṯu rǝmwa ŋen guđǝrinṯu lǝfrala alo.
58011022	ŋen ŋanṯa yusǝf gerṯo đonaṯa, ŋen gaɽiñađaṯo ŋuṯwëɽi đǝge gwaɽwata eŋen ŋǝleđa lisrayil lamiña alo imasr na gwalwaɽǝṯo leđa eŋen ŋaŋǝno ilëɽǝŋu liđ alɽaicau.
58011023	ŋen ŋanṯa lǝŋgen na eṯen musa lerṯo đonaṯa, lënǝŋulu lalǝbicǝma nubwa niɽijin ŋen ŋanṯa laliŋeṯo ṯa iđia gaŋǝra kaiñ na lero liđǝña al ganun yelǝŋ.
58011024	ŋen ŋanṯa musa gerṯo đonaṯa, ŋen goɽra đǝge, gënǝŋu ganeđo ṯa gënǝjǝnu iđia gǝŋere ŋǝfero,
58011025	ŋen ŋanṯa gaṯa ŋen lananeini ŋen ŋubwa ŋeicia leđala ɽrǝmwa ŋaŋǝra ŋamiñaṯo ŋen ṯa gananeini đaŋǝra nano eŋen ŋeicia iđi đamǝndëđǝni taltal.
58011026	gënǝŋu gëndu ŋen ṯa ŋen ŋubwa ŋeicia ŋananeiđǝnu ŋen ŋanṯa al masiya ŋaŋǝra kaiñ ŋamiñaṯo laŋge pređ laŋǝra lalo imasr, ŋen ŋanṯa gënǝŋu galiŋeṯo đapǝɽa.
58011027	ŋen ŋanṯa musa gerṯo đonaṯa, gënǝŋu gamiño alo imasr na gero giđǝña đeieiano đelǝŋ ŋen ŋanṯa gaɽiñaṯa ŋen garno gǝseicia rǝmwa jaica jaica irri leđa lero laɽǝwađaṯia laseicia.
58011028	ŋen ŋanṯa gerṯo đonaṯa, gënǝŋu giđu ŋen ŋal fissa na gafǝrǝjǝđia ŋǝfǝniŋa inëuwǝr ṯa mǝlaiyǝka iđi điđ ađela ađeɽiñe ñere ñaɽo ñǝɽwa ađǝlǝŋgiṯi.
58011029	ŋen ŋanṯa leđa lerṯo đonaṯa lënǝŋulu luɽǝđu igal bar ibernia yore garno nḏuđa đonḏǝṯo, orn ndǝ leđa lalo imasr linḏeieu ṯa lëbǝđia ṯia lënǝŋulu laiyo eŋau.
58011030	đonaṯađa uṯa igi gađaiđia alo yariya giɽu ndǝ leđa lisrayil labakađeiđia ñoman đenǝŋ nǝñamiñe ñeɽijan.
58011031	ŋen ŋanṯa rayab igi gaɽ alaiñ gerṯo đonaṯa, gënǝŋu gero gabaiya leđala ildi laɽ ndǝl, ŋen ŋanṯa gënǝŋu gaŋǝnṯu leđa lǝđweinu ŋamǝɽa.
58011032	na igǝbaṯa ṯau ṯǝŋ ? ŋen ŋanṯa liga lero igwaɽwata eŋen ŋǝjiḏawun na ŋǝbarag na ŋǝsamsun na ŋǝyafṯa na ŋǝḏawuḏ na ŋǝsamwil na ŋal anbiya.
58011033	ŋen ŋanṯa leđa ildi lerṯo đonaṯa lënǝŋulu lađamo ŋǝlǝŋe ɽetǝɽeteo na liđu ŋen ŋuđǝrwaṯo na laneinu ŋen rǝmwa rëɽǝṯǝlo. lënǝŋulu landijǝđu ëiñua yǝyëbia,
58011034	na landijǝđu ŋabǝɽa ŋisia, ldǝmiñe ṯa alǝɽiñǝm yoperreya. iđëbia lënǝŋulu lafiđu đonḏǝṯa kaiñ, na ldiđǝni loɽra lonḏǝṯo eđǝbwaiñǝđia na ldiđi leđa ldǝlëđiñǝṯia ildi lagielo.
58011035	liji ɽrlda laneinu leđa elden ildi laiyo latuđinu eŋǝɽaiñ. leđa lǝmaṯan laneinu ŋen ŋubwa egaŋǝno, ŋen ŋanṯa laneđa lëbǝria ŋen, ṯa alneini đatođa đaŋǝra đamiñaṯa lorǝba.
58011036	leđa lǝmaṯan lađamǝnu eŋen na lǝmaṯan lëpǝnu na lǝmaṯan lǝkëndǝnu uriđaga na lǝmaṯan lǝkëɽǝnu isijǝn.
58011037	lënǝŋulu lamǝndeinu ŋwandraŋa lǝmaṯan, na lǝmaṯan lagǝlǝđǝniano, na lǝmaṯan labirnḏeinu kaiñ, na lǝmaṯan laɽiñǝnu yoperreya. lënǝŋulu lakaldaieo lëɽǝnu erna nano iyaŋala na yoɽo. lënǝŋulu lero laŋge ano, na laginu na labuđinu.
58011038	alo yero yarijađaṯa ŋen ŋanṯa leđa ildi. lënǝŋulu lakaldaico eđǝñwa na naiyǝn ldǝfeṯe enǝbwa na ejǝṯo alo.
58011039	rǝmwa raŋǝnṯu leđa ildi pređ ŋen ŋanṯa đonaṯa eđen, orn lënǝŋulu lero laneini ŋen rǝmwa rëɽu
58011040	ŋen ŋanṯa rǝmwa rëɽǝṯǝndr ŋen ŋaŋǝra ŋamiñaṯo orǝba, ṯa lënǝŋulu alerṯe lǝbǝđǝni lǝɽiñǝđeini alǝsoŋ nëndr lǝgerr.
58012001	nṯia ŋen ŋanṯa lǝgerṯr leđa lwaiña kaiñ ildi laɽo đamǝđaṯa ildi lëđiṯǝndr, almiñr ŋen pređ nano iŋi ŋǝndǝgiriar na ŋen ŋeieia iŋi ŋëndǝndr kaiñ na alobǝđr đaɽiñaṯađa ŋen iđǝbaparjǝđia iđi lǝgënǝjǝndrau.
58012002	aɽrǝmoṯr yesu igi gatuđu đonaṯa iđëndr na gëbǝđia đǝɽiñǝđeini. gënǝŋu gaɽiñaṯa ŋen ŋǝđuɽi nǝŋǝđame đirǝwano ŋen ŋanṯa đaŋǝra nano iđi đëɽǝnṯǝma na gënǝŋu gaɽa-ŋalo nḏaŋ đaŋaicǝba đǝkursi eŋǝlǝŋe ŋǝrǝmwa.
58012003	lëldǝŋǝđeinr eŋen ŋǝlëɽǝŋu igi gaɽiñaṯa ŋen ŋubwa ŋeieia iŋi leđa leicia lanaicǝma, ṯa ñerṯe ñagaiewara walla ñagofǝđiano.
58012004	eđǝgea ŋen ŋeieia eđalo đeṯam ñagađwađa orn ñagamǝlu ñagirǝwa ŋǝfǝni eŋalo.
58012005	ñagaijǝbeinu eŋen iŋi ŋǝndnǝci ñere, iŋi ŋaṯa, ya ŋere ŋǝlëɽǝñi, ŋerṯe agađama đaṯoɽaṯa đelǝŋ rǝmwa, na ŋerṯe agofǝđiano ndǝ rënǝŋu raŋagǝriñaṯa.
58012006	ŋen ŋanṯa elǝŋ rǝmwa raṯoɽaṯa leđa pređ ildi rubwaliya na raṯoɽaṯa leđa pređ ildi riđǝlo laɽo liđia ǝllëɽǝŋu.
58012007	fǝŋen ŋanṯa đaṯoɽaṯa iđi ñagaɽiñaṯa ŋen. rǝmwa rǝndǝnanaicia ŋen garno liđia. ŋen ŋanṯa fiđia guŋga igi eṯen gaber gamaṯoɽaṯa?
58012008	ndǝ ñagaber ñagaṯǝɽeinu garno liđia pređ lǝđeṯam ñagaɽo liđia larto na gerṯa liđia lǝđeṯam.
58012009	na cum lǝgafr lǝgerṯr papanda lalo ildi laṯoɽaṯǝndr na lǝgubwarldiya. nṯia gerṯa ŋen đeṯam ṯa aldǝnaṯr eṯen gǝnusila inëndr orn alamǝṯr?
58012010	papanda laṯoɽaṯǝndr iliga lobǝlano eŋen eŋen bǝɽan, orn rǝmwa rǝndaṯoɽaṯar eŋen iŋëndr ṯa arǝndamǝđaṯr ṯa aldǝtǝɽeṯǝrlda.
58012011	iliga đaneiđǝnau đaṯoɽaṯa pređ đaber đǝndiđiar lǝgaŋǝrar nano. đǝndiđiar lǝgwanar. orn iliga lǝnḏurṯu đǝlǝŋa ŋen ŋuđǝrwaṯo eleđa ildi lërrǝŋeiniya.
58012012	ŋen ŋafǝṯia tuđir raŋ eralo irri rildiano na onḏeicar ndria enalo ini nobano,
58012013	na idr rad ruđǝrwaṯo ŋen ŋanṯa rǝmanǝña eralo ṯa đǝmanǝña iđi đaɽ ebǝco ađerṯe đamiña orn ṯa ađeiđini.
58012014	iđr ŋen kaiñ ṯa ñamǝṯe iđëuṯaralo leđala pređ, na ṯa ñatǝɽeṯe, ŋen ŋanṯa leđa lero ltǝɽe laber liđ alseici elǝŋ rǝmwa.
58012015	rǝmojǝđr eŋen ṯa eđa gǝnǝŋ aŋerṯe gǝfia eñaŋ gero gǝneini đǝbuŋṯia đǝrǝmwa. rǝmojǝđr eŋen ṯa ŋen ŋeicia ŋarno laŋge ildi lobǝđo laɽo ŋǝsia aŋerṯe ŋatođa na ŋëbǝđia đǝgerđe na ŋëbǝđia lǝmaṯan eñaŋ ñagataŋau.
58012016	rǝmojǝđr eŋen ṯa eđa gǝnǝŋ eñaŋ aŋerṯe gëbǝđia mǝnna eŋen ŋǝđaɽaŋa lijila ɽrǝto walla ganeđa rǝmwa ŋen ŋarno isu igi giliđu ŋen ŋǝđǝrraṯa eŋen đǝlëɽǝŋu ŋen ŋanṯa ŋǝsa ŋǝlomanto.
58012017	ŋen ŋanṯa ñagaliŋeṯo ṯa iliga lǝnḏurṯu ndǝ gwonaṯa gǝrraṯa iđǝbuŋṯia gënǝŋu ganiđǝnu ŋen ŋanṯa gero gafiđia liga ṯa gaŋgeiciau ŋen ŋǝlëɽǝŋu ŋeicia, đeṯam ndǝ gabapwaiña liga ṯia ŋwalŋa.
58012018	ñaŋ ñagero ñageṯo aiyǝn nano iberni sina isi ñagaɽǝwađaṯa ñagǝbǝra, na isia nano isi yirrǝṯu, na ŋǝrǝmia nano na đabera nano iđi đatođo,
58012019	na ole nano yǝđal na ole nano igi ŋen ŋǝlëɽǝŋu ŋiđu leđa lǝbekeɽǝđia ṯa ŋen ŋero ŋwomǝn tǝŋ aŋwalwaɽǝnṯǝlo,
58012020	ŋen ŋanṯa lënǝŋulu lero laɽǝwađaṯa laɽiñaṯa ŋen iŋi ŋaneiđǝnu ṯa, ndǝ đwala walla wagǝnǝŋ đǝbǝra aiyǝn ŋen đeṯam ṯa ađǝmǝndeini ŋwandraŋa.
58012021	na laŋge ildi lënǝŋulu laseicǝlo liđǝlo liđǝñalo kaiñ ṯia ṯa musa gaṯa, igagǝđiaŋǝno kaiñ ŋǝđaiñaŋa.
58012022	orn ñaŋ ñageṯo aiyǝn nano ibernia siyun, irnuŋ nano gǝrǝmwa irri ramǝṯia, falo yursalim yelo, na mǝlaiyǝka nano ywaiña kaiñ isi yaber yaɽǝwađaṯa ywumađeini.
58012023	ñageṯo eđǝrraiđia đoɽra đǝleđa ildi lǝlǝŋǝnu ananoŋ ildi lǝwërđǝnu elo, na ñageṯǝma nano igi gǝbirnḏeicia ŋen, igi gaɽ rǝrnwa eleđa pređ na elaŋge pređ, na ñageṯo nusila nano nǝleđa luđǝrwaṯo eŋen ildi liđǝnu laɽiñǝđeinu.
58012024	ñageṯo yesu nano igi gaɽ al kufr iđǝrreiđia eŋen đǝmaijǝn igi ŋǝfǝni ŋǝlëɽǝŋu ŋǝfǝrǝjǝđǝnu ŋerṯo ŋen nano ŋaŋǝra ŋamiñaṯo ŋǝfǝni ŋabil.
58012025	rǝmojǝđr eŋen ṯa ñagaber ñaganeđa rǝmwa irri raɽwata. ŋen ŋanṯa ndǝ leđa lero lamiña eđakǝme ŋen laneđo irri rabǝɽelo nano alo đeṯam kaiñ nëndr lǝgaber lǝgiđr almiñr eđakǝme ndǝ lǝganeđar irri rǝndǝbǝɽiar nano elo.
58012026	iliga lakǝl lǝpǝnde ole gǝlëɽǝŋu gatësu alo, orn điñǝđi rënǝŋu rëɽu ŋen ṯa, lomanto tǝŋ igiđi yǝtësi gerṯa alo ikǝrǝŋ orn elo cum.
58012027	ndǝ ralwaɽa, lomanto tǝŋ, rënǝŋu ramama ŋen ṯa laŋge ildi laɽǝwađaṯa lǝtësǝni liđ alǝmǝndëđǝni garno laŋge liđǝnu, ṯa laŋge ildi laber laɽǝwađaṯa lǝtësǝni liđ alṯëni.
58012028	ŋen ŋafǝṯia alǝŋërṯr rǝmwa nanojaieajaiea ŋen ŋanṯa lǝganeinr ŋǝlǝŋe iŋi ŋaber ŋaɽǝwađaṯa ŋatësǝni, nṯia aliṯr rǝmwa ŋǝmëɽria ŋope mǝldin đubwađa na ŋǝđaiñaŋa
58012029	ŋen ŋanṯa rǝmwa irëndr rarno isiya isi yoɽa.
58013001	ŋgiṯr đubwiđia ađǝfeṯe mǝldin.
58013002	ñerṯe ñaŋgiṯi ŋen ṯa ñagǝbencia leđa egeɽa ildi liŋamia, ŋen ŋanṯa ṯia leđa lǝmaṯan lënǝcu mǝlaiyǝka eneɽa laijǝba.
58013003	lëldǝŋǝđeinr elorldalanda ildi lëndǝnu isijǝn ŋen ŋarno ñaŋ ñagëndǝnǝlda isijǝn. lëldǝŋǝđeinr elorldalanda ildi lananeini ŋen ŋubwa ŋeicia ŋen ŋanṯa ñagafo egaŋǝno cum.
58013004	ŋgiṯr leđa pređ alëndi ŋen ŋǝđǝmamǝđia ŋǝđaiñaŋa na ŋgiṯr đandra iđǝmamǝđia ađǝɽeṯe đatǝɽe, đataŋa đero kwai kwai. rǝmwa riđ arakǝme leđa pređ ildi lagera ŋen ŋǝđǝmamǝđia na ildi laɽo nalaiñ, ildi laɽaŋa lijila ɽrǝto.
58013005	ñerṯe ñagubwa al gǝrusya, na beṯr elaŋge ildi ñagerṯǝlo, ŋen ŋanṯa rǝmwa raṯa ṯa, igaber igiđi yiŋgiṯi ṯa igǝndamicia na igaber igiđi endǝneđe.
58013006	ŋen ŋafǝṯia lǝgaɽǝwađaṯar lǝgǝbaṯar đëɽǝniađa đǝñano ṯa, felǝŋ rǝmwa irri riñamǝđaṯa, igaber igiđi yiđǝñalo. fǝwande igi leđa laɽǝwađaṯa lëbǝđia lagiaiñi?
58013007	lëldǝŋǝđeinr enǝlǝŋ ini enalo nǝpǝnde ini nërrǝŋaicǝnde ŋen ŋǝrǝmwa. lëldǝŋǝđeinr eđamǝndëđǝnia đǝđamǝṯia eđen na irnḏeier đonaṯa eđen.
58013008	yesu masiya gaɽo gunto eŋen errega na điñǝđi na bǝɽǝbǝte.
58013009	ñerṯe ñagamiñinia ŋenŋa ŋarto iŋi ŋaɽo ɽetǝɽeteo, ŋen ŋanṯa ŋen ŋaŋǝra ṯa nare enalo anonḏeicǝni đonḏǝṯađa đusila đǝrǝmwa na gerṯa ŋenŋa ŋǝđǝsa, iŋi ŋero ŋamǝđaṯo leđa ildi lëndu.
58013010	nëndr lǝgerṯr ađuna isi leđa ildi lađuɽǝđǝnṯia kema đǝđǝbuŋṯia yal yawuḏ laber laŋginia alasau.
58013011	aŋǝno iđwala iđi elǝŋ gǝkana gǝmama ŋǝfǝni eŋen alo yëđǝñinu yetǝɽe yamiñaṯa lorǝba pređ, ŋaɽo đǝɽǝđǝnia ŋen ŋanṯa ŋen ŋeicia, aŋǝno isi yuɽeini irnuŋ ndëuwǝr.
58013012	nṯia eum yesu ganeinu ŋen ŋubwa ŋeieia irnuŋ ndëuwǝr ṯa aŋatǝɽe leđa ŋǝfǝniŋa ŋǝlëɽǝŋu.
58013013	ŋen ŋafǝṯia almiñaṯǝmar nano irnuŋ ndëuwǝr alǝɽiñaṯr đađama ŋen ŋubwa ŋen ŋanṯaŋu.
58013014	ŋen ŋanṯa lǝgerr irnuŋ ëli igi gǝbǝɽǝbǝte, orn lǝgabapwaiñar irnuŋ igi giđ aŋǝɽeṯe igëndr.
58013015	alnanaiđr đǝɽǝđǝnia igal masiya iđi đaɽo đamia irǝmwa. fole igi gëiñua igi gananaicia irǝŋ gǝrǝmwa ŋaɽrwa.
58013016	ñerṯe ñaŋgiṯi điđia đǝŋen ŋaŋǝra na đǝkarnǝđia đǝlaŋge eldalo, ŋen ŋanṯa đǝɽǝđǝnia ṯia đëbǝđia rǝmwa raŋǝra nano kaiñ.
58013017	naṯr leđa laɽnda ikanisa na naicǝrldo ntam enalo. ŋen ŋanṯa lënǝŋulu larǝmoṯwa nusila enalo garno leđa ildi liđ aluɽǝbiṯi rǝmwa ŋen. ŋgiṯǝlo aliđi ṯia đaŋǝrađa nano na gerṯa đwanađa ŋen ŋanṯa ŋen ŋǝđwana ŋaber ŋiđ aŋǝndamǝđaṯe kwai kwai.
58013018	ṯurṯr rǝmwa eŋen eŋaiñ. ŋen ŋanṯa nara enaiñ nero nǝndǝsǝki, na ñagwonaṯa ŋen eŋaiñ ṯa aŋuđǝrwaṯe elaŋge pređ,
58013019	igandeɽǝđia ṯa ñiđi ṯia kaiñ ṯa igiđi endoɽǝbaṯe nano taltal.
58013020	igǝbeɽǝđia ṯa rǝmwa irri rananaiđia đëuṯaralo na irri ratuđu elǝŋ igëndr yesu eŋǝɽaiñ igi điñǝđi gaɽo eđa goɽra gaŋǝra igi gǝsi yaŋala ŋǝfǝniŋa iŋi gënǝŋu gëndeiciya đǝrreiđia ŋen đǝmaijǝn iđi đafo bǝɽǝbǝte,
58013021	ṯa rënǝŋu arǝndiđia ṯa ñaɽǝwađaṯe ñagëbǝđia ŋen pređ rënǝŋu ronaṯa na ṯa rënǝŋu ariđi ŋen iŋi ramiđia raŋǝra nano eñaŋ yesu al masiyaga. igǝbekeɽǝđia ṯa rǝmwa arǝnaneini ŋaɽrwa bǝɽǝbǝte. amin.
58013022	igǝndeɽǝđia, lorldaiñ, ṯa ñǝne ŋen iŋi ŋǝđeɽǝđia đwalađa arano, ŋen ŋanṯa igǝwërđǝṯǝnde ađam gǝtefr ikǝrǝŋ.
58013023	lǝŋeṯr ṯa oraiñ ṯimǝđawus gëbǝrnu isijǝn. ndǝ gënǝŋu giđ aŋaiñeṯe nano taltal nanda ñagiđi ñǝndeṯa nano.
58013024	eɽǝđr nǝlǝŋ enalo pređ na leđa pređ ɽrǝmwa. leđa ɽrǝmwa lalo iṯalia leɽǝđǝnde.
58013025	igǝbeɽǝđia ṯa đǝbuŋṯia đusila đǝrǝmwa ñafeṯǝlda pređ. amin.
59001001	fiñi yagub, ñiŋgi igaɽ ebai gǝrǝmwa na gelǝŋ yesu masiya, igeɽǝđo leđa lǝŋǝɽwa ređ ldamiñe liɽijan ildi lǝlaldǝđǝnu alo pređ.
59001002	lorldaiñ, ndǝ ñagǝbirnḏeinia eŋen ɽetǝɽeteo, aṯar ṯa ñagerṯo liga ṯa ñaŋǝreṯe nano,
59001003	ŋen ŋanṯa ñagaliŋeṯo ṯa đirnḏeicia đǝđonaṯa eđalo đatuđia đwonḏǝṯa.
59001004	orn ŋgiṯr đwonḏǝṯa ađǝɽiñǝđaṯe ŋǝmëɽria ŋǝlëɽǝŋu pređ ṯa ñaŋ ñǝɽiñǝđeini, ñerṯe ñagafo pwa eŋen ŋǝnǝŋ.
59001005	ndǝ eđa gǝnǝŋ eñaŋ gaijǝba ŋen nǝsi ŋgiṯǝmar aŋeɽǝđe rǝmwa irri raliŋeṯa đǝño ndrǝnanaice leđa pređ laŋge ndrerṯe rǝlnaicia ŋen ŋeicia, na gënǝŋu giđ aŋǝneini đaliŋeṯa ŋen nǝsi.
59001006	orn ŋgiṯǝmar aŋeɽǝđe rǝmwa đonaṯađa araga aŋerṯe gǝɽǝbǝđia nara, ŋen ŋanṯa eđa gǝbeɽǝđia rǝmwa na gǝɽǝbǝđo nara, gënǝŋu garno ŋawa đabera đǝpwa igal bar ṯaŋakaborṯo elo.
59001007	ñerṯe ñaŋgiṯi eđa gakǝl aŋaṯa ṯa elǝŋ rǝmwa riđ arǝmanaice waŋge gǝnǝŋ.
59001008	gënǝŋu gerṯo nara niɽijan ṯaŋǝtësǝnu eŋen pređ ŋǝlëɽǝŋu.
59001009	ŋgiṯr eđa gǝkanisa igi gëbia eŋen aŋareṯe nano ŋen ŋanṯa giđǝnu goɽra,
59001010	na ŋgiṯr eđa gwaiña đwala aŋareṯe nano ŋen ŋanṯa giđǝnu gǝta, ŋen ŋanṯa leđa ildi lwaiña đwala liđ alǝmǝndëđǝni ŋen ŋarno ŋǝđobǝra ŋǝŋaiña.
59001011	ŋen ŋanṯa ëđǝñina yatođa yubwa nimuđi ŋaiña aŋǝno na ŋǝđobǝra ŋǝlëɽǝŋu ṯaŋiɽǝwǝṯalo, na ŋaiyo ŋǝlëɽǝŋu ŋiđ aŋǝmǝndëđǝni. nṯia eum eđa igi gwaiña đwala giđ aŋaiyǝṯe liga gëninia eŋen ŋǝlëɽǝŋu.
59001012	eđa gaŋǝra nano đeṯam igi gaɽiñaṯo iđirnḏeicia đwonḏǝṯađa ŋen ŋanṯa ndǝ gënǝŋu gikirnḏeinu giđ aŋǝme ṯaj iđamǝṯia isi rǝmwa raṯa ṯa riđ arǝnaice leđa ildi lubwaiya.
59001013	ndǝ eđa girnḏeinu ñerṯe ñamaŋgiṯi gǝbaṯa, rǝmwa raiñinḏeicia. rǝmwa raber raɽǝwađaṯa rirnḏeini eŋen ŋeicia, na rënǝŋu raber rǝbirnḏeicia eđa gǝnǝŋ.
59001014	orn eđa ginḏeinu eŋen ŋeicia ndǝ đonaṯa đeicia đara gǝlëɽǝŋu đamabǝleđa, nḏǝmabǝrldiđinia nano.
59001015	orn đonaṯa đǝŋen ŋeicia ndǝ đonḏaico đalǝŋa ŋen ŋeicia đǝge, na ŋen ŋeicia ndǝ ŋoɽra đǝge ŋama ŋǝɽaiñ.
59001016	ñerṯe ñagǝbǝđǝni ŋađǝna, lorldaiñ ñaŋgi igubwandiya.
59001017	đǝnaieia đame pređ na đǝnaicia pređ đǝɽiñǝđeinu đeṯo elo, đeṯo đaṯa nano garrerre igi gaɽo gunto jaica, na gafo eŋen ŋunto jaica, na ŋen ŋero ŋǝnǝŋ ŋaɽǝwađaṯa ŋamiđia garto tǝŋ.
59001018	eŋen ŋǝđonaṯa đǝlëɽǝŋu rënǝŋu ralǝŋǝndr ŋenŋa ŋǝđeṯam ṯa alɽeṯe garno ŋǝlwa ŋananoŋ elaŋge pređ riđǝlo.
59001019	lorldaiñ ñaŋgi igubwandiya, llǝŋeṯr ŋen iŋi. ŋgiṯr leđa pređ algirǝđǝṯe ole alne, na alerṯe laɽwatađaṯa nëiñua, na alerṯe đǝjeiciano taltal,
59001020	ŋen ŋanṯa đeieiano đǝleđa đaber đaɽǝwađaṯa đëbǝđia ŋen ŋuđǝrwaṯo iŋi rǝmwa ronaṯa.
59001021	ŋen ŋafǝṯia ŋgeicr ŋen ŋǝtaŋa pređ, na ŋen ŋǝnǝŋ ŋǝṯënu ŋeieia enare na aŋǝnṯr ŋen iŋi ŋandǝwëwëđiniau đǝđǝrnaṯađa aralo iŋi ŋaɽǝwađaṯa ŋëbǝria nusila enalo.
59001022	orn ɽeṯr leđa ildi lëbǝđia ŋen, gerṯa leđa ildi lǝnna ikǝrǝŋ ildi lǝbǝđǝni ŋađǝna bǝɽan.
59001023	ŋen ŋanṯa ndǝ eđa gǝnna ŋen na gaber gëbǝđia gënǝŋu garno eđa gǝsǝđeinu igalmandǝra,
59001024	gënǝŋu gondaṯa aŋǝno ilëɽǝŋu nǝgabǝla na nǝŋaijǝbeini eŋen taltal ṯa gaɽo ṯau.
59001025	orn eđa igi gaseiđu igal ganun yǝɽiñǝđeinu yǝđëbǝri, ṯaŋǝseicu, gënǝŋu gerṯa gaɽ eđa igi gǝnna orn nǝŋaijǝbeini eŋen orn gaɽ eđa igi gëbǝđia. gënǝŋu giđ aŋǝbuŋǝnṯi iđiđia đǝlëɽǝŋu.
59001026	ndǝ eđa gabaṯa ṯa gateṯa rǝmwa na gaber gǝbenđia đaŋǝla đǝlëɽǝŋu orn gǝbǝđǝni ŋađǝna bǝɽan, ŋen ŋǝlëɽǝŋu ŋǝpiano.
59001027	fǝŋen iŋi ŋatǝɽe na ŋuđǝrwaṯo đaṯa rǝmwa nëiñua, ṯa eđa aŋǝrǝmoṯe ñere iñi ñero lǝŋgenanda na eṯenanda, na liji ɽrlda ildi lǝṯëđǝnialo ebaŋgenanda laiyo eŋen eŋen ŋabɽwaŋǝno na ṯa gënǝŋu aŋǝrǝmujǝni gatǝɽe eŋen ŋalo.
59002001	lorldaiñ, ŋen ŋanṯa ñagëndu ŋen ŋelǝŋ igëndr yesu masiya igi gerṯo ŋaɽrwa, ñerṯe ñagwoṯa leđa egworǝb.
59002002	ndǝ eđa gënṯǝndau ñagarraiđo, igi gerṯo al kaṯim ldornan yǝḏaǝb, nǝŋëɽǝni ndrena nano naŋǝra, na eđa gënṯu igi gaɽ ebai cum geicia ndrena
59002003	na ñagaseicia eđa gerṯo ndrena naŋǝra nǝñamǝlwaɽǝṯi ṯa, elaŋ ŋaɽaŋalo ëli ŋope, orn ñalwaɽǝṯi eđa gaɽ ebai ṯa, đǝru tu walla ɽaŋǝñi erǝmanǝŋ,
59002004	gerṯa ñagëndu eđa egworǝb na gerṯa ñagǝrnërnu leđa ildi lǝbirnḏeieia ŋen ildi leicia ŋaṯǝɽa ?
59002005	nǝr lorldaiñ, ñaŋgi igubwandiya, gerṯa rǝmwa roṯo leđa ildi laɽo lǝbai alo ṯa alerṯe đonaṯa đwaiña na ṯa aɽrraṯe eŋǝlǝŋe iŋi rǝmwa rëɽǝṯǝlo ildi lubwaiya ?
59002006	orn ñaŋ ñagirǝwu eđa ano gaɽ ebai. gerṯa leđa ilđi lwaiña đwala lǝndiṯia ŋen ŋwaiña ? gerṯa fǝŋulu ildi lǝndǝbǝrldeđeṯa nǝsǝria?
59002007	gerṯa fǝŋulu ildi laɽwata irǝŋ geicia igi gaŋǝra igi ñagënǝjǝniau?
59002008	ndǝ ñagarǝmoṯwa al ganun yǝrǝmwa đeṯam isi yǝwërđǝnu egađam gǝrǝmwa ṯa, bwiṯu eđaga gaɽ ëuwǝr gǝlaɽǝŋa garno agubwa etamga gǝlaɽǝŋa, agëbǝđia ŋope,
59002009	orn nđǝ ñagwoṯo leđa egworǝb ñagëbǝđia ŋen ŋeicia na al ganun yǝndakarme ndǝ leđa lagera ŋen.
59002010	ŋen ŋanṯa eđa gëbǝđia al ganun pređ orn gagera ŋen ŋunto giđ aŋakarmǝni eŋen pređ.
59002011	ŋen ŋanṯa rënǝŋu irri raṯa, ŋerṯe agaɽaŋa wujiga garto, rënǝŋu raṯa cum, ŋerṯe agaɽiñǝđia. ndǝ agero agaɽaŋa wujiga garto orn agaɽiñǝđo agaɽ eđa igi gagero al ganun.
59002012	ɽwatr na iđǝr ŋen garno leđa ildi liđ alirnḏeini igal ganun yǝđëbǝri.
59002013	ŋen ŋanṯa đakǝme đero ŋabaiya ano egeđa igi gero ŋabaiya ano eleđa, orn ŋabaiyaŋǝno ŋađama đakǝme.
59002014	lorldaiñ, ndǝ eđa gǝbaṯa ṯa gerṯo đonaṯa na gaber gëbǝđia ŋen ŋǝnǝŋ orn ŋen ŋamamađaṯa ṯau? đonaṯa đǝlëɽǝŋu đaɽǝwađaṯa đamëbǝri?
59002015	ndǝ eđa gǝnǝŋ gǝkanisa, gaɽorra walla gaɽǝbwa, gero ndrena na gero gaberṯia aieǝba lomanaŋ,
59002016	na eđa gǝnǝŋ eñaŋ gamǝlwaɽǝṯia ṯa, mbu iđëuṯaralo, ŋubwiṯano na ŋabeṯe, orn gero gamanaieia laŋge ilđi gǝlonaṯa ŋen ŋǝmamǝđaṯa ṯau?
59002017	nṯia đonaṯa đaiyo ndǝ đafo alǝsoŋ đero ŋǝmëɽria.
59002018	orn eđa gǝnǝŋ giđ aŋǝlwaɽe ṯa, agerṯo đonaṯa na igerṯo ŋǝmëɽria. ŋaicǝñi đonaṯa đǝlaɽǝŋa đero ŋǝmëɽria, na igiđ eŋaŋaice đonaṯa đǝlëɽǝñi ŋǝmëɽriaŋa ŋǝlëɽǝñi.
59002019	agëndu ŋen ṯa rǝmwa raɽo runto? agiđu ŋope. nusila neieia nëndu ŋen ṯia cum ṯanǝgǝđiaŋǝno.
59002020	aganǝŋa agero nđa, agaijǝba ṯa đonaṯa đero ŋǝmëɽria đaɽo ltam?
59002021	gerṯa papa igëndr ibrayim gërrǝŋeiđǝnu ṯa guđǝrwaṯo eŋen ŋenŋa gënǝŋu giđu ndǝ ganaiđo isag, iđia gǝlëɽǝŋu nađuna?
59002022	ñagaseicia ṯa đonaṯa điđu ŋen ŋǝmëɽriaŋa ŋǝlëɽǝŋu na đonaṯa điđǝnu đǝɽiñađeinu ŋǝmëɽriaŋa.
59002023	na ŋen ŋaɽiñǝđeinu iŋi ŋǝwërđǝnu egađam gǝrǝmwa iŋi ŋalwaɽo ṯa, ibrayim gëndu ŋen ŋǝrǝmwa na ŋen iŋi ŋëɽǝnu ŋaɽo đuđǝrwaṯa eŋen rǝmwa nëiñua ŋen ŋanṯaŋu, nǝŋënǝjǝni đappa đǝrǝmwa.
59002024	orn ñagaseicia ŋen ṯa eđa gërrǝŋeiđǝnu ṯa guđǝrwaṯo eŋen ŋǝmëɽriaŋa na gerṯa đonaṯađa đunto.
59002025	nṯia cum gerṯa rayab, wuji igi gaɽ alaiñ, gërrǝŋeiđǝnu ṯa guđǝrwaṯo eŋen rǝmwa nëiñua ŋǝmëɽriaŋa ndǝ gaŋǝnṯu leđa ildi lǝđweinu na nǝŋǝlǝmiñi eđađ đarto?
59002026	ŋen ŋarno aŋǝno yero ufuđano yaiyo nṯia cum đonaṯa đero ŋǝmëɽriano đaiyo.
59003001	lorldaiñ, ñerṯe ñaŋgiṯi leđa lwaiña eñaŋ alɽeṯe leđa ildi lǝbërrǝŋaiđia ŋen, ŋen ŋanṯa ñagaliŋeṯo ṯa nanda ñaŋgi ñagabërrǝŋaieia leđa ŋen ñagiđi ñakarmǝni ñagamiñaṯo lorǝba.
59003002	nëndr pređ lǝgiđr mǝnna ñoman ñwaiña, na ndǝ eđa gǝnǝŋ gero gëbǝđia mǝnna eŋen gaɽwata gënǝŋu gǝɽiñǝđeini, na gaɽǝwađaṯa gabëkëndia aŋǝno yǝlëɽǝŋu eŋen pređ.
59003003	nde lǝgǝbëɽia nǝmǝrṯa ŋabǝɽia ëiñua ṯa andǝnaṯe orn ñagarǝkëđia aŋǝno esen pređ.
59003004	na upundri geŋau cum igi goɽra na đǝbera đaltwađa gënǝŋulu garǝkëđǝnia laŋgela ltefr kaiñ eŋen pređ iŋi leđa lwonaṯa ɽrǝkëđia.
59003005	nṯia eum, đaŋǝla đaɽo waŋge gǝtefr na đëminia ŋen ŋoɽra. seiđr isia yǝtefr kaiñ yaɽǝwađaṯa aiyuɽi đǝñwa alo yabǝrano kaiñ.
59003006	na đaŋǝla đaɽo isia na đaŋǝla đaɽ alo eŋen ŋeicia. elaŋge laŋǝno pređ fǝđaŋǝla iđi đëbǝđia aŋǝno pređ yataŋa, na đawaṯa ŋen ŋǝđamǝṯia na đënǝŋu đǝweicǝnu isiya yalo eŋen ŋubwa kaiñ.
59003007	đwala pređ na ndǝfia pređ na laŋge larraɽalo na laŋge lǝŋau laɽǝwađaṯa lëlǝŋǝđeijǝni na lëlǝŋǝđeijǝni eleđa,
59003008	orn eđa gero gǝnǝŋ gaɽǝwađaṯa gëlǝŋǝ-đeieia đaŋǝla. đënǝŋu đeicia na eđa gero gǝnǝŋ gaɽǝwađaṯa gǝđama, na đunḏeinu ŋǝsiaŋa iŋi ŋǝɽiñǝđia.
59003009	fǝđaŋǝla iđi lǝgiabuŋṯiar elǝŋ yesu na đaṯa, na fǝđaŋǝla iđi lǝgiabuŋar leđa, ildi liđǝnu larno rǝmwa.
59003010	egëiñua yento yamiña đǝbuŋṯiano na đǝboŋa. lorldaiñ, gǝbanṯa ŋen ŋero ŋǝbǝđǝni ŋaɽo ṯia.
59003011	đoro đaɽǝwađaṯa đorwaiñǝđaṯa ŋawa ŋaiñǝla na ŋeɽe eđoro đunto?
59003012	lorldaiñ, ebǝđa gaɽǝwađaṯa garldia ŋǝɽwatere na đǝṯǝmwa đaɽǝwađaṯa đarldia ŋǝbǝđa? na ŋawa ŋǝđiña ŋero ŋaɽǝwađaṯa ŋiđ aŋaiñǝleṯe eum.
59003013	esegi eñaŋ galiŋeṯo ŋen nǝsi na galiŋeṯo ŋen ŋope? ŋgiṯu đamǝṯia đame đǝlëɽǝŋu ađërrǝŋaiđia ŋǝmëɽria ŋǝlëɽǝŋu đǝđǝrnaṯađa aralo đǝđaliŋeṯa ŋen nǝsi.
59003014	orn ndǝ ñagerṯo ŋen ŋeɽe ŋǝđǝgiaṯa ŋen na đonaṯa đǝŋaŋwar enare enalo, ñerṯe ñagëminia bǝɽan na ñerṯe ñagagǝbiṯia ŋen alo ŋǝđeṯam.
59003015	gerṯa fǝđaliŋeṯa ŋen nǝsi iđi đirǝwa elo, orn đalo, na đaŋǝno, na đǝnusila neieia.
59003016	ndǝ đǝgiaṯa ŋen na đonaṯa đǝŋaŋwar lëni ŋen ŋiđ aŋfeṯe ŋurǝgǝđu na ŋen pređ iŋi ŋeicia cum.
59003017	orn đaliŋeṯa ŋen nǝsi iđi đeṯo elo ananoŋ đatǝɽe, na đǝmama đëuṯaralo, na đǝđǝrnaṯaralo, na đǝnna ŋen, na đunḏeinu ŋǝbaiyaŋǝno na đarldiađa đaŋǝra, na đero đǝɽǝbǝđia nara, na đero ŋenano ŋǝɽiano.
59003018	liđia lǝŋen ŋuđǝrwaṯo lawëđǝnu đëuṯađa aralo leđala ilđi latuđia đëuṯaralo.
59004001	đǝbwaiñǝđia eñaŋ đeṯo ŋga? na đǝgerđia eñaŋ đeṯo ŋga? gerṯa đǝđonaṯa đeieia eđalo iđi đëpǝđia elaŋge laŋǝno esalo?
59004002	ñagwonaṯa laŋge na ñagero ñagaberṯia nṯia ñagaɽiñǝđia. ñagagiaṯa ŋen orn ñagaber ñagaɽǝwađaṯa ñagǝma laŋge ñagwonaṯa, nṯia ñagëpǝđia na ñagǝbwaiñǝđia. ñagero ñaga-berṯia laŋge ŋen ŋanṯa ñagero ñagabeɽǝđia.
59004003	ñagabeɽǝđia na ñagero ñaganeinia ŋen ŋanṯa ñagabeɽǝđia mǝnna eŋen ŋǝđonaṯa đeicia eđalo.
59004004	ñaŋ ñaŋgi ñagǝɽiano eŋen, ñagaijǝba ṯa đubwa ŋenŋa ŋalo đagea rǝmwa? orn eđa gǝnǝŋ igi gwonaṯa ṯa alo yaɽo đappa đǝlëɽǝŋu gënǝŋu gǝbǝđǝni bǝɽan gagea rǝmwa.
59004005	ñagaṯa ṯa ŋen ŋǝpiano iŋi ađam gǝrǝmwa gaṯa, ṯa rǝmwa raɽ aŋwar ndrubwiṯi usilaga igi rëɽu ṯa aŋǝndaufeṯr?
59004006	orn rënǝŋu rananaiđia đǝbuŋṯia đwaiña đusila. nṯia ađam gaṯa cum ṯa, rǝmwa ragea leđa ildi linia enare, orn rabuŋṯia leđa ildi lǝrra enare.
59004007	naicr rǝmwa ntam enalo na ŋgiṯr rǝmwa arerṯe ŋǝlǝŋe enare enalo. đwađeinr seṯan na yënǝŋu yiđ endobǝđe nano.
59004008	burgwađaṯr rǝmwa nano na rënǝŋu riđ arandǝburgwađaṯe nano. asǝnr raŋ ya leđa leieia, tǝɽeṯr nar enalo ñaganǝñaŋ ñaŋgi ñagerṯo ŋen ŋiɽijan.
59004009	iđǝnr ñagirǝwano, anr na ñare. ŋgiṯr đurrǝmǝđa eđalo ađamërni đwana na đaŋǝra nano eđalo ađǝmërni đirǝwano.
59004010	iđǝnr ñagǝrra enare elǝŋ rǝmwa nëiñua na rënǝŋu riđ arǝnđoɽre.
59004011	lorldaiñ, ñerṯe ñagwaɽwataiđia ŋen ŋǝlorldalo ŋeicia. eđa igi gwaɽwata ŋen ŋorǝba ŋeicia, walla girnḏeicia orǝba, gënǝŋu gwaɽwato ŋen ŋal ganun ŋeicia na gabirnḏeieia al ganun. ndǝ aginḏeicu al ganun agaber agëbǝđia al ganun orn agabirnḏeieia ŋen ŋal ganun.
59004012	eđa gunto ganaiđo al ganun na gabirnḏeieia, gënǝŋu igi gaɽǝwađaṯa gëbǝria na gagera. orn aganǝŋa fǝŋa esegi ṯa agabirnḏeicia ŋen ŋoralo?
59004013	nǝr, ñaŋgi ñagǝbaṯa ṯa, ñagabǝṯa alo yǝnǝŋ nwaldaŋ điñǝđi walla eṯeɽe ñaɽaŋe tu iṯǝli gunto ñabwana na ñama al gǝrus.
59004014	ñaganǝñaŋ ñagaijǝba ŋen ŋeṯeɽe, na đamǝṯia eđalo đaɽo ṯau? ñagarno ibwoɽua isi yafo liga lǝtefr orn niyerṯe.
59004015	gǝbanṯa ñagǝbaṯa ṯa, nđǝ elǝŋ rǝmwa rameđǝño ñagamǝṯia orn ñiđi ṯea na ṯia.
59004016	orn điñǝđi ñagëmima iđinia enare eđalo. đëminia pređ iđi đaɽo ṯia đeieia.
59004017	eđa igi galǝŋinnano ŋen ŋame na gaber gëbǝđia gënǝŋu gëbǝđia ŋen ŋeieia.
59005001	nǝr, ñaŋgi ñagwaiña đwala, anr na ñare ŋen ŋanṯa ŋen ŋubwa iŋi ŋiđ aŋandeṯa nano.
59005002	đwala eđalo đoṯo alo, na nđrena enalo nabapǝlđǝŋuđǝṯu.
59005003	aḏ ḏaǝb na faḏḏa esalo yasiđu, na đasiđa eđen điđ ađaɽeṯe đamǝđaṯa đageande na điđ ađǝse aŋǝno esalo garno isia. ñagararreiđu laŋge lwaiña ŋen ŋanṯa ñoman ñǝnḏurṯu.
59005004	đapǝɽa đǝleđa ilđi liđu ŋǝmëɽria ini enalo iđi ñagasaṯǝlo đabara pǝlelo. na ole gǝleđa ildi lwanḏo garǝmaṯo enënǝŋ nelǝŋ gǝlaŋge pređ.
59005005	ñagafo alo ñagwaiña laŋge na ñagiđu ŋen pređ ñagwonaṯa. ñagamieo nar enalo ŋen ŋarno đwala đamieinṯu ŋǝɽaiñ.
59005006	ñagakarmo na ñagaɽiño leđa luđǝrwaṯo eŋen na lënǝŋulu lero landuɽǝbiṯia ŋen ŋǝnǝŋ.
59005007	orn iđr nar enalo nwalano, lorldaiñ, ŋen đela đamǝlu đelǝŋ yesu. eđa gëbǝđia gi gaṯurṯia ŋǝsa ŋame ŋǝđuđa nǝŋwalarano ŋen gamǝlu ganeinia rǝmwa rađǝne rerramia na rǝđoɽwađa.
59005008	ñaganǝñaŋ cum, iđr nar enalo nwalano, na ñwonḏǝṯe enare, ŋen ŋanṯa đela đelǝŋ yesu đafo ṯwaiñ.
59005009	ñerṯe ñaiyamǝđia ŋamǝɽa lorldaiñ, ṯa ñerṯe ñagakǝmǝni. elǝŋ igi gǝbikirnḏeicia ŋen gafǝnde nano.
59005010	lorldaiñ, seier al anbiya isi ywaɽwata igirǝŋ gelǝŋ rǝmwa. yënǝŋulu yaɽo ŋamǝla ŋǝleđa laneinu ŋen ŋubwa na lwalarano.
59005011	lǝgǝbaṯar ṯa leđa labuŋǝnṯu ildi laɽaŋa lwonḏǝṯo eŋen. ñagano ŋen ŋaiyub ṯa gaɽaŋo gwonḏǝṯo eŋen orn ñagaseicu ŋen elǝŋ rǝmwa riṯǝma nḏurṯu ŋen ŋanṯa elǝŋ rǝmwa gerṯo ara gobaŋǝno na gerṯo ŋǝbaiyano.
59005012	orn, lorldaiñ, ŋen iŋi ŋaɽo ŋen ŋǝɽnda. ñerṯe ñagalǝfia kwai kwai eloga walla aloga walla waŋgega gwomǝn kwai kwai. ndǝ ñagǝbaṯa a, ŋgiṯr ŋen eŋalo aŋǝɽeṯe a, na ndǝ ñagǝbaṯa ndo, ŋgiṯr ŋen eŋalo aŋǝɽeṯe ndo, ṯa ñerṯe ñagakamǝm.
59005013	eđa gǝnǝŋ eñaŋ ganeinu ŋen ŋubwa? ŋgiṯǝma aŋǝṯurṯi rǝmwa. eđa gǝnǝŋ eñaŋ gaŋǝra nano? ŋgiṯǝma aŋalǝŋiṯi rǝmwa.
59005014	eđa gǝnǝŋ eñaŋ gwuma? ŋgiṯǝma aŋundǝđe nǝlǝŋ nǝkanisa na ŋgiṯǝlo aleɽǝđe rǝmwa eŋen ŋǝlëɽǝŋu almaiewađe ŋela nenda irǝŋga gelǝŋ yesu,
59005015	na đeɽǝđia rǝmwa iđi đafo eđonaṯa điđ ađeiđi eđa gwuma na elǝŋ yesu giđ aŋǝmatuđi, na ndǝ gënǝŋu giđu ŋen ŋeieia ŋǝnǝŋ ŋiđ aŋgeini.
59005016	miñeiđr ŋen eŋalo ŋeicia, na ekeɽǝđr rǝmwa eŋen ŋǝlorldalo ṯa ñeiđini. đeɽǝđia rǝmwa đeđa guđǝrwaṯo eŋen đëbǝđia ŋǝmëɽria ŋabǝɽaŋa ŋwaiña.
59005017	iliya gaɽ eđa garnëndr na gënǝŋu geɽǝđo rǝmwa kain ṯa rǝmwa arerṯe rađǝne orn rero rađǝne nṯǝlia niɽijin na nubwa đenǝŋ nǝŋǝmiñe gunto.
59005018	orn geɽǝđo rǝmwa tǝŋ na rǝmwa rađǝne na đuđa nḏalǝŋe đǝge.
59005019	lorldaiñ, ndǝ eđa gǝnǝŋ eñaŋ gamiño eŋen ŋǝđeṯam na eđa gamoɽǝbaicia eđađ,
59005020	lǝŋeṯr ṯa eđa igi guɽǝbǝđia eđa geieia eŋen ŋǝlëɽǝŋu ŋafo mǝnna gënǝŋu giđ aŋëbǝri usila geđa geieia eŋǝɽaiñ na giđ aŋǝtëri ŋen ŋeieia ŋwaiña.
60001001	fiñi buṯrus ñiŋgi igaɽo đǝđweinia đǝyesu masiya. igeɽǝđo leđa loṯǝnu ildi laɽ ilia ldǝlaldǝđǝnialo alo ibunṯus na alo igalǝṯiya na alo ikabǝḏukia na alo yasiya na alo ibiđiniya,
60001002	ñaŋgi ñagwoṯǝnu eŋen ŋǝđaliŋeṯa đǝrǝmwa đaṯa iđi đafo ananoŋ ram, ñiđǝni ñagatǝɽe usilaga gatǝɽe ṯa ñǝne yesu masiya na ṯa ŋǝfǝni ŋǝlëɽǝŋu aŋǝndǝjeieǝbǝđiṯi nano. igǝbeɽǝđia ṯa đǝbuŋṯia na đëuṯaralo alǝɽǝjeini eñaŋ.
60001003	igǝbeɽǝđia ṯa đaṯa rǝmwa relǝŋ igëndr yesu masiya arǝbuŋǝnṯi. eŋen ŋǝŋabaiya ŋoɽra ŋǝlëɽǝŋu, rënǝŋu ralǝŋendr lǝgǝmaijǝnr ṯa alerṯr ŋen iŋi ŋamǝṯia iŋi lǝgauṯurṯiar đatođađa đǝyesu masiya eŋǝɽaiñ,
60001004	ṯa alerṯr đarraṯa iđi đaber điđ ađǝmǝndëđǝni na iđi đaber đǝtaŋa kwai kwai, na iđi đaber điđ ađapǝđe iđi đarǝmujǝnu egeɽa gǝrǝmwa elo ŋen ŋanṯa ñaŋ,
60001005	ñaŋgi ñagarǝmujǝnu jaiea jaica ŋabǝɽaŋa ŋǝrǝmwa eđonaṯa ṯa ñame đëbǝrnia iđi đǝṯuɽeinu ṯa điđ ađǝlǝŋini iliga lǝnḏurṯu alo.
60001006	ŋǝreṯr nano eŋen iŋi, orn điñǝđi iliga lobǝlano ŋen đeṯam ṯa ñananeini ŋen ŋubwa đinḏeiciađa đwaiña ɽetǝɽeteo.
60001007	ŋen ŋafǝṯia ṯa đonaṯa eđalo iđi đǝđeṯam điđ ađǝndǝmǝṯi đame na ŋen ŋaŋǝra na ŋaɽrwa liga yesu masiya aŋǝŋeini, na đonaṯa iđi đaŋǝra đamiñaṯo aḏ ḏaǝb isi yamǝndëđǝni, isi yinḏeinu isia.
60001008	ñagero ñagamaseieia kwai kwai orn ñagubwamaiya, na điñǝđi ñagaber ñagamaseicia orn ŋen ŋanṯa ñagëndu ŋen iŋu ñagaŋǝra nano đaŋǝrađa nano iđi đerṯo ŋaɽrwa na iđi leđa laber laɽǝwađaṯa lwaɽwatau,
60001009	ŋen ŋanṯa ñagiđi ñarǝmaṯe alo iđǝđurwa eđonaṯa eđalo, fǝŋu đëbǝrnia đusila egalo.
60001010	al anbiya isi yërrǝŋaiđu ŋen ram ŋǝđanaicia mǝɽǝmǝɽeñ iđi điđ ađǝndeṯa nano, yënǝŋulu yafo yabapwaiña na yafo yagagwonda ŋen ŋǝđëbǝria iđi.
60001011	yënǝŋulu yafo ywonaṯa yapwaiña liga na ŋen ŋǝliga laɽo ṯau ildi usila gal masiya igi gafǝlau gwukurǝjaicau, ŋen usila gwaɽwato eŋen ŋeica ŋubwa iŋi al masiya giđ aŋǝneini na eŋen ŋǝŋaɽrwa iŋi ŋiđ aŋfeṯe nḏurṯu.
60001012	ŋen ŋiđǝnu ŋǝlǝŋinu iŋulu ṯa yënǝŋulu yǝđuɽǝđǝnṯu gerṯa ntam enen orn ñaŋ eŋen iŋei ŋwalwaɽǝṯǝnđe điñǝđi leđala ildi lërrǝŋaicǝnde ŋen ŋaŋǝra ŋǝrǝmwa usilaga gatǝɽe igi gwǝđweinu elo. al mǝlaiyǝka yonaṯa kaiñ ṯa yagagwanda ŋen iŋei.
60001013	ŋen ŋafǝṯia bǝɽeđr nano ñape sǝnđua na ñaṯurṯi ŋope đǝbuŋṯia đusila iđi điđ ađǝndǝneini iliga lǝđaŋaieia đǝyesu masiya.
60001014	ɽeṯr ñere iñi ñǝnna ŋen ŋeṯen na ñerṯe ñagëbǝđia ŋen iŋi ŋeieia ñagafo ñagwonaṯa liga ñagafo ñagaijǝba ŋen ŋope,
60001015	orn ŋen ŋarno rǝmwa irri rundǝđǝnde rënǝŋu ratǝɽe, tǝɽeṯr eŋen pređ eŋalo,
60001016	ŋen ŋanṯa ŋen ŋǝwërđǝnu ṯa, tǝɽeṯr ñaganǝñaŋ ŋen ŋanṯa igënǝñi igatǝɽe.
60001017	na ndǝ ñagwundǝđia rǝmwa ñaṯa, papa, rënǝŋu irri rinḏeieia leđa pređ eŋen ŋǝŋǝmëɽria eŋen, eđa gǝnǝŋ gero garto, fafr ŋǝđaiñǝŋa liga ñagafo ñagaɽ ilia alo,
60001018	ŋen ŋanṯa ñagaliŋeṯo ṯa ñagero ñagapǝɽǝni eŋen ŋǝpiano iŋi eṯalanđa lërrǝŋaieǝnde ṯa ñaufeṯe, gerṯa laŋgela ildi lamǝndëđǝni garno faḏḏa walla aḏ ḏaǝb,
60001019	orn ñagapǝɽǝnu ŋǝfǝniŋa ŋaŋǝra ŋal masiya igi garno ɽruma laɽiñađeinu lero ŋeniano ŋǝtefr ŋǝtaŋa kwai kwai.
60001020	gënǝŋu gafo gëɽǝnu ŋen ŋanṯa ŋen iŋi liga alo yamǝlu yǝbǝđǝni, orn giđǝnu gǝlǝŋinu eleđa iliga lǝnḏurṯu alo ŋen ŋanṯa ñaŋ,
60001021	ñaŋgi ñagëndu ŋen ŋǝrǝmwa gënǝŋuga irri ratuđǝma eŋǝɽaiñ nđrǝmanaiee ŋaɽrwa. nṯia đonaṯa eđalo na ŋen ñagaṯurṯiau, laŋge ildi, lafo irǝmwa.
60001022	ŋen ŋanṯa ñagaṯoɽaṯo nusila enalo ṯa anǝtǝɽeṯe đǝnnađa đǝŋen ŋǝđeṯam na ñagubwa lorlđalala eŋen ŋuđǝrwaṯo, ŋen đeṯam ṯa ñagubwiđia araga gunto.
60001023	ñagǝlǝŋǝnu ñagǝmaijǝn, gerṯa eŋǝlwa iŋi ŋamǝndëđǝni orn eŋǝlwa iŋi ŋaber ŋamǝndëđǝni, na fǝṯia ŋenŋa ŋǝrǝmwa irri ramǝṯia na rafo bǝɽǝbǝte.
60001024	ŋen ŋanṯa aŋǝno pređ yënǝŋu yarno ŋaiña, na ŋaɽrwa ŋaŋǝno ŋënǝŋu ŋarno lǝđobǝra lǝŋaiña. ŋaiña ŋamuđia aŋǝno na ŋǝđobǝra nǝŋirǝwuṯa alo.
60001025	orn ŋen ŋǝrǝmwa ŋafo bǝɽǝbǝte. ŋen iŋi ŋaɽo ŋen ŋaŋǝra ŋǝrǝmwa iŋi ŋërrǝŋeinǝnde.
60002001	ŋen ŋafǝṯia ŋgeicr ŋen pređ ŋeicia na ŋađǝna na ŋen ŋaɽo ŋiɽijan na đǝgiaṯa ŋen na đǝbwaiđia ŋen,
60002002	na onaṯr ŋan iŋi ŋatǝɽe ŋusila ŋen ŋarno ŋere ŋǝta ŋǝɽolaŋ, ṯa ñoɽreṯe ŋanŋa iŋi ñëbǝrni,
60002003	ŋen ŋanṯa ñagërrǝŋeinu eŋen eŋalo ṯa elǝŋ yesu gaŋǝra kaiñ.
60002004	ndǝ ñaŋ ṯǝñamerldeṯo nano, gënǝŋu igi gaɽo lwandra ildi lamǝṯia, ildi laniđǝnu eleđa orn gëɽǝnu irǝmwa na laŋǝra kaiñ rënǝŋu nëiñua,
60002005	ñagakabǝđeini ŋen ŋarno ŋwandra iŋi ŋamǝṯia ṯa ñaɽeṯe eɽa gusila na ṯa ñaɽeṯe kana yatǝɽe ṯa ñanaiđe yesu masiyaga đǝɽǝđǝnia đusila iđi rǝmwa riđ araŋǝnṯi.
60002006	nṯia đeṯam, ŋen ŋanṯa ŋen ŋǝwërđǝnu egađam gǝrǝmwa ṯa, seicr, igǝbëɽia lwandra laɽnda lađuna alo isiyun ildi lëɽǝnu na laŋǝra kaiñ na eđa gero gǝnǝŋ igi gǝbendia ŋen ŋǝlëɽǝŋu giđ aŋiđǝni girǝwano.
60002007	nṯia đamia đafo eđalo ñaŋgi ñagëndu ŋen ŋǝlëɽǝŋu, orn eleđa ildi laber lǝnna ŋen ŋǝlëɽǝŋu lwandra ildi leđa labijǝđia laneđo lënǝŋu điñǝđi laɽo lwandra ildi laɽnda lađuna,
60002008	na lwandra ildi leđa labakëɽǝŋeiniau na lwandra ildi labakëɽǝŋaicia leđa. lënǝŋulu labakëɽǝŋeinia eŋen ŋǝrǝmwa ŋen ŋanṯa laber lǝnna na fǝŋen iŋi lënǝŋulu lëɽǝniau ananoŋ.
60002009	orn ñaŋ ñagaɽo leđa loṯǝnu, na leđa ltǝɽe ildi laɽo kana, na lǝŋǝlǝŋe ŋëɽǝnṯu rǝmwa na leđa ildi alǝɽeṯe ɽrǝmwa đurri, ṯa ñërrǝŋaiđe ŋen ŋoɽra kaiñ ŋǝlëɽǝŋu irri rundǝđǝnde iŋǝrǝm ṯa ñafeṯe egarrerre gǝlëɽǝŋu igi gaŋǝra kaiñ.
60002010	ananoŋ gerṯa ñagafo ñagǝŋǝlǝŋ, orn điñǝđi ñagaɽo leđa ɽrǝmwa. ananoŋ ñagero ñaganeini ŋǝbaiyaŋǝno orn điñǝđi ñaganeinu ŋǝbaiyaŋǝno.
60002011	ñaŋ ñaŋgi igubwandiya, igǝndekeɽǝđia garno ilia na leđa liŋamia ṯa ñaneđe đonaṯa đeicia iđi đaŋǝno, iđi đǝbwaiñǝđia nusilana enalo jaica jaica.
60002012	fafr ŋenŋa pređ eŋalo ŋuđǝrwaṯo eleđa laijǝba rǝmwa ṯa, ndǝ lënǝŋulu lǝbaṯa ŋen ŋeicia lageandr, lënǝŋulu alseici ŋen eŋalo ŋaŋǝra na ŋen ŋafǝṯia liđ alnaice rǝmwa ŋaɽrwa iloman ildi rǝmwa riđ arǝweṯa leđa nano.
60002013	naicr leđa lerṯo ŋǝlǝŋe ntam enalo ŋen ŋanṯa elǝŋ yesu. naicr elǝŋ goɽra ntam enalo igi gafo leđa pređ nëiñua,
60002014	na nǝlǝŋ eum ini gënǝŋu gwađwaṯǝlo ṯa alakǝme leđa ildi lëbǝđia ŋen ŋeieia, na ṯa alpǝɽe leđa ildi lëbǝđia ŋen ŋaŋǝra.
60002015	ŋen ŋanṯa fǝŋen iŋi ŋǝrǝmwa ṯa ndǝ ñagëbǝđia ŋen ŋaŋǝra ñabwaiñe ŋen ŋǝma iŋi ŋǝpiano ŋǝleđa laijǝba ŋen nǝsi.
60002016	fafr ñagarno leđa laber lǝbendǝni, orn ñerṯe ñagëbǝđia ŋen iŋi ṯa ŋarneṯe erena igi galǝbieo ŋen ŋeieia iŋi ñagëbǝđia. iđǝr ntam enalo ndǝ lǝbai ɽrǝmwa.
60002017	naier leda pređ đamia. bwiđǝrya elorǝb. đǝñiṯr rǝmwa na naier elǝŋ goɽra đamia.
60002018	ya leđa ñaŋgi ñagǝđuɽǝđǝnṯia leđa ɽrǝto eneɽa enen, naier leđa lerṯǝnde ntam enalo ŋǝđaiñaŋa, gerṯa lënǝŋulu ildi laŋǝra na laɽiñaṯa ŋen ikǝrǝŋ orn lënǝŋulu cum ildi lerṯo ŋen ŋǝɽiano.
60002019	ŋen ŋaŋǝra kaiñ ndǝ eđa gǝnǝŋ ŋen ŋanṯa galiŋeṯo rǝmwa gaɽiñaṯa ŋen ŋǝđwana đǝlëɽǝŋu eŋen ŋubwa ŋeieia iŋi gënǝŋu ganeini.
60002020	na ŋaɽrwa ŋafo ṯau ndǝ ñagaɽiñaṯa ŋen ŋǝđǝpwa iđi ñaganeini ŋen ŋanṯa ñagiđu ŋen ŋeicia? orn ndǝ ñagëbǝđia ŋen ŋaŋǝra na ñaganeini ŋen ŋubwa ŋeicia orn ñagaɽiñaṯa ŋen iŋi fǝŋen iŋi ŋaŋǝra kaiñ irǝmwa.
60002021	đeṯam ñagwurǝndǝđǝnu ṯa ñafeṯe ṯia, ŋen ŋanṯa al masiya eum ganeinu ŋen ŋubwa ŋeieia ŋen ŋanṯa ñaŋ na gënǝŋu ganaieǝnde ŋen ṯa ñateṯe rǝmanǝña rǝlëɽǝŋu.
60002022	gënǝŋu gero gëbǝđia ŋen ŋǝnǝŋ ŋeieia kwai kwai na ŋađǝna ŋero ŋǝfiđǝni egëiñua gǝlëɽǝŋu kwai kwai.
60002023	gënǝŋu gađamieǝnu eŋen orn gero goɽǝbaico eŋen iŋi, gënǝŋu gananeinu ŋen ŋubwa ŋeicia orn gero gwaɽwata eŋen ŋeieia kwai kwai na ganaieo rǝmwa etam gǝlëɽǝŋu irri rǝbinḏeieia ŋen pređ đuđǝrwaṯađa.
60002024	gënǝŋu gamo ŋen ŋeicia iŋëndr egaŋǝno ilëɽǝŋu nḏuɽi, ṯa nëndr alaiyr eŋen ŋeicia, na ṯa alamǝṯr ṯa aliđr ŋen ŋuđǝrwaṯo. ñaŋ ñageiđinu rëɽra rǝlëɽǝŋu irri gënǝŋu ganeinu,
60002025	ŋen ŋanṯa ananoŋ ñagafo ñagamiño ñagwaṯo ŋen ŋarno yaŋala, orn điñǝđi ñagoɽǝbaṯo eđa nano igi gǝsi na garǝmoṯwa nusila enalo.
60003001	nṯia cum ya ñǝŋgenia, ŋen đeṯam ṯa ñaganaieia ebaŋgalanda ntam enalo eŋen pređ, ṯa ndǝ lǝmaṯan iŋulu lero lǝbendia ŋen ŋǝrǝmwa lënǝŋulu alǝmǝnṯi rǝmwa olega gero orn ŋenŋa ŋǝwasenanda,
60003002	ndǝ laseicia ŋen ŋatǝɽe eŋalo ṯa ñagalnanaicia đame.
60003003	ñerṯe ñaŋgiṯi laŋge ilđi ñagǝliyiđǝnia ŋaiyo ṯa aɽreṯe laŋge laŋǝno nano, garno đǝbǝɽeinia ŋǝɽwa walla ŋabǝɽe ŋǝḏaǝb walla nđrena nwaiña naŋǝra,
60003004	orn đeṯam aɽreṯe laŋge lalǝbǝjǝnu egare, laŋge ildi laber liđ alǝmǝndëđǝni, na fusila igi gaɽo đǝđǝrnaṯaralo na gata ŋeniano. ŋen iŋi ŋaŋǝra kaiñ rǝmwa nëiñua.
60003005	nṯia ŋenŋa iŋi liji ltǝɽe ɽrlđa lǝpǝnde ildi laṯurṯu ŋen irǝmwa liđǝnu ŋaiyo laŋǝra. lënǝŋulu lananaico ebaŋgenanđa ntam enen,
60003006	ŋen ŋarno sara ganaṯo ibrayim eŋen pređ nǝŋǝmënǝci, elǝŋ. ñaganǝñaŋ ñagaɽo ñere ñǝlëɽǝŋu nđǝ ñagëbǝđia ŋen ŋame na nđǝ ñagaŋgiṯia ŋǝđaiña pređ.
60003007	nṯia cum ya lṯenia, ŋen đeṯam ṯa ñagafo wasalǝla eŋen ŋǝđaliŋeṯa. na đeṯam ñagǝlnanaica đame lënǝŋulu ɽrlda ildi lëbia lamiñaṯo ɽrwa, ŋen ŋanṯa ñagǝɽǝbǝđia eđǝnaicia mǝɽǝmǝɽeñ đǝđamǝṯia, ṯa đaṯurṯia rǝmwa eđalo ađerṯe đǝnđǝgirima.
60003008	fǝŋen ŋǝnḏurṯu alo ṯa đeṯam ñaŋ pređ ñafeṯe eŋen ŋunto, na ñagiaiđia ŋǝbaiyano, na ñubwiṯi lorlđalǝla na ṯa ñerṯe nara ñageyǝmađaṯa leđa, na ñarreṯe enare.
60003009	na ñerṯe ñaguɽǝbiṯia leđa ŋen ŋeicia ilđi landǝnaicia ŋen ŋeicia na ñerṯe ñagađamica leđa eŋen ilđi lađamǝcǝnde eŋen, orn buŋṯǝrldo, ŋen ŋanṯa ñagaliŋeṯo ṯa ñagwurǝndǝđǝnu eŋen iŋi ṯa ñarraṯe iđǝbuŋṯia.
60003010	ŋen ŋanṯa eđa gǝnǝŋ nđǝ gwonaṯa ṯa aŋǝreṯe nano iđamǝṯia na ṯa aŋǝseici ñoman ñaŋǝra, ŋgiṯǝmar aŋiđi đaŋǝla đǝlëɽǝŋu ṯa gaŋgiṯia ŋen ŋeicia na ëiñua ṯa aiyerṯe ywaɽwata ŋađǝna.
60003011	na ŋgiṯǝmar aŋǝređe eŋen ŋeicia na aŋiđi ŋen ŋaŋǝra. ŋgiṯǝmar aŋǝpwaiñe đëuṯaralo orn aŋǝteṯe.
60003012	ŋen ŋanṯa isi yelǝŋ rǝmwa yǝnwana leđa luđǝrwaṯo eŋen, na nënǝñia nǝlëɽǝŋu nǝnna đeɽǝđia eđen, orn isiano yelǝŋ rǝmwa yagea leđa ilđi lëbǝđia ŋen ŋeicia.
60003013	fesegi gǝbǝɽunde alo yubwa ndǝ ñagëɽǝđiaŋǝno ñiđi ŋen ŋaŋǝra?
60003014	orn ñagaŋǝra nano ndǝ ñagǝneini ŋen ŋubwa ŋeicia ŋen ŋanṯa ñaguđǝrwaṯo eŋen. ñerṯe ñagiđǝña ŋen ŋǝleđa ildi lageande kwai kwai na ñerṯe ñaŋgiṯi đu đǝndǝsano,
60003015	orn điñiṯr al masiya enare enalo ṯa gaɽ elǝŋ. đuɽeinr jaiea jaiea ṯa ñukuɽǝbiṯi leđa pređ ŋen ildi lǝndeɽǝđia, fǝṯau ñagaṯurṯia ŋen. orn ŋen đeṯam ṯa ñǝlukuɽǝbiṯi ŋen đǝđǝrnaṯađa aralo na ŋǝđaiñaŋa,
60003016	na ŋgiṯr nare enalo ini naɽwata đeṯam ṯa antǝɽeṯe jaiea jaica, ṯa ndǝ leđa lwaɽwata ŋen ŋeieia lageande lënǝŋulu ildi lǝđamǝeǝnde eŋen eŋalo iŋi ŋaŋǝra kaiñ igal masiya, liđ alirǝwano.
60003017	ndǝ ñaganeini ŋen ŋubwa ŋeicia ŋen ŋanta ñaguđǝrwaṯo eŋen ndǝ rǝmwa ronaṯa ṯia fǝŋen iŋi ŋaŋǝra ŋamiñaṯa ŋen ṯa ñaganeini ŋen ŋubwa ŋeieia ŋen ŋanṯa ñageicia eŋen.
60003018	ŋen ŋanṯa al masiya gënǝŋu gaiyo lomanto đǝge ŋen ŋanṯa ŋen ŋeieia, gënǝŋu igi guđǝrwaṯo eŋen ŋen ŋanṯa leđa lǝɽiano eŋen, ṯa aŋǝndǝmaṯr rǝmwa nano. gënǝŋu gaɽiñǝnu egaŋǝno, orn giđǝnu ṯa gamǝṯia igusil,
60003019	na gënǝŋu gabǝɽo igusil na gërrǝŋaicu nusila ŋen ini nafo isijǝn,
60003020	nënǝŋulu ini naneđo nǝnna pǝnde, liga đwalarano đǝrǝmwa đǝṯurwa eñoman iñi nua gafo gëbǝđiau đǝpundri iđi leđa lǝmaṯan ildi laɽo đenǝŋ ldǝmiñe liɽijin lafo lëbǝrniau eŋau.
60003021	ŋen iŋi ŋawujǝnu garno mamuḏiya isi điñǝđi yǝndëbǝria đatwođađa đǝyesu masiya. mamuḏiya gerṯa yaɽo đwasǝni ŋǝrldeđa nano orn yaɽo đeɽǝđia đara gwaɽwata đeṯam ṯa aŋǝtǝɽeṯe rǝmwa nëiñua.
60003022	na yesu masiya gabǝṯo elo na gafo nḏaŋ đǝŋaicǝba đǝrǝmwa na mǝlaiyǝka na ŋǝlǝŋe na ŋabǝɽa ɽetǝɽeteo lënǝŋulu liđǝnu ṯa lǝnna ŋen ŋǝlëɽǝŋu.
60004001	nṯia, ŋen ŋanṯa al masiya ganeinu ŋen ŋubwa ŋeicia egaŋǝno, ŋen đeṯam ṯa ñaŋ ñëndi đǝṯurwa iđi eŋen. ŋen ŋanṯa eđa ganeinu ŋen ŋubwa ŋeicia egaŋǝno gënǝŋu gaŋgiṯu ŋen ŋeieia đǝge,
60004002	ṯa gënǝŋu aŋerṯe gafia mǝldin eŋen ŋeicia iŋi aŋǝno ywonaṯa, orn ṯa aŋfeṯe eŋen rǝmwa ronaṯa iliga ǝllëɽǝŋu lǝṯënu egaŋǝno.
60004003	ŋen ŋanṯa liga labǝɽo lwalano ṯa ñagiđiau ŋen garno ŋen ŋǝleđa laijǝba rǝmwa, liga ñagafiau iđeieia ŋǝɽwa, na eŋen ŋeicia aŋǝno yonaṯa, na eđǝramǝɽua, na inamǝđia, na eđǝrraiđia đǝđǝṯia ŋuɽu, na iđukwǝđiñiṯia laŋge alo lǝpiano iđi đagera ŋen.
60004004	leđa ildi laijǝba rǝmwa lirǝwano ŋen ŋanṯa ñaŋ ñerṯe ñagǝlaldǝñalda eŋen ŋǝđǝbǝreinialo na ŋen ŋafǝṯia lënǝŋulu laɽwato ŋen eŋalo ŋeieia.
60004005	orn ŋen đeṯam ṯa lënǝŋulu liđ aloɽǝbaiee ŋen iŋi rǝmwa nëiñua, irri rađuɽeini ṯa rabinḏeicia leđa lamǝṯia na leđa laiyo.
60004006	ŋen ŋafǝṯia eŋen iŋi ŋen ŋaŋǝra ŋǝrǝmwa ŋërrǝŋeinu eleđa ildi laiyo cum ṯa lënǝŋulu alinḏeinu eŋen ŋaŋǝno garno leđa, orn ṯa alamǝṯe igusila garno rǝmwa.
60004007	orn đamǝndëđǝnia đǝlaŋge pređ đalo đafo ṯwaiñ. ṯuɽǝđeinr ñape sǝndua iđaṯurṯi rǝmwa.
60004008	na ŋen ŋaɽnda, erṯr đubwiđia kaiñ eñaŋ ŋen ŋanṯa đubwiđia đatëria ŋen ŋwaiña ŋeicia.
60004009	ërnicr leđa eñaŋ eneɽa enalo đamǝlađia ŋenŋa đero.
60004010	ŋen ŋarno ñaŋ pređ ñaganeinu đǝnaicia đusila, đeṯam ñagamǝđaṯa lorldalanda đǝnaieiađa iđi, ŋen ŋarno leđa larǝmoṯwa đǝnaieia pređ ɽetǝɽeteo đǝrǝmwa ŋope.
60004011	ndǝ eđa gǝnǝŋ gwaɽwata ŋen, ŋgiṯǝmar aŋiđi ṯia garno eđa gwaɽwata ŋen ŋǝrǝmwa. ndǝ eđa gǝnǝŋ gǝđuɽǝđǝnṯia lorlden, ŋgiṯǝmar aŋǝđuɽǝđǝni đonḏǝṯađa pređ iđi rǝmwa rǝnanaiđia, ṯa eŋen pređ rǝmwa arǝnaneini ŋaɽrwa yesu masiyaga. rënǝŋu rerṯo ŋaɽrwa pređ na ŋǝlǝŋe pređ bǝɽǝbǝte. amin.
60004012	ya leđa lubwaniya kaiñ, ñerṯe ñagirǝwano ŋen ŋanṯa đǝnḏeieia isiaya iđi điđ ađǝndeṯa nano garno ndǝ ŋen ŋǝnḏirǝwiano ŋeṯǝnde nano,
60004013	orn ɽeṯr ñagaŋǝra nano ŋen ŋanṯa ñagǝbenṯia eđǝɽǝbǝđia eŋen ŋubwa ŋeieia iŋi al masiya ganeinu, ṯa ndǝ ŋaɽrwa ŋǝlëɽǝŋu ŋiđ aŋǝŋeini ñagiđi ñaŋǝreṯe nano kaiñ.
60004014	ñagaŋǝra nano ndǝ ñagađamǝeǝnu eŋen ŋen ŋanṯa ñagerṯo irǝŋ gal masiya, ŋen ŋanṯa iliga ildi usila gǝrǝmwa igi gerṯo ŋaɽrwa na ŋabǝɽa gafǝnde nano. lënǝŋulu laɽwata ŋen ŋusila gǝrǝmwa geieia orn ñaŋ ñagananaieia ŋaɽrwa.
60004015	ñerṯe ñagaŋgiṯi eđa gǝnǝŋ eñaŋ ṯa aŋǝnemi ŋen ŋubwa ŋeicia ŋen ŋanṯa gënǝŋu gaɽiñǝđe walla gaɽ oɽom walla gëbǝđia ŋen ŋeicia jaica jaica walla gǝbwaiđia ŋen.
60004016	orn nđǝ eđa gǝnǝŋ ganeini ŋen ŋubwa ŋeieia ŋen ŋanṯa gënǝŋu gaɽ al masiyi ñerṯe ñamaŋgiṯi ṯa aŋǝđiñiṯi ŋen nano, orn ŋgiṯǝmar aŋǝnaice rǝmwa ŋaɽrwa irǝŋga igi.
60004017	ŋen ŋanṯa liga leṯo đǝge ildi đakǝme điđ ađǝtođau eleđa leɽa gǝrǝmwa, na ndǝ đakǝme đatođa inëndr ananoŋ, đamǝndađa đǝleđa ilđi laneđo ŋen ŋaŋǝra ŋǝrǝmwa điđ ađǝfeṯe ṯau?
60004018	ndǝ ŋen ŋwonḏǝṯo ṯa eđa guđǝrwaṯo eŋen giđ aŋëbǝrni, leđa ildi laneđo rǝmwa na lafo eŋen ŋeieia liđ alɽeṯe ṯau?
60004019	ŋgiṯr leđa ildi laneini ŋen ŋubwa ŋeieia eŋen ŋǝrǝmwa aliđi ŋen ŋuđǝrwaṯo mǝldin na alnaiee rǝmwa nusila enen ṯa arǝɽromǝṯe irri riđu laŋge pređ na ruđǝrwaṯo eŋen.
60005001	igënǝñi ñiŋgi igaɽ elǝŋ na đamǝđaṯa đǝŋen ŋubwa ŋeicia iŋi al masiya ganeinu, na ñiŋgi igǝbenṯia iđǝɽǝbǝđia đǝŋaɽrwa iŋi ŋiđ aŋǝŋeini, igënǝñi igǝbekeɽǝđia nǝlǝŋ eñaŋ kaiñ,
60005002	ṯa ñǝsi yaŋala irǝmwa isi yaɽo leđa ǝllëɽǝŋu ildi lafǝndau, ñaɽrǝmoṯe gerṯa ŋen ŋanṯa ŋen iŋi ŋaɽo đeṯam eñaŋ orn ŋen ŋanṯa ñagwonaṯa ñagǝlǝsi, na gerṯa eŋen ŋeicia ṯa ñǝmame laŋge orn ñëɽǝđiṯiaŋǝno.
60005003	ñerṯe ñageicuɽǝđicia leđa elo ildi ɽrǝrnwa ñagǝɽrǝmoṯwa orn ñaɽeṯe ŋamǝla eyaŋala ṯa aiyǝndirnḏeiei eŋen pređ.
60005004	na ndǝ eđa gaɽ elǝŋ eleđa lǝsi yaŋala giđ aŋela ñaŋ ñagiđi ñaneini ṯaj isi yerṯo ŋaɽrwa isi yaber yiđ aiyapǝđe.
60005005	nṯia eum ya lëđǝmwa naier leđa loɽra ntam enalo. ñaŋ pređ naicr lorldalo ntam enalo, ñakaseini erena egweya gǝđǝta egare, ŋen ŋanṯa rǝmwa ragea leđa ildi linia enare, orn rabuŋṯia leđa ildi lǝrra enare.
60005006	ŋen ŋafǝṯia naier rǝmwa ntam enalo đǝtađa enare eđaŋ đǝlëɽǝŋu đwonḏǝṯo, ṯa ndǝ liga lafo ŋope rënǝŋu riđ arǝndabǝee elo.
60005007	naicǝmar ŋen pređ eŋalo ŋǝđu đǝnđǝsano, ŋen ŋanṯa rënǝŋu rǝnđǝnwana.
60005008	twođr ñape sǝndua ŋen ŋanṯa eđa gageande, igi seṯan, yënǝŋu yǝbakaldaica garno dëbia iđi đǝbara na đapwaiña waŋge đaɽǝwađaṯa đǝsa.
60005009	đwađr na ñonḏǝṯe eđonaṯa ŋen ŋanṯa ñagaliŋeṯo ṯa lorldalo alo pređ lananeinia ŋen ŋubwa ŋeieia ŋen ŋarno ñagananeinia.
60005010	na rǝmwa irri rënǝŋu rananaiđia đǝbuŋṯia pređ đusila, irri rundǝđǝnđe al masiyaga ṯa ñënṯi eŋaɽrwa ŋǝlëɽǝŋu ŋǝbǝɽǝbǝte rënǝŋu riđ arǝndǝtuđi arǝnđënđi alo na rid arǝndonḏǝjaice ndǝ ñaganeinu ananoŋ ŋen ŋubwa ŋeicia iliga lobǝlano.
60005011	rënǝŋu rerṯo ŋǝlǝŋe pređ bǝɽǝbǝte. amin.
60005012	igawërđǝṯǝnđe ađam igi gobǝlano đaŋđa đǝsilǝwanus, gënǝŋu igi igǝbaṯa ṯa gaɽ oraiñ guđǝrwaṯo eŋen, ṯa yǝndonḏǝjaiee na ṯa yǝndǝlwaɽǝṯi ṯa đeṯam ŋen iŋi ŋaɽo đǝnaicia mǝɽǝmǝɽeñ đǝrǝmwa. ɽaŋr ñagwonḏǝṯo eŋen iŋi.
60005013	gënǝŋu gaɽǝbwa igi gafo alo ibabil, igi ñagwuṯǝnǝlđa, na margus iđia gǝlëɽǝñi leɽǝđǝnde.
60005014	ekeɽǝđǝđr đǝkëndǝđiađano đatǝɽe. igǝbeɽǝđia ṯa đëuṯaralo ađǝnđaufeṯe pređ ñaŋgi ñagafo igal masiya.
61001001	fiñi siman buṯrus ñiŋgi igaɽ ebai gǝyesu masiya na đǝđweinia đǝlëɽǝŋu, igeɽǝđo leđa ildi lǝneinu đonaṯa đaŋǝra iđi đunto iđi lǝgerṯr, ŋenŋa ŋuđǝrwaṯo ŋǝrǝmwa irri raɽo đëbǝrnia iđënđr, yesu masiya.
61001002	igǝbeɽǝđia ṯa đǝbuŋṯia đusila na đëuṯaralo alaɽǝjeini eñaŋ đaliŋeṯađa đǝrǝmwa na đǝyesu elǝŋ igënđr.
61001003	ŋabǝɽa iŋi yesu gerṯo ŋen ŋanṯa fǝŋu rǝmwa ŋananaicǝndr laŋge pređ đeṯam ṯa alamǝṯr na ṯa alfeṯr eŋen ŋǝrǝmwa đaliŋeṯađa đǝlëɽǝŋu iđi lǝgerṯr igi gunđǝđeinǝndr nano, ŋaɽrwaŋa ŋǝlëɽǝŋu na đameđa kaiñ đǝlëɽǝŋu.
61001004	ŋenŋa iŋi gënǝŋu gǝnaieǝnđr ŋen ŋoɽra ŋaŋǝra kaiñ iŋi ŋëɽǝnu ṯa ŋiđ aŋfeṯe, ṯa ŋenŋa iŋi ñaŋ ñënṯi eđǝɽǝbǝđia eŋen ŋǝrǝmwa liga ñagamiño đǝge eŋen ŋeicia iŋi ŋafo alo ŋen ŋanṯa đonaṯa đeieia.
61001005	ŋen ŋanṯa ŋen iŋi, nḏǝjeicr ŋen ŋǝɽwano ṯa ñaɽǝjaiee đonaṯa eđalo ŋenŋa ŋuđǝrwaṯo, na ṯa ñaɽǝjaice ŋen ŋuđǝrwaṯo đaliŋeṯađa,
61001006	na ṯa ñaɽǝjaiee đaliŋeṯa đërǝkǝđiađa aŋǝno, na ṯa ñaɽǝjaice đërǝkǝđia aŋǝno đwalađa arano, na ṯa ñaɽǝjaice đwalarano điđiađa đǝŋen ŋǝrǝmwa,
61001007	na ṯa ñaɽǝjaice điđia đǝŋen ŋǝrǝmwa đubwiđiađa na ṯa ñaɽǝjaiee đubwiđia đubwađa leđala lalo.
61001008	ndǝ laŋge ildi lafǝndau ldaɽǝjeini lënǝŋulu liđ alǝndiđi ṯa ñerṯe ñagaɽaŋa mǝɽǝmǝɽeñ walla ñerṯe ñagaɽaŋa đarlđia đero eđaliŋeṯa đelǝŋ igëndr yesu masiya.
61001009	na eđa gero gaberṯia laŋge ildi gënǝŋu gaŋǝlisi na garmiṯu na gënǝŋu gaijǝbeinu eŋen ŋǝđaṯoɽaṯa iđi gënǝŋu ganeinu eŋen ŋǝlëɽǝŋu ŋananoŋ iŋi ŋeieia.
61001010	ŋen ŋafǝṯia, lorldaiñ, nḏǝjeicr ŋen ŋǝɽwano ṯa ñërrǝŋaiđe ṯa đeṯam ñagundǝđǝnu na ñagwuṯǝnu. ndǝ ñagëbǝđia ṯia ñagaber ñagiđi ñaɽǝŋeini kwai kwai,
61001011	nṯia ñagiđi ñaneini đënṯia đaŋǝra ŋaɽrwaŋa eŋǝlǝŋe ŋǝbǝɽǝbǝte ŋelǝŋ igëndr igi gëbǝrndr, yesu masiya.
61001012	ŋen ŋafǝṯia igandǝlëldǝŋǝđaieia eŋen iŋi jaica jaica orn ñagaliŋeṯo ŋen iŋi na ñagwonḏǝṯo eŋen ŋǝđeṯarn iŋi ñaganeinu đǝge.
61001013	igaṯa ṯa ŋen ŋaɽo đeṯam ndǝ igandǝtuđi đǝlëldǝŋǝđaieađa eŋen, liga igafo mǝldin egeɽa igi gaŋǝno,
61001014	ŋen ŋanṯa igaliŋeṯo ṯa đǝŋgeieia đaŋǝno ilëɽǝñi đafo ṯwaiñ đǝge, ŋen ŋarno elǝŋ igëndr yesu masiya gaŋaieǝñi.
61001015	igëndǝ-jeieu ŋen ndano ṯa ñalëldǝŋǝđeini eŋen iŋi pređ jaiea jaica ndǝ igaiyo.
61001016	ŋen ŋanṯa nanda ñagero ñagatǝṯa ŋen ŋǝđǝmwađǝni ndǝ ñagwalwaɽǝṯǝnde ŋen ŋǝŋabǝɽa na ŋǝđela lelǝŋ igëndr yesu masiya, orn ñagananda ñagaseicu ŋaɽrwa ŋǝlëɽǝŋu đurri.
61001017	ŋen ŋanṯa rǝmwa đaṯa ranaieǝma đame na ŋaɽrwa ndǝ ole gamǝnṯǝma nano irǝmwa irri rerṯo ŋaɽrwa ŋoɽra na ole igei gaṯa, fǝŋu igi iđia gǝlëɽǝñi gubwamya, igaŋërṯǝma nano kaiñ.
61001018	ñagananda ñagano đurri ole igei gǝmǝnu elo liga ildi ñagafǝlda gënǝŋu naiyǝn yakǝl yatǝɽe.
61001019	nṯia lǝgerṯr đamǝđaṯa đomǝn tǝŋ ŋen ŋanṯa ŋen ŋal anbiya. ñagëbǝđia ŋen ŋaŋǝra ndǝ ñagarǝmoṯwa ŋen iŋi garno lamba ildi lawađialo yaɽo ŋǝrǝmia, liga ëđǝñina yamǝlu yabǝṯwa elo na toɽǝl đamǝlu đǝtwođa enar enalo.
61001020	lǝŋeṯr ŋen iŋi ŋaɽnda ṯa eđa gero gǝnǝŋ gaɽǝwađaṯa gokoɽǝbaiea eŋen ŋǝnǝŋ ŋǝwërđǝnu egađam gǝrǝmwa ŋaṯǝɽaŋa ŋǝlëɽǝŋu,
61001021	ŋen ŋanṯa ŋen ŋero ŋǝnǝŋ ŋǝrǝmwa ŋeṯo eŋaṯǝɽa ŋǝleđa bǝɽan orn leđa ltǝɽe ɽrǝmwa lwaɽwata ŋen ndǝ usila gatǝɽe gǝrǝmwa gađwađǝlo enare.
61002001	ananoŋ anbiya eŋaɽǝwen yafo eleđa, ŋen ŋarno leđa liđ alǝndaufeṯe ildi lǝbërrǝŋaiđia ŋen ŋǝŋaɽǝwen. lënǝŋulu liđ alënǝei ŋen ŋǝɽiano iŋi ŋagera, na lënǝŋulu labǝlaica elǝŋ yesu igi giliđǝlo, nṯia lënǝŋulu liđ almamǝṯia ntam enen đamǝndëđǝnia taltal.
61002002	leđa lwaiña liđ alteṯe ŋen eŋen ŋǝđeieia ŋǝɽwa, na ŋen ŋanṯa ŋulu leđa liđ alwaɽe ṯa ŋen ŋǝđađ đǝđeṯam ŋeicia.
61002003	ŋen ŋanṯa lënǝŋulu lamiñeđǝñano liđ alǝndǝse gǝrus ŋenŋa ŋǝpiano iŋi lënǝŋulu lëbǝđia bǝɽan. đakǝme eđen iđi đwalwaɽǝnu pǝnde đero đǝfia mǝɽǝmǝɽeñ na đamǝndëđǝnia eđen đero đandra.
61002004	rǝmwa rero raŋgiṯia mǝlaiyǝka ndǝ yënǝŋulu yiđu ŋen ŋeieia, orn rauwǝṯǝlo alo isi yëɽǝnu ŋen ŋanṯa seṯan na mǝlaiyǝka ilëɽǝŋu na rënǝŋu rëɽǝlo iŋǝrǝm kaiñ ṯa aiyǝṯurṯi đakǝme,
61002005	na rënǝŋu rero raŋgiṯia alo pǝnde, orn rëbǝru nua, igi gërrǝŋaiđu ŋen ŋuđǝrwaṯo, na leđa lwomǝn đenǝŋ ldǝmiñe liɽijan, liga rënǝŋu rëɽu ŋawa ŋobǝđo ŋwaiña alo eleđa ildi laneđo ŋen ŋǝlëɽǝŋu.
61002006	na rënǝŋu rakǝmo alo isǝḏum na igamoura ṯa aiyǝmǝndëđǝni ndǝ ruɽǝlo ndrǝliđi ubwana, nṯia riđǝlo laɽo ŋamǝla eleđa ildi liđ alneđe ŋen ŋǝlëɽǝŋu.
61002007	orn rënǝŋu rëbǝru lot igi guđǝrwaṯo eŋen na igi ara gǝlëɽǝŋu gǝđǝrnađeinialo jaiea jaiea ŋen ŋanṯa đeieia ŋǝɽwa đǝleđa leieia.
61002008	ŋen ŋanṯa liga eđa igei guđǝrwaṯo eŋen lafǝlda usila gǝlëɽǝŋu igi guđǝrwaṯo eŋen gafo gasǝnu ëđǝñëđǝñin na ulǝŋgǝlǝŋ ŋenŋa ŋeicia eŋen iŋi gënǝŋu gǝseicu na gano.
61002009	ndǝ elǝŋ yesu giđu ŋen iŋi, đeṯam gënǝŋu galiŋeṯo fǝṯau gamiña leđa ildi lëbǝđia ŋen ŋǝrǝmwa iđinḏeicia, na galiŋeṯo eum fǝṯau garǝmoṯwa leđa ildi laneđo rǝmwa ṯa alakǝmini iloman ildi rǝmwa riđ arakǝme alo,
61002010	na lënǝŋulu lamiñaṯo leđa ildi, fǝŋulu ildi labeicia ŋen ŋaŋǝno na lafo eđonaṯa eđen đeicia iđi đǝliđia ltaŋa, na ilđi lađama ŋǝlǝŋe. lënǝŋulu labǝɽiṯia ŋenano na lëbǝđia ŋen enar enen, na lero liđǝñalo ndǝ lwaɽwata ŋen ŋǝleđa ŋeicia ilđi lerṯo ŋaɽrwa,
61002011	orn mǝlaiyǝka isi yonḏǝṯo kaiñ na yerṯo ŋabǝɽa ŋwaiña yamiñaṯo leđa ilđei yënǝŋulu yaber yǝlǝsiki niyǝlwaɽe ŋen eŋen ŋeicia rǝmwa nëiñua.
61002012	leđa ilđi larno đwala đero ŋaṯǝɽa iđi điđǝnu ṯa ađëndǝni ađǝɽiñǝni, na lënǝŋulu lwaɽwata ŋen ŋǝlaŋge ŋeieia ildi lero laliŋeṯǝlo, nṯia liđ alǝmǝndëđǝni đǝge ŋen ŋarno đwala. lënǝŋulu liđ alneini ŋen ŋǝɽiano ŋen ŋarno lananaiđo ŋen ŋǝɽiano.
61002013	lënǝŋulu lǝbaṯa ṯa ŋen ŋaŋǝra nđǝ lafo inamǝđia ëđǝñin. lënǝŋulu leieia na lataŋa lđaŋǝreṯe nano eđonaṯa eđen đaŋǝno liga lënǝŋulu ñagasǝlda.
61002014	isi esen yonaṯa liji laɽo nalaiñ ikǝrǝŋ na yaber yaɽǝwađaṯa yabeṯa eŋen ŋeieia. lënǝŋulu labirldiđinia leđa nano ildi lǝtësǝni eŋen. lënǝŋulu lërrǝŋaicu nare enen ṯa namǝñeđǝñano. lënǝŋulu laɽo ñere ñabuŋǝnu.
61002015	lënǝŋulu laŋgiṯu đađ đuđǝrwaṯo ldǝmiñaṯe eđǝṯwa. lënǝŋulu lateṯo đađ iđi đǝbalam iđia gǝbǝsor, gënǝŋu igi gubwa đapǝɽađa đǝŋen ŋeicia,
61002016	orn gafo gagarǝñeinu ŋen ŋanṯa ŋen ŋǝlëɽǝŋu iŋi ŋafo mǝnna. đwala iđi đaijǝba đwaɽwata đënǝŋu đwaɽwata olega gǝleđa nḏađǝñiṯi ŋen ŋaɽ ëɽi ŋǝnabi.
61002017	leđa ilđi laɽo ṯia lënǝŋulu larno lǝbu lero ŋawano na larno ibwoɽua yabǝliđǝnu đaberađa ndǝ rǝmwa rađǝne na rǝpǝniano, na ŋǝrǝm ŋoɽra kaiñ ŋamiñaṯo ŋǝrǝmia pređ ŋëɽǝnṯǝlo.
61002018	lënǝŋulu lwaɽwata ŋen ŋǝpiano kaiñ đonḏǝṯađa eđonaṯa đeieia đaŋǝno na lënǝŋulu labirlđiđinia leđa nano eŋen ŋǝđeicia ŋǝɽwa ilđi lëni lamiña eleđa lafo mǝnna.
61002019	lënǝŋulu lǝlwaɽǝṯa leđa ṯa alerṯe lǝbakasǝni eŋen ŋǝnǝŋ, orn lënǝŋulu laɽo lǝbai lǝđagera, ŋen ŋanṯa eđa gaɽ ebai gǝŋen ŋǝnǝŋ iŋi ŋamađama.
61002020	nđǝ leđa lamiña eŋen ŋalo iŋi ŋiđǝlo ltaŋa ŋen ŋanṯa lënǝŋulu laliŋeṯo elǝŋ igëndr yesu masiya igi gaɽo đëbǝri, orn lënǝŋulu liđ alakeini tǝŋ na alađamǝni ŋenŋa iŋi ŋalo, đǝfia eđen đǝnḏurṯu đeieia kaiñ đamiñaṯo đǝfia eđen đǝnëiñua.
61002021	gǝbanṯa lënǝŋulu lero laliŋeṯo đađ đǝŋen ŋuđǝrwaṯo, ŋen iŋi ŋaŋǝra kaiñ ŋamiñaṯo ŋen ṯa lënǝŋulu lafo laliŋeṯo đađ iđi, orn lauwǝṯu ŋen ŋëɽua nano iŋi ŋatǝɽe iŋi lënǝŋulu laneinu.
61002022	eleđa ilđi ŋen iŋi ŋawujǝnu ŋaŋeini ṯa aŋfeṯe đeṯam, ṯa ŋina ŋoɽǝbaṯa elaŋge ildi ŋënǝŋu ŋabiđǝlo, na cum ŋen ŋwomǝn ŋawujǝnu ṯa, uṯǝra igi gwasǝnu gaɽobǝđia ṯa aŋǝtǝraɽe eŋaica.
61003001	ya leđa lubwaniya, igawërđǝṯǝnde điñǝđi nađam niɽijan, na enađam ini igwonaṯa ṯa igatuđi ŋaṯǝɽa eŋalo iŋi ŋatǝɽe đǝlëldǝŋǝđaieiađa eŋen,
61003002	ṯa ñalëldǝŋǝđeinia eŋen iŋi al anbiya yatǝɽe yaɽwata ananoŋ, na ŋen ŋelǝŋ yesu igi gaɽo đëbǝria iŋi nanda ñaŋgi ñagaɽo đǝđweinia ñaganaieǝnde.
61003003	ananoŋ, đeṯam ñagaliŋeṯo ŋen iŋi, ṯa eñoman ñǝnḏurṯu leđa liđ alela ildi lonaṯa lađama ŋen ŋǝđeṯam, ildi lafo eđonaṯa eđalo đeieia,
61003004	na ildi lǝbaṯa ṯa, đela đǝlëɽǝŋu đuŋga iđi rǝmwa rëɽu? ŋen ŋanṯa iliga papanda lǝpǝnde laiyau laŋge pređ laɽo lunto mǝldin laŋgela ildi lafo ananoŋ ŋen alo yiđǝnu.
61003005	ŋen ŋanṯa lënǝŋulu lonaṯa ṯa laijǝbaṯa ŋen ṯa pǝnde elo yafo na alo yafo yiđǝnu ŋenŋa ŋǝrǝmwa eŋau na ŋawaŋa,
61003006	na ŋawaŋa eum alo yamǝndëđǝnu, liga alo yaɽo ŋawa pređ.
61003007	orn ŋenŋa iŋi ŋaɽo ŋunto ŋǝrǝmwa elo na alo ildi lafo điñǝđi lëɽǝnu ŋen ŋanṯa isia na larǝmujǝnu ŋen ŋanṯa loman ilđi leđa laijǝba rǝmwa liđ alakǝmǝniau na liđ alǝmǝndëđǝniau.
61003008	orn ñerṯe ñagaijǝbeini eŋen iŋi ŋunto, ya leđa lubwaniya, ṯa eŋaṯǝɽa ŋelǝŋ yesu lomanto larno nṯǝli alǝf na nṯǝli alǝf narno lomanto.
61003009	elǝŋ yesu gero gëbǝđia ŋen iŋi gënǝŋu gëɽu ṯwarran, ŋen ŋarno leđa lǝmaṯan labaṯa ṯa ŋen ŋafo ŋiđǝnu ṯwarran, orn gënǝŋu gaɽiñaṯa ŋen eŋalo đwalađa arano, ŋen ŋanṯa gënǝŋu gaber gwonaṯa ṯa eđa gǝnǝŋ giđ aŋǝmǝndëđǝni kwai kwai orn ṯa leđa pređ lerṯo liga ṯa alǝŋgiṯi ŋen ŋeieia.
61003010	loman lelǝŋ yesu liđ alela ŋen ŋarno oɽom. iloman lakǝl laŋge lelo liđ alǝmǝndëđǝni ŋǝɽǝldiaŋa na ropa riđ arǝlaldabǝre aŋalga gubwa na alo na ŋen pređ ŋǝlëɽǝŋu ŋiđ aŋërrǝŋeini.
61003011	ndǝ laŋge ildei pređ liđ alǝmǝndëđǝni ṯia, ŋen đeṯam ṯa ñagaɽo leđa laŋǝra. đeṯam ñagiđi ñafeṯe eŋen ŋatǝɽe na eŋen ŋaŋǝra rǝmwa nëiñua,
61003012	ŋen ŋanṯa ñagaṯurṯia na ñagamǝđaṯa đela đǝloman ɽrǝmwa ṯa ađela taltal iđi điđ ađiđi elo ṯa aiyuɽi na ṯa yiđ aiyǝmǝndëđǝni, na ropa ṯa arǝlaldabǝre aŋalga gubwa.
61003013	ŋen ŋanṯa ŋen iŋi rënǝŋu rëɽu nëndr lǝgaṯurṯiar elo imaijǝn na alo imaijǝn ildi ŋen ŋuđǝrwaṯo ŋiđ aŋfeṯǝlau.
61003014	ŋen ŋafǝṯia ya leđa lubwaniya, ŋen ŋanṯa ñagaṯurṯia ŋen iŋi, nḏǝjeicr ŋen ŋǝɽwano ṯa yesu giđ aŋfiđi ṯa ñagafo eđatǝɽe pređ, đǝskinia đero, na iđëuṯaralo.
61003015	aṯarjaica jaica ṯa đwalarano đelǝŋ yesu đaɽo đëbǝrnia, garno oraiñ bulus igi gubwaniya kaiñ, gawërđǝṯǝnde đaliŋeṯađa ŋen nǝsi iđi gënǝŋu ganeinu, ṯa ñiđi ṯia.
61003016	bulus gwaɽwata ŋen iŋi enađam pređ nǝlëɽǝŋu. ŋen ŋǝmaṯan enađam nǝlëɽǝŋu ŋafo ŋabɽwaŋǝno ṯa ñaliŋeṯe, na leđa ildi laijǝba ŋen nǝsi na lǝtësǝni enare lërkǝđeiđia ŋen iŋi garno lënǝŋulu lërkǝđeiđia ŋen pređ ŋađam gǝrǝmwa, nṯia lǝmama đamǝndëđǝnia entam enen.
61003017	nṯia ya leđa lubwaniya, ŋen ŋanṯa ñagaliŋeṯo ŋen iŋi ananoŋ, rǝmojǝđr ŋen jaiea jaica ṯa ñerṯe ñagǝŋgeinia eŋen ŋǝrǝmwa mǝnnaga gǝleđa ildi laneđo ŋǝlǝŋe, nṯia cum ṯa ñerṯe ñagǝbǝɽia eđwonḏǝṯa iđi ñagerṯo điñǝđi.
61003018	orn oɽreṯr eđwonḏǝṯa đusila na eđaliŋeṯa pređ đelǝŋ igëndr igi gëbǝrndr, yesu masiya. igǝbeɽǝđia ṯa ŋaɽrwa aŋǝmaneini điñǝđi na bǝɽǝbǝte.
62001001	ŋen iŋi ŋafo ananoŋ iŋi nanda ñagano na iŋi ñagǝseicu isiya, iŋi ñagwanwano na ñagapǝrro raŋra eŋen ŋǝđamǝṯia.
62001002	đamǝṯia iđi đërrǝŋeiđǝnu na nanda ñagaseieu na ñagaɽo đamǝđaṯa na ñagǝndǝlwaɽǝṯia iđamǝṯia iđi đǝbǝɽǝbǝte iđi đafo đaṯaga na iđi đërrǝŋeinǝnde.
62001003	nanda ñagǝndǝlwaɽǝṯia ŋen iŋi ñagaseieu na ñagano ṯa ñaŋ eum alɽǝbǝđr eŋen. đǝɽǝbǝđia iđi eŋen eđaiñ đafo đaṯaga na iđiaga gǝlëɽǝŋu yesu masiya.
62001004	na nanda ñagǝwërđia ŋen iŋi ṯa đaŋǝra nano eđaiñ ađǝɽiñađeini.
62001005	fǝŋen iŋi ñaganaṯǝma na ñagǝndǝlwaɽǝṯia, ṯa rǝmwa raɽ arrerre na ŋǝrǝmia ŋero iŋu kwai kwai.
62001006	ndǝ lǝgǝbaṯar ṯa lǝgǝɽǝbǝđiar eŋen ŋuga orn ndǝ lǝgǝbǝrldar iŋǝrǝm, nëndr lǝgaɽr len na lǝgaber lǝgëbǝđiar ŋen ŋǝđeṯam.
62001007	nđǝ lǝgǝbǝrldar egarrerre ŋen ŋarno gënǝŋu gafo egarrerre lǝgǝɽǝbǝđiar eŋen lđǝɽo, na ŋǝfǝni ŋǝyesu, iđia gǝlëɽǝŋu, ŋǝndǝtǝɽiar eŋen pređ ŋeieia.
62001008	nđǝ lǝgǝbaṯar ṯa lǝgerr ŋen ŋeieia lǝgiđǝnr ŋađǝna bǝɽan na ŋen ŋǝđeṯam ŋero inëndr.
62001009	ndǝ lǝgamiñr ŋen iŋëndr ŋeieia gënǝŋu gerṯo ŋen ŋuđǝrwaṯo nṯia giđ aŋǝndǝŋgǝđeier ŋen iŋënđr ŋeieia na giđ aŋǝndwasr eŋen pređ ŋǝɽiano.
62001010	nđǝ lǝgǝbaṯar ṯa lǝgerr lǝgëbǝđiar ŋen ŋeicia lǝgamiđiar gaɽǝwen na ŋen ŋǝlëɽǝŋu ŋero ŋǝfia inëndr.
62002001	ya ñere ñǝlëɽǝñi, igǝndǝwërđǝṯia ŋen iŋi ṯa ñerṯe ñagëbǝđia ŋen ŋeieia, orn ndǝ eđa gëbǝđia ŋen ŋeieia lǝgerṯr eđa gǝnǝŋ igi gaɽo đamǝđaṯa gǝbekeɽǝđia đaṯa kaiñ eŋen iŋëndr. fǝŋu yesu masiya igi guđǝrwaṯo eŋen.
62002002	gënǝŋu gaɽo đǝŋgeieia đǝŋen iŋënđr ŋeieia na gerṯa ŋen iŋënđr ŋeicia ikǝrǝŋ orn ŋen ŋeieia ŋǝleđa pređ lalo eum.
62002003	lǝgaliŋeṯr đurri ṯa lǝgamaliŋeṯar ndǝ lǝgëbǝđiar ŋen ŋǝlëɽǝŋu.
62002004	eđa gǝnǝŋ igi gǝbaṯa, igaliŋeṯǝma, orn gaber garǝmoṯwa ŋen ŋǝlëɽǝŋu gënǝŋu gaɽǝwen na ŋen ŋǝđeṯam ŋero iŋn kwai kwai.
62002005	orn eđa igi ṯaŋǝrǝmoṯo ŋen ŋǝlëɽǝŋu, đeṯam đubwa đǝrǝmwa đǝbǝđǝni đǝɽiñǝđeinu iŋu. ndǝ ŋen iŋi ŋafo inëndr lǝgaliŋeṯr ṯa lǝgafr iŋu.
62002006	ndǝ eđa gǝbaṯa ṯa gafo iŋu ŋen đeṯarn ṯa gënǝŋu ṯaŋiđu ŋen garno al masiya giđu.
62002007	ya leđa lubwaniya, gerṯa ŋen ŋǝmaijǝn iŋi igǝndǝwërđǝṯia orn ŋen ŋananoŋ iŋi ñagano ananoŋ. ŋen ŋananoŋ fǝŋu ŋen ñagano nëiñua.
62002008	orn fǝŋen ŋǝmaijǝn iŋi igǝnđǝwërđǝṯia, ŋen ŋanṯa ŋǝrǝmia ŋamǝnđëđǝni na arrerre gǝđeṯam gǝwađialo đǝge. al masiya giđu ŋen iŋi ṯa ŋaɽo đeṯam, na ŋaɽo đeṯam eŋen eŋalo.
62002009	eđa igi gǝbaṯa ṯa gafo egarrerre orn ganeđo orǝba gënǝŋu gafo iŋǝrǝm mǝlđin.
62002010	eđa igi gubwa orǝbaga gënǝŋu gafo egarrerre na wagero gǝnǝŋ gafo egarrerre gëbǝđia eđa gǝbëɽǝŋeini.
62002011	orn eđa igi ganeđo orǝba gënǝŋu gafo iŋǝrǝm na gǝbǝrlđa iŋǝrǝm. na gaijǝba alo ŋen ŋanṯa ŋǝrǝm ŋiđǝma gǝrǝmiṯu.
62002012	ñere, igǝndǝwërđǝṯia ŋen ŋanṯa ŋen eŋalo ŋeieia ŋǝŋgeinu đǝge ŋen ŋanṯa irǝŋ gal masiya.
62002013	lṯenia, igǝndǝwërđǝṯia ŋen ŋanṯa ñagaliŋeṯǝma igi gafo ananoŋ bǝɽǝbǝte. lëđǝmwa, igǝndǝwërđǝṯia ŋen ŋanṯa ñagađamo eđa geieia. ñere, igǝwërđǝṯǝnde ŋen ŋanṯa ñagaliŋeṯo đaṯa.
62002014	lṯenia, igǝwërđǝ-ṯǝnde ŋen ŋanṯa ñagaliŋeṯǝma igi gafo ananoŋ bǝɽǝbǝte. lëđǝmwa, igǝwërđǝṯǝnde ŋen ŋanṯa ñagwonḏǝṯo na ŋen ŋǝrǝmwa ŋafǝndau, na ñagađamo seṯan.
62002015	ñerṯe ñagubwa aloya walla laŋgela ildi lalo. ndǝ eđa gǝnǝŋ gubwa ŋenŋa ŋalo gënǝŋu gero gubwa đaṯaga.
62002016	ŋen ŋanṯa ŋen pređ iŋi ŋafo alo, đonaṯa đaŋǝno đǝŋen ŋeieia na đonaṯa đisi ṯa ywanwana ŋen ŋeicia, na đinia enare nǝleđa lerṯo laŋge lwaiña iđi đǝpiano, ŋen iŋi ŋero ŋeṯo đaṯa nano orn ŋeṯo alo.
62002017	alo na ŋen ŋalo iŋi leđa lonaṯa kaiñ lamǝndëđǝm, orn eđa igi gëbǝđia ŋen rǝmwa ronaṯa gënǝŋu giđ aŋfeṯe bǝɽǝbǝte.
62002018	ñere, liga lǝnḏurṯu leṯo đǝge na ŋen ŋarno ñagano ṯa eđa goɽra giđ aŋela gǝbernia gageo al masiya đeṯam leđa leṯo lwaiña đǝge ildi lageo al masiya. ŋen ŋafǝṯia lǝgaliŋeṯr ṯa liga lǝnḏurṯu leṯo đǝge.
62002019	lënǝŋulu lamiñǝndrau orn gerṯa lǝldëndr. gǝbanṯa lënǝŋulu lǝldëndr ṯa lǝgaɽaŋarlda. lënǝŋulu lamiño ṯa ŋen aŋǝlǝŋini ṯa lënǝŋulu gerṯa lǝldëndr.
62002020	orn ñaŋ pređ ñagëɽǝnu usila nano gatǝɽe, na ñaŋ pređ ñagerṯo đaliŋeṯa.
62002021	igero igǝndǝwërđǝṯia ŋen ŋanṯa ñagaijǝba ŋen ŋǝđeṯam orn ŋen ŋanṯa ñagaliŋeṯo ŋen ŋǝđeṯam, na ŋen ŋanṯa ŋaɽǝwen ŋero iŋi ŋeṯo eŋen ŋǝđeṯam.
62002022	esegi gaɽǝwen igi gabǝlaiea yesu ṯa gaɽo al masiya? feđa igi gageo al masiya igi gabǝlaiea đaṯa na iđia.
62002023	eđa igi gabǝlaiea iđia gënǝŋu gaijǝba đaṯa. orn eđa igi gǝbërrǝŋaiđia ŋen ŋiđia gënǝŋu gerṯo đaṯa eum.
62002024	ñaganǝñaŋ, ŋgiṯr ŋen iŋi ñagano ananoŋ aŋǝndaufeṯe. ndǝ ŋen iŋi ñagano ananoŋ aŋǝndaufeṯe ñaŋ cum ñagiđi ñafeṯe igiđia na iđaṯa.
62002025	fǝŋen iŋi gëɽǝṯǝnde, đamǝṯia đǝbǝɽǝbǝte.
62002026	igawërđǝṯǝnde ŋen iŋi eŋen ŋǝleđa ildei lonaṯa lǝndiđia ŋađǝna.
62002027	orn ñaganǝñaŋ, usila gatǝɽe igi ñaganeinu gafǝndau, na gerṯa đeṯam ṯa eđa gǝndërrǝŋaicia ŋen. gënǝŋu gǝndërrǝ- ŋaicia ŋen pređ na gaɽo đeṯam, gerṯa gaɽǝwen, na ŋen ŋarno gërrǝŋaieǝnde, fafr igal masiya.
62002028	na điñǝđi ñere, fafǝmarau ṯa lǝgëɽǝnr đǝñano ndǝ gënǝŋu giđ aŋǝmiñaṯe, na ṯa alerṯr lǝgirǝwarano, na ṯa alerṯr lǝgamaređiar nano ndǝ geṯo.
62002029	ndǝ ñagaliŋeṯo ṯa gënǝŋu guđǝrwaṯo eŋen ñagaliŋeṯo ṯa leđa pređ ildi luđǝrwaṯo eŋen lǝlǝŋǝnu iŋu.
62003001	wei đeṯam, đubwa đǝđaṯa đoɽra kaiñ iđi gubwandriya ṯa lǝgënǝjǝnr ñere ñǝrǝmwa. na đeṯam lǝgaɽr ñere ñǝrǝmwa. leđa lalo lero lǝndaliŋeṯar ŋen ŋanṯa laijǝba al masiya.
62003002	ya leđa lubwaniya, lǝgaɽr ñere ñǝrǝmwa điñǝđi, orn ŋen ŋamǝlu ŋǝlǝŋini ṯa lǝgiđr alɽeṯr ṯau. orn lǝgaliŋeṯr ṯa ndǝ gënǝŋu giđ aŋǝndǝmiñǝṯr lǝgiđr almarneṯr ŋen ŋanṯa lǝgiđr almaseier đurri.
62003003	leđa pređ ildi laṯurṯia ŋen iŋi ŋafo iŋu lënǝŋulu lǝbǝđǝni ltǝɽe bǝɽan ŋen ŋarno gënǝŋu gatǝɽe.
62003004	leđa pređ ildi lëbǝđia ŋen ŋeieia lënǝŋulu lagera ŋen ŋǝrǝmwa. ŋen ŋeicia ŋaɽo đagera ŋen.
62003005	ñaŋ ñagaliŋeṯo ṯa al masiya gërrǝŋeiđǝnu ṯa aŋgeici ŋen iŋëndr ŋeieia, na ŋen ŋeicia ŋerǝmau kwai kwai.
62003006	eđa igi gafia iŋu gaber gëbǝđia ŋen ŋeieia. orn eđa igi gëbǝđia ŋen ŋeieia gënǝŋu gero gamaseicia na gero gamaliŋeṯa.
62003007	ñere, ñerṯe ñagaŋgiṯia eđa gǝnǝŋ ṯa gǝndiđia ŋađǝna. eđa igi gëbǝđia ŋen ŋuđǝrwaṯo gënǝŋu guđǝrwaṯo eŋen ŋen ŋarno rǝmwa ruđǝrwaṯo eŋen.
62003008	eđa igi gëbǝđia ŋen ŋeieia gënǝŋu gǝseṯan ŋen ŋanṯa seṯan yiđu ŋen ŋeieia ananoŋ na mǝldin điñǝđi. iđia gǝrǝmwa gërrǝŋeiđǝnu eŋen iŋi ṯa aŋǝmǝndađe ŋǝmëɽria ŋǝseṯan.
62003009	eđa igi gǝlǝŋǝnu irǝmwa gënǝŋu gaber gëbǝđia ŋen ŋeieia ŋen ŋanṯa ŋen ŋǝrǝmwa ŋafǝmau. gënǝŋu gaber gaɽǝwađaṯa gëbǝđia ŋen ŋeieia, ŋen ŋanṯa gǝlǝŋǝnu irǝmwa,
62003010	ñere ñǝrǝmwa na ñere ñǝseṯan ñǝlǝŋinu ŋenŋa iŋi. eđa igi gaber gëbǝđia ŋen ŋuđǝrwaṯo gënǝŋu gerṯa gǝrǝmwa, na eđa igi gero gubwa orǝbaga gënǝŋu gerṯa gǝrǝmwa.
62003011	fǝŋen iŋi ñagano ananoŋ ṯa ŋen đeṯam aliyubwiđr,
62003012	gerṯa garno kaiyin igi gǝseṯan gaɽiño orǝba. gaɽiñama eđa? ŋen ŋanṯa ŋen ŋǝlëɽǝŋu ŋeieia na ŋen ŋorǝba ŋuđǝrwaṯo.
62003013	lorldaiñ, ñerṯe ñagirǝwano ndǝ leđa lalo laneđǝnde.
62003014	lǝgaliŋeṯr ṯa lǝgamiñr eŋǝɽaiñ orn lǝgënṯr iđamǝṯia ŋen ŋanṯa lǝgubwiđr. eđa igi gero đubwa gënǝŋu gafo eŋǝɽaiñ mǝldin.
62003015	eđa igi ganeđo orǝba gënǝŋu gaɽiñǝđia, na ñagaliŋeṯo ṯa eđa gaɽiñǝđia gero gǝberṯa đamǝṯia đǝbǝɽǝbǝte đafǝmau.
62003016	lǝgaliŋeṯr đubwa đurri ŋenŋa ŋal masiya, ṯa gënǝŋu ganaiđo đamǝṯia đǝlëɽǝŋu ŋen ŋanṯa nëndr. ŋen ŋaŋǝra eum ṯa lǝganaiđiar đamǝṯia iđëndr ŋen ŋanṯa lorǝba.
62003017	eđa gǝnǝŋ igi gerṯo laŋge lalo na gǝseieia orǝba gaɽo ŋabaiyaŋǝno, orn ṯaŋerṯa gamamǝđaṯa, ŋen ŋanṯau đubwa đǝrǝmwa đafo egare gǝlëɽǝŋu?
62003018	ya ñere ñǝlëɽǝñi, alerṯr lǝgubwar leđala olega walla đaŋǝlađa orn albwiṯr leđala ŋǝmëɽriaŋa na ŋenŋa ŋǝđeṯam.
62003019	lǝgaliŋeṯar ŋenŋa iŋi ṯa lǝgǝđeṯamr na lǝgiđr alonḏeier nare inëndr ŋu nëiñua,
62003020	eŋen pređ nare inëndr nǝndǝsǝkirau, ŋen ŋanṯa rǝmwa roɽra ramiñaṯo nare inëndr na rënǝŋu raliŋeṯo ŋen pređ.
62003021	ya leđa lubwaniya, lǝgerṯr đëɽǝni đǝñano rǝmwa nëiñua ndǝ nare inëndr naber nǝndǝsǝkiar,
62003022	na rënǝŋu rǝndǝnanaiciar laŋge pređ ndǝ lǝgabeɽǝđiar ŋen ŋanṯa lǝgarǝmoṯwar ŋen ŋǝlëɽǝŋu na lǝgëbǝđiar ŋen iŋi ŋëbǝđia raŋǝra nano.
62003023	fǝŋen iŋi ŋǝrǝmwa ṯa alëndr ŋen irǝŋga giđia gǝlëɽǝŋu, yesu masiya, na ṯa aliyubwiđr ldǝɽo garno gënǝŋu gwalwaɽǝṯǝndr.
62003024	eđa gǝnǝŋ igi garǝmoṯwa ŋen ŋǝlëɽǝŋu gënǝŋu gafo igal masiya na al masiya gafǝmau. na lǝgaliŋeṯr ṯa gënǝŋu gafǝndrau ŋenŋa ŋusila gatǝɽe igi gënǝŋu ganaicǝndr.
62004001	ya leđa lubwaniya, ñerṯe ñagabendia ŋen ŋǝnusila pređ orn irnḏeicr nusila ṯa ñaliŋeṯe ndǝ neṯo rǝmwa nano, ŋen ŋanṯa anbiya ywaiña eŋaɽǝwen yabakaldaiea alo.
62004002	lǝŋeṯr usila gatǝɽe gǝrǝmwa ŋenŋa iŋi. nusila pređ ini naɽwata eŋen ŋǝyesu ṯa gënǝŋu gaɽ al masiya igi geṯo egaŋǝno, nënǝŋulu neṯo rǝmwa nano,
62004003	orn nusila pređ ini nađama ŋen iŋi ŋǝyesu nënǝŋulu gerṯa nǝrǝmwa. ŋen iŋi ŋaɽo ŋǝmëɽria ŋeđa gageo al masiya. ñagano ṯa gënǝŋu giđ aŋela, na đeṯam gënǝŋu gafo alo điñǝđi.
62004004	ñere, ñagǝrǝmwa na ñagađamo anbiya eŋaɽǝwen ŋen ŋanṯa igi gafǝnđau goɽra gamiñaṯa igi gafo alo.
62004005	yënǝŋulu yalo nṯia ywaɽwata eŋen ŋalo na leđa lalo laldǝnaṯa.
62004006	nëndr lǝgǝrǝmwar, na eđa igi galiŋeṯo rǝmwa gënǝŋu gandǝnaṯar. eđa igi gerṯa gǝrǝmwa gënǝŋu gaber ganđǝnaṯar. eŋen iŋi lǝgaliŋeṯr usila gǝđeṯam na usila gǝŋen ŋafo mǝnna.
62004007	ya leđa lubwaniya, aliyubwiđr ŋen ŋanṯa đubwa đeṯo irǝmwa na leđa pređ ildi lubwiđiya lënǝŋulu lǝlǝŋǝnu irǝmwa na laliŋeṯo rǝmwa.
62004008	eđa gǝnǝŋ igi gero đubwa gënǝŋu gero galiŋeṯa rǝmwa, ŋen ŋanṯa rǝmwa raɽo đubwa.
62004009	đubwa đǝrǝmwa đërrǝŋeiđǝnu inënđr eŋen iŋi ṯa rǝmwa rađwaṯo iđia gǝlëɽǝŋu gunto alo ṯa nëndr alamǝṯr iŋu.
62004010	fǝđubwa, gerṯa ṯa lǝgubwar rǝmwara, orn ṯa rënǝŋu rubwanđriya na rađwaṯo iđia gǝlëɽǝŋu ṯa aŋǝɽeṯe đǝpǝɽa eŋen iŋënđr ŋeieia.
62004011	ya leđa lubwaniya, ndǝ rǝmwa rubwandriya ṯia ŋen ŋaŋǝra ṯa aliyubwiđr.
62004012	eđa gero gǝnǝŋ gaseicu rǝmwa kwai kwai. ndǝ lǝgiyubwiđiar rǝmwa rafǝnđrau na đubwa đǝlëɽǝŋu điđǝnu đǝɽiñađeinu inënđr.
62004013	lǝgaliŋeṯr ṯa lǝgafǝrau na rënǝŋu rafǝnđrau ŋen ŋanṯa rënǝŋu ranaicǝndr usila gatǝɽe gǝlëɽǝŋu.
62004014	nanda ñagaseicu ŋen iŋi na ñagǝmama đamǝđaṯa ṯa đaṯa rǝmwa rađwaṯo iđia ṯa aŋǝɽeṯe đëbǝria đǝleđa lalo.
62004015	eđa gǝnǝŋ igi gwaɽwata ṯa yesu gaɽ iđia gǝrǝmwa, rǝmwa rafǝmau na gënǝŋu gafo irǝmwa.
62004016	nṯia lǝgaliŋeṯar đubwa na lǝgaŋǝđeinr đubwa iđi rǝmwa rëɽǝndr nano. rǝmwa raɽo đubwa na eđa gǝnǝŋ igi gafo iđubwiđia gënǝŋu gafo irǝmwa na rǝmwa rafǝmau.
62004017	đubwa điđǝnu đǝɽiñǝđeinu inëndr ṯa alëɽǝnr đǝñano iloman ildi rǝmwa rauwakǝme alo, ŋen ŋanṯa garno yesu gafo alo nṯia nëndr cum lǝgafr alo.
62004018	đubwa đero ŋǝđaiñano orn đubwa iđi đǝɽiñǝđeinu đamiñu ŋǝđaiña ŋen ŋanṯa ŋǝđaiña ŋerṯo đakǝmeano, na eđa gǝnǝŋ igi giđǝñalo gënǝŋu gero gǝbǝđǝni gǝɽiñǝđeinu iđubwa.
62004019	lǝgiyubwiđiar ŋen ŋanṯa rǝmwa rubwandriya ananoŋ.
62004020	ndǝ eđa gǝnǝŋ gǝbaṯa, igubwa rǝmwara, orn ganeđo orǝba gënǝŋu gaɽǝwen. ŋen ŋanṯa eđa igi gero gubwa orǝbaga igi gaseieǝma gënǝŋu gaber gaɽǝwađaṯa gubwa rǝmwara irri gero gaseieia.
62004021	rënǝŋu rǝnaieǝndr ŋen iŋi ṯa, eđa igi gubwa rǝmwara ŋen đeṯam gënǝŋu gubwa orǝbaga eum.
62005001	leđa pređ ildi lëndu ŋen ṯa yesu gaɽ al masiya lënǝŋulu lǝlǝŋǝnu irǝmwa na leđa pređ ildi lubwa đaṯaga gǝnǝŋ lënǝŋulu lubwa iđiaga gǝlëɽǝŋu eum.
62005002	lǝgaliŋeṯr ṯa lǝgubwar liđiala ɽrǝmwa ndǝ lǝgubwar rǝmwara na lǝgëbǝđiar ŋen ŋǝlëɽǝŋu.
62005003	fǝđubwa rǝmwara ṯa lǝgarǝmoṯwar ŋen ŋǝlëɽǝŋu. na ŋen ŋǝlëɽǝŋu ŋero ŋǝndiniar nano,
62005004	ŋen ŋanṯa leđa na laŋge pređ ildi lǝlǝŋǝnu irǝmwa lađama alo. ŋabǝɽa iŋi ŋađamo alo fǝŋu đonaṯa iđëndr.
62005005	eđa igi gađamo alo gerṯa fǝŋu igi gëndu ŋen ṯa yesu gaɽ iđia gǝrǝmwa?
62005006	iđia gǝrǝmwa fǝŋu igi geṯo gamiño eŋau na iŋǝfǝni, fǝyesu masiya. gënǝŋu gero geṯo ŋawaŋa ikǝrǝŋ orn geṯo ŋawaŋa na ŋǝfǝniŋa. fusila gatǝɽe igi gaɽo đamǝđaṯa ŋen ŋanṯa usila gatǝɽe gaɽo đeṯam.
62005007	laŋge laɽo liɽijin ildi laɽo đamǝđaṯa,
62005008	usila gatǝɽe na ŋawa na ŋǝfǝni na lënǝŋulu lerṯo ŋen ŋunto.
62005009	ndǝ lǝgǝbaŋǝnṯiar đamǝđaṯa đǝleđa, đamǝđaṯa đǝrǝmwa đoɽra đamiñaṯa orǝba gǝleđa. fǝđamǝđaṯa đǝrǝmwa ṯa rënǝŋu ramamo đamǝđaṯa eŋen ŋiđia gǝlëɽǝŋu.
62005010	eđa gǝnǝŋ igi gëndu ŋen ŋiđia gǝrǝmwa gënǝŋu gerṯo đamǝđaṯa egare. orn eđa igi gero gǝbendia ŋen ŋǝrǝmwa gënǝŋu giđu rǝmwa raɽǝwen, ŋen ŋanṯa gero gǝbendia đamǝđaṯa iđi rǝmwa ramamo eŋen ŋiđia gǝlëɽǝŋu.
62005011	fǝđamǝđaṯa ṯa rǝmwa ranaieǝndr đamǝṯia đǝbǝɽǝbǝte, na đamǝṯia iđi đafo igiđia gǝlëɽǝŋu.
62005012	eđa gǝnǝŋ igi gerṯo iđia gǝrǝmwa egare gënǝŋu gerṯo đamǝṯia iđi, orn eđa gǝnǝŋ igi gero gǝberṯia iđia gǝrǝmwa egare gënǝŋu gero gǝberṯia đamǝṯia iđi.
62005013	igǝndǝwërđǝṯia ŋen iŋi ñaŋgi ñagëndu irǝŋ giđia gǝrǝmwa ṯa ñaliŋeṯe ñagerṯo đamǝṯia đǝbǝɽǝbǝte.
62005014	fǝđëɽǝni đǝñano iđi lǝgerṯr iŋu ṯa nđǝ lǝgǝbeɽǝđiar waŋge gǝnǝŋ igi gafo eŋen ŋǝlëɽǝŋu rënǝŋu ranđǝnaṯar.
62005015	na nđǝ lǝgaliŋeṯr ṯa rënǝŋu ranđǝnaṯar eŋen iŋi lǝgeɽǝđr lǝgaliŋeṯr ṯa rënǝŋu rǝndǝnaiciar laŋge ildi lǝgeɽǝđǝrldo.
62005016	ndǝ eđa gǝnǝŋ gaseicia orǝba igi gënđu ŋen gëbǝđia ŋen ŋeicia iŋi ŋaber ŋǝmama ŋǝɽaiñ gënǝŋu giđ aŋeɽǝđe rǝmwa na rǝmwa riđ arǝnaice orǝba đamǝṯia. ŋen iŋi ŋafo ŋen ŋanṯa leđa ildi lero lëbǝđia ŋen ŋeieia iŋi ŋǝmama ŋǝɽaiñ. orn ŋen ŋëni ŋeieia iŋi ŋǝmama ŋǝɽaiñ. igero igwalwaɽa ṯa ŋen đeṯam gënǝŋu gǝbeɽǝđia rǝmwa eŋen iŋi.
62005017	ŋen pređ iŋi ŋero ŋuđǝrwaṯa fǝŋen iŋi ŋeicia, na ŋen ŋëni ŋeicia iŋi ŋaber ŋamama ŋǝɽaiñ.
62005018	lǝgaliŋeṯr ṯa eđa gero gǝnǝŋ igi gǝlǝŋǝnu irǝmwa ṯaŋiđu ŋen ŋeieia mǝlđin, orn yesu igi gǝlǝŋǝnu irǝmwa gamarǝmoṯwa na seṯan yaber yamënđia.
62005019	lǝgaliŋeṯr ṯa lǝgǝrǝmwar na alo pređ yafo eŋabǝɽa ŋǝseṯan.
62005020	lǝgaliŋeṯr ṯa iđia gǝrǝmwa geṯo đǝge na gënǝŋu ganaicǝnđe đaliŋeṯa ṯa alliŋeṯr rǝmwa rǝđeṯam. lǝgafǝmarau igi gǝđeṯam igi gaɽ iđia gǝlëɽǝŋu yesu masiya. fǝŋu rǝmwa irri rǝđeṯam na fǝđamǝṯia đǝbǝɽǝbǝte.
62005021	ya ñere ñǝlëɽǝñi, rǝmojǝđr eŋen ṯa ñaneđe laŋge lǝpiano kwai kwai ildi leđa ldukwuđiñǝṯialo.
63001001	fiñi elǝŋ goɽra. igeɽǝđo wuji gaɽǝbwa igi gëɽǝnu na ñere ñǝlaɽǝŋa ñaŋgi igubwandiya đeṯam, na gerṯa igënǝñi igunto orn leđa pređ lubwanđiya ildi laliŋeṯo ŋen ŋǝđeṯam,
63001002	ŋen ŋanṯa ŋen ŋǝđeṯam iŋi ŋafǝnđrau na ŋiđ alđǝfeṯǝrlda bǝɽǝbǝte.
63001003	igǝbeɽǝđia ṯa đǝnaicia mǝɽǝmǝɽeñ na ŋabaiyaŋǝno na đëuṯaralo aldǝfeṯǝrlda irǝmwa đaṯa na iyesu masiya iđia gǝđaṯa eŋen ŋǝđeṯam na iđubwa.
63001004	igaŋǝra nano kaiñ ndǝ igafiđu ŋen ṯa ñere ñǝmaṯan ñǝlaɽǝŋa ṯaiñerldo eŋen ŋǝđeṯam garno đaṯa rǝmwa ralwaɽǝṯǝndr.
63001005	na điñǝđi, wuji, igaŋǝlwaɽǝṯia gerṯa garno igaŋǝwërđǝṯia ŋen iŋi ŋǝmaijǝn orn ŋen iŋi lǝgerṯr ananoŋ, igaŋeɽǝđia ṯa aliyubwiđr.
63001006	fǝđubwa ṯa lǝgǝbǝrldar eŋen ŋǝrǝmwa. fǝŋen ŋǝlëɽǝŋu garno ñaŋ ñagano ananoŋ ṯa ñawerlde.
63001007	ŋen ŋanṯa leđa lwaiña labakaldaica alo ildi laɽo lađǝna, ildi labǝlaico ŋen ṯa yesu masiya geṯo gaɽ aŋǝno. fǝŋu igi gaɽ ađǝna na gageo al masiya.
63001008	rǝmojǝđr eŋen ṯa ñerṯe ñagwoṯia ŋen iŋi lǝgiṯr ŋǝmëɽria, orn ṯa ñaneini đǝpǝɽa pređ.
63001009	eđa gǝnǝŋ igi gamiñađaṯa nëiñua na gaber gaɽaŋa eŋen ŋal masiya iŋi ŋërrǝŋeiđǝnu gënǝŋu gero gǝberṯia rǝmwa egare. orn gënǝŋu igi gaɽaŋa eŋen ŋal masiya gënǝŋu gerṯo đaṯa rǝmwa egare na iđia eum.
63001010	ndǝ eđa gǝnǝŋ gǝndeṯa nano igi gaber gabërrǝŋaiđia ŋen iŋi ñerṯe ñagamaŋǝnṯi egeɽa egalo. ñerṯe ñagǝmana ëiñua.
63001011	ŋen ŋanṯa eđa igi ganǝma ëiñua gënǝŋu lǝɽǝbǝđia eŋen ŋǝlëɽǝŋu ŋeicia.
63001012	igerṯo ŋen ŋwaiña ṯa igǝndǝwërđǝṯia orn igaber igwonaṯa igǝwërđia abređa al galamya. igwonaṯa igeṯǝnde nano na lǝgaɽwataiđiar ṯa đaŋǝra nano iđëndr ađǝɽiñađeini.
63001013	ñere ñoralo gaɽǝbwa igi gëɽǝnu ñeɽǝđǝŋa.
64001001	fiñi elǝŋ goɽra. igǝbeɽǝđia gaiyus igi gubwaniya ŋaŋgi igubwaŋaiya đeṯam.
64001002	ya eđa gubwaniya, igabeɽǝđia rǝmwa ṯa ŋen pređ iŋi ŋafǝŋa nano aŋǝɽeṯe ŋaŋǝra, na ṯa agaŋǝra nano agero agwuma. igaliŋeṯo ṯa ŋen iŋi ŋafo usila nano gǝlaɽǝŋa ŋaŋǝra.
64001003	igaŋǝra nano jaica jaica ndǝ lorldaiñ lǝkamsa leṯǝñi nano lǝlwaɽǝṯiñi ṯa ŋen ŋǝlaɽǝŋa ŋǝđeṯam, ŋen ŋarno agǝbǝrlda eŋen ŋǝđeṯam.
64001004	đaŋǝra nano đǝlëɽǝñi đoɽra đamiñaṯo lorǝba pređ iđi igerṯo ndǝ igǝnna ṯa ñere ñǝlëɽǝñi ñǝbǝrlda eŋen ŋǝđeṯam.
64001005	ya eđa gubwaniya, aguđǝrwaṯo eŋen pređ agëbiṯia lorldaiñ lǝkanisa na leđa ɽrǝmwa ildi laɽ ilia.
64001006	lënǝŋulu laɽo đamǝđaṯa eŋen ŋǝđubwa đǝlaɽǝŋa kanisa nëiñua. agëbǝđia ŋen ŋaŋǝra ndǝ agǝlǝđwaṯa erađ eren ŋenŋa ŋope garno leđa ildi lǝđuɽǝđǝnṯia rǝmwa.
64001007	lënǝŋulu labǝɽo labakaldaiea ŋen ŋanṯa al masiya na lero lǝma wagǝnǝŋ eleđa ildi laijǝba rǝmwa.
64001008	ŋen đeṯam ṯa lǝgamicia leđa larnṯia ṯa alërrǝŋeiđǝni lǝgëbǝđiarlda ŋen ŋǝđeṯam ŋǝrǝmwa.
64001009	igǝwërđǝṯu leđa lǝkanisa ađam orn ḏiyuṯrifus igi gwonaṯa gaɽnda iŋulu gënǝŋu ganeđo ŋǝlǝŋe eŋaiñ.
64001010	ŋen ŋafǝṯia ndǝ igeṯo igiđi inḏeici ŋen gënǝŋu gëbǝđia ndǝ gwaɽwata ŋen ŋwaiña ŋǝpiano ŋageande ŋenŋa ŋeicia. gënǝŋu gerṯa gabeṯo eŋen iŋi orn cum gaber gabaŋǝnṯi lorǝba lǝkanisa lalo yarto na gatǝriṯia leđa ildi lwonaṯa lëbǝđia ṯia na ṯalmamiño ikanisa.
64001011	ya eđa gubwaniya, ŋerṯe agabǝkirnḏeieia ŋen ŋeicia orn ikirnḏeicu ŋen ŋaŋǝra. eđa igi gëbǝđia ŋen ŋaŋǝra gënǝŋu gǝrǝmwa, orn eđa igi gëbǝđia ŋen ŋeicia gënǝŋu gero gaseicia rǝmwa.
64001012	leđa pređ lwaɽwata eŋen ŋǝđimiṯriwus ŋaŋǝra na đeṯam đwaɽwata ṯia cum. nanda cum ñagwaɽwata eŋen ŋǝlëɽǝŋu ŋaŋǝra na agaliŋeṯo ṯa ŋen eŋaiñ ŋǝđeṯam.
64001013	igafo igerṯo ŋen ŋwaiña ṯa igaŋǝwërđǝṯia orn igaber igwonaṯa igaŋǝwërđǝṯia al galamya.
64001014	igwonaṯa igaŋǝseieia ṯwaiñ na lǝgiđi alɽwataiđe.
64001015	igabeɽǝđia ṯa đëuṯaralo ñaldǝgǝfeṯe. rappa eraiñ reɽǝđiaŋa. eɽǝđǝṯiñi rappa pređ rnenǝŋ ndrǝŋna.
65001001	fiñi yauđa ñiŋgi igaɽ ebai gǝyesu masiya na ñiŋgi igaɽ orǝba gǝyagub. igeɽǝđo leđa ildi lundǝđǝnu ildi rǝmwa đaṯa rubwaliya na ildi ṯaɽrǝmujǝnu ŋen ŋanṯa yesu masiya.
65001002	igabeɽǝđia ṯa ŋabaiyaŋǝno na đëuṯaralo na đubwa ṯalakaɽǝjeinu eñaŋ.
65001003	ya leđa lubwaniya, igafo igëɽǝđiaŋǝno kaiñ ṯa endǝwërđǝṯi ađam eŋen ŋǝđëbǝrni iđi lǝgerṯr, na igafiđu ṯa ŋen ŋaɽo đeṯam endǝwërđǝṯi na endekeɽǝđe kaiñ ṯa ñopǝṯe kaiñ ŋen ŋǝđonaṯa iyesu đwonḏǝṯađa iŋi leđa ɽrǝmwa laneinu lomanto đǝge.
65001004	leđa lǝmaṯan lënṯu iđǝɽǝbǝđia eŋen đǝkanisa ŋoɽoma, ildi lero liđǝña rǝmwa. lënǝŋulu lëbǝđia đame đǝrǝmwa ađǝɽeṯe đërkǝđeiđia ŋen ṯa alǝeiṯi ŋǝɽwa na lënǝŋulu labǝlaiea elǝŋ igëndr gunto, yesu masiya. đakǝme đǝleđa ilđi đǝwërđǝnu pǝnde ram.
65001005	igwonaṯa igǝndǝlëldǝŋǝđaicia, ñaŋ ñaŋgi ñagaliŋeṯo ŋen iŋi ram ṯa elǝŋ rǝmwa rëbǝru leđa alo imasr orn ramǝndađo leđa ilđi lero lǝbendia ŋen ŋǝlëɽǝŋu.
65001006	na mǝlaiyǝka isei yero yǝbendia ŋen iŋi ŋëɽǝnṯǝlo niyamiñe alo isi yafau, rǝmwa rëndǝlo mǝldin iŋǝrǝm yakasǝnu uriđaga bǝɽǝbǝte ṯa aiyakǝmǝni iloman lakǝl loɽra.
65001007	nṯia cum leđa lalo isǝḏum na lalo igamura na alo yafǝlo ṯwaiñ ildi lanaiđo ntam enen đǝge eŋen ŋǝđaɽaŋa lijila ɽrǝto na eŋen ŋǝleđa ɽrwa landra leđala ɽrwa, leđa ilđi laɽo ŋamǝla ŋǝleđa ilđi lakǝmǝnu isiaya isi yafo bǝɽǝbǝte.
65001008	orn ṯia eum leđa ilđi lënṯu ikanisa ŋoɽoma ilđi ṯalanđro ŋuriđ ŋeieia lënǝŋulu ṯaliđu aŋǝno yetaŋa na ṯalneđo ŋǝlǝŋe na ṯalǝđamǝeu leđa eŋen ildi lerṯo ŋaɽrwa.
65001009	orn makiaiyil igi gaɽ elǝŋ gǝmǝlaiyǝka ndǝ lukuɽǝbijǝđiṯu seṯanya eŋen ŋaŋǝno imusa gënǝŋu giđǝñalo ṯa aŋǝbwaiđe aŋǝnaice đakǝme orn nǝŋaṯa, igǝbeɽǝđia ṯa, elǝŋ rǝmwa arǝŋagariñaṯe.
65001010	orn leđa ilđi lǝđiñǝđi lënǝŋulu labwaiđia ŋen pređ iŋi laijǝba na liđ alǝmǝnđëđǝni ŋenŋa iŋi laliŋeṯo mǝɽǝmǝɽeñ garno đwala.
65001011	lënǝŋulu liđ alneini ŋen ŋubwa. lënǝŋulu ṯalerlđo eŋen ŋǝkaiyin, iđia gađǝm. lënǝŋulu liđu mǝnna balamga eŋen ŋunto ṯa alerṯe laŋge lwaiña lalo, ldamǝndëđǝni eđatwođa eđen đagea rǝmwa ŋen ŋarno gura nđǝ gatwođo gageo rǝmwa.
65001012	leđa ilđi laɽo đataŋa eđǝsa đǝđubwiđia eđalo ndǝ ñagǝsǝlda na lënǝŋulu laber liđǝña wagǝnǝŋ. lënǝŋulu larno leđa lǝsi oɽo ilđi lǝŋgiṯia oɽo na lamǝeinia bǝɽan, na larno ibwoɽua isi yero ŋawano isi đabera đǝlarrǝpa, na larno nuɽi ini nero nǝbǝɽi raṯai ini naber nalǝŋa liđia ini naiyo na naiyo tǝŋ na napǝɽǝnu.
65001013	lënǝŋulu larno ŋawa ŋal bar iŋi ŋakaborṯa elo opwaiñaga gǝđirǝwano eđen, na larno ropa irri ramiña erađ eren, na alo isi yaɽo ŋǝrǝm yamiñaṯo lorǝba pređ yëɽǝnṯǝlo.
65001014	na aknuk igi gaɽ iđia gađǝm gaɽo đurṯu ndǝ đǝlǝŋǝđia đaŋgaṯo đenǝŋ nḏǝmiñe đunto, gënǝŋu gwaɽwato eleđa ildi ndǝ gaṯa, elǝŋ rǝmwa riđ arela leđala ǝllëɽǝŋu ltǝɽe lwaiña kaiñ
65001015	ṯa arakǝme leđa pređ na ṯa arǝlnaice đakǝme ŋen ŋanṯa ŋǝmeɽria ŋeicia ŋǝleđa ildi laneđo rǝmwa na ŋen ŋeieia iŋi laṯa lageo rǝmwa.
65001016	leđa ildi lamǝlađia ŋenŋa na lubwaŋǝno. lënǝŋulu lamǝṯia ṯa alǝbeice đonaṯa đeieia eđen, na lëminia bǝɽan ëiñuaya na laṯoɽaṯa leđa ŋope ndǝ ŋen iŋi ŋǝlamǝđaṯa.
65001017	na ñaŋ ñaŋgi ñagubwaniya, lëldǝŋǝđeinr eŋen iŋi leđa lërrǝŋaieǝnde ananoŋ, ildi elǝŋ igëndr yesu masiya gwađwaṯǝlo.
65001018	lënǝŋulu lalwaɽǝṯǝnde ṯa, iliga lǝnḏurṯu leđa liđ altwođe ildi lađama ŋen ŋǝrǝmwa na lateṯa đonaṯa đeicia đaŋǝno na ildi laber liđǝña rǝmwa.
65001019	fǝleđa ildi lëbǝđia đakarnǝđia eŋaṯǝɽa eŋen. lënǝŋulu larno đwala na lero lǝberṯia usila gatǝɽe.
65001020	orn ñaŋ ñaŋgi ñagubwaniya, oɽreṯr bǝɽan nađuna isi yaɽo đonaṯa eđalo iyesu iđi đatǝɽe, na ñaṯurṯi rǝmwa igusila gatǝɽe.
65001021	rǝmoṯr ŋen ṯa ñafeṯe jaiea jaica iđubwa đǝrǝmwa liga ñagaṯurṯia ŋǝbaiyaŋǝno ŋelǝŋ igëndr yesu masiya ṯa aŋǝndǝnaice đamǝṯia đǝbǝɽǝbǝte.
65001022	giaṯr leđa lǝmaṯan ŋabaiya nano ildi lǝtësǝni eŋen ŋǝrǝmwa.
65001023	bǝleđr leđa lǝmaṯan isia nṯia ñǝlëbǝri. ŋen đeṯam ṯa ñagwënṯia leđa lwomǝn ŋǝđaiñaŋa na ṯa ñaganeđa ŋen pređ eŋen na cum ndrena enen ini niđǝnu nataŋa aŋǝnoiya esen.
65001024	rǝmwa raɽǝwađaṯa rǝndǝrǝmoṯwa ṯa ñerṯe ñagabëɽǝŋeinia, na raɽǝwađaṯa rǝndiđia ñagaṯurwa ŋu nëiñua irri rerṯo ŋaɽrwa đaŋǝrađa nano,
65001025	rënǝŋu raɽ rǝmwa runto na đëbǝria iđëndr eŋen ŋelǝŋ igëndr yesn masiya, na igǝbeɽǝđia ṯa rënǝŋu arananeini ŋaɽrwa na đame na ŋabǝɽa na ŋǝlǝŋe ŋen ŋarno ŋen iŋi ŋafo iliga alo yamǝlu yǝbǝđǝni na iŋi ŋafo điñǝđi na ŋiđ aŋfeṯe bǝɽǝbǝte. amin.
66001001	yesu masiya gamiño ŋen iŋi rǝmwa ranaicǝma ṯa aŋërrǝŋaice leđa ildi lamǝđuɽǝđǝnṯia ŋen iŋi đeṯam ŋiđ aŋfeṯe. gënǝŋu gamiño ŋen iŋi mǝlaiyǝkađa iđi gwađwaṯo ebai nano gǝlëɽǝŋu yuanna.
66001002	yuanna điñǝđi gwaɽwata eŋen gaseicu, fǝŋen ŋǝrǝmwa na đamǝđaṯa iđi yesu masiya ganaiđo.
66001003	eđa gabuŋǝnṯi igi gǝbëgǝriṯi leđa ŋen ŋađam iŋi ŋiđ aŋfeṯe na leđa labuŋǝnṯi ildi lǝnna na lëbǝđia ŋen iŋi ŋǝwërđǝniau, ŋen ŋanṯa liga lafo ṯwaiñ.
66001004	fiñi yuanna. igawërđǝṯia kanisa đenǝŋ nḏǝmiñe điɽijan alo yasiya. igǝbeɽǝđia ṯa đǝbuŋṯia na đëuṯaralo alǝndǝneini irǝmwa irri rafo rafo na rǝfia na riđ arela, na inusila đenǝŋ nǝmiñe niɽijan ini nafo kursi nëiñua eŋǝlǝŋe ilëɽǝŋu,
66001005	na iyesu masiya igi gaɽo đamǝđaṯa đuđǝrwaṯo igi gǝlǝŋǝnu gananoŋ eŋǝɽaiñ na igi gaɽ elǝŋ gǝnǝlǝŋ pređ nalo. gënǝŋu gubwandria na gwasaieǝndr ŋen ŋeicia iŋëndr ŋǝfǝniŋa ŋǝlëɽǝŋu,
66001006	nǝŋǝndiđr lǝgaɽr nǝlǝŋ na kana iđaṯa rǝmwa rǝlëɽǝŋu. igǝbeɽǝđia ṯa gënǝŋu aŋǝnaneini ŋaɽrwa na ŋabǝɽa bǝɽǝbǝte. amin.
66001007	seiđr. gënǝŋu giđ aŋela isbwoɽua na isi pređ yiđ aiyǝmaseici na lënǝŋulu ildi lađwoma liđ almaseici cum. na leđa pređ lalo ildi lwaiña ŋǝɽwa liđi ṯalaro ŋen ŋanṯa ŋu. đeṯam, ŋen ŋiđ aŋfeṯe ṯia. amin.
66001008	elǝŋ rǝmwa raṯa, igënǝñi igaɽ alif na aliya. fǝrǝmwa irri rafo rafo na rǝfia na riđ arela, rënǝŋu irri rerṯo ŋabǝɽa pređ.
66001009	igënǝñi yuanna ñiŋgi igaɽo oralo ñiŋgi lǝgananeinr ŋen ŋubwa ŋeieia na lǝgerṯr ŋǝlǝŋe ŋǝrǝmwa na đaɽiñaṯa ŋen iyesu, igënǝñi igafo alo eŋau iligano ibernia baṯmus ŋen ŋanṯa igërrǝŋaieu leđa ŋen ŋǝrǝmwa na igananaico leđa đamǝđaṯa đǝyesu masiya.
66001010	loman lnǝŋ lelǝŋ rǝmwa igafo eŋabǝɽa ŋusila gatǝɽe nene ole goɽra ñi nḏurṯu garno gǝđal,
66001011	igi gaṯa, wërđu ŋen iŋi agǝseieia egađam orn ŋǝđweiṯi ađam ikanisa đenǝŋ nḏamiñe điɽijan đalo yafǝsus na đalo isimirna na đalo ibargamus na đalo iđiyaṯira na đalo isarḏis na đalo ifilaḏalfia na đalo ilawuḏikiya.
66001012	na igaređialo ṯa iseiei esegi gaiñǝɽwatiṯia na ndǝ igaređialo ṯiseicu laŋge đenǝŋ ldǝmiñe liɽijan ildi lǝbendeieia isia, ildi liđǝnu aḏ ḏaǝbya.
66001013	na elaŋge ildi iligano ṯiseicu eđa gǝnǝŋ garno iđia gǝleđa. gënǝŋu gëɽǝnu erena nano gwala na nǝŋëndǝni đǝrnađano ilurum đarno aḏ ḏaǝb,
66001014	nda ǝllëɽǝŋu labǝjo na iri enenda yabǝjo eum lawađialo, na isi ilëɽǝŋu yarno đaŋǝla đisia.
66001015	rǝmanǝña rǝlëɽǝŋu rawađialo garno đǝpeini đǝsatrtr đǝwađialo isia, na ole gǝlëɽǝŋu garno ŋawa ŋwaiña ŋirǝwa nǝŋoba.
66001016	gënǝŋu nǝŋëndi ropa đenǝŋ ndrǝmiñe riɽijan eđaŋ đaŋaicǝba, na đoperre iđi đerṯo ŋǝfǝni ŋwaiña aliɽǝm đamiña igëiñua ilëɽǝŋu, na isiano yawađialo garno ëđǝñina yǝwađialo ndǝ yafo iligano.
66001017	ndǝ igaseicǝma nimiɽǝṯi erǝmanǝŋ garno eđa gaiyo. orn gënǝŋu nǝŋǝñëɽi đaŋ nano đaŋaicǝba nǝŋaṯa, ŋerṯe agiđǝñalo. igaɽo eđa gananoŋ na gǝnḏurṯu alo,
66001018	gënǝŋu igi garnǝṯia. igaiyo, na seicu igamǝṯia bǝɽǝbǝte, na igerṯo mufṯa eŋǝɽaiñ na yalo eleđa laiyo.
66001019	điñǝđi wërđu ŋen iŋi agaseicia. fǝŋen iŋi ŋafo điñǝđi na iŋi ŋiđ aŋela.
66001020	igiđi eŋaŋaice ŋamǝɽa ŋǝropa đenǝŋ ndrǝmiñe riɽijan irri agaseicǝlo eđaŋ đǝlëɽǝñi na ŋǝlaŋge đenǝŋ ldǝmiñe liɽijan ildi labendeieia isia, ildi liđǝnu aḏ ḏaǝbya. ropa đenǝŋ ndrǝmiñe riɽijan raɽo mǝlaiyǝka ikanisa đenǝŋ nḏǝmiñe điɽijan, na laŋge đenǝŋ ldǝmiñe liɽijan ildi lǝbendeieia isia laɽo kanisa đenǝŋ nḏǝmiñe điɽijan.
66002001	wërđǝṯu mǝlaiyǝka ŋen iŋi đǝkanisa đalo yafǝsus. eđa igi gǝbendeieia ropa đenǝŋ ndrǝmiñe riɽijan eđaŋ daŋaieǝba na igi gǝbǝrlda elaŋge đenǝŋ ldǝmiñe liɽijan ildi liđǝnu aḏ ḏaǝbya ildi lǝbendeieia isia, gënǝŋu nǝŋaṯa,
66002002	igaliŋeṯo ŋen iŋi agiđu. igaliŋeṯo ṯa agiđu ŋǝmëɽria kaiñ na ṯa agaɽiñaṯa ŋen na ṯa aganeđo leđa leicia na ṯa agirnḏeicu leđa ildei lǝbaṯa ṯa lǝđweinu orn lero lǝđweini na ṯa agafiđǝlo laɽǝlen.
66002003	igaliŋeṯo ṯa agaɽiñaṯa ŋen, na ṯa agananeinu ŋen ŋubwa ŋeieia ŋen ŋanṯa irǝŋ gǝlëɽǝñi na agero agaicwarau.
66002004	orn igerṯo ŋen ŋǝnǝŋ ǝŋgeaŋa ṯa agaber agaiñiyubwa garno agubwaiñiya ananoŋ.
66002005	lëldǝŋǝđeinu eŋen iŋi agiɽau. ŋgiṯu ŋen ŋǝlaɽǝŋa ŋeieia, ŋiđi ŋen iŋi agiđu ananoŋ. orn ndǝ agaber agaŋgiṯia ŋen ŋǝlaɽǝŋa ŋeieia đeṯam igiđi eŋeṯa nano eme waŋge gǝlaɽǝŋa igi gǝbendeieia isia alo ilëɽǝŋu.
66002006	orn agerṯo ŋen iŋi ŋaŋǝra, ṯa aganeđo ŋen iŋei nigulawiyin lëbǝđia, ŋen iŋei iganeđo cum.
66002007	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa. eđa igi ṯaŋǝđamo ŋen ŋǝseṯan igiđi emǝŋgiṯi aŋǝse iguɽi gǝđamǝṯia igi gafo alo yaŋǝra irǝmwa.
66002008	wërđǝṯu mǝlaiyǝka ŋen iŋi đǝkanisa đalo isimirna. eđa igi gananoŋ na gǝnḏurṯu alo, igi gaiyo nǝŋamǝṯe tǝŋ, gënǝŋu nǝŋaṯa,
66002009	igaliŋeṯo ṯa ṯaŋananeinu ŋen ŋubwa ŋeicia na ṯa agaɽ ebai, orn agerṯo laŋge lwaiña. igaliŋeṯo ṯa agađamǝjǝnu eŋen eleđa ildi lǝbaṯa ṯa lal yawuḏ orn gerṯa lal yawuḏ. lënǝŋulu laɽo eɽa gǝseṯan.
66002010	ŋerṯe agiđǝña ŋen ŋubwa ŋeicia iŋi agiđi ŋaneini. seṯan yiđ aiyëɽi leđa lǝmaṯan eñaŋ isijǝn ṯa đonaṯa eđen ađirnḏeini na agiđi ŋaneini ŋen ŋubwa ŋeicia ñoman ređ. đǝrwaṯo eŋen ndǝ agamǝṯia walla ndǝ agaɽiñǝni na igiđi eŋanaice ṯaj iđamǝṯia.
66002011	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa. eđa igi ṯaŋađamo ŋen ŋǝseṯan, gënǝŋu gaber gaɽǝwađaṯa gasǝni aŋǝno kwai kwai ŋǝɽaiñǝŋa ŋǝnḏurṯu.
66002012	wërđǝṯu mǝlaiyǝka ŋen iŋi đǝkanisa đalo ibargamus. eđa igi gerṯo đoperre iđi đerṯo ŋǝfǝni ŋwaiña aliɽǝm, gënǝŋu nǝŋaṯa,
66002013	igaliŋeṯo alo isi agafau, ṯa falo isi seṯan yaɽaŋau. igaliŋeṯo ṯa agëndu irǝŋ gǝlëɽǝñi kaiñ na ṯa agero agabǝlaica đonaṯa đǝlaɽǝŋa kwai kwai, na cum iliga anṯibas, igi gađuɽǝđǝnṯiñi ŋenŋa ŋuđǝrwaṯo, gaɽiñǝniau ŋa nëiñna egeɽa gǝseṯan đurri.
66002014	orn igerṯo ŋen ŋǝnǝŋ ǝŋgeaŋa ṯa agerṯo ikanisa leđa lǝmaṯan ildi lëndu ŋen ŋǝbalam igi gërrǝŋaicu balag ŋen ṯa aŋgǝrǝṯi leđa lisrayil ṯau, ṯa alase eđe iđwala đǝɽǝđǝnṯu laŋge lǝpiano ildi leđa ldukwuđiñǝṯialo na ṯa alɽane lijila ɽrǝto.
66002015	na cum agerṯo leđa lǝmaṯan ikanisa ildi lëndu ŋen ŋǝnigulawiyin.
66002016	ŋen ŋafǝṯia ŋgiṯu ŋen ŋǝlaɽǝŋa ŋeicia walla igiđi eŋeṯa nano taltal albwaiñǝđe đoperređa đëiñua ilëɽǝñi.
66002017	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa. igiđi enaiee eđa igi ṯaŋađamo ŋen ŋǝseṯan manna imaṯan isi yalǝbijǝnu, na igiđi emanaice lwandra labǝjo ildi lerṯo irǝŋ gǝmaijǝn gǝwërđǝniau igi eđa gero gǝnǝŋ galiŋeṯo illi eđa igi ganeinu.
66002018	wërđǝṯu mǝlaiyǝka ŋen iŋi đǝkanisa đalo iđiyaṯira. iđia gǝrǝmwa igi isi ilëɽǝŋu yarno isia na igi rǝmanǝña rǝlëɽǝŋu rawađialo garno đǝpeini đǝsatrtr, gënǝŋu nǝŋaṯa,
66002019	igaliŋeṯo ŋen iŋi agiđu. igaliŋeṯo đubwa đǝlaɽǝŋa na đonaṯa đǝlaɽǝŋa na ŋǝmëɽria ŋǝlaɽǝŋa na đaɽiñaṯa ŋen đǝlaɽǝŋa, na igaliŋeṯo ṯa agëbǝđia ŋǝmëɽria kaiñ điñǝđi ŋamiñaṯo ŋǝmëɽria ŋananoŋ.
66002020	orn igerṯo ŋen ŋǝnǝŋ ǝŋgeaŋa ṯa agero aganeđa wuji gakǝl yasabal igi gaṯa gaɽo nabi orn gëbǝđia lǝbai ǝllëɽǝñi ŋađǝna ŋenŋa ŋǝlëɽǝŋu ṯa lënǝŋulu alɽaŋe lijila ɽrǝto, na ṯa alase eđe iđwala iđi đǝɽǝđǝnṯu laŋge lǝpiano ildi leđa ldukwuđiñǝṯialo.
66002021	iganaicǝma liga ṯa aŋgiṯi ŋen ŋǝlëɽǝŋu ŋeicia orn gero gwonaṯa gaŋgiṯia ŋǝlaiñ ŋǝlëɽǝŋu.
66002022	seiđu, igiđi emiđi gwuma na emauwǝṯi nal aŋgǝrem leđala ildi ldandǝralda, na igiđ elnaice ŋen ŋubwa kaiñ ndǝ laber laŋgiṯia ŋen iŋi wuji giđu.
66002023	na igiđi eɽiñe ñere ñǝlëɽǝŋu. leđa pređ lǝkanisa pređ liđ alaliŋeṯe ṯa igaɽ eđa igi gagagwonda nare nǝleđa na ŋaṯǝɽa ŋǝleđa na ṯa igiđ enanaice leđa đǝpǝɽa eŋen ŋǝlaŋge lënǝŋulu liđǝlo.
66002024	orn leđa lṯënu alo iđiyaṯira ñaŋgi ñagero ñagabendia ŋen ŋakǝl na ñaŋgi ñagero ñagabërrǝŋeini ŋen iŋi leđa lǝrnaṯan laṯa fǝŋen ŋǝnḏurṯu ŋǝseṯan. igǝndǝlwaɽǝṯia ṯa igero ŋen ŋinia tǝŋ igǝndǝnaicia,
66002025	illi ṯa ñëndi ŋen ñagerṯo liga igamǝlu igeṯo.
66002026	eđa igi ṯaŋǝđamo ŋen ŋǝsǝṯan na igi ṯaŋiđi ŋǝmëɽria ŋǝlëɽǝñi ŋen liga lamǝlu lǝɽiñǝđeini, igiđ emanaiee ŋǝlǝŋe eleđa lalo,
66002027	ŋen ŋarno papa ganaieǝñi ŋǝlǝŋe. gënǝŋu giđ aŋarǝmoṯe leđa lǝfrala lǝđǝpeini na giđ aŋǝlgere isi gateta garno eđa gagero ɽia.
66002028	na igiđ emanaiee toɽǝl.
66002029	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa.
66003001	wërđǝṯu mǝlaiyǝka ŋen iŋi đǝkanisa đalo isarḏis. eđa igi gǝbendeieia nusila đenǝŋ nǝmiñe niɽijan nǝrǝmwa na ropa đenǝŋ ndrǝmiñe riɽijan, gënǝŋu nǝŋaṯa, igaliŋeṯo ŋen iŋi agiđu. leđa lǝbaṯa ṯa agamǝṯia orn agaiyo.
66003002	twođo iŋuriđ ŋǝnḏǝci ŋen agerṯo mǝldin iŋi ŋabaiyǝṯia. igero igafiđa ŋǝmëɽria ŋǝnǝŋ ŋǝlaɽǝŋa ŋǝɽiñǝđeinu rǝmwa nëiñua rǝlëɽǝñi.
66003003	lëldǝŋǝđeinu eŋen iŋi aganeinu na iŋi agano. ëndu ŋen iŋi, ŋaŋgiṯi ŋen ŋǝlaɽǝŋa ŋeieia ŋoɽǝbaṯe rǝmwa nano. ndǝ aganeđo ṯa agatwođa iŋuriđ igiđi yela garno oɽom na agaber agiđi ŋaliŋeṯe liga igiđi eŋǝweṯa nano.
66003004	orn agerṯo ndrǝŋ nǝmaṯan alo isarḏis nǝleđa ildi lero lëbǝđia ndrena enen nataŋa na lënǝŋulu ñagiđi ñerlde lëɽǝnu ndrena nano nabǝjo ŋen ŋanṯa lënǝŋulu larǝjađaṯo eŋen.
66003005	eđa igi ṯaŋađamo ŋen ŋǝseṯan gënǝŋu giđ aŋëɽǝni ndrena nano nabǝjo na igaber igiđi imiñi irǝŋ gǝlëɽǝŋu egađam gǝđamǝṯia. igiđi elwaɽe irǝŋ gǝlëɽǝŋu papa nëiñua na mǝlaiyǝka nëiñua ilëɽǝŋu.
66003006	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa.
66003007	wërđǝṯu mǝlaiyǝka ŋen iŋi đǝkanisa đalo ifilaḏalfia. eđa igi gaɽo đatǝɽe na đeṯam, igi gǝbendeieia mufṯa iḏawuḏ, igi gagagiđia na eđa gero gǝnǝŋ gaɽǝwađaṯa galdanḏa na igi galdanḏa na eđa gero gǝnǝŋ gaɽǝwađaṯa gagagiđia, gënǝŋu nǝŋaṯa,
66003008	igaliŋeṯo ŋen iŋi agiđu. seieu, iganaicǝŋa ëuwǝr isi yagagiđǝnu na eđa gero gǝnǝŋ gaɽǝwađaṯa galdanḏa. agerṯo ŋabǝɽa ŋǝtefr orn agarǝmoṯo ŋen ŋǝlëɽǝñi ṯaŋiđu, na agero agabǝlaica irǝŋ gǝlëɽǝñi.
66003009	seieu, ŋen iganaicia leđa leɽa gǝseṯan ildi lǝbaṯa ṯa lal yawuḏ orn gerṯa lal yawuḏ orn laɽǝlen. seicu, igiđ iliđi alŋeṯa nano alŋukwuđiñǝṯia alo erǝmanǝŋ rǝlaɽǝŋa na alliŋeṯe ṯa igubwaŋaiya.
66003010	ŋen ŋanṯa agano ŋen ŋǝlëɽǝñi ṯaŋiđu đaɽiñaṯađa ŋen iđi igaŋananaieia, igiđi eŋǝrǝmoṯe iliga lǝđirnḏeinia iđi điđ ađeṯa alo pređ ṯa ađirnḏeicia leđa pređ ildi lamǝṯo alo.
66003011	igiđi yela taltal. ëndu ŋen iŋi agerṯo ṯa eđa aŋerṯe gǝnǝŋ gaɽǝwađaṯa gaŋamaṯa ṯaj ilaɽǝŋa.
66003012	eđa igi ṯaŋađamo ŋen ŋǝseṯan, igiđi imiđi gaɽo lwandra lnǝŋ eŋwandra ŋaŋǝra ŋoɽra egeɽa gatǝɽe gǝrǝmwa rǝlëɽǝñi iŋi lorǝba lnabijeiđini na gënǝŋu gaber giđ aŋǝmiñe kwai kwai. igiđi imowërđi nano irǝŋ gǝrǝmwa rǝlëɽǝñi na irǝŋ girnuŋ gǝrǝmwa rǝlëɽǝñi, fǝŋu ursalim gmaijǝn igi giđ aŋirwa elo irǝmwa rǝlëɽǝñi. na igiđi imowërđi nano irǝŋ gǝmaijǝn gǝlëɽǝñi.
66003013	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa.
66003014	wërđǝṯu mǝlaiyǝka ŋen iŋi đǝkanisa đalo ilawuḏikiya. eđa igi gënǝjǝnu amin, igi gaɽo đamǝđaṯa đuđǝrwaṯo na đǝđeṯam igi rǝmwa riđu laŋge pređ ŋuga, gënǝŋu nǝŋaṯa,
66003015	igaliŋeṯo ŋen iŋi agiđu. gerṯa agamǝle na gerṯa agubwa. igafo igwonaṯa ṯa agamǝle walla agubwa.
66003016	nṯia ŋen ŋanṯa agamǝliano na gerṯa agamǝle walla agubwa igiđi eŋabiđi ëiñua ilëɽǝñi.
66003017	agaṯa ṯa agaɽ elǝŋ na laŋge ǝllaɽǝŋa lakaɽǝjeinu kaiñ na agero agafo pwa eŋen ŋǝnǝŋ kwai kwai. agaijǝba ṯa agwana na agaɽo ŋǝbaiyaŋǝno, na agaɽ ebai, na agaŋǝlisi na agafo mǝɽǝmǝɽeñ.
66003018	ŋen ŋafǝṯia igaŋanaieia ŋen ṯa aiñiliđiṯi aḏ ḏaǝb isi yiđǝnu yatǝɽe isiaya ṯa ŋaɽeṯe elǝŋ, na ndrena nabǝjo ṯa ŋëɽǝni nano ṯa ŋalǝbǝce đirǝwano đǝlaɽǝŋa ŋen ŋanṯa agafo mǝɽǝmǝɽeñ, na ḏawa yisi ṯa ŋëɽǝni isi ṯa ŋaseiđi.
66003019	igagariñaṯa leđa ildi igubwaliya na ṯelṯoɽaṯo. ŋen ŋafǝṯia ɽǝđiṯaŋǝno ṯa ŋaŋgiṯi ŋen ŋǝlaɽǝŋa ŋeieia na ŋaiñoɽǝbaṯe nano.
66003020	seicu, igëni igaṯurwa ëuwǝr nëiñua ṯipu. ndǝ eđa gǝnǝŋ gǝnna ole gǝlëɽǝñi aiñagëgiṯi ëuwǝr igiđi yënṯi na ñasǝlda na gënǝŋu ñasǝlda.
66003021	igiđi iŋgiṯi eđa igi ṯaŋađamo ŋen ŋǝseṯan ñaɽaŋe nal kurs eŋǝlǝŋe ilëɽǝñi ŋen ŋarno igađamo seṯan na ñagaɽaŋo papaga nal kurs eŋǝlǝŋe ilëɽǝŋu.
66003022	ŋgiṯr leđa ildi lerṯo nënǝñia alne ŋen iŋi usila gatǝɽe gwaɽwatiṯia kanisa.
66004001	orn igwanwanǝđo neseiei ëuwǝr igagiđǝnu elo na igano ole garno gǝđal igi igano ananoŋ na ole nǝŋaṯa, abǝṯaŋ ëli na igiđi eŋërrǝŋaiei ŋen iŋi đeṯam ŋiđ aŋfeṯe.
66004002	na taltal igaliŋeṯo ṯa igafo eŋabǝɽa ŋusila gatǝɽe na igaseieu kursi eŋǝlǝŋe elo na eđa igi gaɽaŋan.
66004003	eđa igi gawađialo garno lwandra lwundeiđǝnau leđe lǝbernia yasbi na garno lwandra lwundeiđǝnau lore lǝbernia agigi na đarldǝldia đeđe đađiṯu kursi eŋǝlǝŋe.
66004004	na kursi eŋǝlǝŋe eređia giɽijan na marldwan yađiṯu kursi isi eŋǝlǝŋe na nǝlǝŋ eređia giɽijan na marldwan ṯaŋaɽaŋan. nënǝŋulu nëɽǝni ndrena nano nabǝjo na nerṯo ṯaj iḏaǝb nǝŋǝɽwa.
66004005	na rǝmwa rasa na ole gafo goɽra kaiñ na rǝmwa rëpǝniano ṯalamiño ikurs eŋǝlǝŋe iligano. na ñamba đenǝŋ ñemǝñe ñiɽijan ñuɽu isiano kursi eŋǝlǝŋe nëiñua na ñënǝŋulu ñaɽo nusila đenǝŋ nǝmiñe niɽijan nǝrǝmwa.
66004006	na al bar yafo kursi eŋǝlǝŋe nëiñua isi yiđǝnu ŋaɽaŋa iŋi ŋatǝɽe kaiñ. na laŋge marldwan lađiṯu kursi eŋǝlǝŋe ildi lamǝṯia na lerṯo isi naŋǝno pređ inëiñua na inḏurṯu.
66004007	waŋge gamǝṯia gananoŋ garno đëbia na waŋge gwomǝn gamǝṯia garno ŋǝnḏǝri na gwomǝn gerṯo isiano garno eđa na gwomǝn garno oicǝl gura.
66004008	laŋge ildi lamǝṯia marldwan lerṯo nǝlde đenǝŋ nǝŋǝmiñe gunto na lerṯo isi naŋǝno pređ na enǝlde cum. ëđǝñëđǝñin na ulǝŋgǝlǝŋ ñoman pređ lënǝŋulu ṯalaṯa, elǝŋ rǝmwa ratǝɽe, ratǝɽe, ratǝɽe, irri rerṯo ŋabǝɽa pređ irri rafo rafo na irri rǝfia na irri riđ arela.
66004009	na ndǝ laŋge lamǝṯia lananaieia eđa ŋaɽrwa na đame na đaŋërṯia nano igi gaɽaŋa nal kurs eŋǝlǝŋe na igi gamǝṯia bǝɽǝbǝte,
66004010	iliga ildi nǝlǝŋ eređia giɽijan na marldwan nënǝŋulu ṯanǝmukwuđiñǝṯi alo igi gaɽaŋa nal kurs eŋǝlǝŋe na ṯanǝmabuŋṯu igi gamǝṯia bǝɽǝbǝte. nënǝŋulu ṯanauwǝṯu ṯaj alo esen kursi eŋǝlǝŋe nëiñua ṯanaṯa,
66004011	elǝŋ rǝmwa eraiñ, agarǝjađaṯo eŋen ṯa agananeini ŋaɽrwa na đame na ŋabǝɽa ŋen ŋanṯa agiđu laŋge pređ. laŋge lafo nṯia liđǝnu ŋen ŋanṯa agwonaṯa ŋen ṯia.
66005001	orn igaseicu ađam eđaŋ đaŋaicǝba đeđa igi gaɽaŋo nal kurs eŋǝlǝŋe. ađam gwunḏeinu ŋeniano ŋǝwërđǝnu egwaŋano na ndëɽuano na gakasǝnu laŋgela đenǝŋ ldamiñe liɽijan.
66005002	na igaseieu mǝlaiyǝka đoɽra iđi đarǝjaieo ole nḏaṯa, esegi garǝjađaṯo eŋen ṯa aŋgagiđi ađam na aŋgere laŋge ildi ađam gakasǝnǝliya ?
66005003	orn eđa gero gǝnǝŋ gelo walla galo walla giđurṯu alo gaɽǝwađaṯia gagagiđia ađam walla gaseieia.
66005004	orn igaro kaiñ ŋen ŋanṯa eđa gero gǝnǝŋ gafiđǝnu igi garǝjađaṯo eŋen ṯa aŋgagiđi ađam walla aŋǝseiei.
66005005	orn elǝŋ gǝnǝŋ nǝŋaiñǝlwaɽǝṯi ṯa, ŋerṯe agabara. seicu, đëbia iđi đeṯo eleđa lǝyawuḏa, eleđa lǝḏawuḏ, đënǝŋu đađamo seṯan na đaɽǝwađaṯa đagagiđia ađam na đagera laŋge đenǝŋ ldamiñe liɽijan ađam gakasǝnǝliya.
66005006	orn igaseieu ɽruma ǝlta laṯurwa larno laɽiñǝnu. lënǝŋu laṯurwa kursi eŋǝlǝŋe nano enǝlǝŋ iligano na laŋge ildi lamǝṯia marldwan lafo ndëuwǝr. lënǝŋu lerṯo rlde đenǝŋ ndrǝmiñe riɽijan na isi đenǝŋ emiñe eɽijan isi yaɽo nusila đenǝŋ nǝmiñe niɽijan nǝrǝmwa ini rǝmwa ṯarldǝđwaṯo alo pređ.
66005007	ɽruma ldela ldǝme ađam eđaŋ đeđa igi gaɽaŋa nal kurs eŋǝlǝŋe.
66005008	ndǝ lënǝŋu lamo ađam laŋge ildi lamǝṯia marldwan na nǝlǝŋ eređia giɽijan na marldwan ldukwuđiñǝṯi ɽruma alo. lënǝŋulu pređ lerṯo mberǝmbera na ŋǝmbolua ŋiđǝnu aḏ ḏaǝbya iŋi ŋwunḏeinu ŋelaŋa iŋi ŋuɽǝni ṯa đubwa ađǝbǝṯwa elo đǝmwađa gaiñǝla. ŋela iŋi ŋaɽo đaṯurṯia rǝmwa đǝleđa ɽrǝmwa.
66005009	na lënǝŋulu ldalǝŋe ŋǝlǝŋa ŋǝmaijǝn, ldaṯa, agarǝjađaṯo eŋen ṯa ŋame ađam na ŋagere laŋge ađam gakasǝnǝliya, ŋen ŋanṯa agaɽiñǝnu na agapǝɽo leđa ŋǝfǝniŋa ŋǝlaɽǝŋa ŋen ŋanṯa rǝmwa ildi lǝŋǝɽwa pređ, na lalo pređ na lole pređ ɽetǝɽeteo, na lǝŋǝlǝŋe pređ.
66005010	agiđǝlo laɽo kana ŋen ŋanṯa rǝmwa irëndr na lënǝŋulu liđ alerṯe ŋǝlǝŋe alɽeṯe nǝlǝŋ noɽra alo.
66005011	na igwanwanǝđo nene ole gǝmǝlaiyǝka ywaiña kaiñ isi yađiṯu kursi eŋǝlǝŋe na laŋge ildi lamǝṯia marldwan na nǝlǝŋ. yënǝŋulu ywaiña kaiñ yarno ropa relo,
66005012	niyarǝjaice ole niyaṯa, ɽruma ildi laɽiñǝnu larǝjađaṯo eŋen ṯalnaneinu ŋabǝɽa na laŋge lwaiña iliano na đaliŋeṯa ŋen nǝsi na đonḏǝṯa na đame na ŋaɽrwa na đǝbuŋṯia.
66005013	orn nene ole gǝlaŋge pređ ildi liđǝnu elo na alo na iđurṯu alo na igal bar na laŋge pređ ildi lafau. na lënǝŋulu ldaṯa, đǝbuŋṯia na đame na ŋaɽrwa na ŋabǝɽa ṯalmaneini igi gaɽaŋa nal kurs eŋǝlǝŋe na ṯalneini ɽruma cum, bǝɽǝbǝte.
66005014	orn laŋge ildi lamǝṯia marldwan ldaṯa, amin, na nǝlǝŋ niɽǝṯi alo nǝbuŋṯi rǝmwa na ɽruma.
66006001	ndǝ ɽruma lagero waŋge gananoŋ elaŋge đenǝŋ ldamiñe liɽijan ildi ađam gakasǝnǝliya, igwanwanǝđo nene wagǝnǝŋ elaŋge ildi lamǝṯia marldwan igi nǝŋǝlwaɽe olega garno rǝmwa rëbuɽǝniano, nǝŋaṯa, miño.
66006002	orn nenwanǝđe na emǝrṯa gabǝjo gamiño. eđa igi gaborṯo emǝrṯa gerṯo isia eđǝɽe na gënǝŋu nǝŋǝneini ṯaj nǝgabǝla ṯa aŋǝđame leđa nǝŋǝlǝđame.
66006003	orn ndǝ ɽruma lagero waŋge gwomǝn elaŋge ildi ađam gakasǝnǝliya, igano waŋge gwomǝn elaŋge ildi lamǝṯia marldwan igi nǝŋaṯa, miño.
66006004	na emǝrṯa gwomǝn gamiño igi gore kaiñ. eđa igi gaborṯo emǝrṯa ganeinu ŋabǝɽa ṯa aŋgeiei ŋen ŋǝđëuṯaralo alo, ṯa leđa alɽiñǝđe. gënǝŋu nǝŋǝneini đoperre đoɽra kaiñ.
66006005	orn ndǝ ɽruma lagero waŋge gwomǝn elaŋge ildi ađam gakasǝnǝliya, igano waŋge gwomǝn elaŋge ildi lamǝṯia marldwan igi nǝŋaṯa, miño. orn igwanwanǝđo tǝŋ na emǝrṯa nǝŋǝmiñe igi gǝmǝnu. eđa igi gaborṯo emǝrṯa gerṯo al misan eđaŋ đǝlëɽǝŋu.
66006006	nene ole igi aŋgaica geṯo elaŋge ildi lamǝṯia marldwan nǝŋaṯa, ŋwana igal mǝlwa ŋerṯo gǝrus yarno riyal na ŋwala igal mǝlwa iɽijin ŋerṯo gǝrus yarno riyal, orn ŋgiṯu ŋen ŋǝŋela na ŋǝŋawa ŋinǝb.
66006007	orn ndǝ ɽruma lagero waŋge gwomǝn elaŋge ildi ađam gakasǝnǝliya, igano ole gǝwaŋge gwomǝn elaŋge ildi lamǝṯia marldwan igi nǝŋaṯa, miño.
66006008	igwanwanǝđo neseiei emǝrṯa gwomǝn nǝŋǝmiñe igi geđeaŋǝno. eđa igi gaborṯo emǝrṯa gǝbernia ŋǝɽaiñ na alo eleđa laiyo yǝmateṯa ṯwaiñ. gënǝŋu nǝŋǝneini ŋabǝɽa alo elorǝba marldwan ṯa aŋǝɽiñe leđa đoperređa na ŋorwaṯaŋa na ŋǝɽaiñǝŋa na đwalađa đeđǝñwa.
66006009	ndǝ ɽruma lagero waŋge gwomǝn elaŋge ildi ađam gakasǝnǝliya, igaseieu nusila ađuna iđurṯu ini nǝleđa ildi laɽiñǝnu ŋen ŋanṯa ŋen ŋǝrǝmwa na ŋen ŋanṯa laɽwato ŋen ŋǝrǝmwa đuđǝrwaṯađa eŋen.
66006010	nusila ṯanǝrǝjaieo ole naṯa, ya elǝŋ gǝlaŋge pređ, ŋaŋgi agatǝɽe na agaɽo đeṯam, fǝndoŋǝɽa agiđi ŋakǝme ŋoɽǝbaice ŋen ŋǝŋǝfǝni eŋaiñ eleđa ildi lafo alo?
66006011	orn nënǝŋulu pređ naneinu ndrena nabǝjo nǝlwaɽǝnṯi ṯa anwale arano iliga lobǝlano mǝldin ŋen leđa lëɽǝnu eŋen iŋi lamǝlu laɽiñǝni ildi lënǝŋulu liđǝlda ŋǝmëɽria na ildi laɽo lorǝba elden.
66006012	ndǝ ɽruma lagero waŋge gwomǝn elaŋge ildi ađam gakasǝnǝliya, igwanwanǝđo na alo yatësǝnu kaiñ na ëđǝñina nimuniṯi yarno erena gǝmǝnu na ubwa gaɽo ŋǝnḏǝr nǝŋorṯe garno ŋǝfǝni.
66006013	na ropa relo ṯarirǝtǝṯu alo ŋen ŋarno ŋǝbǝđa ŋirǝwa ŋeđe ndǝ đabera đwaiña đatësia ebǝđa.
66006014	na ltuŋga latamǝro ŋen ŋarno abǝređa gapeiđǝnu na aiyǝn pređ na alo pređ isi yafo eŋau iligano laṯwëđǝnu ldǝjomaṯe alo esen.
66006015	orn nǝlǝŋ nalo na leđa loɽra na nǝlǝŋ naskari na leđa lwaiña laŋge na leđa lonḏǝṯo, đeṯam leđa pređ ndǝ laɽo lǝbai walla lero laɽo lǝbai lënǝŋulu pređ lalaldǝbijǝni ejǝṯo na enǝbwa naiyǝn.
66006016	lënǝŋulu ṯaɽrajaieo ole ldeiṯi aiyǝn na ŋwandra ṯa, iɽǝṯǝnde nano ñandǝlǝbǝce isiano yeđa igi gaɽaŋa nal kurs na iđeiciano đǝɽruma.
66006017	ŋen ŋanṯa loman loɽra lǝđeiciano eđen leṯo đǝge na esegi gaɽǝwađaṯa gaṯurwa ŋen nëiñua iŋi?
66007001	orn igaseicu mǝlaiyǝka marldwan yaṯurwa alo, đǝnǝŋ đafo đǝɽǝđalo na đǝnǝŋ đafo ndalǝŋgwa na đǝnǝŋ đafo đǝɽǝđalo na đǝnǝŋ đafo ndele. yënǝŋulu yëndu đabera marldwan đalo, ṯa ađerṯe đura iđuđa walla igal bar walla inuɽi.
66007002	na igaseicu mǝlaiyǝka đwomǝn đirǝwa ndele iđi đǝbendeicia ŋwëɽiña ŋǝrǝmwa irri ramǝṯia. đënǝŋu đarǝjaico ole nḏalwaɽǝṯi mǝlaiyǝka marldwan isi yaneinu ŋabǝɽa ṯa aiyǝsi đuđa aŋǝno na al bar aŋǝno, walla nuɽi aŋǝno,
66007003	nḏǝleiṯi ṯa, ñerṯe ñagasi đuđa aŋǝno walla al bar aŋǝno, illi ndǝ ñagëɽu ŋwëɽiña ŋǝrǝmwa nǝŋǝɽwa ŋǝndësi ŋǝleđa ildi ṯaliṯu ŋǝmëɽria.
66007004	na igano eređia gaɽo mǝnau eleđa ildi lëɽǝnu ŋwëɽiña nano. leđa laɽo alǝf eređia ređ nalo eređia marldwan na marldwan, lënǝŋulu lǝŋǝɽwa pređ ŋisrayil.
66007005	leđa alǝf ređ nemiñe eɽijan lǝleđa lǝyawuḏa lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝrubin lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝjaḏ lëɽǝnu ŋwëɽiña nano.
66007006	leđa alǝf ređ nemiñe eɽijan lǝleđa lasir lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝnafṯali lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝmanasa lëɽǝnu ŋwëɽiña nano.
66007007	leđa alǝf ređ nemiñe eɽijan lǝleđa lǝsimaun lëɽǝnu ŋwëɽiña nano. na leđa alǝf ređ nemiñe eɽijan lǝleđa lǝlawi lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝyassakar lëɽǝnu ŋwëɽiña nano.
66007008	leđa alǝf ređ nemiñe eɽijan lǝleđa lǝsabulun lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝyusǝf lëɽǝnu ŋwëɽiña nano, na leđa alǝf ređ nemiñe eɽijan lǝleđa lǝbenyamin lëɽǝnu ŋwëɽiña nano.
66007009	orn igwanwanǝđo neseici leđa lwaiña kaiñ ildi eđa gero gǝnǝŋ gaɽǝwađaṯa gǝlumađaṯa. lënǝŋulu leṯo eleđa lalo pređ na lǝŋǝɽwa pređ na lǝŋǝlǝŋe pređ na lole pređ ɽetǝɽeteo ldǝđuri kursi eŋǝlǝŋe nëiñua na ɽruma nëiñua. lënǝŋulu ldëɽǝni ndrena nano nabǝjo ldarrape iɽǝṯia eraŋ eren.
66007010	lënǝŋulu ṯaɽrǝjaico ole kaiñ ldaṯa, đëbǝria đǝrǝmwa irëndr irri ṯarǝɽaŋo nal kurs eŋǝlǝŋe na đǝɽruma.
66007011	orn mǝlaiyǝka pređ yaṯurwa yađiṯu kursi eŋǝlǝŋe na nǝlǝŋ na laŋge ild lamǝṯia marldwan cum, na lënǝŋulu pređ ldiɽǝṯi alo kursi eŋǝlǝŋe nëiñua ldǝbuŋṯi rǝmwa,
66007012	ldaṯa, amin. đǝbuŋṯia na ŋaɽrwa na đaliŋeṯa ŋen nǝsi na đaŋërṯia nano na đame na ŋabǝɽa na đwonḏǝṯa ṯalnaneinu rǝmwa irëndr bǝɽǝbǝte.
66007013	orn elǝŋ gǝnǝŋ nǝŋaiñeɽǝđe nǝŋaṯa, leđa ildi esandǝldi ildi lëɽǝnu ndrena nano nabǝjo, na lënǝŋulu leṯo ŋga ?
66007014	igamuɽǝbiṯi eŋen niyaṯa ṯa, ya elǝŋ agaliŋeṯo. orn gënǝŋu nǝŋaiñǝlwaɽǝṯi ṯa, fǝleđa ildi leṯo eŋen ŋubwa kaiñ alo, ldwase ndrena enen eŋǝfǝni ŋǝɽruma na liđǝlo nabǝjo.
66007015	ŋen ŋafǝṯia lënǝŋulu lafo kursi eŋǝlǝŋe nëiñua irǝmwa ṯaliṯu ŋǝmëɽria ëđǝñëđǝñin na ulǝŋgǝlǝŋ egeɽa gǝlëɽǝŋu gatǝɽe, na rënǝŋu irri raɽaŋo nal kurs eŋǝlǝŋe riđ arǝlabǝđini nano ŋen ŋanṯa aldǝfeṯǝlda.
66007016	lënǝŋulu laber laieoiña tǝŋ na aŋal aŋerṯe cum na ëđǝñin ṯaiyerṯe elǝwađa ibwa walla waŋge gǝnǝŋ gubwa.
66007017	ŋen ŋanṯa ɽruma ildi lafo nal kurs eŋǝlǝŋe iligano liđ alǝlǝsi na lënǝŋu liđ alǝlmamaṯe eyoro eŋau ŋǝđamǝṯia na rǝmwa riđ arǝɽrađeṯe ŋwal isi pređ.
66008001	ndǝ ɽruma lagero waŋge gǝnḏurṯu elaŋge ildi ađam gakasǝnǝliya, đabwaiña ŋǝma đafo elo iliga ltefr, garno ëđǝñina nus.
66008002	orn igaseieu mǝlaiyǝka đenǝŋ nemiñe eɽijan isi ṯaiyaṯuru rǝmwa nëiñua na yënǝŋulu niyǝneini rlde đenǝŋ ndrǝmiñe riɽijan.
66008003	na mǝlaiyǝka đwomǝn nḏela nḏǝđura ađuna nano. đënǝŋu đerṯo lǝmbolua liđǝnu aḏ ḏaǝbya. đënǝŋu nḏǝneini ŋela ŋwaiña iŋi ŋuɽǝni ṯa đubwa đabǝṯwa elo đǝmwađa gaiñǝla, ṯa ađëɽi đaṯurṯiađa rǝmwa đǝleđa pređ ɽrǝmwa nađuna isi yiđǝnu aḏ ḏaǝbya isi yafo kursi eŋǝlǝŋe nëiñua.
66008004	na đubwa đǝŋela ṯađabǝṯo eđaŋ đǝmǝlaiyǝka đaṯurṯiađa rǝmwa đǝleđa ɽrǝmwa.
66008005	orn mǝlaiyǝka nḏǝme lǝmbolua nḏowonḏǝjaice isia nḏauwǝṯi alo. na rǝmwa ndrǝbuɽǝniano na ole nǝŋfeṯe goɽra na rǝmwa ndrase na alo niyǝtësǝni.
66008006	orn mǝlaiyǝka đenǝŋ nemiñe eɽijan isi yëndu rlde đenǝŋ ndrǝmiñe riɽijan yađuɽeinu ṯa aiyare rlde.
66008007	mǝlaiyǝka đǝnëiñua đare đal. ŋwotǝđa na isia larǝgwuđǝnu ŋǝfǝniŋa ldamiñe ldiɽǝṯi alo na alo niyoɽe elorǝba iɽijin na uɽi nǝŋoɽe elorǝba liɽijin inuɽi pređ, na ŋaiña ŋeđe pređ nǝŋoɽe.
66008008	mǝlaiyǝka đwomǝn đare đal đǝlëɽǝŋu na waŋge garno aiyǝn yoɽra isi yoɽa nǝŋauwujǝni igal bar.
66008009	al bar isi elorǝba iɽijin neɽeṯe ŋǝfǝni, na waŋge gaiyo elorǝba liɽijin elaŋge pređ ildi lafo igal bar na đǝpundri đǝŋau đagirnu elorǝba liɽijin igǝpundri pređ.
66008010	na mǝlaiyǝka đwomǝn đare đal đǝlëɽǝŋu na đopa đoɽra kaiñ nḏiɽi elo iđi đoɽa đarno isia. na đopa nḏiɽǝṯi eđǝbarlda elorǝba liɽijin esǝbarlda pređ na eđoro elorǝba liɽijin eyoro pređ.
66008011	na đopa iđi đǝbernia afsanṯin. na ŋawa elorǝba liɽijin eŋau pređ nǝŋǝɽeṯe ŋǝsia ŋarno uɽi gaɽo ŋǝsia na leđa lwaiña laiyo ŋen ŋanṯa ŋawa ŋeɽe kaiñ.
66008012	na mǝlaiyǝka đwomǝn đare đal đǝlëɽǝŋu na alo elorǝba liɽijin yëđǝñina na alo elorǝba liɽijin yubwa na đopa elorǝba liɽijin eropa pređ lǝbuɽǝnu. na arrerre elorǝba liɽijin nǝŋǝɽeṯe ŋǝrǝmi nṯia arrerre gëđǝñin na arrerre gulǝŋgi nǝŋaiyǝṯe aten.
66008013	orn igaseicu oicǝl gura elo iligano nǝŋǝrǝjaice ole nǝŋaṯa, leđa ildi lafo alo liđ alneini ŋen ŋubwa kaiñ, ŋen ŋanṯa rlde rǝṯënu riɽijin irri mǝlaiyǝka yiɽijin yiđ ailare.
66009001	na mǝlaiyǝka đwomǝn đare đal đǝlëɽǝŋu na igaseicu đopa iđi đamiño elo nḏiɽǝṯi alo, na đënǝŋu đaneini mufṯa ilǝbu loliano kaiñ đuđa đero alo.
66009002	orn đopa nḏǝgagiđi lǝbu na đubwa nḏǝtođe, đarno đubwa đisia đoɽra kaiñ. na arrerre gëđǝñina na ltuŋga laɽo ŋǝrǝmia ŋen ŋanṯa đubwa đǝlǝbu.
66009003	orn yama nemiñe iđubwa niyirǝwuṯe alo na yënǝŋulu yaneinu ŋabǝɽa yarno ñogǝɽar ñalo.
66009004	yënǝŋulu yalwaɽǝnṯu ṯa aiyerṯe yasa ŋaiña aŋǝno kwai kwai walla laŋge aŋǝno ildi lobǝđo walla nuɽi aŋǝno, orn ṯa aiyasi leđa aŋǝno ildi lero lǝberṯia ŋwëɽiña ŋǝrǝmwa nǝŋǝɽwa ŋǝndësi ikǝrǝŋ.
66009005	yënǝŋulu yero yǝneini ŋabǝɽa ṯa aiyǝɽiñe leđa orn yaneini ŋabǝɽa ṯa aiyǝnanaice leđa ŋen ŋubwa ikǝrǝŋ nubwa đenǝŋ. ŋen ŋubwa yënǝŋulu yananaiđia ŋarno ŋen ŋubwa ŋǝlogǝɽar ndǝ lǝsa eđa.
66009006	iliga lakǝl leđa liđ alǝpwaiñe ŋǝɽaiñ orn laber liđ alfiđi kwai kwai. lënǝŋulu liđi ṯalonaṯo labaiya orn ŋǝɽaiñ ŋiđ aŋǝlobǝđe.
66009007	yama yarno nǝmǝrṯa naṯuɽeinu ŋen ŋanṯa đǝbwaiñǝđia. laŋge larno ṯaj yiđǝnu aḏ ḏaǝbya lafo nǝŋǝɽwa eŋen na isiano esen yarno isiano eleđa.
66009008	yënǝŋulu yerṯo iria nenda ywala yarno liji ɽrlda na eŋađ esen yarno eŋađ iyëbia.
66009009	yënǝŋulu yerṯo nḏapǝɽa iŋurum narno ipeini na ole gǝnǝldea enen garno ole gǝnǝmǝrṯa nǝlaldǝña eđǝbwaiñǝđia.
66009010	yënǝŋulu yerṯo ŋǝper ŋarno ŋǝñogǝɽar na feŋǝper eŋen yënǝŋulu yerṯo ŋabǝɽa ṯa aiyǝse leđa aŋǝno nubwa đenǝŋ.
66009011	na mǝlaiyǝka đǝlǝbu gaɽ elǝŋ egen iđi đǝbernia abḏun egole gal abraniyin na abuliyun egole gal yunaniyin.
66009012	ŋen ŋubwa ŋananoŋ ŋamǝndëđǝnu, orn igǝseicia ŋen ŋubwa ŋiɽijan tǝŋ ŋaijomaṯo ṯwaiñ.
66009013	orn mǝlaiyǝka đwomǝn đare đal đǝlëɽǝŋu, na igano ole igi geṯo irukun marldwan yađuna isi yiđǝnu aḏ ḏaǝbya isi yafo rǝmwa nëiñua.
66009014	na ole nǝŋǝlwaɽǝṯi mǝlaiyǝka iđi đëndu đal nǝŋǝmeiṯi ṯa, ëbǝru mǝlaiyǝka marldwan isi yakasǝnu alo yǝđǝbarlda đoɽra đǝbernia alfuraṯi.
66009015	orn mǝlaiyǝka yakǝl marldwan niyëbǝrni isi yëndǝnu yaṯuɽeinu ŋen ŋanṯa ëđǝñin na loman na ubwa na iṯǝli ṯa aiyǝɽiñe eđa elorǝba liɽijin eleđa pređ.
66009016	na askari esen isi yaborṯo nǝmǝrṯa ywaiña kaiñ yarno ebe gisǝbarlda, igano yaɽo mǝnau.
66009017	eŋen iŋi ŋamiñiṯiñi igaseieu nǝmǝrṯa ini na leđa lakaborṯǝlo. leđa ildi lakaborṯǝlo lerṯo ipeini iŋurum isi yore na imǝnu yarno ltuŋga lero ibwoɽua nano na yaɽo ŋǝñeiña aŋǝno. ŋǝɽwa ŋǝnǝmǝrṯa ŋarno ŋǝyëbia na isia na đubwa na ŋwandra ŋǝbernia al gabriṯ ṯaldǝlǝmiño igëiñua esen.
66009018	eđa elorǝba liɽijin eleđa pređ lalo ldaiye ŋen ŋanṯa laŋge ildi liɽijin, isia na đubwa nal gabriṯ ildi ṯaldǝlǝmiño igëiñua esen.
66009019	ŋabǝɽa ŋǝnǝmǝrṯa nakǝl ŋafo igëiñua esen na eŋǝper eŋen. ŋǝper eŋen ŋarno imwa yeicia isi yerṯo ŋǝɽwa, na nǝmǝrṯa ṯanasi leđa aŋǝno ŋǝperŋa.
66009020	leđa lǝṯënu lalo ildi lero laɽiñǝni laŋgela ildi liɽijin lënǝŋulu laneđo laŋgiṯia ŋǝmëɽria ŋǝraŋ eren lderṯe laŋgiṯia đukwuđiñǝṯia nusila alo neicia na laŋge alo lǝpiano ildi liđǝnu aḏ ḏaǝbya na faḏḏaya na đǝpeiniđa đǝsatrtr na ŋwandraŋa na oṯega ildi laber laɽǝwađaṯa laseiđia walla lǝnna walla lǝbǝrlda.
66009021	na leđa lderṯe laŋgiṯia ŋen eŋen ŋeieia orn laɽiñǝđia mǝldin na lǝbendia ŋen ŋǝŋǝđǝmi mǝldin na laɽaŋa lijila ɽrǝto mǝldin na ṯalaldǝbǝco laŋge mǝldin.
66010001	orn igaseieu mǝlaiyǝka đoɽra đǝmǝn iđi đirǝwa elo. na đënǝŋu đëɽǝnu ibwoɽua nano na đarldaldia nḏađaiđe nda ǝllëɽǝŋu. isiano ilëɽǝŋu yawađialo yarno ëđǝñina na rǝmanǝña rǝlëɽǝŋu rarno isia,
66010002	na đerṯo ađam gǝtefr eđaŋ gabǝlëđǝniano. đënǝŋu nḏëɽi đǝmanǝña đǝnḏaŋ đaŋaicǝba nal bar na nḏëɽi đǝmanǝña đǝnḏaŋ đaŋabur nḏuđa,
66010003	nḏarǝjaice ole kaiñ garno gǝđëbia đabara. ndǝ mǝlaiyǝka điđu ṯia rǝmwa rëpǝniano ñoman đenǝŋ ñemiñe ñiɽijan.
66010004	ndǝ rǝmwa rëpǝniano ñoman đenǝŋ ñemiñe ñiɽijan igafo igwonaṯa igǝwërđia ŋen orn nene ole gelo igi gaṯa, akaso ŋen rǝmwa rëpǝniano ñoman đenǝŋ ñemiñe ñiɽijan raṯa orn ŋerṯe agǝwërđia.
66010005	orn mǝlaiyǝka iđi igaseieu đaṯurwa nal bar na nḏuđa đënǝŋu đabǝce đaŋ elo đaŋaieǝba,
66010006	nḏalǝfa egeđa igi gafo bǝɽǝbǝte igi giđu elo na alo nal bar na laŋge pređ ilđi lafǝlau nḏaṯa, đǝđurwa đero tǝŋ.
66010007	iliga ildi liđ alela ndǝ mǝlaiyǝka đǝnḏurṯu đare đal đǝlëɽǝŋu, ŋamǝɽa ŋǝrǝmwa ŋiđ aŋǝɽiñađeini iŋi ralwaɽǝṯu anbiya isi yiṯu ŋǝmëɽria.
66010008	orn ole gelo igi igano gwalwaɽǝṯiñi tǝŋ nǝŋaṯa, mbu ŋǝme ađam igi gabǝlëđǝniano eđaŋ đǝmǝlaiyǝka iđi đaṯurwa nal bar na nḏuđa.
66010009	nṯia igabǝɽo neɽǝđe mǝlaiyǝka ṯa ađǝñanaiee ađam gǝtefr. đënǝŋu nḏǝñalwaɽǝṯi ṯa, mo ŋase. ađam giđ aŋeɽǝṯe egare gǝlaɽǝŋa orn giđ aŋǝñǝleṯe egëiñua garno lai.
66010010	na igamo ađam gǝtefr eđaŋ đǝmǝlaiyǝka nese. na ađam gaiñǝla garno lai egëiñua ilëɽǝñi orn ndǝ igaso ara gǝlëɽǝñi gidǝnu geɽe ano.
66010011	orn igwalwaɽǝnṯu ṯa, đeṯam mbu ŋwaɽwate ŋen tǝŋ iŋi ŋiđ aŋela taltal eleđa lwaiña lalo lwaiña, na eŋǝlǝŋe ŋwaiña, na lole gwaiña ɽetǝɽeteo na enǝlǝŋ nalo.
66011001	orn iganeinu waŋge gǝđirnḏeieia garno lǝfra na igwalwaɽǝnṯu ṯa, mbu ŋirnḏeiei al ekǝl irǝmwa na ađuna ṯa lwalano na labǝrano ṯau ŋumađaṯe leđa ildi labuŋṯi rǝmwa tu.
66011002	gerṯa agabirnḏeicia alo yal ekǝl ndëuwǝrano, gerṯa agabirnḏeieia kwai kwai. ŋen ŋanṯa ŋen ŋëɽǝnṯu leđa lalo ṯaɽrǝldađaṯo irnuŋ alo gatǝɽe nṯǝlia niɽijin na nus.
66011003	igiđ enaice leđa liɽijan ildi laɽo đamǝđaṯa đǝlëɽǝñi ŋǝlǝŋe ṯa alɽwate eŋen ŋǝlëɽǝñi nṯǝli niɽijin na nus na liđ alëɽǝni suwal nano.
66011004	leđa ildi laɽo nuɽi niɽijan nǝseṯun na laɽo laŋge liɽijan ildi lǝbendeieia isia ildi lafo elǝŋ nano galo.
66011005	ndǝ eđa gǝnǝŋ gwonaṯa galǝsi aŋǝno isia yamiña egëiñua egen aiyǝse leđa ldagea. đeṯam ndǝ eđa gǝnǝŋ gwonaṯa galǝsi aŋǝno gënǝŋu giđ aŋǝɽiñǝni ṯia.
66011006	lënǝŋulu lerṯo ŋabǝɽa ṯa aldanḏa ltuŋga ṯa rǝmwa arerṯe radǝne liga lënǝŋulu lǝbërrǝŋaiđia ŋen ŋǝrǝmwa. lënǝŋulu lerṯo ŋabǝɽa eum ṯa aliđi ŋawa pređ ŋaɽo ŋǝfǝni na ṯa alǝpwi alo ŋenŋa ŋubwa liga lënǝŋulu lonaṯa.
66011007	ndǝ leđa ild liɽijan lërrǝŋaiđo ŋen ŋǝrǝmwa đǝge đwala đeđǝñwa điđ ađǝtwođe ilǝbu loliano, đuđa đero alo, na đënǝŋu ṯalǝbwaiñǝđi, na điđ ađǝlǝđame na điđ ađǝlǝɽiñe.
66011008	na aŋǝno esen yiđ aiyandre erađ rirnuŋ gakǝl goɽra igi gǝbernia sǝḏum na masr eŋen ŋǝwujǝnu, falo isi đurri elǝŋ egen, yesu gaɽiñeiniau.
66011009	na eñoman ñiɽijin na nus leđa lalo pređ na lǝŋǝɽwa pređ na lole pređ ɽetǝɽeteo na lǝŋǝlǝŋe pređ liđ alǝseici aŋǝno esen na laber liđ alǝŋgiṯi aiyurni.
66011010	leđa ildi lafo alo ṯaldurrǝmaṯo ŋađǝna, na liđ aliđi namǝđia na liđi ṯalnanaiđo laŋge bǝɽan ŋen ŋanṯa leđa ildi liɽijan ildi laɽo anbiya lënǝŋulu lanaico leđa lalo ŋen ŋubwa kaiñ.
66011011	orn ndǝ ñoman ñaŋgaṯo ñiɽijin na nus usila gǝđamǝṯia geṯo irǝmwa nǝŋǝlǝwënṯi na lënǝŋulu liɽijan ldǝtwođe na ŋǝđaiña ŋoɽra nǝŋëndi leđa ildi laseicǝlo.
66011012	orn leđa ldǝne ole goɽra gelo igi gwalwaɽǝṯu leđa liɽijan ṯa, abǝṯwar ëli. na lënǝŋulu ldabǝṯe elo isbwoɽua na leđa ldagea ldǝlǝseici labǝṯwa elo.
66011013	iliga lakǝl đurri alo yǝtësǝnu kaiñ na irnuŋ elorǝba ređ igirnuŋ pređ goɽra giɽu. leđa alǝf đenǝŋ nemiñe eɽijan ldaiye ndǝ alo yǝtësǝnu na leđa lǝṯënu liđǝñalo kaiñ ldǝnaice rǝmwa relo ŋaɽrwa.
66011014	ŋen ŋwomǝn ŋubwa ŋamǝndëđǝnu orn igaseicia ŋen ŋubwa ŋǝnḏurṯu ŋeṯo ṯwaiñ.
66011015	mǝlaiyǝka đǝnḏurṯu đare đal đǝlëɽǝŋu, na ole gafo elo goɽra kaiñ igi gaṯa, ŋǝlǝŋe ŋalo ŋaɽo ŋǝlǝŋe ŋelǝŋ rǝmwa irëndr na ŋal masiya gǝlëɽǝŋu na rënǝŋu riđ arerṯe ŋǝlǝŋe iŋi bǝɽǝbǝte.
66011016	na nǝlǝŋ eređia giɽijan na marldwan ini ṯanaɽaŋo nal kurs esen rǝmwa nëiñua, nënǝŋulu niɽǝṯi alo nukwuđiñǝṯi rǝmwa alo,
66011017	naṯa, elǝŋ rǝmwa ñagaŋërṯiaŋa nano, ŋaŋgi agerṯo ŋabǝɽa pređ ŋaŋgi agǝfia na agafo agafo, ŋen ŋanṯa agamo ŋǝlǝŋe ŋǝlaɽǝŋa ŋoɽra na agaɽ elǝŋ.
66011018	leđa lǝŋǝlǝŋe ɽetǝɽeteo lafo lunḏeinu đeicianođa, orn điñǝđi đeiciano đǝlaɽǝŋa đeṯo na liga ldelalda ildi leda laiyo liđ alwakǝmǝni, na leđa liṯǝŋa ŋǝmëɽria liđ alwonaneini đǝpǝɽa eđen, ildi laɽo anbiya na leđa ǝllaɽǝŋa na leđa pređ loɽra na lǝrra ildi liđǝña irǝŋ gǝlaɽǝŋa, na lënǝŋulu ildi lagero alo liđ algirni.
66011019	orn al ekǝl irǝmwa elo yagagiđǝnu na sanḏug iđǝrreiđia eŋen đǝlëɽǝŋu isi yafo alo yetǝɽe yaɽǝwađaṯa yaseinu, na rǝmwa raso na ole gafo goɽra na rǝmwa rëpǝniano na alo yǝtësǝnu na ŋwotǝđa nǝŋirǝwuṯa alo.
66012001	orn ŋamǝla ŋoɽra kaiñ ŋaseinu elo. fǝwuji gaɽǝbwa gëɽǝnu ëđǝñina nano. na gënǝŋu gerṯo ubwa erǝmanǝŋ na ropa ređ ndrǝmiñe riɽijan raɽo ṯaj enenda ǝllëɽǝŋu.
66012002	gënǝŋu gwonḏaico ṯaŋaro eŋen ŋauɽiña ṯa aŋalǝŋe ŋere ŋǝlëɽǝŋu.
66012003	na ŋamǝla ŋwomǝn ŋaseinu elo. fǝđwala đeđǝñwa iđi đore đoɽra kaiñ đǝbernia ṯannin iđi đerṯo ŋǝɽwa đenǝŋ nǝŋǝmiñe ŋiɽijan na rlde ređ na đerṯo ṯaj đenǝŋ nemiñe eɽijan nǝŋǝɽwa ŋǝlëɽǝŋu.
66012004	na lǝper ǝllëɽǝŋu ldǝbuɽi đopa elorǝba liɽijin eropa pređ relo ldǝlauwǝṯi alo. na ṯannin ṯaiyaṯurwaṯo wuji nëiñua igi gwonaṯa galǝŋa ŋere, ṯa aiyase ŋere taltal ndǝ ŋǝlǝŋǝnu.
66012005	wuji nǝŋalǝŋe ŋere ŋaɽorra iŋi ŋiđ aŋǝɽeṯe elǝŋ gǝleđa lǝŋǝlǝŋe pređ na iŋi ŋiđ aŋǝɽrǝmoṯe lǝfrala lǝđǝpeini. na ŋere ŋǝwuji ŋapǝnu taltal rǝmwa nano na kursi eŋǝlǝŋe nano ilëɽǝŋu.
66012006	na wuji nǝŋobǝđaṯe eđǝñwa alo yǝnǝŋ isi rǝmwa rëɽǝṯǝma isi gënǝŋu giđ aŋomicini nṯǝli niɽijin na nus.
66012007	na đǝbwaiñǝđia đatwođo elo. makiaiyil na mǝlaiyǝka ilëɽǝŋu lǝpǝđu ṯanninya. ṯannin na mǝlaiyǝka ilëɽǝŋu lagerđo
66012008	orn lađamǝnu, na alo niyerṯe elo ŋen ŋanṯa ŋulu.
66012009	na ṯannin yoɽra yawujǝnu alo. fǝrǝmwa reicia rǝpǝnde rǝbernia iblis na seṯan isi yiđu leđa pređ lalo ŋađǝna. yënǝŋu yawujǝnu alo na mǝlaiyǝka ilëɽǝŋu yawujǝnǝlda.
66012010	na igano ole goɽra elo igi gaṯa, điñǝđi đëbǝri đeṯo na ŋabǝɽa na ŋǝlǝŋe ɽrǝmwa irëndr leṯo pređ na ŋǝlǝŋe ŋal masiya gǝlëɽǝŋu ŋeṯo cum. ŋen ŋanṯa eđa igi gasǝku lorldaiñ gënǝŋu gawujǝnu alo. gënǝŋu igi ṯaŋǝlǝsǝko rǝmwa nano irëndr ëđǝñëđǝñin na ulǝŋgǝlǝŋ.
66012011	leđa ildi lađamo seṯan ŋǝfǝniŋa ŋǝɽruma na ŋenŋa ŋǝđamǝđaṯa eđen, ŋen ŋanṯa lero lubwa đamǝṯiađa eđen nṯia eum ndǝ laɽiñǝnu.
66012012	ŋen ŋafǝṯia ya elo ŋǝreṯo nano na leda pređ ñaŋgi ñagafo elo ŋǝreṯr nano eum. orn ya đuđa na ya bar ñagiđi ñaneini ŋen ŋubwa ŋen ŋanṯa seṯan yirǝwuṯǝnde nano na yënǝŋu yeiciano kaiñ ŋen ŋanṯa yaliŋeṯo ṯa liga ǝllëɽǝŋu lobǝlano.
66012013	ndǝ ṯannin yaseicu ṯa yawujǝnu alo yǝlëldiña wuji gaɽǝbwa igi galǝŋo ŋere ŋaɽorra.
66012014	orn wuji ganeinu nǝlde niɽijan noɽra noieǝl ṯa aŋǝliyaborṯe alo ilëɽǝŋu eđǝñwa isi gënǝŋu ṯaŋorǝmijǝnu irǝmwa reicia nṯǝli niɽijin na nus.
66012015	orn rǝmwa reicia ndraraice ŋawa alo igëiñua ŋarno đǝbarlda iŋi ŋǝlëldiña wuji ṯa arǝmaɽiñe ŋawaŋa.
66012016	orn đuđa đamǝđaṯo wuji nḏǝgagiđi ëiñua ilëɽǝŋu nḏarne đǝbarlda iđi ṯannin yaraico igëiñua ilëɽǝŋu.
66012017	orn ṯannin yeicǝṯu wuji ano kaiñ neɽe ṯa aiyǝbwaiñǝđe aigea ñere ñǝwuji ñǝṯënu, fǝleđa ildi ṯaɽrǝmoṯo ŋen ŋǝrǝmwa na ṯalerṯo đamǝđaṯa đǝyesu. na yënǝŋu yađǝru nebe igal bar.
66013001	igaseicu đwala đeđǝñwa đamiño igal bar. đënǝŋu đerṯo rlde ređ na ŋǝɽwa đenǝŋ nǝŋǝmiñe ŋiɽijan. đerṯo ṯaj ređ ndrǝlde rǝlëɽǝŋu na ndrǝŋ nǝwërđǝnu nǝŋǝɽwa ini ṯanađamǝco rǝmwa eŋen.
66013002	đwala đeđǝñwa iđi igaseicu đarno oman, orn đerṯo rǝmanǝña rarno rǝđwala đǝnǝŋ đeđǝñwa đǝbernia ḏubb na đerṯo ëiñua yarno iđëbia. ṯannin yanaico đwala đeđǝñwa ŋabǝɽa ŋǝlëɽǝŋu na kursi eŋǝlǝŋe ilëɽǝŋu na ŋǝlǝŋe ŋwaiña.
66013003	nda lnǝŋ lǝđwala đeđǝñwa lafo lerṯo đëɽi nano đoɽra na đënǝŋu đafo ŋǝɽaiñ ṯwaiñ orn đëɽi đeiđinu. leđa pređ lalo ldǝteṯe đwala đeđǝñwa ldirǝwiṯano.
66013004	leđa ldǝbuŋṯi ṯannin ŋen ŋanṯa yënǝŋu yanaico đwala đeđǝñwa ŋǝlǝŋe ŋǝlëɽǝŋu. orn ldǝbuŋṯi đwala đeđǝñwa cum, ldaṯa, esegi garno đwala đeđǝñwa? esegi gaɽǝwađaṯa laldǝbwaiñǝđalda?
66013005	đwala đeđǝñwa đaŋgini ađǝɽwate ŋen ŋwaiña ŋagea rǝmwa, na đaŋgini ađerṯe ŋǝlǝŋe nṯǝlia niɽijin na nus.
66013006	nṯia đǝɽwato ŋen ŋǝrǝmwa ŋeicia. đǝɽwato irǝŋ gǝlëɽǝŋu geicia na eɽa gǝlëɽǝŋu geicia na leđa leicia ildi lafo elo.
66013007	dënǝŋu đaŋginu cum aldǝbwaiñǝđǝlda leđala ɽrǝmwa na ṯa ađǝlađame. na đaneinu ŋǝlǝŋe eleđa lǝŋǝɽwa pređ na lalo pređ na lole pređ ɽetǝɽeteo na lǝŋǝlǝŋe pređ.
66013008	leđa pređ ildi lafo alo liđ albuŋṯi, lënǝŋulu ildi ndrǝŋ enen nero nǝwërdǝnia ŋen alo yamǝlu yǝbǝđǝni egađam gǝđamǝṯia gǝɽruma ildi laɽiñǝnu.
66013009	ŋgiṯr leđa ildi lerṯo nënǝñia alne ŋen iŋi.
66013010	ndǝ eđa gǝnǝŋ gëɽǝnu ṯa aŋëndǝni, gënǝŋu giđ aŋëndǝni. ndǝ eđa gǝnǝŋ gaɽiñǝđo đoperređa đeṯam gënǝŋu giđ aŋǝɽiñǝni đoperređa. nṯia đaɽiñaṯa ŋen na đonaṯa lǝleđa ɽrǝmwa liđ alërrǝŋeiđǝni.
66013011	orn igaseic đwala đeđǝñwa đwomǝn iđi đamiño iđuđa, iđi đerṯo rlde riɽijan rarno rǝđaŋala na đǝɽwato olega garno gǝṯannin.
66013012	đënǝŋu đerṯo ŋǝlǝŋe pređ ŋǝđwala đeđǝñwa đananoŋ ŋu nëiñua. đëbǝđia leđa pređ lalo ṯa albuŋṯi đwala đeđǝñwa đananoŋ iđi đëɽi đǝlëɽǝŋu đeiđinu iđi đafo đaɽiña.
66013013	na đëbǝđia aŋwara na đëbǝđia isia elo ṯa ikirǝwuṯalo liga leđa ṯalaseieu.
66013014	đënǝŋu đëbǝđia leđa ŋađǝna ildi lafo alo ŋamǝlaŋa iŋi đaŋgini ađiđi liga đwala đeđǝñwa đananoŋ đaseicia, nḏǝlwaɽǝṯi leđa ṯa aliđi waŋge garno đwala đeđǝñwa iđi đabuɽǝnu đëɽǝđa đoperređa orn nḏamǝṯe.
66013015	đënǝŋu đaŋginu cum ṯa ađǝnaice waŋge đamǝṯia igi garno đwala đeđǝñwa ṯa waŋge aŋǝɽǝwađaṯe gwaɽwata, na đaŋginu ṯa ađǝɽiñe leđa pređ ildi laneđo labuŋṯia waŋge garno đwala đeđǝñwa đananoŋ.
66013016	na đënǝŋu đëbǝđia leđa pređ ṯa alerṯe ŋwëɽiña ŋǝwërđǝni ndraŋ rǝŋaieǝba walla nǝŋǝɽwa ŋǝndësi, leđa ildi lǝrra na loɽra, ildi lerṯo laŋge lwaiña na ildi lafo rerṯa, na ildi laɽo lǝbai na ildi lero laɽo lǝbai.
66013017	na eđa gero gǝnǝŋ gaɽǝwađaṯa gǝbǝliđa laŋge illi ndǝ gerṯo ŋwëɽiña ŋǝđwala đeđǝñwa walla ŋen ṯa irǝŋ gǝlëɽǝŋu gumađeinu ṯau.
66013018	ŋen đeṯam ṯa eđa galiŋeṯo ŋen nǝsi ŋen ŋanṯa aŋǝliŋeṯe ŋen iŋi. ŋgiṯr eđa igi gerṯo đaliŋeṯa aŋumađaṯe ŋen ŋǝđwala đeđǝñwa. fǝŋen ṯa eđa gumađeinu ṯau, na đënǝŋu đaɽo miyya đenǝŋ nemiñe yento nalo eređia đenǝŋ nǝŋǝmiñe gunto na đenǝŋ nǝŋǝmiñe gunto.
66014001	orn igwanwanǝđo neseici ɽruma laṯurwa naiyǝn ibernia siyun na leđa laldǝṯurwalda alǝf eređia ređ nalo eređia marldwan na marldwan ildi lerṯo irǝŋ gǝlëɽǝŋu na irǝŋ geṯen nǝwërđǝnu nǝŋǝɽwa ŋǝndësi.
66014002	orn igano ole gelo garno ole gǝŋawa ŋirǝwa ŋwaiña kaiñ enǝbwa na garno rǝmwa rëbuɽǝniano, na ole garno ŋwal cum gǝmberǝmbera leđa lëpwa.
66014003	na điñǝđi leđa labalǝŋa ŋǝlǝŋa ŋǝmaijǝn kursi nëiñua na laŋge nëiñua ildi lamǝṯia marldwan na nǝlǝŋ nëiñua. eđa gero gǝnǝŋ gaɽǝwađaṯa gǝbërrǝŋeini ŋǝlǝŋa ŋakǝl illi leđa alǝf eređia ređ nalo eređia marldwan na marldwan ildi lǝpǝɽǝnu alo.
66014004	fǝleđa ildi lero lëbǝđia aŋǝno esen yataŋa eŋen ŋǝđaɽaŋa lijila ɽrlda na lënǝŋulu ltǝɽe kaiñ larno ñere iñi ñaijǝba leđa ɽrwa kwai kwai. fǝŋulu ildi ṯalteṯo ɽruma alo pređ laumiña. lënǝŋulu lapǝɽǝnu alo na laɽo đǝrlde đananoŋ ŋen ŋanṯa rǝmwa na ŋen ŋanṯa ɽruma.
66014005	lënǝŋulu lero laɽo len kwai kwai na lafo mǝnna gero.
66014006	orn igaseicu mǝlaiyǝka đwomǝn đura elo iligano iđi đerṯo ŋen ŋaŋǝra ŋǝrǝmwa iŋi ŋafo bǝɽǝbǝte ṯa ađǝlwaɽǝṯi leđa ildi lafo alo lǝŋǝlǝŋe pređ na lǝŋǝɽwa pređ na lole pređ ɽetǝɽeteo na lalo pređ.
66014007	na đënǝŋu nḏarǝjaice ole nḏaṯa, đǝñiṯr rǝmwa ñanaice ŋaɽrwa ŋen ŋanṯa liga leṯo đǝge ildi riđ arauwakǝme alo. abuŋṯr irri riđu elo na alo nal bar na yoro.
66014008	na mǝlaiyǝka đwomǝn đateṯo orǝba nḏaṯa, alo yoɽra ibabil yiɽu, đeṯam yiɽu, gënǝŋu igi giđu leđa lǝŋǝlǝŋe pređ alǝṯi ŋawa ŋinǝb ŋǝŋen ŋǝlëɽǝŋu ŋataŋa na ŋǝđeiciano.
66014009	na mǝlaiyǝka đwomǝn nḏǝteṯe lorǝba liɽijan nđarǝjaice ole nḏaṯa, ndǝ eđa gǝnǝŋ gabuŋṯia đwala đeđǝñwa na waŋge garno đwala đeđǝñwa na gerṯo ŋwëɽiña ŋǝlëɽǝŋu nǝnda lǝndësi walla nḏaŋ,
66014010	gënǝŋu cum giđ aŋǝṯi ŋawa ŋinǝb ŋǝđeiciano đǝrǝmwa iŋi ŋareinu ŋabɽwaŋǝno ifinjan iđeiciano đǝlëɽǝŋu. gënǝŋu giđ aŋǝnancini ŋcn ŋubwa kaiñ isiaya na algabriṯya mǝlaiyǝka nëiñua yetǝɽe na ɽruma nëiñua.
66014011	na đubwa đǝŋen iŋi ŋubwa lënǝŋulu lananeini đabǝṯwa elo bǝɽǝbǝte na đǝmiñǝniano đero kwai kwai ñoman pređ ëđǝñëđǝñin na ulǝŋgǝlǝŋ. fǝŋulu ildi labuŋṯia đwala đeđǝñwa na waŋge garno đwala đeđǝñwa na ildi laneinu ŋwëɽiña ŋǝlëɽǝŋu na irǝŋ gǝlëɽǝŋu.
66014012	eŋen iŋi đaɽiñaṯa ŋen ŋǝleđa ɽrǝmwa đërrǝŋeiđǝni, lënǝŋulu ildi larǝmoṯwa ŋen ŋǝrǝmwa na đonaṯa iyesu.
66014013	orn igano ole gelo igi nǝŋaṯa, wërđu ŋen iŋi ṯa, leđa laiyo laŋǝra nano ndǝ laiyo egelǝŋ yesu. usila gatǝɽe nǝŋaṯa, đeṯam lënǝŋulu laŋǝra nano ŋen ŋanṯa laŋgiṯi ŋǝmëɽria eŋen orn ṯalǝmiñǝniano na ŋen iŋi lënǝŋulu liđu liđ aldǝfeṯǝlda.
66014014	orn igwanwanǝđo tǝŋ neseici ibwoɽua na eđa gǝnǝŋ ganaɽaŋa. gënǝŋu gerṯo ṯaj nenda isi yiđǝnu aḏ ḏaǝbya nǝŋëndi irtia gwaiña ŋǝfǝni eđaŋ.
66014015	orn mǝlaiyǝka đwomǝn nḏamiñe alo yetǝɽe irǝmwa nḏarǝjaice ole nḏeiṯi eđa gaɽaŋa nibwoɽua ṯa, miñu irtia ŋaiywanḏe ŋen ŋanṯa liga lǝđwanḏa leṯo đǝge. ŋwana ŋalo ŋore đǝge.
66014016	nṯia eđa igi gaɽaŋa nibwoɽua nǝŋǝbuɽǝđi irtiaga alo nṯia alo niywanḏǝni.
66014017	na mǝlaiyǝka đwomǝn nḏamiñe igal ekǝl irǝmwa elo iđi đerṯo irtia gwaiña ŋǝfǝni cum.
66014018	orn mǝlaiyǝka đwomǝn nḏamiñe nađuna. fǝmǝlaiyǝka iđi đerṯo ŋǝlǝŋe ŋisia na đënǝŋu nḏarǝjaiee ole nḏeiṯi mǝlaiyǝka iđi đerṯo irtia gwaiña ŋǝfǝni ṯa, miñu irtia gǝlaɽǝŋa igi gwaiña ŋǝfǝni ŋǝrreiđi liđia linǝb yalo ŋen ŋanṯa liđia lore đǝge.
66014019	orn mǝlaiyǝka nḏǝbuɽǝđi irtiaga alo nḏwanḏe liđia linǝb yalo nḏǝlauwǝṯi igǝri goɽra gǝđeiciano đǝrǝmwa.
66014020	na liđia ṯaɽrǝldađeinu alo irnuŋ ndëuwǝr na ŋǝfǝni nǝŋobǝđe igǝri ŋarno ŋawa ŋafo iđǝbarlda iŋi ŋafo pǝlelo ŋarno emǝrṯa na iŋi ŋwalano garno mil eređia ređ nalo eređia ređ.
66015001	orn igaseicu ŋamǝla ŋwomǝn tǝŋ elo iŋi ŋoɽra nǝŋǝtuđi đirǝwano kaiñ. fǝmǝlaiyǝka đenǝŋ nemiñe eɽijan isi yamama ŋen ŋubwa đenǝŋ nǝŋǝmiñe ŋiɽijan, iŋi ŋǝnḏurṯu ŋen ŋanṯa đeieiano đǝrǝmwa điđ ađǝmǝndëđǝni ŋenŋa iŋi.
66015002	orn igaseicu waŋge garno al bar yiđǝnu ŋaɽaŋa iŋi ŋerṯo isiano na leđa laṯurwa al bar nano iŋaɽa ildi ladamo đwala đeđǝñwa na waŋge garno đwala đeđǝñwa na ŋen ṯa đumađeinu ṯau, na lënǝŋulu ldëndi mberǝmbera iđi rǝmwa ranaicǝlo.
66015003	na lënǝŋulu lafo labalǝŋa ŋǝlǝŋa ŋǝmusa igi gaɽ ebai gǝrǝmwa na ŋǝlǝŋa ŋǝɽruma ldaṯa, elǝŋ rǝmwa ŋaŋgi agerṯo ŋabǝɽa pređ, ŋǝmëɽria ŋǝlaɽǝŋa ŋoɽra na ŋaɽ aŋwara. elǝŋ gǝleđa pređ, ŋen ŋǝlaɽǝŋa ŋuđǝrwaṯo na ŋǝđeṯam.
66015004	elǝŋ rǝmwa, esegi gaber giđ aŋađiñǝṯi na gaber giđ aŋanaice irǝŋ gǝlaɽǝŋa ŋaɽrwa? ŋen ŋanṯa agatǝɽe agunto. leđa lǝŋǝlǝŋe pređ liđ alela alǝŋukwuđiñǝṯialo ŋen ŋanṯa đakǝme đǝlaɽǝŋa đërrǝŋeiđǝnu.
66015005	orn igwanwanǝđo na al ekǝl egeɽa gǝđamǝđaṯa elo yagagiđǝnu.
66015006	na mǝlaiyǝka đenǝŋ nemiñe eɽijan niyamiñe alo yetǝɽe isi yerṯo ŋen ŋubwa đenǝŋ nǝŋǝmiñe ŋiɽijan. yënǝŋulu yëɽǝnu nano ndrenna nǝmǝtiaŋǝno ini natǝɽe kaiñ nǝwađialo na yëndǝnu ernaya ano iŋurum yaḏ ḏaǝb.
66015007	na waŋge elaŋge ilđi lamǝṯia marldwan ganaieo mǝlaiyǝka isi đenǝŋ nemiñe eɽijan ŋǝmbolua đenǝŋ nǝŋǝmiñe ŋiɽijan iŋi ŋiđǝnu aḏ daǝbya ŋwunḏeinu đeicianođa đǝrǝmwa irri ramǝṯia bǝɽǝbǝte.
66015008	na al ekǝl yunḏeinu đubwađa đǝŋaɽrwa na đǝŋabǝɽa ɽrǝmwa na eđa gero gǝnǝŋ gaɽǝwađaṯa gǝbenṯia igal ekǝl illi nđǝ ŋen ŋubwa đenǝŋ nǝŋǝmiñe ŋiɽijan ŋǝmǝlaiyǝka đenǝŋ nemiñe eɽijan ŋamǝndëđǝnu.
66016001	orn igano ole goɽra igi geṯo igal ekǝl igi geiṯu mǝlaiyǝka isi đenǝŋ nemiñe eɽijan ṯa, mbǝr ñaraice ŋǝmbolua alo iŋi ŋǝđeiciano đǝrǝmwa iŋi đenǝŋ nǝŋǝmiñe ŋiɽijan.
66016002	nṯia mǝlaiyǝka đananoŋ đabǝɽo nḏǝraicc lǝmbolua ǝllëɽǝŋu alo. na rëɽi irri rǝmwađa guɽua na raicǝbǝro ndrǝtođe leđa nano pređ ilđi lerṯo ŋwëɽiña ŋǝđwala đeđǝñwa na ildi labuŋṯu waŋge garno đwala đeđǝñwa.
66016003	mǝlaiyǝka đwomǝn nḏǝraice lǝmbolua ǝllëɽǝŋu igal bar na ŋawa nǝŋarneṯe ŋǝfǝni ŋeđa gaiyo na laŋge pređ laiyo ildi lafo igal bar.
66016004	mǝlaiyǝka đwomǝn nḏǝraice lǝmbolua ǝllëɽǝŋu isǝbarlda na iyoro na ŋawa pređ nǝŋǝɽeṯe ŋǝfǝni.
66016005	orn nene mǝlaiyǝka đǝŋawa nḏaṯa, aguđǝrwaṯo eŋen ŋǝđakǝme iđi đǝlaɽǝŋa, aganǝŋa ŋaŋgi agaɽ eđa gatǝɽe ŋaŋgi agafo agafo na agafo điñǝđi.
66016006	leđa ldirǝwǝci ŋǝfǝni alo ŋǝleđa ɽrǝmwa na ŋal anbiya na aganaicǝlo ŋǝfǝni ṯa alǝṯi. ŋen iŋi ŋuđǝrwaṯo ŋen ŋanṯa ŋulu.
66016007	na nene ađuna yalwaɽo niyaṯa, đeṯam, elǝŋ rǝmwa, ŋaŋgi agerṯo ŋabǝɽa pređ, đakǝme đǝlaɽǝŋa đuđǝrwaṯo na đǝđeṯam.
66016008	mǝlaiyǝka đwomǝn nḏǝraice lǝmbolua ǝllëɽǝŋu igëđǝñin na ëđǝñina yaneinu ŋabǝɽa ṯa aiyuɽi leđa isiaya.
66016009	leđa luɽǝnu đubwađa đoɽra na lënǝŋulu ldaboŋe irǝŋ gǝrǝmwa irri rerṯo ŋabǝɽa ŋǝŋen iŋi ŋubwa na lderṯe laŋgiṯi ŋen eŋen ŋeicia na lderṯe lanaiea rǝmwa ŋaɽrwa.
66016010	na mǝlaiyǝka đwomǝn nḏǝraice lǝmbolua ǝllëɽǝŋu nal kurs iđwala đeđǝñwa na ŋǝlǝŋe ŋǝlëɽǝŋu nǝŋënǝjǝni iŋǝrǝm na leđa ṯalǝsaṯo raŋǝla eren ŋen ŋanṯa ṯalagǝrđo kaiñ.
66016011	na lënǝŋulu ṯalaboŋo rǝmwa relo ŋen ŋanṯa lananeinu ŋen ŋubwa na ŋen ŋanṯa rëɽi na lderṯe laŋgiṯia ŋen ŋeieia iŋi ṯaliđu.
66016012	na mǝlaiyǝka đwomǝn nḏǝraiee lǝmbolua ǝllëɽǝŋu iđǝbarlda đoɽra đǝbernia alfuraṯi na ŋawa nǝŋǝwerṯe ṯa đađ ađṯuɽeinṯi nǝlǝŋ nalo endele.
66016013	na igaseicu nusila niɽijin neicia narno ñǝlu namiña igëiñua iṯannin na igëiñua iđwala đeđǝñwa na igëiñua inabi eŋaɽǝwen.
66016014	fǝnusila neicia ini nëbǝđia aŋwara na nënǝŋulu nabǝla ṯa anurndǝđaici nǝlǝŋ nalo pređ ṯa anǝɽrreiđi ldǝɽo ŋen ŋanṯa đǝbwaiñǝđia iloman loɽra ɽrǝmwa irri rerṯo ŋabǝɽa pređ.
66016015	seier igiđi yela taltal garno oɽom. eđa gaŋǝra nano igi ṯaŋapo sǝndua na igi gerṯo ndrena nǝmaɽaŋa ṯwaiñ ṯa nǝŋerṯe gǝfia mǝɽǝmǝɽeñ ndrena nerǝma nano, nṯia leđa laseieia đirǝwano đǝlëɽǝŋu.
66016016	orn nusila neieia nǝrreiđu nǝlǝŋ ldǝɽo alo ibernia armajaḏḏun egole gabraniyin.
66016017	na mǝlaiyǝka đǝnḏurṯu nḏǝraiee lǝmbolua ǝllëɽǝŋu elo na ole goɽra geṯo igal ekǝl igal kurs nǝŋaṯa, ŋen ŋamǝndëđǝnu.
66016018	orn rǝmwa raso na ole gafo goɽra na rǝmwa rëpǝniano na alo yǝtësǝnu kaiñ. đeṯam alo yǝtësǝnu kaiñ, na yero yǝtësǝni kaiñ ṯia liga leđa lafo alo kwai kwai.
66016019	na irnuŋ goɽra gandǝđiano ñoman ñiɽijin na irnuŋ goɽra galo pređ nǝŋiɽi nǝŋgǝre. na rǝmwa rǝlëldǝŋǝđeinu alo yoɽra ibabil na riđu aiyǝṯi al finjan iŋawa ŋinǝb ŋǝđeiciano kaiñ đǝlëɽǝŋu.
66016020	na alo pređ isi yafo eŋau iligano niyobǝđe na aiyǝn pređ niyatamǝre.
66016021	na ŋwotǝđa ŋoɽra ŋinia kaiñ nǝŋirǝwa elo na leđa lǝboŋo rǝmwa ŋen ŋanṯa ŋen ŋubwa ŋǝŋwotǝđa iŋi ŋiɽǝṯǝlo nano na ŋiđǝlo liđǝñalo kaiñ.
66017001	orn mǝlaiyǝka đǝnǝŋ emǝlaiyǝka đenǝŋ nemiñe eɽijan isi yëndu ŋǝmbolua đenǝŋ nǝŋǝmiñe ŋiɽijan đeṯǝñi nano nḏaṯa, elaŋ, igiđ eŋaŋaice đakǝme đǝwuji goɽra eŋen gaɽ alaiñ igi gaɽaŋa alo ywaiña eŋau.
66017002	fǝŋu igi nǝlǝŋ nalo nǝmaiyandra eŋen ŋeieia na leđa ildi lafo alo ldǝṯi ŋawa ŋinǝb ŋǝđataŋa đǝlëɽǝŋu ldǝramǝɽi.
66017003	orn mǝlaiyǝka nḏǝñǝmamaṯe eđǝñwa igusil na igaseicu wuji gaɽǝbwa gaborṯo đwala đeđǝñwa đore iđi ndrǝŋ nǝwërđǝnu aŋǝno pređ ini nađamǝcu rǝmwa eŋen na đerṯo ŋǝɽwa đenǝŋ nǝŋǝmiñe ŋiɽijan na rlde ređ.
66017004	wuji gëɽǝnu nano ndrenna nore đore đǝmǝnu na nore na giđǝnu ŋaiyo aḏ ḏaǝbya na ŋwandraŋa iŋi ŋǝtefr alo nṯia ŋwaiña iliano, na ŋwandraŋa ŋǝbernia lulu na wuji nǝŋëndi finjan iḏaǝb iđaŋ isi ywunḏeinu ŋenŋa ŋataŋa ŋalo na ŋalaiñǝŋa ŋǝlëɽǝŋu.
66017005	na irǝŋ gǝwërđǝnu nenda ǝllëɽǝŋu lǝndësi igi gaɽo ŋamǝɽa. fǝbabil yoɽra, lǝŋgen gǝleđa pređ ildi laɽo nalaiñ na gǝŋen ŋeicia ŋalo.
66017006	orn neseici ṯa wuji garamǝɽua ŋǝfǝniŋa ŋǝleđa ɽrǝmwa na ŋǝleđa ildi laɽiñǝnu ŋen ŋanṯa lëndu ŋen ŋǝyesu. ndǝ igaseicu wuji nirǝwano kaiñ.
66017007	orn mǝlaiyǝka nḏǝñeiṯi ṯa, agirǝwano eđa? igiđi eŋaŋaice ŋamǝɽa ŋǝwuji na ŋǝđwala đeđǝñwa iđi đamarrapa iđi đerṯo ŋǝɽwa đenǝŋ nǝŋǝmiñe ŋiɽijan na rlde ređ.
66017008	đwala đeđǝñwa iđi agaseicu đafo ram orn nḏerṯe điñǝđi. đënǝŋu điđ ađǝtwođe ilǝbu loliano kaiñ đuđa đero alo na điđ ađǝmǝndëđǝni. leđa ildi lafo alo ildi ndrǝŋ enen nero ŋǝwërđǝni egađam gǝđamǝṯia liga alo yamǝlu yǝbǝđǝni, lënǝŋulu liđ alirǝwano ndǝ laseicu đwala đeđǝñwa ŋen ŋanṯa đafo đafo, na đero điñǝđi orn điđ ađela.
66017009	ŋen đeṯam ṯa leđa laliŋeṯo ŋen nǝsi ṯa allǝŋeṯe ŋen iŋi. ŋǝɽwa đenǝŋ nǝŋǝmiñe ŋiɽijan ŋaɽo aiyǝn đenǝŋ nemiñe eɽijan isi wuji ganǝlɽaŋa.
66017010	nǝlǝŋ nafo cum đenǝŋ nǝmiñe niɽijan. nǝlǝŋ đenǝŋ iŋulu namiño đǝge na elǝŋ gǝnǝŋ gerṯo ŋǝlǝŋe điñǝđi na elǝŋ gǝnḏurṯu gamǝlu geṯo, orn ndǝ geṯo giđ aŋfeṯe liga ltefr.
66017011	đwala đeđǝñwa iđi đafo đafo orn nḏerṯe điñǝđi đënǝŋu đaɽ elǝŋ gwomǝn orn enǝlǝŋ đenǝŋ nǝmiñe niɽijan, na điđ ađǝmǝndëđǝni.
66017012	rlde ređ irri agǝseieǝlo raɽo nǝlǝŋ ređ ini namǝlu naneini ŋǝlǝŋe orn nënǝŋulu niđ aneini ŋǝlǝŋe na niđ anǝɽeṯe nǝlǝŋ đwalađa đeđǝñwa ëđǝñina yento.
66017013	na ini nerṯo ŋen ŋunto na niđ anaice đwala đeđǝñwa ŋǝlǝŋe eŋen na ŋabǝɽa eŋen.
66017014	nënǝŋulu niđ albwaiñǝđe ɽrumala orn ɽruma liđ aldǝđame na leđa ilđi ɽruma loṯǝlo na ldǝlundǝđi na ildi luđǝrwaṯo eŋen lënǝŋulu liđ aldǝđamǝlda ŋen ŋanṯa lënǝŋu laɽ elǝŋ gǝnǝlǝŋ na malik imǝluk.
66017015	orn mǝlaiyǝka nḏǝñeiṯi ṯa, alo eŋau isi agǝseicǝlo isi wuji gaɽ alaiñ gafo galɽaŋan, yënǝŋulu yaɽo leđa lwaiña lalo pređ na lǝŋǝlǝŋe pređ na lole pređ ɽetǝɽeteo.
66017016	na rlde ređ na đwala đeđǝñwa ildi agaseicǝlo lënǝŋulu lid alneđe wuji gaɽ alaiñ. lënǝŋulu liđ almiđi aŋǝɽaŋe mǝɽǝmǝɽeñ laŋge lero na ndrena nerǝma nano, na liđ alase aŋǝno ilëɽǝŋu na liđ almuɽi isiaya.
66017017	rǝmwa rëɽu ŋen enare nǝnǝlǝŋ ṯa aniđi ŋen ronaṯa ndǝ nënǝŋulu nerṯo ŋen ŋunto ananaice đwala đeđǝñwa ŋǝlǝŋe eŋen liga ŋen ŋǝrǝmwa ŋamǝlu ŋǝɽiñađeini.
66017018	na wuji igi agǝseieǝma firnuŋ goɽra igi gerṯo ŋǝlǝŋe enǝlǝŋ pređ nalo.
66018001	orn igaseicu mǝlaiyǝka đwomǝn iđi đirǝwa elo iđi đerṯo ŋǝlǝŋe ŋwaiña. na alo yawađialo ŋaɽrwaŋa ŋǝlëɽǝŋu.
66018002	na đënǝŋu nḏarǝjaice ole kaiñ nḏaṯa, alo ibabil isi yafo yoɽra yiɽu, đeṯam yiɽu. yënǝŋu yaɽ eɽa gǝnusila neicia na yaɽo sijǝn ŋen ŋanṯa nusila pređ nataŋa na yaɽ eɽa gǝndǝfia pređ ini nataŋa na naniđǝnu.
66018003	leđa lǝŋǝlǝŋe pređ lëṯu ŋawa ŋinǝb ŋǝŋen ŋǝlëɽǝŋu ŋataŋa nṯia liɽu. nǝlǝŋ nalo ldǝndralda eŋen ŋeieia, na jǝldabi yalo isi yǝbǝliđa liđǝnu laɽo nǝlǝŋ ŋabǝɽaŋa ŋǝlëɽǝŋu na đakađǝnađa đǝlëɽǝŋu.
66018004	orn igano ole gwomǝn elo igi gaṯa, leđa ǝllëɽǝñi, miñr alo ibabil ṯa ñerṯe ñagǝldǝɽǝbǝđialda eŋen ŋǝlëɽǝŋu ŋeicia nṯia ṯa ñerṯe ñagaldǝnǝneinǝlda ŋen ŋubwa.
66018005	ŋen ŋǝlëɽǝŋu ŋeicia ŋabǝjeiđǝnu ldǝɽo nǝŋalaɽǝṯelo ldǝtuŋga na rǝmwa rǝlëldǝŋǝđeinu eŋen ŋǝlëɽǝŋu ŋeicia.
66018006	naicǝmar ŋen iŋi yënǝŋu yanaieo leđa larto. naieǝmar ŋen ñoman ñiɽijan garno ŋen yënǝŋu yiđu. iđǝṯr laŋge lǝđǝṯia ilđi labɽwaŋǝno kaiñ ifmjan isi yënǝŋu yiđiau laŋge lǝđǝṯia ŋen ŋanṯa leđa larto.
66018007	ŋen ŋarno yënǝŋu yǝneinu ŋaɽrwa bǝɽan na ṯaiyerlđo đinia egare, naieǝmar ŋen ŋubwa na đwana. ŋen ŋanṯa yënǝŋu yǝbaṯa egare, igaɽaŋa ëli, na igaɽ elǝŋ nal kurs eŋǝlǝŋe ŋǝlëɽǝñi. igero igaɽo wuji gǝtëđǝnialo na igaber igiđi ywane kwai kwai.
66018008	ŋen ŋafǝṯia ŋen ŋubwa ŋëɽǝnṯu alo isi ŋiđ aŋǝbuɽi lomanto. fǝŋǝɽaiñ na đwana na ŋorwaṯa na yënǝŋu yiđ aiyuɽǝni isiaya. ŋen ŋanṯa elǝŋ rǝmwa irri rakǝme rënǝŋu ronḏǝṯo.
66018009	orn nǝlǝŋ nalo ini nǝmaiyandra eŋen ŋeieia ini lamǝñǝlda-đǝñano nënǝŋulu niđ anare na niđ anwane ŋen ŋanṯa alo isi ndǝ naseieia đubwa đǝlëɽǝŋu ndǝ yuɽǝni.
66018010	nënǝŋulu niđ anǝđuri nwaldaŋ ŋen ŋanṯa niđǝña ŋen ŋubwa yënǝŋu yaneinu na niđ anaṯa, anr, anr, irnuŋ goɽra, ya alo ibabil isi agaɽo irnuŋ gwonḏǝṯo, ŋen ŋanṯa đakǝme đǝlaɽǝŋa đeṯo ëđǝñina yento.
66018011	na jǝldabi yalo isi yǝbǝliđa yiđ aiyare na yiđ aiywane ŋen ŋanṯa alo isi ŋen ŋanṯa eđa gero gǝbǝliđa laŋge mǝldin ildi yënǝŋulu yamǝlo nwaldaŋ kaiñ.
66018012	yënǝŋulu ṯaiyamo aḏ ḏaǝb, na al faḏḏa, na ŋwandra iŋi ŋǝtefr alo nṯia ŋwaiña iliano, na ŋwandra ŋǝbernia lulu, na ndrena nǝmǝtiaŋǝno ini nore đore đǝmǝnu na nore garno ŋǝfǝni, na ebwana pređ ɽetǝɽeteo na laŋge lwaiña ɽetǝɽeteo liđǝnu eŋađya yeŋor, na oṯe igi gǝtefr alo na đǝpeini đǝsatrtr na đǝpeini na oɽǝđa,
66018013	na ŋela ŋǝmwađa gaiñǝla na laŋge ildi lareinu eŋela ṯa aŋǝmwađe gaiñǝla, na ŋawa ŋinǝb na ŋela na ulia gǝteṯa, na ŋwala ŋǝlëmu na iria na ñǝnđǝri na yaŋala na nǝmǝrṯa na ṯarǝmbil inǝmǝrṯa na lǝbai, fǝnusila nǝleđa.
66018014	đǝrldea iđi ara gǝlaɽǝŋa gwonaṯa kaiñ đamiño đǝge. na laŋge laŋǝra na đaŋǝra ŋaiyo đǝlaɽǝŋa lamǝndëđǝnu na leđa laber liđ aldǝfiđi eŋa tǝŋ.
66018015	leđa ildi liliđu laŋge, ilđi laɽaicǝlo nǝlǝŋ lënǝŋulu liđ alǝđuri nwaldaŋ ŋen ŋanṯa liđǝña ŋen ŋubwa yënǝŋu yaneinu na liđ alare na liđ alwane,
66018016	na liđ alaṯa, anr, anr, ŋen ŋanṯa alo yoɽra isi yafo yëɽǝnu ndrena nano nǝmǝtiaŋǝno nore đore đǝmǝnu na nore na isi yiđǝnu ŋaiyo aḏ ḏaǝbya na ŋwandraŋa iŋi ŋǝtefr alo na ŋwandraŋa ŋǝbernia lulu.
66018017	laŋge ildi pređ ilđi lwaiña iliano lamǝnđëđǝnu ëđǝñina yento. na leđa pređ ildi lerṯo upundri geŋau na ildi laldiđia ŋǝmëɽria na leđa ilđi liyakaldaica, lënǝŋulu lǝđǝru nwalđaŋ
66018018	ldǝseici đubwa đisia isi yuɽu ldǝrajaice ole ldaṯa, alo ywuŋga isi yarno alo yoɽra?
66018019	na lënǝŋulu ldǝrǝjeini abuɽǝtua nǝŋǝɽwa ldare ldwane ldarǝjaice ole ldaṯa, anr, anr. ŋen ŋanṯa alo yoɽra isi leđa pređ ildi lerṯo upundri liđǝniau laɽo nǝlǝŋ laŋgela ǝllëɽǝŋu lwaiña. yënǝŋu yamǝndëđǝnu ëđǝñina yento.
66018020	ya elo, ya leđa ɽrǝmwa, ya leđa lǝđweinu, ya anbiya, ŋǝreṯr nano ŋen ŋanṯa alo isi ŋen ŋanṯa rǝmwa rakǝmǝṯǝnd.
66018021	orn mǝlaiyǝka đoɽra nḏape lwandra loɽra kaiñ larno ala nḏauwǝṯi igal bar, nḏaṯa, nṯia eum irnuŋ goɽra gǝbernia babil giđ aŋawujǝni alo ŋabǝɽaŋa na gaber giđ aŋfiđǝni tǝŋ.
66018022	ole gǝmberǝmbera na gǝleđa labalǝŋa na gǝleđa labare ŋǝmëŋi na gǝrlde gaber giđ aŋǝnǝni eŋa tǝŋ kwai kwai. na nǝɽofa nǝŋǝmëɽria ɽetǝɽeteo naber niđ anǝfiđǝni eŋa tǝŋ kwai kwai, na ole gamṯǝwana gaber giđ aŋǝnǝni eŋa tǝŋ kwai kwai.
66018023	na arrerre gǝlamba gaber giđ aŋǝwađialo eŋa tǝŋ kwai kwai. na ole geđa gamǝđia na gǝŋere ŋǝmǝni gaber giđ aŋǝnǝni eŋa tǝŋ kwai kwai. jǝldabi ilaɽǝŋa ildi liliđu laɽo leđa loɽra alo na leđa lǝŋǝlǝŋe pređ liđǝnu ŋađǝna ŋenŋa ŋǝlaɽǝŋa iŋi ŋarno ŋǝmamǝđia.
66018024	na ŋǝfǝni ŋǝfiđǝnu ibabil ŋal anbiya na ŋǝleđa ɽrǝmwa na ŋǝleđa pređ ildi laɽiñǝnu alo.
66019001	orn igano ole garno ole gǝleđa lwaiña kaiñ elo ildi ṯaɽrǝjaico ole ldaṯa, alliluya. đëbǝria na ŋaɽrwa na ŋabǝɽa, laŋge ildi ɽrǝmwa irëndr,
66019002	ŋen ŋanṯa đakǝme đǝlëɽǝŋu đǝđeṯam na đuđǝrwaṯo. rënǝŋu rakǝmo wuji goɽra eŋen gaɽ alaiñ igi giđu leđa pređ lalo lataŋa ŋǝlaiñǝŋa ŋǝlëɽǝŋu na rënǝŋu rakǝmma ŋen ŋanṯa gënǝŋu gaɽiño leđa ildi lǝđuɽǝđǝnṯu.
66019003	ldaṯa tǝŋ, alliluya. đubwa đisia isi yamamǝndađa đabǝṯa elo bǝɽǝbǝte.
66019004	orn nǝlǝŋ eređia giɽijan na marldwan na laŋge ilđi lamǝṯia marldwan ldiɽǝṯi alo ldǝbuŋṯi rǝmwa irri ṯarǝɽaŋo nal kurs eŋǝlǝŋe ldaṯa, amin. alliluya.
66019005	na ole geṯo igal kurs nǝŋaṯa, ñaŋ pređ ñaŋgi ñagađuɽǝđǝnṯia rǝmwa irëndr naicr đame, ñaŋgi ñagiđǝña, ñaŋgi ñagoɽra na ñagǝrra.
66019006	orn nene ole garno ole gǝleđa lwaiña kaiñ garno ŋawa ŋirǝwa ŋwaiña enǝbwa na garno rǝmwa rëpǝniano kaiñ na lënǝŋulu ldaṯa, alliluya, ŋen ŋanṯa elǝŋ rǝmwa irëndr gaɽ elǝŋ irri rerṯo ŋabǝɽa pređ.
66019007	alaŋǝreṯr nano. đeṯam alaŋǝreṯr nano narana pređ inëndr. alnaicr ŋaɽrwa ŋen ŋanṯa đǝma đǝɽruma đeṯo na wasen gaṯuɽeinu bǝɽan.
66019008	gënǝŋu gaŋgini aŋëɽǝni ndrena nano ini natǝɽe nabǝjo na nawađialo, ŋen ŋanṯa ndrena nǝmǝtiaŋǝno naɽo ŋen ŋuđǝrwaṯo ŋǝleđa ɽrǝmwa.
66019009	orn mǝlaiyǝka nḏǝñǝlwaɽǝṯi ṯa, wërđu ŋen iŋi. leđa laŋǝra nano ildi lundǝđeinu nḏǝsa đǝđǝma đǝɽruma. nḏǝñeiṯi ṯa, ŋen iŋi ŋaɽo ŋen ŋǝđeṯam ŋǝrǝmwa.
66019010	orn igiɽǝṯu nano erǝmanǝŋ ṯa ebuŋṯi, orn nḏǝñeiṯi ṯa, ŋerṯe agëbǝđia ṯia. igënǝñi lǝgađuɽǝđǝnṯia rǝmwa na ñagađuɽǝđǝnṯia rǝmwa leđala ildi larǝmoṯwa đamǝđaṯa đǝyesu. buŋṯu rǝmwa. fǝđamǝđaṯa đǝyesu iđi đëbǝđia leđa laɽwata ŋen ŋǝrǝmwa.
66019011	orn igaseieu elo yagagiđǝnu na emǝrṯa gabǝjo nǝŋǝmiñe. eđa igi gaborṯo emǝrṯa gǝbernia đuđǝrwaṯa eŋen na đeṯam ŋen ŋanṯa đakǝme na đǝbwaiñǝđia ǝllëɽǝŋu luđǝrwaṯo eŋen.
66019012	isi ilëɽǝŋu yarno isia na ṯaj ywaiña yafo nenda ǝllëɽǝŋu. irǝŋ gǝwërđǝnu ŋu nano igi eđa gero gǝnǝŋ galiŋeṯo, illi gënǝŋu.
66019013	na gënǝŋu gëɽǝnu erena nano igi gënǝjǝnu iŋǝfǝni na gënǝŋu gǝbernia ŋen ŋǝrǝmwa.
66019014	na askari yelo ṯaiyǝmateṯo alo isi yëɽǝnu ndrena nano nǝmǝtiaŋǝno natǝɽe na nabǝjo na yënǝŋulu yaborṯo nǝmǝrṯa nabǝjo.
66019015	na đoperre đwaiña ŋǝfǝni đamiña egëiñua ilëɽǝŋu ṯa aŋiyǝpwi leđa lǝŋǝlǝŋe pređ. na gënǝŋu giđ aŋǝɽrǝmoṯe lǝfrala lǝđǝpeini na giđ aŋarldađaṯe inǝb alo igǝri gǝđeiciano đoɽra đǝrǝmwa irri rerṯo ŋabǝɽa pređ.
66019016	na gënǝŋu gerṯo irǝŋ gǝwërđǝnu erena nano gǝlëɽǝŋu na ldendr cum. fǝmalik imǝluk na elǝŋ gǝnǝlǝŋ.
66019017	orn igaseicu mǝlaiyǝka đaṯurwa igëđǝñina nḏarǝjaice ole nḏurndǝđi nđǝfia pređ ini nura elo iligano nḏaṯa, elar, ñarraiđe ldǝɽo ŋen ŋanṯa đǝsa đoɽra đǝrǝmwa,
66019018	ṯa ñase aŋǝno enǝlǝŋ noɽra na enǝlǝŋ nǝrra na eleđa lonḏǝṯo na enǝmǝrṯa na eleđa ildi laborṯǝlo na eleđa pređ, lënǝŋulu ildi laɽo lǝbai na ildi lero laɽo lǝbai, lǝrra na loɽra.
66019019	na igaseicu đwala đeđǝñwa na nǝlǝŋ nalo ɽrreiđǝnu ldǝɽo askariya esen ṯa albwaiñǝđe eđaga igi gaborṯo emǝrṯa gabǝjo na askariya ilëɽǝŋu.
66019020	orn đwala đeđǝñwa đađamǝnu nḏënḏǝni na nabi eŋaɽǝwen ldëndǝnǝlda, yënǝŋu isi yiđu aŋwara đwala đeđǝñwa nëiñua na yiđu leđa ŋađǝna aŋwaraiya isi, ilđi lananeinu ŋwëɽiña ŋǝđwala đeđǝñwa na lënǝŋulu ildi labuŋṯu waŋge garno đwala đeđǝñwa. na lënǝŋulu liɽijan ldǝwujǝni lamǝṯia egǝṯa goɽra igi gerṯo isiano igi ṯaŋuɽu al gabriṯya.
66019021	na leđa pređ lṯënu laɽiñǝnu đoperređa đeđa igi gaborṯo emǝrṯa iđi đamiña egëiñua ilëɽǝŋu. na ndǝfia pređ nabeṯo kaiñ aŋǝnoiya esen orn ṯanaso mǝldin.
66020001	orn igaseicu mǝlaiyǝka đirǝwa elo iđi đafo mufṯađa đǝlǝbu loliano kaiñ đuđa đero alo na đafo uriđaga goɽra eđaŋ.
66020002	na đënǝŋu nḏëndi ṯannin isi yaɽo rǝmwa reicia rǝpǝnde isi yaɽ iblis na seṯan nḏakase nṯǝli alǝf,
66020003	nḏauwǝṯi ilǝbu loliano kaiñ đuđa đero alo nḏǝldanḏate ŋope ŋen ŋanṯa yënǝŋu aiyerṯe ibǝđia leđa lǝŋǝlǝŋe ɽetǝɽeteo ŋađǝna ndǝ nṯǝli naɽo alǝf. orn ndǝ nṯǝli naŋgaṯo alǝf đeṯam yënǝŋu yiđ aiyëbǝrni iliga lǝtefr.
66020004	orn igaseicu kursi ywaiña eŋǝlǝŋe na leđa ilđi ldǝɽaŋan na lënǝŋulu laneinu ŋen ŋǝđakǝme. na igaseicu nusila nǝleđa ildi lǝgǝleinu ŋǝɽwalo ŋen ŋanṯa đamǝđaṯa đǝyesu na ŋen ŋanṯa ŋen ŋǝrǝmwa na ilđi lero lukwuđiñǝṯia đwala đeđǝñwa alo walla waŋge garno đwala đeđǝñwa na ildi lero laneini ŋwëɽiña ŋǝlëɽǝŋu nǝŋǝɽwa ŋǝndësi walla nǝraŋ. lënǝŋulu ldamǝṯe tǝŋ ldǝɽeṯe nǝlǝŋ al masiyaga nṯǝli alǝf.
66020005	leđa lṯënu ilđi laiyo lero latwođa tǝŋ illi ndǝ nṯǝli naŋgaṯo alǝf. fǝđatwođa eŋǝɽaiñ đananoŋ.
66020006	leđa ildi lafo iđatwođa eŋǝɽaiñ đananoŋ lënǝŋulu labuŋǝnṯu na ltǝɽe. ŋǝɽaiñ ŋǝnḏurṯu ŋero ŋaberṯa ŋabǝɽa iŋulu. orn liđ alɽeṯe kana irǝmwa na igal masiya na liđ alɽeṯǝlda nǝlǝŋ nṯǝli alǝf.
66020007	ndǝ nṯǝli naŋgaṯo alǝf seṯan yiđ aiyǝmiñǝni isijǝn ilëɽǝŋu.
66020008	na yënǝŋu yiđ aiyǝmiñe ṯa aiyiđi leđa ŋađǝna lǝŋǝlǝŋe ɽetǝɽeteo ŋalo ildi lafo ndalǝŋgwa na ndele na đǝɽǝđalo, fǝjuj na maijuj ṯa aiyǝɽrraiđe alǝbwaiñǝđe. leđa ildi lwaiña kaiñ larno ebe gisbarlda.
66020009	na leđa ildi ldënṯi alo yoɽra etǝɽiano ldađiṯi alo eleđa ɽrǝmwa na irnuŋ goɽra igi gubwaniya. orn isia yirǝwa elo niyǝlamǝndađe
66020010	na seṯan isi yiđǝlo ŋađǝna yǝwujǝnu egǝṯa goɽra igi gerṯo isiano na al gabriṯano, igi đwala đeđǝñwa na nabi isi eŋaɽǝwen lafau. na lënǝŋulu liđ alfeṯe eŋen ŋubwa kaiñ ñoman pređ ëđǝñëđǝñin na ulǝŋgǝlǝŋ bǝɽǝbǝte.
66020011	orn neseici kursi eŋǝlǝŋe yoɽra yebǝjo na eđa igi gaɽaŋan na elo na alo yalaldǝño isiano ilëɽǝŋu na alo yero yǝfiđǝni ŋen ŋanṯa ŋulu kwai kwai.
66020012	na neseiei leđa ildi laiyo ildi lǝrresi, na loɽra lǝṯurwa kursi eŋǝlǝŋe nëiñua na nađam nafo nabǝlëđǝniano na ađam gwomǝn gafo gabǝlëđǝni na ađam igi gaɽ ađam gǝđamǝṯia. na leđa ildi laiyo lakǝmǝnu eŋen ŋǝwërđǝnu enađam ŋen ŋarno ŋǝmëɽria eŋen ŋafo ṯau.
66020013	na al bar yanaiđo leđa laiyo ildi lafo lafau na ŋǝɽaiñ na alo eleđa laiyo lanaiđo leđa laiyo ildi lafo lafau. na lënǝŋulu pređ lakarmeinu eŋen ŋarno ŋǝmëɽria eŋen ŋaɽo ṯau.
66020014	na ŋǝɽaiñ na alo eleđa laiyo lǝwujǝnu egǝṯa goɽra igi gerṯo isiano. fǝŋǝɽaiñ ŋǝnḏurṯu, eṯa goɽra igi gerṯo isiano.
66020015	na eđa gǝnǝŋ gero gafiđǝni gǝwërđǝnu egađam gǝđamǝṯia gënǝŋu gǝwujǝnu egǝṯa goɽra igi gerṯo isiano.
66021001	orn igaseicu elo imaijǝn na alo imaijǝn ŋen ŋanṯa elo yananoŋ na alo yananoŋ lafo lamǝndëđǝnu na al bar niyerṯe cum.
66021002	na neseici irnuŋ gatǝɽe, ursalim gǝmaijǝn girǝwa elo rǝmwa nano gǝṯuɽǝđeinu garno ŋere ŋǝmǝni ŋǝṯuɽǝđeinu ŋaiyo ŋen ŋanṯa ebaŋgen.
66021003	na igano ole goɽra geṯo ikurs igi gaṯa, seier, eɽa gǝrǝmwa gafo leđala na rënǝŋu riđ aldǝfeṯǝlda na lënǝŋulu alɽeṯe leđa ǝllëɽǝŋu na rǝmwa rënǝŋu riđ arǝfeṯǝlda na riđ arǝɽeṯe rǝmwa eren.
66021004	rënǝŋu riđ arlteđeṯe ŋwal isi pređ na ŋǝɽaiñ aŋerṯe đǝge na đwana ađerṯe na đara ađerṯe eum na ŋen ŋubwa aŋerṯe đǝge, ŋen ŋanṯa ŋen ŋananoŋ pređ ŋamǝndëđǝnu.
66021005	na gënǝŋu igi gaɽaŋo nal kurs eŋǝlǝŋe gaṯa, seiđr igëbǝđia laŋge pređ lǝmaijǝn. nǝŋaṯa eum, wërđu ŋen iŋi, ŋen ŋanṯa ŋen pređ iŋi ŋaɽo đeṯam na ŋaɽo ŋuđǝrwaṯo.
66021006	nǝŋaiñǝlwaɽǝṯi ṯa, ŋen ŋǝbǝɽǝnḏeinu đǝge. igaɽ alif na aliya. igaɽ eđa gananoŋ na gǝnḏurṯu alo. igiđ enaice eđa igi aŋal garrǝma ŋawa iđoro đǝŋawa ŋǝđamǝṯia mǝɽǝmǝɽeñ, ilia yero.
66021007	eđa igi ṯaŋǝđamo ŋen ŋǝseṯan gënǝŋu giđ aŋǝrraṯe eŋen iŋi na igiđi eɽeṯe rǝmwa rǝlëɽǝŋu na gënǝŋu giđ aŋǝɽeṯe iđia gǝlëɽǝñi.
66021008	orn leđa ildi loreano na leđa ildi lero lǝbendia ŋen, na leđa ltaŋa, na leđa ildi laɽiñǝđe na leđa ildi laɽaŋa lijila ɽrǝto, na nḏǝmia na leđa ildi lukwuđiñǝṯia laŋge alo lǝpiano, na leđa laɽo len pređ, lënǝŋulu pređ liđ alǝrujǝni egǝṯa goɽra igi goɽa isiano na al gabriṯya. fǝŋǝɽaiñ ŋǝnḏurṯu.
66021009	orn mǝlaiyǝka đǝnǝŋ imǝlaiyǝka đenǝŋ nemiñe eɽijan isi yëndu ŋǝmbolua đenǝŋ nǝŋǝmiñe ŋiɽijan iŋi ŋunḏeinu ŋenŋa ŋubwa ŋǝnḏurṯu iŋi đenǝŋ nǝŋǝmiñe ŋiɽijan, đënǝŋu đeṯo nḏǝñeiṯi ṯa, elaŋ, igiđi eŋǝŋaice ŋere ŋǝmǝni, fǝwasen gǝɽruma.
66021010	orn nḏǝñǝmamaṯe naiyǝn igusila isi yoɽra nḏǝñǝŋaice irnuŋ gatǝɽe girǝwa elo rǝmwa nano. fursalim.
66021011	na irnuŋ gatǝɽe gawađialo ŋaɽrwaŋa ŋǝrǝmwa. gawađialo garno lwandra ltefr alo lwaiña iliano lamiñaṯo lorǝba pređ, larno lwandra lǝbernia yasb ildi lore nal atǝɽe larno ŋaɽa.
66021012	na irnuŋ gerṯo uṯa goɽra kaiñ gëđiṯu na ëuwǝr ređ nemiñe eɽijan. mǝlaiyǝka ređ nemiñe eɽijan yaṯurwa isuwǝr na ndrǝŋ nǝŋǝɽwa ređ nǝŋǝmiñe ŋiɽijan ŋisrayil nǝwërđǝnu isuwǝr.
66021013	na ëuwǝr iɽijin yafo ndele na iɽijin yafo đǝɽǝđalo na iɽijin yafo ndalǝŋgwa na iɽijin yafo đǝɽǝđalo.
66021014	na uṯa gerṯo ađuna ređ nemiñe eɽijan na ndrǝŋ ređ nǝmiñe niɽijan nǝwërđeinu ađuna nano nǝleđa lǝđweinu ređ ldǝmiñe liɽijan lǝɽruma.
66021015	na mǝlaiyǝka iđi đafo đwalwaɽǝṯiñi đerṯo lǝfra liđǝnu aḏ đaǝbya eđaŋ đǝlëɽǝŋu ṯa ađiyǝnḏeici irnuŋ na ëuwǝr na uṯa.
66021016	irnuŋ gerṯo rukun marldwan na đwalano na đabǝrano laɽǝwaṯo eŋen. na đënǝŋu nḏirnḏeici irnuŋ lǝfrala ǝllëɽǝŋu na gaɽo mil alǝf na miyya đenǝŋ. na đwalano na đabǝrano na đwala lirnuŋ laɽǝwaṯo eŋen.
66021017	na đënǝŋu đirnḏeicu uṯa, ŋen ŋarno leđa lǝbirnḏeicia laŋge, na mǝlaiyǝka yǝbirnḏeicia laŋge ṯia cum. na uṯa gwala garno leđa eređia marldwan.
66021018	uṯa giđǝnu ŋwanđraŋa ŋǝbernia yasb iŋi ŋore orn irnuŋ giđǝnu aḏ ḏaǝbya isi yatǝɽe kaiñ yundeiđǝnau yarno ŋaɽa.
66021019	ađuna yirnuŋ yiđǝnu ŋwandraŋa pređ ɽetǝɽeteo iŋi ŋǝtefr alo nṯia ŋwaiña iliano. ađuna yananoŋ yiđǝnu ŋwandraŋa ŋore ŋǝbernia yasb. na ađuna yǝmǝn yiđǝnu ŋwandraŋa ŋǝmǝnu garno ltuŋga lero ibwoɽua nano ŋǝbernia yagut asrag. na ađuna yǝmǝn yiđǝnu ŋwandraŋa iŋi ŋabǝjo ŋerṯo ŋamǝrldeđiano ŋore ŋǝbernia agig abiḏ. na ađuna yǝmǝn yiđǝnu ŋwandraŋa ŋeđe ŋǝbernia sumruḏ đubabi.
66021020	na ađuna yǝmǝn yiđǝnu ŋwandraŋa ŋeđe ŋabǝjaŋǝno ŋǝbernia jasa agigi. na ađuna yǝmǝn yiđǝnu ŋwandraŋa ŋore ŋarno ŋǝfǝni ŋǝbernia agig amǝr. na ađuna yǝmǝn yiđǝnu ŋwandraŋa ŋǝɽo ŋǝñeiña aŋǝno ŋǝbernia sabrajǝđ. na ađuna yǝmǝn yiđǝnu ŋwandraŋa ŋeđe aŋǝno ŋǝbernia sumruḏ sagi. na ađuna yǝmǝn yiđǝnu ŋwandraŋa ŋwundeiđǝnau kaiñ ŋǝɽo ŋǝñeiña aŋǝno ŋǝbernia yaguṯ asfǝr. na ađuna yǝmǝn yiđǝnu ŋwandraŋa ŋeđe đeđia đapa ŋǝbernia agig akḏǝr. na ađuna yǝmǝn yiđǝnu ŋwandraŋa ŋeđe đeđia đǝmǝnu aŋǝno ŋǝbernia samanjuni. na ađuna yǝnḏurṯu yiđǝnu ŋwandraŋa ŋore đore đǝmǝnu ŋǝbernia jamasṯ.
66021021	na ëuwǝr ređ nemiñe eɽijan yaɽo ŋwanđra ređ nǝŋǝmiñe ŋiɽijan iŋi ŋaɽo ŋaɽaŋǝno ŋǝbernia lulu. lwanđra ǝlnǝŋ laɽo ëuwǝr yǝnǝŋ. na rađ rirnuŋ riđǝnu aḏ ḏaǝbya yetǝɽe kaiñ isi yawađialo yarno ŋaɽa.
66021022	na eɽa gero gëđǝñinu gatǝɽe garno ekǝl igirnuŋ ŋen ŋanṯa elǝŋ rǝmwa irri rerṯo ŋabǝɽa pređ na ɽruma laɽ ekǝl yirnuŋ.
66021023	na gerṯa ŋen đeṯam ṯa ëđǝñina walla ubwa alǝwađialo irnuŋ ŋen ŋanṯa ŋaɽrwa ŋǝrǝmwa ŋaɽ arrerre girnuŋ na ɽruma laɽo lamba lirnuŋ.
66021024	leđa lǝŋǝlǝŋe ɽetǝɽeteo liđ alerlde arrerrega girnuŋ na nǝlǝŋ nalo niđ anënṯi ŋaɽrwaŋa eŋen.
66021025	ëuwǝr yirnuŋ yiđ aiyagagiđǝni ñoman pređ ëđǝñëđǝñin na ulǝŋgǝlǝŋ na ulǝŋgi aŋerṯe.
66021026	leđa liđ alënṯi irnuŋ ŋaɽrwaŋa na đameđa lǝleđa lǝŋǝlǝŋe ɽetǝɽeteo.
66021027	orn wagero gǝnǝŋ gataŋa giđ aŋënṯi irnuŋ, na eđa gero gǝnǝŋ igi gëbǝđia ŋen ŋeicia walla gwalwaɽo ŋaɽǝwen, illi leđa ilđi ndrǝŋ enen nǝwërđǝnu egađam gǝđamǝṯia gǝɽruma.
66022001	orn mǝlaiyǝka nḏǝñǝŋaice đǝbarlda đǝŋau ŋǝđamǝṯia iđi đǝwađialo garno ŋaɽa. đǝbarlda đeṯo igal kurs eŋǝlǝŋe irǝmwa na iɽruma,
66022002	nḏǝmiñe eđađ iligano đirnuŋ. nuɽi nǝđamǝṯia nafo nëṯǝndia nǝɽǝm nḏǝbarlda, ini nerṯo liđia lǝŋǝɽwa ređ nǝŋǝmiñe ŋiɽijan ɽetǝɽeteo. nuɽi narlde liđia ɽetǝɽeteo nubwa pređ. na raṯai rǝnuɽi rafo ŋen ŋanṯa ṯarakeiđu leđa lǝŋǝlǝŋe ɽetǝɽeteo.
66022003	na wagero gǝnǝŋ giđ aŋfeṯe mǝldin igi gaboŋo leđa. kursi eŋǝlǝŋe irǝmwa na iɽruma yiđ aiyǝfeṯe irnuŋ na lǝbai ɽrǝmwa liđ alǝbuŋṯi.
66022004	lënǝŋulu liđ alǝseici isiano ilëɽǝŋu na irǝŋ gǝlëɽǝŋu giđ aŋwërđǝni nǝŋǝɽwa ŋǝndësi eŋen.
66022005	ulǝŋgi giđ aŋerṯe. gerṯa đeṯam ṯa lënǝŋulu lerṯo arrerre gǝñamba walla gëđǝñina ŋen ŋanṯa elǝŋ rǝmwa riđ arɽeṯe arrerre egen. na lënǝŋulu liđ alɽeṯe nǝlǝŋ bǝɽǝbǝte.
66022006	orn mǝlaiyǝka nḏǝñeiṯi ṯa, ŋen iŋi ŋǝđeṯam na ŋaɽǝwađaṯa aŋëndǝni eleđa, ŋen ŋanṯa elǝŋ rǝmwa rǝnusila nal anbiya nađwaṯo mǝlaiyǝka đǝlëɽǝŋu ṯa ađërrǝŋaici lǝbai ǝllëɽǝŋu ŋen iŋi đeṯam ŋiđ aŋfeṯe ṯwaiñ.
66022007	seier. igiđi yela taltal. eđa gaŋǝra nano igi gǝnna ŋen iŋi ŋiđ aŋfeṯe iŋi ŋǝwërđǝnu egađam igi.
66022008	fiñi yuanna ñiŋgi igano na igaseicu ŋen iŋi. na ndǝ igano na igaseicu ŋen iŋi niɽǝṯi alo erǝmanǝŋ rǝmalaiyǝka iđi đërrǝŋaicǝñǝlo ṯa ebuŋṯi.
66022009	orn đënǝŋu nḏǝñeiṯi ṯa, ŋerṯe agëbǝđia ṯia. igënǝñi lǝgǝđuɽǝđǝnṯia rǝmwa na ñagǝđuɽǝđǝnṯia rǝmwa lorldalala na al anbiyaya na leđala ildi larǝmoṯwa ŋen ŋađam igi. buŋṯu rǝmwa.
66022010	orn nḏǝñeiṯi ṯa, ŋerṯe agakasa ŋen iŋi ŋiđ aŋfeṯe iŋi ŋǝwërđǝnu egađam igi, ŋen ŋanṯa liga lafo ṯwaiñ ildi ŋen iŋi ŋiđ aŋoɽiñǝđeini.
66022011	ŋgiṯu eđa igi gëbǝđia ŋen ŋeicia aŋiđi ṯia mǝlđin. na ŋgiṯu eđa gataŋa aŋǝtaŋǝṯe eŋen mǝldin. na ŋgiṯu eđa igi guđǝrwaṯo eŋen aŋuđǝrwaṯe eŋen mǝldin. na ŋgiṯu eđa gatǝɽe aŋǝtǝɽeṯe eŋen mǝldin.
66022012	seier. igiđi yela taltal na igiđ errape đǝpǝɽa đǝlëɽǝñi ṯa epǝɽe leđa pređ eŋen lënǝŋulu liđu.
66022013	igaɽ alif na aliya, igaɽ eđa gananoŋ na gǝnḏurṯu alo, igaɽo ŋen ŋǝnëiñua na ŋen ŋǝnḏurṯu alo.
66022014	leđa laŋǝra nano ildi lwaso ndrena enen ṯa alǝŋgini alǝjomaṯe uɽi ṯwaiñ gǝđamǝṯia, na ṯa alǝŋgini alërnǝṯi isuwǝr yirnuŋ.
66022015	leđa ltaŋa ilđi laɽo ñina na nḏǝmia na leđa ildi laɽaŋa lijila ɽrǝto, na leđa ilđi laɽiñǝđe na lënǝŋulu ilđi lukwuđiñǝṯia laŋge alo lǝpiano na lënǝŋulu ildi lonaṯa ŋaɽǝwen na ildi laɽwata ŋaɽǝwen, lënǝŋulu pređ lafo irnuŋ ndëuwǝr.
66022016	fiñi yesu, igwađweiṯiaŋa mǝlaiyǝka đǝlëɽǝñi đamǝđaṯađa iđi ŋen ŋanṯa kanisa. igǝleđa lǝḏawuḏ na igaɽ iđia gǝḏawuḏ. igaɽo toɽǝl iđi đawađialo kaiñ.
66022017	usila gatǝɽe na ŋere ŋǝmǝni lǝbaṯa, elar. ŋgiṯr leđa pređ ildi lano ŋen iŋi alaṯa, elar. ŋgiṯr eđa igi aŋal garrǝma aŋela, na ŋgiṯr leđa pređ ildi lonaṯa almame ŋawa ŋǝđamǝṯia mǝɽǝmǝɽeñ ilia yero.
66022018	igabǝɽia leđa nano pređ ildi lǝnna ŋen iŋi ŋiđ aŋfeṯe iŋi ŋǝwërđǝnu egađam igi. ndǝ eđa gǝnǝŋ gabakaɽǝjaica ŋen iŋi, rǝmwa riđ arǝmaɽǝjiṯi ŋen ŋubwa iŋi ŋërrǝŋeiđǝnu egađam igi.
66022019	na ndǝ eđa gǝnǝŋ gađama ŋen ŋǝmaṯan eŋen iŋi ŋiđ aŋfeṯe iŋi ŋǝwërđǝnu egađam igi rǝmwa riđ arǝmaŋgeici iguɽi gǝđamǝṯia na irnuŋ gatǝɽe, ildi lërrǝŋeiđǝnu egađam igi.
66022020	gënǝŋu igi gaɽo đamǝđaṯa đǝŋen iŋi pređ gaṯa, đeṯam igiđ yela taltal. elaŋ, đeṯam, aganǝŋa elǝŋ yesu.
66022021	igǝbeɽǝđia ṯa đǝbuŋṯia đelǝŋ yesu alfeṯe leđala ltǝɽe ǝllëɽǝŋu pređ. amin.
