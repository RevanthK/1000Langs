40001001	Are wariˈ i tzˈibtal canak cbeˈ ujer tak u taˈ man a Jesucristo. A Jesucristo riˈ u man a David ujer, xa jnan riˈ u man Abraham mas ujer.
40001002	Abraham, u taˈ a Isaac. A Isaac, u taˈ a Jacob. A Jacob, u taˈ a Judá jnan cucˈ quinjel rechlal re.
40001003	A Judá, ctaˈ wa ryoˈx cbeˈ a Fares rucˈ a Zérah. Cchuˈ u beˈ al Tamar. A Fares, u taˈ a Hesrón. A Hesrón, u taˈ Aram.
40001004	Aram, u taˈ Aminadab. Aminadab, u taˈ a Nahasón. A Nahasón, u taˈ a Salmón.
40001005	A Salmón rucˈ rixkil al Rahab xcˈjeˈ quelcˈwal u beˈ a Booz. A Booz rucˈ rixkil al Rut xcˈjeˈ quelcˈwal u beˈ a Obed. A Obed, u taˈ a Jesé.
40001006	A Jesé, u taˈ unmal ˈatbal tzij a David. Unmal ˈatbal tzij a David, u taˈ a Salomón. U chuˈ a Salomón nabe richjil u beˈ a Urías.
40001007	A Salomón, u taˈ a Roboam. A Roboam, u taˈ Abías. Abías, u taˈ Asá.
40001008	Asá, u taˈ a Josafat. A Josafat, u taˈ a Joram. A Joram, u taˈ a Ozías.
40001009	A Ozías, u taˈ a Jotam. A Jotam, u taˈ a Ezequías.
40001010	A Ezequías, u taˈ a Manasés. A Manasés, u taˈ Amón. Amón, u taˈ a Josías.
40001011	A Josías, u taˈ a Jeconías jnan cucˈ quinjel rechlal re. Jampa cˈaslec a Jeconías xicchˈip bic nabe tak israelitas xiccˈam bic pucuent Babilonia.
40001012	Jampa ˈaxnak tak ˈij jnab tak israelitas i cˈo pucuent Babilonia, xcˈjeˈ jun u cˈjol a Jeconías u beˈ a Salatiel. A Salatiel, u taˈ a Zorobabel.
40001013	A Zorobabel, u taˈ Abihud. Abihud, u taˈ a Eliaquim. A Eliaquim, u taˈ Azor.
40001014	Azor, u taˈ a Sadoc. A Sadoc, u taˈ Aquim. Aquim, u taˈ a Eliud.
40001015	A Eliud, u taˈ a Eleazar. A Eleazar, u taˈ a Matán. A Matán, u taˈ a Jacob.
40001016	A Jacob, u taˈ a Jse. A Jse, are richjil al Mriˈy. Al Mriˈy, u chuˈ a Jesús, wajun xekcoj che u beˈ Mesías.
40001017	Jelaˈ ubnon che cˈo cablajuj beˈaj tzˈibtlic chicxoˈl Abraham rucˈ a David. Xa jnan cˈo cablajuj beˈaj tzˈibtlic chicxoˈl a David rucˈ a Jeconías, jampa xicchˈip bic tak israelitas xiccˈam bic pucuent Babilonia. Jelaˈ jnan cˈo cablajuj beˈaj tzˈibtlic chicxoˈl a Jeconías rucˈ rMesías.
40001018	Jelaˈ cbnon jampa xalxec a Jesucristo: Al Mriˈy u chuˈ a Jesucristo uyaˈonch rutzij che quicˈleˈ rucˈ a Jse. Jampa mjaˈ quicrak quib rucˈ, al Mriˈy ya retaˈan chic che cuya jun ral rmal u choˈab Tioxlaj Xlabxel.
40001019	A Jse jampa xuta rson che yab unak chic al Mriˈy, re xumaymaˈ che cujach can pelˈal, rech jelaˈ runak quicchˈawt chrij al Mriˈy. A Jse re utzlaj achi, xraj taj cuˈalajsaj chicwach runak che cˈo u mac ubnon al Mriˈy.
40001020	Jelaˈ tjan che umaymaˈxic a Jse, te xerlo xpe jun ángel rucˈ Ktaˈ Kjawxel xucˈut rib chwach puran, xubij che: “A Jse, at riˈ u man a David, xa maxiˈij awib che ucˈamic al Mriˈy che awixkil. Ral calxec rucˈ u choˈab Tioxlaj Xlabxel, naret rech jun achi.
40001021	Al Mriˈy cuya na jun ral abon. At cacoj na che u beˈ a Jesús. Jelaˈ u beˈ cacoj che rmal che re cusach uwach cmac runak che i u tinmit re rech quicˈoltjec rmal,” xcha rángel che.
40001022	Jelaˈ ubnon xbantaj injel wariˈ rech cuqˈuis pwiˈ su xubij Ktaˈ Kjawxel rmal lajun aj bil u tzij a Isaías mas ujer. Re xutzˈibaj canak:
40001023	“Wa rpoˈj ali canjec yab unak chic cuya na jun ral abon. A Emanuel quicoj che u beˈ,” cchaˈ. A Emanuel jewaˈ craj cubij: “Ktaˈ Kjawxel cˈo kucˈ”.
40001024	Jampa xcˈun sak chwach a Jse, re xubno su xubij che rmal rángel. Xucˈam al Mriˈy che kas rixkil.
40001025	Mas tneˈ jelaˈ xubno xa xicrakt quib rucˈ al Mriˈy, te na xalxec ralaj abon. A Jse xcoj che u beˈ a Jesús, jelaˈ pcha xubij rángel. Jelaˈ ubnon jampa xalax a Jesús.
40002001	A Jesús xalxec chpan tinmit Belén, cˈo pucuent Judea. A Herodes cˈo che ˈatbal tzij chque runak aj Israel pucuent Judea jampa xalxec. Tigreˈ xipe inqˈuiaj achjab che mas cˈo qui nˈoj pa quel lo rˈij, que quiconec quil retal ptak chˈmil. Xiopan chpan tinmit Jerusalén.
40002002	Que xicta chque runak i cˈo chlaˈ: “¿Nu cˈwe wajun che xalxec unmal ˈatbal tzij chiwe ix unak ix aj Israel? Oj klon uwach jun chˈmil pa quel lo rˈij che are retal re xalxec. Oj petnak cmic che uyiquic u ˈij,” xichaˈ.
40002003	Rˈatbal tzij a Herodes xsach u cˈux rucˈ rmal ust xuto che xalax jun chic unmal ˈatbal tzij chque runak aj Israel. Jelaˈ ubnon xicxiˈij quib quinjel unak aj Jerusalén.
40002004	Tigreˈ rˈatbal tzij xiusqˈuij tak quinmal patre, jnan cucˈ aj nawtzbal chque runak i aj Israel chpan qui pxab que rech quipe rucˈ. Jampa xiopnec re xuta chque nu calax wi lajun che cbix Mesías che.
40002005	Que xicbij che: “Are lajun cabij, calax na chpan tinmit Belén pucuent Judea, jelaˈ ubnon rmal rech tzˈibtal canak rmal rajbil u tzij Dios che jewaˈ cubij:
40002006	'La rtinmit Belén che cˈo pucuent Judá, nim na u ˈij chicwach inqˈuiaj tinmit che cˈo pucuent Judá, mas tneˈ xa alaj tinmit chicxoˈl. Jelaˈ ubnon rmal rech chlaˈ calax wi jun unmal chque runak i aj Israel. Re quiuchjej in tinmit, jelaˈ pcha cuban jun aj yuˈ chque rtak chij,' cchaˈ,” xicha che.
40002007	Tigreˈ a Herodes, jampa jelaˈ xuto, xutak csicxic la rinqˈuiaj achjab che i petnak pa nu quel lo rˈij, rech cuta chque pelˈal chque ˈij xquil uwach lajun chˈmil che xel retal chque.
40002008	Jampa xuto, xiutak bic chpan tinmit Belén che rilic, xubij chque: “Jix chlaˈ, chiwla, utz quiban che utatbxic chrij wajun alaj acˈa. Jampa xiwil uwach, quixtzlajch lo ural wucˈ che ubixic injel chwe. Cwaj in quinbe che uyiquic u ˈij jnan rucˈ pcha quiban ix,” xcha chque rucˈ quieb u cˈux.
40002009	Jampa xuqˈuis ubixic rˈatbal tzij chque tak achjab, que xibec. Jampa xicmaj cbe, xquilch uwach lajun chˈmil jeac chic che xquil uwach pa quel lo rˈij. Rchˈmil xbinic chwach rcaj. Chrij xitraj wi te xiclo xitqueˈ rchˈmil pwiˈ nu cˈwe ralaj acˈa.
40002010	Jampa jelaˈ xiclo che rchˈmil xitqueˈec, congan xiquictic rmal xicchˈbo che chiˈ cˈwe ralaj acˈa che quictzcuj.
40002011	Tigreˈ xiuc la rinqˈuiaj chpan rja. Xquil uwach alaj acˈa jnan rucˈ u chuˈ al Mriˈy. Tigreˈ xixqueˈ chwach, xicyic u ˈij ralaj acˈa. Chanim xictro tak alaj cxon quicˈmon lak, xicsipaj ˈan pwak, tak pon, jnan rucˈ jun cunbal mirra che mas quiˈ rexlab.
40002012	Jampa chaˈab chic xiwarec, xbix chque chpan uran che ustaj we quitzlaj rucˈ rˈatbal tzij a Herodes. Rmal laˈ xicmaj bic jun chic be rech quibe chpan ctinmit que.
40002013	Jampa ibenak wa rinqˈuiaj achjab, jun ángel rech Ktaˈ Kjawxel xucˈut rib chwach a Jse puran, xubij che: “A Jse, ¡chatwaljak, chma bic racˈa rucˈ u chuˈ, quixbe chanim chpan ulew rech Egipto! Chlaˈ quixcanak wi te na quinbij chawe, rmal rech a Herodes xutak utzucxic ralaj acˈa rech cucamsaj,” xcha rángel che.
40002014	Xiw jelaˈ xuto a Jse, chanim xwaljec. Chaˈab na xucˈam bic racˈa jnan rucˈ u chuˈ, xicmaj rbe rech quibe pucuent Egipto.
40002015	Chlaˈ xicˈjeˈ wi, are na xcam a Herodes. Jelaˈ xbantjec rech cuqˈuis pwiˈ su xubij Ktaˈ Kjawxel rmal wajun aj bil u tzij ujer: “Xinsqˈuij lo in Cˈjol chpan ulew rech Egipto,” cchaˈ.
40002016	A Herodes jampa mjaˈ xcmac, xerlo che la rinqˈuiaj achjab che cquil retal ptak chˈmil xisubtjec, congan xpe riwal. Chpan u choˈab riwal xutak ucamsxic injel acˈlab alaj tak abon che te xalxec che copan cacab qui jnab chque, chpan injel ulew pucuent tinmit Belén. Jelaˈ xubno rmal xbix can cmal la rinqˈuiaj achjab, che te quieb jnab canak jampa xquil la rchˈmil retal che xalax jun cˈacˈ unmal ˈatbal tzij chicxoˈl tak aj Israel.
40002017	Rmal su xutak ubanic ˈatbal tzij a Herodes xuqˈuis pwiˈ su xubij rajbil u tzij Dios ujer a Jeremías jampa xchˈaw chrij wa rcˈax che cpe chrij tinmit Belén:
40002018	“Xtaˈtjec che xiwyinic chpan tinmit Ramá. Xicmaj u ˈej congan rmal quibsonec. Al Raquel coˈec rmal ral, xcubsajt u cˈux rmal xicam ral,” cchaˈ.
40002019	Jampa xcam a Herodes, tigreˈ rángel rech Ktaˈ Kjawxel xucˈutch rib jeac chic chwach a Jse puran pucuent Egipto, xubij che:
40002020	“A Jse, ¡chatwaljak! ¡Chma bic racˈa jnan rucˈ rawixkil, quixtzlajch bi jeac chic chpan ulew quech aj Israel! Ya xicam la runak che xictzcuj racˈa che quiccamsaj,” xcha che.
40002021	A Jse xwaljec xucˈam bic racˈa jnan rucˈ rixkil, xibe chpan ulew quech aj Israel.
40002022	A Jse jampa xuto che cˈo u cˈjol a Herodes u beˈ Arquelao che rˈatbal tzij chque runak pucuent Judea, xuxiˈij rib che ccanjec chiˈ. Jelaˈ xbix che rmal Dios puran che quiˈax chpan jun chic tinmit u cuent Galilea.
40002023	Jampa xiopan pucuent Galilea, xibe chpan tinmit Nazaret chiˈ xicˈjeˈ wi. Jelaˈ ubnon che xuqˈuis pwiˈ su xicbij jujun chque tak aj bil u tzij Dios mas ujer chrij a Jesús, che re nazareno cbix na che, rmal chlaˈ xqˈuiy wi.
40003001	Chpan tak wa rˈij jampa a Jesús cˈo ptinmit Nazaret, a Xuan aj bnol Kasan jaˈ xopan chpan chkeˈej ulew pucuent Judea.
40003002	Jewaˈ u tzij xuya ubixic chque runak chlaˈ: “¡Chijla uwach i chˈobnic chpan iwenmaˈ! Xa nkaj chic cˈwe u taknic Dios prcaj chpan quenmaˈ runak,” xcha chque.
40003003	Wajun aj bil u tzij Dios a Isaías jewaˈ xubij chrij a Xuan aj bnol Kasan jaˈ: “Cˈo jun mas cuwyinic chpan chkeˈej ulew cubij: 'Utz quiban che uyujbxic u be che Ktaˈ Kjawxel, quitor jun u be che quicolmij cbec,' cchaˈ,” xcha a Isaías mas ujer.
40003004	Retzˈiak a Xuan resmal jun chcap camello. U pas ucjon xa u tzˈumal chcap. Are uwa xutijo are tak sacˈ rucˈ uˈal cheˈ.
40003005	Mas i qˈui unak xipe che utaˈic u tzij a Xuan. Cˈo xipe ptinmit Jerusalén cˈo i qˈui ipetnak pucuent Judea, jnan cucˈ unak che i aj chlaˈ chunkaj rnim jaˈ Jordán. Quinjel xicrak quib che utaˈic su cubij a Xuan.
40003006	Cˈo i qˈui chque xicta sachbal cmac chwach Dios, tigreˈ a Xuan xuban kasan jaˈ picwiˈ chpan rnim jaˈ Jordán.
40003007	Jampa a Xuan xerlo che i qˈui unak i petnak rucˈ chicxoˈl quinmal que rajIsrael tak fariseos, jnan cucˈ tak saduceos, rech quicban ubanic kasan jaˈ picwiˈ rmal, re ust xerlo. Xubij chque rech quicchˈbo che su quicbno naret atznen: “¡Ix, xa ix jelaˈ pcha ubanic inqˈuiaj cmatz che quiˈanmjec jampa cˈo rˈaˈ cpe chquij! ¿Chin xunabej chiwe rech quixˈanmaj bic chwach wa rcˈax petnak chiwij rmal Dios?
40003008	Cmic utz chibna rucˈ i cˈaslemal rmal rech ˈalaj chicwach runak che xijal uwach i chˈobnic chpan iwenmaˈ.
40003009	Micubsaj i cˈux che quixcˈoltaj na rmal wariˈ su quibij chiwachbal iwib: 'Oj oj riˈ u man Abraham, rmal laˈ cojcˈoltaj na,' quixchaˈ. In quinbij chiwe rucˈ saklaj tzij wet jelaˈ craj Dios con che ubanic riˈ u man che Abraham chque tak abaj che i cˈo chiˈ.
40003010	Rcˈax petnak rmal Dios ya uyujban chic, jelaˈ pcha jun iquiaj yujban chic che ucojic rech quicsocaj tak cheˈ. Chin jun che ust ubnon rucˈ u cˈaslemal chwach Dios curak cˈax, jelaˈ pcha jun cheˈ che cuyat uwach quicsocaj na bic quiprox na pˈaˈ.
40003011	In, kas tzij, xiw quinban kasan jaˈ piwiˈ rucˈ jaˈ che jun retal che xijal uwach i chˈobnic rech quixtzlaj chna rucˈ Dios. Are lajun petnak chwij re cuya u choˈab Tioxlaj Xlabxel piwiˈ. Jelaˈ cuban chiwe, cresaj etzlal che cˈo piwenmaˈ pcha u mod rˈaˈ cuproj injel tak mes. Re nim na u choˈab chinwach in. Cumajt chwe che quinquir uwach u xjab rmal che nim u ˈij chinwach in.
40003012	Re pcha u mod che cˈo u yacbal re trico puˈab rech cuxtˈuj uwach trico, rech cuchaˈ uwach. Cucˈol rutz chpan cˈolbal re, tak rij cuproj prˈaˈ. Jelaˈ cuban chque runak quiuchaˈ chicxoˈl. Chin chque utz quibnon chwach Dios quicˈoltaj na. Chin chque ust quibnon quiuya na chpan rˈaˈ rech junelic cˈajsbal cwach,” xcha a Xuan chque tak fariseos cucˈ tak saduceos.
40003013	Tigreˈ a Jesús xel bic pucuent Galilea xopan chuchiˈ rnim jaˈ Jordán nu cˈwe raXuan, rech cuban kasan jaˈ rmal a Xuan.
40003014	A Xuan xa craj taj cuban kasan jaˈ che nabe. Rmal laˈ xubij che a Jesús: “Cumajt chwe che quinban kasan jaˈ pawiˈ at, are utz we caban at kasan jaˈ pinwiˈ in,” xcha che.
40003015	Tigreˈ a Jesús xubij che: “Utz ubnon cmic, chya canak che jelaˈ. Cumaj chke che quekqˈuis pwiˈ injel su craj Dios chke,” xcha che. A Xuan utz xuto, xuya rib che ubanic.
40003016	Jampa xbantaj kasan jaˈ pwiˈ a Jesús, xel lo chpan rjaˈ. Te xiclo rcaj chanim xtortjec. A Jesús xerlo Tioxlaj Xlabxel pcha jun plamux xkaj lo pwiˈ nu cˈwe.
40003017	Tigreˈ xtaˈtaj jun chˈabal prcaj jewaˈ xubij: “Are loˈlaj in Cˈjol wajun, in xinchaˈo,” xchaˈ.
40004001	Tigreˈ Tioxlaj Xlabxel xucˈam bic a Jesús chpan chkeˈej ulew, rmal rech runmal itzel cutakchˈej a Jesús che ubanic mac.
40004002	Cawnak ˈij, cˈot wa xutijo, ni cˈot uwa xutij chaˈab. Xqˈuis can cawnak ˈij xpe numic che.
40004003	Jelaˈ ubnon a Jesús, are runmal itzel xkeb rucˈ rech cutakchˈej che ubanic mac, xubij che: “We kas tzij at u Cˈjol Dios, chibna che wa rabaj che cuban cuxlanwa,” xcha che.
40004004	A Jesús xutzlij ubixic che: “Tzˈibtal canak chpan Tioxlaj Wuj che jewaˈ cubij: 'Xiwt rucˈ cuxlanwa cˈseˈ wi runak, are cˈseˈ na rmal injel su cubij Dios,' cchaˈ,” xcha che.
40004005	Tigreˈ runmal itzel xucˈam bic a Jesús chpan rtioxlaj tinmit Jerusalén. Xiˈel bic pwiˈ lajun unmal rchoch Dios.
40004006	Re xubij che a Jesús: “We kas tzij at u Cˈjol Dios, utz chickaˈ bic awib jelaˈ icam, rmal rech tzˈibtal canak chpan Tioxlaj Wuj: 'Dios cutak lo jujun ángeles rech quiachjej che cˈot cˈax carko. Catichˈpo, catcaˈaluj rucˈ qui ˈab rech capxijt awkan cho tak abaj,' cchaˈ,” xcha runmal itzel che.
40004007	A Jesús xutzlij ubixic che: “Xa jnan cubij chpan Tioxlaj Wuj: 'Xa macˈam u pan Ktaˈ Kjawxel, are Dios awech at rech catakchˈej che ubanic mac,' cchaˈ,” xcha che.
40004008	Tigreˈ runmal itzel xucˈam bic jeac chic a Jesús pwiˈ jun jib naj elnak bic. Chlaˈ xucˈut wi chwach injel nimlaj tak tinmit che mas nim qui ˈij.
40004009	Tigreˈ xubij che: “Injel wariˈ su cawlo quinjach paˈab at, rucˈ xiw catxqueˈ chinwach cayic in ˈij in,” xcha che.
40004010	A Jesús xutzlij ubixic che: “Jat, Satanás. Rmal laˈ che jewaˈ cubij chpan Tioxlaj Wuj: 'Chaycaw u ˈij Ktaˈ Kjawxel, are Dios awech at, xiw caban u taknic re,' cchaˈ,” xcha che.
40004011	Jampa jelaˈ xubij a Jesucristo, runmal itzel xel bic xuya can a Jesús. Tigreˈ chanim xipe jujun ángeles rucˈ a Jesús, xictoˈo.
40004012	A Jesús jampa xuto che chˈpon a Xuan aj bnol Kasan jaˈ iyaˈon pcarsa, xbe chpan ulew rech Galilea.
40004013	Xcanajt chiˈ putinmit re Nazaret, xa xbe chpan tinmit u beˈ Cafarnaúm cˈo chuchiˈ rplo Galilea. Chiˈ cˈwe rulew uyaˈon chque riˈ u man la riquieb u cˈjol a Jacob ujer cbeˈ a Zabulón rucˈ a Neftalí.
40004014	Jelaˈ ubnon che xuqˈuis pwiˈ u tzij tzˈibtal canak rmal lajun aj bil u tzij Dios a Isaías che xubij:
40004015	“Ulew rech a Zabulón rucˈ a Neftalí, che i cˈo chˈkap che rnim jaˈ Jordán, are i cˈo chuchiˈ rplo: Galilea cjon che rubeˈ wa rulew cmic. Chlaˈ i cˈwe runak che quicyic qui ˈij jleˈ chic tak tiox.
40004016	Runak che i cˈo chpan ekuˈn nabe xiclo jun jotzcaj chaj petnak picwiˈ. Runak che xa quiˈen rcamnical junelic, xuya jun cubsbal ccˈux chque, jelaˈ pcha jun chaj cuya cubsbal ccˈux runak i cˈo chpan ekuˈn,” cchaˈ.
40004017	Tigreˈ a Jesús xumaj ubixic u tzij Dios chque runak xubij: “Chijla uwach i chˈobnic chpan iwenmaˈ, rmal rech xa nkaj chic cˈwe u taknic Dios prcaj chpan quenmaˈ runak,” xcha chque.
40004018	Pjun ˈij a Jesús tjanec cbin chuchiˈ rplo Galilea, jampa xril apno i quieb alal. Are jun chque a Simón u beˈ, a Luˈ quicbij runak che. Jun chic a Trix u beˈ, rechlal. Que i aj chˈpol tak car, quitjan che uqˈuiakic ataray chpan rplo.
40004019	A Jesús xubij chque: “Chisaˈaj wucˈ, quixtraj chwij, jelaˈ pcha quixchcon rucˈ tak car are in quinya chiwe rech quixchcon cucˈ tak unak rech quipe wucˈ,” xcha chque.
40004020	Jampa xicto che jelaˈ xubij, chanim xicya can ataray chiˈ, xibe rucˈ a Jesús.
40004021	Xibin bic jbeˈ chic, a Jesús xerlo cˈo i quieb chic i alal. Jun a Santiago u beˈ, jun chic u beˈ a Xuan, i u cˈjol a Zebedeo. Xa jnan i cˈo chpan jun barco rucˈ ctaˈ, quitjan che uyujbxic ataray rech quicya can chpan rplo. A Jesús xiusqˈuij apnak.
40004022	Que xicya can cbarco, xicya can ctaˈ, xitraj bic chrij a Jesús.
40004023	A Jesús xutslij injel tinmit pucuent Galilea. Xiunawtzaj runak che xicmol quib chpan tak ja nu quicnawtzaj wi quib rajIsrael chpan qui pxab que, chpan injel tinmit. Re xuya ubixic rutzlaj u tzij Dios chrij u taknic re chpan quenmaˈ runak. Xiucnaj runak che cˈo injel uwach tak yabil chque.
40004024	Chanim xel bic rson su tjan a Jesús che ubanic. Xicta runak che cˈo pucuent Siria nkaj che Galilea. Runak chlaˈ xiccˈam lak tak cyab jnan cucˈ tak unak che cˈo injel uwach tak cˈax chque. Jelaˈ jnan xiccˈam lak runak cˈo itzel tak u xlabal chpan quenmaˈ, jnan cucˈ runak che cˈo rap yabil chque. Xa jnan xiccˈam lak runak che squirnak chˈkap che qui bkil. A Jesús xiucnaj quinjel.
40004025	Xipe congan unak rucˈ. Cˈo i petnak pucuent Galilea, cˈo i petnak chpan tinmit pucuent Decápolis. Jelaˈ cˈo i petnak ptinmit Jerusalén, jnan rucˈ wa rulew pucuent Judea. Xa jnan cˈo i petnak chˈkap che rnim jaˈ Jordán. Quinjel xitraj bic chrij a Jesús.
40005001	Jampa a Jesús xerlo che congan unak xipe rucˈ, xel bic pwiˈ jun jib, chlaˈ xcˈbeˈ wi. Tigreˈ xicmol quib u tijon chrij che utatbxic u tzij.
40005002	Re xumaj ubixic chque xubij:
40005003	“Mas quiquictic wa runak che amˈal quicna chpan quenmaˈ che cˈo na craj chwach Dios, che naret quicbij quib che i tzˈkat chwach. Que cˈo su cquechbej na prcaj rucˈ Dios.
40005004	Mas quiquictic la runak che cˈax quicnaˈo che cˈo cmac, are Dios cucubsaj ccˈux.
40005005	Mas quiquictic la runak che maxo quenmaˈ, que quicrak na rulew su cuya na Dios chque.
40005006	Mas quiquictic la runak che xiw quictzcuj ubanic su craj Dios pcha cnumic che ubanic, rmal laˈ che Dios quiutoˈo che ubanic, cnoj na rmal.
40005007	Mas quiquictic la runak che quel ccˈux chque inqˈuiaj chic, are Dios quel na u cˈux chque rque.
40005008	Mas quiquictic la runak che sak ubnon quenmaˈ chwach Dios, que cquil na uwach re.
40005009	Mas quiquictic la runak che quictzcuj ˈaxbal chicxoˈl cucˈ runak rech cˈot chˈoj chicxoˈl, que quicˈjeˈ relcˈwal Dios.
40005010	Mas quiquictic la runak che quirkon cˈax rmal quicbno su racleˈn che jsucˈ ubnon chwach Dios, que cˈo su cquechbej na prcaj nu cˈwe u taknic Dios.
40005011	“Ix mas quixquictic, jampa runak quixquiyˈo rucˈ tak tzij, quicban cˈax chiwe, o we quicbij mlon tak tzij chiwij rmal rech quixtraj chwij.
40005012	¡Chixquictak! Utz quixquictic rucˈ injel i cˈux rmal rech quirak na jun nimlaj tojbal iwe prcaj. Jelaˈ rcˈax xicrak rajbil u tzij Dios ujer,” xcha a Jesús chque.
40005013	Xubij na a Jesús: “Ix iwetaˈan su uptan ratzˈan, che cuyat che rtiˈij cchmaric. Ix jelaˈ pcha ratzˈan chicxoˈl runak cho ruwach ulew rmal rech runak quicbant cˈax che quib rucˈ tak etzlal. We cˈoxt utzˈayil ratzˈan, ¿su mod curak na utzˈayil? Xa cˈoxt uptan chque runak. Utz ctuclex bic rech quibin runak pwiˈ.
40005014	“Ix pcha jun chaj chque runak cho ruwach ulew che i cˈo pekuˈn. Jelaˈ pcha jun tinmit che cˈo pwiˈ jun jib con taj querwaj rib, are ix, che ix cˈo prsaklaj tzij rech Dios xa quixcon taj quiwaj iwib chicwach.
40005015	Runak quictzijt cˈaˈ rech quicya chuxeˈ jun cxon. Xa are quicya chqueaj rech jelaˈ cuban sak chicxoˈl quinjel unak che i cˈo pja.
40005016	Jelaˈ ix chiˈalajsaj psak che ix cˈo chpan rsaklaj tzij. Rech jelaˈ runak quiclo che utzlaj tak chac quibno. Tigreˈ que quicyic u ˈij i Taˈ cˈo prcaj,” xcha chque.
40005017	Xubij na a Jesús: “Xa mimaymaˈ ix che in petnak che uchˈupxic u pxab a Moisés, ni che uchˈupxic su xicbij rajbil tak u tzij Dios ujer. Naret in petnak che uchˈupxic, xa in petnak che utzˈkatxic injel su xicbij.
40005018	In kas tzij quinbij chiwe, che cuqˈuis na pwiˈ injel u pxab Dios, ni jbeˈ csachec mas tneˈ xa jnitzˈ tak letra, injel cutzˈkatsaj na. Jelaˈ ubnon te na cuqˈuis rcaj cuqˈuis uwach ulew.
40005019	Rmal laˈ, chin jun che cunmaj taj su ctkan wi wa rpxab, mas tneˈ xa jbeˈ u taknic, jelaˈ ubnon cucˈut su ubanic chicwach inqˈuiaj chic rech jnan quicbno, quel na xa jbeˈ u ˈij nu cˈwe u taknic Dios prcaj. Lajun che cunmaj u pxab che nim cril wi, jelaˈ ubnon cucˈut chicwach inqˈuiaj rech quequinmaj u pxab quel na nim u ˈij nu cˈwe u taknic Dios prcaj,” xcha a Jesús chque.
40005020	Xubij na a Jesús: “In quinbij chiwe, wet quiban ix jsucˈlaj ˈatbal tzij che nim u ˈij chwach Dios quirak taj i cˈolbal chpan u taknic Dios prcaj. Cˈot jsucˈlaj ˈatbal tzij quicban tak aj tij che u pxab a Moisés ni tak fariseos.
40005021	“Ix iton chic che jewaˈ xbix chque rujer tak unak: 'Xa mixcamsnic, chin jun che cucamsaj jun chic, caˈat na tzij pwiˈ,' cchaˈ.
40005022	Cmic are wariˈ quinbij chiwe, che chin jun che cpe riwal che rjil u tzˈkat, caˈat na tzij pwiˈ rech curak cˈax. Chin jun cyaj quib rucˈ rjil u tzˈkat, caˈat na tzij pwiˈ rmal runmakil tak ˈatbal tzij chicxoˈl tak judíos chpan rtinmit Jerusalén. Chin jun cubij itzel tak tzij chrij rjil u tzˈkat, cumaj che curak na u cˈolbal chpan rˈaˈ rech xbalba.
40005023	“Jelaˈ ubnon, we cawaj caya rasipnic che Dios chwach rporbal ˈaˈ chpan unmal rchoch Dios, te xcˈun pajlon che cˈo cˈax cunaˈo awjil a tzˈkat chawij,
40005024	utz chya canak rasipnic chiˈ chwach rporbal ˈaˈ. Catzlaj chic, quichˈpuj na uwach i chˈoj rucˈ awjil a tzˈkat. Tigreˈ jampa ya cˈo ˈaxbal chixoˈl rucˈ, catzlajch bic jeac chic chwach rporbal ˈaˈ che uyaˈic a sipnic chwach Dios.
40005025	“We lajun che acjon pwak che xatusqˈuij pˈatbal tzij, rech catoj a cˈas rucˈ, utz quibochˈej bic iwib chiwachbal iwib ptak be, rech catuyat puˈab rˈatbal tzij. We jetlaˈ cabno are runmal ˈatbal tzij catuya puˈab rjaw carsa catutzapij na chpan.
40005026	Saklaj tzij quinbij chawe che catcanaj can pcarsa, te catelec jampa catoj injel a cˈas nicpaˈ cuta rˈatbal tzij chawe,” xcha a Jesús chque tak u tijon.
40005027	Xubij chna a Jesús: “Xa jnan iton chic che jewaˈ xbix chque rujer tak unak: 'Xa matmocan rucˈ jun ixak che naret awixkil,' cchaˈ.
40005028	Cmic are wariˈ quinbij chiwe che chin jun che cutzˈutzaˈ jun ixak che curij uwach, ya xmocan rucˈ chpan renmaˈ mas tneˈ xwart rucˈ rech cuban mac rucˈ.
40005029	“Jelaˈ ubnon, we wajun a bawach chnim a ˈab catutzˈak chpan rmac, utz chwesaj bic naj caya wi canak. Utz na che xiw jun a bawach cˈolec che carak junelic a cˈaslemal rucˈ Dios, chwach catbe chpan junelic ˈaˈ rech xbalba che tzˈkat a bkil catbec.
40005030	Jelaˈ we wajun a ˈab chnim a ˈab catutzˈak chpan rmac, utz chwesaj bic naj caya wi canak. Utz na che xa jun a ˈab cˈolec che carak junelic a cˈaslemal rucˈ Dios, chwach catbe chpan junelic ˈaˈ rech xbalba che tzˈkat a bkil catbec,” xcha chque.
40005031	Xubij na a Jesús: “Jelaˈ jnan iton chic che jewaˈ xbix canak: 'Chin jun achi che craj cujach bic rixkil, are utz cuya jun wuj che rech jachbalib,' cchaˈ.
40005032	Cmic are wariˈ quinbij chiwe, che chin jun achi cujach bic rixkil, we cˈot mac ubnon rucˈ jun chic achi, are richjil cˈo u mac chwach Dios. Cutakchˈej che ubanic u mac wa rixak rucˈ jun chic achi. Chin jun achi cuban cˈulnen rucˈ jun ixak jchon canak, mac cubno chwach Dios,” xcha chque.
40005033	Xubij chna a Jesús: “Jelaˈ jnan iton chic che jewaˈ xbix chque ujer tak unak: 'Rajawxic caqˈuis pwiˈ a tzij su xabij che Ktaˈ Kjawxel che caya na che,' cchaˈ.
40005034	Cmic are wariˈ quinbij chiwe che ustaj quijic u beˈ Dios rucˈ i tzij su quibij. Xa mijic u beˈ rcaj rucˈ i tzij rmal laˈ chlaˈ cˈwe u ten nu cuban wi ˈatbal tzij Dios.
40005035	Xa mijic u beˈ su racleˈn cho ruwach ulew rucˈ i tzij, rmal laˈ are u taquelbal rkan Dios. Xa mijic u beˈ rtinmit Jerusalén rucˈ i tzij, rmal laˈ che are u tinmit runmal ˈatbal tzij Dios.
40005036	Xa mijic u beˈ u jlon i bkil rucˈ i tzij, rmal laˈ che ix quixcon taj quijal uwach i caˈybal xa rucˈ i tzij.
40005037	Jampa ix quibij tzij, xiw jelaˈ quibij, 'jelaˈ' quixchaˈ, we kas tzij. We kas tzij taj 'jelaˈ taj' quixchaˈ. We quiya na mas uwiˈ i tzij are laˈ rucˈ itzel petnak wi,” xcha a Jesús chque u tijon.
40005038	Xubij na a Jesús: “Xa jnan iton chic che jewaˈ xbix chque ujer tak unak: 'Chin jun xresaj u bawach jun rucˈ chˈoj nabe, utz che quesax na jun u bawach re, chin jun xresaj u ware jun rucˈ chˈoj nabe, utz che quesax na u ware re,' cchaˈ.
40005039	Cmic are wariˈ quinbij chiwe, xa mitzlij u cˈxel rcˈax quirak na rmal jun unak aj bnol cˈax. Chin jun cutzjej a plaj tzan ˈab utz cachˈij uˈoxmil tzˈalmij jun chic lad a plaj che.
40005040	We cˈo jun awajchˈoj craj catusqˈuij pˈatbal tzij cumol tzij chawij che cubij che at acjon retzˈiak re. Utz chawesaj awetzˈiak, chya bic che su cuta chawe, chya bic a cuchiat che jnan rucˈ awetzˈiak.
40005041	We cˈo jun catucoj chuxeˈ jun ekaˈn jun tzij cacˈam bic che jun kilómetro, utz cacˈam bic che quieb kilómetro.
40005042	We cˈo jun cuta utzil chawe, utz chaya che. Xa mawetzlaj uwach jun che craj cukaj pwak chawe. Utz caya che su craj,” xcha chque.
40005043	Xubij na a Jesús: “Xa jnan iton chic che jewaˈ xbix canak: 'Chaloˈoj awichˈil, utz chawetzlaj uwach awajchˈoj chawe,' cchaˈ.
40005044	Cmic are wariˈ quinbij chiwe, chiloˈoj iwajchˈoj, utz quiban chˈawen rucˈ Dios picwiˈ la inqˈuiaj ctarben che ubanic cˈax chawe.
40005045	Jelaˈ u mod che quiˈalajsaj psak che ix, ix relcˈwal i Taˈ cˈo prcaj. Rmal laˈ re cresaj lo rˈij picwiˈ itzel tak unak jnan cucˈ rutz tak unak. Jnan cuya lo rjab picwiˈ runak che xa ust quicbno jelaˈ cucˈ runak che utz quicbno.
40005046	We ix xiw quiloˈoj iwib chiwachbal iwib chicxoˈl iwichˈil, ¿su utz quibno rech quirak jun tojbal iwe prcaj? Cˈo taj. Jelaˈ jnan quicban tak elaˈom chicwachbal quib que ccaj quib chicxoˈl, jelaˈ pcha quiban ix.
40005047	Pjun chic tzij, we ix xiw quiya rtzil iwach chiwachbal iwib chicxoˈl iwichˈil, ¿su racleˈn quichˈac na chrij laleˈ su quibno? Cˈo taj. Jelaˈ jnan quicban runak che quicjont che Dios.
40005048	Cmic quinbij chiwe che naret xiw iwichˈil quiloˈoj, are jnan chiloˈoj iwajchˈoj. Quixel ix pcha ubnon i Taˈ cˈo prcaj che re xa jnan quiuloˈoj runak quinjel,” xcha a Jesús chque u tijon.
40006001	“Ix xa minmartsaj iwib chicwach unak jampa quiyic u ˈij Dios rucˈ utzlaj i chac quiban chwach. We jelaˈ quibno cˈot su quiwechbej prcaj rucˈ i Taˈ Dios.
40006002	“Rmal laˈ jampa quiban utzil chque inqˈuiaj runak rucˈ su rajawxic chque, xa mibij che jun su quibno. La runak che quieb qui plaj jelaˈ quicbno, quicbij chpan tak ja nu quicnawtzaj wi quib rajIsrael chpan qui pxab que jelaˈ jnan quicbij ptak be chpan ctinmit su utz xicbno rech runak utz quicchˈaw chquij. In quinbij chiwe che rucˈ laˈ su utz quicbij la rinqˈuiaj chque, ya xicrak ctojbal que. Cˈoxt ctojbal cuya Dios chque.
40006003	Ix jampa quiban utzil chque rinqˈuiaj unak che cˈo rajawxic chque, chibna chque rech cˈot mijun cuchˈbo su quibno. Xa mibij che jun chic mas tneˈ mas iwichˈil iwib.
40006004	Utz chitoˈo bic inqˈuiaj rucˈ su rajawxic chque, rech cˈot chin jun cuchˈbo. Tigreˈ i Taˈ prcaj che cuchˈob juntir mas tneˈ pelˈal xbnawac, cuya na tojbal iwe,” xcha a Jesús chque.
40006005	“Ix jampa quiban chˈawen rucˈ Dios, xa mibno jelaˈ pcha quicban la rinqˈuiaj che quieb qui plaj. Que utz quiclo che quictacˈbaˈ quib nu quiquil wi runak jampa quicban chˈawen chpan tak ja nu quicnawtzaj wi quib rajIsrael chpan qui pxab que, jelaˈ ptak be che cbe pqˈuibal chpan tak tinmit. In kas tzij quinbij chiwe che rucˈ laˈ su quicbno quicrak taj ctojbal que rmal Dios. Ctojbal que xiccˈam lak cmal runak.
40006006	Naret wariˈ u mod quiban ix jampa quiban i chˈawen rucˈ Dios. Jun chiwe jampa cuban chˈawen, utz we cuc chpan rchoch, cutzapij can uchi rja. Tigreˈ utquel re cuban chˈawen rucˈ u Taˈ cˈo chlaˈ rucˈ. Jelaˈ ubnon che Dios cuya u tojbal re prcaj rmal laˈ che re cril injel su cuban jun ural cho ruwach ulew,” xcha chque.
40006007	“Ix jampa quiban chˈawen rucˈ Dios, xa mibij qˈui tzij che cˈot uptan. Jelaˈ quicban runak che quetaˈant uwach Dios, rmal laˈ che quicchˈbo che utz cuta Dios, we qˈui tzij quicbij che.
40006008	Xa miban iwe cucˈ. Are i Taˈ injel retaˈan chic su rajawxic chiwe jampa mjaˈ quita che.
40006009	Rmal laˈ utz chibna i chˈawen jewaˈ pcha wariˈ: 'Ktaˈ chke cˈo prcaj, tioxirsaj a beˈ at.
40006010	Utz cpe chna a taknic chpan quenmaˈ runak. Utz chabna cho ruwach ulew su cawaj at, jelaˈ pcha ubanic prcaj.
40006011	Chya lo chke cmic su rajawxic chke quektijo.
40006012	Chascha kmac che kebnon, jelaˈ pcha oj quekcuy cmac la rinqˈuiaj che cbnon cˈax chke oj.
40006013	Xa maya chke quektakchˈej kib che ubanic kmac. Are cojatoˈo na chwach runmal itzel. (At Rjaw che juntir su cˈolec, cˈo injel rchoˈab paˈab at, jelaˈ nim a ˈij junelic chbe ˈij sak. Amén,' quixcha.)
40006014	“Ix, we ix quisach cmac inqˈuiaj chic su cˈax xicban chiwe, jelaˈ i Taˈ cˈo prcaj cucuy i mac ix su xibno.
40006015	We ix quiwaj taj quisach cmac la rinqˈuiaj chic su cˈax xicban chiwe, jelaˈ i Taˈ cusacht i mac ix su ibnon,” xcha chque.
40006016	“Ix jampa quichˈij jujun ˈij che quitijt iwa che uyiquic u ˈij Dios, naret quibno pcha quicban la rinqˈuiaj che xa quieb qui plaj. Que quiccˈut chicwach unak che mas cˈax quicchjo. Mas cˈax quibnon che qui plaj che ucˈutic che kas i tioxlaj tak unak chicwach inqˈuiaj. In kas tzij quinbij chiwe che que cˈot ctojbal quiccˈam na rmal Ktaˈ Kjawxel. Ctojbal que cˈo chque ural cho ruwach ulew cmal unak che utz quiclo.
40006017	Ix jetlaˈ quibno jampa quiwaj quichˈij jujun ˈij che quitijt iwa che uyiquic u ˈij i Taˈ. Ix utz quiban che uchˈajic i plaj utz chixya iwiˈ pcha quiban injel ˈij.
40006018	Jelaˈ ubnon che runak quicchˈob taj che cˈot iwa itijon. Are i Taˈ, che cˈo pelˈal querlo su cuban jun jampa utquel cuyic u ˈij. Re cuya na tojbal iwe prcaj,” xcha chque.
40006019	“Xa mimol mas su racleˈn ural chwach ulew, rech quixuban biyom rmal. Ural xa cpocrec, xa cuc ochcopil jal chpan cucˈajlej, jelaˈ ubnon quipe tak elaˈom quelˈaj bic i beymal.
40006020	Mas utz na che quiban utzlaj i chac chwach Dios, rech jelaˈ pcha u mod quimol mas i beymal prcaj rucˈ. Chlaˈ cpocrec taj, ni cuct ochcopil jal chpan rech cucˈajlej su tak iwech, ni cˈot elaˈom quelˈaj bic. Chlaˈ junelic cˈolec su iwech ix che cˈot uqˈuisic.
40006021	Utz chichˈbo che nu cˈwe i beymal chlaˈ cˈwe iwenmaˈ,” xcha chque.
40006022	U bawach jun pcha ubnon rchaj che u bkil. We utz u bawach jun tigreˈ juntir u bkil cˈo prsak.
40006023	We ust u bawach jun tigreˈ juntir u bkil xa cˈo pekuˈn, craj cubij we jun cutzcuj su craj Dios utz cusipaj chque runak su rajawxic chque. Jun che mas xuˈy renmaˈ tigreˈ re pcha u mod jun che cˈot u sakil Dios rucˈ.
40006024	“Cˈot jun conec cuban chac rucˈ quieb u patrón. Rmal laˈ che we cuban u taknic jun cretzlaj uwach lajun chic. We cuban u taknic lajun chic, tigreˈ cuya can u taknic lajun, craj cubij che cˈot mod rucˈ che jun culoˈoj Dios, we benak u cˈux chrij rpwak,” xcha chque.
40006025	“In quinbij chiwe, xa mimaymaˈ chpan iwenmaˈ su quitijo rech iwa, rech i banaˈ, rmal rech quicˈseˈ na cho ruwach ulew. Jelaˈ xa mimaymaˈ iwetzˈiak. I cˈaslemal ix rucˈ i Taˈ prcaj petnak wi che nim na u ˈij chwach su quitijo, su quicoj chiwij.
40006026	Chiwlampeˈ tak tzquin che quibin ptak tew, che cˈot ijaˈ quictico, cˈot jal quicjcho, ni cˈot jachˈ quicbno. Mas tneˈ jelaˈ are i Taˈ prcaj cuya chque su quictijo i cˈaslec rmal. Chichˈbo ba che ix, ix mas nim i ˈij chicwach injel tak tzquin che quibin chqueaj.
40006027	Jelaˈ ubnon, we jun mas cucoj u choˈab rucˈ, ¿chin jun chiwe mas cubsoj u cˈaslemal, conec cuya na mas u ˈij che, rech naj cˈseˈec cho ruwach ulew? Cˈot jun.
40006028	“Rmal laˈ, rajawxic taj che quimaymaˈ iwetzˈiak. Chiwlampeˈ tak cutzˈej i cˈo ptak ˈyes, que cˈot cchac quicbno ni ctist quetzˈiak rech quicoj chquij.
40006029	Mas tneˈ jelaˈ mas tzoy quicaˈyec. In quinbij chiwe che runmal ˈatbal tzij a Salomón mas tneˈ mas biyom, cˈot retzˈiak che mas tzoy na ccaˈyec chwach ccaˈy jun alaj cutzˈej.
40006030	We jelaˈ cuban Dios che cuya u tzoybal che jun cutzˈej ptak ˈyes che chwek, cbˈij cchkeˈjic cbe prˈaˈ, chixchˈoban na chrij su cuban na chiwe ix che ix unak che xa jbeˈ i cojnic rucˈ.
40006031	Rmal laˈ xa mimaymaˈ su quitijo che iwa, che i banaˈ. Xa mibsoj iwetzˈiak.
40006032	Jelaˈ cmod chque runak wacmic che quetaˈant uwach Dios, xiw quibsoj su racleˈn che rech uwach ulew. Jetlaˈ quiban ix che ix cˈo i Taˈ prcaj. Re retaˈan chic che rajawxic chiwe su quitijo, jelaˈ su quicoj chiwij che iwetzˈiak.
40006033	Rmal laˈ, are ix are nabe quitzcuj ubanic u taknic Dios prcaj rucˈ injel iwenmaˈ, rech quibno su craj re chiwe. Tigreˈ quicˈam na injel su rajawxic chiwe chpan i cˈaslemal.
40006034	Xa mimaymaˈ chpan iwenmaˈ su cpe na chwek, cbˈij. Jampa cpetec, cˈo su quibsoj na chpan. Injel ˈij cˈo su quibsoj na chpan, rmal laˈ xiw chichˈbo chpan iwenmaˈ su cˈax cˈo cmic, naret su cpe na chwek,” xcha a Jesús chque.
40007001	“Xa miban ˈatbal tzij pwiˈ jun rech quiya prcˈax. We jelaˈ quibno are Dios cuban na ˈatbal tzij piwiˈ ix.
40007002	Jelaˈ pcha ix quiban ˈatbal tzij picwiˈ inqˈuiaj chic, xa jnan cuban ˈatbal tzij piwiˈ ix rmal Dios. We rucˈ cˈax quibno, xa jnan cuban chiwe ix.
40007003	¿Suche che jun cuban ˈatbal tzij pwiˈ jun chic jampa cˈo na mas itzel tak u chˈobnic chpan renmaˈ re? Are laˈ pcha jun che cutzˈutzaˈ jun alaj mes ucnak chpan u bawach jun chic, xa cˈo jun ctaˈm cheˈ cˈo pubawach re xa cuna taj cˈo chiˈ.
40007004	We at cˈo ctaˈm cheˈ pabawach, ¿su mod cabij che awechlal: 'Caya chwe quinwesaj alaj mes pabawach at'? catchaˈ.
40007005	¡Xa quieb a plaj! Utz cawesaj crtaˈm cheˈ pabawach at nabe, tigreˈ catconec cawil a be rech cawesaj ralaj mes che cˈo pubawach awechlal,” xcha chque.
40007006	“Xa maya su racleˈn che tioxlaj tzij chque runak che xa ust quicto. Que jelaˈ pcha inqˈuiaj tzˈeˈ che mas i cˈan che quibe chrij jun che utiˈic. Que jnan rucˈ pcha inqˈuiaj ak che quicna taj jampa quictaquelbej rucˈ ckan jun abaj che mas tzoy,” xchaˈ.
40007007	“Utz chita che Dios, rech quicˈam na su quita che. Utz chitzcuj su cuya re rech jelaˈ quirak na. Chibna ix pcha jun che cucojcaˈ uchi ja criˈej na ctor na chwach.
40007008	Chin jun cuta che Dios, cucˈam na su cuta che. Chin jun cutzcuj su cuya re, curak na. Chin jun che cuban pcha jun che cucojcaˈ uchi ja ctor na chwach we criˈej na.
40007009	“¿La cˈo jun achi che cuya jun abaj che relcˈwal jampa cuta jun u cuxlanwa che? Xa cˈo taj.
40007010	¿La cˈo jun che cuya jun cmatz che relcˈwal jampa cuta jun u car che? Xa cˈo taj.
40007011	Jelaˈ ubnon che ix, che mas ix co chpan iwenmaˈ, iwetaˈan quiya na utzlaj tak sipnic chque iwelcˈwal. Chichˈbo ba chrij i Taˈ cˈo prcaj che mas chuchˈuj renmaˈ, cuya na mas utzlaj tak sipnic chque relcˈwal jampa quicta che su ccaj.
40007012	“Rmal laˈ utz chibna ix chicwach la rinqˈuiaj unak chic jelaˈ pcha quiwaj che quicban que chiwach ix. Jelaˈ ctkan wi u pxab a Moisés, jnan cucˈ tak aj bil u tzij Dios ujer,” xcha a Jesús.
40007013	“Are rbe rech itzel nim uwach che cbe chpan rˈaˈ rech cˈajsbal cwach unak. Jelaˈ ubnon ocbal rech cuquic, mas nim uwach. Mas i qˈui unak quiuc chpan. Rmal laˈ utz quixuc bic chpan lajun ocbal che chtiˈn uwach.
40007014	Lajun ocbal che chtiˈn uwach cˈo nabe chwach la rbe rech Dios che xa jnan alaj uwach. Are la rbe alaj uwach are rech copan chlaˈ pjunelic i cˈaslemal rucˈ Dios, xa i quieb oxib quiuc chpan,” xcha a Jesús.
40007015	“Chibna cuent iwib cucˈ runak che aj bnol tzijtal che quicbij quib che pucuent Dios quichˈaw wi pcha u mod quicban tak aj bil u tzij re. Que xa i maxo quiwlo pcha inqˈuiaj tak chij, xa quixsubtjec, xa que pcha inqˈuiaj utiw che ccaj quiqˈuis chanim rucˈ su racleˈn che cchˈpon lak.
40007016	Ix quixconec quichˈob chanim we pucuent Dios quichˈaw wi rmal cchac quitjan che ubanic we utz o we ustaj. Ix iwetaˈan chic che quicˈamt lak jun rosin uvas ptak qˈuix, ni quirakt tak higos chpan tak tzantzrac.
40007017	Jelaˈ ubnon, injel u cheˈal tak cheˈ che utz, cuya uwach utz, jelaˈ u cheˈal tak cheˈ che ustaj, xa cuya uwach che ustaj.
40007018	Jun u cheˈal cheˈ che utz, cuyat uwach che ustaj, ni u cheˈal cheˈ che ustaj con taj cuya uwach che utz.
40007019	Injel cheˈ che cuyat uwach che utz, xa csot bic, cprox na prˈaˈ. Jelaˈ cuban na Dios cucˈ runak che quicbant utzlaj cchac cucˈ qui cˈaslemal.
40007020	Jelaˈ ubnon che quichˈob na cwach runak rmal cchac quitjan che ubanic,” xcha a Jesús chque.
40007021	“Naret injel che quicbij chwe, 'Uwjaw, Uwjaw,' quichaˈ, quiuc prcaj nu cˈwe u taknic Dios. Are quiuc chlaˈ xak xiw chin jun cuban u reynic in Taˈ cˈo prcaj.
40007022	Jampa cpe na qˈuisbal ˈij quipe na mas i qˈui unak quicbij na chwe: 'Uwjaw, Uwjaw cnataj chawe che oj xekya ubixic rutzlaj a tzij chicwach runak prabeˈ at. Jelaˈ chpan a beˈ at xkesaj ritzel tak xlabal che cˈo chpan quenmaˈ runak. Xa jnan chpan a beˈ at xekban i qˈui inmak tak maybal chicwach unak. Rmal laˈ utz chaya chke cojuc prcaj awucˈ,' quicha na chwe.
40007023	Are in quintzlij na ubixic chque: 'In quinchˈobt iwach ix, ¡chixel chinwach ix aj bnol tak etzlal!' quincha na chque,” xcha a Jesús chque.
40007024	“Jelaˈ ubnon che chin jun cutatbej in tzij jelaˈ cubno su quinbij che, re pcha jun achi che utz u chˈobnic xuyic jun u ja pwiˈ jun abaj che xucoj che u taquelbal re.
40007025	Jampa xuqˈuis ubanic rja te xerlo xpe jun nimlaj jab, xqˈuiy rnimlaj jaˈ, xuxtˈuj quijkiˈ xuchˈicmij bic wa rja. Are la rja xtzˈak taj rmal xuyic pwiˈ rabaj.
40007026	Are lajun chic che xa cutatbej in tzij cuban taj su quinbij che, re pcha jun achi che ploj u chˈobnic. Re xa xuyic ruja pwiˈ rsanyib che xucoj che u taquelbal re.
40007027	Tigreˈ xpe rnimlaj jab, xqˈuiy rnimlaj jaˈ, xuxtˈuj quijkiˈ xuchˈicmij bic wa rja. Are la rja xtzˈakic, juntir xpe pulew. ¡Mas cˈax xurak rjaw wajun ja!” xcha a Jesús chque.
40007028	Jampa a Jesús xuqˈuis ubixic u tzij, wa runak congan xicmaymaˈ chpan quenmaˈ su u nawtzbal xubij chque.
40007029	Jelaˈ xicbno rmal rech xiyunawtzaj rucˈ u choˈab u taknic, naret pcha tak inqˈuiaj aj nawtzbal que chpan qui pxab que che xa i ploj i choˈab rucˈ.
40008001	A Jesús jampa xkaj lak pwiˈ lajun jib, congan unak xitraj lo chrij.
40008002	Chanim xkeb lo jun achi rucˈ che cˈo ryabil lepra chrij, xqueˈ chwach a Jesús xubij che: “Kjawxel, we cawaj, catconec quinacnaj che in yabil,” xcha che.
40008003	A Jesús xuchˈip rucˈ u ˈab, xubij che ryab: “In cwaj. ¡In catincnaj!” xcha che. Te xubij wa rtzij, xutzir wa ryab che rlepra.
40008004	Tigreˈ a Jesús xubij na che: “Chiwlampeˈ, xa mabij che jun chin xatucnaj. Xiw catbe chanim jacˈtuˈ awib chwach rpatre chpan unmal rchoch Dios rech querlo che xatutzric. Tigreˈ caya la rsipnic che Dios pcha cubij u pxab a Moisés rech quinjel unak quicchˈbo che cˈoxt chic a yabil,” xcha che.
40008005	Jampa a Jesús xopan chpan tinmit Cafarnaúm, xpe jun unmal chque achjab aj bnol chˈoj aj Roma xuta jun utzil che rucˈ bochnic.
40008006	Xubij che: “Kjawxel, are wajchac cˈo can puchˈat puwchoch mas yab. Squirnak chˈkap che u bkil, mas cˈax urkon rmal yabil cˈo che,” xcha che.
40008007	A Jesús xutzlij ubixic che: “Xa mabsoj, in quinbe che ucanxic,” xchaˈ.
40008008	Runmal aj bnol tak chˈoj xutzlij ubixic che a Jesús xubij: “Kjawxel, cumajt chwe che catbe puwchoch. Utz ubnon we xiw cabij jun tzij, rucˈ laˈ cutzir na wajchac.
40008009	In quinchˈbo che jelaˈ catcon che ubanic, rmal laˈ che in cˈo puˈab runmal chwe in, jelaˈ jnan cˈo inqˈuiaj achjab che cˈo pinˈab in. Jampa quinbij che jun chque, jat, re cbec. Jelaˈ jampa quinbij che jun chic, saˈaj, re cpetec. Jelaˈ ubnon che jampa quinya u takquil che wajchac, re cubno su quinbij che. Rmal laˈ xiw cabij jun tzij rech cucnaj wajchac rmal cˈo nim a taknic paˈab at,” xcha che.
40008010	Jampa a Jesús xuto che jelaˈ xubij, xumaymaˈ uwach la rachi, xubij chque runak che xitraj chrij: “In kas tzij quinbij chiwe che chicxoˈl runak i aj Israel mjaˈ quinrak na jun che cˈo mas u cojnic chwe pcha wajun unmal aj bnol tak chˈoj, che aj Israel taj.
40008011	In quinbij chiwe che congan i aj Israel taj quipe na nu quel lo rˈij, quipe na nu kaj wi rˈij, quicrak quib prcaj rucˈ Abraham, rucˈ a Isaac, rucˈ a Jacob, xa jnan quiquictic chpan tak uˈin chlaˈ rmal xicjon chwe in.
40008012	Xa are congan i aj Israel quiuc taj chlaˈ rucˈ Dios mas tneˈ quicbij que che cumaj chque che quiyuquic. Que quiresaj na, quiuya naj apnak che Dios chpan jun ekuˈn. Chlaˈ quioˈ na wi rmal rbis, chlaˈ quickuchˈichˈej na cware rmal cˈax quirak na rmal xicjont chwe,” xcha a Jesús chque.
40008013	Tigreˈ a Jesús xubij che runmal aj bnol chˈoj: “Cmic utz catbe pawchoch, jelaˈ pcha xabij ya xijeˈec awajchac rmal a cojnic,” xcha che. Rucˈ laˈ su xubij a Jesús chanim xutzric rajchac wa runmal aj bnol chˈoj mas tneˈ naj cˈwe a Jesús chwach.
40008014	A Jesús xopan chpan rchoch a Luˈ. Chlaˈ cˈwe jampa xril uwach u chuˈ u jiˈ a Luˈ che cˈtzˈal cho u chˈat, congan ˈaˈ chrij.
40008015	A Jesús xuchˈip u ˈab ryab, xuyico. Chanim xuxan rˈaˈ chrij. Re xwaljec, xiyutzku, rmal xijeˈec rucˈ ryabil.
40008016	Jampa xkaj ˈij, ekuˈn chic, xiccˈam lak i qˈui unak rucˈ a Jesús. Cˈo jujun che cˈo itzel tak u xlabal cucˈ quenmaˈ. A Jesús xiw jun u tzij xubij chque, chanim xiˈel bic itzel tak u xlabal chpan cquenmaˈ. Cˈo inqˈuiaj che cˈo inqˈuiaj yabil chque, a Jesús xiucnaj quinjel.
40008017	Jelaˈ ubnon che a Jesús xuqˈuis pwiˈ u tzij Dios tzˈibtal canak rmal aj bil u tzij a Isaías che xubij chrij: “Re xojutzirsaj che kyabil, xojucnaj che su racleˈn cˈax quirkon,” cchaˈ.
40008018	Pjun chic ˈij a Jesús xerlo che congan unak quimlon quib chrij. Rmal laˈ xutak ubixic chque u tijon xubij: “Utz cojbe chˈkap che rnim plo,” xchaˈ.
40008019	Pre xubij la rtzij xpe jun aj nawtzbal que runak rajIsrael chpan qui pxab que, xkeb rucˈ a Jesús xubij che: “Wajtij, in cwaj quinbe awucˈ. Cwaj quintraj bic chawij nu catbe wi,” xcha che.
40008020	A Jesús xutzlij ubixic che rech cumaymaˈ chrij su curko we jelaˈ cubno, xubij che: “Are ryacˈ cˈo qˈui u jul, tak tzquin cˈo csoc, are in u Cˈjol Dios che xinux unak cˈot in chˈat nu quincˈatzbaˈ wi in jlon,” xcha che.
40008021	Chanim jun chque u tijon xubij che a Jesús: “Uwjaw, xiw caya chwe nabe che quinmku na can in taˈ jampa cmac, tigreˈ quintzlajch lak awucˈ quintraj chawij,” xcha che.
40008022	A Jesús xubij che wajun u tijon: “At xiw catraj chwij in cmic. Chaya can runak che cˈot junelic qui cˈaslemal quicmuk quib que chicwach i camnak,” xcha che.
40008023	Tigreˈ a Jesús xuc chpan jun barco jnan cucˈ u tijon quinjel.
40008024	Jampa i cˈo pinqˈuiaj che rnim plo xpe jun nimlaj quijkiˈ, xuyic rjaˈ chqueaj xuc chpan rbarco rmal u choˈab rtew. A Jesús warnak chic chpan rbarco.
40008025	Are u tijon xibe rucˈ xicˈsoj, mas xicxiˈij quib, xicbij che: “¡Kjaw, catcˈastjec, cojatoˈo, csachtaj kwach chpan rjaˈ!” xicha che.
40008026	A Jesús xubij chque: “¿Suche che mas quixiˈij iwib? ¡Ix xa cˈot i cojnic rucˈ Dios!” xcha chque. Tigreˈ xwaljec a Jesús xutak quijkiˈ rech cuxnic, xutak rplo rech cuxnic. A Jesús xiw xchˈawac xiuxan juntir.
40008027	U tijon mas xicmaymaˈ su xuban a Jesús chicwach, xicbij chicwachbal quib: “Juis nim u ˈij wa rachi reˈ che jewaˈ cubno cuchˈabej rtew, cuchˈabej rjaˈ que quicya quib che ubanic su cubij,” xichaˈ.
40008028	Jampa a Jesús xopan chˈkap che rnim plo pucuent tinmit Gadara, xiˈel lo chpan barco jnan cucˈ u tijon. Chanim xiˈel lak quieb achjab pcamposanto che i cˈo itzel tak u xlabal chpan quenmaˈ. Que xibe rucˈ a Jesús. Runak chlaˈ xa quiˈaxt prbe cucˈ la riquieb achjab rmal mas quicxiˈij quib chicwach. Pent quicrak cˈax cmal, rmal laˈ che mas cˈax cuchinic.
40008029	La riquieb achjab xipe nkaj che a Jesús xicmaj wiynic xicbij: “¿Su awe chke at a Jesús, at u Cˈjol Dios? At xiw at petnak ural che ubanic cˈax chke chanim che mjaˈ u ˈij jampa cban na ˈatbal tzij pekwiˈ,” xicha che.
40008030	Chlaˈ chunkaj congan ak quitjan che utijawic ˈyes, quibinic.
40008031	Wa rtak itzel u xlabal xicbochˈej a Jesús xicbij. “We cojawesaj bic chpan quenmaˈ tak achjab, utz chojatkaˈ bic cucˈ wa rinqˈuiaj ak,” xicha che.
40008032	A Jesús chanim xubij chque: “Utz, jix cucˈ tak ak,” xchaˈ. Tigreˈ ritzel tak u xlabal xiˈel bic, xiuc chicpan tak ak. Chanim rtak ak xiˈanmjec xicqˈuiak bic quib chpan rnim plo, xijeˈec chpan rjaˈ, juntir xicmac.
40008033	Wa rtak aj yuˈ chque rak, congan xicxiˈij quib xictzˈak anim xibe chpan rtinmit. Chlaˈ xicmaj ubixic su xiclo. Xicbij chque runak su xbantjec cucˈ wa riquieb achjab che nabe cˈo itzel tak u xlabal chpan quenmaˈ.
40008034	Tigreˈ congan unak xiˈel bic ptinmit, xiopan rucˈ a Jesús che rilic. Jampa xiclo xicbochˈej rech quel bic chiˈ chpan clew quech que.
40009001	Tigreˈ a Jesús xuc chpan jun barco xaˈax chˈkap che rplo. Xopan chpan tinmit Cafarnaúm, are u tinmit re.
40009002	Runak xiccˈam lak jun yab rucˈ a Jesús che cˈtzˈal cho u chˈat squirnak chˈkap che u bkil. A Jesús jampa xiril runak, xuchˈbo che cˈo utzlaj ccojnic chpan quenmaˈ, re xubij che ryab: “Abon, chacubaˈ a cˈux, quintjan che usachic a mac,” xcha che.
40009003	Tigreˈ jujun chque rajnawtzbal chque aj Israel chpan qui pxab que xicmaymaˈ, xicchˈob chicwachbal quib: “¿La xito su xubij? Are wa rachi xretzlaj uwach Dios, rmal jelaˈ xubij che rabon: 'In quinsach uwach a mac,' xchaˈ,” xicha chicwachbal quib.
40009004	A Jesús ya retaˈan chic su xicchˈbo chpan quenmaˈ wa rinqˈuiaj, re xubij chque: “¿Suche che cˈax tak chˈobnic quicˈol ix chpan iwenmaˈ?
40009005	Cmic quinta chiwe: ¿Chin chque cˈaxt ubanic quibij ix, we quinbij che ryab: 'a mac at xsachtjec uwach', o we quinbij: 'chatwaljak, chatbinak, chimja rabe'? ¿Chin chque cˈaxt ubanic quibij ix?
40009006	Cmic chic rech quiwetamaj che in, u Cˈjol Dios che xinux unak, cˈo in choˈab che usachic uwach cmac runak cho ruwach ulew, wachanim quincnaj na wajun che squirnak chˈkap u bkil,” xcha chque. Tigreˈ a Jesús xubij che ryab: “¡Catwaljak, chma bic rapop, jat pawchoch!” xcha che.
40009007	Wajun che squirnak chˈkap u bkil xwaljec, xbinic, xbe prchoch, xcanaj utz che u yabil.
40009008	Runak jampa xiclo che jelaˈ xuban a Jesús chicwach xucnaj wajun yab, que congan xicxiˈij quib chwach. Xicmaj uyiquic u ˈij Dios rmal xiclo che uyaˈon u choˈab a Jesús rech cusach uwach cmac runak.
40009009	Jampa a Jesús xel bic chiˈ nu xucnaj wi lajun achi che squirnak chˈkap u bkil, xril apno jun achi u beˈ a Mteˈy, xa are in. In in cul chpan in ten, quitjan runak che utojic alcawal pinˈab. A Jesús xubij chwe: “Utz catraj chwij in,” xcha chwe. In jampa jelaˈ xinto, chanim xinwaljec, xintraj bic chrij a Jesús.
40009010	Tigreˈ pjun ˈij chic cˈo a Jesús jnan cucˈ u tijon xibe che utijawic cwa cho uwchoch in. Jnan xipe congan aj tol alcawal, cucˈ jleˈ chic tak aj mac, xicmol quib rucˈ a Jesús jnan kucˈ oj i u tijon che utijawic cwa.
40009011	Runak i aj fariseos jampa xiclo che jelaˈ a Jesús cutij uwa cucˈ wa rjleˈ chic unak, que xicta chke oj u tijon, xicbij chke: “¿Su mod iwajtij ctjan che ruwa iwucˈ ix tak aj tol alcawal tak aj maquib tak unak?” xicha chke.
40009012	A Jesús jampa jelaˈ xuto, xubij chque runak fariseos: “Jun unak che cˈot u yabil rajawxic taj jun aj cun che. Xak xiw runak che cˈo yabil chque rajawxic quicnax rmal jun aj cun.
40009013	Cmic quixel bic, utz chibna rucˈ i chˈobnic su tzˈibtal canak, che cubij: 'Naret cwaj che quicamsaj tak chcap che cuybal i mac ix, are cwaj in che quel i cˈux chque inqˈuiaj chic,' cchaˈ. Naret in petnak in che csicxic runak rech quitraj chwij che quicbij quib che i utz chwach Dios. Are in petnak chque runak i aj mac rmal rech quicjal uwach cchˈobnic chpan quenmaˈ,” xcha a Jesús chque.
40009014	Tigreˈ xipe u tijon a Xuan aj bnol Kasan jaˈ rucˈ a Jesús, xicta che: “¿Suche che awichˈil at quicchˈijt jujun ˈij che quictijt cwa che uyiquic u ˈij Dios jelaˈ pcha oj, jnan cucˈ quicban unak fariseos che i qˈui bwelt quictijt cwa che uyiquic u ˈij re?” xicha che.
40009015	A Jesús xutzlij ubixic chque rech quicchˈbo che jampa re cˈoxt cucˈ u tijon, tigreˈ quiuxan che utijawic cwa rmal quibsonec, xubij chque: “Ix iwetaˈan che jampa runak quibe che rilic jun nim ˈij rech cˈulnen, cˈot mod che quibsonec jampa cˈo wa rjiˈixel chicxoˈl che cuban u cˈulnen. Cpe na jun ˈij jampa quel bic rachi chicxoˈl tigreˈ quiuxan che utijawic cwa rmal mas quibsonec.
40009016	“Cˈot chin jun cucoj chˈkap cˈojbal cˈacˈ che jun ˈel atzˈiak. Wet jelaˈ wa rchˈkap cˈojbal cˈacˈ xa cujic rib, chiˈ cubit rib rucˈ ˈel atzˈiak.
40009017	Ni cˈot mod che jun cuya cˈacˈ chˈamlaj uˈal uvas chpan jun ˈebal ˈeˈl. Wa rcˈacˈ chˈam mas u choˈab. We jelaˈ cubno cteˈec, ctix bic rchˈam pulew. Jelaˈ ubnon che rchˈam, jnan rucˈ ˈebal che csachec. Rmal laˈ rajawxic quiccoj cˈacˈ chˈamlaj uˈal uvas chpan jun ˈebal cˈacˈ rech utz u cˈolic wa rchˈam jnan rucˈ ˈebal,” xcha chque.
40009018	A Jesús jampa xuqˈuis ubixic u tzij chque runak, xopan jun unmal chque rajIsrael rucˈ, xqueˈ chwach xubochˈej, xubij che: “In taˈ, te wachanim xcam in miˈal, chabna jun utzil chwe, we catbe wucˈ caya a ˈab pwiˈ wetaˈan che cˈseˈ na awmal at,” xcha che.
40009019	A Jesús xwaljec xbe rucˈ lajun nim u takquil i richˈilˈan u tijon.
40009020	Que quitjanec ibenak prbe, jampa xopan jun ixak rucˈ a Jesús che cˈo cablajuj jnab cˈo yabil che rech icˈ, che cˈot cutzric. Quitjan unmaric wajun yabil che, jampa xkeb rucˈ a Jesús xuchˈip cu jbeˈ u chiˈ retzˈiak.
40009021	Jelaˈ xubno rmal xuchˈob chpan renmaˈ, we xiw quinchˈip jbeˈ retzˈiak a Jesús, rucˈ laˈ quinutzric, jelaˈ xumaymaˈ.
40009022	A Jesús jampa xunaˈo che jelaˈ xuban rixak che, xutzˈalmij rib chanim, xutzˈutzaˈ uwach rixak, xubij che: “Ixak chacubaˈ a cˈux chwij. Cmic xatutzric rucˈ a yabil rmal xatcjon chwe,” xcha che. Xiw jelaˈ xubij a Jesús are wa rixak chanim xutzric.
40009023	A Jesús jampa xopan cho rchoch runmal chque aj Israel xerlo che cˈo congan unak quitjan che u ˈej, jnan cucˈ inqˈuiaj che quicchˈawsaj tak i ˈjon chiˈ rucˈ rcamnak. Runak congan xiwyinic rmal bis cˈolec.
40009024	Tigreˈ a Jesús xubij: “Quixel apnak jbeˈ. Wa rali camnak taj, xa warnak,” xcha chque. Runak jampa xicto che jelaˈ xubij, que xictzeˈej u wach a Jesús rucˈ su xubij.
40009025	Jampa runak xiˈel bic cho rchoch, tigreˈ xuc a Jesús chpan nu cˈwe rali che camnak chic. A Jesús xiw xuchˈip u ˈab rali, rucˈ laˈ xwaljec xtqueˈ prkan.
40009026	Rucˈ laˈ su xuban a Jesús, che xucˈsoj uwach rali camnak nabe, xel rson a Jesús che nim u ˈij chque injel unak pucuent tinmit Cafarnaúm.
40009027	Jampa a Jesús xel bic prchoch runmal chque aj Israel cˈo i quieb achjab che quicaˈy taj xitraj bic chrij. Que congan quiwyin che a Jesús, xicbij che: “¡At Relcˈwal a David, chel a cˈux chke!” xicha che.
40009028	A Jesús xuc pja, wa riquieb achjab xiuc bic rucˈ pja, xikeb rucˈ. Tigreˈ a Jesús xuta chque: “¿La quicoj ix che quinconec quixincnaj?” xcha chque. Que xicbij che: “Jelaˈ pcha cabij, Kjawxel,” xicha che.
40009029	Tigreˈ a Jesús xuchˈip tak jbeˈ chuchiˈ cbawach, xubij chque: “Rmal i cojnic, quixcantaj rucˈ i bawach,” xcha chque.
40009030	Rucˈ laˈ su xubij a Jesús chque, xtortaj cbawach, ya xquil cbe. A Jesús xiupixbaj bic, xubij chque: “Xa mibij che jun chic chin xixucnaj,” xcha chque, rech cˈot jun cuˈatmij ubixic u tzij Dios.
40009031	Que jampa xiˈel bic la riquieb xicchˈij taj su xubij a Jesús chque. Que xiuc che uchˈachaˈxic chque tak unak chpan injel u cuent Cafarnaúm su xuban a Jesús chque che xiucnaj.
40009032	Jampa xiˈel bic pja la riquieb che quicaˈy taj nabe, tigreˈ jujun unak xiccˈam lak jun achi rucˈ a Jesús che cˈo itzel u xlabal rucˈ renmaˈ. Wa rachi xcanaj men rmal itzel u xlabal cˈo che.
40009033	A Jesús xresaj ritzel u xlabal cˈo chpan renmaˈ wa rachi, tigreˈ xel u chˈabal xumaj tzij cucˈ runak che cˈo chlaˈ. Runak congan xicmaymaˈ su xuban a Jesús, xicbij: “Oj mijun bwelt klon uwach jun maybal jelaˈ pcha su xuban a Jesús chekxoˈl oj aj Israel,” xichaˈ.
40009034	Tigreˈ unak fariseos rmal ust xicto su xicbij unak, que xicbij: “Wajun achi cresaj lo ritzel tak u xlabal rmal u choˈab unmal itzel,” xichaˈ.
40009035	A Jesús xutzlij injel tak inmak tinmit jnan cucˈ alaj tak tinmit. Xiyunawtzaj runak chpan tak ja nu quicnawtzaj wi quib aj Israel chpan qui pxab que chpan ctinmit chicjujnal. Xuya ubixic che rutzlaj u tzij Dios rech cˈjeˈ u taknic re chpan quenmaˈ runak. Xiucnaj runak che quirkon yabil jnan cucˈ runak che urkon cˈax qui bkil.
40009036	Jampa a Jesús xiril runak, congan cˈax xuna pucˈux. Xel u cˈux chque rmal laˈ che xa ctuclen quib, xiw cˈax cˈo chque jelaˈ pcha inqˈuiaj chij che quischon cbe rmal cˈot aj yuˈ chque.
40009037	A Jesús xubij chque u tijon jampa xerlo che runak mas cˈax i cˈwe: “Kas tzij quinbij chiwe che runak congan cˈo rajawxic chque che rutzij Dios. Are laˈ jnan rucˈ pcha jun ticoˈn che congan uwach cˈolec, xa are i quieb oxib aj chac che quicmol u chiˈ.
40009038	Rmal laˈ, are ix quita che Dios rech cutak chna inqˈuiaj aj chac rech quixctoˈo che ubixic in tzij chque runak, jelaˈ pcha jun aj chac cuta utzil che rupatrón rech cutak na inqˈuiaj aj chac rech quicmol u chiˈ tak ticoˈn,” xcha a Jesús chque.
40010001	Tigreˈ a Jesús xiusqˈuij i cablajuj achjab che quicban u tijon re. Xuya cchoˈab chque rech quiconec cquesaj itzel tak u xlabal chpan quenmaˈ unak. Jelaˈ xuya cchoˈab che quiconec quicnaj runak che cˈo cyabil chque, jnan cucˈ tak cˈax che cˈo qui bkil unak.
40010002	Are i cablajuj u tijon a Jesús jewaˈ cbeˈ. Are unmal chque a Simón cbix a Luˈ che u beˈ, rucˈ u chaˈ a Trix, cˈo a Santiago rucˈ u chaˈ a Xuan. Que i quieb i u cˈjol a Zebedeo.
40010003	Cˈo a Plip rucˈ a Bartolomé, cˈo a Max xa jnan are cˈo in a Mteˈy che in aj tol alcawal nabe canak. Cˈo jun a Santiago chic, are u cˈjol Alfeo, rucˈ a Tadeo.
40010004	Cˈo jun a Simón chic che aj politico nabe canak, are Cananista u beˈ u partido. Cˈo a Judas Iscariote che are xujach can a Jesús picˈab aj chˈoj che. Are wariˈ cbeˈ u tijon a Jesús.
40010005	A Jesús xutak bic wa ricablajuj u tijon, xiupixbaj canak xubij chque: “Xa mixbe chpan clew quech runak che i aj Israel taj. Xa mixbe chpan ctinmit runak i aj Samaria.
40010006	Utz xa quixbe cucˈ runak che i aj Israel. Que pcha inqˈuiaj chij che i sachnak canak.
40010007	Jix cucˈ quibij chque che ya petnak chic u taknic Dios prcaj chpan quenmaˈ runak.
40010008	Chiutzirsaj runak che cˈo yabil chque. Chicsoj cwach unak che i camnak chic. Chiutzirsaj runak che cˈo lepra chquij rech sak quicanaj qui bkil. Chiwesaj itzel tak u xlabal rucˈ quenmaˈ runak. Cˈot xitoj rjil u choˈab Dios cˈo iwucˈ, rmal laˈ xa mita tojbal i ˈij chque runak che quitoˈo.
40010009	“Xa micˈam bic ˈan pwak, ni sak pwak, ni quiak pwak. Cˈot pwak quicˈam bic.
40010010	Xak jelaˈ quixbec, micˈam bic i chin. Xa jun iwetzˈiak quicˈmo, xa micoj bic i xjab, ni quicˈam bic i chˈmey. Utz re jun aj chac che cucˈam su cyaˈ che cmal runak che quiutoˈo.
40010011	“Jampa quixopan chpan jun tinmit we nim o we alaj, chitzcuj jun utzlaj achi che cuya i psar. Chiˈ quixcanaj wi rucˈ pja jampa copan u ˈij che quixbec.
40010012	Jampa quixuc chpan jun ja, nabe quiya utzlaj tzil cwach nicpaˈ i cˈo chpan rja.
40010013	Runak i cˈo chpan ja we utz quicto che quiya rtzil cwach, are Dios cuya u ˈab picwiˈ rech quicrak utzil. We ust quicto che quiya rtzil cwach are Dios cuyat u ˈab picwiˈ.
40010014	We runak quixccˈul taj, ni quictatbejt ritzij, utz quixel chiˈ chpan wa rja o chpan wa rtinmit. Chitotaˈ can rulew che riwkan are jun cˈutbal wariˈ che runak ust quibnon chwach Dios chpan wa rtinmit.
40010015	Kas tzij quinbij chiwe, che jampa copan u ˈij rech cˈajsbal cwach runak, quicrak na jun cˈax runak chpan wa rtinmit che xcaj taj quictatbej i tzij. Nim na quiquirko chwach wa rcˈax xurak tinmit Sodoma rucˈ tinmit Gomorra ujer canak che xicrak cˈax rmal ˈaˈ che petnak prcaj, rmal runak xquetzlaj uwach Dios xicam juntir.
40010016	“¡Chiwlampeˈ! In quixintak bic chicxoˈl runak jelaˈ pcha inqˈuiaj tak chij quixcˈjeˈ chicxoˈl tak utiw. Xa chiyujbaˈ iwib rucˈ i chˈobnic jelaˈ pcha jun cmatz che uyujban rib chwach jun che cuban cˈax che. Xa jun quiban che iwenmaˈ jelaˈ pcha tak plamux che cˈot cˈax quicbno.
40010017	Chibna cuent iwib chicwach runak, che quixcya picˈab rˈatbal tzij chicxoˈl tak judíos rech quicˈat na tzij piwiˈ. Quixcchˈay na chpan tak ja nu quicnawtzaj wi quib aj Israel chpan qui pxab.
40010018	Quixcˈam na bic chicwach runak che inmak ctakquil i cˈo pˈatbal tzij, jnan rucˈ chicwach tak unmal ˈatbal tzij rmal wech in. Jelaˈ quixconec quiˈalajsaj na chicwach su iwlon, su iton uwmal in, jelaˈ quiˈalajsaj na chicwach unak che naret i aj Israel.
40010019	Xa mibsoj su quiya ubixic jampa quixcjach chicwach tak inmak ctakquil. Xa mimaymaˈ su mod quitzlij ubixic chque, rmal laˈ che jampa rajawxic quixchˈawac are Dios cuya tzij pijlon su rajawxic quibij chque.
40010020	Jelaˈ ubnon che naret ix quixchˈawac, are Tioxlaj Xlabxel rech i Taˈ cchˈaw chpan iwenmaˈ su quiya ubixic chque.
40010021	“Cˈo achjab quicjach na quechlal chpan camnical. Xa jnan cˈo ctaˈ cchuˈ quicjach na quelcˈwal chpan camnical. Jelaˈ jnan cˈo quelcˈwal quiwalaj na chquij ctaˈ cchuˈ quicjach na chpan ccamnical rmal quitraj chwij.
40010022	Quinjel unak quetzlaj na iwach ix rmal in beˈ in. Chin jun chiwe che cuchˈij injel uwach uˈoxmil cˈax curko mas tneˈ cam rmal, curak na u cˈolbal prcaj rucˈ Dios.
40010023	Jampa quixactax bic chpan jun tinmit, utz quixanmjec, quixbe chpan jun chic. In quinbij chiwe che are in u Cˈjol Dios che xinux unak, quinpe chna jampa mjaˈ quitzlij injel tak tinmit chicxoˈl i aj Israel.
40010024	“Mijun u tijon nim u ˈij chwach rajtij. Jelaˈ jnan cˈot jun aj chac nim na u ˈij chwach u patrón.
40010025	Wa rutijon jun aj tij cumaj che che quicrak na cˈax jnan rucˈ su curak rajtij. Jelaˈ jnan rucˈ jun aj chac rajawxic che curak na xa jnan rucˈ u patrón. We runak quicbij che rjaw jun ja, Beelzebú, quicha che, ¿su quicbij na chque ajuwarchoch?
40010026	“Rmal laˈ, xa mixiˈij iwib chicwach unak che ccaj quicban cˈax chiwe. Cˈot su racleˈn chˈuktlic che mat quelch sak. Injel su quicchˈbo che quicban chiwe pelˈal caˈalajsax na psak.
40010027	Su quinbij chiwe ix chpan ekuˈn, chiˈalajsaj ix psak chque runak. Injel su quixinnawtzaj wi pelˈal, co quiya ubixic chicwach runak ptak tinmit.
40010028	Xa mixiˈij iwib chicwach runak che quiconec quicban cˈax che i bkil rech quixcmac, rmal laˈ che quicon taj quiccamsaj iwenmaˈ. Are chixiˈij iwib chwach wajun che cconec cusach uwach iwenmaˈ rucˈ i bkil chpan rcˈaxlaj ˈaˈ rech xbalba.
40010029	“Ix iwetaˈan che nimt uptan chicwach unak tak alaj tzquin, pent xa jun centavo rjil i quieb chque. Xa cˈot mijun chque alaj tak tzquin quitzˈak bic pulew wet jelaˈ craj i Taˈ cˈo prcaj.
40010030	Are ix nim na iptan chicwach tak tzquin. Chiwlampeˈ, are iwiˈ pijlon iejlan rmal Dios nicpaˈ i cˈolec.
40010031	Rmal laˈ xa mixiˈij iwib, are ix nim na i ˈij chicwach i qˈui tak tzquin. Cˈot jun chiwe curak na cˈax wet mat jelaˈ craj Dios.
40010032	“Chin jun chiwe cuˈalajsaj chicwach runak, che re xcjon chwe, are in quinˈalajsaj na chwach in Taˈ cˈo prcaj che re wech in.
40010033	Xa are chin jun che cucˈut taj che xcjon chwe, jelaˈ in quinbij che in Taˈ cˈo prcaj che wetaˈant uwach re.
40010034	“Xa michˈbo che in petnak che uyaˈic ˈaxbal chicxoˈl runak cho ruwach ulew. In, in petnak taj che uyaˈic rtzil cwach runak. Xa are in petnak che ubanic chˈoj chicxoˈl runak che i cˈo puˈab ritzel, cucˈ runak i cˈo puˈab Dios.
40010035	In in petnak che utasic jun achi chrij u taˈ rmal che xcjon chwe in. In in petnak che utasic jun ral ixak chrij u chuˈ rmal che xcjon chwe in. Jelaˈ jnan in petnak che utasic jun rlib chrij u chuˈ u jiˈ rmal xcjon chwe in.
40010036	Jelaˈ ubnon che quicban na aj chˈoj che jun, chin cˈo chpan rchoch re.
40010037	“Utz rilic in tijon che mas quinraj in, rucˈ chwach che mas u gan rucˈ u taˈ u chuˈ. Cumaj che in tijon che mas quinraj in chwach u cˈjol, u miˈal. Wet jelaˈ, cumajt che che cˈjeˈ che in tijon.
40010038	Chin jun craj ctraj chwij in, we craj taj curak cˈax rmal wech in, cumajt che che cˈjeˈ che in tijon.
40010039	Chin jun che cuchjej rib rucˈ u cˈaslemal rmal laˈ che cubij che xcjont chwe rech curakt jun cˈax, are lajun csach uwach juntir. Xa are chin jun che curak u camnical rmal wech in, cˈseˈ na junelic chbe ˈij sak rmal.
40010040	“Chin chque runak che quixucˈlu che cjon che u tzij Dios, jelaˈ jnan rucˈ che are in quincˈluˈ. Chin jun che quinucˈul in jelaˈ jnan cojucˈul rucˈ lajun che xinutak lak.
40010041	Chin jun cucˈul jun aj bil u tzij Dios rmal rech petnak pucuent Dios, jelaˈ jnan cucˈam na jun tojbal re pcha cucˈam rajbil u tzij Dios. Chin jun cucˈul jun utzlaj unak rmal rech che xa jelaˈ jsucˈ chwach Dios, re cucˈam na jun tojbal re pcha cucˈam la rutzlaj unak che jsucˈ chwach Dios.
40010042	Chin jun cusipaj jbeˈ qui jron in tijon che inmakt qui ˈij, rmal rech quitraj chwij in, curak na jun tojbal re rmal Dios,” xcha a Jesús chque u tijon.
40011001	Jampa a Jesús xuqˈuis can u pixbxic chque cablajuj u tijon xel bic chlaˈ. Xbe che ubixic, xbe che cnawtsxic runak chpan tak tinmit nkaj pucuent Galilea.
40011002	A Xuan aj bnol Kasan jaˈ cˈo pcarsa, xuta rson che su tjan a Jesús che ubanic. Tigreˈ xutak bic i quieb u tijon re che rilic a Jesús.
40011003	Xibe che utaˈic a Jesús we re kas tzij lajun che petnak rmal Dios che ccˈolic runak, o rajawxic quiˈen na jun chic.
40011004	A Jesús jampa xuto che jelaˈ xutak ubixic che, re xutzlij ubixic chque u takoˈn a Xuan: “Jix, chibij che a Xuan su xiwil bic su xita bic.
40011005	Chibij che su mod chin ccaˈy taj nabe quicaˈy chic, chin jun con taj cbinic nabe cbin chic, chin cˈo lepra chrij nabe cuban sak chic u bkil, chin quicta taj nabe quicta chic, chin camnak nabe quicˈastaj chic. Chibij che che quinya ubixic utzlaj u tzij Dios chque runak chin cˈo rajawxic chque rech quicˈoltjec.
40011006	¡Utz re jun we cubant quieb u cˈux wucˈ quixcha che a Xuan!” xcha a Jesús chque.
40011007	Jampa xiˈel bic u takoˈn a Xuan, tigreˈ a Jesús xumaj ubixic utzlaj tzij chrij a Xuan chque runak, xubij chque: “¿Su racleˈn xiwlo jampa xibe chpan wa rchkeˈej ulew che rilic a Xuan? ¿La xiwla jun achi che cchcˈapec rucˈ u chˈobnic jelaˈ pcha jun ˈaj che quichcˈap rmal tew?
40011008	Jelaˈ taj, ¿su kas xiwlo chlaˈ? ¿La xiwla jun achi nim u takquil cjon tzoylaj tak retzˈiak? Jelaˈ taj. Ix iwetaˈan che jun we ucjon tzoylaj tak retzˈiak quicˈjeˈ chpan nimlaj tak cchoch quech tak ˈatbal tzij.
40011009	¿Su laˈ xiwlaˈ? ¿La are jun aj bil u tzij Dios? Jelaˈ kas tzij xiwlaˈ jun che nim na u takquil chwach jun aj bil u tzij Dios.
40011010	Rmal laˈ che a Xuan re wajun xchˈaw chrij chpan rTioxlaj Wuj che tzˈibtal canak cubij: 'Chiwlampeˈ, are in quintak bic in takoˈn chawach at, re cuyujbaˈ rabe chawach,' cchaˈ.
40011011	In kas tzij quinbij chiwe che chicxoˈl injel unak cho ruwach ulew, cˈot mijun chque che nim na u ˈij chwach a Xuan aj bnol kasan jaˈ. Mas tneˈ jelaˈ che nim u ˈij a Xuan, chin jun che cuya ubixic chque runak che ya petnak chic u taknic Dios prcaj chpan quenmaˈ runak, nim na u ˈij re chwach a Xuan. Jelaˈ ubnon mas tneˈ xa alaj u ˈij chicwach unak.
40011012	“Jampa a Xuan aj bnol kasan jaˈ xumaj ubixic chque runak che ya petnak chic u taknic Dios prcaj chpan quenmaˈ runak cho ruwach ulew, re xurak cˈax rmal. Jelaˈ ubnon wacmic are runak ccaj wet quicchˈpuj can ubixic rucˈ cchoˈab que.
40011013	Injel ctzij tak aj bil u tzij Dios, jnan rucˈ su xutzˈibaj canak a Moisés ujer quichˈaw chrij u taknic Dios prcaj chpan quenmaˈ runak che cpe na. Tigreˈ jampa xpe a Xuan are Dios xumaj ubanic u taknic chpan quenmaˈ runak.
40011014	Cmic, we ix quiwaj quicjo wariˈ, che a Xuan re xcanaj pucˈxel lajun aj bil u tzij Dios a Elías che rajawxic cpe na.
40011015	Chin jun cˈo u xquin, utz cuban che utatbxic su quinbij.
40011016	“¿Su racleˈn cˈambal nˈoj quinbij chiwe rech ix quichˈbo su cmod runak che cˈo cho ruwach ulew cmic? Que jnan rucˈ pcha inqˈuiaj acˈlab che quicban tak atznen rech cˈulnen o rech jampa quicmuk jun camnak, co quicbij chque quichˈil ptak qˈuibal:
40011017	'Are oj xekchˈawsaj suˈ xa ix xixjaw taj, oj xojbxinic che tak bix che mas coˈ u cˈux rech rcamnak, xa ix xixoˈ taj rmal. Ix xa xicojt u ˈij wa ratznen,' quichaˈ.
40011018	Are waˈ craj cubij che a Xuan petnak chicxoˈl runak, che xuchˈij jujun ˈij che cˈot uwa xutijo, che cˈot u banaˈ xutijo. Runak xicbij che xa cˈo itzel u xlabal che.
40011019	Tigreˈ jampa xinpe in u Cˈjol Dios che xinux unak, che quinwaˈec che quintij in banaˈ pcha quicban unak, runak quicbij che xa in ak che rwa, che in jelaˈ pcha in jun ˈabrel, che quinban wichˈil chque aj mac tak unak, cucˈ tak unak che itzel quilic pcha tak aj tol alcawal, quicha chwe. ˈAlaj chwe che runak wacmic xa quicchˈob taj su ccaj, quicbno jelaˈ pcha cmod inqˈuiaj tak acˈlab che quicchˈob taj su ccaj quicbno chpan tak atznen. Xa are wa runak che cˈo cchˈobnic petnak rucˈ Dios quicˈtuˈ quib che utz, rmal utzlaj tak chac quicbno,” xcha a Jesús chque.
40011020	Tigreˈ a Jesús xumaj cyajic jujun tak tinmit nu xuban wi i qˈui nimlaj tak maybal chicwach runak. Jelaˈ xubno rmal rech xicjalt uwach cchˈobnic rucˈ su xiclo, su xicto che a Jesús xuban chicwach. A Jesús xubij chque:
40011021	“¡Toˈob iwach ix unak ix cˈo chpan tinmit Corazín! ¡Toˈob iwach ix unak ix cˈo chpan tinmit Betsaida! Wet cˈo nimlaj maybal bnon chpan tinmit Tiro rucˈ tinmit Sidón ujer, jelaˈ pcha xinban chixoˈl ix, are runak chpan wa riquieb tinmit ujer xicjal uwach cchˈobnic, are ix xicjon taj. Que ujer xicˈtuˈ che cˈax quicna chpan quenmaˈ rmal cmac xicbno.
40011022	Cmic in quinbij chiwe che ix unak ix cˈo ptak tinmit Corazín rucˈ tinmit Betsaida quirak na jun cˈajsbal iwach nim na chwach su xicrak unak chpan tinmit Tiro rucˈ tinmit Sidón.
40011023	Jelaˈ ix, ix unak chpan tinmit Cafarnaúm, cˈot mod quinmartsaj iwib che nim i takquil chicwach jleˈ tak tinmit. Cpe chna jun ˈij jampa quiqˈuis i takquil chicwach inqˈuiaj, tigreˈ nimxt i ˈij chpan jleˈ tak tinmit. Wet cˈo nimlaj maybal bnon chpan tinmit Sodoma, jnan rucˈ maybal xinban in chixoˈl ix, tigreˈ cˈo na wa rtinmit Sodoma wacmic. Xa cˈoxtaj, rmal xcaj taj xquinmaj u tzij Dios.
40011024	Cmic quinbij chiwe che jampa copan u ˈij caˈat na tzij piwiˈ rmal Dios, are ix quirak na jun cˈajsbal iwach mas cˈax chwach su xicrak unak chpan tinmit Sodoma che xicˈatec juntir,” xcha a Jesús chque.
40011025	Chpan tak wa rˈij, a Jesús xuban chˈawen, xubij: “Quinmaltioxij chawe in Taˈ, at Rjaw rcaj rulew, rmal laˈ che xaˈalajsaj utzlaj a tzij chicwach runak che nimt qui ˈij, jelaˈ xarwaj chicwach runak che nim cchˈobnic che mas cˈo qui nˈoj quicbij.
40011026	Jelaˈ xabno, in Taˈ, rmal utz xawlo che jelaˈ xabno,” xcha che.
40011027	“Are in Taˈ injel su cˈolec xujach pinˈab in. Cˈot mijun cuchˈob in wach in u Cˈjol, xiw in Taˈ cuchˈob in wach. Jelaˈ jnan cˈot mijun cuchˈob uwach in Taˈ, xiw in u Cˈjol quinchˈob uwach re, jnan cucˈ runak che cwaj in in u Cˈjol, che quicchˈob uwach re.
40011028	Ix, ix unak che mas ix cosnak che utzucxic su mod quirak i cˈaslemal rucˈ Dios, chisaˈaj wucˈ in. Ix iwinjel che pcha u mod cˈo iwekaˈn chiwij rmal mas quibsoj ubanic su quicbij inqˈuiaj chiwe rech quirak i cˈaslemal rucˈ Dios, are in quinya uxnen chiwe. Quinwesaj na raˈlil riwekaˈn chiwij.
40011029	Cmic quicoj in tzij in su quinbij chiwe, jelaˈ pcha jun yucu quixuc chuxeˈ. Chiwetamaj iwe wucˈ che mas in maxo, che mas quel in cˈux chiwe. In quinya chiwe rech quixuxnic chpan iwenmaˈ che utzucxic su quiwaj.
40011030	Are ucojic in tzij su quinbij, cˈaxt mas ubanic. Jelaˈ ubnon quiqˈuis pwiˈ in tzij naret jelaˈ pcha jun ekaˈn che mas al rekxic,” xcha chque.
40012001	Chpan jun ˈij a Jesús tjanec cbin chpan tak ticoˈn, are rˈij sábado rech uxenbal ˈij. Are u tijon ibenak rucˈ jampa xpe numic chque, xicmaj uxulxic uwach rtrico rech quictijo.
40012002	Jampa xicquil tak fariseos che jelaˈ xicbno, xicbij che a Jesús: “¡Ay no! Chiwlampeˈ a tijon quitjan che ubanic chac chpan uxenbal ˈij che awas jelaˈ quicbno,” xicha che.
40012003	A Jesús xutzlij ubixic chque: “Ix xa quichˈob taj su craj cubij rTioxlaj Wuj che cubij chpan su xuban a David ujer jampa congan xinumic cucˈ richˈil chpan jun ˈij.
40012004	Re xuc chpan unmal rchoch Dios, xictij que rcuxlanwa uyaˈon chwach Dios che awas we jelaˈ quicbno. Xa cumajt che che cutijo, ni cumajt chque richˈil quictij que wa rcuxlanwa. Xiw cumaj chque tak patre che quictijo. Mas tneˈ jelaˈ xictijo cˈot cˈax xiquirko rmal Dios.
40012005	Ix xa quichˈob taj su cubij chpan u pxab a Moisés che are tak patre quichconec chpan unmal rchoch Dios chpan tak ˈij rech uxenbal ˈij che awas taj che jelaˈ quicbno.
40012006	Cmic quinbij chiwe che cˈo su racleˈn ural nim na u ˈij chwach su cbanic tak patre chpan unmal rchoch Dios ujer.
40012007	Ix xa quichˈob taj su craj cubij wa rtzij tzˈibtal canak, che Dios cubij: 'In are cwaj che quel i cˈux chque inqˈuiaj, naret cwaj che quiya tak chcap chinwach che cuybal i mac,' cchaˈ. We ix quichˈbo che jelaˈ craj Dios che quel i cˈux chque inqˈuiaj chic, tigreˈ xa miyaj tak unak che cˈot cmac cbnon chwach Re.
40012008	Utz baˈ, are in u Cˈjol Dios che xinux unak uyaˈon pinˈab rech quintkan pwiˈ wa rˈij sábado rech uxenbal ˈij,” xcha a Jesús chque tak fariseos.
40012009	A Jesús xel bic chpan lajun ticoˈn xuc chpan rja nu quicnawtzaj wi quib runak aj Israel chpan qui pxab que.
40012010	Chlaˈ cˈwe jun achi che squirnak jun u ˈab. Runmal chque aj Israel xcaj wet quiccˈam u pan a Jesús rucˈ ctzij, rech quicoj tzij chrij chwach rˈatbal tzij chque, xicta jun tzij che, xicbij: “¿La cˈo mod quicnax jun yab chpan ˈij sábado?” xicha che.
40012011	A Jesús xutzlij ubixic chque: “Chin jun chiwe we cˈo jun u chij, we xtzˈak bic chpan jun swan chpan ˈij sábado, ¿la cuyat che che cbe che uresxic chpan rswan mas tneˈ awas cuban chac chpan uxenbal ˈij? Yaˈtal che cresaj lak.
40012012	Jun unak nim na u ˈij chwach jun chij. Rmal laˈ cuya che jun che cuban utzil chpan tak ˈij sábado,” xcha chque.
40012013	Tigreˈ a Jesús xubij che wa rachi che squirnak jun u ˈab: “Chayku raˈab,” xcha che. Rachi jampa xuyku ruˈab, chanim xcantjec, xcanaj jelaˈ pcha lajun chic u ˈab.
40012014	Tak fariseos jampa xiclo che jelaˈ xuban a Jesús, que xiˈel bic xicmaj u chˈobic chicwach su quicbno rech quiccamsaj, rmal ust xiclo su xubno.
40012015	A Jesús, jampa xuta rson che jelaˈ xicchˈob rij, xel bic chiˈ. Congan unak xitraj bic chrij. A Jesús xiucnaj quinjel tak yab che i cˈo chicxoˈl.
40012016	Xiupixbaj canak rech quicbij taj chin xiucnaj.
40012017	Jelaˈ xubno rech cuqˈuis pwiˈ su xubij can Dios rmal rajbil u tzij re a Isaías jampa xutzˈibaj wariˈ chrij a Jesús:
40012018	“Are wajun wajchac, re inchaˈon lak. Re mas kaj chinwach, mas quicat rwenmaˈ rucˈ. In quinya na Wuxlabal che, re cuya ubixic jsucˈlaj ˈatbal tzij chpan nimlaj tak tinmit.
40012019	Re cchˈojan taj rucˈ tzij, ni cuwyin taj chpan u choˈab riwal, cˈot cuta u chˈabal che co cchˈawac xoˈl tak ja chpan tak tinmit.
40012020	Chinnak che mas ubnon yocˈ rmal u choˈab tak yabil, jelaˈ pcha jun ˈaj che yocˈ ubnon rmal rtew, re cucnaj. Chin jun che xa jbeˈ u cojnic, pcha jun ˈaˈ che xa jbeˈ craj cchˈupic, re cuya na mas u cojnic che. Cpe na rˈij che rmal re cuban jsucˈlaj ˈatbal tzij picwiˈ runak.
40012021	Tigreˈ quinjel unak chpan nimlaj tak tinmit quiccuban ccˈux chrij re,” cchaˈ.
40012022	Tigreˈ xiccˈam lo jun achi chwach a Jesús che moy, xa jnan cchˈaw taj rmal u choˈab ritzel u xlabal cˈo chpan renmaˈ. A Jesús xucnaj wa rachi, jelaˈ ubnon che xconec xcaˈyec xconec xchˈawac.
40012023	Runak benak ccˈux rucˈ su xiclo, xicbij chicwachbal quib: “¿La are wajun Relcˈwal a David?” xichaˈ.
40012024	Jampa xicto tak fariseos che jelaˈ xicbij runak, que xicbij chque: “Are wa rachi cresaj itzel tak u xlabal cucˈ runak rmal u choˈab Beelzebú, unmal chque itzel tak u xlabal,” xicha chque.
40012025	A Jesús, retaˈan chic su quicmaymaˈ tak fariseos chpan quenmaˈ, xubij chque: “Jun nimlaj tinmit che xa jchon quib runak chpan che xa i aj chˈoj chicwachbal quib chpan, quiqˈuis na quib chicwachbal quib. Chin chque jpuk tak unak che xa jchon quib canak, naj taj quicˈseˈec.
40012026	Jelaˈ jnan, we runmal itzel Satanás cresaj bic rach itzel, tigreˈ cuban chˈoj chbil rib utquel. We jelaˈ nojin cqˈuis u choˈab runmal itzel.
40012027	Ix quibij che rucˈ u choˈab Beelzebú quinwesaj itzel tak u xlabal chpan quenmaˈ runak. Are iwichˈil ix cquesaj itzel tak u xlabal chpan quenmaˈ runak jnan rucˈ pcha in quinbno. ¿Chin rucˈ petnak wi cchoˈab iwichˈil ix rech cquesaj ritzel tak u xlabal? ¿La rucˈ ritzel o rucˈ Dios? Rmal laˈ che jelaˈ quicban iwichˈil craj cubij che ˈalaj chque runak che ix sachnak rucˈ i chˈobnic.
40012028	In quinwesaj itzel tak u xlabal rmal u choˈab Tioxlaj Xlabxel rech Dios. Are waˈ craj cubij che ya petnak chixoˈl u taknic Dios prcaj chpan quenmaˈ runak.
40012029	“¿Su mod cuc jun prchoch jun chic we mas u choˈab, nabe cuxim ruˈab rukan? Xiw jelaˈ conec cuban elaˈ chpan rchoch.
40012030	“Chin jun che cˈot wucˈ in, re kas tzij aj chˈoj chwe. Chin jun che craj taj cchcon wucˈ in, re xa tjanec cutzcuj su mod rech querluj in chac.
40012031	“Rmal laˈ quinbij chiwe, cˈo mod csachtaj uwach quinjel cmac runak, jnan rucˈ injel itzel tak tzij quicbij chrij Dios. Xa we jun cujnamtsaj u chac Tioxlaj Xlabxel rucˈ u chac ritzel are laˈ cuytajt u mac re rmal laˈ cretzlaj uwach u chac Tioxlaj Xlabxel.
40012032	Chin jun che cubij itzel tak tzij chrij u Cˈjol Dios che xux unak, csachtaj na uwach u mac. Xa chin jun che cubij rech itzel su u chac bnon Tioxlaj Xlabxel csachtajt uwach u mac chpan tak ˈij wacmic, ni csachtajt uwach chpan tak ˈij che cpe na ptak qˈuisbal ˈij.
40012033	“Jun cheˈ cachˈob uwach rmal uwach cuyaˈo. We cuya utzlaj uwach craj cubij che utzlaj cheˈ. We cuyat utzlaj uwach tigreˈ wa rcheˈ xa ustaj.
40012034	¡Ix xa ix jnan cucˈ tak cmatz! ¿Su mod quibij utzlaj tak tzij, che ix xa ix itzel tak unak? Quixcon taj. Are i chiˈ cuya ubixic su quel lo chpan iwenmaˈ.
40012035	Jun utzlaj unak cubij utzlaj tak tzij rmal laˈ che xiw rutz cqˈuiy lo chpan renmaˈ. Jun unak che itzel unak, cubij itzel tak tzij rmal rech xiw ritzel cqˈuiy lo chpan renmaˈ.
40012036	In quinbij chiwe che injel tzij quibij ix che cˈot uptan che quichˈob taj su quibij, quiˈalajsaj na su uptan xicbij wa rtzij chpan qˈuisbal ˈij jampa caˈat na tzij piwiˈ rmal Dios.
40012037	Rmal laˈ che rmal i tzij quibij caˈat na tzij piwiˈ. Chiˈ quiwil na we ix jsucˈ chwach Dios o we ix jsucˈ taj,” xcha a Jesús chque tak fariseos.
40012038	Tigreˈ jujun chque tak fariseos jnan cucˈ jujun aj nawtzbal chque chpan qui pxab xicbij che a Jesús: “Kajtij, kaj kil jun nimlaj maybal caban chekwach,” xicha che rech quiccˈambej u pan rucˈ ctzij quicbij.
40012039	A Jesús xubij chque: “Are wa ritzel tak unak ccaj jun tzij che quinban chna jun maybal chicwach, xa quinbanxtaj, xak xiw retal xuya canak lajun aj bil u tzij Dios a Jonás quinbij chiwe.
40012040	Jelaˈ xuban a Jonás xcˈjeˈ chupan jun nimlaj car rech oxib ˈij, jelaˈ cˈo chupan pˈij chaˈab. Jelaˈ jnan quinban na in u Cˈjol Dios che xinux unak, quincˈjeˈ na chupan rulew jampa quincmac, xiw rech oxib ˈij pˈij chaˈab.
40012041	A Jonás jampa xel bic chupan la rnimlaj car xopan chpan tinmit Nínive che ubixic u tzij Dios chque runak ujer canak. Runak chlaˈ xicjal uwach cchˈobnic xicjon che Dios. Que jampa quiwalaj na chpan tak ˈij jampa cuban na ˈatbal tzij picwiˈ wa runak wacmic, que quiccoj na tzij chiwij ix rmal laˈ che xijalt uwach i chˈobnic, mas tneˈ cˈo jun che mas nim na u ˈij chwach aj bil u tzij Dios a Jonás petnak chixoˈl che ubixic utzlaj u tzij Dios chiwe.
40012042	Jelaˈ jnan rucˈ pcha lajun ixak, wa rnimlaj ˈatbal tzij, petnak putzal nu kaj lo rˈij che ujer canak xbe naj che utaˈic u nˈoj rucˈ ˈatbal tzij a Salomón. Wa rixak cwalaj na chpan wa rqˈuisbal ˈij jampa caˈat na tzij picwiˈ unak che i cˈo cho ruwach ulew wacmic. Re cucoj na tzij chiwij rmal rech xa xixcjon taj che wajun che cˈo chixoˈl che nim na u ˈij chwach ˈatbal tzij a Salomón.
40012043	“Jampa jun itzel u xlabal quel bic che jun unak, quicˈaw chpan chkeˈej tak ulew cutzcuj nu cuxan wi. We curak taj cubij wariˈ chbil rib:
40012044	'Cmic quintzlaj chna nu xinel lo nabe che jelaˈ ubnon pcha uwchoch,' ccha wa ritzel u xlabal. Jampa ctzlaj rucˈ wa runak nu elnak wi nabe, curak na che jelaˈ ubnon pcha jun ja che cˈot u pan, ya mson u pan, utz bnon che injel.
40012045	Tigreˈ wajun itzel u xlabal cbe che ccˈamic lo okub chic itzel tak u xlabal che mas itzel na chwach re. Quinjel quiuc bic chpan renmaˈ wa runak. Qˈuisbal re mas cˈax na curak wa runak chwach nabe jampa xiw jun itzel u xlabal cˈo rucˈ. Jelaˈ cban na chque itzel tak unak che i cˈo wacmic. Chpan qˈuisbal tak ˈij quicrak na mas cˈax chwach su cˈo cucˈ cmic,” xcha a Jesús chque.
40012046	A Jesús tjanec quiuchˈabej na runak, xak rpent xipe u chuˈ rucˈ rechlal. Que itcˈal apno cho ja, que ccaj wet quicchˈabej a Jesús.
40012047	Cˈo jun xubij che a Jesús: “Cˈo a chuˈ jnan cucˈ awechlal itcˈal apno cho ja, caj que wet catcchˈabej,” xcha che.
40012048	A Jesús xubij: “¿Chinnak quibij ix che are in chuˈ? ¿Chinnak quibij ix che are wechlal?” xcha chque runak.
40012049	Tigreˈ xiucˈut i u tijon rucˈ u ˈab, xubij chque runak: “Chiwlampeˈ, are wa rinqˈuiaj i cˈo ural jelaˈ pcha in chuˈ jelaˈ pcha wechlal.
40012050	Jelaˈ ubnon rmal rech chin jun cuban u reybal in Taˈ cˈo prcaj, are la pcha wechlal, are la pcha unab, are la pcha in chuˈ,” xcha a Jesús chque.
40013001	Chpan wajun ˈij xel bic a Jesús chpan rja, xbe chuchiˈ rplo, chlaˈ xcˈbeˈ wi.
40013002	Xicmol quib congan unak rucˈ, rmal laˈ a Jesús xuc bic chpan jun barco, chlaˈ xcˈbeˈ wi. Quinjel unak xicanaj can chuchiˈ rplo.
40013003	Tigreˈ a Jesús xumaj ubixic qˈui tak nawtzbal chque rucˈ tak cˈambal nˈoj. Xubij chque: “Cˈo jun aj tcol ijaˈ xumaj ubanic u chac.
40013004	Jampa tjan che utiquic, cˈo jujun chque tak ijaˈ xikaj ptak be, chanim xipe tak tzquin, xictij bic rijaˈ.
40013005	Inqˈuiaj chic tak ijaˈ xikaj chuxoˈl tak abaj, nu cˈot wi mas ulew, chanim xtzˈuk lo u tux rmal che cˈot mas ulew chuxoˈl tak abaj.
40013006	Te na jampa xel lo rˈij xicˈatec, rmal che naj taj benak wi ccˈamal chpan rulew, xichkeˈej juntir, xicmac.
40013007	Inqˈuiaj chic ijaˈ xikaj chpan ulew nu cˈwe rijaˈ rech tak qˈuix. Jnan xitzˈuk lak rucˈ wa rijaˈ rech qˈuix. Are wa rqˈuix xukasaj cchoˈab wa rutzlaj ijaˈ, jelaˈ ubnon xicmac.
40013008	Inqˈuiaj tak ijaˈ xikaj chpan rax ulew, xuya qˈui uwach. Cˈo jujun xicya jun cient cwach. Inqˈuiaj chic xicya oxcˈal, cˈo inqˈuiaj xicya jwinak lajuj cwach.
40013009	Chin cˈo u xquin, utz cuban che utatbxic su quinbij,” xcha a Jesús chque.
40013010	Tigreˈ xikeb u tijon rucˈ a Jesús, xicta che su uptan quiuchˈabej runak rucˈ tak cˈambal nˈoj.
40013011	A Jesús xutzlij ubixic chque: “Xiw chiwe ix, ix in tijon are Dios uyaˈon chiwe su quiban che u chˈobic su racleˈn che iwlont uwach nabe chrij u taknic Dios prcaj chpan quenmaˈ runak. Are wa rinqˈuiaj unak quicon taj cquetamaj.
40013012	Chin jun che cˈo u nˈoj chrij wariˈ are Dios cuya na mas che, rech quiqˈuiar na mas rucˈ. Chin jun che cˈot u nˈoj chrij wariˈ, quesax na wa rjbeˈ che uyaˈon che rmal Dios.
40013013	Rmal laˈ quiyinchˈabej runak rucˈ cˈambal tak nˈoj. Que quiclo su quinbno xa quicjon taj, jnan rucˈ pcha quil taj. Que quicto su quinbij chque, xa quinmaj taj, jnan rucˈ pcha quicta taj su quinbij chque.
40013014	Jelaˈ ubnon che cuqˈuis pwiˈ su xubij Dios rmal jun aj bil u tzij a Isaías ujer jampa xchˈaw chquij wa runak, xubij: 'Ix quita na in chˈabal kas tzij, xa quichˈob taj su quinbij. Ix quiwil na su quinbno kas tzij, xa quicoj taj su quinbno.
40013015	Jelaˈ ubnon rmal laˈ che rquenmaˈ wa runak xuban co, ust quicban che utatbxic. Que jnan rucˈ ctzpal cbawach, rech jelaˈ cquilt cbe. Xa quicta taj rucˈ cxquin, ni quicchˈob taj chpan quenmaˈ. Xa ccaj taj quicjal uwach cchˈobnic rech quinsach uwach cmac pcha u mod che quiyincnaj rucˈ cyabil,' cchaˈ.
40013016	“Are ix, ix in tijon quixquictic rmal laˈ che quiwil su quinbno rucˈ i bawach rech quicjo. Quito su quinbij rucˈ i xquin rech quinmaj su quinbij.
40013017	Kas tzij quinbij chiwe che i qˈui aj bil u tzij Dios, jnan cucˈ congan utzlaj tak unak xcaj wet xiclo su quinban in che quixtjan ix che rilic, xa que xquil taj. Xcaj que wet xicto wa rtzij su quinbij chiwe ix, xa xicta taj.
40013018	“Cmic chitatbej su craj cubij wa rcˈambal nˈoj rech tak ijaˈ che xutic canak wajun aj tcol ijaˈ.
40013019	Chin jun cuta utzlaj tzij rech u taknic Dios prcaj chpan quenmaˈ runak, xa cuchˈob taj su craj cubij, are laˈ pcha wa rinqˈuiaj ijaˈ xikaj chpan tak be. Chanim cpe runmal itzel cresaj rutzlaj tzij cˈo chpan renmaˈ che tcon chlaˈ pcha jun ijaˈ.
40013020	Rinqˈuiaj ijaˈ che xikaj chuxoˈl tak abaj, are xa jnan cucˈ runak che quicta rutzlaj tzij, chanim quicjon che rucˈ nimlaj quicten.
40013021	Tigreˈ jampa cpe rcˈax chquij, jampa quicrak cˈax rmal xicjon che in tzij, chanim cuban quieb ccˈux rucˈ. Que jnan rucˈ tak ijaˈ xitzˈuk lak, xa najt benak ccˈamal pulew rmal laˈ quicmac.
40013022	La rinqˈuiaj ijaˈ xikaj chpan ulew nu cˈwe ijaˈ rech tak qˈuix, xa jnan cucˈ runak che quicta rutzlaj tzij, xa mas quicmaymaˈ su racleˈn cho ruwach ulew rech quicchˈac na mas cbeymal che xiw quiusbu, rmal benak ccˈux rucˈ. Injel su cˈo cho ruwach ulew cuyat che rutzlaj tzij qˈuiyic chpan quenmaˈ runak. Jelaˈ ubnon che cuyat uwach rucˈ utzlaj cchac wa rutzlaj tzij che pcha jun ijaˈ che tcon chpan quenmaˈ.
40013023	La rijaˈ che xikaj chpan raxlaj ulew, xa jnan cucˈ runak che quicta rutzlaj tzij, jelaˈ quicchˈbo su cubij, quicjon che. Jelaˈ ubnon cuya uwach rucˈ utzlaj cchac. Jujun chque quicya qˈui uwach jelaˈ pcha tak ijaˈ xicya jun cient cwach. Inqˈuiaj chic pcha tak ijaˈ xicya oxcˈal. Jujun chic pcha tak ijaˈ xicya jwinak lajuj uwach,” xcha a Jesús chque.
40013024	A Jesús xubij jun chic cˈambal nˈoj chque xubij: “Are rutzlaj u tzij chrij u taknic Dios prcaj chpan quenmaˈ runak jnan rucˈ jun utzlaj ijaˈ rech trico che xutic jun achi chpan rulew.
40013025	Jampa chaˈab chic iwarnak chic juntir, xuc lo jun aj chˈoj che rjaw rulew recˈan ijaˈ tak qˈuix, xutic can chpan rulew nu tcon wi utzlaj ijaˈ rech trico. Jelaˈ xubna canak, xbec.
40013026	Jampa xitzˈuk lo tak trico xiqˈuiyic, xuya uwach tak trico jnan rucˈ tak qˈuix xiqˈuiyic.
40013027	Tigreˈ xibe rajchac rucˈ rjaw rulew xicbij che: 'Kjaw, are wa rijaˈ xatak utiquic chpan ulew xa utzlaj ijaˈ, cmic ¿su mod xel lak wa rqˈuix chpan a ticoˈn?' xicha che.
40013028	Rjaw ulew xubij chque: 'Jun aj chˈoj xeˈnaw wariˈ chwe,' xcha chque. Rajchac xicta che: '¿La cawaj che quekbuk lak la rqˈuix xel lo chpan a ticoˈn?' xichaˈ.
40013029	Re xubij chque: 'Chiya canak quibuk taj. Pent quibuk trico jnan rucˈ rqˈuix we jelaˈ quibno.
40013030	Utz ubnon che xa jnan cqˈuiyic copan na u ˈij rech quimol uwach. Tigreˈ quintak bic wajchac rech quicmol na nabe wa rqˈuix quicban jmuˈ che rech quiproxec. Tigreˈ quimol na uwach wa rtrico quicˈol chpan in cˈja are cˈolbal re,' xchaˈ,” xcha a Jesús chque.
40013031	A Jesús xuya jun chic cˈambal nˈoj chicwach, xubij chque: “Are u taknic Dios prcaj chpan quenmaˈ runak xa jnan rucˈ pcha jun alaj ijaˈ rech mostaza, che xutic jun aj tcol ticoˈn chpan rulew.
40013032	Kas tzij che rijaˈ rech mostaza mas alaj na chicwach quinjel ijaˈ, are jampa cqˈuiyic cuban na mas nim chicwach inqˈuiaj ichaj. Copan unmal pcha jun cheˈ, nim cubno rmal laˈ che quipe tak tzquin quicban csoc chpan tak u ˈab,” xcha chque.
40013033	Xa jnan xuya jun chic cˈambal nˈoj chicwach unak chrij su cuban wa rchˈam che rˈor, xubij chque: “U taknic Dios chpan quenmaˈ runak cˈo u choˈab rech quicjal uwach cchˈobnic quinjel unak, jelaˈ pcha jbeˈ chˈam cucoj jun ixak rucˈ rˈor, quiconec cuchˈmarsaj injel,” xchaˈ.
40013034	A Jesús xuˈalajsaj injel u nawtzbal chque runak rucˈ tak cˈambal nˈoj. Jelaˈ u mod xuya ubixic rutzlaj u tzij Dios chque.
40013035	Jelaˈ ubnon xuqˈuis pwiˈ su xubij jun aj bil u tzij Dios ujer jampa xutzˈibaj canak chpan Tioxlaj Wuj, xubij: “Quinchˈaw na cucˈ runak rucˈ cˈambal tak nˈoj. Quinˈalajsaj na su racleˈn che ctont runak jampa Dios xuban uwach ulew,” cchaˈ.
40013036	Tigreˈ a Jesús xiuchˈabej canak runak, xuc chpan rchoch. Chanim xikeb rucˈ u tijon xicta che rech cuˈalajsaj chque su craj cubij wa rcˈambal nˈoj chrij wa rqˈuix cˈo chpan rtrico.
40013037	A Jesús xubij chque: “Utz reˈ. Are aj tcol utzlaj ticoˈn trico xa jnan rucˈ u Cˈjol Dios xux unak chixoˈl, che are in.
40013038	Are rulew xutco are xa jnan rucˈ ruwach ulew juntir. Rutzlaj ticoˈn rech trico are xa jnan cucˈ runak che quicya quib che Dios rech ctkan re chpan quenmaˈ. Tak qˈuix xa jnan cucˈ runak che quicya quib puˈab runmal itzel ctkan re chpan quenmaˈ.
40013039	Rajchˈoj che rjaw ulew che xutic rqˈuix chpan ticoˈn are xa jnan rucˈ runmal itzel. Jampa xicmol uwach trico xicbno cchˈaw chrij qˈuisbal re uwach ulew. Tak aj chac che quicmol u chiˈ are tak ángeles i u takoˈn Dios.
40013040	Jelaˈ quibnon che pcha xicmol u chiˈ qˈuix rech quicproj na chpan ˈaˈ jelaˈ cbantaj na chque runak che quicya quib puˈab ritzel ctkan re chpan quenmaˈ. Xa quicprox na chpan ˈaˈ jampa copan qˈuisbal re uwach ulew.
40013041	Are in u Cˈjol Dios che xinux unak, quintak na lo in ángeles rech quichaˈ na bic quinjel unak che quictakchˈej inqˈuiaj chic che ubanic cmac, jelaˈ cucˈ quinjel aj bnol tak etzlal. Cquesaj na bic chpan in tinmit nu cˈwe in taknic picwiˈ runak i cˈo pinˈab in.
40013042	Quiqˈuiak na chpan ˈaˈ che pcha jun nimlaj horno. Quioˈ na chlaˈ rmal quibsonec. Quickuchˈichˈej na cware chlaˈ rmal cˈax che quicchˈij taj.
40013043	Tigreˈ wa rinqˈuiaj unak che quicya quib che Dios rech ctkan re chpan quenmaˈ quiuc na prcaj rucˈ. Chlaˈ quicˈjeˈ wi chpan u sakil re craplnec jelaˈ pcha uwachbal rˈij. Chin cˈo u xquin, utz cuban che utatbxic su quinbij,” xcha a Jesús chque.
40013044	“U taknic Dios prcaj chpan quenmaˈ unak mas nim u ˈij, jelaˈ pcha jun beymal che muktal canak chpan jun ulew. Rpent cpe jun unak curak wa rbeymal che cˈo chpan ulew. Rmal quicten che xurko, cbec, cuqˈuij can injel su cˈo rucˈ rech culoˈo wa rulew nu cˈwe rbeymal pulew.
40013045	“Xa jnan u taknic Dios prcaj chpan quenmaˈ runak mas nim u ˈij, jelaˈ pcha cuban jun aj cˈay che cbe che utzucxic tak tzoylaj tak abaj perla.
40013046	Jampa curak jun chque che mas craplnec che mas pkal rjil, re cbec cuqˈuij canak injel su cˈo rucˈ rech culoˈo wajun tzoylaj abaj.
40013047	“Xa jnan u taknic Dios prcaj chpan quenmaˈ runak jnan rucˈ pcha jun ataray cqˈuiak bic chpan rplo che uchˈipic injel uwach tak car.
40013048	Jampa nojnak chic ataray rucˈ car runak cquesaj lo ataray chuchiˈ rplo, chlaˈ quicˈbeˈ wi che uchaˈic tak car. Chin chque utz quicya chpan ccˈolbal. Chin chque ustaj quiqˈuiak bic.
40013049	Jelaˈ cbantaj na jampa cpe rqˈuisbal ˈij rech ruwach ulew. Are rángeles rech Dios quipe che uchaˈic cxoˈl tak unak chin chque utz, chin chque ustaj.
40013050	La riustaj quiqˈuiak bic chpan ˈaˈ che pcha ubnon jun horno quiak wowaj ubnon ˈaˈ chpan. Chlaˈ quioˈ wi rmal bis. Quickuchˈichˈej na cware rmal cˈax che quicchˈij taj,” xcha a Jesús chque.
40013051	Tigreˈ a Jesús xuta chque u tijon: “¿La quichˈob ix injel wariˈ su xinbij chiwe chrij u taknic Dios chpan quenmaˈ runak?” xcha chque. Que xicbij che: “Jelaˈ quekchˈbo Kjaw,” xicha che.
40013052	A Jesús xubij chque: “Jampa jun aj tij rech rpxab aj Israel che cuban jun in tijon cuya rnawtzbal chrij u taknic Dios prcaj chpan quenmaˈ runak, re xa jnan rucˈ jun achi rjaw jun ja. Chicxoˈl su racleˈn che cˈlon canak cuchˈbo su mod cresaj lo su racleˈn cˈacˈ jnan rucˈ su racleˈn ˈeˈl. Craj cubij che injel retaˈan cuya ubixic chrij su tzˈibtal chpan ujer tak tzij rech Dios, jnan rucˈ la rcˈacˈ tak tzij che in quinnawtzaj che,” xcha chque.
40013053	Jampa a Jesús xuqˈuis ubixic wa rcˈambal tak nˈoj xel bic chiˈ.
40013054	Xbe chpan rulew nu cˈwe u tinmit re. Chlaˈ xumaj cnawtsxic runak chpan wa rja nu quicnawtzaj wi quib runak aj Israel che qui pxab que. Runak chlaˈ mas xicmaymaˈ su cubij, xicbij: “¿Nu xretamaj wi wa runˈoj wajun achi? ¿Su mod conec cuban nimlaj tak maybal?
40013055	Re xa u cˈjol a Jse lajun aj yujbal cheˈ. U chuˈ al Mriˈy, are rechlal a Santiago, a Jse, a Simón, jnan rucˈ a Judas.
40013056	Tak uwnab cˈo ural chpan ktinmit. Re xa aj ural aj Nazaret, ¿su mod cuchˈob na injel wariˈ su cubij?” xicha chicwachbal quib.
40013057	Rmal jelaˈ cchˈobnic runak chlaˈ, que xcaj taj xicjon che. A Jesús xubij chque: “Quinjel unak mas utz cquil jun aj bil u tzij Dios, are xak xiw runak che u tinmit re, che ajuwarchoch, quetzlaj uwach, ust quiclo,” xcha chque.
40013058	A Jesús xak xiw quieb oxib maybal xuban chicwach aj Nazaret, rmal rech che xiccoj taj su xubij chque.
40014001	Chpan tak wa rˈij are rˈatbal tzij a Herodes che cˈo u takquil puˈab pucuent Galilea, xuta rson su tjan a Jesús che ubanic cucˈ runak.
40014002	Re xubij chque u takoˈn che i cˈo rucˈ: “Pent are wajun a Xuan aj bnol Kasan jaˈ cˈastaj nak chic chicxoˈl camnak. Rmal laˈ conec cuban inmak tak maybal,” xcha chque.
40014003	Jelaˈ xubij, rmal a Herodes xutak u chˈipic a Xuan aj bnol Kasan jaˈ xuya pcarsa. Jelaˈ xubno rmal rixkil al Herodías, che are nabe rixkil rechlal a Herodes u beˈ a Filipo.
40014004	Are u mac a Xuan xubij chuplaj runmal ˈatbal tzij a Herodes: “At cumajt chawe che cˈjeˈ rixkil awechlal awucˈ che awixkil,” xcha che.
40014005	Rmal laˈ su xubij a Xuan xpe riwal a Herodes xraj re wet xucamsaj a Xuan chanim. Xa xuxiˈij rib chicwach runak rmal che runak xicjo che a Xuan jun aj bil u tzij Dios che nim u ˈij.
40014006	Jampa xopan u ˈij che xuqˈuis u jnab a Herodes, are ral ali al Herodías xumaj ubanic xjoj chicwach runak che i petnak che rilic rnim ˈij. Are ruxjoj xuban rali xkaj chwach a Herodes, mas utz xerlo.
40014007	Xubij che rali rucˈ saklaj tzij, che cuya che su cuta che, chin chque craj.
40014008	Tigreˈ rali cjonch u cˈux rmal u chuˈ xubij che a Herodes: “Uwjaw, chaya chwe u jlon a Xuan aj bnol Kasan jaˈ chpan jun lak,” xcha che.
40014009	Jampa jelaˈ xuto rˈatbal tzij a Herodes mas cˈax xuna chpan renmaˈ. Xraj taj cucamsaj a Xuan. Xiw rmal laˈ che xujic u beˈ Dios rucˈ u tzij xubij che rali, jelaˈ ubnon xicto juntir unak chlaˈ che i cˈo chpan rnim ˈij, jun tzij rajawxic cuqˈuis pwiˈ su xubij. Rmal laˈ xutak uresxic u jlon a Xuan che uyaˈic che rali.
40014010	Jelaˈ xubno xutak ucamsxic a Xuan chpan rcarsa.
40014011	Tigreˈ xutak ucˈamic u jlon chpan jun lak che uyaˈic che rali. Tigreˈ rali xucˈam bic xujach puˈab u chuˈ.
40014012	Tigreˈ xiopan richˈil a Xuan pcarsa, xquesaj lak u bkil a Xuan, xicmuk canak. Tigreˈ xipe che ubixic che a Jesús su xbantaj canak.
40014013	A Jesús jampa xuto su xbantjec, mas cˈax xunaˈo, xel bic chlaˈ utquel. Xuc chpan jun barco che utzucxic jun ulew nu i cˈwet unak. Jampa runak xicchˈbo che jelaˈ xuban a Jesús, xiˈel bic chpan tak ctinmit xitraj bic chrij a Jesús chuchiˈ rplo.
40014014	Jampa xaˈax chˈkap che rplo, a Jesús xel bic chpan rbarco. Xerlo che congan unak petnak rucˈ. Re xel u cˈux chque, xumaj ccanxic tak yab che xiccˈam lo chwach.
40014015	Jampa ya mer kaj ˈij xiopan u tijon rucˈ a Jesús, xicbij che: “Ktaˈ, ya matan chic, ural cˈot unak che quicya cwa chque runak. Utz chiatkaˈ bic runak rech quibe chpan tak alaj tinmit che uloˈic su quictijo,” xicha che.
40014016	A Jesús xubij chque, rmal retaˈan chic su cuban na chque: “Runak rajawxic taj che quibe che utzucxic cwa, are ix chiya chque su quictijo,” xcha chque.
40014017	Que xicbij che: “¿Su laˈ cabij? Oj cˈot su cˈo kucˈ rech quictij wa runak, xak xiw job cuxlanwa rucˈ quieb car cˈolec,” xicha che.
40014018	A Jesús xubij chque: “Chima lak ural,” xcha chque.
40014019	Tigreˈ xutak ubixic chque runak rech quicˈbeˈ pwiˈ tak ˈyes. Chanim xuchˈip wa rijob cuxlanwa rucˈ wa riquieb car, xcaˈy chqueaj, xumaltioxij che Dios. Tigreˈ xupro wa rcuxlanwa, jelaˈ ubnon xuya chque u tijon rech quicjach que chicwach runak.
40014020	Quinjel unak xictij cwa, xnoj cpan juntir. Jampa xiwaˈec juntir, xicnojsaj cablajuj chcach rucˈ tak u chˈkapil che xicqˈuis taj.
40014021	Wa runak xictij cwa i job mil achjab, xquejlaxt rixkib cucˈ tak acˈlab.
40014022	Jampa xbantaj wariˈ a Jesús xubij chque u tijon che quiuc chpan jun barco rech quiˈax chˈkap che rplo rech quinabaj bic chwach. Re xcanaj canak rech quiuchˈabej na can runak.
40014023	Jampa xibe juntir runak, a Jesús xel bic pwiˈ jun jib rech cuban chˈawen rucˈ Dios utquel. Jampa xuc ekuˈn, re cˈo na chlaˈ utquel.
40014024	U tijon cˈo chpan rbarco i cˈoch pinqˈuiaj rplo xicrak cˈax. Tjan quiwalaj u retum rplo cupuquej bic rib chwach rbarco, rmal congan u choˈab rtew chicwach.
40014025	Jampa mjaˈ skaric a Jesús xkeb cucˈ u tijon, cbin pwiˈ rplo.
40014026	Jampa xiclo che jelaˈ petnak, che tjanec cbin pwiˈ rjaˈ, que xicxiˈij quib. Xicmaj wiynic xicbij: “¡Uy! Are jun xibnel petnak chkij. ¡Ay no!” xichaˈ.
40014027	A Jesús xiuchˈabej xubij chque: “Xa mixiˈij iwib chicwij iwib, are in petnak,” xcha chque.
40014028	Tigreˈ a Luˈ xuchˈabej, xubij che: “Uwjaw, we kas tzij at, chya chwe che quinbe awucˈ pwiˈ rjaˈ,” xcha che.
40014029	A Jesús xubij che: “Utz reˈ chatsaˈaj wucˈ,” xcha che. A Luˈ jampa jelaˈ xuto xkaj bic chrij barco, xumaj u be pwiˈ rjaˈ rech cbe rucˈ a Jesús.
40014030	Jampa xuna rtew che congan u choˈab xuxiˈij rib, ya ckaj chuxeˈ rjaˈ xuwyinic xubij che a Jesús: “Uwjaw, chinatoˈo,” xcha che.
40014031	A Jesús chanim xuchˈip u ˈab a Luˈ, xresaj chpan rjaˈ, xubij che: “Ay at a Luˈ, ¡xa jbeˈ a cojnic chwe! ¿Su xabno che xuban quieb a cˈux?” xcha che.
40014032	Jampa xiuc wa riquieb chpan rbarco, are rtew chanim xuxnic.
40014033	Tigreˈ juntir i cˈo chpan rbarco xitqueˈec chwach a Jesús, xicbij: “Kas tzij, at at u Cˈjol Dios,” xicha che.
40014034	Jampa xiˈax chˈkap che rplo, xiopan chpan ulew pucuent Genesaret.
40014035	Jampa runak chlaˈ xicchˈob uwach a Jesús, xiuc che uchˈachaˈxic chque quinjel unak che i cˈo chlaˈ. Runak jampa xicto xiccˈam lak quinjel tak yab nu cˈwe raJesús.
40014036	Xicbochˈej a Jesús we cuya chque che xiw quicchˈip u chiˈ retzˈiak che, rech quiutzric rucˈ tak yabil. Quinjel che xicchˈip retzˈiak, xicantjec.
40015001	Tigreˈ xipe rucˈ a Jesús jujun chque tak fariseos jnan cucˈ inqˈuiaj aj nawtzbal chque chpan qui pxab que. Que i petnak chpan tinmit Jerusalén che utzucxic a Jesús. Xicta che rech quiccˈam u pan rucˈ tak tzij:
40015002	“At, ¿suche che a tijon quequinmaj taj wa rnawtzbal chque ujer tak ktaˈ man oj aj Israel? Oj klon che quicbant cchˈobnic que rech quicchˈaj qui ˈab jampa quicchˈip su racleˈn che mas tzˈil chekwach oj aj Israel, jelaˈ ubnon quictij na cwa. Que mas i tzˈil,” xicha che.
40015003	A Jesús xutzlij ubixic chque: “Are ix, ¿suche che quiya can ubanic u taknic Dios rech quixtraj chrij tak cchˈobnic quech ujer tak unak?
40015004	Rmal are wariˈ cubij Dios: 'Chinmaj ctzij a taˈ a chuˈ,' cchaˈ. Jelaˈ jnan cubij: 'Chin jun cretzlaj uwach u taˈ u chuˈ cumaj che cmac,' cchaˈ.
40015005	Are ix quibij che cˈo mod che jun cubij jelaˈ che u taˈ u chuˈ: 'Cmic quinconxtaj quixintoˈo, rmal laˈ che injel su cˈo wucˈ quinsipaj na che Dios,' cchaˈ. Jelaˈ quibij ix che rech cuyat toˈbnic chque u taˈ u chuˈ lajun mas tneˈ cˈo su rajawxic che.
40015006	Chin jun che jelaˈ cubij chque u taˈ u chu, rajawxicxtaj quiutoˈo quibij ix. Rmal laˈ che jelaˈ quibno, in quinbij chiwe che iyaˈon canak u taknic Dios rech quitakej ubanic i chˈobnic ix itquel.
40015007	¡Ix xa quieb i plaj! Tzˈkat su xubij rajbil u tzij Dios ujer a Isaías chiwij ix jampa xutzˈibaj chpan Tioxlaj Wuj che jewaˈ cubij:
40015008	'Are wa runak xiw rucˈ cchiˈ quicyic in ˈij in. Are quenmaˈ naj cˈwe lo chwe in.
40015009	Cˈot uptan che cquinmartsaj in ˈij jampa quicmol quib che uyiquic in ˈij. Cnawtzbal que xiw elnak chpan cchˈobnic runak, naret in tzij in,' cchaˈ,” xcha chque.
40015010	Tigreˈ a Jesús xiusqˈuij runak rucˈ, xubij chque: “Chitampeˈ, chixchˈoban chrij wariˈ su quinbij chiwe chanim.
40015011	Naret su quictij runak cuban tzˈil che quenmaˈ pcha quicbij la rinqˈuiaj. Are itzel tak chˈobnic che quel lo chpan quenmaˈ che quicya ubixic, are cuban tzˈil chque,” xcha chque.
40015012	Chanim xikeb u tijon rucˈ a Jesús, xicbij che: “Ktaˈ, ¿la cachˈbo che la rinqˈuiaj fariseos itzel xicto wa rtzij xabij?” xicha che.
40015013	A Jesús xutzlij ubixic chque: “Injel tak ticoˈn che naret xutco in Taˈ cˈo prcaj, cbuk na bic juntir rucˈ u cˈamal,” xcha chque.
40015014	“Chiya canak, que jnan rucˈ pcha inqˈuiaj potzˈ che quicaˈy taj che quicˈam cbe chicwach inqˈuiaj chic moy. We jun moy cucˈam u be jun chic moy, wa riquieb jnan quitzˈak bic chpan jun swan,” xcha a Jesús chque.
40015015	Tigreˈ a Luˈ xubij che a Jesús: “Ktaˈ, chabij chke psak su craj cubij wa rcˈambal nˈoj xabij chrij su cuban tzˈil chque runak,” xcha che.
40015016	A Jesús xubij: “¡Ah! ¿La ix quichˈob taj jnan cucˈ la rinqˈuiaj?
40015017	Ix quichˈbo che injel su quictij runak quicˈaw chicpan, tigreˈ quel canak.
40015018	Su racleˈn che quel lo picchiˈ runak xa elnak lo chpan quenmaˈ. Jelaˈ ubnon we tzˈil quenmaˈ runak, tigreˈ juntir su quicbij are laˈ tzˈil.
40015019	Rmal laˈ che chpan renmaˈ quel lo itzel tak chˈobnic jelaˈ pcha jun che cuchˈbo cucamsaj jun chic, o we jun cwar rucˈ jun chic ixak che naret rixkil, o we cuban itzel tak mac rucˈ u bkil, che cuban elaˈ, che cuban mlon tzij cubij, che cuban tzijtal chrij jun chic.
40015020	Are wariˈ cuban tzˈil che jun unak. Xa are we jun cutij uwa jampa mjaˈ cuchˈaj ruˈab pcha quicbij la rinqˈuiaj, naret laˈ cuban tzˈil che jun unak,” xcha a Jesús chque.
40015021	Tigreˈ a Jesús xel bic xbe chpan clew pucuent tinmit Tiro rucˈ tinmit Sidón.
40015022	Chlaˈ cˈwe jun ixak aj Canaán che aj Israel taj, che petnak pucuent wa rulew. Re xpe rucˈ a Jesús. Re cuwyinic, xubij che a Jesús: “¡Uwjaw, at Relcˈwal a David, chel a cˈux chwe! Are in wal ali cˈo itzel u xlabal rucˈ, che mas cˈax urkon rmal,” xcha che.
40015023	A Jesús utaken u be, cˈot xubij che rmal che xraj xerlo we kas tzij cˈo u cojnic wa rixak. U tijon xikeb rucˈ a Jesús xicbochˈej, xicbij che: “Ktaˈ, chtkaˈ bic wa rixak che cbec, rmal laˈ che mas cuwyinic tran lo chkij,” xicha che.
40015024	Tigreˈ a Jesús xubij: “Dios xinutak lo chque runak i aj Israel che jelaˈ pcha inqˈuiaj chij che i sachnak canak. Naret xinutak lo chque rajIsrael taj,” xcha chque.
40015025	Wa rixak xkeb rucˈ, xixqueˈ chwach a Jesús xubij che: “¡Uwjaw, chinatoˈo!” xcha che.
40015026	A Jesús xubij che rech cril na we cˈo u cojnic: “Ustaj we jun cresaj cwa acˈlab rech cuya chicwach tak tzˈeˈ,” xcha che.
40015027	Mas tneˈ jelaˈ xuchˈob wa rixak, xubij na che: “Jelaˈ in taˈ, kas tzij cabij, xa are tak tzˈeˈ quictij que wa rucˈaj tak wa che ctzˈak bic chuxeˈ rmexa rech cjaw,” xcha che.
40015028	Tigreˈ a Jesús xubij che: “At ixak, mas tneˈ at aj Israel taj, nim a cojnic chwe quinwlo. Cmic bnon chic chawe su cawaj che quinbno,” xcha che. Chanim xcantaj ral wa rixak xiw rucˈ la rtzij xubij a Jesús.
40015029	Tigreˈ a Jesús xel bic, xaˈax chuchiˈ rplo Galilea. Xipˈkeˈ bic pwiˈ jun jib chlaˈ xcˈbeˈ wi.
40015030	Xiopan congan unak rucˈ a Jesús chlaˈ, xiccˈam lak unak che cˈo qˈui uwach yabil chque. Cˈo jujun che quibin taj, cˈo inqˈuiaj che quicaˈy taj, cˈo inqˈuiaj che quicta taj, cucˈ inqˈuiaj che squirnak qui ˈab, jnan cucˈ i qˈui che cˈo cˈax tak yabil chque. Runak xicya can tak yab chwach a Jesús, re xiucnaj juntir.
40015031	Jelaˈ ubnon che runak congan xicmaymaˈ che xiucnaj runak che nabe quichˈaw taj rech jelaˈ quichˈaw chic. Jelaˈ xiucnaj tak unak che nabe squirnak qui ˈab rech xiutzric. Jelaˈ jnan xiucnaj tak unak che nabe xibin taj rech jelaˈ utz quibinic, are tak moy xiconec xquil cbe. Congan xicmaltioxij che, xicyic u ˈij Dios quech tak aj Israel rucˈ nimlaj quicten.
40015032	Tigreˈ a Jesús xiusqˈuij u tijon rucˈ, xubij chque: “In quel in cˈux chque wa runak, rmal laˈ che ya xopan urox ˈij che i cˈo ural kucˈ che cˈot su quictijo. In cwaj taj quiyintak bic che uloˈic cwa, rpent xa quitzˈak ptak be rmal numic, utz quiya ix chque su quictijo,” xcha chque.
40015033	U tijon a Jesús xicbij che: “Ec oj, oj cojcon taj quektzcuj cwa wa runak che mas i qˈui. Ural cˈot unak, quekrakt su racleˈn che quekya chque wa runak rech quictij que,” xicha che.
40015034	A Jesús xutzlij ubixic chque: “¿Nicpaˈ cuxlanwa cˈo iwucˈ wachanim?” xcha chque. Que xicbij che: “Xa okub, richˈil quieb oxib alaj tak car,” xicha che.
40015035	Tigreˈ a Jesús xutak ubixic chque runak che quicˈbeˈ jbeˈ cho rulew.
40015036	Chanim xuchˈip wa riokub cuxlanwa jnan cucˈ tak alaj car, xumaltioxij che Dios. Tigreˈ xupro, xujach bic chque u tijon rech quicmaj ujachic chque runak.
40015037	Quinjel unak che i cˈo chlaˈ xiwaˈec, xnoj cpan juntir. Jampa xqˈuis utijic cwa, xnoj okub chcach rucˈ u chˈkapil che xicqˈuis taj.
40015038	Wa runak che xictij cwa i quijab mil achjab. Xquejlax taj tak ixkib cucˈ tak acˈlab.
40015039	Jampa xiwaˈec xikaj lo pwiˈ rjib, a Jesús xiuchˈabej canak wa runak. Tigreˈ xuc chpan jun barco xel bic chlaˈ, xbe chpan rulew pucuent tinmit Magadán.
40016001	Tigreˈ jujun chque tak fariseos, jnan cucˈ tak saduceos xikeb rucˈ a Jesús. Xcaj wet quiccˈam u pan rucˈ tak ctzij que rech quiclo we cubij rib che re wajun u Cˈjol Dios che petnak che ccˈolic runak. Rmal laˈ xicta che wet cuban jun nimlaj maybal chicwach petnak rucˈ Dios prcaj.
40016002	A Jesús xutzlij ubixic chque rech quicchˈbo che tak retal congan cˈolec rech quicjal uwach cchˈobnic rmal su xubij chque. Re xubij chque: “Jampa xkaj ˈij ix jelaˈ quibij: 'Chwek are jun ˈij cuban sˈij, rmal laˈ che quiak ubnon rcaj,' quixcha che ubixic.
40016003	Jampa bajchiˈ ubnon quiak rcaj, ix jelaˈ quibij: 'Cmic cuban jab rmal laˈ che quiak ubnon rcaj, congan ˈekˈ muj ubnon, quixchaˈ.' ¡Ix xa quieb i plaj! Ix quichˈbo su craj cubij tak retal cuban rcaj, xa quichˈob taj su craj cubij tak maybal che quinban in chicwach runak chpan tak wa rˈij wacmic.
40016004	La ritzel tak unak che ccaj taj quicjon chwe, quicta jun nimlaj maybal chwe che quinbno. Cˈot jun maybal chic quinban chicwach, xak xiw rmaybal bnon chic chpan tak ˈij canak jampa cˈo lajun aj bil u tzij Dios a Jonás,” xcha chque. A Jesús xiw jelaˈ xubij, xiuya canak, xbec.
40016005	U tijon a Jesús jampa xiˈax chˈkap che rplo, xcˈun picjlon che xicˈamt lo cwa rech quictij prbe.
40016006	A Jesús xubij chque: “¡Chiwlampeˈ! chibna cuent iwib ix chwach la rchˈam quech tak fariseos, quech tak saduceos,” xcha chque.
40016007	Tigreˈ u tijon xicmaj ubixic chicwachbal quib, xicbij: “Jelaˈ xubij chke rmal xekcˈamt lak kwa,” xichaˈ.
40016008	A Jesús xuchˈbo su quitjan u tijon che ubixic, xubij chque: “¿Su uptan quibij che cˈot iwa xicˈam lak? Ix xa ploj i cojnic chwe.
40016009	¿La mjaˈ quichˈob su craj cubij la rijob cuxlanwa che xintak ujachic chicwach job mil achjab? ¿La sach pijlon nicpaˈ chcach u chˈkapil xicˈlo?
40016010	¿Jelaˈ sach pijlon la riokub cuxlanwa che xintak ujachic chicwach quijab mil achjab? ¿Nicpaˈ chcach u chˈkapil xicˈlo che xqˈuis taj?
40016011	¿Su mod quichˈob ix che chrij tak wa quinchˈaw wi? Naret chrij tak wa quinchˈaw wi jampa xinbij chiwe rech quiban cuent chwach la rchˈam quech tak fariseos, quech tak saduceos,” xcha a Jesús chque.
40016012	Tigreˈ xicta u be su cubij a Jesús chque, che naret chrij chˈam rech cuxlanwa xchˈaw wi. Xa are rech quicban cuent quib chwach tak nawtzbal que tak fariseos cucˈ tak saduceos.
40016013	Jampa xopan a Jesús chpan tinmit Cesarea pucuent Filipo, xuta a Jesús chque u tijon, rech querlo we kas tzij quicchˈbo chin re. Xubij chque: “¿Su quicbij la runak che chin in?” xcha chque.
40016014	Que xicbij che: “Cˈo jujun unak quicbij che at a Xuan aj bnol Kasan jaˈ. Cˈo inqˈuiaj chic quicbij che at lajun aj bil u tzij Dios ujer a Elías. Cˈo inqˈuiaj chic quicbij che at lajun aj bil u tzij Dios ujer a Jeremías, o jun chic chque rajbil u tzij Dios ujer,” xicha che.
40016015	Tigreˈ a Jesús xuta chque: “Ec ix, ¿chin in quibij ix?” xcha chque.
40016016	A Simón Luˈ xubij che: “At, at wajun u Takoˈn Dios petnak che ccˈolic runak. At u Cˈjol rcˈaslec Dios,” xcha che.
40016017	A Jesús xubij che: “Utz awe at a Simón u cˈjol a Jonás che jelaˈ xabij chwij. Mijun unak ubin chawe che jelaˈ, xiw are in Taˈ cˈo prcaj xucˈut wariˈ chawach.
40016018	Cmic in quinbij chawe chin at. At, at a Luˈ. Are in quinya chawe che catcˈjeˈ che jun unmal chque rajcojnel chwe rmal mas at co chpan a cojnic jelaˈ pcha jun abaj che mas co. Are u choˈab rcamnical conxtaj cchcon picwiˈ tak aj cojnel chwe.
40016019	In quinya na a takquil paˈab jelaˈ pcha jun lawe quinjach paˈab. At caya na ubixic rutzlaj u tzij Dios chque runak che ya petnak chic u taknic re chpan quenmaˈ runak. Su cabij at che utz quicban rajcojnel ural cho ruwach ulew, jelaˈ utz chwach Dios prcaj. Su racleˈn che cabij at che ustaj quicbno, jelaˈ ustaj chwach Dios prcaj,” xcha che.
40016020	Tigreˈ a Jesús xiupixbaj u tijon che quicbij taj su quetaˈan que che re u Takoˈn Dios petnak che ccˈolic runak. Te quicbij na jampa a Jesús cuya chque che quicˈalajsaj psak.
40016021	Rucˈ laˈ a Jesús xumaj ubixic chque u tijon su mod quiccamsaj na. Re xubij chque che cumaj che che cbe ptinmit Jerusalén. Chlaˈ curak na cˈax cmal tak riˈj unak chque aj Israel, jnan cucˈ tak unmal chque patre, jnan cucˈ tak aj nawtzbal chque aj Israel chpan qui pxab que. Xucˈut chicwach che quiccamsaj na, tigreˈ poxib ˈij ccˈastaj na uwach chicxoˈl rcamnak.
40016022	Jampa a Jesús xuqˈuis ubixic chque, a Luˈ xucˈam apno jbeˈ a Jesús jelaˈ rech cuya jbeˈ u nˈoj: “¡Uwjaw, mabij jelaˈ che catcmac, Ktaˈ Kjawxel craj taj che jelaˈ cbantaj na chawe!” xcha che.
40016023	A Jesús xutzˈalmij rib xutzˈutzaˈ, xubij che a Luˈ: “Catel chinwach at a Luˈ che at catjan che ubanic u chac runmal itzel Satanás. Quinatakchˈej che ubanic mac, che cawaj taj che quinban u reybal Dios. At naret cachˈbo su craj re chwe, xiw cachˈbo jelaˈ pcha cchˈobnic runak,” xcha che.
40016024	Tigreˈ a Jesús xubij chque u tijon: “We jun craj ctraj chwij in rajawxic cuya can juntir su craj re cubno, rech jelaˈ utz ctraj chwij in, mas tneˈ curak u camnical rmal wech in.
40016025	Chin jun craj cutoˈo rib rucˈ u reybal re rech cˈseˈ na canak, are laˈ csachtaj na uwach. Chin jun che curak u camnical rmal wech in, are laˈ curak junelic u cˈaslemal wucˈ prcaj.
40016026	¿Su uptan che jun unak che cuchˈac injel uwach ulew rech cuban rech re che juntir su cˈolec, we are junelic rucˈaslemal rucˈ Dios csachtaj na uwach? Cˈot uptan laleˈ. ¿Su racleˈn che mas nim rjil chwach junelic u cˈaslemal rucˈ Dios? Cˈo taj.
40016027	In u Cˈjol Dios xinux unak, quinpe chna cucˈ tak in ángeles rucˈ nimlaj u ˈij in Taˈ quinpetec. Quintoj na rjil u cˈxel chque runak chicjujnal chrij cchac su quibnon, we utz o we ustaj.
40016028	In kas tzij quinbij chiwe, i cˈo jujun chiwe che ix cˈo ural wachanim che mjaˈ quixcmac, quiwil na in wach are in u Cˈjol Dios che xinux unak che quinpe chna rucˈ nim in ˈij che quinya na in taknic chpan quenmaˈ runak,” xcha chque.
40017001	Cˈawnak chic wakib ˈij, a Jesús xiucˈam bic raLuˈ, a Santiago rucˈ a Xuan. Quitquel xipˈkeˈ bic pwiˈ jun jib naj elnak bic.
40017002	Chlaˈ i cˈwe, a Jesús xujal uwach u caˈybal chicwach. Craplnec u plaj jelaˈ pcha rˈij. Retzˈiak xuban sak pcha u sakil rˈij.
40017003	Chanim xquil cwach a Moisés jnan rucˈ rajbil u tzij Dios a Elías che quichˈachaˈt chicwach rucˈ a Jesús.
40017004	Tigreˈ a Luˈ xubij che a Jesús: “Uwjaw, ¡mas utz queklo che oj cˈo ural! We utz cawlo quinban oxib alaj cbal ural, are jun awech at, jun rech a Moisés, jun chic rech a Elías,” xcha che.
40017005	A Luˈ tjan che rtzij jampa xpe jun sutzˈ mas sak xchˈuktaj quij rmal. Chpan la rsutzˈ xtaˈtaj jun xchˈawac, xubij: “Are wajun loˈlaj in Cˈjol, che mas quinquicat rucˈ. Utz quiban che utatbxic su cubij re chiwe,” xcha Dios chque.
40017006	U tijon a Jesús, jampa jelaˈ xicto, congan xicxiˈij quib, xitzˈak pulew xicwaj qui plaj.
40017007	Tigreˈ a Jesús xkeb cucˈ u tijon, xiuchˈpo, xubij chque: “Chixwaljak, xa mixiˈij iwib,” xcha chque.
40017008	U tijon jampa xiclo, xiw a Jesús tcˈal chiˈ, cˈoxt la riquieb richˈil.
40017009	Jampa ctjanec quikaj lo pwiˈ rjib, a Jesús xiupixbaj, xubij chque: “Xa mibij su xiwlo pwiˈ rjib. Te quiˈalajsaj ubixic jampa in, u Cˈjol Dios xinux unak quincˈastaj na chicxoˈl camnak,” xcha chque.
40017010	Tigreˈ tak u tijon xicta che a Jesús: “¿Suche quicbij tak aj nawtzbal que rech qui pxab aj Israel che rajawxic cpe na rajbil u tzij Dios a Elías nabe chwach camaj ubanic a taknic chpan quenmaˈ runak?” xicha che.
40017011	A Jesús xutzlij ubixic chque: “Kas tzij a Elías xpe nabe chinwach in rech xuyujbaˈ injel chinwach in.
40017012	In quinbij chiwe che a Elías ya cunnak chic. Are runmal chque aj Israel xicchˈobt uwach, xa are xicban cˈax che injel su xcaj xicban che. Jelaˈ jnan rcˈax quinrak na in picˈab que are in u Cˈjol Dios xinux unak,” xcha a Jesús chque.
40017013	Tigreˈ u tijon xicchˈbo che a Jesús naret chrij a Elías cchˈaw wi, xa are chrij a Xuan aj bnol Kasan jaˈ xchˈaw wi.
40017014	Jampa xikaj lo cucˈ runak, i qˈui unak i cˈolec. Chanim xpe jun achi xkeb rucˈ a Jesús xixqueˈ chwach xubij che rucˈ bochnic:
40017015	“In taˈ, chel a cˈux che in cˈjol, rmal che urkon rap yabil, che mas cˈax cuban che. Cˈo bwelt ctzˈak chpan rˈaˈ, jelaˈ chpan tak jaˈ.
40017016	Xincˈam lak chiˈ chicwach a tijon, xa xicon taj xiccnaj,” xcha che.
40017017	A Jesús xubij, rmal ust xuto che u tijon xicon taj xiccnaj: “¡Ay, ix jechˈlaj tak unak che cˈot i cojnic! ¿Nicpaˈ na craj che quincuy na i mac rmal che cuban quieb i cˈux wucˈ? Cmic chima lak wa rabon ural wucˈ,” xcha a Jesús.
40017018	Jampa xpe ryab rucˈ a Jesús, xuyaj ritzel u xlabal cˈo che. Jelaˈ ubnon xel bic che rabon. Chanim xcantjec rucˈ rap yabil che cˈo che wa rabon.
40017019	Jun ratch apno jbeˈ u tijon xicchˈabej a Jesús utquel. Xicta che: “¿Suche che oj xojcon taj xkesaj ritzel u xlabal che rabon?” xicha che.
40017020	A Jesús xutzlij ubixic chque: “Rmal rech che xa xuban quieb i cˈux wucˈ. Kas tzij quinbij chiwe we kas cˈo i cojnic chwe mas tneˈ xa jnitzˈ i cojnic jelaˈ pcha jun alaj ijaˈ rech mostaza che mas alaj chicwach quinjel ijaˈ, tigreˈ quixconec quiban inmak tak maybal jelaˈ pcha quibij che wajun jib: 'Catel bic ural,' quixcha che, rjib cucoj i tzij cbec. Quixconec quiban injel wet kas ix cjonnak chwe.
40017021	(Are wajun uwach itzel u xlabal xiw quelec we mas quiban chˈawen rucˈ Dios jelaˈ quichˈij jujun tak ˈij che quitijt iwa rech cpe na mas i choˈab chpan nu ix cjonnak wi,” xcha chque.)
40017022	Jampa a Jesús jnan cucˈ u tijon cˈo na pucuent Galilea, jun bwelt chic a Jesús xubij chque: “In u Cˈjol Dios xinux unak chixoˈl, rajawxic quincjach na picˈab runak che quicban na cˈax chwe.
40017023	Que quinccamsaj na, xa chpan urox ˈij quincˈastaj na chicxoˈl rcamnak,” xcha chque. Are wajun tzij xubij mas xuya bis chpan quenmaˈ u tijon.
40017024	Jampa a Jesús jnan cucˈ u tijon xiopan chpan tinmit Cafarnaúm, xipe tak aj tol alcawal rech unmal rchoch Dios rucˈ a Luˈ che utaˈic alcawal che, xicbij che: “Are iwajtij ix, ¿la cutojt alcawal re che unmal rchoch Dios pktinmit?” xicha che.
40017025	A Luˈ xutzlij ubixic chque: “Jelaˈ, cutjo,” xcha chque. Jampa xuc a Luˈ pja, xraj wet xubij che a Jesús su xubno, nabe xchˈaw a Jesús xubij che: “¿Su cabij at a Luˈ? Tak ˈatbal tzij aj uwach ulew, ¿la quicta alcawal chque runak che i cˈo picˈab que, o are quicta alcawal chque runak che naj i petnak wi che i cˈot piccuent que?” xcha che.
40017026	A Luˈ xutzlij ubixic che: “Quicta chque runak che i cˈot piccuent que,” xcha che. A Jesús xubij che rech cuchˈbo che re u Cˈjol Dios rajawxic taj cutoj alcawal che unmal rchoch Dios rmal laˈ che rech u Taˈ re. Xubij che: “Jelaˈ ubnon, chin jun cˈo puˈab jun ˈatbal tzij rajawxic taj cutoj rjil alcawal.
40017027	Xa rech cˈot quicbij unak chkij che oj ketzlaj uwach unmal rchoch Dios utz quektoj canak. Cmic catbe jelaˈ chuchiˈ rplo. Chma bic chˈipbal car, chackaˈ chpan rplo. Wa rnabe car xatcon che resxic, chichpaˈ chejka u chiˈ. Chiˈ puchiˈ carak na jun pwak rjil alcawal rech oj quieb. Chma bic rech catoj canak wech jelaˈ awech at,” xcha che.
40018001	Chpan tak wa rˈij, are u tijon a Jesús xikeb rucˈ xicta che: “¿Chin chke oj nim u ˈij chpan a taknic aj rcaj che cayujbaˈ na cho ruwach ulew?” xicha che.
40018002	Tigreˈ a Jesús xusqˈuij jun alaj acˈa, xutacˈbaˈ chicwach.
40018003	Xubij: “Kas tzij quinbij chiwe, ustaj che quinmartsaj iwib. Ix we ix quijalt uwach i chˈobnic, we quibant ix pcha wajun alaj acˈa che cuyict u ˈij chbil rib, quixcon taj quixuc chpan in taknic in che aj rcaj.
40018004	Jelaˈ ubnon che are lajun chiwe che mas nim u ˈij chpan in taknic in aj rcaj, are lajun che cuyict u ˈij, jelaˈ pcha wajun alaj acˈa che cubant nim che rib.
40018005	Chin jun chiwe che cuya su rajawxic che jun chic che jelaˈ mas maxo pcha wajun alaj acˈa, jnan rucˈ chwe in xuban utzil.
40018006	“We jun chiwe che cucˈam cbe inqˈuiaj che pcha tak acˈlab mas i maxo cmod, che i cjonnak chwe in, we rmal lajun aj cˈmol cbe quitzˈak chpan cmac, mas cˈax cˈajsbal uwach curak na lajun che xucˈam cbe chicwach. Utz na wet cuqˈuiak bic rib chpan rplo rucˈ jun caˈ cxim bic pukul rech kaj chuxeˈ rjaˈ rech ccam juntir.
40018007	¡Ust quinwlo che cˈo su racleˈn cho ruwach ulew che quiutakchˈej che ubanic cmac runak! Amˈal cˈo su quiutakchˈej che ubanic mac, xa toˈob uwach lajun chin rmal quitzˈak la inqˈuiaj chpan cmac.
40018008	“Rmal laˈ, we rmal jun a ˈab o we rmal jun awkan catutzˈak chpan mac, utz chwesaj bic chickaˈ apnak jelaˈ. Utz na che xiw jun a ˈab, che xiw jun awkan cˈolec che carak junelic a cˈaslemal rucˈ Dios chwach catbe chpan junelic ˈaˈ che cˈot u qˈuisic che tzˈkat a bkil catbec.
40018009	Jelaˈ ubnon we rmal jun a bawach catutzˈak chpan mac, utz chwesaj bic, naj chickaˈ apnak jelaˈ. Utz na che xajun a bawach cˈolec che carak junelic a cˈaslemal chwach catbe chpan junelic ˈaˈ rech xbalba che tzˈkat a bkil catbec.
40018010	“Xa miwetzlaj cwach tak aj cojnel chwe che mas i maxo jelaˈ pcha tak alaj tak acˈlab. Quinbij chiwe che cˈo ángeles prcaj aj chejnel chque che amˈal i cˈo chwach in Taˈ prcaj rech quicbij che we cˈo cˈax quiquirko cmal inqˈuiaj chic.
40018011	(In u Cˈjol Dios che xinux unak are in petnak che ccˈolic runak che i sachnak canak chpan cmac.)
40018012	“¿Su quibij ix? We cˈo jun achi cˈo jun cient u chij. We csach can jun chque, ¿su cubno? Are waˈ cubno, cuya can wa rjmuchˈ lajuj rucˈ beljeb chpan ccral, tigreˈ cbe che utzucxic wajun che sachnak canak.
40018013	We xurko, kas tzij quinbij, che mas quictic rucˈ wajun che xurko chicwach la rjmuchˈ lajuj rucˈ beljeb che uyaˈonch can chpan ccral.
40018014	Jelaˈ ubnon i Taˈ ix cˈo prcaj craj taj che csach can uwach jun chque wa rtak aj cojnel chwe, che mas i maxo jelaˈ pcha u mod jun alaj acˈa.
40018015	“We jun awechlal cuban jun cˈax chawe, utz catbe rucˈ cabij che xiw ix quieb rucˈ. We cucoj a tzij tigreˈ jnan quirak ˈaxbal chixoˈl.
40018016	We cuta taj su cabij che, utz quiacˈam bic i quieb chic awucˈ rech quicta que che re craj taj quiyujbaˈ iwib chixoˈl rucˈ.
40018017	We craj taj cuta u be i tzij su quibij che, tigreˈ utz cabij chque tak quinmal chicxoˈl rajcojnel. We cuta taj su quicbij che, tigreˈ jelaˈ quiban che pcha jun aj cojnel taj. Cˈot re chiwe, ni cˈot re rucˈ Dios quiban che pcha wet jun aj tol alcawal petnak pucuent Roma.
40018018	“Kas tzij quinbij chiwe, ix ix in tijon are su quibij ix che utz cuban jun chixoˈl ural cho ruwach ulew, jelaˈ utz quel chwach Dios prcaj. Jelaˈ jnan su quibij ix cuban jun chixoˈl ural cho ruwach ulew che ustaj, jelaˈ ustaj quel chwach Dios prcaj.
40018019	“Jewaˈ quinbij chiwe: We i cˈo quieb chiwe ix ix in tijon che cuban jnan i chˈobnic chrij jun cˈax petnak chicxoˈl rajcojnel, injel su quita che in Taˈ cˈo prcaj jampa quiban chˈawen rucˈ, cyaˈtaj na chiwe.
40018020	Jelaˈ cubno rmal laˈ che nu cˈwe i quieb oxib quimlon quib chpan in beˈ in che xa jnan cchˈobnic, chlaˈ in cˈwe in chicxoˈl,” xcha chque.
40018021	Tigreˈ xkeb a Luˈ rucˈ a Jesús, xuta che: “Uwjaw, ¿nicpaˈ bwelt quinsach u mac wechlal che cuban jun cˈax chwe? ¿La cubno we quincuy u mac okub bwelt?” xcha che.
40018022	A Jesús xutzlij ubixic che: “Jelaˈ taj pcha cabij a Luˈ. In quinbij che rajawxic cacuy u mac injel bwelt che cuban mac chawe mas tneˈ copan okub bwelt che oxcˈal lajuj.
40018023	“Jelaˈ ubnon che jun che cucuyt u mac rechlal xa jnan curko pcha lajun aj chac chpan wa rcˈambal nˈoj che cubij: U taknic Dios prcaj chpan quenmaˈ runak, xa jnan rucˈ jun unmal ˈatbal tzij che xraj wet quictoj ccˈas wa rajchac che i cˈo rucˈ.
40018024	Jampa xumaj utaˈic ccˈas, pre xiccˈam lak jun aj chac che qˈui u cˈas cˈolec, mas jun millón u cˈas.
40018025	Rajchac xa cˈot pwak rucˈ rech cutoj u cˈas. Rmal laˈ are u patrón xutak cqˈuixic lajun richˈilˈan rixkil cucˈ relcˈwal jnan rucˈ injel su cˈo puˈab wajun aj chac, rech are u patrón cuchˈac jbeˈ pwak chquij.
40018026	Jampa jelaˈ xuto wa rajchac xixqueˈ chwach u patrón, xubochˈej u jlon, xubij che: 'Uwjaw, cawiˈej na jbeˈ, quintoj na chawe injel in cˈas awucˈ,' xcha che.
40018027	U patrón xel u cˈux che rajchac, xucuy u mac rucˈ rucˈas. Xubij che che rajawxicxtaj cutoj u cˈas rucˈ, re xutzˈakpij bic.
40018028	“Wa rajchac jampa xel bic chwach, chanim xurak jun chic rach tak aj chac che cˈo jbeˈ u cˈas rucˈ re. Xuchˈip rach aj chac pukul, xupitzˈej, xubij che, 'At elaˈom, ¡chatjo racˈas wucˈ chanim!' xcha che.
40018029	Tigreˈ rach aj chac xixqueˈ chwach richˈil xubij che rucˈ bochnic: 'Cawiˈej na jbeˈ, quintoj na chawe injel,' xcha che.
40018030	Richˈil xraj taj xucuy u mac rucˈ u cˈas. Xucˈam bic pcarsa, te na cutoj injel u cˈas rucˈ tigreˈ quel bic.
40018031	Wa rinqˈuiaj chic aj chac jampa xiclo su xbantjec, mas cˈax xicna pquenmaˈ. Xibe che ubixic che cpatrón injel wariˈ su xbantjec.
40018032	Tigreˈ cpatrón xusqˈuij wa rnabe aj chac xubij che chpan u choˈab riwal: '¡At itzel aj chac! In xatincyu rucˈ injel a cˈas wucˈ che catojxtaj rmal che xata cuybal a mac chwe.
40018033	At cumaj chawe che xa jnan quel a cˈux che awach aj chac jelaˈ pcha xinban in chawe xel in cˈux chawe,' xcha che.
40018034	Wa rupatrón congan xpe riwal xutak ucˈajsxic uwach cmal aj bnol tak cˈax rech cutoj injel u cˈas rucˈ,” xcha a Jesús chque.
40018035	Tigreˈ a Jesús xuqˈuis ubixic wa rcˈambal nˈoj rucˈ wa rtzij, xubij: “Jelaˈ jnan quirak na cˈax ix rmal in Taˈ cˈo prcaj we ix quiwaj taj quisach uwach cmac iwechlal rucˈ injel iwenmaˈ,” xcha chque.
40019001	A Jesús jampa xuqˈuis ubixic wa rtzij, xel bic pucuent Galilea. Xopan chpan ulew pucuent Judea putzal rnim jaˈ Jordán.
40019002	Congan unak xitraj bic chrij nu xbe wi. A Jesús xiucnaj tak yab i cˈo chicxoˈl.
40019003	A Jesús tjan che ccanxic runak jampa xiopan jujun chque tak fariseos rucˈ. Que xcaj wet ccˈam u pan rucˈ tak ctzij, xicta che: “At su cabij, ¿la cˈo mod che jun cujach bic rixkil we cˈo u gan che jelaˈ cubno?” xicha che.
40019004	A Jesús xutzlij ubixic chque: “¿La ix isqˈuint uwach wa rTioxlaj Wuj tzˈibtal canak che chin aj bnol chque runak nabe canak xuban chque, 'achi jnan rucˈ ixak xiubno'? cchaˈ.
40019005	Xubij na: 'Rmal laˈ che xinban xajun ixak rech xajun achi, are wa rachi rajawxic che cuya can u taˈ u chuˈ rech quicˈleˈ rucˈ rixkil, rech wa riquieb xa i junch quilic,' cchaˈ.
40019006	Rmal jelaˈ cubij cmic narext i quieb, xa i jun chic rmal Dios xiutunbaˈ cˈot mod che jun unak cujach cxoˈl,” xcha a Jesús chque.
40019007	Tigreˈ tak fariseos xicta na che: “We jelaˈ pcha cabij, ¿suche che a Moisés ujer xtkan chque rachi che cuya jun wuj che rixkil che cubij chwach che jchonch bic?” xicha che.
40019008	A Jesús xutzlij ubixic chque: “A Moisés xuya chque che quicjach bic quixkil rmal mas co quenmaˈ, jelaˈ ubnon petnak iwucˈ ix cmic. Jetlaˈ ubnon nabe canak jampa Dios xumaj ubanic injel su cˈolec.
40019009	In quinbij chiwe, chin jun xak jelaˈ cujach bic rixkil, we naret rmal che xmocan rucˈ jun chic achi, tigreˈ cˈleˈ na rucˈ jun chic ixak re cuban itzel mac chwach Dios,” xcha chque.
40019010	Tigreˈ u tijon a Jesús xicbij che: “We jelaˈ pcha cabij at, mas cˈax u tzˈkatsxic, utz na che jun achi canaj can utquel che cucˈamt jun ixak rech cˈleˈ na rucˈ,” xicha che.
40019011	A Jesús xubij chque: “Naret quinjel quicta u colmil wa rtzij su quinbij chiwe, xak xiw chin chque quiutoˈo Dios rech quicchˈbo.
40019012	Cˈo jaljoj tak rson che yaˈtalt chque jujun achjab che quicˈleˈec. Cˈo jujun che quech wi quicon taj quicˈleˈec che jelaˈ quibnon xiˈalxec. Cˈo inqˈuiaj che quicon taj quicˈleˈ rucˈ jun ixak rmal quibnon cˈax chque rmal unak. Cˈo inqˈuiaj chic che ccaj taj quicˈleˈec rmal rech u taknic Dios prcaj chpan quenmaˈ che jelaˈ cubij chque. Chin chiwe quiconec quicta u be wa rtzij quinbij, utz quiban che uchˈobic chrij,” xcha a Jesús chque.
40019013	Tigreˈ runak xiccˈam lo inqˈuiaj acˈlab chwach a Jesús, rech cuya u ˈab picwiˈ, rech cuban chˈawen picwiˈ. U tijon xicyaj runak, xicyat chque runak quikeb rucˈ a Jesús.
40019014	A Jesús xubij chque: “Chiya chque ralaj tak acˈlab quipe wucˈ, xa miˈatmij cwach. Are laˈ u taknic Dios prcaj chpan quenmaˈ runak quech wa runak che quequinmartsajt quib chicwach inqˈuiaj chic, che jelaˈ quibnon pcha alaj tak acˈlab,” xcha chque.
40019015	Tigreˈ a Jesús xuya u ˈab picwiˈ racˈlab, xiyujach puˈab Dios rucˈ chˈawen. Tigreˈ xel bic chiˈ, xbec.
40019016	Tigreˈ xopan jun abon rucˈ a Jesús, re xuta che: “Utzlaj aj tij, ¿su utz quinbno rech quinrak junelic in cˈaslemal?” xcha che.
40019017	A Jesús xutzlij ubixic che: “¿Suche cabij chwe che in utzlaj aj tij? Xiw jun utz cˈolec are Dios. At, we cawaj carak na junelic a cˈaslemal, chinmaj u taknic Dios,” xcha che.
40019018	“¿Chin chque u taknic cabij at?” xcha wa rabon che a Jesús. A Jesús xubij che: “Jewaˈ tzˈibtlic: 'Xa matcamsnic. Xa matmocan rucˈ jun ixak che naret awixkil. Xa maban elaˈ. Xa maban tzijtal chquij inqˈuiaj unak chic.
40019019	Canmaj a taˈ a chuˈ, jelaˈ chaloˈoj awjil a tzˈkat jelaˈ pcha caloˈoj awib chbil awib at,' cchaˈ,” xcha che.
40019020	“Aj tij, injel wariˈ inbnon chic jampa in qˈuiynak lak,” xcha che. “¿La cˈo na craj che quinban na?” xcha rabon che.
40019021	A Jesús xubij che: “We cawaj catzˈkatsaj injel, jat chaqˈuij injel su cˈo awucˈ. Tigreˈ casipaj rjil chque tak mebaˈ. We jelaˈ cabno nim a beymal carak na prcaj rucˈ Dios. Jampa xaqˈuis ubanic injel wariˈ su quinbij, tigreˈ catpe wucˈ catraj chwij in,” xcha che.
40019022	Jampa jelaˈ xuto wa rabon, re mas cˈax xunaˈo, xqueban u cˈux rucˈ, mas xubsonec rmal mas qˈui u mibil cˈo rucˈ. Jelaˈ ubnon xbec.
40019023	Tigreˈ a Jesús xubij chque u tijon: “Kas tzij quinbij chiwe, mas cˈax che jun biyom cujach rib che ubanic u taknic Dios prcaj chpan renmaˈ.
40019024	Jeac chic quinbij chiwe, mas chanim caˈax jun quij camello chuxeˈ jun bak rech tisoˈn, chwach jun biyom cuya rib che ubanic su craj Dios che,” xcha chque.
40019025	U tijon a Jesús jampa jelaˈ xicto, xsach ccˈux rucˈ, que xicta che: “We jelaˈ pcha cabij, ¿chin jun conec curak na junelic u cˈaslemal?” xicha che.
40019026	A Jesús xiutzˈutzaˈ, xubij chque: “Quitquel runak quicon taj quictoˈo quib chwach rcˈajsbal cwach. Xiw Dios conec quiucˈlo, re quicon che ubanic injel,” xcha chque.
40019027	Chanim a Luˈ xubij che: “¡Chiwlampeˈ! Oj kyaˈon can injel su cˈo kucˈ rmal oj tran chawij, ¿su racleˈn tojbal ke quekrak na oj?” xcha che.
40019028	A Jesús xutzlij ubixic che: “Kas tzij quinbij chiwe, in are in u Cˈjol Dios che xinux unak chixoˈl, jampa quinpe chna che ubanic ˈatbal tzij picwiˈ quinjel tak tinmit chpan la rcˈacˈ tak ˈij jnab che cpe na, tigreˈ ix quixcˈbeˈ na chpan tak i ten jnan wucˈ in che ubanic ˈatbal tzij picwiˈ riˈ u man i cablajuj u cˈjol a Jacob runak i aj Israel.
40019029	Chin jun chiwe uyaˈon can rchoch, uyaˈon can rechlal, uyaˈon can u taˈ u chuˈ, (uyaˈon can rixkil,) uyaˈon can relcˈwal, uyaˈon can rulew rech ctraj chwij in, are laˈ cucˈam na chpan u cˈaslemal cmic jun cient u wiˈ chwach su uyaˈon canak. Jelaˈ ubnon curak na junelic u cˈaslemal rucˈ Dios prcaj.
40019030	Chin jun che quicbij unak che cuc chlaˈ rucˈ Dios nabe, are laˈ qˈuisbal re canjec. Chin jun che quicbij unak che qˈuisbal re cuquic, are laˈ copan nabe chicwach quinjel.
40020001	“In taknic chpan quenmaˈ runak petnak prcaj jnan rucˈ pcha su xuban jun patrón, che mas bajchiˈ xel bic che utzucxic aj chac rech quicchcon chpan ticbal uvas.
40020002	Xicchˈbo cucˈ rajchac che quicchˈac rjil tojbal jun ˈij chac chicjujnal. Tigreˈ xutak bic chpan u ticoˈn chpan u ticbal uvas.
40020003	Jun ratch apno jbeˈ tak a las nueve xel bic jeac chic. Xurak inqˈuiaj chic achjab itcˈal ptak pqˈuibal, xa kasal ˈij quicbno.
40020004	Wa rpatrón xubij chque: 'Utz quixbe ix jnan cucˈ la rinqˈuiaj wajchac quixbe chpan in ticbal rech tak uvas. Are in quintoj na chiwe jelaˈ pcha cumaj chiwe,' xcha chque.
40020005	Que utz xicto, xibe rucˈ pchac. Mas jun ratch apno jbeˈ cablajuj chic cˈwe rˈij xelch bic jeac chic che utzucxic inqˈuiaj chic aj chac. Jelaˈ jnan xubno tak a las tres chic cˈwe rˈij.
40020006	Tigreˈ tak a las cinco chic cˈwe rˈij xelch bic jeac chic xiurka inqˈuiaj chic achjab itcˈal ptak be, xiw kasal ˈij quicbno. Wa rpatrón xubij chque: '¿Suche che xak jelaˈ ix cˈo ural jun ˈij che cˈot i chac?' xcha chque.
40020007	Que xicbij che: 'Rmal che cˈot mijun cubij u chac chke,' xicha che. Re xubij chque: 'Utz quixbe pchac chpan in ticbal uvas cucˈ rinqˈuiaj wajchac,' xcha chque. Que xibe rucˈ pchac.
40020008	“Jampa xkaj ˈij, are rjaw ticbal uvas xubij che rajchejnel chque rajchac: 'Cmic quiasqˈuij wajchac, chijcha rtojbal que chicjujnal. Utz camaj ctojic rajchac che xiuc lo qˈuisbal re. Tigreˈ pqˈuisbal re catoj wa rnabe xiuc pchac,' xcha che.
40020009	La rinqˈuiaj aj chac xiuc pchac tak a las cinco xicrak ctojbal que rjil jun ˈij cchac.
40020010	Jelaˈ ubnon benak jampa xiuc che ctojic rajchac che ucnak pchac bajchiˈ. Que xicchˈbo che rpent quicchˈac na mas pwak chicwach wa rinqˈuiaj rmal laˈ che juntir jun ˈij xicchconec. Jelaˈ taj xiquirko, xiw xicchˈco rjil xa jun ˈij cchac chicjujnal, jnan cucˈ wa rinqˈuiaj che matan xiuc pchac.
40020011	Que jampa xiccˈam ctojbal qui ˈij, ust xiclo. Xicmaj ctzij chrij rjaw ulew.
40020012	Que xicbij: 'La rinqˈuiaj, che matan xiuc pchac xiw jun hora xichconec, ¿suche che jnan ctojbal que xayaˈo rucˈ su xaya chke oj che juntir u ˈaˈil rˈij xicchjo chpan a chac?' xicha che.
40020013	Rpatrón xutzlij ubixic che jun chque: 'Wichˈil, ¿la cabij at che naret tzˈkat quinban iwucˈ? Jelaˈ taj pcha cachˈbo, rmal laˈ che xekchˈbo iwucˈ che quichˈac rjil jun ˈij chac chijujnal.
40020014	Utz chicˈma bic rameˈr, catbec. In cwaj quinya che wa rqˈuisbal re aj chac jelaˈ pcha xinya chawe at che bajchiˈ xatuc pchac.
40020015	In quincon che ubanic su cwaj quinbno rucˈ in meˈr. Rpent are itzel xawlo che quel in cˈux chque wajchac juntir,' xcha chque.
40020016	“Are wariˈ craj cubij che chin jun che quicbij unak che cuc chlaˈ rucˈ Dios nabe, are laˈ canaj can qˈuisbal re. Chin jun che quicbij unak che qˈuisbal re cuquic, are laˈ cuc nabe chicwach quinjel. Are mas i qˈui quinsqˈuij rech quicya quib che ubanic su cwaj chque, xa i quieb oxib quicbno su cwaj in chque,” xcha a Jesús chque.
40020017	A Jesús, jampa benak prbe xipˈkeˈec, xibe chpan tinmit Jerusalén. Re xusqˈuij apno jbeˈ u tijon xubij chque quitquel jampa quitjan che cbe:
40020018	“Chiwlampeˈ, cmic cojtjan che rbe rech cojpˈkeˈ bic chpan tinmit Jerusalén, chlaˈ are in u Cˈjol Dios che xinux unak quincjach na picˈab unmakil tak patre jnan cucˈ aj nawtzbal chque aj Israel chpan qui pxab que. Tigreˈ que quicaˈat na tzij pinwiˈ che in camsxic.
40020019	Tigreˈ quincjach na picˈab runmal chque i aj Israel taj rech quetzbej na in wach. Quincchˈay na, quinccamsaj na cho jun cruz cheˈ, xa are churox ˈij quiwil na, quincˈastaj na chicxoˈl rcamnak,” xcha chque.
40020020	Xiw jelaˈ xubij a Jesús, xpe u chuˈ a Santiago rucˈ a Xuan, xikeb rucˈ a Jesús. Re xqueˈ chwach che utaˈic jun utzil che a Jesús. Wa riquieb achjab que i u tijon a Jesús.
40020021	A Jesús xubij che: “¿Su cawaj chwe in chuˈ?” xcha che. Re xubij che: “Cwaj in wet cabij rucˈ saklaj tzij che wa riquieb wal i cˈo ural quicˈbeˈ na jnan awucˈ at che ubanic nim ctakquil jampa catpe chic pcha jun ˈatbal tzij rech caban na a taknic picwiˈ quinjel tak tinmit,” xcha rixak che a Jesús.
40020022	A Jesús xubij: “Ix xa quichˈob taj su racleˈn quita chwe. ¿La quixconec quitij iwe rcˈax pcha quintij na in?” xcha chque. “Oj cojconec,” xicha che.
40020023	A Jesús xutzlij ubixic chque: “Jelaˈ kas tzij pcha quibij che quitij na rcˈax jnan rucˈ rcˈax quintij in, xa are in cuyat chwe che in quinbij chin chque in tijon che cˈo u takquil wucˈ jampa quinpe chna. Are laˈ xak xiw in Taˈ cubij na chin chque uyujbanch re che uyaˈic ctakquil chque chpan wa rˈij che quinpe na,” xcha a Jesús chque.
40020024	Jampa xicto che jelaˈ xcaj a Santiago rucˈ a Xuan, la rilajuj chic u tijon a Jesús xpe quiwal chquij wa riquieb quechlal quib.
40020025	Rmal laˈ a Jesús xiusqˈuij u tijon quinjel, xubij chque: “Ix iwetaˈan che jun unmal chque runak cˈo u choˈab picwiˈ, jelaˈ quinmal che re cˈo cchoˈab pwiˈ re.
40020026	Xa are in quinbij chiwe che jetlaˈ ubanic chixoˈl ix. We jun chiwe craj quel unmal chixoˈl iwinjel, utz che we cuban pcha jun aj chac chiwe iwinjel.
40020027	Jelaˈ jnan we jun chiwe craj quel aj cˈmol i be chixoˈl, utz che we cuban na mas alaj u ˈij chiwach iwinjel.
40020028	Jelaˈ cwaj we quiban ix pcha xinban in chixoˈl are in u Cˈjol Dios che xinux unak. In in petnak taj rech quiya chwe su cwaj. Are laˈ in petnak in rech quinya in su rajawxic chque inqˈuiaj. Jelaˈ ubnon che in quinsipaj wib chpan in camnical rech quicˈoltaj na i qˈui unak uwmal in,” xcha a Jesús chque.
40020029	Jampa xiˈax chpan tinmit Jericó, congan unak xitraj bic chrij a Jesús.
40020030	Cˈo i quieb achjab xicˈbeˈ chuchiˈ rbe che ctonch rson che iˈaxnakch a Jesús cucˈ. Wa riquieb xicmaj wiynic, xicbij: “¡Ktaˈ, at Relcˈwal a David, chel a cˈux chke!” xicha che.
40020031	Runak che itran chrij xicyaj wa riquieb che quicaˈy taj rech quiwyinxtaj. Xa que xiwyin chic rucˈ cchoˈab, xicbij: “¡Ktaˈ, at Relcˈwal a David, chel a cˈux chke!” xichaˈ.
40020032	A Jesús jampa xuto xtqueˈ prbe, xubij chque: “¿Su quiwaj ix che quinban chiwe?” xcha chque.
40020033	Que xicbij che: “Ktaˈ, kaj che utz cojcaˈyec rucˈ kbawach,” xicha che.
40020034	A Jesús xel u cˈux chque, xuchˈip tak jbeˈ cbawach. Chanim xiconec xicaˈyec. Xitqueˈec, xitraj bic chrij a Jesús jnan cucˈ la rinqˈuiaj.
40021001	Jampa xiuc bic chunkaj rtinmit Jerusalén, jampa mjaˈ quipe chpan jun alaj tinmit u beˈ Betfagé putzal apno rjib u beˈ Olivos, a Jesús xutak bic i quieb chque u tijon.
40021002	Xubij chque: “Jix chpan wa ralaj tinmit Betfagé che cˈo apno chekwach, chuchiˈ wa rtinmit quirak na jun atiˈ buru che ximtlic, richˈil jun ral, alaj buru, chicra lak chicˈma lo chwe.
40021003	We cˈo jun cuta su u be chiwe, xiw quibij che che cawtaj chwe in in iwjaw. Rucˈ laˈ cuya chiwe quicˈam lo chwe,” xcha chque.
40021004	Jelaˈ cbantaj nak rech cuqˈuis pwiˈ su xubij Dios rmal rajbil u tzij che xutzˈibaj canak:
40021005	“Chibij chque runak i cˈo ptinmit Jerusalén: 'Chiwlampeˈ, ya petnak runmal ˈatbal tzij iwucˈ, maxo petnak, ˈaˈnnak chrij jun buru jelaˈ ral jun atiˈ buru che xa alaj, aj ekaˈn,' cchaˈ,” xcha chque.
40021006	Wa riquieb u tijon xibe che ubanic su xiutak wi a Jesús.
40021007	Xiccˈam lak ratiˈ buru richˈil alaj buru. Xictur uwach qui ˈuˈ, xiccoj chrij. Tigreˈ a Jesús xˈaˈan chrij rburu.
40021008	Jampa ibenak prbe, congan unak xipe che uyaˈic csuˈt prbe nu caˈax wi a Jesús. Jelaˈ xicbno rucˈ u ˈab tak cheˈ xicya prbe chwach che u cˈulic a Jesús.
40021009	Runak i cˈo chwach a Jesús jnan cucˈ runak itran bic chrij xicmaj wiynic, xicbij: “¡Nim u ˈij Relcˈwal a David! ¡Are Ktaˈ Kjawxel cuya u ˈab pwiˈ wajun che petnak pubeˈ re! ¡Nim u ˈij Dios prcaj!” xichaˈ.
40021010	Jampa a Jesús xuc bic chpan tinmit Jerusalén, quinjel runak aj chlaˈ tuclen bic quib, mas xicmaymaˈ xicbij chicwachbal quib: “¿Chin wajun petnak chekxoˈl?” xichaˈ.
40021011	Inqˈuiaj chic xicbij: “Are wajun a Jesús, re aj bil u tzij Dios, petnak ptinmit Nazaret pucuent Galilea,” xichaˈ.
40021012	A Jesús xuc chpan unmal rchoch Dios, xumaj quesxic injel unak che quicban ccˈay cucˈ rajloˈomnel chiˈ chpan. Xiuchˈicmij bic tak mexa rech nu quicjal uwach tak pwak. Xiuchˈicmij bic tak ten quech tak aj qˈuil tak plamux.
40021013	Xubij chque rmal ust xerlo: “Tzˈibtal canak chpan Tioxlaj Wuj cubij: 'Wa uwchoch rech chˈawen wucˈ', cchaˈ. Are ix ibnon che pcha cjul tak elaˈom,” xcha chque.
40021014	Tigreˈ xipe runak che quicaˈy taj, jnan cucˈ tak squirnak jun chˈkap qui bkil, xiopan rucˈ a Jesús chpan unmal rchoch Dios. Re xiucnaj quinjel chiˈ chpan.
40021015	Tak unmakil chque tak patre jnan cucˈ tak aj nawtzbal chque aj Israel chpan qui pxab que, jampa xiclo che a Jesús cuban inmak tak maybal, xpe quiwal congan. Que xiw itzel xiclo jampa xicto tak acˈlab xiwyinic chpan unmal rchoch Dios, “¡Nim a ˈij at Relcˈwal unmal ˈatbal tzij a David!” xichaˈ.
40021016	Rmal laˈ xicbij che a Jesús, “¿La xato su quitjan che ubixic chawe?” xicha che. A Jesús xutzlij ubixic chque: “Quinto, ¿la iwlont ix su tzˈibtlic chpan Tioxlaj Wuj che cchˈaw chrij injel wariˈ? Are wariˈ cubij: 'At abnon chque wa ralaj tak acˈlab jnan cucˈ tak i nochˈ na rech quicyic na a ˈij,' cchaˈ,” xcha chque.
40021017	Tigreˈ a Jesús xel bic chicxoˈl, xbe chpan tinmit Betania. Chlaˈ xuˈaxej wajun aˈab.
40021018	Bajchiˈ jun chic ˈij a Jesús xtzlaj bic chpan tinmit Jerusalén. Xpe numic che.
40021019	Xril apno uwach jun cheˈ rech higos cˈo chuchiˈ rbe. Re xkeb rucˈ xutzˈutzaˈ, cˈot mijun uwach xurko, xiw u xak cˈolec. A Jesús xubij che rcheˈ: “At, at cheˈ rech higos, ¡cmic mijun bwelt caya awach junelic chbe ˈij sak!” xcha che. Are rcheˈ chanim xichkeˈjic.
40021020	U tijon jampa xiclo che jelaˈ xuban chicwach, que mas xicmaymaˈ, xicta che a Jesús xicbij: “¿Su mod che mas chanim xuban xchkeˈej wa rcheˈ higos?” xichaˈ.
40021021	A Jesús xutzlij ubixic chque: “In kas tzij quinbij chiwe we ix kas cˈo i cojnic chwe, we cubant quieb i cˈux wucˈ, naret xiw wariˈ quiban na ix su xinban in che wa rcheˈ higos. Are laˈ quixconec quibij che wajun jib Olivos: '¡Chawesaj awib nu at cˈwe, chatckaˈ bic awib chpan rplo!' quixcha che. Rjib chanim quel bic.
40021022	Injel su quita che Dios chpan i chˈawen we kas cˈo i cojnic rucˈ, are laˈ quicˈam na su quita che,” xcha chque.
40021023	A Jesús xopanch chpan unmal rchoch Dios jeac chic, xumaj cnawtsxic runak. Jelaˈ tjan che cnawtsxic jampa xipe jujun unmakil chque tak patre jnan cucˈ inqˈuiaj unmal chque judíos, xikeb rucˈ a Jesús, xicta che: “¿Chin uyaˈon a takquil, chin chque taknic cˈo paˈab rech cawesaj rajcˈay ural, jelaˈ quianawtzaj runak chpan unmal rchoch Dios? At cˈot chin jun uyaˈon a taknic che jelaˈ caban ural,” xicha che.
40021024	A Jesús xutzlij ubixic chque: “In jelaˈ quinta jun tzij chiwe ix. We quibij chwe su quinta chiwe, tigreˈ in quinbij na chiwe chin uyaˈon in takquil pinˈab che ubanic wariˈ. ¿Chin xutak lo a Xuan aj bnol Kasan jaˈ rech cuban kasan jaˈ picwiˈ runak? ¿La are Dios, o are xiw cmal unak?” xcha a Jesús chque. Que xicmaj ubixic chicwachbal quib xicbij: “We quekbij na che are Dios xutak lo che ubanic, tigreˈ re cutzlij ubixic chke jewaˈ: '¿suche che xicojt u tzij?' ccha na chke.
40021026	O we quekbij na che are runak xictak lo che ubanic, tigreˈ quekxiˈij kib chicwach runak rmal laˈ che quinjel unak quicbij che a Xuan jun chque aj bil u tzij Dios,” xicha chicwach.
40021027	Jelaˈ ubnon che xicbij che a Jesús: “Oj xa ketaˈan taj chin xuya u takquil a Xuan,” xicha che. Tigreˈ a Jesús xubij chque: “Ni in quinbijt chiwe chin uyaˈon in takquil pinˈab rech quinban injel wariˈ,” xcha chque.
40021028	A Jesús xubij chque runmal chque i aj Israel: “¿Su quichˈob ix chrij wariˈ che quinbij chiwe? Jun achi cˈo quieb u cˈjol. Xubij che jun chque: 'In cˈjol, jat chpan in ticoˈn rech camol uwach tak uvas,' xcha che.
40021029	Rabon xubij che u taˈ: 'Quinbe taj,' xcha che. Jun rat chna jbeˈ xjal uwach u chˈobnic, xbe pchac pcha xubij u taˈ che.
40021030	Chanim u taˈ xbe che rilic lajun chic u cˈjol, xubij che rech cbe chpan u ticoˈn rech cumol uwach jnan rucˈ wa ruchaˈ. Rabon xubij che u taˈ: 'Utz in taˈ, quinbe chanim,' xcha che. Xa xbe taj.
40021031	¿Chin chque wa riquieb abon xubno su xraj u taˈ chque?” xcha a Jesús chque. Que xicbij: “Are rnabe abon xubno su xraj u taˈ che,” xichaˈ. Tigreˈ a Jesús xubij chque: “Kas tzij quinbij chiwe, che are tak aj tol alcawal, jnan cucˈ tak ixkib che quicqˈuij qui bkil nabe tigreˈ xicya quib che ubanic u taknic Dios prcaj chpan quenmaˈ jelaˈ xiccoj u tzij Dios rmal a Xuan aj bnol Kasan ja, que xa i jnan rucˈ wajun abon nabe che xjal uwach u chˈobnic xubno su xraj u taˈ che. Xa are ix quiyat iwib che ubanic su craj Dios chiwe.
40021032	Rmal laˈ xutak lo a Xuan aj bnol Kasan jaˈ xpe che ucˈutic chiwach su mod craj i cˈaslemal chwach Dios. Are ix xicojt u tzij. Are wa rajtol alcawal jnan cucˈ tak ixkib che quicqˈuij qui bkil xiccjo u tzij a Xuan jelaˈ xicjal uwach qui chˈobnic. Are ix, mas tneˈ xiwlo che xicjon que che Dios, xijalt uwach i chˈobnic rech quixcjon ix che Dios.
40021033	“Chitatbej wajun chic cˈambal nˈoj quinbij chiwe: Cˈo jun achi rjaw jun ulew, xutak utiquic uvas chpan rulew. Xutak ucojic cral chrij, xutak ubanic jun yitzˈbal uvas, jnan rucˈ jun tectaˈk ja naj elnak bic chqueaj rech aj chejnel che rilic u ticoˈn. Tigreˈ xuya can rulew pkajec chque jujun aj chac, xbe pjun u benan naj.
40021034	Jampa xopan u ˈij xeˈnar uwach ticoˈn, xutak utaˈic chque rajchac che quicya pinqˈuiaj re uwach u ticoˈn che rech re.
40021035	Rajchac xa ust xiclo, xicchˈip tak u takoˈn, jun chque xicchˈiyo, jun chic xiccamsaj, jun chic xicchˈay rucˈ tak abaj.
40021036	Tigreˈ rjaw ulew xiutakch bic inqˈuiaj chic u takoˈn, i qˈui na chwach nabe, che utaˈic su rech re. Tak aj chac, xa jnan xicban chque pcha xicban chque la rinqˈuiaj u takoˈn nabe.
40021037	“Qˈuisbal re rjaw ulew xutak lo u cˈjol, rmal laˈ che jelaˈ xuchˈbo: 'Cumaj chque che quinmaj u tzij in cˈjol,' xcha chpan renmaˈ.
40021038	Tak aj chac jampa xquil u wach rucˈjol cpatrón, que xicbij chicwachbal quib: 'Wajun petnak xa crechbej can wa rulew, utz quekcamsaj rech jelaˈ canaj can rulew pekˈab oj,' xicha che ubixic.
40021039	Jelaˈ ubnon che xicchˈpo, xquesaj bic chpan u ticoˈn, xiccamsaj canak.
40021040	“Jampa wa rjaw ulew ctzlaj chna che u benan, ¿su quibij ix cuban na chque wa ritzel tak aj chac?” xcha chque.
40021041	Que xicbij che: “Rjaw ulew quiucamsaj na la ritzel tak aj chac, xa quelt u cˈux chque. Tigreˈ cuya na rulew pkajec chque inqˈuiaj chic aj chac rech quicya na che rjaw rpinqˈuiaj uwach u ticoˈn che rech re,” xicha che.
40021042	A Jesús xubij chque: “Ix xa quichˈob taj su tzˈibtlic chpan Tioxlaj Wuj, che jelaˈ cubij: 'Rabaj che xquetzlaj uwach wa rajbnol tak ja are wajun che cjon che u taquelbal wa rja. Jelaˈ u chac ubnon Ktaˈ Kjawxel. Kas kaj chekwach oj che jelaˈ xubno,' cchaˈ.
40021043	Rmal jelaˈ che ix quiwetzlaj in wach in, are ix jnan rucˈ pcha wa rajbnol tak ja che xquetzlaj uwach wajun abaj. Cmic are u taknic Dios chpan quenmaˈ runak caˈax na chpan quenmaˈ inqˈuiaj chic unak, rmal rech che ix quiyat iwib che ubanic. Are wa rinqˈuiaj chic che quiccˈam na u taknic Dios chpan quenmaˈ, quicban utzlaj tak chac rucˈ.
40021044	(Chin jun che aj chˈoj chwe curak na cˈajsbal uwach pcha jun che ctzˈak pwiˈ jun abaj cupxij na rubkil. We rabaj ctzˈak pwiˈ jun, cuban na cˈaj che,” xcha a Jesús chque.)
40021045	Runmakil tak patre jnan cucˈ tak fariseos xicto wa rcˈambal nˈoj xubij a Jesús, xicchˈbo che chquij que cubij wi.
40021046	Que xcaj wet xicchˈip a Jesús rmal ust xicto su xubij. Que xa xicxiˈij quib chicwach runak, rmal che runak xicjo che a Jesús are jun aj bil u tzij Dios.
40022001	A Jesús xumaj u cˈutic chicwach unak jeac chic, rucˈ jun cˈambal nˈoj, xubij chque:
40022002	“U taknic Dios prcaj chpan quenmaˈ runak jelaˈ pcha jun unmal ˈatbal tzij che xuban jun nim ˈij rech cˈulnen che rucˈjol.
40022003	Xutak jujun u takoˈn che csicxic runak che bin chque che quipe che rilic cˈulnen rech quictija cwa rucˈ. Runak xa xcaj taj xipetec.
40022004	Runmal ˈatbal tzij xiutakch bic inqˈuiaj chic u takoˈn che csicxic runak, xubij chque: 'Chibij chque runak che kbin chque nabe, che quipe kucˈ chpan nim ˈij, rmal rech yujban chic rwa. Xekcamsaj tak toro jnan cucˈ tak chcap che cchomrsan, tzˈkatnak chic injel, xiw kiˈen runak rech quipe che utijawic cwa kucˈ,' xchaˈ.
40022005	Runak che bin chque che quipe che rilic rcˈulnen xiccoj taj su xicbij u takoˈn runmal ˈatbal tzij. Cˈo jun chque xbe pchac chpan rulew, jun chic xbe che ubanic u cˈay.
40022006	Inqˈuiaj chic xicchˈip rutakoˈn runmal ˈatbal tzij, xiquiyjo, xiccamsaj.
40022007	Tigreˈ xpe riwal congan runmal ˈatbal tzij jampa xuto che jelaˈ xicbno. Xiutak bic rajbnol chˈoj che quiccamsaj la rajcamsnel, xiccˈatsaj ctinmit.
40022008	Tigreˈ xiusqˈuij rutakoˈn jun bwelt chic, xubij chque: 'Xijeˈ juntir su rajawxic rech rcˈulnen che in cˈjol, are wa runak che kbin chque nabe xcaj taj xipetec, xumajt chque quictij que cwa kucˈ.
40022009	Cmic, quixbe chpan tak nim be rech quiya ubixic chque quinjel unak che quirak chlaˈ rech quipe kucˈ chpan rnim ˈij rech cˈulnen,' xcha chque.
40022010	Tigreˈ xiˈel bic u takoˈn, xicya ubixic chpan tak nim be. Jelaˈ ubnon xicmol mas i qˈui runak. Nicpaˈ xiquirko, we itzel unak, we i utzlaj tak unak, juntir xiuc chpan rnim ˈij rech cˈulnen. Xicˈbeˈ cho rmexa, xnoj rja cmal runak.
40022011	“Tigreˈ xuc wa runmal ˈatbal tzij che quilic runak che i cul cho rmexa. Te xerlo cˈo jun achi chicxoˈl che ucjont retzˈiak rech cˈulnen che uyaˈon che rmal runmal ˈatbal tzij.
40022012	Runmal ˈatbal tzij xubij che: 'Wichˈil, ¿su uptan xacojt awetzˈiak inyaˈon chawe rech catuc ural kucˈ chpan wa rnim ˈij?' xcha che. Wa rachi curakxtaj su cubij che runmal ˈatbal tzij.
40022013	Runmal ˈatbal tzij xubij chque rajchac quech tak mexa: 'Chichpaˈ wajun, chixma rkan rucˈ u ˈab, chickaˈ apno jelaˈ pekuˈn,' xcha chque. Jelaˈ ubnon che curak na jun cˈajsbal uwach mas cˈax, chlaˈ coˈ na wi qˈuistaj u cˈux rucˈ rcˈax curko.
40022014	Rmal laˈ che mas i qˈui unak quinsqˈuij rech quicya quib che ubanic su cwaj in chque, xiw i quieb oxib quicbno su cwaj chque,” xcha a Jesús chque.
40022015	Tigreˈ inqˈuiaj chic chque tak fariseos xicmol quib che u chˈobic su quicban na che a Jesús rech kaj na picˈab rˈatbal tzij rmal u tzij su cubij chque.
40022016	Rmal laˈ xictak bic jujun chque quichˈil ctakoˈn jnan cucˈ inqˈuiaj aj u partido rech a Herodes rucˈ a Jesús. Xicta che rech quiccˈam u pan rucˈ ctzij, xicbij che: “Kajtij, oj ketaˈan che amˈal cabij saklaj tzij. At quianawtzaj runak rucˈ saklaj tzij su craj Dios chque. At catuctˈil chwach jun we nim u ˈij, naret catchˈawac rech utz cuta jun.
40022017	Cmic, cabij chke su cachˈbo: ¿La cumaj chke oj che quektoj alcawal che runmal ˈatbal tzij pucuent Roma a César, o cumaj taj?” xicha che.
40022018	A Jesús rmal laˈ che xuchˈbo che itzel cˈo chpan cchˈobnic, xubij chque: “¡Ix xa quieb i plaj! ¿Suche che jelaˈ quiwaj quinitakchˈej che ubanic mac?
40022019	Chicˈtuˈ chinwach jun rkan pwak rech alcawal,” xcha chque. Xiccˈam lo jun rkan pwak chwach a Jesús.
40022020	Re xuta chque: “¿Chin uwachbal cˈo chwach, chin u beˈ wariˈ tzˈibtlic chwach wa rpwak?” xcha chque.
40022021	Que xicbij che: “Rech runmal ˈatbal tzij a César,” xicha che. Tigreˈ a Jesús xubij chque: “Utz quiya bic che su racleˈn rech runmal ˈatbal tzij a César, jelaˈ jnan su racleˈn rech Dios chiya che re,” xcha chque.
40022022	Jampa xicto che jelaˈ xubij chque, mas xicmaymaˈ. Xicrakxtaj su quicbij che, xicya canak, xibec.
40022023	Chpan wajun ˈij xiopan jujun tak saduceos rucˈ a Jesús. Que quicbij che cˈot mod ccˈastaj cwach wa rcamnak. Xikeb rucˈ a Jesús xicta che rech quiccˈam u pan rucˈ tak ctzij, xicbij:
40022024	“Kajtij, a Moisés ubin can chke we cˈo jun achi cmac cuya can rixkil che cˈot quelcˈwal rucˈ rixak, are rajawxic che u chaˈ lajun camnak quicˈleˈ rucˈ wa rmelcaˈn ixak rech jelaˈ quicˈjeˈ relcˈwal rucˈ. Cuban na chque pcha i relcˈwal can ratz camnak.
40022025	Chiwlampeˈ, i cˈo okub achjab i alal chekxoˈl. Wa rnabeal xcˈleˈ rucˈ wajun ixak. Jampa xcam wa rachi, mijun quelcˈwal xquil uwach rucˈ wa rixak, xuya can rixak utquel, tigreˈ xucˈam ruchaˈ rachi camnak.
40022026	Jelaˈ jnan xcam ucabal, xuya can rixak utquel. Jelaˈ ubnon benak uroxal. Jelaˈ ubnon benak i okub wa rachjab i alal. Quinjel xicˈleˈ rucˈ wajun ixak, xa mijun quelcˈwal xquil uwach.
40022027	Pqˈuisbal re xcam bic wajun ixak.
40022028	Cmic quekta chawe, ¿jampa quicˈastaj na rcamnak, chin chque wa riokub achjab cuban na kas richjil che wa rixak, rmal laˈ che quinjel xicban quixkil che?” xicha che a Jesús.
40022029	A Jesús xubij chque: “¡Ix xa sachnak i chˈobnic, rmal laˈ che quichˈob taj su cubij chpan rTioxlaj Wuj ni quichˈobt ruchoˈab Dios!
40022030	Tak camnak jampa quicˈastjec cˈoxt jun quicˈleˈec, ni quicya quib chpan tak cˈulnen. Xak jelaˈ quicanjec pcha cbnon tak ángeles i cˈo prcaj che quicˈleˈ taj.
40022031	Are chrij wariˈ su kas quita chwe, we kas tzij quicˈastaj rcamnak, ¿la iton taj su cubij Dios che tzˈibtlic canak?
40022032	Re xubij: 'Are in Dios rech Abraham, rech a Isaac, jelaˈ rech a Jacob,' cchaˈ. ¡Ix iwetaˈan che are Dios naret Dios chque i camnak, re Dios chque i cˈaslec!” xcha a Jesús chque.
40022033	Runak jampa xicto che jelaˈ xubij a Jesús xsach ccˈux rucˈ u tzij, mas xicmaymaˈ u nawtzbal re.
40022034	Tak fariseos jampa xicto che a Jesús xutzapij upicchiˈ la rinqˈuiaj tak saduceos rucˈ u tzij re, que xicmol quib rucˈ a Jesús.
40022035	Jun chque, xa jnan unmal chque aj nawtzbal chque aj Israel chpan qui pxab que xuta che a Jesús, xubij che:
40022036	“Kajtij, ¿chin chque u taknic Dios nim u ˈij chicwach inqˈuiaj chic?” xcha che.
40022037	A Jesús xutzlij ubixic che: “Are wariˈ nim u ˈij chicwach quinjel: 'Chaloˈoj Ktaˈ Kjawxel, are Dios awech at rucˈ injel awenmaˈ, rucˈ injel a cˈux, rucˈ injel a chˈobnic,' cchaˈ.
40022038	Are waˈ unmal chicwach injel u pxab, nim u ˈij chicwach rinqˈuiaj chic taknic.
40022039	Cˈo jun chic che nim u choˈab jnan rucˈ wajun unmal, are wariˈ cubij: 'Chaloˈoj awjil a tzˈkat jelaˈ pcha caloˈoj awib at chbil awib,' cchaˈ.
40022040	Chpan wa riquieb taknic elnak wi injel u pxab Dios, jnan rucˈ su xictzˈibaj quinjel rajbil u tzij Dios ujer,” xcha a Jesús chque.
40022041	Cˈo na tak fariseos i cˈo chlaˈ rucˈ,
40022042	a Jesús xuta chque: “¿Su quibij ix chrij wajun u takoˈn Dios che cpe che ccˈolic runak? ¿Chin are u taˈ man?” xcha chque. Que xictzlij ubixic che: “Re riˈ u man a David,” xicha che.
40022043	Tigreˈ a Jesús xubij chque: “¿Su mod jelaˈ? We a David xubij chpan u choˈab Tioxlaj Xlabxel, Ktaˈ Kjawxel che wajun u takoˈn Dios che cpe na. A David xubij:
40022044	'Ktaˈ Kjawxel xubij che Uwjaw: Catcˈul ural chnim in ˈab, nu cˈwe in takquil, te na quinya na rawajchˈoj chawe chuxeˈ awkan,' cchaˈ.
40022045	Cmic quinta chiwe, ¿su mod che u takoˈn Dios canaj che riˈ u man a David we re xubij Uwjaw che?” xcha a Jesús chque.
40022046	Chiˈ mich jun xconec xictzlij uwach u tzij a Jesús. Tigreˈ cˈoxt jun xucoj u choˈab che ucˈotic u chiˈ.
40023001	Tigreˈ a Jesús xumaj ubixic chque runak i cˈo cucˈ u tijon, xubij chque:
40023002	“Tak aj nawtzbal chque aj Israel chpan qui pxab que cucˈ tak fariseos, que quicban u chac a Moisés wacmic.
40023003	Rmal laˈ, injel wariˈ su quicbij chiwe rajawxic quiqˈuis pwiˈ. Xa miban iwe su quicban que, rmal laˈ che que quicqˈuist pwiˈ su quicbij.
40023004	Que quicbij i qˈui tak qui pxab che jun tzij rajawxic quiqˈuis pwiˈ, xa quicban taj, xa jun chic quicbno. Jelaˈ jnan rucˈ pcha jun achi cuya jun ekaˈn chrij jun chic che mas al, xa cˈot rekaˈn re crekaj bic.
40023005	Injel su quicbno xiw rech cquil runak rech utz quicchˈaw chquij. Que quiccoj inmak uwach tak wuj ctzˈiban che elnak chpan Tioxlaj Wuj chwach qui jlon jelaˈ quicbno picˈab. Xa jnan quiccoj quetzˈiak chquij quicˈan tzoylaj tak quitzbal cchiˈ rech utz quichˈaw runak chque che quiclo, rucˈ laleˈ quicyic qui ˈij.
40023006	Xa jnan utz quiclo quicˈbeˈ chpan nabe tak ten jampa quicban uˈin. Jelaˈ jnan quictzcuj tak ten quech tak nim u ˈij chpan tak ja nu quicnawtzaj wi quib aj Israel chpan qui pxab que.
40023007	Que mas utz quicto jampa runak quicbij ctaˈ chque jampa quicya rtzil cwach ptak pqˈuibal jelaˈ utz quicto quicbij kajtij chque. Jelaˈ cmod che quequinmartsaj qui ˈij chicwach runak.
40023008	“Are ix ix in tijon xa miwaj che quicbij aj tij chiwe rech jelaˈ quinmartsajt iwib chicwach inqˈuiaj iwechlal iwib cucˈ. Ix, xa ix jun, jelaˈ xiw jun iwajtij, are in.
40023009	Xa mibij ktaˈ che jun che nim u ˈij ural cho ruwach ulew. Xiw jun Ktaˈ cˈolec che nim u ˈij are lajun cˈo prcaj.
40023010	Ni miwaj che quicbij aj cˈmol be chiwe, xak rpent quinmartsaj iwib chicwach inqˈuiaj iwechlal iwib cucˈ. Ix, xa ix jun, jelaˈ xiw jun aj cˈmol i be, are in u Takoˈn Dios che in petnak che ccˈolic runak.
40023011	Chin jun chiwe che nim u ˈij chixoˈl re cuban na iwajchac chiwe iwinjel.
40023012	Chin jun chiwe che cunmartsaj rib chbil rib, cpe na jun ˈij che kasax na u ˈij. Jelaˈ chin jun chiwe che cukasaj u ˈij cpe na jun ˈij che cuban na nim u ˈij rmal Dios.
40023013	“Toˈob iwach ix, ix aj nawtzbal que aj Israel chpan qui pxab que, jnan iwucˈ ix tak fariseos, mas ust i chˈobnic. ¡Ix xa quieb i plaj! Rmal rech ix jelaˈ pcha quitzapij rocbal u taknic Dios prcaj chicwach runak che quiˈatmij chicwach che quicya quib che ubanic u taknic re. Ix quiyat chque runak rech quiuc chpan u taknic ni quiwajt ix quixuc chpan.
40023014	(¡Toˈob iwach ix aj nawtzbal que aj Israel jelaˈ ix fariseos! ¡Ix xa quieb i plaj! Ix quiwesaj cchoch picˈab tak melcaˈn ixkib rucˈ mlon tak tzij. Tigreˈ rech quicˈut iwib che ix jsucˈ chwach Dios naj uwach i chˈawen quibno. Rmal laˈ che mas cˈax quiban chque quirak na jun cˈajsbal iwach mas cˈax na.)
40023015	“¡Toˈob iwach ix aj nawtzbal que aj Israel jnan iwucˈ ix fariseos! ¡Xa ix quieb i plaj! Ix naj quixbe wi che ucojic u cˈux jun unak rech ccjon iwucˈ. Tigreˈ jampa xixconec xicoj u cˈux, quiban na chque che mas quieb bwelt itzel tak unak chwach nabe jampa cˈot quetaˈan. Ix quiban chque che cumaj chque che quibe prˈaˈ rech xbalba, xa cumaj chiwe ix che jelaˈ quixbe wi.
40023016	“¡Toˈob iwach ix, ix che jelaˈ pcha ix inqˈuiaj i potzˈ, che quicˈam cbe chicwach inqˈuiaj che quicaˈy taj! Jelaˈ quibij ix che cˈot uptan u tzij jun che cujic u beˈ Dios rucˈ u tzij cubij chpan unmal rchoch re. Tigreˈ quibij we cuya u ˈab pwiˈ rˈan pwak cˈo chpan unmal rchoch Dios jampa cujic u beˈ Dios rucˈ u tzij, tigreˈ cˈo uptan u tzij, jelaˈ ubnon rajawxic cuqˈuis pwiˈ su cubij.
40023017	¡Ix xa cˈot i chˈobnic xa ix potzˈ! ¿Chin chque nim u ˈij: are rˈan pwak, o are unmal rchoch Dios che uchaˈon rˈan pwak rech cˈjeˈ chpan? Are nim na unmal rchoch Dios.
40023018	Jelaˈ jnan quibij ix, 'We cˈo jun cujic u beˈ Dios rucˈ u tzij cubij pwiˈ tak rporbal ˈaˈ xa cˈot uptan u tzij rajawxic taj cuqˈuis pwiˈ. Tigreˈ we cujic u beˈ Dios rucˈ wa rsipnic cˈo pwiˈ wa rporbal ˈaˈ, rajawxic jun tzij cuqˈuis pwiˈ su xubij,' quixcha ix.
40023019	¡Xa ix potzˈ! ¿Chin chque nim u ˈij: are rsipnic cuyaˈo, o are rporbal ˈaˈ nu cuya wi rsipnic rech chaˈtlec canjec? Are rporbal ˈaˈ.
40023020	Rmal laˈ chin jun cujic u beˈ Dios pwiˈ rporbal ˈaˈ, naret xiw pwiˈ rporbal ˈaˈ cujic u beˈ re xa are cucˈam na su racleˈn la rsipnic cˈo pwiˈ rucˈ u tzij su cubij.
40023021	Jampa jun cujic u beˈ Dios chpan unmal rchoch re are laˈ cujic u beˈ wajun che cˈjeˈ chiˈ chpan.
40023022	We jun cujic u beˈ rcaj, are laˈ cujic u beˈ u cˈolbal Dios rucˈ su cubij. Rmal laˈ craj cubij we jun cujic u beˈ Dios rucˈ u tzij chin chque cubij, rajawxic jun tzij cuqˈuis pwiˈ su cubij.
40023023	“¡Toˈob iwach ix ix aj nawtzbal que aj Israel, jnan iwach ix tak fariseos! ¡Ix xa quieb i plaj! Jelaˈ ibnon rmal rech quiya Dios rlajuj rkan tak su racleˈn che nimt u ˈij, jelaˈ pcha tak arwenaˈ, tak inex, rucˈ tak mansanilla. Su laˈ che nim u ˈij chwach Dios are la rtzˈibtal canak chpan u pxab re, xa quiban taj. Jelaˈ ubnon che jsucˈ taj quiban che rˈatbal tzij quibno, quelt i cˈux chque inqˈuiaj chic ni cˈot i cojnic rucˈ Dios. Injel wariˈ craj re che quibno jnan rucˈ uyaˈic lajuj rkan pwak che quixtjan che ubanic.
40023024	Ix xiw sachnak i chˈobnic pcha jun che crilt u be. Ix quicoj u ˈij su racleˈn che nimt u ˈij chwach Dios, su laˈ che kas nim u ˈij chwach cˈot uptan chiwe.
40023025	“¡Toˈob iwach ix ix aj nawtzbal que aj Israel, jnan iwach ix fariseos! ¡Ix xa quieb i plaj! Ix quijosˈij riwij xa are i pan nojnak che mac, jelaˈ pcha inqˈuiaj lak che are rij sak, xa are cpan nojnak che tzˈil. I mac ix tak elaˈ quibno, jnan rucˈ itzel tak i reynic che quimol na qˈui tak iwech.
40023026	Ix xiw sachnak i chˈobnic. Are nabe quijal uwach i chˈobnic, tigreˈ quixuban sak juntir.
40023027	“¡Toˈob iwach ix ix aj nawtzbal que aj Israel, jnan iwach ix fariseos! ¡Ix xa quieb i plaj! Tzoy ccaˈy iwij xa are iwenmaˈ mas tzˈil ubnon jelaˈ pcha inqˈuiaj tak panteón che chnan rij rucˈ tak chun rech tzoy caˈyec xa are cpan mas chu, rmal che cˈo qui bkil camnak chpan.
40023028	Jelaˈ ix che ix are mas quiyujbaˈ iwib xiw iwij, are iwenmaˈ nojnak che ubanic itzel tak mac. Xa quieb i plaj che ubanic su quibno.
40023029	“¡Toˈob iwach ix ix aj nawtzbal que aj Israel, jnan iwach ix fariseos! ¡Ix xa quieb i plaj! Ix utz quiban che uyujbxic tak panteón chque ujer tak aj bil u tzij Dios. Quiwik cwiˈ tak panteón quech tak unak che mas utz xicban rucˈ ccˈaslemal jampa i cˈaslec.
40023030	Jelaˈ quibij ix: 'We oj cˈaslec chpan tak wa rˈij ujer quech ktaˈ man tigreˈ oj xkbant ke cucˈ que che xiccamsaj aj bil u tzij Dios,' quixchaˈ.
40023031	Rmal laˈ su quibij, quiˈalajsaj psak che ix riˈ cman tak aj camsnel chque tak aj bil u tzij Dios ujer rmal che xa jnan i mod cucˈ.
40023032	¡Cmic chicˈsa pwiˈ su quimjon can ubanic i taˈ man ujer!
40023033	“¡Ix jelaˈ pcha inqˈuiaj cmatz! ¡Mas cˈax quiban chque runak! Cˈot mod quiwesaj iwib chwach wa rcˈajsbal iwach cpe na chiwij chpan ˈaˈ rech xbalba.
40023034	Rmal rech quiqˈuis na pwiˈ su quimjon can ubanic i taˈ man ujer, are in quintak na bic chixoˈl inqˈuiaj aj bil tak u tzij Dios, cucˈ inqˈuiaj in takoˈn che cˈo cnˈoj, jnan cucˈ aj cˈmol i be. Ix xa quicamsaj na jujun chque cho tak cruz, inqˈuiaj chic quichˈay na rucˈ tak asiar chpan tak ja nu quinawtzaj iwib chpan i pxab ix. Jelaˈ quituclej na bic chpan injel tak tinmit jelaˈ pcha xicban ujer tak i taˈ man.
40023035	Rmal laˈ che jelaˈ quiban na, are ckaj na cˈajsbal cwach piwiˈ ix, su la rcˈax xicrak quinjel unak che i jsucˈ chwach Dios, che cˈot cmac xicbno. Xicmaj cbe rucˈ Abel, u cˈjol Adán, jelaˈ ubnon benak cho qˈuisbal re a Zacarías, u cˈjol a Berequías, che xicamsaj i taˈ man chwach rporbal ˈaˈ cˈo nkaj che rtioxlaj cˈolbal chpan unmal rchoch Dios.
40023036	Saklaj tzij quinbij chiwe che rcˈajsbal wachaj chque injel wa rmac wariˈ ckaj na picwiˈ runak che i cˈas na cho ruwach ulew wacmic,” xcha a Jesús chque.
40023037	A Jesús xubij: “¡Ay ix unak i aj tinmit Jerusalén! ¡Ix quicamsaj tak aj bil u tzij Dios jelaˈ quicoj abaj chque runak che tkon lo iwucˈ rmal re! I qˈui bwelt xwaj in wet xixcjon chwe, tigreˈ xuya chwe che xixinmol in chuxeˈ in ˈab jelaˈ pcha cuban jun atiˈ ecˈ quiumol ral chuxeˈ u xicˈ. Are ix xa xiwaj taj xixcjon chwe.
40023038	Cmic quirak na jun cˈajsbal iwach rmal laˈ che Dios quixuya canak jelaˈ pcha jun ja che xicya can runak utquel.
40023039	In quinbij chiwe, che quiwilxt in wach jeac chic. Te na quiwil in wach jampa jelaˈ quibij na chwe: '¡Nim u ˈij lajun che petnak prubeˈ Ktaˈ Kjawxel!' quixcha na chwe jampa quintzlaj lak,” xcha a Jesús chque.
40024001	A Jesús jampa xel bic chpan unmal rchoch Dios, are u tijon xikeb rucˈ che ucˈutic chwach su u caˈybal unmal rchoch Dios che mas tzoy ubnon.
40024002	A Jesús xubij chque: “¿La tzoy quiwil ix unmal rchoch Dios? Mas tzoy kas tzij, xa are in quinbij chiwe che cpe na jun ˈij che jampa ccanajxt can jun abaj pwiˈ jun chic abaj. Injel quiwlux na bic,” xchaˈ.
40024003	A Jesús xbe pwiˈ rjib rech Olivos, chlaˈ xcˈbeˈ wi. U tijon xikeb apno rucˈ utquel, xicbij che: “Cabij chke ktaˈ, ¿jampa cbantaj injel wariˈ su xabij chrij unmal rchoch Dios? ¿Su racleˈn tak cˈutbal ckil na che cuya retal chke che catpe chna, che cpe na tak qˈuisbal re tak ˈij cho ruwach ulew?” xicha che.
40024004	A Jesús xubij chque: “Utz quiban che utatbxic su quinbij chiwe rech cˈot mijun quixusbu.
40024005	Rmal laˈ che quipe na i qˈui unak pinbeˈ in che quicbij na jewaˈ: 'Are in in wajun u Takoˈn Dios che in petnak che ccˈolic runak,' quicha na. Rucˈ laˈ su quicbij i qˈui unak quisubtaj na cmal. Xa mixcjon chque.
40024006	Quita na rson tak chˈoj che cˈo chpan tak tinmit nkaj. Jelaˈ jnan quita na rson tak chˈoj che cˈo naj. Xa mimaymaˈ, co quitacˈbaˈ iwib chpan nu ix cjonnak wi. Are waˈ xak xiw nabe tak retal, cpe na mas cˈax jampa mjaˈ cpe u qˈuisbal re tak ˈij.
40024007	Runak pucuent jun nimlaj tinmit quiwalaj na chquij runak chpan jun chic nimlaj tinmit, quicchˈip na quib rucˈ tak chˈoj. Runak i cˈo puˈab jun unmal ˈatbal tzij quiwalaj na chquij runak i cˈo puˈab jun chic unmal ˈatbal tzij che ubanic chˈoj chicwachbal quib. Cpe na tak wiˈjal, cuban na tak cabrakan chpan jaljoj tak tinmit.
40024008	Injel wariˈ xa majbal re wa rcˈax, jelaˈ pcha nabe tak cˈax cpe che jun ixak jampa ya mer cuya ral.
40024009	“Tigreˈ quixcjach na picˈab tak aj bnol cˈax che ubanic injel uwach cˈax chiwe. Cˈo jujun chiwe quixccamsaj na. Quinjel unak quetzlaj na iwach uwmal wech in.
40024010	Rmal injel wa rcˈax quicban chiwe i qˈui chicxoˈl tak aj cojnel quicya na can rcojnic wucˈ in. Quicjach na quib chicwachbal quib picˈab rajchˈoj chiwe. Jelaˈ quicban na cquetzlaj na cwach chicwachbal quib.
40024011	Tigreˈ quipe na i qˈui aj subnel quicbij na che quib che que aj bil u tzij Dios. Mas i qˈui runak quisubtjec na cmal.
40024012	Injel uwach etzlal cqˈuiyic cho ruwach ulew. Jelaˈ ubnon che chicxoˈl tak aj cojnel quirak na jujun che quicloˈojxt quib chicwachbal quib.
40024013	Xa are chin jun che co cutacˈbaˈ rib chpan wa rcˈax cpe na che co ubnon che u cojnic wucˈ in, jelaˈ ubnon copan qˈuisbal re curak na junelic u cˈaslemal rucˈ Dios.
40024014	Wa rutzlaj u tzij Dios chrij u taknic re chpan quenmaˈ runak quicya na ubixic chque runak chpan injel nimlaj tak tinmit cho ruwach ulew. Jelaˈ ubnon che quicta na rsaklaj tzij rech Dios, tigreˈ cpe na u qˈuisbal re tak wa rˈij cho ruwach ulew.
40024015	“Rajbil u tzij Dios a Daniel xutzˈibaj chpan rTioxlaj Wuj chrij jun cˈaxlaj tzˈil cban na chpan unmal rchoch Dios. Jampa quiwil na che jelaˈ cbantaj na chpan rmas tioxlaj Cˈolbal tigreˈ utz quichˈob na chrij su quiwlo tzˈibtlic canak.
40024016	Tigreˈ runak i cˈo pucuent Judea quiˈanmaj na bic chanim, utz quibe na cho rjib rech quicwaj quib chwach wa rcˈax cpe na.
40024017	Chin jun che cˈo chucab wik che rchoch, cuyat che che ckaj lak che resxic su u cˈlon can chpan. Xak jelaˈ rajawxic canmjec chwach wa rcˈax.
40024018	Chin jun che ctjan che rchac chpan rulew cuyat che che ctzlajch ja che resxic su ucˈlon can prchoch.
40024019	Mas cˈax chque tak ixkib che i yab unak chic chpan wa rˈij cpe na. Jelaˈ jnan cˈax quicrak na ixkib che quictuˈbsaj tak cal rmal che quicon taj quiˈanmjec chwach wa rcˈax cpe na.
40024020	Chita na che Dios rech mat rajawxic quixˈanmaj bic jampa u ˈij tak jab, ni chpan u ˈij uxenbal ˈij.
40024021	Rmal jelaˈ che wa rcˈax cpe na klont uwach jampa xtictaj lo ruwach ulew. Ni cpext chic jun cˈax pcha wariˈ quinbij chiwe wachanim.
40024022	Wet mat Dios cuˈatmij wa rˈij rech tak cˈax, cˈot mijun unak ctoˈtaj canak rmal. Xa are rmal Dios mas quel u cˈux chque runak che iyuchaˈon canak, cuˈatmij na u ˈij rech tak cˈax.
40024023	“Tigreˈ, we cˈo jun cubij na jelaˈ chiwe: '¡Chiwlampeˈ! ¡Chiˈ cˈwe wajun u Takoˈn Dios petnak rech ccˈolic na rmal!' cchaˈ, o we cubij: '¡Chlaˈ cˈwe wajun u Takoˈn Dios!' ccha chiwe. Ix xa micoj u tzij su cubij chiwe.
40024024	Jelaˈ quibno rmal rech quipe na unak che quicbij che quib che que i u Takoˈn Dios i petnak. Jelaˈ ubnon che quipe na aj subnel tak unak che quicbij che quib che que i aj bil tak u tzij Dios. Quicban na inmak tak maybal cucˈ tak cˈutbal chpan u choˈab runmal itzel. Jelaˈ quicbno rech quiclo we quicon che csubic runak che i chaˈtlec chic rmal Dios.
40024025	In quinya ubixic chiwe wacmic rech quitoˈo iwib chicwach.
40024026	Rmal laˈ, we jun cubij chiwe: 'Chiwlampeˈ, chlaˈ cˈwe u Takoˈn petnak rmal Dios chpan chkeˈej ulew', xa mixbec, o we cubij chiwe: 'Chiwlampeˈ, chiˈ cˈwe xa rwan rib', xa micoj u tzij su cubij.
40024027	Jelaˈ pcha jun caypaˈt che quel lo nu quel lo rˈij che congan craplnec copan nu kaj wi rˈij, jelaˈ inbanic in jampa quinpe chna in u Cˈjol Dios che xinux unak. Injel unak cquil na in wach.
40024028	Jampa nojnak ruwach ulew rucˈ etzlal, tigreˈ chanim quinpe chna in che ccˈolic runak i chaˈtlec can rmal Dios, jelaˈ pcha tak kochˈ chanim quikaj lo chiˈ nu i cˈwe tak camnak chcap.
40024029	“Jampa ˈaxnak chic wa rcˈax rech qˈuisbal re tak ˈij cˈo wacmic, are rˈij cuban na ekuˈn uwach. Jelaˈ ubnon ricˈ cuyaxt u sakil. Tak chˈmil quitzˈak na lo cho tak caj. Su racleˈn che cˈo cchoˈab prcaj, quislibic, quisach can cbe nu quibe wi.
40024030	Tigreˈ quiltaj na prcaj jun cˈutbal che are laˈ retal che in petbal in, are wajun u Cˈjol Dios xinux unak. Tigreˈ ritzel tak unak chpan injel tinmit cho ruwach ulew quicmaj rbis rmal rech cquil na in wach in u Cˈjol Dios che xinux unak, che quinkaj na lo chpan tak sutzˈ che nim in ˈij, rucˈ injel in choˈab pinˈab quinpetec.
40024031	Tigreˈ cutak na Dios inqˈuiaj ángeles quicˈan jun nimlaj trompeta. Jampa quicchˈawsaj quicmol na cchiˈ quinjel i chaˈtlec rmal Dios che i cˈo cho injel uwach ulew che naj che nkaj quipe wi.
40024032	“Utz quicoj retal chrij wa rcˈutbal chrij wajun u cheˈal higos. Ix quichˈbo che jampa cuban rax che u ˈab, tigreˈ cpe la rcˈacˈ u xak, are craj cubij che ya mer cpe ruˈij rech jab.
40024033	Jelaˈ jnan jampa quiwil uwach injel wariˈ su xinbij chiwe chrij tak retal, chichˈbo ba che xa nkaj chic cˈwe in petbal.
40024034	Saklaj tzij quinbij chiwe che cˈo jujun chque runak i cˈas na jampa cbantaj na injel wariˈ.
40024035	Rcaj, i quieb rucˈ ruwach ulew csachtaj na cwach, are in tzij cˈseˈ canak. Rajawxic cqˈuis na pwiˈ injel su quinbij.
40024036	“Cˈot mijun unak retaˈan chque ˈij, o chque hora cpe na u qˈuisbal re. Ni jun chque rángeles cuchˈbo, ni in quinchˈbo jampa cpetec. Xiw jun cuchˈbo, are in Taˈ cˈo prcaj.
40024037	“In petbal in ˈij u Cˈjol Dios che xinux unak cuban na chanim, jelaˈ pcha xbantjec chpan u ˈij a Noé ujer.
40024038	Chpan u ˈij a Noé che mjaˈ xuban rnimlaj jab, te na xopan a Noé chpan rbarco. Are runak xa quictjan che cwa quictjan che cbanaˈ xicban ubanic tak cˈulnen chicwachbal quib.
40024039	Runak te xicnaˈo chanim xpe rnimlaj jab picwiˈ xiucˈam bic quinjel. Xicam juntir chpan rjaˈ. Jelaˈ ubnon xpe rcˈax picwiˈ chanim. Are in u Cˈjol Dios che xinux unak mas chanim quinpetec, te quicna runak jampa in cˈoch chiˈ cucˈ.
40024040	Chpan wa rˈij che quinpetec quinjach na bic quib chicxoˈl runak. We cˈo i quieb achjab ctjan che ubanic chac, jun chque ccˈam na bic, lajun chic ccanaj na canak.
40024041	We cˈo i quieb ixkib quitjan cho caˈ, xa jun chque ccˈam na bic, lajun chic ccanaj na canak.
40024042	“Chicsoj iwib ix rmal rech che iwetaˈan taj chque ˈij quinpe na in Iwjaw.
40024043	Chitatbej wariˈ su quinbij chiwe, we rjaw jun ja retaˈan chque hora cpe na elaˈom rucˈ, tigreˈ re cˈasctec cuyat che elaˈom cuc rucˈ chpan rchoch.
40024044	Rmal laˈ che ix iwetaˈan taj chque ˈij quinpe na in u Cˈjol Dios che xinux unak, utz quiban che ucosxic iwib. Are laˈ in quinpe na chpan jun hora jampa cˈot mijun quinriˈej na.
40024045	“¿Chin are jun aj chac che utz ubnon rucˈ u patrón che cucoj u tzij su cubij? U patrón cujach puˈab ajuwarchoch rech cuya na cwa chque oxib bwelt jun ˈij jampa cbe che u benan.
40024046	Nim u quicten wa rajchac we ctjan che uyaˈic cwa chque, jampa ctzlaj chna u patrón.
40024047	Kas tzij quinbij chiwe che are u patrón cuya na injel su cˈo rucˈ puˈab rutzlaj aj chac.
40024048	We are wa rpatrón cˈo jun itzel aj chac rucˈ rpent cumaymaˈ pujlon che naj na cbeytjec u patrón chpan u benan.
40024049	Jelaˈ ubnon cumaj cchˈayic la inqˈuiaj rach aj chac, cutij uwa, cutij trag cucˈ tak ˈabrel tak unak,
40024050	tigreˈ we xpe u patrón jampa criˈen taj, we jelaˈ ctjan che ubanic jampa xpetec
40024051	curak na cˈajsbal uwach rmal u patrón. Curak na cˈax jnan cucˈ la inqˈuiaj chic xa quieb qui plaj. Curak na mas uˈej qˈuistaj u cˈux tak bis.
40025001	“Jelaˈ u mod jampa u taknic Dios prcaj cˈjeˈ chpan quenmaˈ runak. Xa jnan rucˈ pcha su xbantjec chpan jun cˈulnen. Cˈo lajuj altom xiccˈam bic cˈaˈ rech asayt xibe che ccˈulic jiˈixel ptak be rech quiccˈam lak chpan rchoch rali rech quicban cˈulnen.
40025002	I job chque wa rilajuj tak i ploj altom. La rijob chic utz cchˈobnic.
40025003	La rijob che ploj, xa jbeˈ asayt xiccˈam lak rmal laˈ jampa xqˈuisic xchˈup cˈaˈ juntir.
40025004	La rijob chic che tzˈkat cchˈobnic xiccˈam lo qˈui asayt rech cchˈupt cˈaˈ.
40025005	Tigreˈ rmal are rjiˈixel mas xbeytjec, xpe uran chque wa rilajuj altom, qˈuisbal re xiwarec juntir.
40025006	Tigreˈ pinqˈuiaj aˈab, xtaˈtaj jun chˈabal co xisqˈuinic xubij, '¡Ya petnak rjiˈixel! ¡Quixbe chanim che ccˈulic!' xchaˈ.
40025007	Quinjel wa rilajuj altom xiwaljec, xiuc che uyujbxic cˈaˈ chicjujnal.
40025008	Chanim wa rijob che i ploj cchˈobnic xicbij chque la rijob chic: 'Chiya jbeˈ ke wa riasayt rmal laˈ kech oj xqˈuisic,' xichaˈ.
40025009	Wa rijob che utz cchˈobnic xicbij chque: 'Cˈot mod rucˈ rmal laˈ che cubant chke oj ni cubant chiwe ix, rmal naj cˈwe rja. Utz quixbe chanim che uloˈic iwe nu cqˈuix wi tak asayt,' xicha chque.
40025010	Jampa ibenak che uloˈic asayt la rinqˈuiaj i ploj tak altom, xpe rjiˈixel. Wa rinqˈuiaj altom che tzˈkat cchˈobnic xiuc pja rucˈ rali nu quicban wi uˈin rech rcˈulnen. Tigreˈ xictzapij uchi ja.
40025011	Matan na xiopan la rijob chic altom che xa ploj cchˈobnic. Xiuc che ucˈojcaˈxic uchi ja, xicbij: 'Kjaw, kjaw, chatro uchi ja chekwach,' xicha che.
40025012	Rjaw ja xubij chque: 'Kas tzij quinbij chiwe, quinchˈobt iwach ix che ix petnakt jnan rucˈ in jiˈ,' xcha chque.
40025013	“Jelaˈ quiban ix pcha la rinqˈuiaj altom che tzˈkat cchˈobnic. Utz quiban ix che uyujbxic iwib chwach wa rˈij jampa quinpe chna, rmal xa quichˈobt ix chque ˈij ni chque hora quinpe chna.
40025014	“Jelaˈ cbantaj na jampa cˈo u taknic Dios prcaj chpan quenmaˈ runak, pcha jun patrón che mjaˈ cbe che jun u benan naj, xiusqˈuij tak aj chac rucˈ che ujachic u takquil picˈab. Xujach can u pwak chque pkajec.
40025015	Che rnabe aj chac xuya job mil rkan pwak puˈab. Che jun chic xuya quieb mil rkan pwak puˈab. Che jun chic xuya jun mil rkan pwak puˈab. Chicjujnal xuya chque rmal cchoˈab nicpaˈ quicon che ubanic. Jelaˈ xubno xbe che rubenan naj xbe wi.
40025016	Are rnabe aj chac che xucˈam can job mil rkan pwak xchcon rucˈ, xuchˈac chna job mil uwiˈ chrij.
40025017	Jelaˈ jnan xuban wajun chic aj chac che xucˈam quieb mil rkan pwak, xuchˈac chna quieb mil uwiˈ chrij.
40025018	Wajun aj chac che xucˈam can jun mil rkan pwak, xa xbec, xucˈot jun jul xerwaj can rpwak uyaˈon puˈab u patrón pulew.
40025019	“Jampa iˈaxnak chic qˈui ˈij, matan na xtzlajch lak cpatrón cucˈ tak aj chac. Cpatrón xuta u pwak chque rajchac rech querlo nicpaˈ xichˈac chrij.
40025020	Nabe xopan wajun che xucˈam can job mil rkan pwak puˈab u patrón. Re xujach can wa rijob mil jnan rucˈ inqˈuiaj job mil uwiˈ xuchˈac chrij, xubij che u patrón: 'In taˈ, chiˈ quinjach paˈab wa rijob mil rkan pwak ayaˈon chwe nabe, jnan rucˈ job mil uwiˈ xinchˈac chrij,' xcha che.
40025021	U patrón xubij che: 'At, at utz xaban rucˈ wa rjbeˈ pwak inyaˈon can chawe. Wacmic quinya na mas a takquil paˈab rmal che at jun utzlaj aj chac chwe, at amˈal caqˈuis pwiˈ su xamaj ubanic. Utz chatuc wucˈ ural rech jnan cojquictic awucˈ,' xcha che.
40025022	Tigreˈ xopan lajun aj chac che xucˈam quieb mil rkan pwak puˈab u patrón. Re xkeb rucˈ rjaw xubij che: 'In taˈ chiˈ cˈwe wa riquieb mil rkan pwak ayaˈon chwe nabe. Chiwlampeˈ, xinchˈac chna quieb mil uwiˈ chrij, quinjach paˈab wachanim,' xcha che.
40025023	Rjaw xubij che: 'At, at utzlaj aj chac chwe, xaqˈuis pwiˈ su xamaj ubanic rucˈ in pwak. Rmal laˈ che utz xaban rucˈ wa rjbeˈ pwak xinya paˈab, cmic quinjach na mas qˈui a takquil paˈab. Utz chatuc wucˈ, rech jnan cojquictic awucˈ,' xcha che.
40025024	“Tigreˈ jampa xopan lajun aj chac che xucˈam can jun mil rkan pwak puˈab u patrón, mas xuxiˈij rib. Xkeb rucˈ u patrón, xubij che: 'Uwjaw, in wetaˈan a mod, che mas co awenmaˈ. In inwlon che at camol uwach ticoˈn chpan ulew che at taj xatco, jelaˈ caban jachˈ chpan ulew che cˈot ijaˈ xatco.
40025025	Rmal laˈ in xa xinxiˈij wib, in utz xinchˈbo xinwaj rapwak chpan ulew rech csachtaj taj. Chiwlampeˈ chiˈ cˈwe rameˈr xincˈam lak chawe,' xcha che.
40025026	Tigreˈ u patrón xubij che rmal cˈot su xuchˈac rucˈ rupwak: 'At, xa ust xabno, xa at itzel aj chac, xiw kasal ˈij cabno. Awetaˈan che quinmol uwach ticoˈn che cˈot xintco, jelaˈ quinban jachˈ ni cˈot ijaˈ xintco.
40025027	Utz na wet mat xaya in pwak chpan rbanco rech jampa xintzlaj lak quincˈam bic in meˈr rucˈ ral xuchˈac chrij prbanco,' xcha che.
40025028	Tigreˈ xubij chque inqˈuiaj rajchac che i cˈo chlaˈ: 'Cmic chiwesaj mil rkan rpwak cˈo puˈab lajun, caya na che wajchac che xurak job mil uwiˈ pwak chrij su inyaˈon che nabe.
40025029	Rmal laˈ quinbij chiwe chin jun che cˈo qˈui rucˈ che inyaˈon che, cya na mas che rmal utz xuban rucˈ. Chin jun che xa jbeˈ cˈo rucˈ che inyaˈon che, quesax na che nicpaˈ cˈo rucˈ rmal xa ust xuban rucˈ.
40025030	Cmic are chiwesaj bic wajun aj chac chinwach che xiw kasal ˈij xubno, chiˈ chickaˈ apno jelaˈ naj chinwach chpan ekuˈnlaj cˈolbal. Chlaˈ coˈ na wi, qˈuistaj u cˈux rmal bis,' xchaˈ.
40025031	“In, are u Cˈjol Dios che xinux unak chixoˈl, jampa quinpe chna jeac chic, rucˈ injel tak in ángeles quinpetec. Jelaˈ rucˈ nim in ˈij quinpetec pcha jun ˈatbal tzij che cul pwiˈ u ten che ubanic ˈatbal tzij.
40025032	Quinjel unak chpan injel nimlaj tak tinmit quictacˈbaˈ na quib chinwach rech in quinchaˈ cxoˈl. Quinban na chque pcha cuban jun aj yuˈ chque tak chij, tak csicˈ, jampa quichaˈ wa rtak chij chicxoˈl wa rtak csicˈ.
40025033	Rajyuˈ quiuya wa rtak chij pccˈolbal chnim u ˈab. Jelaˈ quiuya wa rtak csicˈ pccˈolbal chmax u ˈab. Jelaˈ quinban in quinya na runak che i chaˈtlec rmal in Taˈ chpan ccˈolbal quech que. Jnan quinya na rinqˈuiaj runak chpan ccˈolbal quech que.
40025034	Tigreˈ Runmal ˈatbal tzij cubij na chque runak che cˈo chnim u ˈab: 'Ix chisaˈaj ix runak che uyaˈon u ˈab in Taˈ piwiˈ. Mas quixquictic rmal quixuc chpan rcaj chpan i cˈolbal Dios uyujban chic chiwe jampa xbantaj lo injel su cˈolec.
40025035	Jelaˈ quirak na rmal laˈ che jampa in xinnumic, are ix xiya chwe su quintijo. Jampa xchkeˈej in chiˈ are ix xiya in banaˈ. Jampa in che jun aj ural taj in petnak chixoˈl, are ix xiya in psar chwe.
40025036	In are jampa cˈo rajawxic chwe rech wetzˈiak are ix xicoj iwetzˈiak chwij. In are jampa xinrak in yabil, are ix xinichjej canak,' quincha na chque.
40025037	Tigreˈ runak che i jsucˈ chwach in Taˈ che i chaˈtlec rmal ujer quicbij na chwe: 'Kjaw, ¿jampa oj xatklo, che xatnumic, are oj xekya chawe su catijo? ¿Jampa xatklo che xchkeˈej a chiˈ, are oj xekya a banaˈ rech catijo?
40025038	¿Jampa xkil awach che at petnak chekxoˈl jelaˈ pcha jun che aj ural taj are oj xekya a psar chawe? ¿Jampa xatklo che cˈo rajawxic awetzˈiak chawe, are oj xekya ketzˈiak chawij?
40025039	¿Jampa xeklo che xarak a yabil, o xatbe pcarsa, are oj xojbe che awilic su rajawxic chawe?' quicha na chwe.
40025040	Tigreˈ in quintzlij na ubixic chque: 'In kas tzij quinbij chiwe che jampa jelaˈ utz xiban chque in wechlal, mas tneˈ nimt qui ˈij chicxoˈl rajcojnel chwe, jnan rucˈ pcha chwe in xibno,' quincha na chque.
40025041	“Tigreˈ Runmal ˈatbal tzij cubij na chque la rinqˈuiaj unak i cˈo chmax u ˈab: 'Chixel chinwach in, ix are ix cumaj chiwe jun cˈajsbal iwach rmal Dios. Jix apno chpan wa rjunelic ˈaˈ che yujban chic che cbe na chpan runmal itzel jnan cucˈ tak ángeles cˈo puˈab re.
40025042	Chlaˈ quixbe wi rmal rech jampa in xinnumic, ix xiyat chwe su quintijo. Jelaˈ jampa xchkeˈej in chiˈ, cˈot in banaˈ xiya chwe.
40025043	In jelaˈ pcha in aj ural taj in petnak chixoˈl, are ix cˈot in psar xiya chwe. In pcha jun che cˈo rajawxic che retzˈiak, xa are cˈot iwetzˈiak xiya chwe rech quincoj chwij. In jampa xinrak in yabil, o jelaˈ in cˈo pcarsa, ix xixpet wucˈ che wilic we cˈo rajawxic chwe,' quincha na chque.
40025044	Tigreˈ que quicbij na chwe: 'Kjaw, ¿jampa xatklo che xatnumic, o jelaˈ xchkeˈej a chiˈ? ¿Jampa xatklo che at petnak chekxoˈl pcha at aj ural taj, o che cˈo rajawxic che awetzˈiak, o jelaˈ xarak a yabil, o jelaˈ xatbe pcarsa, are oj xatktoˈo taj?' quicha na chwe.
40025045	Tigreˈ Runmal ˈatbal tzij chque cubij na chque: 'Kas tzij quinbij chiwe, rmal laˈ che xibant utz chque in wechlal mas tneˈ nimt qui ˈij chicxoˈl rajcojnel chwe in, jnan rucˈ chwe in xibant wi rutz,' ccha na chque.
40025046	Are la rinqˈuiaj naj quicanaj wi can chwach in Taˈ, quibe chpan junelic cˈajsbal cwach. Runak che i jsucˈ chwach in Taˈ quicrak na junelic ccˈaslemal rucˈ prcaj,” xcha chque.
40026001	A Jesús jampa xuqˈuis ubixic chque u tijon chrij la rqˈuisbal tak ˈij che cpe na, xuya ubixic inqˈuiaj tzij chque. Xubij chque:
40026002	“Ix ya iwetaˈan chic che xa pquieb ˈij chic u majbal re wa rnim ˈij rech Pascua. Chpan wa rnim ˈij are in, in u Cˈjol Dios che xinux unak chixoˈl, rajawxic quiyinjach na picˈab runmal chque aj Israel rech quiyincamsaj na cho jun cruz cheˈ,” xcha chque.
40026003	Pre jelaˈ xubij a Jesús chque u tijon, jampa runmakil tak patre jnan cucˈ runmakil tak unak chicxoˈl rajIsrael quimlon quib prchoch runmal chque runmakil tak patre a Caifás.
40026004	Que quitjan che u chˈobic su quicbno rech quicchˈip bic a Jesús pelˈal rech quiccamsaj.
40026005	Que xicbij chicwachbal quib: “Cˈot mod rucˈ quekchpaˈ chpan wa rnim ˈij rech Pascua rmal rech rpent quipe runak chkij rmal mas i qˈui,” xicha chicwach.
40026006	A Jesús cˈo chpan tinmit Betania cˈo u psar prchoch a Simón che nabe cˈo chˈaˈc chrij rech lepra.
40026007	Chlaˈ i cˈwe, quitjan che cwa jampa xopan jun ixak rucˈ a Jesús recˈan lo jun alaj mnul cˈo jun cˈocˈlaj cunbal chpan che mas quiˈ rexlab che mas pkal rjil. Wa rixak xkeb rucˈ xutix rcunbal pujlon a Jesús che cˈo chuchiˈ rmexa. Jelaˈ xubno rech cuyic u ˈij a Jesús chpan renmaˈ.
40026008	U tijon a Jesús jampa xiclo che jelaˈ xubno wa rixak, que mas ust xiclo, xicbij: “¡Ay no! ¿suche jelaˈ xuban wa rixak che xuxtuj bic wa rcˈocˈlaj cunbal?
40026009	Wa rcunbal mas pkal rjil, are utz na wet xuqˈuij, rech cusipaj rjil chque tak mebaˈ,” xichaˈ.
40026010	A Jesús xuchˈbo che jelaˈ xicbij u tijon, re xubij chque: “¿Suche che cˈax quixchˈaw chrij su xuban wa rixak? Re xa cuyic in ˈij rmal su cubno. ¿Suche che quiˈatmij uwach che jelaˈ cubno?
40026011	In xa jbeˈ chic quincˈjeˈ iwucˈ ural, xa are tak mebaˈ amˈal i cˈo chixoˈl rmal laˈ cuya chiwe quisipaj chque jampa quiwaj quiya chque.
40026012	Su xuban rixak chwe che xucoj wajun cˈocˈlaj cunbal chwij, are la pcha jun retal che uyujbxic in bkil che quincmac, rech quinmukic.
40026013	Cmic kas tzij quinbij chiwe, chin chque rtinmit cho ruwach ulew che cya ubixic rutzlaj u tzij Dios chpan, are utz quicchˈaw na chrij wajun ixak su xuban chwe cmic. Are laˈ pcha jun natbal re quicban na che,” xcha a Jesús chque.
40026014	Tigreˈ jun chque wa ricablajuj u tijon a Jesús, che a Judas Iscariote, xbe che ubanic jun u chˈobnic cucˈ tak unmal chque patre.
40026015	A Judas xubij chque: “¿Nicpaˈ quiya chwe che quinjach na a Jesús piˈab?” xcha chque. Que utz xicto, tigreˈ xictoj che jwinak lajuj rkan sak pwak, xicya puˈab.
40026016	Tigreˈ a Judas xuc che u chˈobic su mod cubno rech cujach na a Jesús picˈab.
40026017	Jampa xopan u ˈij rnabe ˈij che utijawic rwa rech nim ˈij Pascua, jampa runak aj Israel quictij cuxlanwa che iyaˈont chˈam rucˈ, are u tijon a Jesús xikeb rucˈ, xicta che: “¿Chin chque ja cawaj wi quekyujbaˈ wi rech quektij rwa rech wa rnim ˈij?” xicha che.
40026018	A Jesús xubij chque: “Jix chpan rtinmit, quixbe rucˈ jun achi prchoch nu quinbij chiwe, jampa quirko quibij na che: 'Are Kajtij cubij chawe: ya petnak in ˈij che quincmac, xa jbeˈ chic in cˈaslec. Are in jnan cucˈ in tijon kaj wet caya chke che quikˈaxej wa rnim ˈij cho awchoch,' chibij che,” xcha a Jesús chque.
40026019	Tigreˈ u tijon a Jesús xicbno su xiutak che ubanic. Que xicyujbaˈ quinjel rech quictij cwa rech u kajbal ˈij Pascua chlaˈ rucˈ a Jesús.
40026020	Jampa xkaj ˈij, a Jesús xuc che utijawic uwa chwach rmexa, jnan cucˈ i cablajuj u tijon chpan wa rja xbix can chque.
40026021	Jampa quitjan che utijawic cwa, a Jesús xubij chque u tijon: “Kas tzij quinbij chiwe che jun chiwe ix, quinujach na picˈab aj bnol tak etzlal,” xcha a Jesús chque.
40026022	Tigreˈ que xicmaj jun nimlaj bis chpan quenmaˈ rucˈ su xicto, xicbij che chicjujnal: “Kjaw, ¿naret in cabij? ¿Chin chke cabij?” xicha che chicjujnal.
40026023	A Jesús xutzlij ubixic chque: “Wajun che xa jnan quekrub kwa rucˈ chpan klak, re quinujach na picˈab ritzel tak unak.
40026024	In u Cˈjol Dios che xinux unak chixoˈl, quincam na jelaˈ pcha tzˈibtal canak chpan Tioxlaj Wuj. Xa mas cˈax uwach wajun achi che quinujach na picˈab rajbnol tak etzlal. Are utz na wet mat xalax wajun achi rmal mas cˈax curak na rmal Dios,” xcha chque.
40026025	Tigreˈ a Judas re aj chol re a Jesús, xubij apno jbeˈ: “¿La are catchˈaw chwij in, wajtij?” xcha che. A Jesús xutzlij ubixic che: “At, jelaˈ pcha xabij,” xcha che.
40026026	Jampa quitjan na che cwa, a Jesús xuchˈip apno wa rcuxlanwa, xumaltioxij che Dios, tigreˈ xupro, xuya chque u tijon, xubij chque: “Chicˈma iwe, chitija, are waˈ u cˈxel in bkil che cpir na iwmal ix,” xcha chque.
40026027	Jelaˈ xubno xuchˈip jun mnul, xumaltioxij che Dios, xuya chque u tijon, xubij chque: “Chijujnal quitij iwe u pan wa rmnul.
40026028	Are waˈ u cˈxel in quiqˈuel che cutzˈkatsaj na wa rcˈacˈ u chˈobnic Dios cucˈ runak. Quintix na in quiqˈuel rmal rech i qˈui unak rech quicrak sachbal cmac rmal.
40026029	Quinbij chiwe che in quintijxt we wa rupan rmnul iwucˈ, are na copan u ˈij jampa quintij chna iwucˈ wa rcˈacˈ u pan mnul prcaj rucˈ in Taˈ nu cˈwe u taknic re che quekmol chna kib iwucˈ,” xcha chque.
40026030	Tigreˈ xicbxoj can jun bix, xiˈel bic juntir, xibe pwiˈ lajun jib Olivos.
40026031	A Jesús xubij chque: “Chpan wajun aˈab iwinjel ix cuban na quieb i cˈux wucˈ. Jelaˈ quibno rmal rech tzˈibtal canak chpan Tioxlaj Wuj che cubij: 'Are quincamsaj na wa rajyuˈ chque tak chij, are tak chij quictuclej na bic quib,' cchaˈ.
40026032	Xa mixiˈij iwib are in quincˈastaj na chicxoˈl rcamnak, tigreˈ quinnabaj chna bic chiwach ix pucuent Galilea,” xcha chque.
40026033	A Luˈ xubij che a Jesús: “In Taˈ mas tneˈ quinjel cuban na quieb ccˈux chawe, in mijun bwelt cuban na quieb in cˈux chawe. In catinyat canak,” xcha che.
40026034	Tigreˈ a Jesús xubij che a Luˈ: “At a Luˈ utz caban che u chˈobic chrij wariˈ quinbij chawe, che chpan wajun aˈab jampa mjaˈ coˈ ramaˈ ecˈ, at oxib bwelt cabij na che awetaˈant in wach,” xcha che.
40026035	A Luˈ xubij rucˈ saklaj tzij che a Jesús: “In quinbant jelaˈ pcha cabij, mas tneˈ rajawxic chwe che quincam na in jnan awucˈ at,” xcha che. Jelaˈ jnan xicbij xa jun tzij quinjel u tijon a Jesús.
40026036	Tigreˈ a Jesús jnan cucˈ u tijon, xiopan chpan wajun ticbal cutzˈej Getsemaní. A Jesús xubij chque jujun che u tijon: “Quixcul can jbeˈ ural. In quinbe na apno jbeˈ che ubanic chˈawen rucˈ Dios,” xcha chque.
40026037	A Jesús xiucˈam bic raLuˈ cucˈ wa riquieb u cˈjol a Zebedeo che ubanic chˈawen rucˈ Dios. A Jesús ya mer xpax renmaˈ rmal u bis. Congan cˈax xuna pucˈux rmal su petnak chrij.
40026038	Xubij chque wa rioxib u tijon cˈo rucˈ: “Juis cˈax cˈo chpan wenmaˈ, ya mer quinchˈijt uˈoxmil rmal rbis. Utz quixcanaj can ural chixcˈascˈat na jbeˈ wucˈ,” xcha chque.
40026039	Tigreˈ a Jesús xnabaj apno jbeˈ chic, xixqueˈ cho ruwach ulew. Xukasaj u plaj pulew rmal u bis, xumaj ubanic chˈawen rucˈ u Taˈ, xubij che: “Ay in Taˈ, mas cˈax rbis, we at cawaj quinawesaj chwach wa rcˈax petnak chwij che pcha jun mnul mas cˈa u pan quintijo. In naret cwaj su cwaj in quinbno, are cwaj su cawaj at chwe,” xcha che.
40026040	Jampa xtzlajch bic a Jesús cucˈ wa rioxib u tijon, xiurka che iwarnak chic. Tigreˈ xubij che a Luˈ: “¿Suche che ix xixcon taj xixcˈascˈat wucˈ ni jun hora?
40026041	Wacmic quixcˈascˈat na, chibna chˈawen rucˈ Dios rech quixutoˈo rech quixtzˈak taj jampa ritzel quixutakchˈej che ubanic i mac. ¡Are iwenmaˈ u gan che ubanic chˈawen rucˈ Dios, xa are i bkil mas ploj!” xcha chque.
40026042	Chucab bwelt chic xbe apno jbeˈ a Jesús che ubanic chˈawen rucˈ Dios, xubij che: “Ay in Taˈ, wet cˈo mod rucˈ che xak jelaˈ caˈax na wa rcˈax petnak chwij, chaya in choˈab chwe rech quinchˈij uˈoxmil wa rcˈax quinrko. At caban na su cawaj chwe,” xcha che.
40026043	Xuqˈuis can u chˈawen xtzlajch bic jeac chic cucˈ wa rioxib u tijon. Que quitjanec quiwarch jeac chic. Xa mas iuchˈpon uran rmal, xicon taj xictor cbawach.
40026044	A Jesús jampa xerlo che jelaˈ, xiuyach canak, xbech che ubanic chˈawen rucˈ Dios churox bwelt. Jelaˈ xubij che u Taˈ pcha xubij che nabe.
40026045	Jampa xuqˈuis ubanic chˈawen rucˈ Dios xtzlajch bic cucˈ u tijon, xubij chque: “Cmic ya xuˈno quixurak, quixuxnic. ¡Chiwlampeˈ! Ya xurak hora che are in in u Cˈjol Dios che xinux unak chixoˈl quincjach picˈab tak aj bnol tak etzlal.
40026046	¡Chixwaljak, joˈ! ¡Chiwlampeˈ! Ya cˈo chekxoˈl lajun aj chol we,” xcha chque.
40026047	A Jesús ctjan che rtzij jampa xuc a Judas Iscariote chicxoˈl, are aj chol re a Jesús. Re xa jun chque u tijon nabe. Congan unak itran lo chrij, cˈo quicˈan lo tak chˈichˈ chˈut uwiˈ, cˈo inqˈuiaj quicˈan lo tak cheˈ. Que xa itkon lak cmal unmakil tak patre, jnan cucˈ tak unmal chque aj Israel.
40026048	A Judas uyaˈonch can jun retal chque richˈil, xubij can chque: “Wajun achi che quintzˈbu, are laˈ quichˈpo,” xcha chque.
40026049	Tigreˈ xkeb a Judas rucˈ a Jesús xubij che: “¡Xuc sanaˈab, Wajtij!” xcha che. Rucˈ la xubij che, xutzˈbu.
40026050	A Jesús xutzlij ubixic che: “In wichˈil, a takquil, chabna chanim,” xcha che. Tigreˈ runak i richˈil a Judas xikeb rucˈ a Jesús, xicchˈpo, co xicban che uchˈipic.
40026051	Tigreˈ jun chque u tijon a Jesús xresaj u chˈichˈ chˈut uwiˈ chpan rchoch, xresaj u xquin wa rajchac che runmal chque tak patre.
40026052	Jampa a Jesús xerlo che jelaˈ xubno xubij che wajun u tijon: “Chicˈlo na can a chˈichˈ, ustaj che jelaˈ cabno, chin jun che cucoj chˈichˈ che jun chic, are rucˈ chˈichˈ ccamsax na re.
40026053	¿La cachˈob taj che in quinconec quinta toˈob che in Taˈ prcaj rech cutakch lo chanim i cablajuj jpuk tak ángeles che intoˈic ural?
40026054	We jelaˈ quinbno su mod cubno rech cuqˈuis pwiˈ su laˈ tzˈibtal canak chpan Tioxlaj Wuj che jewaˈ cbantaj na chwe,” xcha che u tijon.
40026055	Tigreˈ a Jesús xubij chque quinjel: “¿La rajawxic chiwe ix che ix petnak che intzucxic jelaˈ pcha quiban che utzucxic jun elaˈom, che iwecˈan lo i chˈichˈ chˈut uwiˈ, iwecˈan lo tak cheˈ che inchˈipic? Rajawxic taj rmal laˈ che injel ˈij in cˈo chixoˈl, xixinnawtzaj rucˈ u tzij Dios chpan unmal rchoch re, xa mijun bwelt xinichpaˈ chlaˈ jelaˈ pcha quiban chwe pelˈal wachanim.
40026056	Wacmic jelaˈ ubnon rech cuqˈuis pwiˈ su xictzˈibaj can rajbil u tzij Dios ujer chpan Tioxlaj Wuj,” xcha chque. Tigreˈ quinjel u tijon xicya can a Jesús utquel, xiˈanmaj bic.
40026057	Tigreˈ runak che xicchˈip a Jesús xiccˈam bic prchoch a Caifás, runmal chque tak patre. Chlaˈ quimlon wi quib tak aj nawtzbal chque runak chpan qui pxab que, jnan cucˈ tak i riˈj unak che nim qui ˈij chque i aj Israel.
40026058	A Luˈ tran bic chquij runak che xicchˈip a Jesús, xkeb apno jbeˈ, xuc bic pelˈal cho rchoch a Caifás che rilic su quicban na che a Jesús. A Luˈ xcˈbeˈ cucˈ tak achjab aj bnol chˈoj, che quicchjen tak unmal chque aj Israel.
40026059	Are runmal chque tak patre, jnan cucˈ tak i riˈj unak chque i aj Israel, xicmaj utzucxic su quicbno rech quicmol tzij chrij a Jesús rech quiccamsaj.
40026060	Xa cˈot jun u mac xicrak chrij mas tneˈ xiopan i qˈui unak che xiccoj mlon tak tzij chrij. Chicxoˈl wa runak xiopan i quieb aj bnol tzijtal xicbij chicwach runmal tak aj Israel:
40026061	“Are wajun achi jewaˈ xubij: 'In quinconec quinwluj wa unmal rchoch Dios xa rucˈ oxib ˈij quinyujbaˈ jun chic cˈacˈ,' xekto saklaj tzij,” xicha chque.
40026062	Runmal chque tak patre a Caifás xitqueˈec xubij che a Jesús, “¿La cˈot jun tzij cabij rech catoˈo awib chwach la rtzij su xicbij la rinqˈuiaj chawij?” xcha che.
40026063	A Jesús xa xchˈaw taj, cˈot mijun tzij xubij che. Runmal chque tak patre, xchˈaw chic xujic u beˈ Dios rucˈ u tzij xubij che: “Pubeˈ rcˈaslec Dios chabij chke jun tzij we at, at wajun u Takoˈn Dios petnak che ccˈolic runak. ¿La at u Cˈjol Dios kas tzij?” xcha che.
40026064	A Jesús xutzlij ubixic che: “Jelaˈ pcha xabij. Are in quinbij chiwe iwinjel che quiwil na in wach in u Cˈjol Dios che xinux unak chixoˈl, che quinicˈul na rucˈ injel in takquil chnim u ˈab Dios che cˈo injel choˈab rucˈ. Tigreˈ quiwil na in wach jampa quinpe chna chpan rsutzˈ prcaj, jampa quinkaj na lo rucˈ nim in ˈij,” xcha chque.
40026065	Runmal chque tak patre xiw jelaˈ xuto xubit retzˈiak chrij chpan u choˈab riwal, xubij chque quinjel: “¡Ay no! ¡Wajun achi xa cretzbej uwach kTioxlaj Dios! Cmic rajawxicxt chke inqˈuiaj che quiccoj tzij chrij. Oj ural ya kton chic wa ritzel tak tzij elnak lo puchiˈ chrij Dios.
40026066	Cmic, ¿su quibij ix chrij wariˈ su xubno?” xcha chque. Richˈil juntir unmal chque tak patre xicbij: “Are wajun cˈo u mac ubnon, cmic rajawxic cmac rmal xretzbej uwach kTioxlaj Dios,” xichaˈ.
40026067	Tigreˈ xicchˈublej u plaj a Jesús, xiuc che uchˈayic. Cˈo inqˈuiaj chic xquipˈej u plaj tzan ˈab.
40026068	Runak che jelaˈ xicbno, xicbij che a Jesús: “¡Cmic cabij chke chin chke xatuchˈiyo! we kas at lajun u Takoˈn Dios petnak che ccˈolic runak,” xicha chpan atznen tak tzij.
40026069	Jampa jelaˈ quitjan che ubanic che a Jesús, a Luˈ cul apno cho rja. Cteˈ xerlo xpe jun rajicˈ runmal chque tak patre, xkeb rucˈ xubij che: “Ec at, ¿naret at jun chque richˈil a Jesús che petnak pucuent Galilea?” xcha che.
40026070	A Luˈ xresaj rib chpan u tzij chicwach quinjel i cˈo chiˈ rucˈ, xubij che: “Jelaˈ taj, in wetaˈan taj su cabij ali,” xchaˈ.
40026071	Tigreˈ xwaljec, xbe apno jbeˈ chuchiˈ rja. Chlaˈ cˈwe jampa xiltajch lo uwach rmal jun chic aj icˈ. Re xubij chque runak i cˈo chlaˈ: “Lajun achi richˈilˈan a Jesús aj tinmit Nazaret,” xcha chque.
40026072	A Luˈ jeac chic xresaj rib chpan u tzij, xujic u beˈ Dios rucˈ u tzij, xubij: “Prubeˈ Dios, ¡in wetaˈant uwach lajun cabij ali!” xchaˈ.
40026073	Jun ratch apno jbeˈ, tak achjab che itcˈal chlaˈ, xikeb rucˈ a Luˈ, xicbij che: “ˈAlaj che at jun chque richˈil a Jesús, rmal a chˈabal cucˈtuˈ che xa jnan ix petnak wi cucˈ,” xicha che.
40026074	Tigreˈ a Luˈ xubij u beˈ Dios rucˈ itzel tak tzij chpan u choˈab riwal, xubij chque rachjab: “Dios quinuya na prˈaˈ rech xbalba wet kas tzij su quinbij chiwe. In wetaˈant uwach lajun achi,” xcha chque. Pre jelaˈ xubij xoˈ ramaˈ ecˈ cˈo apno chunkaj.
40026075	Tigreˈ chanim xcˈun pujlon a Luˈ su ubin can che rmal a Jesús jampa xubij che: “Mjaˈ coˈ na ramaˈ ecˈ, oxib bwelt cabij che awetaˈant in wach in,” xchaˈ. A Luˈ xel bic chiˈ xuchˈijt wa rcˈax chpan renmaˈ, xoˈec congan rmal u mac xubno.
40027001	Skaric jun chic ˈij, xicmol quib quinjel quinmakil tak patre jnan cucˈ tak i riˈj unak che nim qui ˈij chicxoˈl tak judíos. Xicchˈob su quicban na rech quiccamsaj na a Jesús.
40027002	Xicxim u ˈab a Jesús rucˈ clena, tigreˈ xiccˈam bic, xicjach puˈab rˈatbal tzij a Pilato petnak pucuent Roma che cˈo u takquil picwiˈ tak aj Israel.
40027003	A Judas, are lajun che xujach bic a Jesús picˈab rajchˈoj che, jampa xerlo che a Jesús curak na u camnical cmal ritzel tak unak cˈax xuna re chpan renmaˈ. Xbe cucˈ runmakil tak patre jnan cucˈ tak riˈj unak pucuent Israel rech cutzlij wa rjwinak lajuj rkan pwak chque.
40027004	A Judas xubij chque: “In cˈo in mac xinbno, mas cˈax quinna chpan wenmaˈ rmal rech xinjach wajun achi prucamnical che cˈot mijun u mac ubnon,” xcha chque. Que xicbij che: “Cˈot su awe chke, are wariˈ su cabij at cˈot uptan chke oj,” xicha che.
40027005	Tigreˈ a Judas xuqˈuiak can wa rpwak chpan unmal rchoch Dios. Xiw jelaˈ xubno xel bic chicwach xutzcuj nu xbe wi utquel, xujiytzˈaj rib rmal xuchˈijt rcˈax xuna chpan renmaˈ. Jelaˈ ubnon xcmac.
40027006	Tak quinmakil tak patre xicscˈo rpwak pulew, xicmol u chiˈ xicbij: “Wa rpwak are rjil quicˈ, rmal laˈ cuyat chque che quicya chpan rcˈolbal cchuj chpan unmal rchoch Dios, are la awas rmal cubij chpan kpxab che cˈot mod rucˈ che jelaˈ quekbno,” xicha chicwach.
40027007	Tigreˈ que xicban ubanic jun cchˈobnic chicwachbal quib. Rucˈ wa rpwak xicloˈo jun ulew che are ccjon che u beˈ, are ulew quech aj bnol tak boˈj. Tigreˈ xicban che rulew rech camposanto chque tak aj chlaˈ taj.
40027008	Rmal laˈ su xicbno, runak cbix ulew rech quicˈ che wajun ulew wacmic.
40027009	Rucˈ laˈ xuqˈuis pwiˈ su ubin can rajbil u tzij Dios ujer a Jeremías: “Xiccˈam wa rjwinak lajuj rkan sak pwak, are rjil lajun che xictoj can israelitas che.
40027010	Rucˈ wa rpwak xicloˈo wa rulew nu xquesaj wi clew aj bnol tak boˈj, jelaˈ xicbno pcha xinutak lo Ktaˈ Kjawxel,” cchaˈ.
40027011	Jampa cˈo a Jesús chwach ˈatbal tzij a Pilato, re xuta che a Jesús xubij: “¿La at Unmal ˈAtbal tzij chque tak judíos?” xcha che. A Jesús xutzlij ubixic che: “Jelaˈ pcha cabij,” xchaˈ.
40027012	A Jesús cˈot jun tzij xubij rech cutoˈo rib chicwach quinmakil tak patre jnan cucˈ tak i riˈj unak nim qui ˈij jampa xicoj tzij chrij.
40027013	Tigreˈ a Pilato xubij che: “¿La cata taj su quitjan che ubixic chawij?” xcha che.
40027014	A Jesús mijun tzij xutzlij ubixic chque rech cutoˈo rib chicwach. Are rˈatbal tzij congan xumaymaˈ uwach a Jesús, xurak taj su cubij che.
40027015	Injel jnab chpan wa rnim ˈij rech Pascua are u chˈobnic rˈatbal tzij cutzˈakpij bic jun chque unak i cˈo pcarsa, chin chque quicta runak che.
40027016	Chpan tak wa rˈij cˈo jun achi pcarsa che xicchˈob uwach quinjel unak. Re a Jesús Barrabás u beˈ.
40027017	Jampa quimlon quib runak, a Pilato xuta chque: “¿Chin chque wa riquieb quiwaj ix che quintzˈakpij bic chiwach? ¿La quiwaj a Jesús Barrabás, o a Jesús, che cbix u Takoˈn Dios petnak che ccˈolic runak?” xcha chque.
40027018	A Pilato xuchˈbo che naret cˈo u mac a Jesús. Runak xa quijchon a Jesús puˈab rmal cquetzlaj uwach.
40027019	A Pilato quitjan che ubanic rˈatbal tzij pucˈolbal jampa xopan jun u takoˈn rixkil, xubij che chrij a Jesús: “Xa maban cˈax che wajun achi che cˈot u mac ubnon, rmal laˈ che mer chpan in uran xinban jun uchicˈ che mas cˈax rilic rmal wajun achi,” jelaˈ xutak ubixic rixkil a Pilato che.
40027020	Tak quinmakil tak patre jnan cucˈ tak i riˈj chque aj Israel xiccoj ccˈux runak rech quicta che a Pilato che ctzˈakpix bic a Barrabás, a Jesús quicta che rech cutak u camsxic.
40027021	A Pilato xuta chna chque runak: “¿Chin chque wa riquieb quiwaj ix che quintzˈakpij bic chiwach?” xcha chque. Runak quinjel xicbij che: “A Barrabás catzˈakpij bic chekwach,” xichaˈ.
40027022	A Pilato xuta chque runak: “Ec a Jesús, are wajun cbix u Takoˈn Dios petnak che ccˈolic runak, ¿su quiwaj ix che quinban che?” xchaˈ. Runak quinjel xicchˈawac xicbij: “¡Chirpaˈ cho jun cruz cheˈ!” xichaˈ.
40027023	A Pilato xa ust xuto, xuta na chque: “¿Suche che jelaˈ quinbno we cˈot u mac ubnon?” xcha chque. Tigreˈ runak xicmaj wiynic mas co xicbij che: “¿Chirpaˈ cho jun cruz che?” xicha che.
40027024	A Pilato xurakxtaj su cubno, rmal runak rpent quictuclej bic quib chwach. Tigreˈ xucˈam apno jbeˈ jaˈ, xuchˈaj u ˈab chicwach runak, xubij chque: “¡In quinyat wib che u camsxic wajun utzlaj achi! ¡Are ix chiwla su quiban che!” xcha chque.
40027025	Tigreˈ runak quinjel xicbij che: “¡Utz ubnon! ¡Are utz che Dios cucˈajsaj kwach jnan cucˈ kelcˈwal we cˈo kmac chwach, cˈot cˈax chke!” xicha che.
40027026	A Pilato jampa jelaˈ xuto xutzˈakpij bic a Barrabás chicwach runak. Xutak u chˈayic a Jesús, tigreˈ xujach picˈab runak rech quicrip cho jun cruz cheˈ, rech quiccamsaj.
40027027	Tigreˈ tak achjab aj bnol chˈoj aj Roma i cˈo puˈab a Pilato xiccˈam bic a Jesús chpan cwarbal que. Quinjel xicmol quib chrij a Jesús.
40027028	Chanim xquesaj retzˈiak chrij, xiccoj jun retzˈiak quiak che u cˈxel.
40027029	Tigreˈ xicban jun u corona, xicbaˈtij inqˈuiaj tak qˈuix xicya pujlon. Xicya jun u chˈmey puˈab chnim u ˈab. Tigreˈ xixqueˈ chwach xquetzbej uwach che wet pcha ubnon jun nimlaj ˈatbal tzij, xicbij che: “¡Cˈseˈ na wajun unmal ˈatbal tzij chque tak judíos!” xicha che.
40027030	Xicchˈublej u plaj, xicchˈip u chˈmey xicmaj u chˈayic pujlon.
40027031	Jampa xiqˈuis ubanic xquetzbej uwach, xquesaj wa retzˈiak che quicjon che, xiccoj wa retzˈiak chrij che kas rech re. Tigreˈ xiccˈam bic u be chwach che ucamsxic cho jun cruz cheˈ.
40027032	Jampa xiˈel bic chpan rtinmit, xicrak jun achi petnak pucuent ulew rech Cirene, are u beˈ a Simón. Xictak che jun tzij rech cutelej bic u cruz a Jesús.
40027033	Jelaˈ ubnon xiopan chpan jun ulew u beˈ Gólgota, craj cubij, “Cˈolbal u jlon u bkil camnak”.
40027034	Tigreˈ xcaj wet xicya jun vino che iyjun rucˈ jun uˈal mas cˈa, rech cˈot mas cˈax cuna uˈoxmil rclawux. A Jesús xraj taj xutijo.
40027035	Tigreˈ xiccoj clawux che, rech quicrip cho jun cruz cheˈ. Jampa jelaˈ xbantjec xquesaj csuert chrij retzˈiak a Jesús rech quiclo chin chque quichconec canaj can jun chˈkap rucˈ.
40027036	Tigreˈ xicˈbeˈec, xicchjej a Jesús chlaˈ.
40027037	Pwiˈ u jlon a Jesús cjon can jun tzˈlam cubij chwach su u mac che quicbij runak xubno, jelaˈ xubij: “Are waˈ a Jesús, Unmal ˈatbal tzij chque judíos,” xchaˈ.
40027038	Jnan rucˈ a Jesús xicya i quieb elaˈom putzal, xicrip cho ccruz cheˈ. Xicya jun chnim u ˈab, jun chic chmax u ˈab.
40027039	Runak che xiˈax chiˈ, xquetzbej uwach a Jesús, xicsˈutsaˈ can qui jlon che rilic.
40027040	Xicbij che: “¡At cabij che cawluj wa unmal rchoch Dios, xa rucˈ oxib ˈij cayic chna jun chic, catchaˈ! Cmic, ¡chacˈlo awib we kas tzij che at u Cˈjol Dios pcha cabij! ¡Chatkaj lo cho racruz cheˈ!” xicha che a Jesús.
40027041	Jelaˈ jnan xicban quinmakil tak patre cucˈ tak aj nawtzbal que aj Israel chpan qui pxab que, jnan cucˈ tak i riˈj unak nim qui ˈij chque, xquetzbej uwach a Jesús.
40027042	Xicbij: “Inqˈuiaj chic unak xconec xiyucˈlo quicbij, re xa con taj cutoˈo rib utquel. We re cˈo u takquil puˈab pekwiˈ oj pcha cubij, utz cukasaj lo rib wacmic cho rucruz cheˈ, tigreˈ oj cojcjon na che.
40027043	Are wajun cucubsaj u cˈux chrij Dios, jelaˈ cubij rib che re u Cˈjol Dios. ¡Cmic kil na we are Dios cresaj lo cho u cruz cheˈ! ¡We cubno ˈalaj che are u Cˈjol re!” xichaˈ.
40027044	Jelaˈ jnan xicban wa riquieb elaˈom i cˈo rucˈ a Jesús xicrip cho ccruz cheˈ, jnan xquetzbej uwach.
40027045	Jampa xuban cablajuj rˈij xuban ekuˈn injel ruwach ulew. Cteˈ xubanch sak jeac chic jampa xkaj rˈij a las tres.
40027046	Jampa xuban a las tres chic a Jesús congan xuwyinic, xubij che u Taˈ: “Elí, Elí ¿lemá sabactani?” xchaˈ, craj cubij: “In Taˈ Dios, in Taˈ Dios, ¿suche xinaya canak?” cchaˈ.
40027047	Cˈo jujun unak cˈo chlaˈ chunkaj, xicto su xubij, que xicbij: “Are ctjan che usicxic lajun aj bil u tzij a Elías,” xichaˈ.
40027048	Chanim xpe jun chque runak, xucˈma lo jun esponja, xurub chpan jun chˈamlaj vino, xuya pwiˈ jun ˈaj, xuya apno che a Jesús rech cutijo.
40027049	Cˈo inqˈuiaj chic xicbij: “Utz ubnon, chiya canak, kil na we cpe a Elías che u resxic cho rcruz cheˈ,” xichaˈ.
40027050	Tigreˈ a Jesús jeac chic xuwyinic rucˈ u choˈab, rucˈ la xcmac.
40027051	Jampa jelaˈ xubno chanim xbitjec wa rnimlaj tasbal u pan unmal rchoch Dios. Xpe ajsec xkaj lo chuxeˈ xel piquieb. Xa jnan xuban jun nim cabrakan, rucˈ laˈ xipxic rinmak tak abaj.
40027052	Jelaˈ xubno xipxic tak panteón nu imkun wi jujun chque tak tioxlaj aj cojnel. Que xicˈastjec chicxoˈl tak camnak.
40027053	Chanim xiˈel bic chpan cmukbal. Tigreˈ jampa a Jesús xcˈastaj uwach chicxoˈl rcamnak, que xibe chpan rtioxlaj tinmit Jerusalén, chlaˈ xicˈtuˈ wi quib chicwach i qˈui unak.
40027054	Runmal chque tak aj bnol chˈoj cucˈ richˈil che quitjan che uchejic a Jesús, jampa xiclo che jelaˈ xuban rcabrakan jnan rucˈ injel su xbantjec, congan xicxiˈij quib, xicbij: “¡Ay no, are wajun kas tzij che re u Cˈjol Dios!” xichaˈ.
40027055	Cˈo i qˈui ixkib itcˈal lo chnaj apno jbeˈ che rilic a Jesús. Que itran lo chrij pucuent Galilea, xa xictoˈo rucˈ su rajawxic che uwa.
40027056	Chicxoˈl tak ixkib cˈwe al Mriˈy aj Magdalena, al Mriˈy u chuˈ a Santiago rucˈ a Jse. Xa jnan cˈo cchuˈ i u cˈjol a Zebedeo cucˈ.
40027057	Jampa ekuˈn chic, cˈo jun achi biyom xuc bic ptinmit Jerusalén, re u beˈ a Jse petnak ptinmit Arimatea, are jun chque richˈil a Jesús.
40027058	Re xbe rucˈ rˈatbal tzij a Pilato, xuta u bkil a Jesús che, che camnak chic. A Pilato xutak ujachic rubkil puˈab a Jse.
40027059	Tigreˈ a Jse xucˈam apno u bkil a Jesús xupis rij chpan jun saklaj suˈt manta.
40027060	Tigreˈ xucˈam bic xumku can chpan u panteón re che ucˈton re chpan jun abaj. Tigreˈ xuwalktij lo jun chic tzˈlam abaj chwach. Are xucoj can che rtzapbal uchi wa rjul nu xuya wi u bkil a Jesús.
40027061	Xa jnan chiˈ i cˈwe al Mriˈy aj Magdalena chunkaj, jnan rucˈ jun chic al Mriˈy i cul apno chunkaj che rilic nu xmuk wi a Jesús.
40027062	Pjun ˈij chic skaric, are sábado, xipe quinmakil chque tak patre jnan cucˈ jujun chque tak fariseos, xicmol quib rucˈ a Pilato.
40027063	Que xicbij che: “Kjaw a Pilato, cteˈ xcˈun pkjlon che are la rajbnol tzijtal a Jesús jampa cˈaslec xubij che ccˈastaj na lak chicxoˈl camnak churox ˈij.
40027064	Rmal laˈ, cmic quekta chawe che catak lo inqˈuiaj achjab aj bnol chˈoj che uchejxic nu xmuk wi a Jesús xiw rech oxib ˈij. Jelaˈ ubnon che are u tijon quicon taj cquelˈaj bic rubkil. Rmal rech we jelaˈ quicbno, pent quicbij na chque runak che xcˈastaj uwach a Jesús chicxoˈl rcamnak. Tigreˈ wajun itzel tzij mas cˈax na chicwach wa rnabe tak mlon tzij xubij canak,” xicha che.
40027065	A Pilato xubij chque: “Chma bic jujun achjab aj bnol chˈoj che uchejxic nu xmuk wi lajun. Jix, su utz quiwlo quiban che uchejxic,” xcha chque.
40027066	Que jampa jelaˈ xicto, xiˈel bic chwach. Utz xicban che uchejxic nu xmuk wi a Jesús. Xiccoj mezcla chrij rabaj tzˈapbal uchi rjul rucˈ jun retal chwach rech cˈot jun cuchcˈapsaj. Tigreˈ tak achjab aj bnol chˈoj xicanaj can chlaˈ che uchejxic.
40028001	Cˈawnakch can wa rˈij rech uxenbal ˈij, skaric jun chic ˈij, tigreˈ al Mriˈy Magdalena richˈilˈan jun chic al Mriˈy xibe che rilic nu mkun wi a Jesús.
40028002	Jampa xiopnec, chanim xuban jun nim cabrakan. Cteˈ xiclo cˈo jun ángel petnak prcaj rucˈ Dios xuwalktij apno rabaj tzapbal uchi rjul, tigreˈ xicul pwiˈ.
40028003	Congan craplnec rij pcha jun caypaˈt mas cjuljtic. Retzˈiak ucjon mas sak, jelaˈ caˈyec pcha rchun tew.
40028004	Tak achjab aj bnol chˈoj congan xicxiˈij quib chwach, xibirbtec qui bkil rmal. Xitzˈak pulew, pcha i camnak chic xicanjec.
40028005	Rángel xchˈaw cucˈ wa riquieb ixkib, xubij chque: “Xa mixiˈij iwib. In wetaˈan che are quitzcuj a Jesús che xrip cho rcruz cheˈ.
40028006	Re ya cˈoxt ural cmic. Xcˈastaj bic, chisaˈaj jiwla u pan wa rabaj nu xicya wi u bkil,” xcha chque.
40028007	Tigreˈ xubij chque: “Wacmic ¡jix chanim, chibij chque rutijon che xcˈastaj bic uwach a Jesús chicxoˈl rcamnak! Re xbe pucuent Galilea. Chlaˈ quiwil wi uwach. Xa misach pijlon su xinbij bic chiwe,” xcha rángel chque ixkib.
40028008	Wa rixkib jampa xicto che jelaˈ xubij rángel chque, chanim xiˈel bic chiˈ chuchiˈ nu mkun wi a Jesús nabe. Congan xicxiˈij quib xibec, xa jnan xiquicat chpan quenmaˈ rmal su xicto su xiclo. Xibe panim che ubixic chque u tijon a Jesús.
40028009	Ctjanec ibenak prbe jampa xiucˈlu a Jesús. Re xuya rtzil cwach que. Que xikeb rucˈ, xixqueˈ chwach xicchˈip rkan, xicmaj uyiquic u ˈij re.
40028010	A Jesús xubij chque: “Xa mixucˈil. Cmic ¡jix, jiya ubixic chque wechlal rech quibe pucuent Galilea! Chlaˈ kil chna kwach cucˈ,” xcha chque.
40028011	Ibenak ixkib prbe, jampa i jujun chque tak achjab aj bnol chˈoj i cˈo can chuchiˈ nu mkun wi u bkil a Jesús, xibe che ubixic injel su xbantjec chicwach unmakil tak patre.
40028012	Que jampa xicto, xicmol quib cucˈ tak i riˈj tak unak nim qui ˈij chicxoˈl. Xiuc che u chˈobic chicwach su quicbno. Jampa xicchˈbo xicya qˈui pwak picˈab tak achjab aj bnol chˈoj rech quiccoj ccˈux.
40028013	Xicbij chque: “Are wariˈ quibij na chque runak che are u tijon a Jesús xquelˈaj bic u bkil chaˈab jampa ix warnak chic, xa xiwil taj.
40028014	We rˈatbal tzij cuta rson che jelaˈ quibij, xa mixiˈij iwib che are oj quekcoj na u cˈux rech cˈot su cuban chiwe,” xicha chque.
40028015	Tak achjab aj bnol chˈoj xiccˈam la rpwak che xya chque. Jelaˈ xicbno pcha xicbij runmakil tak patre. Jelaˈ ubnon wacmic cquesaj ubixic chicxoˈl runak judíos che are u tijon xquelˈaj bic u bkil a Jesús pelˈal.
40028016	Rijunlajuj u tijon a Jesús xibe pwiˈ wajun jib nu ubin can chque rmal, che cˈo pucuent Galilea.
40028017	Jampa xquil uwach a Jesús xicmaj uyiquic u ˈij, mas tneˈ cˈo jujun chque xuban quieb ccˈux rucˈ.
40028018	A Jesús xkeb cucˈ xubij chque: “Injel ˈatbal tzij cho ruwach ulew xjach can pinˈab in i quieb rucˈ injel u takquil in Taˈ prcaj.
40028019	Rmal laˈ che jelaˈ, cmic jix, quixbe che cnawtsxic injel unak cho ruwach ulew rucˈ rutzlaj u tzij Dios. Ix chibna chque che in tijon in jelaˈ pcha ix. Chibna kasan jaˈ picwiˈ prubeˈ in Taˈ, pinbeˈ in Cˈjolaxel, jelaˈ jnan prubeˈ Tioxlaj Xlabxel.
40028020	Utz chinawtzaj runak rucˈ injel in tzij su inbin can chiwe, injel rajawxic quiccjo. Chcˈun ba pijlon, che in injel ˈij quincˈjeˈ iwucˈ. Jelaˈ inbnon in cˈo iwucˈ jampa copan qˈuisbal re ruwach ulew,” xcha a Jesús chque.
41001001	Are wariˈ u mod xmajtaj lo ubixic utzlaj u tzij a Jesús u Takoˈn Dios petnak che ccˈolic runak, are u Cˈjol Dios.
41001002	Tzˈibtlic chrij chpan rwuj xutzˈibaj a Isaías rajbil u tzij Dios: “¡Chiwlampeˈ! Quintak bic in takoˈn nabe chawach, re cuyujbaˈ a be chawach.
41001003	Cˈo jun cuwyinic chpan rchkeˈej ulew: 'Utz quiban che usucmxic u be Ktaˈ Kjawxel, quitro jun be clom ubnon chwach,' cchaˈ,” xcha a Isaías.
41001004	Jelaˈ xubno xpe a Xuan aj bnol Kasan jaˈ xcˈjeˈ chpan jun chkeˈej ulew. Xuya ubixic chque runak che rajawxic quicjal uwach cchˈobnic chpan quenmaˈ. Xuban kasan jaˈ picwiˈ retal che Dios xusach uwach cmac xicbno.
41001005	Injel unak xiˈel lo chpan tak ctinmit pucuent Judea, jelaˈ chpan tinmit Jerusalén che utatbxic u tzij a Xuan. Que xicˈalajsaj cmac chwach Dios, tigreˈ a Xuan xuban kasan jaˈ picwiˈ chpan wa rnim jaˈ Jordán.
41001006	Retzˈiak a Xuan xiw resmal chcap camello, ximbal u pan u tzˈumal chcap. Xutij sacˈ, xutij cab uˈal cheˈ.
41001007	A Xuan xuya ubixic chque runak xubij: “Cˈo jun tran lo chwij che mas nim u ˈij chinwach in. Jelaˈ ubnon che in quincon taj quintur uwach u xjab rmal mas nim ubanic.
41001008	In xinban kasan jaˈ piwiˈ chpan nim jaˈ xa rucˈ jaˈ, are wajun cpetec cuya na rTioxlaj Xlabxel chiwe, chpan iwenmaˈ,” xcha a Xuan chque.
41001009	Chpan tak wa rˈij, a Jesús xel chpan rtinmit Nazaret, cˈo pucuent Galilea. Xbe rucˈ a Xuan. Re xuban kasan jaˈ che a Jesús chpan wa rnim jaˈ Jordán.
41001010	Jampa a Jesús xel chpan rnim jaˈ, cteˈ xerlo xjaktjec rcaj, xpe rTioxlaj Xlabxel pcha jun plamux xkaj pwiˈ.
41001011	Tigreˈ xicto cˈo jun xchˈaw lak prcaj xubij che: “At in Cˈjol che mas catinloˈoj at chaˈtlec uwmal,” xchaˈ.
41001012	Tigreˈ rTioxlaj Xlabxel xucˈam bic a Jesús chpan jun chkeˈej ulew.
41001013	A Jesús xcˈjeˈ chlaˈ cawnak ˈij chicxoˈl itzel tak chcap aj ccheˈlaj. Xa jnan runmal itzel Satanás xraj wet xcon che u chˈaquic a Jesús che ubanic mac. Tak ángeles xipe prcaj xictoˈo a Jesús chpan tak la rˈij.
41001014	Xopan jun ˈij xicchˈip a Xuan xicya chpan rcarsa. Tigreˈ a Jesús xbe ptak tinmit pucuent Galilea che ubixic utzlaj u tzij Dios chque runak.
41001015	Xubij: “Xutzˈkatsaj wa rˈij che ubin canak che are u taknic Dios prcaj petnak chpan quenmaˈ runak. Chiya can i mac, chijla uwach i chˈobnic chpan iwenmaˈ, chicjo wa rutzlaj u tzij Dios,” xcha chque.
41001016	Xurak jun ˈij che a Jesús cbin chuchiˈ rplo Galilea, xril apnak a Simón rucˈ u chaˈ a Trix. Que i aj chˈpol tak car, quitjan che uqˈuiakic ataray chpan rjaˈ.
41001017	A Jesús xubij chque: “Chisaˈaj, quixtraj chwij. Ix aj chˈpol tak car, jelaˈ pcha quimol cchiˈ tak car, cmic quinban na chiwe rech quimol cchiˈ runak rech quiccjon che Dios,” xcha chque.
41001018	Rucˈ joˈtaj xicya can ataray, xitraj bic chrij a Jesús.
41001019	A Jesús xbin apno jbeˈ chic, xirilch i quieb chic achjab. Jun chque a Santiago rucˈ u chaˈ a Xuan, xa i alal, que i u cˈjol a Zebedeo. Que i cˈo chpan jun barco, ctjanec quicyujbaˈ ataray.
41001020	Jampa a Jesús xierlo xiusqˈuij. Que xicya can ctaˈ chpan rbarco cucˈ rajchac. Chanim xitraj bic chrij a Jesús.
41001021	A Jesús cucˈ richˈil xiopan chpan tinmit Cafarnaúm. Chpan jun ˈij rech uxnen a Jesús xuc chpan wa rja nu quicnawtzaj wi quib rajIsrael cucˈ qui pxab que. Re xumaj ubixic u tzij Dios chque runak chpan.
41001022	Wa runak xicmaymaˈ su xubij a Jesús rmal xicchˈbo che cˈo u choˈab Dios rucˈ su cucˈut chicwach, jnant rucˈ su quicban wa rajnawtzbal que rech qui pxab che cˈot kas u choˈab ctzij que.
41001023	Cˈo jun achi chpan wa rja che cˈo itzel u xlabal chpan renmaˈ, re xumaj wiynic congan, xubij che a Jesús:
41001024	“¿Su cawaj chke at a Jesús aj Nazaret? ¿La xatpetec rech cakasaj kˈij oj? In wetaˈan awach at, quinchˈbo che at lajun Tioxlaj u takoˈn Dios,” xcha che.
41001025	Tigreˈ a Jesús xtkan che ritzel u xlabal, xubij che: “¡Xa matchˈaw chic, catel chpan renmaˈ wa rachi! ¡Jat!” xcha che.
41001026	Ritzel xutzˈak can lajun achi pulew congan csicstic rubkil, tigreˈ congan xuwyinic ritzel u xlabal, rucˈ laˈ xel bic rucˈ renmaˈ, xuya can wa rachi.
41001027	Injel unak congan xicxiˈij quib, xicmaj utaˈic chicwachbal quib: “¿Su craj cubij wariˈ? ¡Re jun cˈacˈ nawtzbal cuya ubixic, jelaˈ cubno rucˈ nimlaj u choˈab! ¡Cutak bic tak itzel u xlabal, xak jelaˈ quicya quib che ubanic su cubij!” xichaˈ.
41001028	Chanim xicta rson injel unak aj tak tinmit pucuent Galilea su tjan a Jesús che ubanic rucˈ nimlaj u choˈab.
41001029	Tigreˈ a Jesús jnan cucˈ u tijon xiˈel bic chpan wajun ja. A Jesús richˈilˈan a Santiago rucˈ a Xuan xibe picchoch a Simón rucˈ a Trix.
41001030	U chuˈ u jiˈ a Simón cˈo chiˈ puchˈat mas yab. Cˈo ˈaˈ chrij. Jampa a Jesús xopnec, xicbij che che yab u chuˈ u jiˈ a Simón.
41001031	Jampa a Jesús xuto, xkeb rucˈ ryab, xuchˈip u ˈab, xuyico. Chanim xuxan rˈaˈ chrij u chuˈ u jiˈ a Simón. Re xwaljec xiyutzku, rmal che xcantjec rucˈ ryabil.
41001032	Jampa xkaj ˈij, ekuˈn chic xiccˈam lak injel tak yab rucˈ a Jesús, jelaˈ xiccˈam lak unak che cˈo itzel u xlabal cucˈ quenmaˈ.
41001033	Injel aj tinmit xicmol quib chwach rja nu cˈwe a Jesús.
41001034	A Jesús xiucnaj i qˈui uwach tak yabil chque runak. Xiresaj bic ritzel u xlabal cucˈ quenmaˈ i qˈui unak. Xuyat chque ritzel rech quichˈawac rmal che que quetaˈan uwach chin re.
41001035	Jun chic ˈij jampa mjaˈ skaric, a Jesús xwaljec xel bic chpan rtinmit. Re xbe chpan jun ulew nu i cˈwet unak rech cuban chˈawen rucˈ Dios.
41001036	A Simón rucˈ richˈil jampa xiwaljec, xibe che utzucxic a Jesús.
41001037	Jampa xiquirko, xicbij che: “¡Ah, chiˈ at cˈwe! Injel unak catquitzcuj,” xicha che.
41001038	A Jesús xubij chque: “Joˈ, are utz na che cojbe chpan inqˈuiaj chic tinmit rech quinya ubixic u tzij Dios chque. Are uptan che in petnak ural cho ruwach ulew,” xcha chque.
41001039	Jelaˈ xubno xbin chpan injel tinmit pucuent Galilea. Xiunawtzaj runak rucˈ u tzij Dios chpan tak ja nu quicnawtzaj wi quib rajIsrael che qui pxab que, jelaˈ xiresaj bic tak itzel u xlabal chpan quenmaˈ runak.
41001040	Jun achi cˈo chˈaˈc chrij rech lepra xkeb rucˈ a Jesús, xqueˈ chwach. Re xubij che a Jesús: “We at cawaj, quinacnaj rech cuban sak in bkil,” xcha che.
41001041	A Jesús xoˈ u cˈux che. Xuya u ˈab pwiˈ, xubij che: “Cwaj. ¡Catincnaj!” xcha che.
41001042	Cteˈ ubin la rtzij, chanim xel ryabil che rubkil. Re ya sak chic injel u tzˈumal.
41001043	Tigreˈ a Jesús xupixbaj, xutak bic, xubij che:
41001044	“Xa mawesaj rson chin xatucnaj. Xiw jelaˈ cabno, jat rucˈ rpatre cacˈut awib chwach rech catrlo che ya xatijeˈec. Chaya racchuj che Dios pcha cubij u pxab a Moisés che cuˈalajsaj chicwach tak patre che at ya at sak chic,” xcha a Jesús che.
41001045	Rachi xucojt u tzij a Jesús, chanim xbe che uchˈachaˈxic congan chque runak su xuban a Jesús che. Rmal jelaˈ xubno a Jesús xconxtaj cuc chpan tak tinmit pucuent Galilea. Re naj xbin wi che tak tinmit nu i cˈwet runak. Mas tneˈ jelaˈ xubno, congan runak xictzcuj xiopan rucˈ.
41002001	ˈAxnak quieb oxib ˈij a Jesús xtzlaj chpan tinmit Cafarnaúm jeac chic. Chiˈ cˈwe jampa runak xicta rson che ya xtzlajch a Jesús cucˈ. Re cˈo pja.
41002002	Chiˈ cˈwe jampa xicmolch quib i qˈui unak rucˈ. Xnoj rja che runak. Cuyaxt che jun che cuc pja. A Jesús tjan quiunawtzaj runak che i cˈo pja rucˈ rutzlaj u tzij Dios.
41002003	Chlaˈ xiopan i quijab achjab ctelen bic jun achi yab che squirnak chˈkap che u bkil.
41002004	Que ccaj wet quiccˈut chwach a Jesús wa ryab, xa xicon taj rmal i qˈui unak quimlon quib chrij a Jesús. Tigreˈ tak achjab xiˈel bic pwiˈ rja, xictor uwiˈ rja, xickasaj bic ryab rucˈ clab chwach a Jesús.
41002005	Rucˈ laˈ xril a Jesús che xicjon che, xubij che rachi che squirnak chˈkap che u bkil: “In cˈjol, cmic in quincuy a mac,” xcha che.
41002006	Chiˈ i cul wi inqˈuiaj aj nawtzbal que runak chpan qui pxab que. Congan xicmaymaˈ u tzij xubij, xicmaj u chˈobic chrij, xicbij chpan quenmaˈ:
41002007	“¿Su mod che jelaˈ cubij? Xa cretzbej uwach Dios rucˈ wa rtzij su cubij. Xiw Dios conec cucuy u mac jun,” xichaˈ.
41002008	A Jesús ya retaˈan chic su xicmaymaˈ chpan quenmaˈ. Re xubij chque: “¿Suche quimaymaˈ chpan iwenmaˈ su xinbij?
41002009	Cmic quinta chiwe ix, ¿chin chque cˈaxt ubixic? che quinbij che ryab: 'cmic xcuytaj a mac,' o quinbij che: 'catwaljak, chayca bic a pop, catbinnak'. ¿Chin chque?
41002010	Cmic rech quincˈut chiwach che in u Cˈjol Dios che xinux unak, cˈo in choˈab rech quintkan picwiˈ cmac runak, cˈo quinbij na che ryab,” xcha chque. Tigreˈ a Jesús xubij che rachi squirnak u bkil:
41002011	“In quinbij chawe, catwaljak, chiyca bic a pop, catbe pawchoch,” xcha che.
41002012	Ryab chanim xwaljec, xuyic u pop, xel bic chicwach i quinjel unak che i cˈo pja. Unak congan xsach ccˈux rucˈ su xiclo xicmaj uyiquic u ˈij Dios, xicbij: “¡Ay, mijun bwelt klon wariˈ chekxoˈl!” xichaˈ.
41002013	A Jesús xbech jeac chic chuchiˈ rplo. Qˈui unak xicmol quib chrij. Re xiunawtzaj rucˈ utzlaj u tzij Dios.
41002014	Jampa xuqˈuis ubixic, a Jesús tjan cbinic, xril apno a Leví, u cˈjol Alfeo. A Leví aj mlol alcawal. Re cul chiˈ nu ctoj wi alcawal. A Jesús xubij che: “Chatsaˈaj, catraj chwij,” xcha che. A Leví xwaljec, xbe rucˈ a Jesús, xtraj bic chrij.
41002015	Chpan jun ˈij chic a Jesús xuc chpan rchoch a Leví xutij uwa cucˈ u tijon. I richˈilˈan cho rmexa cˈo inqˈuiaj aj tol alcawal cucˈ inqˈuiaj chic unak che ust quicquil tak fariseos. Congan unak i cˈo chiˈ rmal itran lo chrij a Jesús.
41002016	Tak aj nawtzbal que aj Israel chpan qui pxab que i jnan cucˈ tak fariseos xiclo che a Jesús cutij uwa cucˈ wa rjleˈ chic unak, xicbij chque u tijon a Jesús: “¿Su mod che iwajtij cutij uwa cucˈ aj tol alcawal jnan cucˈ inqˈuiaj aj mac tak unak?” xicha chque.
41002017	Jampa xuta a Jesús che jelaˈ xicbij, re xubij chque: “Chin yab taj rajawxic taj che cpe rajcun che ucanxic. Chin jun cˈo ryabil rajawxic cpe rajcun rucˈ rech cucnaj. In in petnak taj che csicxic runak che quicbij quib che i utz chwach Dios, xa are in petnak che csicxic rajmaquib, rech quicya can cmac quicbno,” xcha chque.
41002018	Chpan jun ˈij i u tijon a Xuan aj bnol Kasan jaˈ, cucˈ runak itran lo chquij tak fariseos, xiuxan che utijawic cwa rmal jelaˈ cubij qui pxab que. Inqˈuiaj chic unak xikeb rucˈ a Jesús xicbij che: “Tak richˈil a Xuan cucˈ runak itran lo chquij tak fariseos quictijt cwa cmic che u yiquic u ˈij Dios. ¿Suche a tijon at quictij cwa?” xicha che.
41002019	A Jesús xubij chque rech quicchˈbo che jampa re cˈoxt cucˈ u tijon, tigreˈ quiuxan che utijawic cwa rmal quibsonec. “Ix iwetaˈan che jampa cˈo jun nim ˈij rech cˈulnen i richˈil wa rjiˈixel quictij cwa rmal mas quiquictic che re cˈo cucˈ.
41002020	Curak jun ˈij jampa re quel cucˈ, tigreˈ quiuxan che utijawic cwa rmal mas quibsonec.
41002021	“Cˈot chin jun cucoj chˈkap cˈojbal cˈacˈ che jun ˈel atzˈiak. We jelaˈ wa rchˈkap cˈacˈ cˈojbal xa cujic rib, chiˈ cubit na mas wa retzˈiak.
41002022	Cˈot mod quiya cˈacˈ chˈamlaj uˈal uvas chpan jun ˈebal xa ˈeˈl chic, rmal wa rcˈacˈ mas u choˈab. We jelaˈ, cteˈec, ctix bic rchˈamlaj uˈal uvas pulew. Rmal laˈ rajawxic quicoj cˈacˈ vino chpan jun cˈacˈ ˈebal,” xcha a Jesús chque.
41002023	Chpan jun ˈij sábado, a Jesús tjan cbin chpan ticoˈn i richˈilˈan tak u tijon. Que xicxluj jbeˈ uwach trico jampa xiˈax chpan.
41002024	Tak fariseos jampa xiclo che jelaˈ xicbno, xicbij che a Jesús: “¿Su mod a tijon xicxluj trico chpan uxenbal ˈij che awas jelaˈ quicbno? At awetaˈan che ustaj jelaˈ quicbno,” xicha che.
41002025	A Jesús xutzlij ubixic chque: “¿Xa iton taj su cubij u tzij Dios chrij su xuban a David ujer jampa mas xinumic jnan cucˈ richˈil i cˈo puˈab che mas cˈo rajawxic chque quictijo?
41002026	A David xuc chpan unmal rchoch Dios, jampa cˈo Abiatar che unmal chque tak patre, xutij la rcuxlanwa che iyaˈon chwach Dios che chaˈtlec. Pxab cubij che la rcuxlanwa xiw yaˈtal chque tak patre che quictijo. A David xutijo, xa jnan xuya chque richˈil rech quictijo,” xcha a Jesús chque.
41002027	Xubij na chque: “Dios xuya wa rˈij sábado rech quiutoˈo runak, naret che xa awas chque. Jampa Dios xuban runak, naret xa rech cuchˈij jun ˈij.
41002028	Jelaˈ ubnon, are in in wajun u Cˈjol Dios che xinux unak, are in cˈo in taknic pwiˈ wa ruxenbal ˈij sábado,” xcha chque.
41003001	A Jesús xuc chpan ja nu quicnawtzaj wi quib aj Israel chpan qui pxab que. Chiˈ cˈwe jun achi ucˈolen rib jun u ˈab.
41003002	Wajun ˈij uxenbal ˈij sábado. Tak aj chˈoj che a Jesús quicaclej we cucnaj ryab chpan wa rˈij rech uxenbal ˈij, rech quiccoj tzij chrij rmal awas chque we jelaˈ cubno.
41003003	A Jesús xubij che wajun achi che ucˈolen rib jun u ˈab: “¡Catwaljak! Chatsaˈaj, catcˈal chicxoˈl quinjel unak,” xcha che.
41003004	Tigreˈ a Jesús xuta chque injel unak: “¿La cuya rpxab che jun cuban utz chpan uxenbal ˈij sábado, o are utz we cuban etzlal rech cuban cˈax che jun chic? ¿Chin chque utz quibij ix? ¿La cuya che jun che cucˈasbaˈ jun chic chpan uxenbal ˈij o are utz cucamsaj?” xcha chque. Jampa jelaˈ xicta runak xichˈawxtaj.
41003005	Tigreˈ a Jesús xiutzˈutzaˈ injel unak rucˈ riwal rmal quelt ccˈux che wajun ucˈolen rib jun u ˈab. Re mas xubsoj rmal injel unak mas co quenmaˈ. Xubij che rachi che urkon cˈax jun u ˈab: “¡Chiyukpij raˈab!” xcha che. Rachi xuyukpij ruˈab, rucˈ laˈ chanim xcantjec.
41003006	Chanim xiˈel bic tak fariseos chicxoˈl, xibe cucˈ quichˈil a Herodes chpan u partido, xicmaj ubanic cchˈobnic su quicbno rech quiccamsaj na a Jesús, rmal mas ust xiclo su xubno.
41003007	A Jesús cucˈ u tijon xibe chuchiˈ rplo rech Galilea. Congan unak itran lo chrij a Jesús, rmal che elnak rson tak cˈutbal cubno, congan xipetec rech quicla.
41003008	Runak xicta rson chrij nimlaj maybal cuban a Jesús chicxoˈl. Xipe che rilic ptak tinmit pucuent Galilea, rucˈ pucuent Judea, xipe aj tinmit Jerusalén, rucˈ pucuent Idumea. Xa jnan xipe aj chˈkap che rnim jaˈ Jordán, cucˈ runak aj Tiro, cucˈ aj Sidón.
41003009	A Jesús xubij chque u tijon rech quicyujbaˈ jun barco. Cmal mas i qˈui unak, a Jesús xicˈjeˈ chpan rech quicpitzˈ taj cmal runak.
41003010	Re mas i qˈui unak xiucnaj chpan wajun ˈij, rmal laˈ injel tak yab ccaj quicnajij a Jesús rech quicchˈip cu jbeˈ.
41003011	Jampa ˈaxnak chic runak che cˈo itzel u xlabal chpan quenmaˈ xixqueˈ chwach a Jesús. Jampa xictzˈutzaˈ uwach, congan xiwyinic ritzel tak u xlabal, xicbij che a Jesús: “¡At kas at u Cˈjol Dios!” xichaˈ.
41003012	A Jesús xtkan picwiˈ, xubij chque: “¡Xa mibij chin in!” xcha chque.
41003013	Tigreˈ a Jesús xel bic pwiˈ jun jib, xiusqˈuij jujun achjab rucˈ. Que xiopan rucˈ.
41003014	Re xiuchaˈ i cablajuj achjab chicxoˈl rech cuban u takoˈn chque. Jelaˈ xubno rech quiutak bic che quicbij utzlaj u tzij Dios chque runak.
41003015	Xuya cchoˈab rech (quiconec quiccnaj tak yab,) jelaˈ rech cquesaj itzel tak u xlabal rucˈ quenmaˈ tak unak.
41003016	Are wariˈ cbeˈ wa ricablajuj achjab che xiuchaˈ a Jesús: A Simón, che xucoj che u beˈ a Luˈ,
41003017	a Santiago rucˈ u chaˈ a Xuan, i u cˈjol a Zebedeo. A Jesús xucoj cbeˈ a Boanerges chque, craj cubij, “che cchoˈab que pcha coˈ rjab”.
41003018	Cˈo a Trix, a Plip, a Bartolomé, a Mteˈy, a Max, jun chic a Santiago, u cˈjol Alfeo, a Tadeo, jun chic a Simón aj cananeo.
41003019	Xa jnan xusqˈuij a Judas Iscariote, are lajun aj chol re a Jesús picˈab rajchˈoj che.
41003020	A Jesús rucˈ u tijon xiuc chpan jun ja. Jun bwelt chic congan unak xicmol quib cucˈ. Xicyat chque xictij cwa rmal mas unak quimlon quib cucˈ.
41003021	Jampa rechlal ajuwarchoch a Jesús xicto che rmal congan unak i cˈo rucˈ che quicyat che cutij uwa, che quicyat che cwarec, que xibe rucˈ rech quiccˈam bic cho ja cucˈ. Xa cton rson che quicbij unak che xa xchujric u jlon a Jesús.
41003022	Xa jnan cˈo inqˈuiaj aj nawtzbal que aj Israel chpan qui pxab que, i petnak chpan tinmit Jerusalén, xicbij chque runak: “Cˈo u choˈab Beelzebú rucˈ, are unmal chque itzel cˈo rucˈ renmaˈ a Jesús. Rmal laˈ a Jesús conec cresaj tak itzel u xlabal cucˈ quenmaˈ tak unak,” xichaˈ.
41003023	A Jesús jampa jelaˈ xuto xiusqˈuij unak rucˈ, xubij chque rucˈ cˈambal tak nˈoj: “¿Su mod Satanás runmal itzel cresaj rib chbil rib chpan quenmaˈ unak? Cˈot mod rucˈ.
41003024	We runak chpan jun tinmit quicmaj chˈoj chicwachbal quib, najt mas cbeytjec wa rtinmit.
41003025	Jelaˈ ubnon, we rechlal quicban chˈoj chicwachbal quib chpan jun ja, chanim quiqˈuisic.
41003026	We runmal itzel Satanás cuban chˈoj chrij chbil rib, cbeytaj taj. Chiˈ cqˈuis wi,” xcha chque.
41003027	Xubij na: “Cˈot jun conec cuc chpan rchoch jun chic che mas u choˈab rech crelˈaj su cˈo rucˈ. Nabe rajawxic cuxmo rech crelˈaj su cˈo rucˈ.
41003028	“Saklaj tzij are Dios conec cucuy injel uwach cmac runak su quicbno jelaˈ injel itzel tak tzij elnak picchiˈ.
41003029	Xa are cucuyt u mac chin cchˈaw chrij u chac Tioxlaj Xlabxel. Chin cchˈaw chrij Tioxlaj Xlabxel re crekaj na u choˈab u mac, conxtaj cresaj rib chuxeˈ junelic chbe ˈij sak,” xcha chque.
41003030	Jelaˈ xubij a Jesús rmal la rinqˈuiaj unak xicbij rucˈ saklaj tzij che cˈo itzel u xlabal rucˈ renmaˈ.
41003031	Tigreˈ xiopan u chaˈ a Jesús quichˈil u chuˈ rucˈ a Jesús. Que xicanjec cho rja rmal mas unak i cˈo chpan. Que xictak usicxic a Jesús cho ja.
41003032	Chin i cul chunkaj a Jesús xicbij che: “A chaˈ rucˈ a chuˈ i cˈo cho ja, catquitzcuj,” xicha che.
41003033	Re xutzlij ubixic chque: “¿Chin in chuˈ, chin in chaˈ?” xchaˈ.
41003034	Tigreˈ xiutzˈutzaˈ u tijon che i cˈo chiˈ rucˈ. Xubij chna: “Are wa rinqˈuiaj i cˈo ural wucˈ, are jnan rucˈ in chuˈ, are jnan cucˈ in chaˈ.
41003035	Chin cuban u reynic Dios are jnan rucˈ in chaˈ, are jnan cucˈ unab, jnan rucˈ in chuˈ,” xcha chque.
41004001	Jeac chic i qˈui unak xicmol quib chrij a Jesús jampa cˈo chuchiˈ rplo rech Galilea che ubixic utzlaj u tzij Dios. Rmal nicpaˈ unak i cˈo rucˈ a Jesús xuc chpan jun barco, xbe apno jbeˈ pwiˈ rjaˈ. Chiˈ xchˈaw cucˈ runak i cˈo chuchiˈ rplo.
41004002	Re xucˈut mas qˈui tak tzij rucˈ tak cˈambal nˈoj chekwach. Xiunawtzaj xubij chque:
41004003	“Chitatbej wariˈ: Xel jun aj tcol ijaˈ rech cujbuj can u ticoˈn.
41004004	Jampa tjan che utiquic, inqˈuiaj ijaˈ xkaj chpan rbe. Xipe tak tzquin xictij bic la rijaˈ.
41004005	Inqˈuiaj ijaˈ xkaj chicxoˈl tak abaj nu cˈwet mas ulew. Chiˈ chanim xitzˈuk lak rijaˈ rmal che xa jbeˈ ulew cˈo chiˈ.
41004006	Jampa xpe rˈij, xichkeˈjic rmal cˈot nu cbe wi u cˈamal pulew.
41004007	Jbeˈ chic ijaˈ xikaj pulew nu cˈo can u cˈamal tak qˈuix. Rmal rqˈuix jnan rucˈ rijaˈ xitzˈuk lak are rqˈuix xuyat che utzlaj ijaˈ xqˈuiyic. Xuyat uwach rijaˈ.
41004008	Inqˈuiaj chic ijaˈ xikaj chpan rutzlaj ulew. Rijaˈ xitzˈuk lak, xqˈuiyic xuya qˈui rekaˈn, cˈo ijaˈ xuya jwinak lajuj uwach, cˈo xuya oxcˈal uwach, cˈo xuya jun cient uwach,” xcha a Jesús chque.
41004009	Xubij chna chque: “Chin cˈo u xquin, utz cuban che utatbxic su quinbij,” xchaˈ.
41004010	Jampa xcanaj utquel a Jesús xipe inqˈuiaj unak rucˈ, che caj que quicta na mas u tzij, jnan cucˈ i cablajuj u tijon. Que xicta che a Jesús su craj cubij wa rcˈambal nˈoj xubij chque.
41004011	A Jesús xutzlij ubixic chque: “Iyaˈon chiwe ix, rech quiwetamaj u taknic Dios prcaj chpan quenmaˈ runak che ˈaljsant nabe. Chque la rjleˈ unak chic, che quiccojt u tzij Dios, xiw rmal cˈambal tak nˈoj quinchˈaw cucˈ.
41004012	Mas tneˈ quinbij chque rucˈ tak cˈambal nˈoj rech quiclo, rech quicto, que ccaj taj quicchˈbo. Que ccaj taj quicjal uwach cchˈobnic rech quicya can ubanic cmac, rech jelaˈ Dios quiucyu rucˈ cmac quicbno,” xcha chque.
41004013	Tigreˈ xubij chque: “¿La xa quichˈob taj su craj cubij wajun cˈambal nˈoj? We jelaˈ ubnon, ¿su mod, quicchˈob la inqˈuiaj che xa quicjon taj?
41004014	Wajun aj tcol ijaˈ xinbij chiwe, jelaˈ pcha jun u takoˈn Dios cuya ubixic utzlaj u tzij Dios chque runak.
41004015	Jujun chque tak unak jnan rucˈ pcha tak be nu xikaj wi jbeˈ ijaˈ, xa mas co quenmaˈ. Satanás, cuc che resxic u tzij Dios chpan quenmaˈ runak, pcha wa rinqˈuiaj tzquin che xictij bic rijaˈ.
41004016	Rulew nu cˈwe rabaj jnan rucˈ pcha quenmaˈ jujun unak che xiw quicta u tzij Dios, quiquictic rmal xicˈmo.
41004017	Jelaˈ pcha wa rijaˈ che ctzˈuk lak chanim xa chkeˈjic rmal cˈot kas u cˈamal benak chpan ulew, que jampa cpe rcˈax picwiˈ, o jampa runak quicchˈaw chquij, rmal i cot mas chpan ccojnic, quicchˈijt uˈoxmil rcˈax, qˈuistaj qui cˈux rucˈ rcojnic.
41004018	Rulew nu cˈwe u cˈamal tak qˈuix, are la pcha ubnon quenmaˈ jleˈ chic unak che xiw quicta rutzlaj u tzij Dios chanim quicjon che.
41004019	Xa rmal mas benak ccˈux rucˈ su racleˈn cˈo chwach ulew, que quisubtaj na rmal cbeymal, mas quicrij uwach qˈui uwach su racleˈn mas tzoy. Rmal laˈ che benak ccˈux rucˈ su racleˈn aj uwach ulew, cuyat chque che rutzlaj u tzij Dios cqˈuiyic chpan quenmaˈ. Jelaˈ ubnon cˈot uwach cuyaˈo.
41004020	Rutzlaj ulew jelaˈ pcha quenmaˈ runak che kas tzij quicjon che rutzlaj u tzij Dios, jelaˈ jnan quicban utzlaj tak cchac. Jujun chque jnan rucˈ tak ticoˈn che cuya jwinak lajuj uwach, inqˈuiaj chic jnan rucˈ tak ticoˈn che cuya oxcˈal uwach, inqˈuiaj chic jnan rucˈ tak ticoˈn che cuya jun cient uwach,” xcha chque.
41004021	A Jesús xubij chque: “¿La cˈo jun cutzˈij jun cantil cuya chuxeˈ jun cxon o chuxeˈ u chˈat? Cˈot mijun. We jelaˈ cubno cˈot uptan cuya u sakil.
41004022	Chqueaj cuya wi rcantil rech cuban sak che upja. Injel su rwan rib nabe, copan jun ˈij caˈaljan na juntir.
41004023	Chiwtampeˈ, chin cˈo u xquin utz chibna che utatbxic su quinbij,” xchaˈ.
41004024	Xa jnan xubij chque: “Quicoj retal chrij su quito. Jelaˈ pcha quiban ix quiˈat na tzij picwiˈ inqˈuiaj unak, jelaˈ cuban na Dios piwiˈ ix rucˈ uwiˈ.
41004025	Chin jun che utz cuban che utatbxic u tzij Dios, re cuya na mas che. Chin jun che ust cuban che utatbxic u tzij Dios, re cresaj na la jbeˈ che cˈo rucˈ,” xchaˈ.
41004026	A Jesús xubij chna: “Jelaˈ ubnon u taknic Dios prcaj chpan quenmaˈ runak pcha jun achi xujbuj rijaˈ chpan rulew:
41004027	Xiw xutic canak, xuya can chiˈ. ˈAxnak chic qˈui ˈij rachi cwarec, cwaljec, chaˈab pˈij, jelaˈ injel ˈij. Rijaˈ xtzˈuk lak, xqˈuiyic, rjaw xa cuchˈob taj su mod ctzˈuk wi.
41004028	Xiw cutic rijaˈ pulew, rijaˈ utquel xtzˈuk lak, xqˈuiyic, tigreˈ xel lo u tux che, tigreˈ xuya u jlon, te na xuya uwach. Jelaˈ xubno xiw rmal u choˈab rulew.
41004029	Jampa xchkeˈjic, tigreˈ cumol uwach rmal xopan u ˈij,” xcha a Jesús chque.
41004030	Jelaˈ jnan xubij a Jesús: “¿Su racleˈn ubanic u taknic Dios prcaj chpan quenmaˈ runak? ¿Su cˈambal nˈoj quinbij chiwe rech quiwetamaj su mod u taknic Dios prcaj chpan quenmaˈ runak?
41004031	Are la pcha jun alaj u baˈ mostaza. Rijaˈ mostaza mas alaj chicwach injel ijaˈ chwach ulew.
41004032	Mas tneˈ xa alaj ijaˈ jampa cqˈuiyic mas nim cuban na chicwach inqˈuiaj ichaj. Mas cqˈuiyic rmostaza rech cˈo mod rucˈ quicban csoc tak tzquin chpan tak u ˈab. Jelaˈ u mod cuban u taknic Dios prcaj chpan quenmaˈ runak, mas cqˈuiyic,” xcha chque.
41004033	Jelaˈ xiunawtzaj can a Jesús che u tzij Dios. Rucˈ tak cˈambal nˈoj xucˈut chicwach unak rech quictatbej, jelaˈ xicon che u chˈobic.
41004034	Cˈot xubij chque runak wet rucˈ cˈambal tak nˈoj xiuchˈabej. Chque i cablajuj u tijon quitquel xuˈalajsaj chicwach su craj cubij injel wa rcˈambal nˈoj xubij.
41004035	Jampa xkaj ˈij xuc ekuˈn, a Jesús xubij chque u tijon: “Joˈ cojˈax bic chˈkap che rplo,” xcha chque. Xibec xicya can runak chuchiˈ rplo.
41004036	U tijon xiquichˈilˈaj bic a Jesús chpan wa rbarco. Cˈo inqˈuiaj chic barco xitraj bic chquij.
41004037	Jampa i cˈo pwiˈ rjaˈ cteˈ xicnaˈo chanim xpe jun nimlaj quijkiˈ. Congan tew cˈolec, xpe retum pwiˈ rmal mas u choˈab. Cwaljec u retum rjaˈ xuc chpan cbarco, tjan cnojec cbarco rmal jaˈ.
41004038	A Jesús warnak chpan rbarco puqˈuisbal u xcˈut, ubnon u chcˈat u jlon che qˈuisbal tak ten. U tijon mas cxeˈen quib xicˈsoj a Jesús, xicbij che: “Kajtij, ¿la cojawtajt chawe che cojeˈ chpan rjaˈ?” xichaˈ.
41004039	Tigreˈ xwaljec a Jesús. Xuˈatmij rnimlaj tew, xutak che rplo, xubij che: “¡Catuxnak! ¡Xa jun chatcˈol wi!” xcha che. Tew xuxnic, xkaj ruchoˈab rplo.
41004040	Tigreˈ xubij chque u tijon: “¿Suche che mas quixiˈij iwib? ¿La mjaˈ co i cojnic chwe?” xcha chque.
41004041	Que mas xicmaymaˈ uwach a Jesús, xicbij chicwachbal quib: “¿Chinnak wajun achi, che ctkan pwiˈ rtew, are rtew xuxnic, cuchˈabej rplo, jelaˈ ubnon chanim xkaj u choˈab?” xichaˈ.
41005001	Jampa i ˈaxnak chˈkap che rplo xiopan chpan clew aj Gerasa.
41005002	Jampa a Jesús elnak chic chpan rbarco, chanim xpe jun achi rucˈ che cˈo itzel rucˈ renmaˈ. Re xel chpan rcamposanto nu quicmuk wi rcamnak.
41005003	Chiˈ cbin wi injel ˈij injel aˈab. Mijun con che uximic, ni rucˈ clab, ni rucˈ clena.
41005004	Wet jun conec xmon rkan, xmon u ˈab rucˈ clena, injel bwelt xa cuqˈuiakpij wa rclena rucˈ u ˈab, cupxij clena cjon che rkan. Cˈot jun quiconec ctkan pwiˈ.
41005005	Injel ˈij, injel aˈab cbin chicxoˈl tak mukbal, jelaˈ pwiˈ tak jib, congan cuwyinic, cusoc rib rucˈ tak abaj.
41005006	Wa rachi naj xril apnak jampa cˈo a Jesús pwiˈ rjaˈ. Panim xbec, xixqueˈ chwach a Jesús jampa xopan chuchiˈ rjaˈ.
41005007	Mas cuwyinic, rucˈ u choˈab xubij che: “¿Su awe chwe at a Jesús u Cˈjol rnimlaj Dios prcaj? ¡In catinbochˈej chwach Dios che xa maban cˈax chwe!” xcha che.
41005008	Jelaˈ xubij che rmal rech a Jesús tjan cutak resxic ritzel xubij che: “¡Itzel u xlabal, catel lak, chiya canak wajun achi!” xcha che.
41005009	A Jesús xuta che ritzel: “¿Su a beˈ?” xchaˈ. Ritzel xubij che: “In beˈ in a Legión, jelaˈ in beˈ rmal mas oj qˈui oj cˈo chpan renmaˈ wa rachi,” xchaˈ.
41005010	Mas xubochˈej a Jesús rech quiutakt bic tak u xlabal naj chpan jun chic ulew, are xcaj wet xcanaj chiˈ nu i cˈwe.
41005011	Chlaˈ chunkaj congan ak i cˈolec, quitjan che utijawic tak ˈyes.
41005012	Wa ritzel xicta utzil che a Jesús xicbij: “Cojatak bic cucˈ wa rinqˈuiaj ak, rech cojuc chicpan,” xichaˈ.
41005013	A Jesús xuya chque ritzel. Xiˈel bic che rachi, xibe chicpan rak. Cˈo i quieb mil ak. Jampa itzel tak u xlabal xiuc chicpan wa rinqˈuiaj ak xiˈanmjec, xictzˈak bic quib chpan rplo, xijeˈ chpan rjaˈ, juntir xicmac.
41005014	Wa rajiyuˈl tak ak xicxiˈij quib, anim xibec, xicchˈachaˈ chpan ctinmit, ptak jib, che xitzˈak bic inqˈuiaj ak chpan rplo. Congan unak xibe che rilic su xbantjec.
41005015	Unak xiopan rucˈ a Jesús. Xiclo wa rachi che iwir cˈo itzel rucˈ renmaˈ, cmic cˈo chiˈ rucˈ a Jesús ya utz chic. Ucjonch retzˈiak, utz chic u chˈobnic. Wa runak che xibe che rilic mas xicxiˈij quib che.
41005016	Jampa runak xiclo su xuban a Jesús rucˈ wa rachi jnan cucˈ tak ak xicya ubixic chque injel unak i petnak.
41005017	Tigreˈ runak xicmaj ubochxic a Jesús che quel bic chiˈ chpan clew que.
41005018	Tigreˈ a Jesús xucch bic chpan rbarco, wa rachi che cˈo itzel rucˈ renmaˈ nabe xubochˈej a Jesús che cbe rucˈ.
41005019	A Jesús xuyat che, jewaˈ xubij che: “Jat pawchoch cucˈ awechlal, cucˈ tak awichˈil. Utz cabij chque injel su xuban Ktaˈ Kjawxel chawe. Cabij chque, che rnimlaj Dios xel u cˈux chawe,” xcha a Jesús che.
41005020	Wa rachi xbec, xumaj ubixic chpan tak tinmit pucuent Decápolis su ubnon a Jesús che. Injel unak mas xicmaymaˈ uwach su xubij chque.
41005021	Jampa a Jesús xtzlaj jeac chic chˈkap che rplo xcanaj chpan rbarco, xiopan congan unak rucˈ nu xcanaj wi chuchiˈ rjaˈ.
41005022	Jun unmal chque aj nawtzbal tak aj Israel chpan qui pxab que xkeb rucˈ a Jesús, are u beˈ a Jairo. Jampa xopan rucˈ a Jesús, xqueˈ chwach xukasaj u plaj pulew.
41005023	Xubij che rucˈ bochnic: “Cˈo jun in miˈal ya mer cmac. Catbe wucˈ, caya a ˈab pwiˈ rech quijeˈec, rech cˈseˈ na,” xcha che.
41005024	A Jesús xbe rucˈ a Jairo. Xa rmal congan unak itran chrij, runak ctjan quicloˈpij a Jesús.
41005025	Chicxoˈl wa runak cˈo jun ixak yab. Cˈo cablajuj u jnab rakelben lo u yabil, cˈo rech icˈ che.
41005026	Re mas cˈax xurko rucˈ wajun yabil. Xaˈax cucˈ tak aj cun, xutoj rjil u cunbal, xa mijun cunbal xconec xucnaj. Cmic mas tjanec quinmar wajun yabil che.
41005027	Re xuto su tjan a Jesús che ubanic rucˈ nimlaj u choˈab. Re xkeb rucˈ a Jesús chicxoˈl injel unak, xuchˈip jbeˈ retzˈiak rucˈ u ˈab.
41005028	Re xuchˈbo chpan renmaˈ we xiw quinchˈip jbeˈ retzˈiak a Jesús, quinutzric.
41005029	Jelaˈ pcha xuchˈbo chpan renmaˈ, jampa xuchˈip retzˈiak a Jesús, chanim xtneˈ la ryabil che, xuna re xutzric.
41005030	A Jesús xunaˈo che ya xucnaj jun unak rmal elnak jbeˈ u choˈab chpan u bkil. Xutzˈalmij rib chicxoˈl wa riqˈui runak, xubij: “¿Chin chiwe xuchˈip wetzˈiak?” xcha chque.
41005031	U tijon a Jesús xicbij che: “¿Su mod cata chke che chin xuchˈip awetzˈiak? Cawlo congan unak quicmlon quib chawij,” xicha che.
41005032	Re xutzˈutzaˈ ptak utzal rech querlo chin xuchˈip retzˈiak.
41005033	Wa rixak mas xuxiˈij rib, cbirbtec rubkil rmal ya retaˈan su xuban a Jesús che. Xpetec, xqueˈ chwach a Jesús, xubij che su mod xubno che rech xcantjec.
41005034	A Jesús xubij che: “In miˈal, rmal xatcjon chwe chpan awenmaˈ che xinconec xatincnaj che rayabil, xatutzric. Cmic jat, catquictic che xatutzric,” xcha che.
41005035	A Jesús mjaˈ cuqˈuis ubixic che wa rixak, jampa xpe jun rajchac chpan rchoch wajun unmal a Jairo. Wajun achi xubij che a Jairo: “A miˈal xbanic. Cˈoxt cubna a Jesús pawchoch rmal a miˈal ya xcmac,” xcha che.
41005036	A Jesús xucoj taj su xubij wajun achi, xubij che wa runmal que aj nawtzbal chque rajIsrael: “Xa maxiˈij awib, cacoj in tzij in,” xcha che.
41005037	Tigreˈ xuyat chque runak che quitraj bic chrij cho ja rucˈ a Jairo, xak xiw a Luˈ rucˈ a Santiago, rucˈ u chaˈ a Xuan.
41005038	Jampa xiopan prchoch a Jairo, a Jesús xerlo quimlon quib inqˈuiaj chic unak congan quioˈec, ctuclen quib rmal xcam wajun ali.
41005039	A Jesús xuc chpan rja nu cˈwe rcamnak, xubij chque runak rmal xuchˈbo su cubno: “¿Suche che mas ituclen iwib mas quixoˈec? Wa rali camnak taj, cˈaslec, xa cwarec,” xcha chque.
41005040	Runak xa xictzeˈej uwach a Jesús. A Jesús xubij chque che quiˈel chiˈ. Xiucˈam bic u taˈ u chuˈ wa rali rucˈ rioxib u tijon, xibe rucˈ wa rali nu cˈtzˈal wi puchˈat.
41005041	A Jesús xuchˈip u ˈab wa rali, xubij che pctzij que: “Talitá cum,” xchaˈ. Craj cubij: ¡Ali, quinbij chawe, catwaljak!
41005042	Wa rali cˈo cablajuj u jnab. Jampa a Jesús xubij che catwaljak, wa rali chanim xwaljec, xbinic. Runak mas xicmaymaˈ su xuban a Jesús che xucˈsoj uwach wa rcamnak. Xsach ccˈux rucˈ su xiclo.
41005043	A Jesús co xiupixbaj xubij chque rech cˈot mijun tzij quicbij chque inqˈuiaj chic unak. Tigreˈ xutak ubixic chque quinjel rech quicya uwa che rali.
41006001	A Jesús xel chpan wajun ulew, xtzlaj chpan u tinmit re Nazaret itran u tijon chrij.
41006002	Jampa xopan u ˈij sábado, a Jesús xumaj ucˈutic u tzij Dios chpan rja nu quicnawtzaj wi quib aj Israel chpan qui pxab que. Qˈui unak xictatbej a Jesús, mas xicmaymaˈ uwach su xubij chque, xicbij: “¿Nu xretamaj wi wariˈ su cubij chke? ¿Nu petnak wi u nˈoj che cuban inmak tak maybal?
41006003	¿Naret re aj yujbal tak cheˈ? ¿Naret re ral al Mriˈy, catz a Santiago, a Jse, rucˈ a Simón? Are rnab re i cˈo kucˈ oj ural pktinmit. ¿Su mod cuban wariˈ we re xa jun chke oj?” xicha chicwach. Que xa xiccoj taj che are u cˈjol Dios.
41006004	A Jesús xubij chque: “Jun aj bil u tzij Dios nim u ˈij chpan injel tinmit, xa quicyat u ˈij che chpan ulew nu elnak wi nabe, jelaˈ chicxoˈl uwinkil jnan cucˈ ajuwarchoch,” xcha chque.
41006005	Chiˈ chpan tinmit Nazaret runak xiccojt u tzij a Jesús, rmal laˈ xcon taj cuban mas nimlaj cˈutbal chicxoˈl, xiw xuya ruˈab picwiˈ jujun tak yab xiucnaj.
41006006	Re mas xumaymaˈ che runak pucuent Nazaret xiccojt u tzij. Tigreˈ a Jesús xel bi chiˈ xutzlij u pan tak alaj tinmit chunkaj, xiunawtzaj runak rucˈ utzlaj u tzij Dios.
41006007	Tigreˈ xiusqˈuij ricablajuj u tijon rucˈ, xujach cwach chicxoˈl cacab xuban chque. Xuya cchoˈab chque rech ctkan picwiˈ itzel tak u xlabal rech quiˈel chpan quenmaˈ runak.
41006008	A Jesús xiupixbaj bic, xubij chque che cˈot su racleˈn quiccˈam bic prbe, xiw qui chˈmey quiccˈam bic che ctoˈbnic prbe. Cˈot cwa quiccˈam bic ni tak qui pwak.
41006009	Utz quiccoj bic qui xjab, xa jun quetzˈiak quiccˈam bic.
41006010	Xubij chque: “Jampa quixuc chpan jun tinmit, xa jun ja quixcanaj can wi, te na quixel bic chpan wa rtinmit.
41006011	We cˈo jun tinmit che quixcaj taj, we caj taj quicto su quibij chque, chixel chiˈ chiya canak, chitotaˈ can rulew che iwkan che jun retal chicwach che ust cril Dios che jelaˈ quicbno,” xcha chque.
41006012	Jampa xtaˈtaj wariˈ u tijon a Jesús xiˈel bic chiˈ. Xicmaj ubixic utzlaj u tzij Dios chque injel unak. Xicbij chque che rajawxic quicjal uwach cchˈobnic chpan quenmaˈ, rech quicya can ubanic tak mac.
41006013	Xquesaj congan itzel u xlabal cucˈ quenmaˈ runak. Xiccoj asayt chque nicpaˈ unak i yab, que ya xicantjec.
41006014	Chpan tak wa rˈij, are rˈatbal tzij a Herodes xopan rson rucˈ rmal u choˈab a Jesús su cubno. Xicchˈachaˈ u beˈ a Jesús chpan injel tinmit rmal inmak tak maybal cubno. Inqˈuiaj unak xicbij: “A Xuan aj bnol Kasan jaˈ xcˈastaj uwach chicxoˈl camnak. Rmal wariˈ cˈo u choˈab che ubanic tak cˈutbal chicwach runak,” xichaˈ.
41006015	Inqˈuiaj chic xicbij: “Re a Elías wajun aj bil u tzij Dios,” xichaˈ. Inqˈuiaj chic xicbij: “Re xa jun aj bil u tzij Dios te cˈacˈ xpetec pcha ubnon aj bil u tzij Dios ujer,” xichaˈ.
41006016	Jampa xuto wariˈ, a Herodes, re xubij: “Re a Xuan kas tzij. In xintak uresxic u jlon che a Xuan xa are xcˈastaj chic chicxoˈl tak camnak,” xchaˈ.
41006017	Jelaˈ xubij rmal laˈ che utkon bic inqˈuiaj u takoˈn cchˈpon a Xuan quiyaˈon pcarsa. Xbantaj wariˈ rmal a Herodes xicˈleˈ rucˈ u bluc u beˈ al Herodías, are rixkil a Plip xa u chaˈ a Herodes.
41006018	A Xuan xubij che a Herodes: “Cˈot mod rucˈ catcˈjeˈ rucˈ rixkil a chaˈ,” xcha che. Rmal laˈ xpe riwal a Herodes chrij a Xuan, jelaˈ ubnon xuya pcarsa.
41006019	Al Herodías mas xpe riwal che a Xuan rmal jelaˈ xubij, craj wet cucamsaj, xa xcon taj xak utquel re.
41006020	A Herodes xuxiˈij rib chwach a Xuan rmal laˈ che retaˈan che amˈal cubno su craj Dios che, re jsucˈlaj achi chwach Dios. A Herodes xerwaj a Xuan chicwach runak che ccaj quiccamsaj, rmal laˈ che a Herodes utz xutatbej u tzij a Xuan. Jelaˈ utz xerlo mas tneˈ xuya cˈax che renmaˈ, sach u chˈobnic pujlon, rmal tak tzij xubij a Xuan che che utz xuto.
41006021	Chpan jun ˈij xipe injel unmakil tak achjab che i cˈo puˈab a Herodes rmal xutzˈkatsaj u jnab. Al Herodías xuban jun nim ˈij che rmal laˈ xutak umolic cchiˈ quinjel unak che nim qui ˈij pucuent Galilea.
41006022	Ral al Herodías ali, xuc bic nu cˈwe rnim ˈij, xixjaw chicxoˈl quinjel achjab. A Herodes cucˈ injel achjab mas utz xiclo, xkaj chicwach. Tigreˈ a Herodes xubij che rali: “Chata chwe su cawaj, in quinya chawe,” xcha che. Jelaˈ xubij rmal mas utz xerlo che xjawec chicwach.
41006023	Xujic u beˈ Dios rucˈ su xubij che rali, che cuya che, xubij che: “Su racleˈn cata chwe cˈot uptan chwe nicpaˈ pwak quinsach chrij, in quinya chawe su cawaj,” xchaˈ.
41006024	Rali xbec, xuta che ruchuˈ: “¿Su racleˈn quinta che?” xcha che. U chuˈ xubij che: “Utz cata che u jlon a Xuan aj bnol Kasan jaˈ,” xcha che.
41006025	Tigreˈ rali xtzlaj rucˈ a Herodes xubij che: “Cwaj che caya chwe cmic u jlon a Xuan aj bnol Kasan jaˈ. Chalo chwe chpan jun lak,” xcha che.
41006026	A Herodes jampa jelaˈ xuto mas xubsoj su xubij. Xa are rmal xujic u beˈ Dios rucˈ u tzij su xubij chicwach tak achjab i cˈo rucˈ chpan nim ˈij, rmal laˈ jun tzij cuya che rali su xuta che.
41006027	Tigreˈ xutak bic jun achi aj bnol chˈoj, rech cucˈam lak u jlon a Xuan aj bnol Kasan jaˈ che. Rajbnol chˈoj xbe chpan rcarsa, xresaj u jlon a Xuan.
41006028	Tigreˈ xucˈam lak u jlon chpan jun lak, xuya che rali. Rali xucˈam bic, xuya che ruchuˈ.
41006029	Jampa xicta rson richˈil a Xuan, xipetec, xiccˈam bic u bkil xicmuk canak.
41006030	I cawnakch can wariˈ, tak u tijon a Jesús xitzlajch lo rucˈ, xicbij che injel su xicbno. Xicbij che su xiccˈut chicwach runak.
41006031	A Jesús xubij chque: “Joˈ, cojel bic ural chicxoˈl runak, cojuxan jbeˈ pjun chic ulew,” xchaˈ. Jelaˈ xubij chque rmal rech che congan unak tjanec quiopan cucˈ, xuyat chque quictij cwa.
41006032	A Jesús xbe cucˈ u tijon, xibe chpan jun barco, xiˈax chpan jun chic ulew nu i cˈwet unak.
41006033	Qˈui unak xiclo jampa xiˈel bic, xicchˈob cwach che chinnak. Jampa xibec, xiclo quinjel unak nu xibe wi. Runak panim xibe chlaˈ nu xbe wi a Jesús. Jampa xopan a Jesús chpan wa rulew, ya i cˈoch lo runak chlaˈ rucˈ. Que ielnak chpan injel tak tinmit che i cˈo chunkaj nu xpe wi a Jesús.
41006034	A Jesús jampa xel chpan rbarco, xerlo congan unak i cˈoch lo chlaˈ. Re mas xel u cˈux chque, rmal cˈot jun aj cˈmol be chque, pcha ubanic inqˈuiaj chij che cˈot aj yuˈ chque, xak ctuclen quib. Tigreˈ xumaj cnawtsxic rucˈ utzlaj u tzij Dios chicwach.
41006035	Kaˈij jampa ya matan chic, u tijon xikeb rucˈ a Jesús, xicbij che: “Ya matan chic, cˈot jun chque runak che i aj ural.
41006036	Cabij chque wa runak rech quibe che utzucxic inqˈuiaj cwa. Utz quictzcuj chpan alaj tak tinmit nkaj chke rech quicloˈo cwa, rmal laˈ che ural pa oj cˈwe, cˈot su racleˈn rech quictijo,” xicha che.
41006037	Re xubij chque u tijon: “Ix quiya cwa chque rech quictijo,” xcha chque. U tijon xicbij che: “¿Su mod laˈ? ¿La cawaj che cojbe che utzucxic quieb cient sak pwak cuxlanwa rech quictijo? Oj cˈot pwak kucˈ,” xicha che.
41006038	Re xubij chque: “¿Nicpaˈ cuxlanwa cˈolec? Jix, quiwla,” xcha chque. Jampa xicla nicpaˈ, xicbij che: “Xa job cuxlanwa rucˈ quieb car cˈolec,” xicha che.
41006039	Tigreˈ a Jesús xutak chque u tijon rech quicˈbeˈ runak pwiˈ tak ˈyes che tak jpuk quicˈbeˈec.
41006040	Tak jpuk xicbno, tak cient, tak inqˈuiaj cient xicya u xoˈl xicˈbeˈec.
41006041	Tigreˈ a Jesús xuchˈip wa rijob cuxlanwa rucˈ wa riquieb car, xcaˈy prcaj, xumaltioxij che Dios. Tigreˈ xupir tak cuxlanwa, xuya chque u tijon rech quicjach chicwach runak. Jelaˈ jnan xubno rucˈ quieb car. Xicjach chicwach injel unak.
41006042	Quinjel xiwaˈec, xinojec quinjel. Xuban sobre cwa, xuban sobre car.
41006043	Xiccˈlo chpan tak chcach, che xuban sobre cablajuj chcach che xqˈuis taj.
41006044	Runak xictij cwa mas i qˈui. Job mil achjab xiwaˈec.
41006045	Jampa xqˈuis ubanic wariˈ a Jesús xiutak bic u tijon rech quiuc chpan rbarco quinnabaj bic chwach chˈkap che rplo chpan tinmit Betsaida. Tigreˈ a Jesús xiuchˈabej can quinjel runak.
41006046	Jampa ibenak chic runak, a Jesús xel bic pwiˈ jun jib rech cuban chˈawen rucˈ Dios utquel.
41006047	Jampa xuc aˈab, i u tijon a Jesús i cˈo pinqˈuiaj rplo chpan rbarco. A Jesús xcanaj utquel pwiˈ rjib.
41006048	A Jesús xril apno su quirkon u tijon pwiˈ rjaˈ i cˈo chpan rbarco. Xa quicont che ubinsxic rbarco rmal u choˈab rtew cuyat che cbinic. Congan cutij uˈjil rajbinsal re rbarco rucˈ cheˈ. Bajchiˈ jampa mjaˈ skaric, a Jesús xbe cucˈ u tijon xbin pwiˈ rjaˈ. Ya mer xicˈaw chicwach.
41006049	Jampa xiclo che cbin jun pwiˈ rjaˈ, congan xiwyinic rmal mas xicxiˈij quib chwach. Quicbij que che xa jun xibnel xaˈaxec.
41006050	Quinjel jampa xiclo, congan cbirbat qui bkil. A Jesús xiuchˈabej xubij chque: “¡Chicwij iwib! ¡Are in reˈ, xa mixiˈij iwib!” xcha chque.
41006051	Tigreˈ a Jesús xuc chpan rbarco cucˈ i u tijon, rtew chanim xuxnic. Que mas xicmaymaˈ. Xsach ccˈux rucˈ su xubno.
41006052	Que mjaˈ quicchˈbo su craj cubij wa rcˈutbal xuban a Jesús jampa xuya cwa chque rjob mil achjab, rmal mas co quenmaˈ.
41006053	Xiˈax chˈkap che rplo. Chlaˈ xicxim rbarco chuchiˈ rjaˈ cho jun cheˈ. Xiopan pulew Genesaret.
41006054	Jampa xiˈel bic chpan rbarco, runak xiclo, chanim xicchˈob uwach che a Jesús xpetec.
41006055	Que xibe che ubixic panim chpan tak tinmit chunkaj. Xquekaj bic tak yab xiccˈam bic nu cˈwe a Jesús.
41006056	Nu copan wi a Jesús chiˈ xiccˈam lo ryab rucˈ, we chpan tinmit, we cˈo ptak ˈyes, we cˈo pwiˈ tak jib xickasaj tak yab pa cˈwe a Jesús. Xicbochˈej che rech cuya chque ryab quicchˈip retzˈiak. Quinjel nicpaˈ xicchˈip u chiˈ retzˈiak a Jesús chanim xicantjec quinjel rucˈ cyabil.
41007001	Inqˈuiaj unak fariseos xicmol quib rucˈ a Jesús. Jelaˈ jujun chque aj nawtzbal chque rajIsrael che qui pxab que xipe ptinmit Jerusalén xicrak quib chiˈ rucˈ a Jesús.
41007002	Xiclo che inqˈuiaj u tijon a Jesús xictij cwa che xicchˈajt qui ˈab pcha cubij chpan qui pxab aj Israel. Rmal laˈ xichˈaw chquij u tijon a Jesús. Xicbij che xa tzˈil qui ˈab runak che jelaˈ quicbno.
41007003	Tak fariseos jnan cucˈ injel unak aj Israel ctaken cnawtzbal que ctaˈ man ujer. Que quictijt cwa we quicchˈajt qui ˈab nabe.
41007004	Que jampa quitzlaj lo ptak qˈuibal quictijt cwa we mjaˈ quicjosˈij quib. Qˈui tak cchˈobnic ctaken lo ubanic, quicchˈaj u pan tak clak, tak cboˈj che injel chˈichˈ, jnan rucˈ tak chˈat.
41007005	Rmal laˈ, tak fariseos jnan cucˈ aj nawtzbal que rajIsrael xicta che a Jesús: “¿Suche awichˈil ctakent su quicbij tak ktaˈ man ujer? ¿Suche quictij cwa jampa mjaˈ quicchˈaj qui ˈab pcha cubij pxab?” xichaˈ.
41007006	Re xutzlij ubixic chque, xubij: “Utz xubij rajbil u tzij Dios a Isaías chiwij ix che xa quieb i plaj, re jewaˈ xubij chiwij: 'Wa runak xa rucˈ cchiˈ quinmartsaj in ˈij, are quenmaˈ naj na cˈwe lo chwe in.
41007007	Cˈot uptan quiyic in ˈij: tak i nawtzbal xa ctakquil unak naret nawtzbal rech Dios,' cchaˈ.
41007008	Ix xiya canak u takquil Dios uyaˈon chiwe xa are quinmaj cnawtzbal quech runak,” xcha chque.
41007009	Xubij na chque: “Rech quichjej i nawtzbal iwech ix, quiya can u taknic rech Dios.
41007010	Xa ix ploj. A Moisés xubij: 'Quinmaj i taˈ i chuˈ, quita ctzij su quicbij chiwe', 'chin jun che cubij itzel tak tzij chrij u taˈ u chuˈ, utz che we ccamsxic,' xcha a Moisés ujer.
41007011	Ix xa jewaˈ quibij, we jun cubij che u taˈ u chuˈ che con taj quiutoˈo rmal laˈ che injel su cˈo rucˈ xa corbán che, craj cubij xa usipan che Dios che cˈoxt mod rucˈ cuya che u taˈ u chuˈ, quibij ix.
41007012	Tigreˈ jampa cˈo rajawxic che u taˈ u chuˈ ix quiyat che relcˈwal quictoˈo rmal laˈ che xcya ctzij che Dios che quicsipaj che.
41007013	Jelaˈ quibno quiya canak u pxab Dios, che cubij quinmaj i taˈ i chuˈ, rech itaken ubanic cnawtzbal runak. Naret xiw laleˈ quibno, cˈo i qˈui tak su racleˈn che quibno che u cˈxel u taknic Dios,” xcha chque.
41007014	A Jesús xiusqˈuij unak rucˈ jeac chic, xubij chque: “Chitatbej su quinbij chiwe. Chichˈbo ba su cubij.
41007015	Naret cuban cˈax chque iwenmaˈ su racleˈn quitij bic. Xa cuban cˈax chiwe su quibij elnak chpan iwenmaˈ, are laˈ conec cuban tzˈil chiwe chpan iwenmaˈ.
41007016	(Ix cˈo i xquin utz quiban che utatbxic su quinbij chiwe,” xcha a Jesús chque.)
41007017	Tigreˈ a Jesús xuya can wa runak, xuc bic cho jun ja, i u tijon xiuc bic rucˈ, xicta che su craj cubij wa rtzij su xubij chque runak.
41007018	Re xubij chque: “¿La jelaˈ ix xa jnan quitat u be su xinbij? ¿La quichˈob taj che su cutij jun unak con taj cuban tzˈil che renmaˈ?
41007019	Injel su cutij jun quicˈaw chupan, cuct chpan renmaˈ, tigreˈ quel chpan u bkil,” xcha chque. Jelaˈ xraj xubij a Jesús che injel su quictij runak tzˈil taj, cˈot cˈax cuban che quenmaˈ.
41007020	Xa jnan xubij chque: “Su racleˈn che quel lo chpan renmaˈ unak are la cuban tzˈil chque.
41007021	Rmal laˈ chiˈ chpan quenmaˈ runak quel lo wi injel uwach itzel tak chˈobnic. Chiˈ curij uwach jun chic ixak, chiˈ ccˈat che urixic uwach injel su curij u bkil cubno. Chiˈ cuchˈbo cucamsaj jleˈ chic unak, chiˈ cuchˈbo crelˈaj su cˈo rucˈ jun chic.
41007022	Chiˈ cuchˈbo chpan renmaˈ curij uwach su quech inqˈuiaj chic unak. Chiˈ cuchˈbo cusub inqˈuiaj unak chic, chiˈ cuchˈbo injel u reynic rech etzlal. Chiˈ elnak wi chpan renmaˈ jampa cpe riwal che jun chic curak utzil. Chiˈ cuchˈbo cchˈaw chquij inqˈuiaj chic unak. Chiˈ prenmaˈ cunmartsaj rib chicwach jleˈ chic. Chiˈ chpan renmaˈ quel lo wi che xa cuchˈob taj su cubno.
41007023	Injel wariˈ itzel tak chˈobnic quel lo chpan quenmaˈ runak, are wariˈ cuban tzˈil chque runak,” xcha a Jesús chque u tijon.
41007024	Tigreˈ a Jesús xel bic xbe chpan jun ulew pucuent wa riquieb tinmit Tiro rucˈ Sidón. Chlaˈ xuc chpan jun ja. Xraj re wet mat cˈo jun xerlo nu xbe wi, xa xcon taj xerwaj rib.
41007025	Cˈo jun ixak chiˈ cˈo ral ali che cˈo itzel u xlabal rucˈ renmaˈ. Wajun ixak chanim xuto nu cˈwe a Jesús, re xbe rucˈ a Jesús xqueˈ chwach. Re xumaj ubochxic rech cresaj itzel u xlabal rucˈ renmaˈ ral.
41007026	Wajun ixak aj Israel taj, re xa aj Sirofenicia, che ccajt quib cucˈ tak aj Israel.
41007027	A Jesús xubij che: “Nabe rajawxic chwe quinbe cucˈ in winkil rajIsrael. Dios jelaˈ craj che nabe quictij cwa relcˈwal re rech quinojec. Ustaj we quiccˈam bic cwa racˈlab tigreˈ quesax chque quiqˈuiak bic chicwach tak tzˈeˈ,” xcha che.
41007028	Rixak xuchˈbo che naret chrij wa xchˈaw wi a Jesús, xa are chrij u tzij Dios xchˈaw wi che rajawxic nabe cuya chque rajIsrael. Rmal jelaˈ xuchˈbo xubij che: “Jelaˈ, Uwjaw, xa are alaj tak tzˈeˈ i cˈo chuxeˈ rmexa quicrak ucˈaj tak wa che ctzˈak bic tak acˈlab,” xcha rixak che.
41007029	A Jesús xubij che: “Tzˈkat jelaˈ xabij. Cmic catbe pawchoch rucˈ utzil ya xel itzel u xlabal chpan renmaˈ awal,” xcha che.
41007030	Re xbe prchoch, xurak ral cˈtzˈal chpan u chˈat, elnak bic ritzel u xlabal che.
41007031	Tigreˈ a Jesús xel pucuent Tiro, xaˈax chpan tinmit Sidón, xaˈax chpan ulew pucuent Decápolis. Xopanch chuchiˈ rplo Galilea.
41007032	Inqˈuiaj achjab xiccˈam lak jun achi chwach a Jesús che con taj cuto, con taj cchˈawac. Que xicbochˈej a Jesús rech cuya u ˈab pwiˈ wa ryab rech cucnaj.
41007033	A Jesús xucˈam bic ryab xikeb apno jbeˈ chque runak. Re xucoj uwiˈ u ˈab chpan u xquin ryab, xuya jbeˈ u cxaj pwiˈ u tzaˈn raˈ ryab.
41007034	Chanim xcaˈy chqueaj a Jesús, xujic jbeˈ rexlab xubij: “¡Efatá!” xchaˈ. Craj cubij: “¡Chatortjak!”
41007035	Chanim xtortjec u xquin rachi, u tzaˈn raˈ utz chic cchˈawac. Xcanaj utz wa rachi.
41007036	A Jesús xiupixbaj runak che cˈo micbij wi su xiclo, runak mas tneˈ xiupixbaj, que xquesaj rson su xiclo.
41007037	Runak benak ccˈux rucˈ su xuban a Jesús, xicbij: “Are wajun, injel utz su cubno. ¡Re conec quiucnaj chin quicon taj quicto chin quicon taj quichˈawac, re conec quiutzirsaj!” xicha che ubixic.
41008001	Chpan wa rˈij congan unak xicmol quib jeac chic rucˈ a Jesús. Ya xqˈuis cwa su quictijo. A Jesús xiusqˈuij rutijon rucˈ, xubij chque:
41008002	“In coˈ in cˈux chque wa runak, oxib ˈij wariˈ i cˈo wucˈ, ya cˈoxt chic su quictijo.
41008003	We quiyintak bic picchoch che quictij bic cwa, xa quicchˈij taj quibinic rmal mas quinumic. Cˈoxt cchoˈab quibinic i cˈo mas naj quipe wi,” xcha chque.
41008004	U tijon xicta che: “¿Su mod quekbno rech quekya cwa chpan wa rulew che cˈot mijun unak?” xicha che.
41008005	A Jesús xuta chque u tijon: “¿Nicpaˈ cuxlanwa cˈo iwucˈ ix?” xchaˈ. “Xa okub,” xicha che a Jesús.
41008006	Tigreˈ a Jesús xutak chque runak che quicˈbeˈec pwiˈ tak ˈyes. Xuchˈip wa riokub cuxlanwa, xumaltioxij che Dios. Tigreˈ xupro, xuya chque u tijon rech quicmaj ujachic chque runak.
41008007	Xa jnan cˈo quieb oxib alaj tak car. Re xuchˈip rcar xumaltioxij che Dios. Xujach picˈab u tijon rech quicmaj ujachic chque runak.
41008008	Xictij cwa quinjel unak, xinojec juntir. Nojnak na okub chcach che xuban sobre, che xqˈuis taj.
41008009	Unak xictij cwa xiwaˈec i quijab mil unak. Tigreˈ a Jesús xiuchˈabej can runak.
41008010	Re xuc chpan jun barco cucˈ u tijon, xibe chpan ulew pucuent Dalmanuta.
41008011	Xiopan inqˈuiaj fariseos rucˈ a Jesús, xicta che rech cuban jun maybal chicwach, rech quiclo che u choˈab re cpe prcaj kas tzij. Xa quiccˈam u pan a Jesús chpan ctzij.
41008012	Mas xeˈxaw renmaˈ a Jesús rmal cˈax xunaˈo che jelaˈ xicbij. Re xubij chque: “¿Suche wa runak cho ruwach ulew wacmic quicta jun maybal aj rcaj? Kas tzij quinbij chiwe, cˈot jun cˈutbal quincˈut chicwach runak che caj taj quicjonec,” xcha chque.
41008013	Tigreˈ xiuya canak, xucch jeac chic chpan rbarco, xbe chˈkap che rplo. Injel u tijon xibe rucˈ.
41008014	U tijon a Jesús sach can cwa picjlon xiccˈamt bic. Te xcˈun picjlon i cˈo chpan rbarco pwiˈ rplo xa jun cuxlanwa xiccˈam bic. A Jesús xubij chque:
41008015	“Chiwlampeˈ. Chichjej iwib chwach su quicnawtzaj tak fariseos che pcha u mod chˈam che cuchˈmarsaj injel ˈor. Jelaˈ quibno chichjej iwib chwach su cubij a Herodes,” xcha chque.
41008016	Tak u tijon a Jesús xicmaj uchˈachaˈxic chicxoˈl che cˈot cuxlanwa xicˈam lak.
41008017	A Jesús ya retaˈan chic su quicmaymaˈ chicwach, xubij chque: “Jetlaˈ quinbij pcha quichˈob ix. ¿Suche quibij ix che cˈot iwa iwucˈ? ¿La mjaˈ quichˈbo su cwaj quinbij chiwe? ¿La mas co riwenmaˈ che quixcont che u chˈobic?
41008018	¿La quixcaˈy taj rucˈ i bawach? ¿La quita taj rucˈ i xquin? ¿La sach pijlon su xinbno chiwach?
41008019	Chcˈun ba pijlon su xinbno jampa xinjach uwach cuxlanwa chicwach i job mil unak. ¿Nicpaˈ chcach xuban sobre che xqˈuis taj?” xcha chque. “Cablajuj chcach xuban sobre,” xicha che.
41008020	Re xubij chque: “Chcˈun ba pijlon su xinbno jampa xinjach uwach okub cuxlanwa chicwach i quijab mil unak, ¿nicpaˈ chcach xuban sobre che xqˈuis taj?” xcha chque. Que xicbij: “Okub chcach xuban sobre,” xichaˈ.
41008021	A Jesús xubij chque: “¿La quibij ix che in quinbsoj la rcuxlanwa che xicˈamt lak? ¿La quichˈob taj su quinbij chiwe?” xcha chque.
41008022	Jampa xiopan chpan tinmit Betsaida, inqˈuiaj unak xiccˈam lak jun achi che caˈy taj, xicya chwach a Jesús. Xicbochˈej che cuchˈip cok rech cutzric.
41008023	A Jesús xuchˈip u ˈab wa rmoy. Xresaj bic rmoy chuchiˈ rtinmit. A Jesús xucoj u cxaj pubawach rmoy tigreˈ xuya u ˈab pwiˈ. Xuta che: “¿La cˈo cawlo?” xcha che.
41008024	Rmoy xutortaj u bawach xerlo. Xubij: “Cˈolec,” xchaˈ, “quinwil jujun tak unak che pcha ubnon tak cheˈ quibinic. Naret kas quincaˈyec,” xcha che a Jesús.
41008025	Tigreˈ a Jesús xucoj u ˈab jeac chic che u bawach rmoy. Tigreˈ rmoy xconec xutzˈutzaˈ rucˈ u bawach injel su cˈolec. Utz chic caˈyec, ya xeskar u bawach.
41008026	Tigreˈ a Jesús xubij che: “Jat pawchoch. Xa matuc chpan rtinmit, xa machˈachaˈ che jun chlaˈ che chin xatucnaj bic,” xcha che.
41008027	Tigreˈ a Jesús cucˈ u tijon xiˈel bic xibe chpan alaj tak tinmit pucuent Cesarea, cbix Filipo che. Jampa i cˈo prbe, a Jesús xuta chque u tijon: “¿Chin in quicbij runak? ¿Su quicbij chwij?” xcha chque.
41008028	Que xicbij che: “Cˈo jujun quicbij che at a Xuan aj bnol Kasan jaˈ. Cˈo quicbij che at a Elías rujer aj bil u tzij Dios. Cˈo inqˈuiaj chic quicbij che at jun chic chque ujer tak aj bil u tzij Dios,” xicha che.
41008029	Re xuta chque: “¿Ec ix, chin in quibij ix?” xchaˈ. A Luˈ xubij che: “At, at Cristo, are wajun u Takoˈn Dios petnak che ccˈolic runak,” xcha che.
41008030	A Jesús xiupixbaj, xubij chque: “Xa mibijch wariˈ che jleˈ chic unak,” xcha chque.
41008031	A Jesús xumaj ubixic chque u tijon nicpaˈ uwach cˈax curak na u Cˈjol Dios xux unak chicxoˈl, cmal rajchˈoj che. Xubij chque che tak i riˈj unak nim qui ˈij cquetzlaj na uwach, jelaˈ tak unmal chque tak patre jnan cucˈ tak aj nawtzbal chque aj Israel chpan qui pxab que. Xa jnan xubij chque che quiccamsaj na, xa are churox ˈij cˈastaj na uwach chicxoˈl camnak.
41008032	Injel wariˈ xuˈalajsaj psak chicwach u tijon rech quicchˈbo che jun tzij curak na cˈax. Tigreˈ a Luˈ xucˈam bic a Jesús apnak jbeˈ xuyaj rucˈ u tzij.
41008033	A Jesús xiw xuto su xubij xutzˈalmij rib, xutzˈutzaˈ la inqˈuiaj u tijon, xuyaj a Luˈ, xubij che: “¡Chatel chinwach, at Satanás! At xa are cmod runak cachˈbo, naret cachˈob su craj Dios chwe che rajawxic quinqˈuis pwiˈ,” xcha che.
41008034	Tigreˈ a Jesús xiusqˈuij u tijon jnan cucˈ inqˈuiaj chic unak rucˈ, xubij chque: “We cˈo jun chiwe craj cpe wucˈ quinutakej che in tijon, rajawxic cuya can su craj re cubno, cuchˈij uˈoxmil rcˈax curko, mas tneˈ csachtaj uwach rmal wech in.
41008035	Chin jun xa cumaymaˈ rucˈaslemal ural chwach ulew, csachtaj na uwach wajun. Chin jun csachtaj uwach rmal wech in, rmal xucˈam rutzlaj u tzij Dios chpan renmaˈ, re curak na jun u cˈaslemal che cˈot uqˈuisic,” xcha chque.
41008036	Xubij na chque: “¿Su crechbej jun achi cuban rech che injel uwach ulew, we xa cusach na renmaˈ chpan junelic cˈax? Cˈot su cawtaj wi che.
41008037	¿Su cuya runak che u cˈxel renmaˈ, we xutzˈak chpan wa rcˈax? Chin jun cqˈuixic chinwach in, che in wajun u Cˈjol Dios xinux unak,
41008038	are in quinqˈuix na chwach re jampa in quintzlajch lak cho ruwach rulew rucˈ u choˈab in Taˈ prcaj. Jampa quinpetec, mas nim in ˈij cucˈ tioxlaj tak ángeles quinwichˈilˈaj lo wucˈ,” xcha chque.
41009001	Xa jnan a Jesús xubij chque u tijon: “Saklaj tzij quinbij chiwe che cˈo inqˈuiaj chiwe che cˈo ural cmic quicam taj, are la cquil na u taknic Dios prcaj cpe na chpan quenmaˈ runak rucˈ nimlaj u choˈab,” xcha chque.
41009002	ˈAxnakch can wakib ˈij a Jesús xucˈam bic a Luˈ, rucˈ a Santiago, rucˈ a Xuan, xiˈel bic pwiˈ jun jib, cˈoxt jun chic xbe cucˈ. Cteˈ xiclo xjaltaj u caˈybal a Jesús chicwach, mas craplnec.
41009003	Retzˈiak a Jesús xuban sak cjuljtic. Cˈot jun atzˈiak che pcha wajun che kas cˈacˈ ural chwach ulew che pcha retzˈiak a Jesús.
41009004	Tigreˈ xak rpent cˈo a Moisés, rucˈ a Elías xicmaj tzij rucˈ a Jesús chicwach.
41009005	A Luˈ xubij che a Jesús: “Aj tij juis tzoy quinwlo. Utz quekban oxib alaj tak cbal rech cojcˈjeˈ na ural. Jun awech at, jun rech a Moisés jun chic rech a Elías,” xcha che.
41009006	Jelaˈ xubij rmal rech xa cuchˈob taj su cubij. Are wa rioxib u tijon, mas xicxiˈij quib chwach su xiclo.
41009007	Pre xchˈaw a Luˈ, xkaj jun sutzˈ pwiˈ a Jesús rucˈ wa riquieb che i cˈo rucˈ. Rsutzˈ xuchˈuk uwiˈ rjib. Cˈo jun xchˈaw lo chpan rsutzˈ, xubij: “Are wajun loˈlaj in Cˈjol. ¡Chita na su cubij!” xchaˈ.
41009008	U tijon a Jesús jampa xicto, chanim xictzˈutzaˈ che chin jun xchˈaw chque chpan rsutzˈ. Xa mijun xquil uwach xiw a Jesús cˈo cucˈ. Ya cˈoxt a Elías rucˈ a Moisés.
41009009	Jampa xiˈel bic pwiˈ rjib a Jesús xiupixbaj bic prbe, xubij chque: “Xa mibij che jun su xiwil uwach, su xita bic. Te na xcˈastaj in wach chicxoˈl rcamnak, tigreˈ utz quibij su xiwlo, su xito pwiˈ wa rjib,” xcha chque.
41009010	Rmal laˈ xicchˈbo xicbij taj su xiclo pwiˈ rjib, xiw xicta chicwachbal quib su racleˈn cubij che cˈastaj na chicxoˈl rcamnak.
41009011	Que xicta che a Jesús: “¿Suche quicbij aj nawtzbal que aj Israel rech qui pxab, che a Elías rajawxic cpe nabe chawach at?” xicha che.
41009012	A Jesús xutzlij ubixic chque: “Kas tzij che a Elías cpe nabe chinwach che uyujbxic injel chwe. ¿Su mod cubij chpan Tioxlaj Wuj che wajun u Cˈjol Dios che xux unak curak na cˈax che quictzlaj na uwach cmal runak?
41009013	In quinbij chiwe, che a Elías ya xpetec. Runak xicban qˈui uwach cˈax che su xcaj que xicbno. Xicban che jelaˈ pcha cubij chpan Tioxlaj Wuj che jelaˈ cbantaj na,” xcha chque.
41009014	Jampa xitzlajch bic nu cˈwe can inqˈuiaj chic u tijon, xiclo che congan unak xicmol quib chquij. Jelaˈ i cˈo jujun unmal chque aj nawtzbal chque aj Israel chpan qui pxab, quiccˈam cpan u tijon a Jesús rucˈ ctzij.
41009015	Jampa xopan a Jesús cucˈ, injel unak nicpaˈ i cˈo chiˈ xicmaymaˈ uwach. Anim xipetec, xicya rtzil uwach a Jesús.
41009016	Re xuta chque u tijon: “¿Su quixtjan che u chˈobic cucˈ wa runak?” xcha chque.
41009017	Jun achi cˈo chicxoˈl la runak xubij che a Jesús: “Aj tij. In xincˈam lo in cˈjol chawach rech catcnaj. Re cˈo itzel u xlabal rucˈ renmaˈ che cuˈatmij u chˈabal, conxtaj cchˈawac.
41009018	Wa ritzel u xlabal cˈo rucˈ renmaˈ xak pchque cˈolbal cˈwe cutzˈak bic in cˈjol cutlej rib pulew, cpe ukaw u chiˈ, cukuchichˈej u ware cuban cheˈ che u bkil. Ya xiyinbochˈej ratijon che quicnaj, xa xicon taj quesaj itzel u xlabal rucˈ renmaˈ,” xcha che a Jesús.
41009019	A Jesús xubij chque u tijon: “Ay, ¡ix unak che quinicoj taj! ¿Nicpaˈ ˈij craj na che quincˈjeˈ na iwucˈ rech quixcjon chwe juntir? ¿Nicpaˈ ˈij craj che quinchˈij na i mod ix? Chima lak ural wajun abon che yab,” xcha chque.
41009020	U tijon xiccˈam lak wa rabon rucˈ a Jesús. Jampa ritzel u xlabal xril uwach a Jesús, xutzˈakch bic wa rabon, cutlej rib pulew xpe ukaw u chiˈ.
41009021	A Jesús xuta che u taˈ wa rabon: “¿Nicpaˈ jnab urkon wa rcˈax?” xcha che. Re xubij: “Are cˈoch che jampa alaj.
41009022	Qˈui welt uquikonch bic pˈaˈ, cuqˈuiak pjaˈ rmal itzel u xlabal, che u camsxic. Cmic we cˈo su catcon che ubanic, chel a cˈux chke, chojatoˈo,” xcha che.
41009023	A Jesús xubij che: “¿Suche cabij, we quincon che ubanic? We at catcjon che Dios injel cbantjec rmal a cojnic,” xcha che.
41009024	Jampa xuto che jelaˈ xubij, chanim xuwyin rutaˈ rabon xubij: “Quincjonec Uwjaw, quinatoˈo rech quincjon na mas chawe,” xcha che.
41009025	A Jesús xerlo che congan unak xikeb cucˈ. Rmal laˈ chanim xuyaj ritzel u xlabal, xubij che: “Menteclaj itzel u xlabal, in quinbij chawe, ¡chatel chpan renmaˈ wa rabon, xa matuc chpan jeac chic!” xcha che.
41009026	Ritzel u xlabal xuwyinic congan, xutzˈakch bic rabon pulew jeac chic, tigreˈ xelec. Xuya can rabon pcha jun camnak, cslibxt rubkil. Runak jampa xiclo, xicbij che ya camnak chic.
41009027	Chanim a Jesús xuchˈip u ˈab, xuyico. Rabon xwaljec, ya utz chic.
41009028	Jun ratch jbeˈ a Jesús xuc pja cucˈ u tijon quitquel. U tijon xicmaj utaˈic che: “¿Suche che oj xojcont che resxic ritzel u xlabal, at xatconec xawesaj?” xicha che.
41009029	Re xubij chque: “Are ritzel pcha ubanic wariˈ che mas choˈab, xiw rucˈ mas chˈawen rucˈ Dios (jelaˈ uchˈijic jujun ˈij che quiwaˈ taj) tigreˈ quixconec quiwesaj bic,” xcha chque.
41009030	Xiˈel bic chlaˈ, xicˈaw chpan ulew pucuent Galilea. A Jesús xraj taj che runak cquetamaj che chiˈ cˈwe re.
41009031	Re tjan quiunawtzaj u tijon, xubij chque: “In are u Cˈjol Dios che xinux unak, quincjach na picˈab inqˈuiaj achjab rech quinccamsaj na. Tigreˈ quincˈastaj chna churox ˈij chicxoˈl rcamnak,” xcha chque.
41009032	Que xa xicchˈob taj su xubij chque. Xicxiˈij quib chwach su craj cubij chque.
41009033	Xiopan chpan tinmit Cafarnaúm. Jampa i cˈo pja nu quicˈjeˈ wi, a Jesús xuta chque u tijon: “¿Su laˈ quixtjan che u chˈobic chixoˈl jampa ix petnak prbe?” xcha chque.
41009034	Que cˈot xicbij che rmal mas xiqˈuix chwach che quitjan xicbij quib chicwachbal quib chin chque mas nim u ˈij chicxoˈl.
41009035	Tigreˈ re xcˈbeˈ chicwach, xiusqˈuij wa ricablajuj u tijon, xubij chque: “Chin jun che craj cuban nim u ˈij chixoˈl, rajawxic cuban aj chac chiwe iwinjel,” xcha chque.
41009036	Tigreˈ a Jesús xusqˈuij jun alaj acˈa, xucoj pinqˈuiaj chque u tijon, xuˈaluj, xubij chque:
41009037	“Chin jun chiwe cucˈlu jun alaj acˈa rech cuya su rajawxic che, are laˈ jnan rucˈ in xinucˈlu. Chin jun che quinucˈlu jnan rucˈ cucˈul in Taˈ che xinutak lak ural cho ruwach ulew,” xcha chque.
41009038	A Xuan xubij che a Jesús: “Kajtij, oj xkil jun achi che tjan cresaj tak itzel u xlabal cucˈ quenmaˈ unak, chpan a beˈ at. Oj xekbij che che cuban taj rmal laˈ naret kichˈil oj,” xcha che.
41009039	A Jesús jampa xuto, xubij chque u tijon: “Xa miˈatmij uwach jun che jelaˈ cubno. We cˈo jun cuban maybal pinbeˈ in, tigreˈ cuyat che che cubij cˈaxlaj tak tzij chwij.
41009040	Chin jun aj chˈojt chke are kichˈil oj.
41009041	Chin jun cuya jbeˈ jron chiwe, rmal che ix ix wech in rCristo, are laˈ curak u tojbal re rmal Dios,” xcha chque.
41009042	“Chin jun che cutakchˈej che ubanic mac jun chic rech quicjonxt chwe in, are utz na che wet ctziybax jun caˈ pukul, tigreˈ quiqˈuiak bic chpan rplo rech cam na.
41009043	We jun cuban mac rmal jun u ˈab, utz wet kpux bic ruˈab, rmal laˈ che utz na che rucˈ xa jun u ˈab cuc prcaj junelic rucˈ Dios, chwach cbe prˈaˈ rech xbalba rucˈ quieb u ˈab, chiˈ cˈot uchupic rˈaˈ junelic cˈaslec.
41009044	(Chlaˈ tak xjut quicam taj junelic quictij runak, rˈaˈ mijun conec cuchpuj,” xcha chque.)
41009045	Xubij na: “We jun cuban mac rmal jun rkan, utz wet kpux bic rkan, rmal laˈ che utz na che rucˈ xa jun rkan cuc prcaj junelic rucˈ Dios, chwach che cbe prˈaˈ rech xbalba rucˈ quieb rkan cˈolec. Rˈaˈ cˈot uchupic junelic cˈaslec.
41009046	(Tak xjut i cˈo chpan rˈaˈ quicam taj, junelic quictij runak. Rˈaˈ mijun quiconec cuchpuj.)
41009047	We rmal a bawach catutzˈak chpan mac utz cawesaj bic wajun a bawach, utz na che rucˈ xa jun a bawach catuc prcaj junelic rucˈ Dios, chwach catbe prˈaˈ rech xbalba rucˈ quieb a bawach cˈolec.
41009048	Chiˈ rtak xjut quicam taj junelic quictij runak. Rˈaˈ chˈup taj, junelic cˈaslec.
41009049	“Jelaˈ pcha ratzˈan cuyat che rtiˈij cuban chu, xa jnan cuban rˈaˈ rech xbalba runak quiqˈuist chpan, junelic i cˈo chiˈ.
41009050	Ix iwetaˈan che ratzˈan utz. We xa cˈoxt utzˈayil ratzˈan, tigreˈ cˈoxt mod che cutzˈayij rtiˈij. Ix jelaˈ pcha ratzˈan chicxoˈl runak. Utz we cˈjeˈ utzˈayil chixoˈl, jelaˈ cˈot chˈoj chixoˈl cucˈ jleˈ chic unak,” xcha a Jesús chque.
41010001	A Jesús xel chpan tinmit Cafarnaúm, xbe chpan tak tinmit pucuent Judea, xopan chpan ulew nu quel lo rˈij, chˈkap che rnim jaˈ Jordán. Congan unak xicmolch quib rucˈ a Jesús. Re xucch che cnawtsxic jeac chic pcha ubnon petnak.
41010002	Jujun chque fariseos xikeb rucˈ a Jesús, xiccˈot u chiˈ rech quictakchˈej che ubanic mac xicbij che: “¿La cumaj che jun achi cujach can rixkil?” xicha che.
41010003	A Jesús xutzlij ubixic chque: “¿Su xixutak wi a Moisés chrij wariˈ? ¿Su xubij?” xcha chque.
41010004	Que xicbij che: “A Moisés xuya chque rachjab che ctzˈibax jun wuj rech jachbalib. Chiˈ cubij wi che su u mac rixak che xjach bic,” xicha che.
41010005	A Jesús xubij chque: “¿Suche xuya a Moisés che jelaˈ quicbno? Jelaˈ xubno rmal mas co quenmaˈ, rmal xcaj taj quequinmaj u tzij Dios.
41010006	Nabe canak jetlaˈ ubnon. Jampa Dios xuban ubanic injel su cˈolec, 're xuban rachi, xuban rixak.
41010007	Rmal laˈ wa rachi cuya can u taˈ u chuˈ rech quicrak quib rucˈ rixkil.
41010008	Jelaˈ ubnon che wa riquieb unak quelec che xa jun chquilic,' cchaˈ. Jelaˈ ubnon i quiebxtaj, xa jun chic i cˈolec.
41010009	Rmal laˈ cˈot mod rucˈ che rachi cujach bic rixkil che are Dios xiutunbaˈ,” xcha a Jesús chque.
41010010	Jampa xitzlaj pja, u tijon a Jesús xictach che jeac chic su u colmil wa rtzij che xubij.
41010011	Re xubij chque: “Chin jun achi cujach bic rixkil, tigreˈ cˈleˈ chic rucˈ jun chic ixak, cuban mac chwach kas rixkil.
41010012	We jun ixak cujach can richjil cˈleˈ chic rucˈ jun chic achi, cuban mac chwach kas richjil,” xcha chque.
41010013	Jun bwelt jampa runak xiccˈam lak acˈlab rucˈ a Jesús rech cuya u ˈab picwiˈ, are u tijon a Jesús xicmaj cyajic runak.
41010014	A Jesús jampa xuto che jelaˈ xicbij, ust xuto, xubij chque: “Xa miˈatmij wa racˈlab. Chiya can chque rech quipe wucˈ rmal laˈ che u taknic Dios prcaj chpan quenmaˈ runak, are quech runak che mas i maxo pcha wa rtak acˈlab.
41010015	Kas tzij quinbij chiwe rucˈ injel in cˈux, chin jun che cucˈamt u taknic Dios prcaj chpan renmaˈ jelaˈ pcha cuban jun alaj acˈa con taj cuc prcaj rucˈ re,” xcha chque.
41010016	Tigreˈ a Jesús xiuˈaluj tak acˈlab, xuya u ˈab picwiˈ, xuta che Dios che quiuchjej quinjel.
41010017	Jampa xumaj u be a Jesús, jun achi xpe rucˈ, xqueˈ chwach, xubij che: “Utzlaj aj tij,” xcha che. “¿Su quinban in rech quinrak junelic in cˈaslemal?” xcha che.
41010018	A Jesús xubij che: “¿Suche cabij chwe che in utzlaj aj tij? Cˈot mijun unak utz, xiw jun utz: are Dios.
41010019	At awetaˈan wa rilajuj u pxab Dios su cojutak wi. Xa matcamsnic. Xa matmocan rucˈ rixkil jun chic, xa mawelˈaj su racleˈn rech jun chic. Xa maban mlon tzij chquij inqˈuiaj chic unak. Xa matsbunic rucˈ tak tzij. Canmaj a taˈ a chuˈ,” xcha che.
41010020	Wa rachi xubij che: “Wajtij, injel wariˈ inbnon jampa in alaj, jelaˈ inbnon wacmic che in achi chic,” xcha che.
41010021	A Jesús xutzˈutzaˈ rachi, xel u cˈux che, xubij che: “Cˈo na jun craj na chawe, jat caqˈuij can injel su cˈo awucˈ. Casipaj rjil carko chque tak mebaˈ. Jelaˈ cˈo na cawechbej prcaj che mas tzoy. Tigreˈ catzlaj wucˈ, catraj chwij in, mas tneˈ carak na a camnical rmal rech catraj chwij,” xcha che.
41010022	Rachi jampa xuto su xubij a Jesús, xqueban u cˈux, xumaj bis rmal mas u mibil cˈolec, jelaˈ ubnon, xbec.
41010023	Tigreˈ a Jesús xiutzˈutzaˈ runak i cˈo ptak utzal, xubij chque u tijon: “¡Mas cˈax che jun biyom cujach rib che ubanic u taknic Dios prcaj chpan renmaˈ!” xcha chque.
41010024	U tijon mas xicmaymaˈ la rtzij su xubij chque. A Jesús xubij chque: “Welcˈwal, ¡chin jun benak u cˈux rucˈ u mibil, cuyat che cujach rib che ubanic u taknic Dios prcaj chpan renmaˈ!
41010025	Mas chanim caˈax jun camello chuxeˈ u jul jun bak rech tisoˈn, chwach jun biyom cuya rib che ubanic u taknic Dios prcaj chpan renmaˈ,” xcha chque.
41010026	U tijon mas xicmaymaˈ chpan quenmaˈ rucˈ su xubij, xicta che: “We cont jun biyom cutoˈo rib chwach cˈajsbal wachaj, ¿chin lo jun quiconec ccˈoltjec chwach?” xicha che.
41010027	A Jesús xiutzˈutzaˈ jeac chic, xubij chque: “Runak quicon taj quictoˈo quib chwach cˈajsbal wachaj, xiw Dios conec quiucˈlo. Xiw Dios con che ubanic injel,” xcha chque.
41010028	Chanim a Luˈ xuyuj apno u tzij re rucˈ u tzij a Jesús xubij: “Chiwlampeˈ, oj kyaˈon can injel su cˈo kucˈ rmal oj tran chawij,” xcha che.
41010029	A Jesús xutzlij ubixic: “Saklaj tzij quinbij chiwe, chin jun uyaˈon can rchoch, uyaˈon can rechlal, uyaˈon can u taˈ u chuˈ, (uyaˈon can rixkil,) uyaˈon can relcˈwal, uyaˈon can rulew rmal wech in, o rmal utzlaj u tzij Dios,
41010030	are wajun cucˈam na chpan u cˈaslemal wacmic jun cient uwiˈ su uyaˈon canak. We tak ja, we rechlal, we u taˈ u chuˈ, we relcˈwal, mas tneˈ urkon cˈax rmal xinutakej, are lajun curak na junelic u cˈaslemal chpan wa rˈij cpe na che cˈot u qˈuisic.
41010031	Chin jun che quicbij unak cuc nabe prcaj rucˈ Dios, are laˈ qˈuisbal canjec. Chin jun che quicbij unak are na canaj qˈuisbal re are laˈ cuc nabe,” xcha chque.
41010032	A Jesús jnan cucˈ i u tijon ibenak prbe che cbe ptinmit Jerusalén. A Jesús nabe chicwach u tijon, que mas xicmaymaˈ. Jelaˈ inqˈuiaj chic unak che itran chquij que mas xicxiˈij quib. A Jesús xkeb apnak jbeˈ cucˈ u tijon, xumaj ubixic chque su curak na chpan tinmit Jerusalén.
41010033	Xubij chque: “Jelaˈ pcha quiwlo cojtjan che rbe pJerusalén, jampa cojopnec, in in u Cˈjol Dios xinux unak, quincjach na picˈab unmakil tak patre, cucˈ aj nawtzbal chque aj Israel chpan qui pxab, quicˈat na tzij pinwiˈ che in camsxic. Tigreˈ quincjach na picˈab jleˈ chic unak aj Israel taj.
41010034	Que quetzbej na in wach, quicchublej na in plaj, quincchˈay na rucˈ asiar, tigreˈ quinccamsaj na. Churox ˈij quincˈastaj na chic chicxoˈl rcamnak,” xcha chque.
41010035	A Santiago rucˈ u chaˈ a Xuan, que i u cˈjol a Zebedeo, xikeb rucˈ a Jesús, xicbij che pelˈal: “Kajtij, kaj che caban jun utzil chke,” xicha che.
41010036	“¿Su quiwaj quinban chiwe?” xcha a Jesús chque.
41010037	Xicbij che: “Chaya chke che cojcˈbeˈec jnan awucˈ at jampa cayujbaˈ a taknic picwiˈ runak cho ruwach ulew che at unmal ˈatbal tzij caban na. Jun chke cˈbeˈ chmax a ˈab, jun chic chnim a ˈab,” xicha che.
41010038	A Jesús xubij chque: “Ix iwetaˈan taj su racleˈn quita chwe. ¿La quichˈjo che quitij cˈax pcha quintij na in? In quinya na wib che quinccamsaj. ¿La quiya na iwib ix che quixccamsaj, jelaˈ pcha jun che cuya rib chpan jaˈ jampa quicban kasan jaˈ che?” xcha chque.
41010039	Que xicbij che: “Oj quekchˈjo, cojconec,” xicha che. A Jesús xubij chque: “Kas tzij, ix quitij na iwe cˈax pcha quintij na in. Xa jnan quirak na i camsxic pcha quinrak na in, pcha u mod jun cuya rib che quicban kasan jaˈ che.
41010040	Xa are cumajt chwe in quinya chiwe rech ix quixcˈbeˈec wucˈ jampa quincˈjeˈ na che ubanic in takquil picwiˈ runak, jun chnim in ˈab, jun chmax in ˈab. Ya chaˈon chic rmal Dios che chin quicˈbeˈec chnim in ˈab, chmax in ˈab,” xcha chque.
41010041	Jampa i lajuj chic u tijon xicto che jelaˈ xicbij che a Jesús, xpe quiwal chque a Santiago rucˈ a Xuan.
41010042	Tigreˈ a Jesús xiusqˈuij rucˈ, xubij chque: “Ix ya iwetaˈan chic, su mod cuban ˈatbal tzij jun picwiˈ runak cho ruwach ulew cmic, craj re che quicyic u ˈij cmal runak. Jelaˈ ubnon chicxoˈl rajIsrael taj, chin nim unak chicwach chpan injel, craj ctkan picwiˈ runak i nicpaˈ cˈo puˈab.
41010043	Ix xa jetlaˈ quibno. We jun craj cuban nim u ˈij chixoˈl, rajawxic cuya rib che ubanic aj chac chiwe iwinjel.
41010044	Chin craj cnabaj chiwach, re rajawxic quel na pcha i mos iwinjel.
41010045	Chiwlampeˈ are in in u Cˈjol Dios xinux unak, in xinpetec che ubanic aj chac chiwe iwinjel. Naret in petnak rmal rech quinctoˈo runak rucˈ su rajawxic chwe. Jelaˈ in petnak che uyaˈic in cˈaslemal che usachic uwach cmac i qˈui unak,” xcha chque.
41010046	Cteˈ xicnaˈo xiopan ptinmit Jericó. Jampa a Jesús xel ptinmit Jericó i richˈil u tijon itran congan unak chquij. Chiˈ cˈo jun achi moy xcˈbeˈ chiˈ prbe cuta u limosna. Re u beˈ a Bartimeo, u cˈjol a Timeo.
41010047	Jampa re xuto che chiˈ cˈwe a Jesús aj Nazaret, rmoy xumaj wiynic, xubij: “A Jesús, ¡at Relcˈwal a David, cho a cˈux chwe!” xcha che.
41010048	Jujun unak xicbij che rech cchˈaw taj, re xuwyin chna mas, xubij: “¡At, Relcˈwal a David, cho a cˈux chwe!” xchach che.
41010049	Jampa xuto a Jesús che jelaˈ xubij, xtqueˈec, xubij chque runak: “Chisqˈuij lo wucˈ,” xchaˈ. Runak xicsqˈuij rmoy rucˈ a Jesús, xicbij che: “Chcubaˈ a cˈux, chatwaljak ctjan a Jesús che asicxic,” xicha che.
41010050	Re xwaljec, xutzˈak can u ˈuˈ, cxicpnic, xbe rucˈ a Jesús.
41010051	A Jesús xuta che: “¿Su cawaj che quinban chawe?” xcha che. Rmoy xubij che: “Wajtij, in cwaj quincaˈyec,” xcha che.
41010052	A Jesús xubij che: “Utz reˈ. Cmic catbe pawchoch, rmal xatcjon chwe, xatincnaj,” xcha che. Rmoy chanim xcaˈyec, xtraj bic chrij a Jesús prbe.
41011001	Xiopan chuxoˈl quieb alaj tak tinmit u beˈ jun Betfagé, jun chic u beˈ Betania cˈo chunkaj Jerusalén.
41011002	Chiˈ cˈo rjib Olivos. Chiˈ i cˈwe jampa a Jesús xiutak bic i quieb u tijon, xubij chque: “Jix chpan wa ralaj tinmit che cˈo apno chekwach, chiˈ quirak wi jun alaj buru che ximtlic, che mjaˈ cnawac, cˈot jun unak ˈaˈannak chrij. Chitru, chima lak.
41011003	We cˈo jun cuta chiwe suche che quitru, quibij che che Kjaw Jesús rajawxic che, ural cutzlijch lo chanim quixcha na che,” xcha chque.
41011004	Que xibec. Jampa xiuc chpan wa rtinmit, xiquirka ralaj buru ximtal che rkan ja chuchiˈ rbe.
41011005	Jampa xictur lak, inqˈuiaj achjab itcˈal chunkaj xicta chque: “¿Suche che quitur bic wa rburu?” xicha chque.
41011006	U tijon a Jesús xicbij chque su ubin a Jesús chque. Tak achjab xicchˈbo, xicya bic chque.
41011007	Chanim xiccˈam bic alaj buru che a Jesús. Que xiccoj cˈuˈ chrij alaj buru, tigreˈ xaˈan a Jesús chrij.
41011008	Congan unak xiclic quetzˈiak, xiclic cˈuˈ prube, cˈo inqˈuiaj chic xiquikol u xak tak cheˈ, xiccoj prube alaj buru.
41011009	Wa runak i nabe chwach rucˈ itran lo chrij, xicbij: “¡Hosana! ¡Nim u ˈij wajun che petnak prubeˈ Ktaˈ Kjawxel!
41011010	¡Nim u ˈij Dios rmal laˈ petnak u taknic re prcaj ural cho ruwach ulew, are u taknic ktaˈ man a David pekwiˈ! ¡Hosana che nim u ˈij Dios prcaj!” xichaˈ.
41011011	Jelaˈ ubnon ˈaˈannak a Jesús chrij buru, xopan chpan tinmit Jerusalén. Tigreˈ xuc bic re chpan wa runmal rchoch Dios. Jampa xuslij injel u pan rucˈ u bawach, xel bic chiˈ rmal ya matan chic. Xbe chpan tinmit Betania cucˈ i cablajuj u tijon.
41011012	Skaric jun chic ˈij, jampa xiˈel bic chpan tinmit Betania, a Jesús xnumic.
41011013	Xrilch apno nkaj cˈo jun u cheˈal prut higos, congan u xak cˈo che. Re xbe che rilic we cˈo uwach, xiw u xak cˈolec. Mjaˈ uwach che ctijawec.
41011014	Jampa jelaˈ xerlo a Jesús, xubij che rcheˈ: “Cmic cayaxt awach jeac chic, cˈoxt mijun cutij awach,” xcha che rcheˈ. U tijon a Jesús xicto su xubij che rcheˈ.
41011015	Jampa xictzlij chpan tinmit Jerusalén, xiuc chpan wa runmal rchoch Dios. A Jesús xumaj quesxic unak nicpaˈ quicban cˈay, che quiloˈomnec chpan unmal rchoch Dios. Xuchˈicmij bic cmexa che rech quicjal uwach pwak chicwach, xuchˈicmij bic tak cten runak che quicqˈuij tak plamux.
41011016	Tigreˈ a Jesús xuyat chque runak che quiˈax chpan unmal rchoch Dios we cˈo su quikaˈn.
41011017	A Jesús xuc che cnawtsxic, xubij chque: “Tzˈibtal canak chpan Tioxlaj Wuj che cubij: 'Wa ruwchoch are cbix che wa rja rech chˈawen rucˈ Dios chque injel unak cho ruwach ulew,' cchaˈ, are ix ibnon cjul elaˈom che,” xcha chque.
41011018	Wa runmakil tak patre, cucˈ inqˈuiaj aj nawtzbal chque aj Israel chpan qui pxab, jampa xicto su xubij a Jesús, xicmaj u chˈobic chicwach rech quiccamsaj. Mas xicxiˈij quib chwach, rmal che injel unak benak ccˈux rucˈ su tjanec cucˈut chicwach.
41011019	Jampa xuc ekuˈn, a Jesús xel chpan rtinmit Jerusalén, jnan cucˈ u tijon.
41011020	Jampa skaric jun chic ˈij, a Jesús cucˈ i u tijon xiˈax rucˈ wajun cheˈ che xretzlaj uwach rmal a Jesús. Xiclo che wa rcheˈ ya xchkeˈjic xopan chuxeˈ.
41011021	Tigreˈ xcˈun pujlon a Luˈ xucˈsoj ubixic, xubij che a Jesús: “Wajtij, chawlampeˈ, wajun u cheˈal higos che xayjo iwir cˈot uwach ya xchkeˈjic xopan chuxeˈ. ¿Suche che jelaˈ xubno?” xcha che.
41011022	A Jesús xubij chque: “Rajawxic quixcjon che Dios rucˈ injel iwenmaˈ.
41011023	Kas tzij quinbij chiwe, we jelaˈ quixcjon che Dios rucˈ injel iwenmaˈ, xa pchin chiwe cubij che wajun jib, catel chiˈ, jat chpan rplo, tigreˈ rjib cbantaj na pcha cubij, we cubant quieb u cˈux rucˈ su cubij.
41011024	Jelaˈ jampa quixchˈaw rucˈ Dios, injel su quita che, we i cuban i cˈux rucˈ Dios che cuya chiwe, kas tzij cuya na chiwe su quita che.
41011025	Jampa quixtjan che rchˈawen rucˈ Dios, we cˈax quinaˈo che jun chic, chischa u mac, rech jelaˈ i Taˈ prcaj cusach uwach i mac ix iwinjel.
41011026	(We ix quiwaj taj quisach uwach u mac jun chic, tigreˈ i Taˈ prcaj xa cucuyt i mac ix,” xcha a Jesús chque.)
41011027	Tigreˈ xiopanch jeac chic chpan tinmit Jerusalén. Tjanec cbin a Jesús chpan unmal rchoch Dios, jampa quinmal chque rpatre, cucˈ aj nawtzbal chque aj Israel chpan qui pxab, jnan cucˈ tak i riˈj unak nim qui ˈij rech tinmit, xipe rucˈ a Jesús.
41011028	Que xicta che: “¿Nu petnak wi wa rataknic che xawesaj tak unak chpan unmal rchoch Dios iwir? ¿Chin uyaˈon a takquil che ubanic wariˈ?” xicha che.
41011029	A Jesús xubij chque: “In quinbij chiwe chin uyaˈon in taknic in, we nabe quibij na chwe jun tzij, che are wariˈ:
41011030	¿Chin xuya rutakquil a Xuan aj bnol Kasan jaˈ? ¿La are Dios xutak lak, o xa jun achi uyaˈon u taknic? ¡Chibij chwe chin chque!” xcha chque.
41011031	Tigreˈ xicmaj utaˈic chicwachbal quib, xicbij: “¿Su quekbno? We quekbij che Dios xuya u takquil puˈab a Xuan, tigreˈ re cuta na chke, ¿suche xekcojt u tzij a Xuan?
41011032	Xa jnan cˈot mod quekbij che naret Dios xuya u takquil a Xuan, rmal laˈ we jelaˈ quekbij are u tijon a Xuan cpe quiwal chkij, rmal injel unak quicbij che are Dios uyaˈon u takquil puˈab. ¿Su quekbno?” xicha chicwachbal quib.
41011033	Rmal wariˈ che xicrak taj su xicbij, que jelaˈ xicbij che: “Cˈot mod quekbij, oj ketaˈan taj,” xicha che. Tigreˈ a Jesús xubij chque: “Ni in quinbij chiwe chin iyawnak in takquil pinˈab in che quinban wariˈ,” xcha chque.
41012001	Tigreˈ a Jesús xumaj cnawtsxic rucˈ tak cˈambal nˈoj, xubij chque runak: “Cˈo jun achi xutic u ticoˈn rech uvas. Xucoj cral chrij u ticoˈn. Chiˈ chpan cral xuban jun ja rech yitzˈbal re ruvas. Tigreˈ xuyic jun tectaˈk ja naj xel bic chqueaj. Chlaˈ xucoj jun aj chejnel rech u ticoˈn. Tigreˈ rjaw ticoˈn xuya can pkajec chque inqˈuiaj aj chac, re xbe che jun u benan naj.
41012002	Rjaw ticoˈn retaˈan jampa curak u ˈij queˈnar uwach quicxluj wa rticoˈn. Jampa xurak u ˈij xutak lo jun u takoˈn che ucˈamic inqˈuiaj uwach uvas che rech re.
41012003	Wa rajchac jampa xicto su xubij u takoˈn xicchˈpo, xicchˈiyo, xicban cˈax che, cˈot xquiya bic che, xak jelaˈ xitzlaj chic.
41012004	Tigreˈ rjaw xutak lo jun chic u takoˈn. Wa rajchac jampa xiclo, xiccoj abaj che, xicsoc che u jlon, xquetzlaj uwach.
41012005	Wa rjaw ticoˈn xutakch lo jun chic u takoˈn che utaˈic chque su rech re. Wajun jampa xcun cucˈ wa rajchac, que xicchˈpo, xiccamsaj. Wa rjaw ticoˈn jampa xerlo che jelaˈ xiutakch bic inqˈuiaj chic u takoˈn cucˈ. Que xicmaj chˈoj cucˈ inqˈuiaj chic u takoˈn. Jujun chque xak xicchˈiyo, inqˈuiaj chic xiccamsaj.
41012006	“Wa rjaw ticoˈn xa jun u cˈjol cˈo rucˈ, che mas culoˈoj. Pqˈuisbal re xutak bic wajun u cˈjol cucˈ rajchac. Xuchˈbo chpan renmaˈ: 'rpent quiccoj u ˈij in cˈjol,' xchaˈ.
41012007	Jampa xopan u cˈjol cucˈ, tak rajchac xicbij chicwachbal quib: 'Jampa cam rutaˈ wajun, rulew canaj can puˈab re. Joˈ, quekcamsaj rech jelaˈ canaj can rulew chke oj,' xichaˈ.
41012008	Jelaˈ ubnon xicchˈpo, xiccamsaj. Rubkil xquesaj bic, xickaˈ canak naj che wa rticoˈn.
41012009	“¿Su quibij ix che cuban wa rjaw ticoˈn jampa cuto che xiccamsaj rucˈjol? Are wariˈ cubno cpe che ccamsxic wa rajchac, tigreˈ cujach bic rulew chque inqˈuiaj chic aj chac pkajec.
41012010	“¿La xa iwlon taj su cubij chpan Tioxlaj Wuj? Are wariˈ cubij: 'Wa rajicol tak ja xicxtuj can wajun abaj che nim uptan chque, are wajun abaj xcanaj che u taquelbal ja.
41012011	Ktaˈ Kjawxel ubnon wariˈ, nim uptan su laˈ ubnon chque runak,' cchaˈ,” xcha a Jesús chque.
41012012	Tigreˈ wa runmakil tak unak chicxoˈl rajIsrael chpan qui pxab que, xcaj wet xicchˈip a Jesús rmal laˈ che xicchˈbo che a Jesús chquij que xchˈaw wi. Xicchˈbo che que wa ritzel tak aj chac chpan wajun cˈambal nˈoj. Xa xicchˈip taj rmal xicxiˈij quib chicwach runak che mas benak ccˈux rucˈ a Jesús. Xicbij che runak i cˈo rucˈ a Jesús quibe chquij que, we quicchˈpo, rmal laˈ xicya canak.
41012013	Tigreˈ xictakch lo jujun chque fariseos, jnan cucˈ jujun chque richˈil a Herodes chpan u partido rech re, rech quiccˈam u pan a Jesús rucˈ tak ctzij. Caj que wet kaj a Jesús picˈab rmal jun tzij cubij.
41012014	Que xipe rucˈ xicbij che: “Kajtij, oj ketaˈan che at amˈal cabij saklaj tzij. Chawach at cˈot uptan we cˈo jun nim u takquil cˈo puˈab jun unak, at xa jnan quiawil wi runak quinjel. At kas tzij canawtzaj runak rucˈ saklaj tzij che rube Dios. Oj xiw kaj quekta jun tzij chawe, chabij chke: ¿La utz jelaˈ chwach Dios we quektoj alcawal che runmal ˈatbal tzij a César, o we ustaj? ¿La quektoj che o quektoj taj?” xicha che.
41012015	A Jesús retaˈan che xa rucˈ quieb qui plaj quichˈaw rucˈ, xubij chque: “¿Suche quiwaj quicˈam in pan rucˈ tak i tzij? Chima lak jun rkan sak pwak chwe rech quinwlo,” xcha chque.
41012016	Xiccˈam lo che. Jampa xuchˈpo xutzˈutzaˈ uwach, xubij chque: “¿Chin uwachbal wariˈ cˈo chwach wa rpwak? ¿Chin u beˈ wariˈ tzˈibtal chwach?” xcha chque. Que xictzlij ubixic che: “Wariˈ rech unmal ˈatbal tzij a César,” xicha che.
41012017	Tigreˈ a Jesús xubij chque: “Chitzlij bic che a César su rech re, xa jnan su racleˈn rech Dios chiya che re,” xcha bic chque. Que xicrakxtaj su quicbij che. Mas xicmaymaˈ u tzij su xubij chque.
41012018	Tigreˈ xipe inqˈuiaj unak i judíos, que saduceos. Wa runak saduceos quicbij che cˈot mod rucˈ quicˈastaj chna rcamnak. Que xibe rucˈ a Jesús xicta che, rech quiccˈam u pan rucˈ tak ctzij:
41012019	Xicbij che: “Kajtij, a Moisés utzˈiban canak we cˈo jun achi cmac, cuya can rixkil che cˈot quelcˈwal rucˈ, rajawxic che are u chaˈ rcamnak cˈleˈ na rucˈ melcaˈn ixak rech jelaˈ relcˈwal quicˈjeˈ rucˈ cuban na chque che pcha i relcˈwal can rechlal rcamnak.
41012020	Chiwlampeˈ, i cˈo okub i achjab i alal. Wa rnabeal xcˈleˈ rucˈ jun ixak. Jampa xcmac wa rachi, mijun quelcˈwal xquil uwach.
41012021	Tigreˈ u chaˈ xcˈleˈ rucˈ rixkil ratz, xa jnan re xcam chic mijun quelcˈwal xquil uwach rucˈ wa rixak, jelaˈ ubnon urox benak.
41012022	Jelaˈ ubnon benak i okub wa rachjab quechlal quib, quinjel xicˈleˈ rucˈ wajun ixak xa jun ixak, xa mijun quelcˈwal xquil uwach rucˈ. Qˈuisbal re xcam rixak.
41012023	Cmic are wariˈ kaj ketamaj: Jampa quicˈastaj na rcamnak, ¿chin chque wa riokub achjab cuban na kas rixkil che wa rixak?” xicta che a Jesús.
41012024	A Jesús xutzlij ubixic chque: “Ix xa sachnak i chˈobnic, rmal laˈ che quichˈob taj su cubij chpan rTioxlaj Wuj, ni quichˈobt ruchoˈab Dios.
41012025	Jampa rcamnak quicˈastjec, cˈoxt jun quicˈleˈec, ni quicya quib chpan tak cˈulnen, xak jelaˈ quicanjec pcha quibnon tak ángeles i cˈo prcaj che quicˈleˈ taj.
41012026	Chrij wariˈ su quita chwe, we kas tzij quicˈastjec rcamnak, in quinbij wariˈ chiwe: ¿La quichˈob taj su craj cubij chpan u wuj a Moisés? Chiˈ cubij wi che a Moisés xuta u chˈabal Dios xchˈaw rucˈ chpan jwiˈ qˈuix che mjon ˈaˈ. Dios jewaˈ xubij che a Moisés: 'In in u Dios a Abraham, a Isaac, jelaˈ a Jacob,' xcha che.
41012027	¡Dios naret Dios quech tak camnak, xa re Dios chque i cˈaslec! Ix xa ix sachnak rucˈ i chˈobnic,” xcha chque.
41012028	Tigreˈ jun chque rajnawtzbal chque rajIsrael chpan qui pxab que xopan nu cˈwe a Jesús, xuto su xubij a Jesús chque rinqˈuiaj aj saduceos i cˈo rucˈ. Xuchˈbo che utz xubij chque, tigreˈ xuta a Jesús: “¿Chin chque wa rilajuj uwach pxab che ubin can Dios che a Moisés mas nim u ˈij chicwach injel?” xcha che.
41012029	A Jesús xubij che: “Lajun mas nim chicwach injel are wariˈ cubij: 'Chitatbej ix, ix aj Israel: Ktaˈ Kjawxel re Dios kech oj, xiw re kas tzij Ktaˈ Kjawxel, re xa jun.
41012030	Xiw re quiloˈoj rucˈ injel iwenmaˈ, rucˈ injel i cˈux, rucˈ injel i chˈobnic, rucˈ injel i choˈab,' cchaˈ.
41012031	Cˈo chna jun xa jnan u choˈab pcha wajun xinbij chiwe, che jewaˈ cubij: 'Caloˈoj awjil a tzˈkat jelaˈ pcha caloˈoj awib at,' cchaˈ. Are wa riquieb chque rpxab mas nim cchoˈab chicwach la rinqˈuiaj chic,” xcha che.
41012032	Tigreˈ wajun aj nawtzbal que rajIsrael xubij che a Jesús: “Utz xabij, Wajtij. Saklaj tzij su xabij: xa jun Dios cˈolec, xa cˈot jun chic chwach re.
41012033	Xa jnan che caloˈoj Dios rucˈ injel awenmaˈ, rucˈ injel a chˈobnic, rucˈ injel a choˈab, jelaˈ rajawxic caloˈoj awjil a tzˈkat jelaˈ pcha caloˈoj awib at, are wariˈ mas nim che Dios. Are nim na chwach i qˈui tak taˈbal toˈob che runak quicya che Dios, jelaˈ chicwach quiprox tak chcap pwiˈ rporbal ˈaˈ chpan unmal rchoch re,” xcha che.
41012034	A Jesús jampa xuto su xubij, re xubij che: “At xa nkaj chic at cˈwe che cajach awib putaknic Dios chpan awenmaˈ,” xcha che. Jampa xicto che jelaˈ xubij a Jesús, quinjel runak xicxiˈij quib che ucˈamic u pan rucˈ tak tzij.
41012035	Matan chna jbeˈ a Jesús cˈo chpan unmal rchoch Dios, tjan quiunawtzaj runak, xuta chque: “¿Su mod quicbij wa rajnawtzbal que aj Israel chpan qui pxab que che are u Takoˈn Dios petnak che ccˈolic runak xa riˈ u man a David?
41012036	A David xubij canak, chpan u choˈab Tioxlaj Xlabxel, chrij u Takoˈn Dios: 'Ktaˈ Kjawxel xubij che Uwjaw: Catcˈul chnim in ˈab in. In quinya rawajchˈoj chuxeˈ rawkan rech catkan picwiˈ,' xcha che.
41012037	¿Su mod a David xubij che u Takoˈn Dios 'Uwjaw,' xcha che, we are riˈ u man re? ¡Cˈot mod rucˈ!” xcha chque. Jampa jelaˈ xubij a Jesús, runak congan utz xicto rmal xcon chque runak aj chˈoj che rucˈ u tzij su xicta che. Runak mas i qˈui che jelaˈ xicto.
41012038	A Jesús utaken cnawtsxic runak xubij: “Chibna cuent rucˈ wa rinqˈuiaj aj nawtzbal que aj Israel rech qui pxab que. Que utz quicnaˈo quibinic cjon tzoylaj tak atzˈiak che kajnak chukul ckan. Utz quicto che runak quicya rtzil cwach ptak be ptak pqˈuibal, quicyic qui ˈij chicwach.
41012039	Quictzcuj nabe tak ten quech inmak qui ˈij nu quicˈbeˈ wi ptak ja nu quicnawtzaj wi quib rajIsrael che qui pxab. Jelaˈ quicbno chpan inmak tak uˈin quictzcuj ccˈolbal cho tak mexa che quech nim ctakquil.
41012040	Tigreˈ que cquesaj cchoch tak melcaˈn ixkib rucˈ mlon tak tzij. Quicyic qui ˈij che ubanic chˈawen rucˈ Dios che naj uwach quicbno, rech utz quiˈil wi cmal runak. Que quicrak na jun cˈajsbal cwach rmal Dios chpan qˈuisbal ˈij,” xcha chque.
41012041	Pjun bwelt a Jesús xcˈbeˈ chpan unmal rchoch Dios. Chiˈ xcˈbeˈ wi chunkaj jun cxon rech cˈolbal pwak. Re quiutzˈutzaˈ runak che quitjan che uyaˈic cchuj chpan. Congan biyom xipe che uyaˈic limosna chpan rcˈolbal pwak.
41012042	Cteˈ xerlo xopan jun melcaˈn ixak mas mebaˈ recˈan xa quieb alaj tak pwak xuya chpan rcˈolbal pwak. Wa riquieb pwak rjil xa jun centavo.
41012043	A Jesús xiusqˈuij u tijon, xubij chque: “Saklaj tzij quinbij chiwe, wa rmebaˈ ixak melcaˈn mas nim na xuya chicwach quinjel tak biyom quiyaˈon cchuj chpan rcˈolbal pwak.
41012044	Rmal rech che re xuya injel nicpaˈ cˈo rucˈ. La rinqˈuiaj xa jbeˈ quiyaˈon che che qˈui cˈo cucˈ,” xcha chque.
41013001	A Jesús jampa xel chpan unmal rchoch Dios, jun u tijon xubij che: “Aj tij, chawlampeˈ wa rinmak tak abaj cjon che unmal rchoch Dios, mas tzoy bnon che,” xcha che.
41013002	A Jesús xubij che: “Tzoy cawil unmal rchoch Dios cmic, xa cpe na jun ˈij jampa canajxt mijun abaj pwiˈ jun chic. Injel quiwlux na bic, ctzˈakec,” xcha chque.
41013003	Tigreˈ xibe pwiˈ wajun jib Olivos cˈo apno chwach unmal rchoch Dios. A Jesús xcˈbeˈec chicwach u tijon.
41013004	Xicchˈob chicwach a Luˈ rucˈ a Santiago, rucˈ a Xuan, rucˈ a Trix, xicbij che a Jesús pelˈal jampa cbantaj na wariˈ su cubij chrij unmal rchoch Dios che querluj na bic che copan qˈuisbal tak ˈij.
41013005	A Jesús xutzlij ubixic chque: “Chichjej iwib, rech jelaˈ cˈot jun quixusbu rucˈ u tzij.
41013006	Rmal che quipe na inqˈuiaj chic chpan in beˈ in, che quicbij jewaˈ: 'In wajun in petnak che u takoˈn Dios', que quicsub na i qˈui unak che quitraj na bic chquij.
41013007	“Jampa quita rson tak chˈoj che cˈo chunkaj i cˈo naj, xa mixiˈij iwib, xa mixsachec. Rajawxic che jewaˈ cbantaj na, naret qˈuisbal re wariˈ.
41013008	Cwalaj na jun nimlaj tinmit chrij jun chic nimlaj tinmit. Rˈatbal tzij rech jun tinmit cwalaj na chrij rˈatbal tzij rech jun chic tinmit, quicchˈip na quib rucˈ chˈoj. Cpe na tak cabrakan chpan qˈui jaljoj tak ulew, cpe na wiˈjal. Jelaˈ quictuclej bic quib runak rmal u choˈab rcˈax xmajtjec cho ruwach ulew. Naret xiw wariˈ, craktaj na mas cˈaxclil.
41013009	“Ix chichjej iwib jampa quiwlo che jelaˈ xmajtjec. Rmal laˈ che quixcjach na runak picˈab tak unmal ˈatbal tzij. Quixcchˈay na chpan tak ja nu quicnawtzaj wi quib rajIsrael che qui pxab. Quixopan na chicwach rinmak ctakquil cˈo picˈab, jnan cucˈ chicwach jaljoj tak ˈatbal tzij, rmal jelaˈ che xixtraj chwij in. Xa muban quieb i cˈux rucˈ, rech jelaˈ quixconec quiˈalajsaj rutzlaj u tzij Dios chicwach.
41013010	Nabe cbix na rutzlaj u tzij Dios chpan injel nimlaj tinmit cho ruwach ulew, tigreˈ cpe rqˈuisbal tak ˈij.
41013011	Jampa quixcˈam bic ix chicwach rinmak ctakquil, xa mimaymaˈ su quibij. Chibij wa rtzij cuya na chiwe rmal Dios. Naret ix quixchˈawac, are wa rTioxlaj Xlabxel cchˈaw pichiˈ.
41013012	Runak quicjach na quechlal chpan ccamnical. Jelaˈ achjab quicjach na quelcˈwal chpan ccamnical. Cˈo acˈlab quiwalaj na chquij ctaˈ cchuˈ, quicya na chpan ccamnical.
41013013	Injel unak quetzlaj na iwach ix rmal in beˈ in, che xixcjon chwe. Chin chiwe co cutacˈbaˈ rib chpan rcˈax che jelaˈ ubnon cpe qˈuisbal ˈij pwiˈ, curak na cˈolbal prcaj rucˈ Dios.
41013014	“Cmic quicoj retal chrij su quinbij chiwe, che jampa quiwil uwach su laˈ che mas tzˈil copan chpan unmal rchoch Dios, pcha xubij can rajbil u tzij Dios a Daniel ujer, tigreˈ anim quixanmjec. Chin cˈo pucuent Judea utz quixpˈkeˈ bic pwiˈ tak jib chwach wa rcˈax cpetec.
41013015	Chpan wajun ˈij, chin elnak bic quieb wik rchoch, cˈot mod kaj chpan rchoch che cresaj bic u mibil u cˈlon.
41013016	Chin cˈo puchac, ni cyat che ctzlaj lo prchoch rech cuma retzˈiak.
41013017	¡Cˈax cwach tak ixkib che i yab unak chic chpan tak wa rˈij, cˈax cwach tak ixkib che quictuˈbsaj na cal!
41013018	Utz chita che Dios rech micrak wa rcˈax cpetec chpan tak wa rˈij che mas jab,
41013019	chpan tak wa rˈij craktaj na mas cˈax. Wa rcˈax mijun ˈij iwlon uwach pcha wariˈ petnak lak mas ujer jampa Dios xuban uwach ulew.
41013020	Mat qˈuisic tak wa rˈij wariˈ cˈot mijun cˈseˈ na chwach ulew. Xa are rmal Dios mas quel u cˈux chque runak iuchaˈon lak, che i rech re, cuˈatmij wa rnimlaj cˈax cpe na.
41013021	“Tigreˈ we cˈo jun che cubij chiwe: 'Chiwlampeˈ ural cˈwe wajun u Takoˈn Dios petnak che ccˈolic runak,' cchaˈ. O we cˈo jun chic cubij chiwe: 'Chiwlaˈ chlaˈ cˈwe Wajun,' cchaˈ. Ix xa micjo.
41013022	Jelaˈ quicban na, quipe na mas quicoj quib che u cˈxel u Takoˈn Dios petnak che ccˈolic runak. Jelaˈ quipe inqˈuiaj chic quicjluj quib che que i aj bil tak u tzij Dios. Jelaˈ quiuc che u cˈutic retal chicwach runak, xa jnan quicban tak maybal rech quicsbu runak iuchaˈon Dios we quicon chque. Ix xa mixbe cucˈ.
41013023	¡Chibna cuent iwib! Injel wariˈ inbin can chiwe, innabsan lo ubixic chiwe injel wariˈ.
41013024	“Chpan tak wa rˈij, jampa ˈaxnak chic wa rnimlaj cˈax, are rˈij ya cchˈupic caˈyxtaj, cuc na ekuˈn. Jelaˈ cuban ricˈ, cuyaxt u caˈybal.
41013025	Jelaˈ cuban rchˈmil, quitzˈak na lak cho rcaj. Injel che cˈo u choˈab cho rcaj quichcˈapsax na.
41013026	Cumaj ubanic jun nimlaj cabrakan, tigreˈ quiwil chna in wach in wajun u Cˈjol Dios che xinux unak, che quinpe na chpan rsutzˈ rucˈ nimlaj in choˈab che nim in ˈij quinpetec.
41013027	Chanim quintak bic in ángeles quiumol na cchiˈ runak inchaˈonch canak pa quel lo rˈij, pa kaj wi rˈij, putzal pa quel lo rˈij, rucˈ putzal pa kaj wi rˈij. Quicmol na quib quinjel ichaˈtajnak chic rmal Dios.
41013028	“Quicoj retal chrij wa rcˈambal nˈoj chrij u cheˈal prut rech higos: Are retal jampa ya mer cpe jab calax cˈacˈ u xak che. Are retal jampa quel jab ya cuc utzˈakic ruxak rcheˈ, cpe rˈij rech sˈij.
41013029	Jelaˈ cuban qˈuisbal uwach ulew. Jampa craktaj wa rˈij che cˈo tak cˈutbal che ya xinbij chiwe, tigreˈ quicoj retal che rqˈuisbal ˈij xa nkaj chic cˈwe.
41013030	Saklaj tzij quinbij chiwe, injel su inbin can chiwe jelaˈ cbantaj na nabe chwach quicam runak che i cˈo cho ruwach ulew wacmic.
41013031	Rcaj rucˈ rulew che quiwil cwach cmic, csachtaj na cwach. Xa are in tzij in csachtajt uwach, cˈot u qˈuisic.
41013032	“Mijun unak retaˈan chque ˈij, chque hora cbantaj wariˈ che xinbij chiwe. Mijun ángel retaˈan, ni in u Cˈjol Dios wetaˈan jampa cbantjec. Xiw are in Taˈ retaˈan chque ˈij chque hora, cbantaj na injel wariˈ.
41013033	“Rmal laˈ utz quiban che uyujbxic iwib iwinjel. Chixcˈasctak chibna mas chˈawen rucˈ Dios, rmal rech che iwetaˈan taj chque ˈij chque hora, cbantaj wariˈ.
41013034	Jelaˈ cubno pcha jun achi cumaj u benan cbe naj che rchoch. Mjaˈ cbec xuya can cchac chicjujnal tak rajchac. Xutak aj chejnel che rchoch che cuchjej injel.
41013035	Jelaˈ quibno chicsoj iwib chbil tak iwib. In pcha wajun rjaw ja. Xa iwetaˈan taj chque hora quinpetec. ¿La quinpe jampa cuc ekuˈn, o quinpe pinqˈuiaj aˈab, o quinpe pa csqˈuin nabe ecˈ, o quinpe jampa cskaric?
41013036	Ix iwetaˈan taj jampa quinpetec, xa mixinrka che ix warnak.
41013037	Su i takquil che quinya chiwe ix chanim, quinbij chque quinjel che quinctakej: ¡Chicsoj iwib chwach la rˈij che quinpe na!” xcha a Jesús chque u tijon.
41014001	Xa quieb ˈij craj che rnim ˈij rech Pascua, are rnim ˈij quicban aj Israel injel jnab quictij tak cuxlanwa che cyaˈont chˈam rucˈ. Tak unmakil patre, cucˈ i unmal tak aj nawtzbal que rajIsrael chpan qui pxab que, quictzcuj na su quicbno rech quicchˈip bic a Jesús pelˈal, rech quiccamsaj.
41014002	Que xicbij chicwachbal quib: “Cˈot mod quekchˈpo chpan rnim ˈij, rmal mas unak quicmol quib prtinmit,” xichaˈ. Ccaj que caˈax na rnim ˈij tigreˈ quicchˈpo.
41014003	A Jesús cˈo chpan tinmit Betania, cˈo prchoch a Simón, re nabe cˈo chˈaˈc chrij rech lepra. A Jesús cˈo chwach jun mexa, jampa xopan jun ixak recˈan jun alaj xaro mas tzoy, cˈo cunbal chpan mas quiˈ rexlab mas nim rjil. Wa rixak xupxij wa rxaro rech cunbal. Tigreˈ wa rcunbal che cˈo chpan che mas quiˈ rexlab, xutix pujlon a Jesús.
41014004	Cˈo jujun chque i cˈo chiˈ rucˈ a Jesús mas xmeˈ qui jlon rucˈ su xuban wa rixak chicwach. Que xicmaj ubixic: “¿Suche sachtaj uwach wa rcˈocˈlaj cunbal che mas nim rjil?
41014005	Utz wet xqˈuij bic wa rcunbal rech cya la rpwak che tak mebaˈ che jun toˈbnic chque,” xichaˈ. Jelaˈ ubnon que xicyaj rixak.
41014006	A Jesús xubij chque: “¿Suche che quiban latzˈ che rixak? Chiya canak. Su xuban chwe jun utzlaj utzil xuban chwe.
41014007	Ix injel ˈij i cˈo tak mebaˈ chixoˈl, jampa ix quiwaj quiban jun utzlaj utzil chque quixconec. Are in xa injel ˈij taj in cˈo iwucˈ.
41014008	Wajun ixak xubno su xcon che ubanic chwe. Re xucoj jun cunbal che rinbkil rech mukbal we, mas tneˈ mjaˈ quincmac.
41014009	Kas tzij quinbij chiwe, cmic xak pchque tinmit cbix wi utzlaj u tzij Dios cho injel uwach ulew, chlaˈ cbix na wa rcˈutbal xuban wa rixak che rinbkil. Are natbal re,” xcha chque.
41014010	Tigreˈ xel bic a Judas Iscariote, are jun chque ricablajuj u takoˈn. Re xbec, xchˈaw cucˈ i unmakil tak patre. Xiuc che ubanic jun chˈobnic cucˈ, rech re cujach na a Jesús picˈab que.
41014011	Jampa xicto wa riunmakil patre, que mas xiquictic rucˈ su xubij a Judas. Jelaˈ xicsjuj pwak che a Judas. Re xuchˈob jun ˈij rech cujach a Jesús picˈab.
41014012	Jampa xopan wa rnabe ˈij che wa rnim ˈij rech tijbal cuxlanwa che cyaˈont chˈam rucˈ, are rˈij jampa quiccamsaj tak chij che rnim ˈij Pascua, u tijon a Jesús xicta che: “¿Nu cawaj wi quektij wi kwa rech Pascua, rech cojbe chanim che uyujbxic?” xicha che.
41014013	Tigreˈ a Jesús xiutak bic i quieb u tijon, xubij chque: “Jix chpan wajun tinmit, quirka na jun achi che recˈan jun ˈebal jron. Chitakej bic.
41014014	Nu cuc wi wa rachi chiwach, chibij jewaˈ che rjaw rja: 'Kajtij a Jesús xojutak lak awucˈ: ¿Chin chque wa rja che awesan can chke nu quektij wi rwa rech nim ˈij Pascua?' quicha na che.
41014015	Rjaw rja cucˈut na jun alaj ja chiwach, pa quixuc wi quieb wik elnak bic, ya resan chic chque rja. Chiˈ quiyujbaˈ ix rech quektij kwa rech Pascua,” xcha chque.
41014016	Xiˈel bic i quieb u tijon a Jesús, xiopan ptinmit, chiˈ xicrak wi injel pcha su ubin can a Jesús chque. Tigreˈ xicyujbaˈ wa ralaj ja rech quictij cwa rech u kajbal ˈij Pascua.
41014017	Jampa xuc ekuˈn, a Jesús xopan cucˈ i cablajuj u tijon chpan wa ralaj ja.
41014018	Chlaˈ xiuc che utijawic cwa chwach jun mexa. Tigreˈ a Jesús xubij chque u tijon: “Saklaj tzij quinbij chiwe, cˈo jun chiwe, jnan cojwaˈ rucˈ wachanim, re quinujach na picˈab aj chˈoj chwe,” xcha chque.
41014019	Que xicmaj jun bis chicwach, xiuc che utaˈic chicjujnal: “¿La are in in taˈ?” xicha che.
41014020	A Jesús xubij chque: “Are jun chiwe wa ricablajuj, che xa jun lak cojwaˈ wi rucˈ.
41014021	In u Cˈjol Dios xinux unak rajawxic quincmac, jelaˈ pcha tzˈibtal chwij chpan Tioxlaj Wuj. Toˈob uwach wajun achi che quinujach picˈab aj chˈoj chwe. Are utz na mat xalax wajun achi,” xcha chque.
41014022	Tigreˈ a Jesús jampa ctjan che uwa, xuchˈip jun cuxlanwa, xumaltioxij che Dios, xupro xuya chque u tijon, xubij chque: “Chicˈma, are wariˈ pcha u cˈxel in bkil in,” xcha chque.
41014023	Chanim xuchˈip wa rmnul cˈo uˈal uvas chpan. Re xumaltioxij che Dios pwiˈ, xujach chque u tijon. Que injel xicˈaxej utijawic chicwach.
41014024	A Jesús xubij chque: “Are wariˈ pcha u cˈxel in quiqˈuel in. Wa rinquiqˈuel are wariˈ cutzˈkatsaj na injel che wa rcˈacˈ u chˈobnic Dios chrij su cuban na chque runak. In quiqˈuel in ctix na rech cuytaj cmac i qˈui unak.
41014025	Kas tzij quinbij chiwe, che quintijxt we uˈal uvas ural cho ruwach ulew. Copan na jun ˈij quintij na rcˈacˈlaj uˈal uvas jampa jnan quektij na kwa nu cˈwe rutaknic Dios prcaj,” xcha chque.
41014026	Jampa xibxin canak jun bix, xibe pwiˈ wajun jib Olivos.
41014027	Tigreˈ a Jesús xubij chque: “Ix iwinjel quiniya na canak chpan wajun aˈab cmic. Jelaˈ cubij rtzˈibtlic chpan Tioxlaj Wuj: 'Quinccamsaj na wa rajyuˈ chque wa rchij, tak wa rchij quictuclej na bic quib,' cchaˈ.
41014028	In jampa quincˈastaj na chicxoˈl rcamnak, quinnabajch na bic chiwach pucuent Galilea,” xcha chque.
41014029	A Luˈ xubij che: “Saklaj tzij quinbij chawe mas tneˈ catcya canak quinjel wa rinqˈuiaj, are in catinyat canak,” xcha che.
41014030	A Jesús xubij che: “Saklaj tzij quinbij chawe a Luˈ, che wacmic mjaˈ csqˈuin quieb bwelt ramaˈ ecˈ, oxib welt na cabij che awetaˈant in wach in,” xcha che.
41014031	A Luˈ xucoj u choˈab che ubixic che a Jesús: “Xa jelaˈ taj, mas tneˈ jnan cojcam awucˈ, in mijun bwelt quinbij che wetaˈant awach,” xcha che. Quinjel u tijon a Jesús xa jnan xicya ubixic che jelaˈ pcha xubij a Luˈ.
41014032	Tigreˈ xiopan chpan jun ticbal u beˈ Getsemaní. A Jesús xubij chque u tijon: “Quixcˈul na can jbeˈ ural. In quinbe na quinban na chˈawen rucˈ Dios,” xchaˈ.
41014033	A Jesús xiucˈam bic rucˈ a Luˈ, a Santiago, rucˈ a Xuan, xitraj bic chrij a Jesús. Re xumaj jun nimlaj bis rmal mas cˈax renmaˈ chicwach.
41014034	Xubij chque: “In congan cubson rwenmaˈ, xa jbeˈ craj quinucamsaj. Chixcanaj can jbeˈ ural, chipco iwach, xa mixwarec,” xcha chque.
41014035	A Jesús xkepch apno jbeˈ utquel, xtqueˈec xukasaj u plaj pulew. Xumaj ubochxic Dios che, we cˈo mod rucˈ mat quicˈaw chwach wajun hora, mat rajawxic curak wajun cˈax petnak chrij.
41014036	Xubij puchˈawen: “At, in Taˈ, at catcon che ubanic injel. Quinawesaj puˈab wa rcˈax petnak chwij. Xa maya chwe che quintij cˈax. Naret su cwaj in cabno, are wa cabno su cawaj at chwe,” xcha che.
41014037	Tigreˈ xtzlajch cucˈ wa rioxib u tijon, xiurka iwarnak chic. Xubij che a Luˈ: “At a Simón, ¿la at warnak chic? ¿La xatcon taj xatcˈascˈat jun hora wucˈ?
41014038	Chixcˈasctak, are chibna chˈawen rucˈ Dios rech jelaˈ cˈot jun quiconec quixutakchˈej che ubanic mac. Are iwenmaˈ u gan quiban rchˈawen, xa are i bkil cˈoxt u choˈab,” xcha chque.
41014039	A Jesús xresajch bic rib jeac chic. Xubna chˈawen rucˈ Dios jelaˈ xubij che pcha xubij nabe.
41014040	Tigreˈ xtzlajch bic cucˈ u tijon. Xiurka iwarnak chic, rmal rech congan uran chque. Que xicrakxtaj su quicbij che a Jesús rmal mas xiqˈuix chwach.
41014041	A Jesús xbe che urox bwelt che ubanic chˈawen rucˈ Dios. Jampa xtzlajch bic cucˈ u tijon xubij chque: “Cmic quixwarec, quixuxnak, ya xopan hora che in u Cˈjol Dios xinux unak cjach na picˈab aj mac tak unak.
41014042	Quixwaljak, joˈ, chitzˈutzaˈmpeˈ, ya i petnak rajchol we,” xcha chque.
41014043	A Jesús umjon na tzij cucˈ u tijon, jampa xopan a Judas Iscariote, jun richˈil chque ricablajuj nabe. Itran lo congan unak chrij, cˈo jujun chque quicˈan lo tak chˈichˈ chˈut uwiˈ, cˈo quicˈan lo tak cheˈ. Itkon lak cmal runmal tak patre, jnan cucˈ aj nawtzbal que rajIsrael chpan qui pxab que, jnan cucˈ i riˈj tak unak che nim qui ˈij rech rtinmit.
41014044	A Judas, aj chol re a Jesús uyaˈon can retal chque tak aj chˈoj che a Jesús, xubij chque: “Are retal we xinopan rucˈ we xintzˈbu, are laˈ, chichpaˈ. Utz uchˈipic quibno. Chicˈma bic rmal are lajun quiwaj,” xcha chque.
41014045	Jampa xopan putzal a Jesús, xubij che: “¡Wajtij!” xcha che. Tigreˈ xutzˈbu.
41014046	Runak i petnak rucˈ xicchˈip a Jesús, xiccˈam bic cmal i qˈui unak rech cˈot mod canmjec.
41014047	Jun chque itcˈal chiˈ chunkaj, xresaj u chˈichˈ chˈut uwiˈ chrij jun rajchac runmal tak patre. Xresaj u xquin rucˈ.
41014048	A Jesús xubij chque runak: “¡Su uptan ix petnak pcha chrij jun elaˈom ix petnak! Rucˈ tak chˈichˈ, rucˈ tak cheˈ ix petnak che inchˈipic.
41014049	Injel ˈij xincˈjeˈ iwucˈ chpan unmal rchoch Dios xiyinnawtzaj runak. Xa mijun bwelt jelaˈ xiban chwe che xinichˈpo. Cmic jelaˈ cbantaj na rech cuqˈuis pwiˈ su tzˈibtlic chpan Tioxlaj Wuj,” xcha chque.
41014050	Injel u tijon xicya can a Jesús chiˈ, xiˈanmaj bic chicwach que.
41014051	Cˈo jun abon xtraj bic chrij a Jesús ucjon jun sak atzˈiak. Runak xicchˈpo wa rabon.
41014052	Re xresaj rib chpan retzˈiak, xanmaj bic chicwach runak, ya chˈnal chic.
41014053	Xicchˈip lo a Jesús, xiccˈam bic chwach runmal patre chpan rchoch re. Xicmol quib quinjel aj nawtzbal que aj Israel chpan qui pxab que, jnan cucˈ riˈj tak unak nim qui ˈij rech rtinmit rucˈ runmal patre.
41014054	A Luˈ nim tran bic chrij a Jesús jampa xiopan cho rchoch wajun unmal chque rpatre. A Jesús xiccoj pja. A Luˈ xcanaj can chuchiˈ rja cucˈ inqˈuiaj tak aj chac che quitjanec quicmeˈ quib chuchiˈ jun cˈaj ˈaˈ.
41014055	Quinjel unmakil chque tak patre, jnan cucˈ injel i riˈj tak unak nim qui ˈij rech rtinmit, xiuc che utzucxic jun u mac chrij a Jesús rech quiccamsaj. Xa cˈot mijun u mac xicrak chrij.
41014056	Qˈui unak xiccoj tzij chrij a Jesús xa jaljoj uwach xicban che rubixic u mac.
41014057	Tigreˈ cˈo jujun chque runak xiwalaj che rubixic tzij chrij a Jesús, xicbij:
41014058	“Oj xekto che wajun cubij: 'In quinwluj na unmal rchoch Dios che xa bnon cmal qui ˈab runak. Tigreˈ rucˈ oxib ˈij, quinbanch na jun naret rucˈ qui ˈab runak.' Jelaˈ xuya ubixic xekto,” xicha chque.
41014059	Jun wi cubij jun, jun wi cubij jun chic, xa jaljoj uwach tak tzij xicbij chicwach runak xicmol quib prchoch runmal chque tak patre.
41014060	Tigreˈ wa runmal chque rpatre xwalaj chicwach richˈil, xumaj utaˈic che a Jesús, xubij: “¿La cˈot su catzlij ubixic chque wa runak su quicbij chawe? ¿Su u be wa rtzij quicbij chawij?” xcha che.
41014061	A Jesús cˈot jun tzij xutzlij uwach chque. Tigreˈ runmal chque rpatre xumajch ucˈotic u chiˈ jeac chic, xuta che: “¿La kas tzij che at at u Takoˈn Dios che petnak cho ruwach ulew? ¿La at at u Cˈjol Dios rnim u ˈij?” xcha che.
41014062	A Jesús xubij: “In reˈ, pcha cabij. Ix quiwil na in wach wajun u Cˈjol Dios xinux unak che quincˈbeˈ na chnim u ˈab Dios che cˈo injel u choˈab puˈab. Tigreˈ quinpe chna chpan rsutzˈ che ubanic ˈatbal tzij picwiˈ runak,” xcha chque.
41014063	Runmal patre, jampa xuto che jelaˈ xubij a Jesús, xuchˈip retzˈiak xubit chrij rmal rech riwal xpetec, xubij: “Cmic cˈoxt rajawxic che quipe na inqˈuiaj chic rech quiccoj tzij chrij.
41014064	Ix iton chic che are wajun xretzbej uwach Dios rmal su xubij, cmic ¿su cˈajsbal uwach quekya na che?” xcha chque. Quinjel xicya ctzij rech quiccamsaj a Jesús.
41014065	Jujun chque runak xicmaj uchublxic uwach, xicchˈuk u bawach rucˈ suˈt. Xicchˈay rucˈ qui ˈab tigreˈ xicta che: “¡Chabij chke chanim chin chke xatuchˈiyo!” xichaˈ. Tak ctakoˈn patre congan xictzˈaj u plaj a Jesús rucˈ qui ˈab.
41014066	A Luˈ cul can cho ja icam. Xpe jun ali rajicˈ unmal chque rpatre.
41014067	Wa rali xˈaxec chunkaj a Luˈ pa cul wi cumeˈ rib cho rˈaˈ. Re xutzˈutzaˈ uwach a Luˈ, xubij che: “At xatraj chrij a Jesús wajun aj Nazaret,” xcha che.
41014068	A Luˈ xresaj rib che ubixic, xubij: “In wetaˈant uwach lajun. Wetaˈan taj su laˈ cabij at,” xcha che.
41014069	Re xiw xel apno chuchiˈ rja, jampa xsqˈuin ramaˈ ecˈ. Wa rali xutzˈutzaˈ uwach jeac chic raLuˈ. Re xumajch ubixic chque runak, che cˈo chiˈ: “Xa richˈil a Jesús wajun che cˈo chiˈ,” xcha chque.
41014070	A Luˈ jeac chic xresaj rib chpan u tzij. Xa jbeˈ chic cˈo chiˈ xpe jun chic xumaj utaˈic jeac chic che raLuˈ, xubij: “Saklaj tzij che at at richˈil a Jesús, rmal at petnak pucuent Galilea, xa jnan a chˈabal cucˈ,” xcha che.
41014071	A Luˈ jampa xuto che jelaˈ xbix che, re xumaj ubixic cˈaxlaj tak tzij. Xujic u beˈ Dios rucˈ u tzij, xubij: “¡Dios cuya cˈajsbal in wach! In wetaˈant uwach lajun achi che quichˈachaˈ ix,” xcha chque.
41014072	Chanim xsqˈuin jeac chic ramaˈ ecˈ. Jampa xuto, xcˈun chanim pujlon a Luˈ che jelaˈ ubin can che a Jesús: “Che mjaˈ csqˈuin quieb welt ramaˈ ecˈ, oxib bwelt abin chic che awetaˈant in wach,” xchaˈ. A Luˈ chanim xuna uˈoxmil cˈax chpan renmaˈ, xerˈej rib.
41015001	Skaric jun chic ˈij xicmol quib unmakil chque tak patre, jnan cucˈ riˈj tak unak nim qui ˈij chpan ctinmit, jnan cucˈ tak aj nawtzbal que aj Israel chpan qui pxab que, jelaˈ ubnon xicmol quib injel tak unmakil tak unak chpan tinmit. Que xicxim u ˈab a Jesús xiccˈam bic chwach ˈatbal tzij a Pilato.
41015002	A Pilato xuta che a Jesús: “¿La at at unmal ˈatbal tzij chque aj Israel?” xcha che. A Jesús xubij: “In reˈ, pcha cabij at,” xcha che.
41015003	Unmal chque tak patre xiuc che ubixic tzij chrij a Jesús, che mas cˈo u mac ubnon.
41015004	A Pilato xuta che a Jesús jeac chic xubij: “¿Suche che cˈot catzlij uwach su laˈ quicbij chawe? Chtampeˈ injel uwach tak mac abnon quiccoj chawij,” xcha che.
41015005	A Jesús mijun tzij xubij. Jampa xril a Pilato che jelaˈ, re mas xumaymaˈ uwach.
41015006	Injel jnab chpan rnim ˈij rech Pascua, a Pilato cutzˈakpij bic jun chque runak i cˈo pcarsa, xak pchin chque xicta runak che.
41015007	Cˈo jun achi u beˈ a Barrabás, re jnan cucˈ inqˈuiaj chic i cˈo chpan carsa rmal xicban chˈoj rucˈ ˈatbal tzij, que xiccamsaj jujun unak.
41015008	Runak xipetec rucˈ a Pilato, xicmaj ubochxic che cuban na pcha cuban injel jnab cutzˈakpij bic jun chque la i cˈo pcarsa.
41015009	A Pilato xutzlij ubixic chque: “¿Ix laˈ are quiwaj che quintzˈakpij bic wajun unmal ˈatbal tzij chque tak judíos?” xcha chque.
41015010	A Pilato re xuchˈbo che unmakil tak patre quijchon a Jesús puˈab xiw rmal quetzlan uwach.
41015011	Tak unmakil patre xiccoj ccˈux runak rech quicta che a Pilato, rech ctzˈakpix bic a Barrabás chicwach.
41015012	A Pilato xuta chque: “¿Su quiwaj ix che quinban che wajun che quibij ix che unmal ˈatbal tzij chque tak judíos?” xcha chque.
41015013	Quinjel runak congan xiwyin che ubixic che raPilato: “¡Chirpaˈ cho cruz cheˈ!” xicha che.
41015014	A Pilato xubij chque: “¿Suche? ¿Su u mac ubnon?” xcha chque. Runak mas co xiwyinch jeac chic xicbij: “¡Chirpaˈ cho rcruz cheˈ!” xicha che.
41015015	A Pilato re craj che utz canjec cucˈ runak, rmal laˈ xutzˈakpij bic a Barrabás chicwach. Tigreˈ xiutak bic u takoˈn che uchˈayic a Jesús. Jampa xqˈuis taj ccˈux che uchˈayic, xicjach picˈab runak che uripic cho rcruz.
41015016	Tak achjab aj bnol chˈoj xiccˈam bic a Jesús cho ja, u beˈ pretorio, rech rˈatbal tzij, xicsqˈuij umolic quib quinjel achjab aj bnol chˈoj cucˈ.
41015017	Xiccoj jun quiak atzˈiak chrij pcha quetzˈiak quiccoj tak ˈatbal tzij. Tigreˈ xiccoj qˈuix che u jlon pcha u corona.
41015018	Chanim xicbij che: “¡At nim a ˈij at Unmal ˈatbal tzij chque tak judíos!” xicha che rucˈ atznen tak tzij.
41015019	Xicmaj uchˈayic rucˈ jun chˈmey pujlon. Xicchˈublej u plaj, xixqueˈ chwach, xa quicjluj ubanic che uyiquic u ˈij.
41015020	Jampa xicos che utzeˈexic uwach, xquesaj retzˈiak che quiak. Tigreˈ xiccoj bic kas retzˈiak re. Xiccˈam bic xibe che uripic chwach cruz.
41015021	Cˈo jun achi u beˈ a Simón aj tinmit Cirene, are ctaˈ Alejandro jnan rucˈ a Rufo. A Simón petnak ptak jib cbech ja, jampa xicrak quib cucˈ tak achjab aj bnol chˈoj prbe, que xicchˈpo, xiccoj cchoˈab che rech cutelej bic u cruz a Jesús.
41015022	Xiccˈam bic a Jesús pwiˈ jun jib u beˈ Gólgota, craj cubij: “Ulew pcha caˈy u jlon camnak”.
41015023	Xicya vino che uyjun rucˈ jun chic cunbal u beˈ mirra. A Jesús xucˈamt chque.
41015024	Tak achjab aj bnol chˈoj jampa xicrip chic cho rcruz cheˈ, xictzˈak suert chrij retzˈiak a Jesús, chin jun chque cuchˈac bic retzˈiak. Jelaˈ xicban che xicjach retzˈiak a Jesús chicwach.
41015025	Tak a las nueve bajchiˈ xicrip cho rcruz cheˈ.
41015026	Ctzˈiban u mac a Jesús pwiˈ rucruz chwach jun alaj tzˈlam cheˈ, cubij: “Are waˈ Unmal ˈatbal tzij chque tak judíos,” cchaˈ.
41015027	Cˈo i quieb elaˈom xicrip cho ccruz jnan rucˈ a Jesús, jun chnim u ˈab, jun chmax u ˈab.
41015028	(Jelaˈ xbantjec xqˈuis pwiˈ su tzˈibtal canak chpan u tzij Dios chrij a Jesús che cubij: “Jnan xurak cˈajsbal uwach cucˈ ritzel tak unak,” cchaˈ.)
41015029	Runak jampa xiˈax chwach a Jesús ripban chicwach, cˈax quichˈaw che chuplaj. Quictsˈutsaˈ qui jlon chwach, xicbij che: “At, ¡xa at ploj! cabij che cawluj unmal rchoch Dios, tigreˈ xa rucˈ oxib ˈij cawaljsaj jun chic.
41015030	Cmic chatkaj lak cho racruz cheˈ rech jelaˈ catel chpan rcˈax,” xicha che.
41015031	Jelaˈ xicban runmakil tak patre jnan cucˈ rajnawtzbal chque rajIsrael, congan xictzeˈej uwach a Jesús. Xicbij chicwachbal quib: “Xiucˈol jleˈ chic unak, xa con taj cucˈol rib chbil rib utquel.
41015032	¡Catkaj lak cho racruz, we saklaj tzij at u Takoˈn Dios petnak che ccˈolic runak! Jelaˈ kil na we saklaj tzij at Unmal ˈatbal tzij chque tak aj Israel,” xicha chwach a Jesús. Jelaˈ jnan xicban wa riquieb che iyaˈon cho ccruz, xicyaˈo a Jesús xquetzbej uwach jnan cucˈ la inqˈuiaj.
41015033	Jampa xopan cablajuj rˈij injel uwach ulew xuban ekuˈn. Jampa xuban sak chic, a las tres cˈwe che rˈij.
41015034	Are hora laˈ a Jesús congan xuwyin rucˈ u choˈab, xubij: “Eloí, Eloí, ¿lemá sabactani?” xchaˈ, craj cubij: “In Taˈ Dios, In Taˈ Dios, ¿suche xinaya canak?”
41015035	Jujun chque i cˈo chiˈ xicta lak su xubij a Jesús, que xicbij: “Chitampeˈ, are lajun ctjan che usicxic rajbil u tzij Dios a Elías che u toˈic,” xichaˈ.
41015036	Tigreˈ jun chque xpe anim, xuma jun chˈkap cˈul xurub chpan jun chˈamlaj vino, xuya pwiˈ jun ˈaj nim rkan, xuya puchiˈ a Jesús rech cultzˈuj u pan la rcˈul. Xubij: “Kiˈej na, kil na we cpe a Elías che cukasaj lo cho rcruz cheˈ,” xcha chque.
41015037	A Jesús xuwyinch jeac chic rucˈ injel u choˈab, tigreˈ xcmac.
41015038	Chanim wajun cˈul tasbal u pan unmal rchoch Dios xumaj lo jixtjic pwiˈ xucsa chuxeˈ, quieb xubno.
41015039	Jun unmal chque jun cient achjab aj bnol chˈoj che tcˈal chiˈ chwach a Jesús, jampa xerlo su mod xubno jampa xuwyinic, xerlo su mod xubno jampa xcmac, xubij: “Kas tzij che wajun achi are u Cˈjol Dios,” xchaˈ.
41015040	Cˈo jujun ixkib cquil lo chnaj, cˈo al Mriˈy Magdalena, rucˈ al Mriˈy cchuˈ a Santiago rucˈ a Jse, jnan rucˈ al Salomé.
41015041	Wa rixkib xitraj chrij a Jesús. Que xictoˈo a Jesús jampa re cˈo pucuent Galilea. Cˈo na inqˈuiaj chic ixkib chiˈ che xitraj chrij a Jesús jampa xopan chiˈ chpan tinmit Jerusalén.
41015042	Xkaj rˈij, xa jbeˈ craj rech uxenbal ˈij sábado. Rajawxic chque cyujban canak injel rech cmuk can u bkil rcamnak nabe chwach uxenbal ˈij. Rmal laˈ xopan
41015043	a Jse, aj tinmit Arimatea, jun chque nim u takquil chpan ˈatbal tzij rech rtinmit. Re rucˈ injel u cˈux xa riˈen u taknic Dios chpan quenmaˈ runak. Re cuxiˈijt rib xuc bic rucˈ a Pilato, xuta u bkil a Jesús che rech cmuk canak.
41015044	A Pilato mas xumaymaˈ che mas chanim xcam a Jesús. Re xusqˈuij jun unmal chque jun cient achjab aj bnol chˈoj xuta che chque hora xcmac.
41015045	Jampa xuto a Pilato che xcam a Jesús, chanim xuya che a Jse cukasaj lo chwach cruz cheˈ.
41015046	A Jse xuloˈo jun cˈul mas tzoy, tigreˈ xukasaj u bkil a Jesús chwach cruz cheˈ, xupis bic chpan wajun cˈul. Chanim xucˈam bic, xucoj rcamnak chpan jun jul quicˈton chpan jun nim abaj. Tigreˈ xicˈma jun chic tzˈlam abaj xictzapij can u chiˈ che.
41015047	Wa ralMriˈy Magdalena, rucˈ al Mriˈy u chuˈ a Jse que xiclo nu xmuk wi a Jesús.
41016001	Jampa xaˈax u ˈij wa ruxenbal ˈij sábado, wajun al Mriˈy Magdalena, rucˈ al Mriˈy u chuˈ a Santiago, jnan rucˈ al Salomé, que xicloˈo jun cˈocˈlaj tak cunbal mas quiˈ rexlab rech quiccoj chrij u bkil a Jesús che xmuk canak.
41016002	Bajchiˈ che rnabe ˈij rech semana pre xel lo rˈij, que xicmaj rbe xibe chlaˈ nu xmuk wi a Jesús.
41016003	Xicbij chicwachbal quib: “¿Chin cresaj lo wa rnimlaj abaj che cjon chuchiˈ rjul?” xichaˈ.
41016004	Jampa xiopnec, xquil apnak wa rnimlaj abaj walctinch bic, tel u pan rjul.
41016005	Tigreˈ xiuc chpan rjul, xiclo cul jun abon chnim u ˈab nu xicya can wi a Jesús, mas sak atzˈiak ucjon chrij. Rixkib congan xicxiˈij quib, mas xicmaymaˈ uwach wa rabon.
41016006	Re xubij chque: “Xa mixiˈij iwib. Ix quitzcuj a Jesús aj Nazaret che xcam cho rcruz cheˈ. Chiwlampeˈ nu xcya wi u bkil che ya cˈoxtaj. Xcˈastaj bic uwach, re cˈoxt chiˈ, cˈaslec.
41016007	Jix, chibij chque u tijon jelaˈ che a Luˈ, su xiwlo, su xito, quibij chque: 'Re cnabajch na bic chiwach pucuent Galilea, quimol na iwib rucˈ jeac chic. Chlaˈ quiwil na uwach, pcha ubin can chiwe jampa mjaˈ cmac,' quicha chque,” xcha chque.
41016008	Rixkib jampa xicto su xubij wa rabon chque, xiˈel bic chpan rjul. Que xiˈanmaj bic rmal laˈ quibirbat chic qui bkil, quixeˈen quib congan. Cˈot xicbij che mijun unak rmal congan quixeˈen quib.
41016009	A Jesús jampa xcˈastaj uwach, bajchiˈ che rnabe ˈij rech semana. Nabe xucˈut rib chwach al Mriˈy Magdalena, ujer canak xiresaj okub itzel tak u xlabal rucˈ renmaˈ rmal a Jesús.
41016010	Al Mriˈy Magdalena jampa xerlo che a Jesús xcˈastjec, xbe che ubixic chque u tijon a Jesús. Jampa xopan cucˈ, que congan quibsonec, quioˈ che a Jesús, rmal xcmac.
41016011	Jampa xicto su xubij chque che xril uwach a Jesús che xcˈastjec chicxoˈl rcamnak, que xiccoj taj su xubij.
41016012	Jun ratch apno jbeˈ, a Jesús xucˈut rib chicwach i quieb chic u tijon. Xujal uwach u caˈybal chicwach rech quicchˈobt uwach. La riquieb ielnak chpan tinmit, quimjon cbe ibenak ptak jib.
41016013	Que jampa xicchˈbo che a Jesús cˈo cucˈ, chanim xibe che ubixic chque u tijon a Jesús, xa cˈot jun chque xiccoj ctzij.
41016014	Xkaj ˈij chic wajun ˈij, qˈuisbal re a Jesús xucˈut rib chicwach i junlajuj u tijon. Que quitjanec quictij cwa jampa xopan a Jesús cucˈ. Re xiuyjo rmal rech xiccojt ctzij wa rinqˈuiaj che xiclo che kas tzij cˈastjec. Xiuyjo rmal laˈ che mas co quenmaˈ.
41016015	Tigreˈ a Jesús xubij chque: “Jix cho injel uwach ulew. Chiya ubixic rutzlaj u tzij Dios chque injel unak.
41016016	Chin jun ccjon chwe in cban na u kasan jaˈ pwiˈ, ccˈoltaj na. Chin jun craj taj cjon chwe ccˈajsax na uwach, rmal u mac ubnon, jampa caˈat na tzij pwiˈ chpan qˈuisbal ˈij.
41016017	Chin xicjon chwe, are in quinya cchoˈab che ubanic inmak tak cˈutbal. Quinya chque che cquesaj na itzel tak u xlabal chpan quenmaˈ runak pinbeˈ in. Quinya chque che quichˈaw na rucˈ cˈacˈ tak chˈabal che quetaˈant can nabe.
41016018	We quicchˈip na cmatz rucˈ qui ˈab, we quictij su racleˈn che cˈo benen che, cˈot cuban chque. We quicya na qui ˈab picwiˈ tak yab quicnaj na,” xcha a Jesús chque.
41016019	Jampa xuqˈuis ubixic chque u tijon, are Kjaw Jesús xwalaj bic chicwach, xbe prcaj. Xcul chnim u ˈab Dios.
41016020	U tijon a Jesús xiˈel bic, xibe cho rinjel uwach ulew che ubixic utzlaj u tzij Dios chque runak. Kjaw Jesús xiutoˈo, xuya u choˈab ctzij rmal inmak tak maybal xicbno. Jelaˈ runak xicchˈbo che saklaj tzij su xicbij.
42001001	I qˈuich unak xicmaj u tzˈibtlic u colmil su xbantjec su xbixic chekxoˈl rmal rnimlaj chac ubnon Dios chke.
42001002	Xicya ubixic chke cmal la inqˈuiaj injel su xiclo su xicto chrij su xbantjec chicxoˈl. Rutzlaj aj ˈaljsnel xictzˈkatsaj injel ctakquil uyaˈon chque rech quicˈalajsaj chicwach runak rutzlaj u tzij Dios chrij a Jesucristo.
42001003	Xa jnan, are in jelaˈ xinbno nojin xinwetamaj xincoj in choˈab che u chˈobic chrij injel su xbantjec jampa xumaj ubanic u chac a Jesucristo. Cmic xa utz xinwlo quintzˈibaj canak u colmil chrij injel wariˈ su xinwetamaj chawe at, utzlaj wichˈil a Teófilo.
42001004	Jelaˈ quinbno rech jnan cutzˈkatsaj a chˈobnic at chrij rsaklaj tzij injel su xatcnawtsax che.
42001005	Chpan tak wa rˈij jampa a Herodes cˈo che ˈatbal tzij pucuent rulew quech tak judíos, xcˈjeˈ jun achi u beˈ a Zacarías. Re jun patre cach aj chac cucˈ tak patre pucuent runmal chque u beˈ Abías. Are rixkil a Zacarías u beˈ al Isabel, riˈ u man Aarón ujer.
42001006	Wa rijucˈlaj i jsucˈ quibnon chwach Dios. Xquinmaj injel u taknic jelaˈ u pxab Ktaˈ Kjawxel, cˈot etzlal xraktaj chquij.
42001007	Que xa cˈot quelcˈwal clon uwach. Al Isabel xa machor ixak xcon taj xuya ral, jelaˈ jnan i riˈj tak unak chic.
42001008	Cˈo jun ˈij a Zacarías ctjan che u chac chwach Dios, che su u colmil xuc che ubanic cucˈ inqˈuiaj cach aj chac re ujer.
42001009	Jelaˈ xicbno xictzcuj jun chicxoˈl che chin quicya u takquil che cuproj rpon pwiˈ rporbal ˈaˈ. Chikasaj suert chin xkaj chrij, a Zacarías xurko. Jelaˈ ubnon xuc bic chpan unmal rchoch Ktaˈ Kjawxel.
42001010	Quinjel runak che i aj rtinmit i cˈo apno chwach unmal rchoch Dios quitjanec quicban chˈawen rucˈ Dios jampa a Zacarías cuproj rpon chpan.
42001011	Tigreˈ xpe jun ángel rech Ktaˈ Kjawxel, xucˈut rib chwach a Zacarías tcˈal putzal ni cproj wi rpon.
42001012	A Zacarías, jampa xril wajun ángel curakxtaj su cubno, congan xuxiˈij rib.
42001013	Rángel xubij che: “Xa maxiˈij awib a Zacarías. A chˈawen ctjanec cabno taˈtajnak chic. Awixkil al Isabel cuya na jun ral abon, a Xuan cacoj che u beˈ.
42001014	Rmal waˈ cpe jun nim quicten chicxoˈl i qˈui unak curak rib rucˈ a quicten at jampa calxec wajun.
42001015	Racˈjol quel na nim u ˈij chwach Ktaˈ Kjawxel. Cutijt chˈamlaj uˈal uvas, ni cutijt trag. Cnojsax renmaˈ rmal Tioxlaj Xlabxel jampa cˈo putioxil rucˈ ruchuˈ.
42001016	Rmal u chac re i qˈui na chque rajIsrael quicya can ujer tak qui cˈaslemal quicjon na che Ktaˈ Kjawxel, are Dios rech re.
42001017	Wajun a Xuan cnabaj na chwach Ajawxel, cˈo ruxlabal jelaˈ u choˈab jnan pcha xcˈjeˈ rucˈ rajbil u tzij Dios a Elías ujer. Re cuban na che ctaˈ cchuˈ che i cˈo chpan rchˈoj nabe, quicˈjeˈ na chpan utzlaj utzil jnan cucˈ quelcˈwal. Cuban na chque runak che quitzlaj ubanic su utz rech quequinmaj na u taknic Dios. Jelaˈ cubno rech quiyuyujbaˈ runak rech quiccˈam Ajawxel chpan quenmaˈ,” xcha rángel che a Zacarías.
42001018	Tigreˈ a Zacarías xubij che rángel: “¿Su quinban in rech kas quinwetamaj che kas tzij su cabij? In in riˈj unak chic jelaˈ ubnon wixkil,” xcha che.
42001019	Rángel xutzlij ubixic che: “In in a Gabriel, in in tacˈban wib chwach rnimlaj Dios. Re inutkon lak che ubixic injel wa rutzlaj tak tzij chawe.
42001020	Cawil na, cmic catuban na mentec catconxtaj catchˈawac. Jelaˈ cbantaj na rmal xawaj taj xacoj in tzij su xinbij chawe. Jelaˈ abnon curak u ˈij calax na a cˈjol, tigreˈ quel chna a chˈabal,” xcha che.
42001021	Runak i cˈo apnak chwach unmal rchoch Dios mas xicmaymaˈ xicmaj cchˈachaˈxic chicxoˈl suche che mas xbeytaj a Zacarías chpan.
42001022	Qˈuisbal re jampa xel lak xconxtaj xchˈaw cucˈ runak. Runak xicchˈbo che jampa cˈo chpan unmal rchoch Dios xpe jun retal xucˈut rib chwach a Zacarías rmal Dios. Xak xiw cucˈut u bil chicwach runak che xcanaj mentec.
42001023	Jampa xqˈuis u ˈij a Zacarías che u chac che patre chpan unmal rchoch Dios, re xbe prchoch.
42001024	Cˈawnakch can wa rˈij, are al Isabel rixkil xuban yab unak, xcˈjeˈ prchoch job icˈ. Re xubij:
42001025	“Jelaˈ xuban chwe Ktaˈ Kjawxel rmal xoˈ u cˈux chwe chpan tak wa rˈij cmic, jelaˈ ubnon runak quichˈawxt chwij,” xchaˈ.
42001026	Wakib icˈ chic che yab unak chic al Isabel, Dios xutakch lo jeac chic rángel Gabriel chpan tinmit Nazaret pucuent Galilea.
42001027	Xopan rucˈ jun poˈj ali tznon chic rmal jun achi a Jse u beˈ. Re jun chque riˈ u man runmal ˈatbal tzij a David. Al Mriˈy u beˈ wa rali.
42001028	Xuc bic rángel rucˈ nu cˈwe al Mriˈy xubij che: “¡Quinya rtzil awach, at nojnak che rutzlaj utzil rmal Dios! Ktaˈ Kjawxel cˈjeˈ awucˈ at, uyaˈon u ˈab pawiˈ,” xcha che.
42001029	Al Mriˈy jampa xuta u tzij rángel, mas xumaymaˈ su xubij. Rmal xa xuchˈob taj xuta che rángel su craj cubij, che jelaˈ rtzil uwach re rmal.
42001030	Tigreˈ rángel xubij che: “Al Mriˈy, xa maxiˈij awib. Cmic catquictic rmal arkonch utzlaj utzil rmal Dios.
42001031	Cawil na catuban na yab unak, caya na jun awal abon, a Jesús cacoj na che u beˈ.
42001032	Re quel na nim u ˈij, runak quicbij na che re u Cˈjol Dios nim u ˈij prcaj. Ktaˈ Kjawxel cuya na che rech quel na jun Unmal ˈatbal tzij, jelaˈ pcha u taˈ man ujer a David.
42001033	Re atz u tzij pwiˈ u tinmit Israel tak riˈ u man a Jacob amˈal cˈo u taknic picwiˈ chbe ˈij sak. U taknic re xa cˈot u qˈuisic,” xcha rángel che al Mriˈy.
42001034	Al Mriˈy xubij che rángel: “¿Su mod laˈ cbantaj na, rmal in cˈlunakt rucˈ jun achi?” xcha che.
42001035	Rángel xutzlij ubixic che: “Tioxlaj Xlabxel cpe na pawiˈ. Are u choˈab Dios nim u ˈij prcaj cpe na pawiˈ catuchˈpo. Rmal laˈ che jelaˈ cuban na chawe runak quicbij na che Tioxlaj awal, re u Cˈjol Dios.
42001036	Chawlampeˈ awechlal al Isabel, yab unak chic mas tneˈ riˈj chic. Wakib icˈ chic cˈo che che yab unak chic, re xicbij nabe che cˈot ral cuyaˈo.
42001037	Jelaˈ ubnon rmal laˈ che Dios conec cuban injel, cˈot su racleˈn che con taj cubno,” xcha rángel che al Mriˈy.
42001038	Tigreˈ al Mriˈy xubij: “In in rajchac che Ktaˈ Kjawxel. Chibna ba Dios chwe jelaˈ pcha xabij chwe quinya wib puˈab,” xchaˈ. Jampa xuta rángel che jelaˈ xubij xel bic chwach.
42001039	Tigreˈ chpan tak wa rˈij xuyujbaˈ rib al Mriˈy xel bic chanim, xbe che rilic al Isabel chpan jun tinmit pucuent Judea cˈo ptak jib.
42001040	Xuc bic cho rchoch a Zacarías, xuya rtzil uwach al Isabel.
42001041	Jampa al Isabel xuta wa rtzij che xyaˈ rtzil uwach rmal al Mriˈy ralaj acˈa chanim xchcˈap putioxil rucˈ ruchuˈ. Xnojsax renmaˈ al Isabel che Tioxlaj Xlabxel.
42001042	Tigreˈ al Isabel co xchˈawac xubij che al Mriˈy: “At mas arkonch utzil rmal Dios chicwach quinjel ixkib, urkonch utzil rawal putioxil.
42001043	¿Su in banic in, che ruchuˈ Uwjaw xuc lo chpan uwchoch in che wilic?
42001044	Chawlampeˈ jampa xinta ratzij su xabij che xaya rtzil in wach, chanim xchcˈap in wal rucˈ nimlaj quicten chpan in cˈux.
42001045	¡Utz xabno che xatcjonec rmal rech cbantaj na injel su xbix chawe rmal Ktaˈ Kjawxel!” xcha al Isabel che al Mriˈy.
42001046	Al Mriˈy xubij: “Wenmaˈ cunmartsaj nimlaj u ˈij Ktaˈ Kjawxel.
42001047	Cˈo nimlaj quicten chpan wuxlabal rucˈ Dios are aj Cˈlol we.
42001048	Dios xel u cˈux chwe che in xa aj chac che, che nimt in ˈij chicwach inqˈuiaj. Rucˈ wacmic injel unak quicbij na che mas utz xinrak in rmal. Jelaˈ ubnon benak.
42001049	Rmal rech Dios cˈo injel choˈab puˈab nimlaj utzil ubnon chwe pincˈux. ¡Tioxlaj u beˈ re!
42001050	Dios congan quel u cˈux chque quinjel unak che quiucˈil chwach.
42001051	Xuban inmak tak maybal rmal nimlaj u choˈab puˈab. Xiutuclej bic cchˈobnic runak quequinmartsaj quib chicwachbal quib.
42001052	Xukasaj qui ˈij tak unmal ˈatbal tzij quicˈbeˈ chpan tak ten, jelaˈ ubnon xuyic qui ˈij runak che nimt cbanic.
42001053	Xiyutzku runak cˈo craj chque quictijo che mas quinumic tak beymab xiresaj bic chwach, cˈot su xuya bic picˈab.
42001054	Xuya rtoˈbnic chque runak u tinmit aj Israel, pcha ubnon rajchac re, sacht pujlon che mas quel u cˈux chque.
42001055	Jelaˈ ubin can chque ujer tak ktaˈ man che cbantaj na, xubij che Abraham jnan cucˈ tak riˈ u man re cbe ˈij sak,” xcha al Mriˈy che al Isabel.
42001056	Craj na jbeˈ che oxib icˈ chic chcanaj can al Mriˈy rucˈ al Isabel, tigreˈ xtzlajch bic jeac chic xbe cho rchoch re.
42001057	Xopan u ˈij che cutzir al Isabel rucˈ ral, jun alaj abon xril uwach.
42001058	Tak rjil u tzˈkat jnan cucˈ tak rechlal re xibe che rilic ralaj abon, xicya ubixic rtzil uwach al Isabel rucˈ nimlaj quicten rmal su utz ubnon Ktaˈ Kjawxel rucˈ.
42001059	Wajxkib ˈij chic cˈo che ralaj acˈa, xibe che ucojic retal u bkil. Runak xcaj wet a Zacarías xiccoj che u beˈ jelaˈ pcha u beˈ u taˈ.
42001060	Tigreˈ xchˈaw ruchuˈ xubij chque: “Jelaˈ taj pcha quibij, a Xuan kas u beˈ,” xcha al Isabel.
42001061	Runak xicbij che: “Xa cˈot jun awechlal che jelaˈ u beˈ,” xicha che.
42001062	Tigreˈ runak jampa xicchˈabej rutaˈ racˈa xa xcˈut ubil chwach su u beˈ craj re cucoj che.
42001063	Rutaˈ xuta jun alaj tzˈlam chque, xutzˈibaj u beˈ rucˈjol chicwach: 'A Xuan are u beˈ,' xutzˈibaj. Quinjel xicmaymaˈ che jelaˈ xutzˈibaj.
42001064	Rucˈ wa rjoˈtaj chanim xel u chˈabal a Zacarías xchˈawac. Chanim xuyic u ˈij Dios rmal utz chic cchˈawac.
42001065	Injel tak rjil u tzˈkat congan xicxiˈij quib che su xbantaj chicwach. Injel unak i cˈo ptak jib pucuent Judea xel rson chicxoˈl, xicchˈachaˈ chrij su xbantjec.
42001066	Injel unak jampa xicto congan xicmaymaˈ chpan quenmaˈ xicbij: “¿Su u chac cuban na wajun acˈa?” xichaˈ. Jelaˈ xicbij rmal ˈalaj chque che Ktaˈ Kjawxel uyaˈon u ˈab pwiˈ.
42001067	A Zacarías, u taˈ ralaj abon, xnojsax renmaˈ che Tioxlaj Xlabxel. Re xuˈaxej u tzij Dios chque runak, xubij chque:
42001068	“¡Cmic chkenmartsaj u ˈij Ktaˈ Kjawxel, are Dios kech oj aj Israel, rmal rech re xpetec xojutslij oj oj runak u tinmit re rech cojcˈoltaj na!
42001069	Re xuya jun chke che cojucˈlo, rucˈ nimlaj u choˈab petnak, are wajun riˈ u man a David, rajchac che Dios.
42001070	Jelaˈ ubin lo chke ujer che cpe na wajun, rmal tioxlaj tak aj bil u tzij:
42001071	Che re cojutoˈo na chicwach kajchˈoj jelaˈ cojresaj picˈab quinjel unak che quetzlaj kwach.
42001072	Quel na u cˈux chque tak ktaˈ man ujer cˈun na pujlon che rtioxlaj u chˈobnic xuban jnan u tzij cucˈ runak.
42001073	Are wariˈ ubin lak ujer rucˈ saklaj tzij che ktaˈ man Abraham: che cuya na chke
42001074	cojcˈseˈ na chpan utzlaj utzil, che cojutzˈakpij bic picˈab runak aj chˈoj chke, rech quekban u taknic re
42001075	rucˈ tioxlaj kcˈaslemal jelaˈ rucˈ jsucˈlaj ˈatbal tzij, jelaˈ ubnon amˈal cojcˈseˈ na chwach chpan injel kcˈaslemal.
42001076	Chawij at, alaj in cˈjol, cbix na chawe che at jun aj bil u tzij Dios nim u ˈij prcaj. At catnabaj chwach Ajawxel cacˈolmij u be chwach.
42001077	Rech jelaˈ quianawtzaj na runak putinmit re, rech jelaˈ cquetamaj na che Dios ccuytaj na cmac quibnon, rech jelaˈ quicˈoltaj na rmal.
42001078	Dios kech oj, congan quel u cˈux chke, cutak na lo jun prcaj che aj cˈlol ke che jelaˈ pcha cuban ˈij quel lo bajchiˈ cˈacˈ caˈyec cuban sak cho ruwach ulew.
42001079	Re cuˈalajsaj na u sakil chicwach runak quicˈseˈ chpan ekuˈn i cˈo chuxeˈ u mujal rcamnical. Cucˈam na kbe rech jelaˈ quicˈjeˈ na ˈaxbal chekxoˈl rucˈ Dios,” xcha a Zacarías chque.
42001080	Wa ralaj acˈa a Xuan tjan uqˈuiyic cˈo u choˈab Tioxlaj Xlabxel rucˈ. Xcˈjeˈ ptak chkeˈej ulew, te xucˈut rib chicwach runak jampa xumaj ubanic u chac chicxoˈl tak israelitas.
42002001	Xbantaj chpan tak wa rˈij, che wa rˈatbal tzij Augusto César, xuya ctakquil quinjel unak rech quictzˈibaj cbeˈ pˈatbal tzij.
42002002	A Quirinio cˈo che ˈatbal tzij pucuent Siria jampa xbantaj wa rnabe tzˈibnic che xubij a César.
42002003	Injel unak xictuclej bic quib che utzˈibxic cbeˈ chicjujnal chpan tak ctinmit nu i ˈalaxnak wi.
42002004	Tigreˈ xel bic a Jse chpan tinmit Nazaret pucuent Galilea, xbe chpan rtinmit Belén pucuent Judea, rmal re riˈ u man unmal ˈatbal tzij a David. A David chiˈ xalax wi ujer.
42002005	A Jse xbe chlaˈ che utzˈibxic u beˈ jnan rucˈ al Mriˈy utznon chic. Al Mriˈy yab unak chic.
42002006	Jelaˈ xicbno chlaˈ i cˈwe jampa xurak u ˈij che al Mriˈy cutzir rucˈ ralaj acˈa.
42002007	Xril uwach jun ral nabeal abon. Xupis chpan jun ruk xucˈatzbaˈ chpan jun alaj cunwa tijbal cˈyes chcap rmal che cˈoxt chin jun xuya qui psar que.
42002008	Cˈo jujun tak ajiyuˈl chunkaj wa rtinmit Belén i cˈo ptak jib, quichjen cchij chaˈab.
42002009	Rucˈ joˈtaj xpe jun ángel rech Ktaˈ Kjawxel xutacˈbaˈ rib chicwach tak aj yuˈ. Nimlaj sakil rech Ktaˈ Kjawxel xraplan chrij. Congan xicxiˈij quib rajyuˈ chwach.
42002010	Rángel xubij chque rajyuˈ: “Xa mixiˈij iwib. Chiwlampeˈ quinbij rutzlaj tzij chiwe che cuya nimlaj quicten chque quinjel unak:
42002011	Cmic xalax wajun aj cˈlol iwe chpan u tinmit a David. Are u Takoˈn Dios petnak che ccˈolic runak, re Ajawxel.
42002012	Are retal wariˈ, quirak na wajun alaj acˈa pson chpan jun ruk catzban chpan jun alaj cunwa,” xcha rángel chque.
42002013	Chanim xipech i qˈui ángeles rucˈ lajun nabe ángel xcrak quib i petnak prcaj, que xibxinic prubeˈ Dios xicmaj ubixic xicbij:
42002014	“¡Chinmartsaj u ˈij Dios cˈo prcaj! ¡Cˈjeˈ ˈaxbal chicxoˈl runak cho ruwach ulew rmal utzlaj utzil re!” xcha tak ángeles.
42002015	Jampa xitzlaj bic ángeles chicwach prcaj, tak aj yuˈ xicbij chicwachbal quib: “Joˈ, cojbe chanim ptinmit Belén, jekla wajun cˈutbal xuˈalajsaj chke rmal Ktaˈ Kjawxel,” xichaˈ.
42002016	Chanim xibec, xiquirka al Mriˈy nu cˈwe rucˈ a Jse, jnan rucˈ ralaj acˈa ccatzban chpan jun alaj cunwa.
42002017	Jampa xiclo tigreˈ que xiuc che ubixic chicwach que su xubij rángel chque chrij wa ralaj acˈa.
42002018	Quinjel unak jampa xictatbej wa rtzij su xicbij rajyuˈab, que congan xicmaymaˈ su xbix chque cmal.
42002019	Al Mriˈy xucˈol injel wa rtzij chpan renmaˈ, re mas cmaymaˈ rij.
42002020	Tigreˈ tak aj yuˈ xitzlaj bic. Que congan quibxin rucˈ Dios, que xiquinmartsaj u ˈij rmal laˈ che injel su xicto su xiclo. Jelaˈ xicbno rmal rech injel xquil uwach su xbix chque rmal rángel, injel xbantjec.
42002021	Jampa xitzˈkat wajxkib ˈij are ˈij rech quiccoj retal u bkil alaj acˈa, a Jesús xicoj che u beˈ, che jelaˈ xbix chque rmal ángel jampa mjaˈ calxec rucˈ ruchuˈ al Mriˈy.
42002022	Jelaˈ xicbno xitzˈkat u ˈij che xutzar qui bkil xicjosˈij quib pcha cubij u pxab a Moisés, tigreˈ xicˈam bic ralaj acˈa chpan tinmit Jerusalén rech quicjach puˈab Dios.
42002023	Jelaˈ xicbno rech quiqˈuis pwiˈ su tzˈibtal chpan u pxab Ktaˈ Kjawxel che jelaˈ cubij: “Injel nabeal abon, rajawxic quijach puˈab Ktaˈ Kjawxel,” cchaˈ.
42002024	Xibe che quicamsxic tak tzquin rech quiya che jun sipnic chwach Ktaˈ Kjawxel pcha su cubij chpan u pxab: Xiccˈam lak jucˈlaj tak xcur, o we i quieb alaj tak plamux, chin chque ccaj.
42002025	Cˈo jun achi ptinmit Jerusalén a Simeón u beˈ. Are achi waˈ jsucˈ ubnon chwach Dios chuchˈuj u mod cucˈ runak. Re xa riˈen lajun che cucubsaj qui cˈux runak aj Israel che quicˈoltaj na rmal. Cˈo Tioxlaj Xlabxel chpan renmaˈ.
42002026	Binch can che raSimeón rmal Tioxlaj Xlabxel che ccamt na re che cril na u Takoˈn Dios petnak che ccˈolic runak.
42002027	A Simeón xbe chpan unmal rchoch Dios rmal jelaˈ ucˈtun chwach rmal Tioxlaj Xlabxel. Pre are u taˈ u chuˈ xccˈam lo a Jesús chpan unmal rchoch Dios che ubanic che pcha cˈtun lo chicwach chpan u pxab a Moisés.
42002028	Tigreˈ a Simeón xucˈam apno ralaj acˈa xuˈaluj, xunmartsaj u ˈij Dios rucˈ u tzij xubij:
42002029	“Uwjaw, cmic xaqˈuis pwiˈ a tzij su xabij chwe: utz quincmac, quinacˈam bic chpan utzlaj utzil.
42002030	In ya xinwlo xpe wajun che quiucˈol na runak.
42002031	Are waˈ at ayujban chic chque runak chpan injel tinmit.
42002032	Re jnan rucˈ pcha jun chaj cuya sakil chicwach runak chpan nimlaj tak tinmit. Rmal re are runak quequinmartsaj na u ˈij a tinmit at Israel,” xcha a Simeón.
42002033	Rutaˈ u chuˈ a Jesús mas xicmaymaˈ u tzij xicto su xubij a Simeón chrij ralaj abon.
42002034	Tigreˈ a Simeón xuya u ˈab picwiˈ xubij che al Mriˈy, u chuˈ a Jesús: “Cawil na, wa racˈa uchaˈon Dios chicxoˈl runak i aj Israel rech quitzˈak jujun rmal, quiuwaljsaj na inqˈuiaj chic rmal re. Re ubnon che pcha jun retal que quetzlaj na uwach cmal i qˈui unak.
42002035	Rmal re caˈaljnec cchˈobnic chpan quenmaˈ i qˈui unak su quicchˈob pelˈal. Injel wa rcˈax curak na re catuya na chpan a bis, jnan rucˈ pcha wet jun chˈichˈ chˈut uwiˈ caˈax chpan awenmaˈ at,” xcha chque.
42002036	Chlaˈ cˈwe jun ixak riˈj chic re jun aj bil u tzij Dios al Aˈn u beˈ. Re u miˈal a Penuel, are jun chque riˈ u man Aser. Al Aˈn xa okub jnab xcˈjeˈ rucˈ richjil.
42002037	Rmal laˈ che jmuchˈ rucˈ quijab jnab melcaˈn chic quelxt bic chpan unmal rchoch Dios chpˈij chaˈab chcon chlaˈ. Cuchˈij jujun ˈij che cutijt uwa rech cuyic u ˈij Ktaˈ Kjawxel, cuban chˈawen rucˈ Dios picwiˈ injel unak.
42002038	Re xpetec chpan wajun hora jampa cˈo alaj a Jesús rucˈ u taˈ u chuˈ chlaˈ xutacˈbaˈ rib chicwach. Re xumaltioxij che Dios xubij chrij wajun alaj acˈa chque injel unak quiˈen wajun che quiutzˈakpij na runak aj Jerusalén picˈab rajchˈoj chque.
42002039	Jampa xicqˈuis pwiˈ injel su cubij u pxab Ktaˈ Kjawxel, tigreˈ xitzlaj bic pucuent Galilea, xibe chpan ctinmit que Nazaret.
42002040	Wa ralaj acˈa a Jesús ctjan uqˈuiyic xpe u choˈab, jelaˈ mas xpe u chˈobnic. Are tioxlaj u tzil Dios cˈo rucˈ injel ˈij.
42002041	Rutaˈ u chuˈ a Jesús injel jnab quibe chpan tinmit Jerusalén jampa curak u ˈij wajun nim ˈij rech Pascua.
42002042	Cˈoch cablajuj u jnab a Jesús jampa xipˈkeˈ bic pJerusalén che su quijkon lo ubanic ujer chpan wajun nim ˈij.
42002043	Jampa xqˈuis u ˈij wa rnim ˈij tigreˈ xitzlaj bic chpan ctinmit, xa xcanaj wi can ralaj abon a Jesús chpan tinmit Jerusalén. Rutaˈ u chuˈ cˈot xcnabej we cˈot tran bic chquij.
42002044	Xicchˈbo pccˈux che tran bic chquij. Ya ibinnakch bic jun ˈij pcbe tigreˈ xiuc che utzucxic chicxoˈl quechlal jelaˈ chicxoˈl quichˈil che ibenak cucˈ.
42002045	Jampa xiclo che quicrakxtaj, xitzlaj che rilic chpan tinmit Jerusalén.
42002046	Cˈawnak chic oxib ˈij jampa xquirka a Jesús cˈo chpan unmal rchoch Dios. Chlaˈ cul wi pinqˈuiaj chque tak aj nawtzbal runak chpan qui pxab que, quiutatbej, jelaˈ cucˈot cchiˈ rucˈ tak tzij.
42002047	Quinjel runak che xicta u tzij mas xicmaymaˈ, rmal rech che congan u nˈoj su cubij chque su cutzlij ubixic chque.
42002048	Rutaˈ u chuˈ jampa xiclo su cubno, mas xicmaymaˈ. Xubij ruchuˈ che: “Wal, ¿suche che jelaˈ abnon chke? Chiwlampeˈ in rucˈ rataˈ oj oj chˈujarnak che atzucxic,” xcha che.
42002049	A Jesús xubij chque: “¿Suche che rajawxic quinitzcuj? ¿La quichˈob taj che rajawxic chwe quinban ubanic u chac in Taˈ chpan rchoch re?” xcha chque.
42002050	Que xa xicchˈobt u be wa rtzij su xubij chque.
42002051	A Jesús xrichˈilˈaj bic u taˈ u chuˈ, xiopan chpan ctinmit Nazaret. Re uyaˈon rib ptakec su quicbij che. Ruchuˈ ucˈlon chpan renmaˈ injel su xbantjec rmal re.
42002052	A Jesús xqˈuiy na mas. Xinmar u chˈobnic jnan rucˈ u nˈoj. Utz quiltaj wi rmal Dios, jelaˈ jnan chicwach runak.
42003001	Chpan olajuj jnab chic che uyaˈon u takquil che unmal ˈatbal tzij che a Tiberio are cbix che a César, are jampa a Poncio Pilato cˈo che ˈatbal tzij pucuent Judea. Cˈo a Herodes che ˈatbal tzij pucuent Galilea, a Filipo rechlal re, cˈo che ˈatbal tzij pucuent Iturea rucˈ chpan tak tinmit pucuent Traconítide. Jelaˈ cˈo jun chic u beˈ a Lisanias are cˈo che ˈatbal tzij pucuent Abilene.
42003002	Chiˈ chpan can la rˈij xcˈjeˈ Anás rucˈ a Caifás que i quieb i unmakil tak patre pucuent Israel. Chiˈ xpe wi u tzij Dios che a Xuan u cˈjol a Zacarías jampa re cˈo chpan chkeˈej ulew.
42003003	A Xuan xbin chpan injel tak tinmit i cˈo chunkaj rnim jaˈ Jordán, xubij chque runak che rajawxic quicjal uwach cchˈobnic chwach Dios rech jelaˈ cban kasan jaˈ chque, jelaˈ ubnon Dios cusach uwach cmac quibnon.
42003004	Jelaˈ ubnon xuqˈuis pwiˈ su tzˈibtal can chpan Tioxlaj Wuj rmal a Isaías rajbil u tzij Dios xubij: “Cˈo u chˈabal jun cuwyinic chpan rchkeˈej ulew che cubij: 'Chiyujbaˈ u be Ajawxel, clom quiban che chwach.
42003005	Injel swan quinojsax na, injel jib quiwluxic, are rinmak rucˈ alaj tak jib. Tak be xa yocˈ ubnon quicolmix na, rucˈ rbe che latzˈ ubnon, quiyujbaˈ na.
42003006	Injel cquil na uwach su cutak na Dios chque runak rech quicˈoltaj na rmal,' cchaˈ.”
42003007	Runak jampa xiˈel chpan ctinmit che ubanic kasan jaˈ rmal, a Xuan xubij chque: “¡I mod ix jelaˈ pcha tak cmatz! ¿Chin xucˈut chiwach che quixˈanmaj bic chwach rcˈajsbal iwach quirak na rmal Dios? Jelaˈ quibno pcha quicban tak cmatz quiˈanmaj bic chwach rcˈax.
42003008	Chibna utzlaj tak i chac rech jelaˈ quicˈtuˈ che kas tzij xijal uwach i chˈobnic chwach Ktaˈ Kjawxel. Xa micubsaj i cˈux chrij su quibij chiwachbal iwib: '¡Oj rmal oj riˈ u man Abraham cojcˈoltaj na!' quixchaˈ. In quinbij saklaj tzij chiwe che Dios conec cuban riˈ u man Abraham chque wa rtak abaj i cˈolec.
42003009	Cmic, are rcˈajsbal cwach unak xa nkaj chic cˈwe, jelaˈ pcha jun iquiaj yujban chic rech quipucˈax bic tak cheˈ. Injel cheˈ che cuyat utzlaj uwach cmol cchiˈ quicˈatsax na pˈaˈ,” xcha chque.
42003010	Tigreˈ unak xicmaj utaˈic che a Xuan, xicbij: “¿Su quekbno rech cojel chuxeˈ wa rcˈajsbal kwach?” xicha che.
42003011	A Xuan xubij chque: “Chin jun chiwe cˈo quieb retzˈiak, chya bic jun che lajun che cˈot re. Chin cˈo su cutijo cusipaj che chin cˈot su cutijo,” xcha chque.
42003012	Jelaˈ quitjan che ubixic xipe jujun aj mlol alcawal rech quicban kasan jaˈ rmal a Xuan. Que xicbij che a Xuan: “Aj tij, ¿su rajawxic chke rech cojel chuxeˈ wa rcˈajsbal kwach?” xicha che.
42003013	A Xuan xutzlij ubixic chque xubij: “Xa mita mas uwiˈ ralcawal, xiw quito nicpaˈ ixtkon lo che utaˈic,” xcha chque.
42003014	Jelaˈ xicban inqˈuiaj achjab aj bnol tak chˈoj che i cˈo chlaˈ, xicta che a Xuan xicbij: “Ec oj ¿su rajawxic quekbno?” xicha che. A Xuan xutzlij ubixic chque: “Xa miwesaj pwak chque inqˈuiaj chic jun tzij, rmal che cˈo i takquil piˈab. Xa micoj tzij chquij inqˈuiaj chic we cˈot cmac quibnon. Are wa rtojbal iwe quirko injel icˈ cuban na chiwe,” xcha chque.
42003015	Runak quiˈen chic, ccaj que quetamaj chin wajun a Xuan petnak chicxoˈl. Que quicmaymaˈ chpan quenmaˈ che re pent are u Takoˈn Dios petnak che ccˈolic runak.
42003016	Tigreˈ a Xuan xubij chque quinjel: “In, saklaj tzij, quinban kasan jaˈ piwiˈ rucˈ jaˈ. Xa cˈo jun tranch lo chwij che jelaˈ pcha cuban kasan jaˈ piwiˈ rucˈ Tioxlaj Xlabxel jelaˈ rucˈ ˈaˈ. Re mas u choˈab chinwach in. Ni in quincon taj quintur uwach u xjab che rkan rmal mas nim u ˈij re chinwach in.
42003017	Re quiuchaˈ chicxoˈl runak chin chque utz chin chque ustaj chwach Dios, jelaˈ pcha jun che cˈo licbal re puˈab rech cuxtˈuj uwach trico. Cujach tak rij chuxoˈl. Cucˈol na ubaˈ che xuxtuj uwach cuya chpan cˈolbal re, la rij trico cumol u chiˈ cucoj na pˈaˈ che cˈoxt uchupic,” xcha chque.
42003018	Jelaˈ u mod xuban a Xuan, xiupixbaj runak xubij chque chpan inqˈuiaj cˈambal nˈoj chic su quicbno rech quicban utzlaj tak chac chwach Dios. Xuˈalajsaj rutzlaj u tzij Dios chque.
42003019	Cˈo na xubno a Xuan. Che a Herodes re xyaj rmal a Xuan rmal xuban rixkil che al Herodías, are nabe rixkil rechlal a Plip. Xa jnan cˈo inqˈuiaj itzel tak u mac ubnon a Herodes, rmal laˈ mas xyaj rmal a Xuan.
42003020	Jampa xuto a Herodes che jelaˈ xubij a Xuan che, xa xjaltajt uwach u chˈobnic pcha la inqˈuiaj. Xuban chna jun chic etzlal nim na chicwach la inqˈuiaj, re xutak uchˈipic a Xuan xuya pcarsa.
42003021	Mjaˈ cbe pcarsa, ctjanec cuban kasan jaˈ a Xuan chque runak, xa jnan xuban kasan jaˈ pwiˈ a Jesús. Jampa ctjanec cuban chˈawen rucˈ Dios, te xerlo rcaj xjaktjec.
42003022	Tigreˈ chanim xkaj lak Tioxlaj Xlabxel pwiˈ a Jesús, jelaˈ rilic pcha jun plamux. Te xicto xchˈaw jun prcaj xubij: “At loˈlaj in Cˈjol, mas quinquicat awucˈ,” xcha che.
42003023	A Jesús cˈoch jwinak lajuj u jnab jampa xumaj ubanic u chac, jelaˈ xuc che ubixic rutzlaj u tzij Dios chicwach unak. Runak xicchˈbo che a Jesús, are u cˈjol a Jse. A Jse u taˈ a Elí.
42003024	A Elí u taˈ a Matat. A Matat u taˈ a Leví. A Leví u taˈ a Melquí. A Melquí u taˈ a Janai. A Janai u taˈ a Jse.
42003025	A Jse u taˈ a Matatías. A Matatías u taˈ Amós. Amós u taˈ a Nahúm. A Nahúm u taˈ a Eslí. A Eslí u taˈ a Nagai.
42003026	A Nagai u taˈ a Máhat. A Máhat u taˈ a Matatías. A Matatías u taˈ a Semeí. A Semeí u taˈ a Josec. A Josec u taˈ a Joiadá.
42003027	A Joiadá u taˈ a Johanán. A Johanán u taˈ a Resá. A Resá u taˈ a Zorobabel. A Zorobabel u taˈ a Salatiel. A Salatiel u taˈ a Nerí.
42003028	A Nerí u taˈ a Melquí. A Melquí u taˈ Adí. Adí u taˈ a Cosam. A Cosam u taˈ a Elmadam. A Elmadam u taˈ a Er.
42003029	A Er u taˈ a Jesús. A Jesús u taˈ a Eliézer. A Eliézer u taˈ a Jorim. A Jorim u taˈ a Matat.
42003030	A Matat u taˈ a Leví. A Leví u taˈ a Simeón. A Simeón u taˈ a Judá. A Judá u taˈ a Jse. A Jse u taˈ a Jonam. A Jonam u taˈ a Eliaquim.
42003031	A Eliaquim u taˈ a Meleá. A Meleá u taˈ a Mená. A Mená u taˈ a Matatá. A Matatá u taˈ a Natán.
42003032	A Natán u taˈ a David. A David u taˈ a Jesé. A Jesé u taˈ a Obed. A Obed u taˈ a Booz. A Booz u taˈ a Sélah. A Sélah u taˈ Nahasón.
42003033	A Nahasón u taˈ Aminadab. Aminadab u taˈ Admín. Admín u taˈ a Hesrón. A Hesrón u taˈ a Fares. A Fares u taˈ a Judá.
42003034	A Judá u taˈ a Jacob. A Jacob u taˈ a Isaac. A Isaac u taˈ Abraham. Abraham u taˈ a Térah. A Térah u taˈ a Nahor.
42003035	A Nahor u taˈ a Serug. A Serug u taˈ a Ragau. A Ragau u taˈ a Péleg. A Péleg u taˈ a Éber. A Éber u taˈ a Sélah.
42003036	A Sélah u taˈ a Cainán. A Cainán u taˈ Arfaxad. Arfaxad u taˈ a Sem. A Sem u taˈ a Noé. A Noé u taˈ a Lámec.
42003037	A Lámec u taˈ a Matusalén. A Matusalén u taˈ a Henoc. A Henoc u taˈ a Jéred. A Jéred u taˈ a Mahalaleel. A Mahalaleel u taˈ a Cainán.
42003038	A Cainán u taˈ Adán. Are Adán u taˈ Dios.
42004001	A Jesús nojnak u cˈux rmal Tioxlaj Xlabxel xel bic chunkaj rnim jaˈ Jordán. Tigreˈ xcˈam bic rmal wa rXlabxel chpan jun chkeˈej ulew.
42004002	Chlaˈ xcˈjeˈ wi cawnak ˈij, xtakchˈex che ubanic mac rmal runmal itzel. A Jesús cˈot uwa xutijo pˈij chaˈab che wa rcawnak ˈij che cˈo chlaˈ rmal la xpe numic che.
42004003	Tigreˈ runmal ritzel xubij che: “We kas tzij che at u Cˈjol Dios, chabij che wa rabaj che cuban cuxlanwa chawach rech catijo,” xcha che.
42004004	A Jesús xutzlij ubixic che: “Tzˈibtal canak ujer chpan Tioxlaj Wuj: 'Naret xiw rucˈ wa quicˈseˈ wi jun rmal,' cchaˈ,” xcha che.
42004005	Tigreˈ runmal itzel xucˈam bic a Jesús pwiˈ jun nim jib naj elnak bic. Jampa xiopnec runmal itzel rucˈ joˈ taj xucˈut injel nimlaj tak tinmit chwach a Jesús i cˈo cho ruwach ulew.
42004006	Ritzel xubij che: “We cawaj quinya injel wa rnimlaj tak tinmit paˈab at, quinya injel ctaknic rucˈ qui ˈij paˈab at. Quinjach can paˈab nicpaˈ jchon chwe in. In quinya wariˈ chin che cwaj quinya wi.
42004007	At we catxqueˈ chinwach, cayic in ˈij, tigreˈ in injel wariˈ quinsipaj chawe,” xcha che.
42004008	A Jesús xutzlij ubixic che: “Tzˈibtal can chpan Tioxlaj Wuj ujer: 'Xiw cayic u ˈij che Ktaˈ Kjawxel, are Dios awech at, xiw u chac re cabno,' cchaˈ,” xcha a Jesús che.
42004009	Tigreˈ runmal itzel xucˈam bic a Jesús chpan tinmit Jerusalén, xiˈel bic pwiˈ unmal rchoch Dios. Jampa i cˈoch chlaˈ xubij che: “We kas tzij che at u Cˈjol Dios, chickaˈ bic awib chuxeˈ.
42004010	Rmal jelaˈ tzˈibtal chpan Tioxlaj Wuj ujer che jelaˈ cubij: 'Dios cutak na rángeles quipe na che achejxic.
42004011	Catcaˈaluj na bic rucˈ qui ˈab, rech jelaˈ capxijt rawkan cho tak abaj,' cchaˈ,” xcha ritzel che a Jesús.
42004012	A Jesús jeac chic xutzlij ubixic che ritzel: “Xa jnan binch canak chpan Tioxlaj Wuj: 'Xa macˈam u pan Ktaˈ Kjawxel, are Dios awech at,' cchaˈ,” xcha che.
42004013	Runmal itzel jampa xbantaj injel uwach wariˈ rech xutakchˈej a Jesús che ubanic mac, jampa xerlo che xcont che, xel bic, xuya canak. Te na chpan jun chic ˈij cutakchˈej na che ubanic u mac.
42004014	A Jesús jampa xqˈuis u tzij rucˈ runmal itzel, xtzlaj bic pucuent Galilea, nojnak renmaˈ rucˈ u choˈab Tioxlaj Xlabxel. Chlaˈ congan xel rson chrij a Jesús su cubno cmal runak chpan tak tinmit pucuent Galilea.
42004015	A Jesús xiunawtzaj runak cho tak ja nu quicnawtzaj wi quib aj Israel che qui pxab que, xiquinmartsaj u ˈij re.
42004016	Tigreˈ a Jesús xbe ptinmit Nazaret are u tinmit re nu xqˈuiy wi. Chpan jun ˈij sábado xuc bic chicxoˈl runak chpan rja nu quicnawtzaj wi quib aj Israel che qui pxab, jelaˈ pcha su ubnon petnak pa qˈuiynak lak. Xtqueˈ chicwach rech cusqˈuij uwach Tioxlaj Wuj rech cuˈalajsaj u pan chicwach.
42004017	Tigreˈ xcya u wuj wajun aj bil u tzij Dios ujer a Isaías che rech cusqˈuij chicwach. A Jesús jampa xutro, xurko nu tzˈibtal wi wa rtzij che cubij:
42004018	“Uxlabal rech Ktaˈ Kjawxel xcˈjeˈ pinwiˈ in, rmal laˈ inuchaˈon rmal re che ubixic rutzlaj u tzij chque tak unak i mebaˈ. Xinutak lak che ubixic chque runak i cˈo pcarsa rech quitzˈakptjec na chin che quicaˈy taj rech quintor cbawach rech quicaˈy chic, jelaˈ chin i ximtlic cmal inqˈuiaj chic rech quitzˈakptjec uwmal in.
42004019	Xinutak lak che ubixic rutzlaj jnab rech Ktaˈ Kjawxel,” cchaˈ.
42004020	Tigreˈ xubot u chiˈ rwuj xuya che aj cˈlol re, xcˈbeˈec. Injel runak i cˈo chiˈ chpan wa rja xictzˈutzaˈ uwach congan.
42004021	Tigreˈ a Jesús xumaj ubixic chque xubij: “Rucˈ wacmic xuqˈuis pwiˈ injel su cubij wa rtzij su tzˈibtlic chpan Tioxlaj Wuj nicpaˈ xinsqˈuij chiwach,” xcha chque.
42004022	Injel runak utz xichˈaw chrij a Jesús, mas xicmaymaˈ wa rutzlaj tak tzij che xubij. Que xicmaj utaˈic chicwachbal quib, xicbij: “¿La naret wariˈ u cˈjol a Jse?” xichaˈ.
42004023	A Jesús xubij chque: “Are ix saklaj tzij quibij na chwe in wajun tzij: 'At aj cun, chacnaj awib,' cchaˈ. Rpent jelaˈ quibij na chwe: 'Injel su kton chic che abnon chpan tinmit Cafarnaúm, chabna ural kucˈ chpan a tinmit at,' quichaˈ,” xcha chque.
42004024	Tigreˈ xubij chque: “Saklaj tzij quinbij chiwe che cˈot jun aj bil u tzij Dios che quiccˈul runak chpan u tinmit re.
42004025	Saklaj tzij, i cˈo i qˈui ixkib i melcaˈn chic xicˈjeˈ pucuent Israel jampa cˈo rajbil u tzij Dios a Elías ujer. Cˈoxt jab xubno rech oxib jnab rucˈ wakib icˈ xpe jun nimlaj wiˈjal cho ruwach ulew.
42004026	A Elías xtakt bic rmal Dios cucˈ wa riqˈui tak melcaˈn i aj Israel, re xiw xtak bic rucˈ jun melcaˈn ixak aj Israel taj aj tinmit Sarepta pucuent Sidón che ubanic jun maybal chwach rech cˈo su cutijo.
42004027	Xa jnan jelaˈ ubnon i qˈui unak cˈo pucuent Israel che cˈo cyabil lepra chquij chpan tak wa rˈij canak jampa cˈo wa rajbil u tzij Dios a Eliseo, xa cˈot jun xicnax chicxoˈl, xiw jun xucnaj, a Naamán petnak pucuent Siria naret aj Israel,” xcha a Jesús chque.
42004028	Runak jampa xicto su xubij a Jesús, congan xpe quiwal injel i cˈo chpan wa rja.
42004029	Chanim xiwalaj chrij, xicchˈpo xquesaj bic ptinmit, xiccˈam bic pwiˈ wajun jib pa nu icon wi ctinmit. Are xcaj wet xicchˈicmij bic cho wa rxulnic.
42004030	A Jesús xak jelaˈ xicˈaw chicxoˈl, xbec.
42004031	Tigreˈ a Jesús xbe chpan Cafarnaúm, jun tinmit pucuent Galilea, quitjanec quiunawtzaj runak chpan injel ˈij sábado.
42004032	Runak congan xicmaymaˈ su mod che cuban che cnawtsxic, rmal mas u choˈab u tzij su cubij.
42004033	Chlaˈ chpan wa rja nu quicnawtzaj wi quib aj Israel che qui pxab que, cˈo jun achi chicxoˈl cˈo itzel u xlabal che rucˈ renmaˈ. Re congan xuwyinic rmal u choˈab ritzel xubij:
42004034	“¡Cojaya canak! ¿Su awe chke oj a Jesús at aj Nazaret? ¿La at petnak ural che usachic kwach? In wetaˈan awach che chin at, at wajun Tioxlaj u takoˈn Dios,” xcha che.
42004035	A Jesús jampa xuto che jelaˈ xubij, re xuyjo, xubij che: “¡Tzapij upachiˈ, chatel bic che wa rachi!” xcha che ritzel. Tigreˈ ritzel u xlabal xuqˈuiak bic rachi pulew chicxoˈl runak, jelaˈ ubnon xel bic che, cˈoxt cˈax xuban can che.
42004036	Quinjel unak xicmaymaˈ, xicxiˈij quib che. Xicbij chbil quib: “¿Su u be wa rtzij cubij? Rucˈ injel taknic injel choˈab wajun achi cutak bic ritzel tak u xlabal, ¡xak jelaˈ quiˈel bic!” xichaˈ.
42004037	Congan xel rson che a Jesús chpan injel tinmit i cˈo chunkaj Cafarnaúm rmal su xubno.
42004038	Tigreˈ a Jesús xel bic chpan wa rja nu quicnawtzaj wi quib aj Israel che qui pxab. Xpe prchoch a Simón. U chuˈ u jiˈ a Simón kajnak puchˈat che jun yabil congan jun ˈaˈ chrij. Xicbochˈej bic a Jesús che cbe rucˈ rixak che cuya u ˈab pwiˈ.
42004039	A Jesús jampa xkeb rucˈ rixak xtqueˈ putzal xuyaj rˈaˈ chrij, chanim xpoctaj rˈaˈ chrij, rucˈ joˈtaj xwaljec la rixak, xuc che ubanic u takquil rech quiutzku. Ya utz chic.
42004040	Jampa xkaj rˈij injel unak che cˈo yab cucˈ cho tak cchoch, xiccˈam lak chwach a Jesús. Runak cˈo injel uwach tak yabil chque, re xuya u ˈab picwiˈ chicjujnal, xak jelaˈ xicantjec.
42004041	Jelaˈ xicbno xiˈel bic itzel tak u xlabal che cˈo chque i qˈui unak, congan xiwyinic jampa xiˈel bic xicbij: “¡At u Cˈjol Dios!” xicha che. A Jesús xiuyaj bic, xuyat chque quichˈawac, rmal laˈ che quetaˈan que che re wajun u Takoˈn Dios petnak che ccˈolic runak. Re xraj che mat xquetamaj runak che re wajun.
42004042	Jampa skarnak chic, a Jesús xel bic xbe chpan jun ulew nu i cˈwet unak. Tigreˈ runak congan xiuc che u tzucxic. Jampa xiquirko xicˈatmij uwach, ccaj que che quelt bic chicxoˈl.
42004043	A Jesús xubij chque: “Rajawxic che xa jnan quinbe chpan inqˈuiaj tinmit chic che quinbij rutzlaj u tzij Dios chque runak rech cˈjeˈ u taknic Dios prcaj chpan quenmaˈ que. Are in ptan che intkon lak rmal,” xcha chque.
42004044	Tigreˈ a Jesús xel bic xbe chpan inqˈuiaj chic tinmit pucuent wa rulew, xchˈaw ptak ja nu quicnawtzaj wi quib rajIsrael chpan qui pxab que.
42005001	Chpan jun ˈij, a Jesús tcˈal chuchiˈ rplo Genesaret, xiopan congan unak rucˈ. Runak mas quicloˈpij a Jesús che utatbxic utzlaj u tzij Dios su cubij.
42005002	Tigreˈ a Jesús xril apno quieb barco i cˈo chuchiˈ rplo. Xa elnak lak tak aj chˈpol tak car chpan tak barco. Que quitjanec quicchˈaj ataray, chˈipbal tak car.
42005003	A Jesús xuc bic chpan jun chque wa rbarco, are rjaw a Simón. Re xuta utzil che che cukebsaj bic jbeˈ rbarco chpan rjaˈ. Chlaˈ xcˈbeˈ wi chpan che cnawtsxic runak che itcˈal can chuchiˈ rjaˈ.
42005004	Jampa xuqˈuis rutzij su xubij chque runak, tigreˈ xubij che a Simón: “Chkebsaj na mas rabarco chpan rplo pa naj kajnak uxeˈ rjaˈ, tigreˈ chackaˈ bic ataray chpan rjaˈ che cchˈipic tak car,” xcha che.
42005005	A Simón xubij che: “Wajtij, oj xojchcon juntir jun aˈab mer, xa cˈot mijun car kchˈpon. Mas tneˈ, we at jelaˈ cabij, quinkebsaj na in barco rech quinqˈuiak chna in ataray chpan rjaˈ,” xcha che.
42005006	Jampa xicbno su xubij a Jesús chque, congan car xiuc chpan rataray, wa rataray xqˈuiakptaj uwach cmal car.
42005007	Jampa xiclo che jelaˈ xbantjec, chanim xichˈaw apno chque quichˈil i cˈo apno chpan jun chic barco, rech chanim quipe che ctoˈic. Jampa xipetec xicnojsaj wa riquieb barco rucˈ tak car, xa jbeˈ craj ya mer xisach bic chpan rjaˈ rucˈ.
42005008	Jampa ielnak chiˈ chpan rjaˈ, a Simón Luˈ, rmal xerlo che a Jesús cˈo mas u choˈab, re xutzˈak rib chwach, xubij: “¡Chatel chiˈ wucˈ Uwjaw, xa in aj maclaj achi!” xcha che.
42005009	A Luˈ jnan cucˈ richˈil mas xicmaymaˈ, xicxiˈij quib chwach su xuban a Jesús rmal laˈ che congan car xicchˈpo.
42005010	Jelaˈ xuban a Santiago mas xumaymaˈ, rucˈ a Xuan. Que i u cˈjol a Zebedeo, i quichˈil a Simón. A Jesús xubij che a Simón: “Xa maxiˈij awib, cmic camaj umolic runak rmal in tzij in, jelaˈ pcha xabno xamol cchiˈ tak car,” xcha che.
42005011	Jampa xquesaj lo rbarco cho rulew, xicya can injel chiˈ, xitraj bic chrij a Jesús.
42005012	Chpan jun ˈij a Jesús xopan chpan jun tinmit nu cˈwe jun achi che mas yab, urkon lepra. Wa ryab jampa xril a Jesús re xixqueˈ chwach, xulucbaˈ u plaj cho rulew. Xubochˈej a Jesús xubij: “Uwjaw, we cawaj, catcon che incanxic rech cuban sak in bkil,” xcha che.
42005013	A Jesús jampa xuto che jelaˈ xubij xuchˈip koc rucˈ u ˈab xuyuku, xubij che: “In cwaj. ¡Cmic catutzric!” xcha che. Te ubin wa rtzij che, chanim xel bic lepra chrij wa rachi, xutzric.
42005014	Jelaˈ xuban a Jesús, xupixbaj bic rech cˈot cubij che mijun chic su xuban re che. Xubij a Jesús che: “Jat, jacˈtuˈ awib chwach rpatre, chaya a sipnic su catutak wi u pxab a Moisés che jun cˈutbal chicwach runak che at utz chic, che cˈoxt lepra chawij,” xcha a Jesús che.
42005015	Mas tneˈ jewaˈ xubij a Jesús che, xel ubixic su xuban a Jesús chpan injel tak tinmit chlaˈ. Rmal laˈ che xicmol quib congan unak che utatbxic u tzij, jelaˈ che ucanxic rucˈ injel uwach tak yabil cˈo chquij unak.
42005016	A Jesús amˈal cbe chpan tak ulew nu i cˈwet unak che ubanic chˈawen rucˈ Dios.
42005017	Chpan jun ˈij chic, a Jesús ctjanec quiunawtzaj unak, chlaˈ i cul jujun chque tak fariseos rucˈ a Jesús cucˈ jujun chque rajnawtzbal que rajIsrael chpan qui pxab que. Que i petnak chpan injel alaj tak tinmit pucuent Galilea, pucuent Judea, xa jnan i petnak ptinmit Jerusalén. Nim u choˈab Ktaˈ Kjawxel cˈo rucˈ a Jesús rech injel uwach yabil con che ucanxic.
42005018	Xipe inqˈuiaj achjab quicˈan lo jun achi squirnak jun chˈkap u bkil, ccatzban cho jun alaj chˈat. Que quictzcuj su mod quicbno che rachi rech quickasaj chwach a Jesús chpan wa rja.
42005019	Xa xicrak taj su mod quicbno rech quiuc bic pja rmal rech congan unak i cˈo chiˈ chpan. Jelaˈ ubnon xicaˈansaj bic pwiˈ rja, xquesaj jbeˈ xot pwiˈ rja, tigreˈ xckasaj bic ryab nojin rucˈ clab xmon che ruchˈat chwach a Jesús pja.
42005020	A Jesús jampa xerlo che cˈo qui cojnic rmal su xicbno wa rinqˈuiaj achjab, re xubij: “Wichˈil, wa ramac abnon sachtaj uwach,” xcha che.
42005021	Tigreˈ tak aj nawtzbal chque rajIsrael jelaˈ runmakil tak fariseos, xicmaj u chˈobic chpan quenmaˈ, xicbij: “¿Chin are wajun achi che cubij tzij cretzbej uwach Dios? Xiw Dios conec cusach uwach cmac runak naret re,” xicha chpan quenmaˈ.
42005022	A Jesús retaˈan chic su quicmaymaˈ pquenmaˈ, re xubij chque: “¿Suche che jelaˈ quimaymaˈ chpan iwenmaˈ?
42005023	¿Chin chque wa rtzij cˈaxt ubixic, we quinbij: 'Wa ramac abnon sachtaj cwach,' o we quinbij: 'Chatwaljak, chatbinak'?
42005024	Wacmic are wariˈ quinbno rech quincˈut na chiwach che are in wajun u Cˈjol Dios che xinux unak chixoˈl, cˈo in takquil pinˈab che usachic uwach cmac runak cho ruwach ulew,” xcha chque. Tigreˈ xubij che rachi squirnak chˈkap che u bkil: “Quinbij chawe, chatwaljak, chayca bic rasoc, jat pawchoch,” xcha che.
42005025	Wa rachi squirnak chˈkap che u bkil nabe, chanim xwalaj bic chicwach quinjel, xuyic bic injel u soc nu cˈtzˈal wi, xbe cho rchoch, xuyic u ˈij Dios rucˈ injel renmaˈ.
42005026	Quinjel nicpaˈ xiclo mas xicmaymaˈ, xicxiˈij quib, xicyic u ˈij Dios, xicbij: “Ay, juis tzoy wa rcˈutbal klon can cmic,” xichaˈ.
42005027	Jampa injel xbantaj can wariˈ rmal xel bic a Jesús chiˈ, tigreˈ xril apno jun achi a Leví u beˈ, re aj tol alcawal chpan tinmit. Tjan utojic alcawal che pa cul wi. A Jesús xusqˈuij apnak xubij che: “Saˈaj, catraj chwij in,” xcha che.
42005028	A Leví jampa xuto xuya can injel su tjan che ubanic, xwalaj bic, xtraj bic chrij a Jesús.
42005029	Tigreˈ a Leví xuyujbaˈ jun nimlaj uˈin chwach a Jesús rech quictij cwa quinjel cho rchoch re. Cˈo qˈui tak aj tol alcawal pucuent Roma, cucˈ inqˈuiaj chic tak unak xipe rucˈ xicul cucˈ cho rmexa rech jnan quictij cwa.
42005030	Jelaˈ quitjan che, xipe inqˈuiaj chque tak fariseos, xa jnan i partido cucˈ tak aj nawtzbal que aj Israel chpan qui pxab que, xichˈaw chquij u tijon a Jesús, congan xiyjonec, xicbij: “¿Suche quixwaˈec quitij i banaˈ cucˈ aj tol tak alcawal jnan cucˈ aj mac tak unak?” xicha chque.
42005031	A Jesús xutzlij ubixic chque, xubij: “Runak che utz cwach rajawxicxt jun quiucnaj na. Xiw chin cˈo yabil che, cutzcuj rajcun rech canxic.
42005032	In in petnak taj che quiyinsqˈuij runak che quicbij quib che i utzlaj tak unak chwach Dios. Xa are in petnak che csicxic runak chin cˈo cmac, rech jelaˈ quicjal uwach cchˈobnic chwach Dios,” xcha chque.
42005033	Tigreˈ que xicta che a Jesús: “Rutijon a Xuan qˈui bwelt quicchˈij jujun ˈij quiwaˈ taj, rech quicyic u ˈij Dios, jelaˈ quicban mas chˈawen rucˈ. Xa jnan quicban tak ctijon tak fariseos. ¿Suche jetlaˈ quicban a tijon at? Que injel ˈij quictij cwa jelaˈ quictij banaˈ,” xicha che.
42005034	A Jesús xutzlij ubixic chque: “Runak i cˈo chpan jun cˈulnen, ¿la quicchˈij che quictijt cwa jampa cˈoch wajun jiˈixel cucˈ? Quictijo pues.
42005035	Curak na jun ˈij che quesax bic wa rjiˈixel chicxoˈl, tigreˈ quicchˈij na jujun ˈij che quiwaˈ taj rmal bis cˈo chque,” xcha chque.
42005036	Re xubij chna jun cˈambal nˈoj chque rech cucˈut chicwach che cˈot mod cuyuj rib rcˈacˈ tak nawtzbal re rucˈ ujer tak pxab, xubij: “Cˈot jun cubit jun chˈkap atzˈiak cˈacˈ che cucoj che cojbal che jun atzˈiak ˈeˈl chic. We jelaˈ cubno are rcˈacˈ cuqˈuiakpij rˈeˈl atzˈiak, cumajt rib rucˈ rˈeˈl.
42005037	Jelaˈ ubanic cˈot jun cuya cˈacˈ uˈal uvas chpan jun ˈeˈl tzˈun ˈebal. We jelaˈ cubno, rcˈacˈ cupxij wa rˈebal. Jelaˈ ctix bic rchˈamlaj uˈal uvas chpan ˈebal che, xa usxt chic wa rˈebal, tel chic juntir.
42005038	Are waˈ cuban jun, cuya cˈacˈ uˈal uvas chpan cˈacˈ tak ˈebal tzˈun, rech jelaˈ cuchˈjo, cˈot cˈax curko jampa cuban chˈam.
42005039	Cˈot jun craj cutijch rcˈacˈ uˈal uvas jampa xiw utijonch rujer. Re cubij na che are utz na rujer chwach rcˈacˈ chˈamlaj uˈal uvas, rmal xiw laleˈ utijon,” xcha a Jesús chque.
42006001	Chpan jun chic ˈij sábado, a Jesús benak che u be quicˈaw chpan tak ticoˈn. U tijon, que quicxluj uwach tak ticoˈn ibenak, quicˈmon bic chpan qui ˈab rech quictijo.
42006002	Jujun chque tak fariseos xiclo xicta chque: “¿Suche jelaˈ quiban i chac chpan wajun ˈij rech uxnen che awas che jelaˈ quibno?” xicha chque.
42006003	A Jesús xutzlij ubixic chque: “¿La xa iton taj su xuban a David ujer jampa xinumic jnan cucˈ richˈil?
42006004	¿La isqˈuin taj su xubno jampa xuc chpan unmal rchoch Dios xutij re cuxlanwa che quichaˈon chwach Dios xuya chque richˈil che xiw yaˈtal chque patre che quictijo?” xcha chque.
42006005	Xubij na chque: “In are wajun u Cˈjol Dios che xinux unak, are in Rjaw wajun ˈij sábado rech uxnen, in quintkan pwiˈ,” xcha chque.
42006006	Chpan jun chic ˈij sábado a Jesús xuc bic chpan wa rja nu quicnawtzaj wi quib rajIsrael che qui pxab que. Re xumaj cnawtsxic runak chlaˈ. Chiˈ chicxoˈl cˈwe jun achi ucolelen rib u ˈab chnim u ˈab.
42006007	Tak fariseos jnan cucˈ tak aj nawtzbal que rajIsrael chpan qui pxab que ccaclen a Jesús su cuban chicwach we cucnaj wa rachi chpan wajun ˈij sábado rech quicrak na su quicbij chrij.
42006008	A Jesús retaˈan chic su quicmaymaˈ chpan quenmaˈ, rmal laˈ xubij che wa rachi ucolelen rib u ˈab: “Chatwaljak, chatcˈal chicxoˈl,” xcha che. Re xwaljec chanim xtqueˈ chicxoˈl.
42006009	Tigreˈ a Jesús xubij chque rinqˈuiaj unak: “In quincˈot na i chiˈ chin chque yaˈtal ubanic chpan wajun ˈij sábado rech uxnen, ¿la are yaˈtal ubanic utzil, o are yaˈtal ubanic etzlal chpan wa rˈij rech uxnen? ¿La are utz che cucˈol rucˈaslemal jun unak o are utz ccamsxic?” xcha chque.
42006010	Tigreˈ a Jesús xiyutzˈutzaˈ injel unak che i cˈo ptak utzal. Tigreˈ xubij che rachi: “¡Chayku raˈab!” xcha che. Rachi xubno su xubij che, chanim xutzir ruˈab, utz chic.
42006011	Wa rinqˈuiaj unak mas xpe quiwal che a Jesús rmal jelaˈ xubno chpan wa rˈij rech uxnen. Xicchˈabej quib chicwach, xicta la qui nˈoj chbil tak quib su quicban che a Jesús che awas xubno chicwach.
42006012	Chpan tak wa rˈij a Jesús xbe che ubanic chˈawen rucˈ Dios pwiˈ jun jib, chlaˈ xuban chˈawen juntir jun aˈab.
42006013	Xskaric jun chic ˈij, xiusqˈuij u tijon rucˈ che itran chrij, xiuchaˈ i cablajuj chicxoˈl, re xubij apóstoles chque, craj cubij i u takoˈn Dios.
42006014	Are wariˈ cbeˈ i cablajuj achjab xiuchaˈ a Jesús: A Simón cbix a Luˈ che, rucˈ u chaˈ a Trix, a Santiago rucˈ a Xuan, a Plip jnan rucˈ a Bartolomé,
42006015	a Mteˈy rucˈ a Max, jun chic a Santiago, u cˈjol Alfeo, rucˈ jun chic a Simón are nabe aj partido rech cananistas.
42006016	Xuchaˈ a Judas rechlal a Santiago, rucˈ jun chic a Judas cbix Iscariote che, are aj chol re a Jesús picˈab aj chˈoj che. Are waˈ cbeˈ quinjel i u takoˈn re.
42006017	I richˈilˈan bic u takoˈn xikaj bic chpan jun ulew cˈo chwach jun taˈaj, cˈo a Jesús cucˈ. Chiˈ i cˈwe congan unak i petnak pucuent Judea, xipe ptinmit Jerusalén, xipe ptak tinmit Tiro rucˈ Sidón i cˈo chuchiˈ rnim plo.
42006018	Quinjel i petnak che utatbxic u tzij a Jesús che ucanxic tak yabil cˈo chque. Jelaˈ quibnon chin quirkon cˈax cmal itzel tak u xlabal xicantjec.
42006019	Quinjel runak caj quicchˈip cok a Jesús rucˈ qui ˈab rmal jelaˈ cˈo u choˈab che ucanxic quinjel.
42006020	A Jesús xubij chque runak: “Quixquictic ix unak che mas ix mebaˈ chpan iwenmaˈ, are ix quirak na i cˈolbal chpan u taknic Dios prcaj.
42006021	Quixquictic ix runak che mas quirij ubanic su craj Dios jelaˈ pcha jun mas curij utijawic uwa, rmal rech quixunojsaj na rucˈ nimlaj quicten. Quixquictic ix runak che quixoˈec cmic rmal i mac ibnon mas quibsoj ubanic, rmal rech quixtzeˈen na rucˈ nimlaj quicten che Dios cucuy na i mac.
42006022	Quixquictic ix unak che quitzlax iwach cmal inqˈuiaj chic, jampa quixquesaj bic, jampa quixquiyˈo, jelaˈ jnan quicbij chiwe che ix itzel tak unak, xa uwmal wech in u Cˈjol Dios xinux unak.
42006023	Mas quixquictic chpan tak wa rˈij jampa jelaˈ quicban chiwe, chicubaˈ i cˈux rucˈ nimlaj quicten. Quiwil na uwach jun nimlaj tojbal iwe prcaj. Jelaˈ u choˈab nimlaj cˈax xicban ctaˈ man que wa runak chque tak aj bil tak u tzij Dios mas ujer.
42006024	Xa ¡toˈob iwach ix biyomlaj unak che quibij iwib che cˈot rajawxic chiwe chwach Dios! Xak chiˈ cho ruwach ulew quixquictic wi, cˈot iwe quirko prcaj rucˈ Dios.
42006025	¡Toˈob iwach ix runak che ix nojnak i cˈux rucˈ su racleˈn che xa rech uwach ulew! Curak na jun ˈij jampa quibsoj na su racleˈn, pcha cpe numic chiwe. ¡Toˈob iwach ix runak che quixtzeˈen chrij i mac ibnon! Curak jun ˈij che mas quixoˈen rmal tak bis quirak na.
42006026	¡Toˈob iwach ix runak jampa utz quichˈaw inqˈuiaj chiwij! Jelaˈ xicban ctaˈ man que wa runak chque rujer tak unak che xicjluj quib che aj bil tak u tzij Dios. We runak utz quichˈaw chiwij cˈot su cawtaj wi laleˈ chwach Dios.
42006027	“Are wariˈ quinbij na chiwe ix che quixtjan che utatbxic in tzij: Chiloˈoj chin quicban chˈoj chiwe. Quiban utzil chque chin jujun cquetzlaj iwach.
42006028	Chimaltioxij che Dios picwiˈ runak quicbij itzel tak tzij chiwij. Chixchˈaw rucˈ Dios picwiˈ rech quiutoˈo runak che quixquiyˈo.
42006029	We cˈo jun catuchˈay che jun lad a plaj, chya jun lad chic chwach. We cˈo jun craj cresaj a chaquet chawij, chya bic che richˈilˈan awetzˈiak.
42006030	Chin jun cuta su racleˈn chawe chya bic che. We cˈo jun cucˈam bic inqˈuiaj che awech at acˈlon, xa matach che.
42006031	Su quiwaj quicban runak chiwe, jelaˈ chibna ix chque nabe.
42006032	“We ix quiloˈoj runak che xiw quixcaj, ¿su quiwechbej na che jelaˈ quixtjan che ubanic? Xa cˈo taj, xak jelaˈ quicban itzel tak unak xak quicloˈoj quib chicwachbal quib.
42006033	We ix xiw utz quibno cucˈ runak che quicban utzil chiwe, ¿su quiwechbej na che jelaˈ quixtjan che ubanic? Xa cˈo taj, rmal xak jelaˈ quicban ritzel tak unak, xak quictoˈo quib chicwachbal quib.
42006034	We ix xiw quiya bic pjalec su cˈo iwucˈ chque runak che quictzlij chna u cˈxel chiwe, ¿su quiwechbej na che jelaˈ quixtjan che ubanic? Xa cˈo taj, xak jelaˈ quicban ritzel tak unak quiˈen quech que che quicchˈco su cˈo cucˈ inqˈuiaj chic itzel tak unak.
42006035	Jelaˈ quiban ix quiloˈoj chin chque cquetzlaj iwach, chibna utzil, chiya chque we quijlaman iwucˈ, xa miccubaˈch i cˈux chrij che quitzlij chna lo u cˈxel chiwe. Nim na tojbal iwe quirko rmal Dios. Ix quixel na relcˈwal Dios cˈo prcaj. Rmal rech che re mas maxo u jlon chque wa runak che quicmaltioxijt che re, jelaˈ jnan u mod cucˈ itzel tak unak.
42006036	Ix quel na i cˈux chque inqˈuiaj chic, jnan rucˈ pcha cuban i Taˈ prcaj che mas quel u cˈux chque injel unak.
42006037	“Ix xa miban ˈatbal tzij picwiˈ inqˈuiaj chic rech Dios cˈot ˈatbal tzij cuban piwiˈ ix. Xa micˈajsaj cwach inqˈuiaj chic, rech jelaˈ Dios cucˈajsajt iwach ix. Chischa uwach cmac runak rech jelaˈ csachtaj uwach i mac ix rmal Dios.
42006038	Chiya chque inqˈuiaj su cˈo iwucˈ, rech jelaˈ cyataj na inqˈuiaj chiwe ix rucˈ jun pajbal nojnak, utzkun rib chpan, caˈan uwiˈ cban che. Su pajbal xicoj ix chque rinqˈuiaj che xinojsaj, jelaˈ cuban Dios che i pajbal ix cuya na chiwe,” xcha a Jesús chque.
42006039	Tigreˈ a Jesús xubij jujun cˈambal tak nˈoj chque runak: “¿La quicon lo jun che ccaˈy taj che cucˈam bic u be jun moy chic? ¿La mat quitzˈak bic wa riquieb chpan jun swan?
42006040	Mijun chiwe ix nim na ubanic chuwach lajun aj tij chiwe iwinjel. Jampa xixunawtzaj rucˈ injel, tigreˈ cuya chiwe quinawtzaj inqˈuiaj chic.
42006041	“¿Suche che catzˈutzaˈ wa rjbeˈ mes cˈo pubawach rawechlal, xa at cˈo jun ctaˈm cheˈ prabawach at che cana taj?
42006042	¿La catcon at che jelaˈ cabij che awechlal?: 'Wechlal, chaya na chwe quinwesaj na wa rjbeˈ mes che cˈo chpan a bawach at,' catcha che. ¡Xa cˈot mod rucˈ! ¡Xa at quieb a plaj! Nabe chawesaj wa rctaˈm cheˈ cˈo pabawach at, tigreˈ catconec catcaˈyec che uresxic wa rjbeˈ mes che cˈo pubawach awechlal.
42006043	“Injel cheˈ che utz cˈot jun uwach cuyaˈo che ustaj. Jelaˈ injel cheˈ che ustaj cˈot jun uwach cuyaˈo che utz.
42006044	Jun utzlaj cheˈ xketamaj uwach rmal utzlaj uwach cuyaˈo. Rmal jelaˈ quekrakt lo jun utzlaj prut chpan qˈuix ni quekcˈamt lo jun uwach uvas chicxoˈl inqˈuiaj tzantrac.
42006045	Runak che utzlaj unak, utz cchˈawac, rmal su racleˈn cˈo chpan quenmaˈ rucˈ Dios petnak wi. Rucˈ utzil cresaj ulak su cubij lo puchiˈ. Are jun chic che itzel tzij cubij, chpan renmaˈ cresaj ulak ritzel tak tzij cubij rucˈ u chiˈ. Chpan renmaˈ cumol wi lak.
42006046	“¿Suche quibij Uwjaw, Uwjaw chwe, jampa quiban taj su quinbij chiwe?
42006047	In quinbij na chiwe che chin jun unak craj cpe wucˈ rech ctraj chwij, re cutatbej na su quinbij che, cunmaj na in tzij.
42006048	Re jnan rucˈ pcha jun achi che xuyic jun rchoch xucˈto nu xuya wi rja, naj xkaj rmal, xurka rabaj chuxeˈ, pwiˈ xumaj lo uyiquic rchoch. Tigreˈ jampa xuqˈuis ubanic xpe jun nimlaj jab, rjaˈ xupuquej rib chrij rja xcon taj xuchcˈapsaj rmal laˈ che uycon pwiˈ rabaj.
42006049	Are jun chic che cutatbej in tzij jelaˈ ubnon cunmaj taj. Xa re jnan rucˈ jun unak xuyic jun rchoch pwiˈ puclaj ulew xuya wi, xucojt rabaj chuxeˈ che u taquelbal. Jampa xuqˈuis ubanic rja, xpe rjab, xupuquej rib rjaˈ chrij, rja chanim xtzˈakic, juntir xuluj bic,” xcha a Jesús chque.
42007001	Jampa a Jesús xuqˈuis can ubixic tzij chque runak, tigreˈ xel bic xbe chpan tinmit Cafarnaúm.
42007002	Chlaˈ cˈo jun unmal chque aj Roma, cˈo jun cient achjab aj bnol chˈoj puˈab. Xa jnan cˈo jun rajchac mas yab che ya mer cmac, cloˈoj quib rucˈ.
42007003	Runmal jampa xuta rson che a Jesús cˈo chiˈ, chanim xutak bic jujun chicxoˈl i riˈj unak chque i aj Israel rucˈ a Jesús, rech quicta utzil che, che cpe chanim cucnaj wa rajchac urkon yabil.
42007004	Are tak u takoˈn xiopan rucˈ a Jesús. Que congan xicbochˈej u jlon xicbij che: “Chibna utzil che lajun unmal xa yaˈtal che, rmal re mas utzlaj achi.
42007005	Mas cojuloˈoj oj aj Israel, rmal re xban wi wajun ja nu queknawtzaj wi kib che kpxab oj,” xicha che.
42007006	Tigreˈ a Jesús xirichˈilˈaj bic xibec. Jampa xa nkaj chic cˈwe cho rchoch, are runmal xutak inqˈuiaj u takoˈn che u cˈulic a Jesús prbe, xicbij che: “Kjaw xa macosaj awib. Cumajt chwe che catuc lo chpan uwchoch.
42007007	Rmal laˈ che in xa quintak bic ubixic chawe rmal rech cumajt chwe che quintacˈbaˈ wib chawach. Cuban na chwe we xiw cabij jun tzij, jelaˈ ubnon ccantaj na wajun wajchac.
42007008	Rmal waˈ che in inyaˈon wib puˈab lajun che cuya in taknic. Cˈo achjab aj bnol chˈoj che i cˈo chuxeˈ in taknic in. We quinbij che jun, jat, re chanim cbec. We quinbij che jun chic, saˈaj, re chanim cpetec. We quintak bic wajchac, re chanim cubno su quinbij che,” jelaˈ xutak ubixic wa runmal che a Jesús cmal u takoˈn.
42007009	A Jesús, jampa xuta wa rtzij xicbij, re mas xumaymaˈ uwach wa rachi, xutzˈalmij rib, xubij chque runak che itran chrij che mas i qˈui: “Cmic in quinbij chiwe che kas tzij in rkont mijun unak chicxoˈl aj Israel che cjonnak chwe pcha wajun achi aj Roma che mas nim u cojnic chwe,” xcha a Jesús chque.
42007010	La inqˈuiaj riˈj tak achjab che xiutak bic jampa xitzlaj cho ja, xiquirka wajun rajchac ya utzirnak chic.
42007011	Jampa xbantaj can wariˈ, a Jesús benak prbe che cbe ptinmit Naín. Xa jnan i benak rucˈ u tijon cucˈ i qˈui unak.
42007012	Jampa nkaj i cˈwe chic che rtinmit, te xiclo telen lo jun camnak. Wajun camnak are jun abon xiw wajun ral jun melcaˈn ixak. Congan unak itran chrij i petnak ptinmit che umukic wa rcamnak.
42007013	A Jesús, jampa xerlo xel u cˈux che rixak xubij: “Xa matoˈ chic,” xcha che rixak rmal retaˈan chic su cubno.
42007014	Tigreˈ xkeb rucˈ rcamnak, xuchˈip cˈo jbeˈ rtzˈlam nu telen wi, runak xitqueˈ chuxeˈ. A Jesús xubij che rcamnak: “Abon, quinbij chawe, ¡chatwaljak!” xcha che.
42007015	Tigreˈ xcˈbeˈ anak wajun abon che camnak nabe. Xumaj ubixic tzij. A Jesús xujach puˈab u chuˈ.
42007016	Tigreˈ quinjel runak xicxiˈij quib, xiquinmartsaj u ˈij Dios, xicbij: “Ay chiwlampeˈ, cˈo jun nimlaj aj bil u tzij Dios chekxoˈl che juis nim u ˈij,” xichaˈ. Xa jnan xicbij: “Dios xkaj lak chekxoˈl rech cojutoˈo rucˈ tak cˈax,” xichaˈ.
42007017	Xel rson che a Jesús su ctjan che ubanic chpan injel u cuent Judea, jelaˈ chpan injel ulew nu xbin wi a Jesús.
42007018	A Xuan xuta rson cmal u tijon chrij a Jesús su ctjan che ubanic, tigreˈ a Xuan xiusqˈuij i quieb chicxoˈl u tijon.
42007019	Xiutak bic wa riquieb che utaˈic che a Jesús we re wajun u Takoˈn Dios petnak che ccˈolic runak, o xa rajawxic kiˈen na jun chic.
42007020	Jampa xiopan wa riquieb achjab rucˈ a Jesús, xicbij: “A Xuan aj bnol Kasan jaˈ xojutak lak awucˈ che utaˈic chawe, we at wajun che catpe na che ccˈolic runak o xa rajawxic kiˈen na jun chic,” xicha che.
42007021	Chpan wa rjoˈ taj che i cˈo wa riquieb rucˈ a Jesús, re tjan che ccanxic i qˈui unak che te quirkon yabil jelaˈ inqˈuiaj chic ujer tak yabil cˈo chque. Xa jnan tjan che resxic itzel tak u xlabal chpan quenmaˈ inqˈuiaj chic. Xutor cbawach i qˈui unak che quicaˈy taj.
42007022	Jelaˈ xbantaj rmal a Jesús xutzlij ubixic chque u tijon a Xuan, xubij: “Cmic jix, chiya ubixic che a Xuan su xiwlo xinbno, jelaˈ su xito xinbij. Chibij che che chin quicaˈy taj nabe, cmic quicaˈy chic, chin quibin taj nabe, ya quibin chic. La rinqˈuiaj che cˈo lepra chquij nabe, ya xicantjec i sak chic qui bkil, chin quicta taj nabe, cmic quicta chic quichˈabxec xa jnan qui xquin ya xitortjec. Jujun chque rcamnak ya xicˈastaj chic. Xa jnan cbix rutzlaj u tzij Dios chque tak unak mas mebaˈ.
42007023	¡Are lajun che cubant quieb u cˈux rucˈ u cojnic chwe curak na mas quicten!” xcha chque.
42007024	Jampa xiˈel bic wa riquieb u tijon a Xuan, a Jesús xumaj ubixic chrij a Xuan aj bnol Kasan jaˈ chque runak. Xubij chque: “¿Su racleˈn xixel bic che rilic chpan rchkeˈej ulew nu cˈwe a Xuan? ¿La xiwil uwach jun achi che cchcˈapsax rucˈ rucojnic jelaˈ pcha jun ˈaj cslibsax rmal tew?
42007025	Jetlaˈ. ¿Su xixel bic che rilic? ¿La xiwil jun achi che ucjon tzoylaj tak atzˈiak? Jetlaˈ xiwlo rmal iwetaˈan chic che chin jun cucoj tzoylaj tak atzˈiak cˈjeˈ chpan tak cchoch inmak tak unak cˈo ctaknic picwiˈ inqˈuiaj chic. Que cˈot rajawxic chque ccˈaslemal.
42007026	¿Su xixel bic che rilic? ¿La xiwil jun aj bil u tzij Dios? Saklaj tzij jelaˈ xiwlo. Xa a Xuan naret pcha ubanic inqˈuiaj aj bil u tzij Dios. Re nim na u ˈij chicwach la rinqˈuiaj.
42007027	Wajun a Xuan tzˈibtal lo nabe chrij chpan Tioxlaj Wuj che jelaˈ cubij: 'Quiwil na quintak na bic jun in takoˈn chawach, re cuyujbaˈ na a be chawach,' cchaˈ.
42007028	Quinbij chiwe che cˈot jun ˈalaxnak rucˈ jun ixak che mas nim u ˈij chwach wajun aj bil u tzij Dios a Xuan. Mas tneˈ che jelaˈ ubnon a Xuan che nim u ˈij, quinbij na chiwe che chicxoˈl runak che cˈo u taknic Dios prcaj chpan quenmaˈ che mas alaj u ˈij, re nim na u ˈij chwach a Xuan,” xcha a Jesús chque.
42007029	Quinjel unak i cˈo chiˈ che nabe canak xicta u tzij a Xuan, jnan cucˈ i jujun tak aj tol alcawal che nabe i aj mac tak unak i cˈo chicxoˈl che xban kasan jaˈ chque rmal a Xuan, que jampa xicta wa rtzij su xubij a Jesús, xicyic u ˈij Dios che re jsucˈ cubno cucˈ runak.
42007030	Tak fariseos, jnan cucˈ tak aj nawtzbal que aj Israel chpan qui pxab que, nimt xquil wi u reybal Dios su craj cuban na chque. Que xcaj taj xban kasan jaˈ chque rmal a Xuan.
42007031	Tigreˈ a Jesús xubij chque: “¿Chin chque rcˈambal nˈoj quinbij chiwe rech quincˈut chiwach su mod cbanic runak cho ruwach ulew cmic?
42007032	Que xa i jnan cucˈ inqˈuiaj acˈlab che xiw atznen quicbno, quiwyin chbil tak quib quicbij: 'Oj jampa oj xekchˈawsaj rsuˈ chiwe, ix xixjaw taj jelaˈ pcha u be ratznen quekbno. Xa jnan congan xekban ˈjon rech camnak, ix xixoˈ taj jelaˈ pcha u be ratznen quekbno. Xa jelaˈ ubnon cpe chˈoj chicxoˈl tak acˈlab.
42007033	Jelaˈ ubnon nabe xpe a Xuan aj bnol kasan jaˈ, che cutijt uwa ni cutijt chˈamlaj uˈal uvas. Xa are ix quibij che cˈo jun itzel u xlabal rucˈ rmal naret u be uyiquic u ˈij Dios quibij ix.
42007034	Tigreˈ xinpe in are in wajun u Cˈjol Dios che xinux unak chixoˈl che quintij in wa che quintij we uˈal uvas, are ix jelaˈ quibij chwe che mas in ak quinwaˈec, che mas in ˈabrel, jelaˈ mas quekchˈilˈaj kib cucˈ aj tol alcawal jnan cucˈ inqˈuiaj tak aj mac tak unak che jetlaˈ u be uyiquic u ˈij Dios,' quichaˈ. Ix cˈot su quiwaj, xa ix jnan rucˈ wa rinqˈuiaj acˈlab.
42007035	Runak che i relcˈwal Dios que quicbno su craj re chque, are u nˈojbal Dios cucˈut rib rmal utzlaj chac cuban jun,” xcha a Jesús chque.
42007036	Jun chque fariseos xusqˈuij a Jesús che cwaˈ rucˈ, xuc bic prchoch xkeb cho rmexa rech cutij uwa cucˈ.
42007037	Pre cˈo jun ixak chpan wa rtinmit, re mas aj maclaj ixak nabe. Jampa xuto che cˈo a Jesús prchoch lajun fariseo che cutij uwa rucˈ, re xucˈam lo jun alaj xaro che pkal rjil rech china, nojnak che jun cunbal quiˈ rexlab.
42007038	Xkeb rucˈ rkan a Jesús, congan coˈec. Xtruw u ˈal uwach chrij rkan a Jesús, u ˈal uwach xusuˈ rucˈ u wiˈ tigreˈ xiutzˈub rkan, tigreˈ xumaj utixic wajun cunbal quiˈ rexlab chrij rkan a Jesús.
42007039	A Simón jampa xerlo che jelaˈ xuban rixak, re xumaymaˈ uwach a Jesús chpan renmaˈ, xuchˈob chpan renmaˈ xubij: “Wa rachi cˈo wucˈ cmic naret aj bil u tzij Dios, wet are jun aj bil u tzij Dios chanim cuchˈob uwach wajun ixak cuchˈip koc che are xa itzel aj maclaj ixak,” xcha pucˈux.
42007040	Xchˈaw a Jesús xubij che wajun fariseo: “A Simón jun tzij cwaj quinbij chawe,” xcha che. Re xubij: “Chbij lo chwe, wajtij,” xchaˈ.
42007041	Tigreˈ a Jesús xubij jun cˈambal nˈoj che: “Cˈo i quieb achjab che cˈo ccˈas quijlon pwak rucˈ jun aj yoˈl pwak pjalec. Jun chque job cient pwak xuya che, jun chic inqˈuiaj cient rkan pwak xuya che, jelaˈ xopan ccˈas rucˈ.
42007042	Wa riquieb cˈot cmeˈr che quictzlij u cˈxel ccˈas. Rjaw rpwak xubij chque wa riquieb che rajawxicxt che che quictoj wa rccˈas. Cmic quinta chawe, ¿chin chque wa riquieb che cˈo ccˈas che mas quicloˈoj wajun che uyaˈon pwak chque pjalec?” xcha a Jesús.
42007043	A Simón xutzlij ubixic che: “Quinbij in che are nim u cˈas wajun re xcuytjec,” xcha che. A Jesús xubij che: “Utz jelaˈ xabij a Simón,” xcha che.
42007044	A Jesús xutzˈutzaˈ rixak, tigreˈ xubij che a Simón: “¿La xawlo su xuban wa rixak chwe? In xinuc bic chpan awchoch, at xayat rjaˈ chwe rech chˈajbal uwkan, jelaˈ pcha kban oj oj unak. Xa are wa rixak xuchˈaj uwkan rucˈ u ˈal uwach, jelaˈ xubno xusuˈ rucˈ ruwiˈ.
42007045	At jampa xinuc lo awucˈ xinatzˈub taj che uyaˈic tzil in wach, xa are wa rixak jampa xunuc lak uyaˈont can utzˈubic uwkan in.
42007046	At xacojt asayt pinjlon rech caya rtzil in wach. Are wa rixak xutix cunbal chrij uwkan in che mas quiˈ rexlab.
42007047	Rmal laˈ quinbij chawe che wa rixak mas tneˈ che congan u mac ubnon ya xcuytaj u mac uwmal in, rmal laˈ xucˈut chinwach che mas cubsoj u mac mas quinuloˈoj in. Jelaˈ ubnon chin jun che xa jbeˈ u mac csachtaj uwach jelaˈ xa jbeˈ quinuloˈoj in che in xincuy u mac,” xcha che a Jesús che.
42007048	Tigreˈ a Jesús xubij che rixak: “A mac abnon csachtaj uwach,” xcha che.
42007049	Runak che icul jnan cucˈ cho rmexa xiuc che umaymaˈxic chpan quenmaˈ xicbij chicwachbal quib: “Chin wajun achi cubij rib che cusach uwach u mac wa rixak,” xichaˈ.
42007050	A Jesús xubij che rixak: “Cmic xatcˈoltjec rmal che xatcjon chwe in. Jat rucˈ utzlaj utzil Dios pawenmaˈ, catbec,” xcha che.
42008001	Jampa bantajnak chic wariˈ, a Jesús xbin chpan i qˈui tinmit chpan alaj tak tinmit i cˈo chquij. Xubij utzlaj u tzij Dios chrij u taknic re prcaj chpan quenmaˈ runak. Richˈilˈan cablajuj u tijon.
42008002	Xa jnan i richˈilˈan jujun tak ixkib che i utzirsan chic rucˈ itzel tak u xlabal chque jelaˈ inqˈuiaj cyabil rmal a Jesús. Jun chque wa rixkib are al Mriˈy, cbix che Magdalena, che resan okub itzel tak u xlabal che.
42008003	Cˈo al Waˈn, rixkil a Cuza, che iyaˈon jun u takquil puˈab rmal ˈatbal tzij a Herodes, are aj chejnel che. Cˈo jun chic ixak u beˈ al Susana, cucˈ inqˈuiaj chic ixkib che xiccoj quib chicwach che uyaˈic su rajawxic che a Jesús.
42008004	Congan unak xicmol quib rucˈ a Jesús, ielnak chpan qˈui tak tinmit xiopan rucˈ. Re xiunawtzaj rucˈ tak cˈambal nˈoj, xubij chque:
42008005	“Jun aj ticnel ticoˈn xel bic che utiquic rijaˈ. Cˈo jbeˈ ijaˈ xikaj prbe, are runak xictaquelbej chakan, xipe tak tzquin xictij bic.
42008006	Jujun ijaˈ chic xikaj chuxoˈl tak abaj. Jampa xtzˈuk lak chanim xichkeˈjic rmal che cˈot mas uraxil rulew.
42008007	Jujun ijaˈ chic xikaj chuxoˈl tak qˈuix, che cˈo can rijaˈ qˈuix pulew, chlaˈ xiˈalax wi jnan rucˈ rqˈuix xiqˈuiyic, tigreˈ rqˈuix xuyat che xqˈuiy rutzlaj ijaˈ.
42008008	Jbeˈ chic tak ijaˈ xikaj chpan utzlaj ulew. Are laˈ jampa xqˈuiyic xcya jujun chicxoˈl jun cient uwach,” xcha chque. Jewaˈ xubij a Jesús, tigreˈ co xchˈawac xubij: “¡Chin chiwe cˈo u xquin, utz quiban che utatbej in tzij su quinbij chiwe!” xcha chque.
42008009	Ricablajuj u tijon xicta che a Jesús su craj cubij wa rcˈambal nˈoj xubij chrij tak ijaˈ.
42008010	Re xubij chque: “Uyaˈon chiwe ix u chˈobnic su racleˈn che cˈo putaknic Dios prcaj chpan quenmaˈ runak che xcanaj pelˈal nabe. Chque la rinqˈuiaj chic chpan tak cˈambal nˈoj quinchˈawac, rech quicto xa are quicchˈob taj, mas tneˈ quiclo jelaˈ quicto su quinbno xa quicchˈob taj.
42008011	“Are wariˈ craj cubij wajun cˈambal nˈoj chrij rajtcol rijaˈ: Are rijaˈ are u cˈxel u tzij Dios.
42008012	Rijaˈ xikaj prbe, are u cˈxel runak che quictatbej rutzij Dios, xa are chanim cpe runmal itzel cresaj bic u tzij chpan quenmaˈ runak, rech quicjont che rech quicˈoltaj na.
42008013	Rijaˈ xikaj chuxoˈl tak abaj u cˈxel runak che utz quictatbej u tzij che rucˈ quicten quiccˈam chpan quenmaˈ, xa are rmal xa ploj quicojnic cˈot qui choˈab chpan, xa quieb oxib ˈij quicjon rucˈ. Jampa quictakchˈej quib che ubanic mac chanim quitzlaj canak chpan ubanic ujer tak mac. Quitzlaj quib chrij rcojnic.
42008014	Tigreˈ rijaˈ xikaj chuxoˈl tak qˈuix, are cchˈaw chrij runak che quicta rutzij Dios, xa are nojin quiucˈil chicwach su racleˈn che rech uwach ulew, che benak qui cˈux rucˈ cbeymal rucˈ tak quicten che rech uwach ulew. Jelaˈ ubnon pcha cjitzˈan quib rucˈ, xa cˈot jun utzlaj cchac quicbno chwach Dios.
42008015	Rijaˈ qˈuisbal re xikaj chpan utzlaj ulew, are cchˈaw chquij runak che quictatbej u tzij Dios rucˈ utzlaj cquenmaˈ che quiccoj cchoˈab rucˈ quicojnic chpan. Que co quictacˈbaˈ quib chpan u tzij Dios, rech utzlaj cchac quicbno pcha jun ijaˈ cuya qˈui uwach.
42008016	“Cˈot jun cutzˈij jotzcaj chaj che querwaj u caˈybal chuxeˈ jun mexa o chuxeˈ jun chˈat. Utz cuya chqueaj rech quiltaj uwach sak cmal runak che quiuc bic pja.
42008017	Injel su con canak chpan quenmaˈ runak quiˈalajsax na chicwach psak. Su con can runak pelˈal, are Dios cuˈalajsaj na chicwach, cuya psak juntir.
42008018	“Jelaˈ quibno, utz quitatbej in tzij, chin cˈo in tzij rucˈ cuya na mas che, chin jun cusub rib cuchˈbo che cˈo in tzij rucˈ, xa quesaj na che su cuchˈbo che cˈo rucˈ,” xcha a Jesús.
42008019	Tigreˈ xiopan u chuˈ rucˈ u chaˈ a Jesús nkaj rucˈ. Xa xicon taj quiuc rucˈ rmal congan unak i cˈo rucˈ.
42008020	Cˈo jun xubij che a Jesús: “A chuˈ richˈil awechlal itcˈal cho ja i caj quil awach,” xcha che.
42008021	Re xutzlij ubixic che: “In chuˈ jelaˈ in chaˈ are chinnak che quictatbej u tzij Dios quequinmaj rucˈ injel quenmaˈ,” xcha che.
42008022	Jun ˈij chic a Jesús xuc chpan jun barco richˈilˈan bic u tijon xubij chque: “Joˈ cojˈax bic chˈkap che rplo,” xcha chque. Jelaˈ xicbno, xibec.
42008023	Jampa benak pwiˈ rplo, a Jesús xpe uran che, xwarec. Tigreˈ xpe jun nimlaj tew pwiˈ rplo xnoj rbarco che rjaˈ. Rbarco ya mer xkaj chuxeˈ rjaˈ.
42008024	U tijon a Jesús xicˈsoj uwach xicbij che: “¡Kajtij! ¡Kajtij! ¡Csachtaj kwach chpan rjaˈ!” xicha che. Xwaljec a Jesús, re xuyaj nimlaj tew jelaˈ xutak che retum rplo rech cuxnic, chanim xiuxnic, cˈoxt cˈax xicbno.
42008025	A Jesús xubij chque u tijon: “¡Su laˈ xbantjec rucˈ i cojnic!” xcha chque. Que mas xicxiˈij quib xicmaymaˈ chicwachbal quib, xicmaj ubixic xicbij: “¿Chinnak wajun achi? ¿Su mod cutak che rnimlaj tew cuyaj che rjaˈ rech quiuxnic, xa que quinmaj u tzij su cubij?” xicha chicwach.
42008026	Jampa xiopan chˈkap che rplo, xiuc chpan jun ulew nkaj che rtinmit Gerasa, cˈo apno chwach rtinmit Galilea.
42008027	Jampa a Jesús xel lo chpan rbarco, chanim jun achi cˈo itzel tak u xlabal rucˈ xkeb rucˈ. Re xcˈjeˈ chpan rcamposanto, cˈot retzˈiak ucjon, cˈot rchoch, jelaˈ ubnon ujer.
42008028	Wa rachi jampa xril a Jesús, re xuwyinic, xutzˈak rib pulew chwach. Co xchˈawac xubij: “¿Su awe chwe, at a Jesús at u Cˈjol Dios prcaj nim u ˈij? ¡Quinbochˈej a jlon che maban cˈax chwe!” xcha che.
42008029	Jelaˈ xubij wa rachi rmal laˈ che a Jesús xumaj ubixic che itzel tak u xlabal rech quiˈel bic che wa rachi. Mas qˈui bwelt chic che ritzel xuchˈip wa rachi. Jelaˈ ubnon mas tneˈ runak xicxim u ˈab rkan rucˈ clena chˈichˈ, re cuqˈuiakpij bic rclena. Xa canmaj bic chicwach rmal u choˈab itzel, cbe chpan tak ulew nu i cˈwet unak.
42008030	A Jesús xuta che rachi, xubij: “¿Su a beˈ?” xcha che. Re xutzlij ubixic: “Legión in beˈ,” xcha che. Jelaˈ xubij rmal are u beˈ craj cubij i qˈui, jelaˈ rmal cˈo i qˈui itzel tak u xlabal chpan renmaˈ.
42008031	Are itzel tak u xlabal xicbochˈej u jlon a Jesús che xa miutak bic chpan ekuˈnlaj tak swan.
42008032	Chlaˈ i cˈo i qˈui ak i cˈo pyuˈ chpan wajun ulew. Are wa ritzel tak u xlabal xicbochˈej, xicta che a Jesús che cuya chque che quiuc chicpan la rak. Re xuya chque.
42008033	Tigreˈ xiˈel bic ritzel tak u xlabal che rachi, xiuc chicpan tak ak. Are wa rak xichˈujric xiqˈuiak bic quib ptak xulnic, xitzˈak bic chuxeˈ chpan rjaˈ xijeˈ juntir xicmac.
42008034	Rajyuˈ chque rak xiclo su xbantjec, que xiˈanmaj bic xicya ubixic chpan tinmit, xa jnan xibe ptak jib che ubixic chque runak.
42008035	Runak jampa xicta wa rtzij su xbixic chanim xiˈel bic che rilic su xbantjec xiopan rucˈ a Jesús. Xiquirka rachi che xiˈel itzel tak u xlabal che. Re ucjonch retzˈiak xa utz chic u chˈobnic, cul chwach a Jesús. Runak jampa xiclo, que congan xicxiˈij quib rmal che mas u choˈab a Jesús che jelaˈ xubno.
42008036	Tigreˈ runak che xquil wariˈ che su xbantjec chicwach xicya ubixic chque inqˈuiaj chic te cˈacˈ i petnak. Xicbij chque su xuban wa rachi che xicˈjeˈ itzel tak u xlabal che ya xutzric.
42008037	Wa runak i petnak chpan ulew pucuent tinmit Gerasa xicbij che a Jesús che quiˈel bic chpan ctinmit rmal congan xicxiˈij quib che u choˈab re. Tigreˈ a Jesús xuc chna chpan rbarco jnan cucˈ u tijon rech quetzlajch bic nu i petnak wi.
42008038	Tigreˈ rachi che elnak ritzel tak u xlabal rucˈ xubochˈej apno a Jesús che cuya che cbe rucˈ ctraj bic chrij. A Jesús xuyat che che jelaˈ cubno, xubij che:
42008039	“Chatzlaj bic cho awchoch, chbij chque runak injel su xuban Dios chawe” xcha che. Tigreˈ rachi xel bic, xuc che ubixic chpan injel u tinmit re su xuban a Jesús che.
42008040	Jampa xtzlaj bic a Jesús, i qˈui unak xibe che u cˈulic, quinjel quiˈen a Jesús rucˈ quicten chpan quenmaˈ.
42008041	Tigreˈ xpe jun achi u beˈ a Jairo re unmal chque runak chpan jun ja nu quicnawtzaj wi quib aj Israel che qui pxab que. Re xqueˈ chwach a Jesús, xukasaj u plaj pulew, xumaj ubochxic u jlon a Jesús che cbe prchoch re.
42008042	Re xa jun u miˈal cˈolec ya mer cuqˈuis cablajuj u jnab. Re xa quel renmaˈ xa jbeˈ craj cmac. A Jesús jampa xumaj u be che rilic, conxtaj cbinic, pitzeˈen cmal congan unak.
42008043	Jelaˈ ubnon jampa tjan che u be, nojin xpe jun ixak che cablajuj u jnab tjanec cˈo rech icˈ che. Re uschonch injel u pwak che ucanxic rib, cˈot chin jun xconec xucnaj.
42008044	Re xkeb cu jbeˈ chrij a Jesús, xuchˈip cu jbeˈ u chiˈ retzˈiak. Chanim xitneˈec ruquiqˈuel che quelec, xutzric.
42008045	A Jesús jampa jelaˈ xunaˈo, xubij: “¿Chin wajun xinuchˈpo?” xchaˈ. Quinjel runak xquesaj quib che ubixic. Xubij a Luˈ cucˈ richˈil: “Kajtij, are runak quibnawac che mas i qˈui catquiptzo, cachˈicmij. ¿Su mod jelaˈ cabij: 'Chin jun xinuchˈpo'?” xcha che.
42008046	A Jesús xubij chque: “Cˈo jun xinuchˈpo jbeˈ rmal xbe jbeˈ in choˈab rucˈ, xinaˈo in che xincnaj jun unak rucˈ in choˈab,” xcha chque.
42008047	Tigreˈ wa rixak jampa xerlo che xuchˈob a Jesús su xubno xpetec congan cbirbtec, xutzˈak rib cho ulew chwach a Jesús. Xuˈalajsaj chicwach quinjel runak su craj che a Jesús che, che xuchˈip jbeˈ retzˈiak. Re xubij che che rmal laˈ chanim xutzric rucˈ u yabil.
42008048	A Jesús xubij che: “In miˈal, xattoˈtjec rucˈ a yabil rmal rech che xatcjon chwe. Cmic jat rucˈ utzlaj utzil Dios,” xcha che.
42008049	Jelaˈ ctjan na che ubixic a Jesús xpe jun cho rchoch u takoˈn a Jairo, xubij che: “Ramiˈal ya xcmac, cmic maya latzˈ che Kjaw,” xcha che.
42008050	Jampa jelaˈ xuta a Jesús xubij che a Jairo: “Xa maxiˈij awib, xiw chatcjon chwe, in quintoˈo na a miˈal,” xcha che.
42008051	Jampa xiopan prchoch a Jairo, a Jesús xuc bic pja xuyat chque quinjel u tijon quiucch bic pja xak xiw raLuˈ, a Santiago, rucˈ a Xuan, rucˈ u taˈ u chuˈ rali xiuc bic rucˈ.
42008052	Injel runak i cˈo pja, congan quioˈ che. A Jesús xubij chque rmal ya retaˈan chic che cˈastjec na rali: “Xa mixoˈ chic, are rali camnak taj xa cwarec,” xcha chque.
42008053	Runak i cˈo chiˈ xictzeˈej uwach a Jesús, rmal laˈ che quetaˈan chic che camnak chic rali.
42008054	A Jesús xuchˈip rali che u ˈab xubij che: “¡Ali, chatwaljak!” xcha che.
42008055	Tigreˈ chanim xcunch renmaˈ rali, xwaljec. A Jesús xuya ctakquil che uyaˈic uwa rali.
42008056	Jelaˈ ubnon are u taˈ u chuˈ rali mas xicmaymaˈ su xbantjec chicwach. Mas benak ccˈux rucˈ su xiclo. A Jesús xubij chque che cˈo micbij wi che su xbantjec chicwach.
42009001	A Jesús xiusqˈuij ricablajuj u tijon, xuya u choˈab chque, xuya ctakquil picˈab che quesxic ritzel tak u xlabal, jelaˈ rech quicnaj runak chin i yab.
42009002	Xiutak bic che ubixic u taknic Dios prcaj petnak chpan quenmaˈ runak. Xa jnan xiutak bic che quicanxic chin i yab.
42009003	Jelaˈ xubij chque: “Xa micˈam bic qˈui su racleˈn che rech i be. Xa micˈam bic i chˈmey, micˈam bic i chin, micˈam bic iwa, micˈam bic pwak, xa jun iwetzˈiak quicoj bic chiwij.
42009004	Chin chque ja nu quicya wi i psar, chiˈ quixcanaj wi cucˈ, quixel bic te na jampa Dios jelaˈ cubij chiwe.
42009005	Chin chque runak che ust quixucˈlu, quixel bic chpan ctinmit chitotaˈ can rulew che iwkan. Jelaˈ quiˈalajsaj chicwach che ust quibnon chwach Dios,” xcha a Jesús chque.
42009006	Tigreˈ u tijon, jampa jelaˈ xicto, xiˈel bic rucˈ. Xibin chpan injel alaj tak tinmit, xicbij rutzlaj u tzij Dios jelaˈ xiccnaj chin i yab xicrak prbe.
42009007	Injel su xicban a Jesús rucˈ u tijon jampa xuta rson su xbantjec a Herodes sach u cˈux rucˈ. Rmal rech che cˈo jujun che xicbij che a Xuan xcˈastaj chic chicxoˈl rcamnak.
42009008	Inqˈuiaj chic xicbij che are rajbil u tzij Dios a Elías xucˈut rib chicxoˈl runak. Cˈo jujun chic xicbij che cˈo jun chicxoˈl rajbil u tzij Dios xcˈastjec chicxoˈl tak camnak.
42009009	A Herodes xubij: “In xintak che uresxic u jlon a Xuan. ¿Chin wajun chic, che quicbij runak che cuban inmak tak cˈutbal chicwach?” xchaˈ. Rmal laˈ su xuto a Herodes craj wet cutak utzucxic a Jesús rech cretamaj uwach.
42009010	Jampa xitzlaj lo i u takoˈn rucˈ a Jesús, que xicbij che injel su xicbno. A Jesús xiucˈam bic chpan jun chic ulew quitquel wi, nu cˈwet unak, chunkaj apno rtinmit Betsaida.
42009011	Runak jampa xicto che cˈo a Jesús chiˈ, xitraj bic chrij. Re xiucˈlu, xumaj ubixic utzlaj u tzij Dios prcaj chrij u taknic re chpan quenmaˈ runak, jelaˈ xiucnaj runak chin chque cˈo yabil chque.
42009012	Craj jbeˈ che job mil achjab itran chrij a Jesús. Ya xkaj ˈij chic, xikeb u tijon rucˈ a Jesús, xicbij che: “Utz cabij chque runak rech quibec quiuxnic quictzcuj nu quicrak wi su quictijo chpan alaj tak tinmit chpan tak ja, xa ural quicrak taj su quictijo,” xicha che.
42009013	A Jesús xubij chque: “Chiya ix su quictijo,” xcha chque. Que xicbij che: “Cˈot su cˈo kucˈ oj, xiw job cuxlanwa cˈolec rucˈ quieb car. ¿La cawaj che cojbe che uloˈic cwa chque quinjel wa runak?” xicha che.
42009014	Tigreˈ a Jesús xubij chque u tijon: “Chibij chque runak che quicˈbeˈec quicjach quib tak jpuk pinqˈuiaj tak cient quicbno,” xcha chque.
42009015	Jelaˈ xicbno pcha su xubij, quinjel runak xicˈbeˈec.
42009016	Tigreˈ a Jesús xuchˈip rjob cuxlanwa rucˈ quieb car, xcaˈy chqueaj, xumaltioxij che Dios xupro. Xujach chque u tijon rech quicmaj ujachic chque runak.
42009017	Jelaˈ ubnon xiwaˈec injel runak, xinojec. Tigreˈ xicmol uchi injel tak u chˈkapil che xcqˈuis taj, xuban sobre cablajuj chcach.
42009018	Chpan jun ˈij chic jampa a Jesús ctjanec cuban chˈawen rucˈ Dios, cˈo u tijon rucˈ nu i cˈwe che xa quitquel wi. A Jesús xucˈot cchiˈ rucˈ u tzij xubij chque: “¿Su quicbij runak chwij in? ¿Chin in quicbij?” xcha chque.
42009019	Que xicbij che: “Cˈo jujun quicbij che at a Xuan aj bnol Kasan jaˈ. Inqˈuiaj chic quicbij che at a Elías. Xa cˈo inqˈuiaj chic quicbij che at jun aj bil u tzij Dios che cˈastajnak chic, quichaˈ,” xicha che.
42009020	Tigreˈ a Jesús xubij chque: “Ec ix, ¿su quibij che chin in?” xcha chque. A Luˈ xubij che: “At at lajun u Takoˈn petnak rucˈ Dios che ccˈolic runak,” xcha che.
42009021	A Jesús xiupixbaj bic riutijon, xiutko che cˈo micbij wi wariˈ che re wajun u Takoˈn petnak rucˈ Dios.
42009022	Re xubij chque: “Rajawxic chwe in are in u Cˈjol Dios che xinux unak quinrak na mas cˈax. Quitzlax na in wach cmal i riˈj tak unak, cucˈ quinmal chque rpatre, jnan cucˈ rajnawtzbal que aj Israel chpan qui pxab. Quinccamsaj na, tigreˈ churox ˈij cˈastaj na in wach chicxoˈl rcamnak,” xcha chque.
42009023	Tigreˈ xubij chque quinjel: “We cˈo jun craj che cpe wucˈ in, muban u reybal re su craj cubno. Rajawxic cuchˈij uˈoxmil rcˈax su curko injel ˈij mas tneˈ curak u camnical rmal che ctraj chwij.
42009024	Chin jun craj cutoˈo rib rech cpet cˈax che rmal ctraj chrij u cˈaslemal ural chwach ulew, cutzˈak na u cˈaslemal rucˈ Dios prcaj. Chin jun csachtaj uwach u cˈaslemal ural chwach ulew rmal wech in, are laˈ curak na jun u cˈaslemal prcaj che cˈot u qˈuisic.
42009025	¿Su cuban jun che crechbej injel ruwach ulew che cuchˈac na juntir, we xa cusach uwach chbil rib o cucamsaj rib rucˈ?
42009026	Chin jun cqˈuix chinwach in jelaˈ cqˈuix chwach in tzij, jelaˈ quinban na in in u Cˈjol Dios che xinux unak, quinqˈuix na chwach re jampa curak u ˈij che quinpe chna pcha jun nimlaj ˈatbal tzij. Jelaˈ quinpetec rucˈ nim u ˈij in Taˈ cucˈ injel tioxlaj tak ángeles.
42009027	Kas tzij quinbij chiwe che cˈo jujun chiwe che mjaˈ quicmac jampa quiwil na che Dios cumaj ubanic u taknic chpan quenmaˈ runak,” xcha a Jesús chque u tijon.
42009028	Wajxkib ˈij chic che ubin can wa rtzij chque, a Jesús xucˈam bic a Luˈ, a Xuan, jnan rucˈ a Santiago, xibe pwiˈ jun jib che ubanic chˈawen rucˈ Dios.
42009029	Jelaˈ tjan che a Jesús jampa cteˈ xjaltaj uwach u caˈybal, jelaˈ xuban retzˈiak xuban sak jelaˈ pcha caˈy rˈij craplnec.
42009030	Te xiclo cˈo i quieb achjab tjanec quicban tzij rucˈ a Jesús, jun chque a Moisés, lajun chic a Elías.
42009031	Tigreˈ xiccˈut quib wa riquieb rmal u sakil a Jesús rmal nimlaj u ˈij. Xichˈaw rucˈ su mod curak na cˈax chpan tinmit Jerusalén, che quiccamsaj na a Jesús chlaˈ tigreˈ quel bic re cho ruwach ulew.
42009032	A Luˈ cucˈ richˈil mas tneˈ congan uran chque, que xicˈastjec, xquil rusakil a Jesús che nim u ˈij, xquil wa riquieb achjab che itcˈal rucˈ.
42009033	Ya quiˈel bic wa riquieb achjab rucˈ a Jesús, jampa a Luˈ xubij che a Jesús: “Kajtij, utz che oj cˈo ural, utz che quekban oxib alaj tak cbal, jun rech cyic a ˈij at, jun chic rech quekyic u ˈij a Moisés, jun chic rech quekyic u ˈij a Elías,” xcha che. Jelaˈ xubij a Luˈ rmal xa curak taj su cubij che a Jesús.
42009034	Jelaˈ ctjan che ubixic cteˈ xiclo xpe jun sutzˈ xuchˈuk injel nu i cˈwe. Que xicxiˈij quib jampa xichˈuktaj rmal rsutzˈ.
42009035	Cteˈ xicto xchˈaw jun chpan wa rsutzˈ, xubij: “Are wajun loˈlaj in Cˈjol waˈ, inuchaˈon chic: chitatbej u tzij su cubij chiwe,” xchaˈ.
42009036	Jampa xuqˈuis u tzij che cchˈawac, a Jesús xcanaj can utquel, ya cˈoxt wa riquieb rucˈ. U tijon i cˈo rucˈ xichˈawxtaj chpan jujun ˈij cˈot mijun unak nu xicbij wi su xiclo su xicto.
42009037	Jun chic ˈij jampa xikaj lo pwiˈ rjib, i qˈui unak xipe che u cˈulic a Jesús.
42009038	Cˈo jun achi chicxoˈl congan xuwyin che a Jesús, xubij: “Wajtij, chna utzil chwe, cawla in cˈjol, xiw lajun cˈolec.
42009039	Xa congan cuchˈpo rmal jun itzel u xlabal, mas cuwyin rmal. Ritzel cubaˈtij rib, congan respun u chiˈ cpetec, cutuktaˈ rib rmal wa rcˈax, cutzˈakpijt canak.
42009040	Ya xiyinbochˈej a tijon che quiquesaj ritzel che, xa xicon taj,” xcha che.
42009041	A Jesús xutzlij ubixic: “¡Ay ix jechˈlaj tak unak, xa cˈot i cojnic! ¿Nicpaˈ na craj quixinchˈij na che quincˈjeˈ na chixoˈl?” xchaˈ. Tigreˈ xubij che rachi: “Chma lo racˈjol,” xcha che.
42009042	Ralaj abon jampa ctjanec cuc bic rucˈ a Jesús, ritzel u xlabal xuqˈuiak ralaj abon pulew jeac chic, xubaˈtij rib chwach a Jesús. Re xuyaj ritzel u xlabal, rucˈ laˈ xcantjec ralaj abon, a Jesús xujach bic che u taˈ.
42009043	Quinjel nicpaˈ i cˈo chiˈ rucˈ, mas xicmaymaˈ, xel ccˈux che su xiclo rmal rnimlaj u choˈab Dios xucˈut rib chicxoˈl. Quinjel runak ctjanec quicmaymaˈ injel su xuban a Jesús chicwach. Re xubij chque u tijon:
42009044	“Chicjo retal in tzij su quinbij chiwe. Are in wajun u Cˈjol Dios xinux unak, quincjach na picˈab rajmac tak unak,” xcha chque.
42009045	U tijon xicchˈob taj su xubij chque rmal chˈuktal chicwach. Sachnak cchˈobnic rucˈ. Congan xicxiˈij quib chwach che utaˈic su craj cubij wa rtzij su xubij.
42009046	Tigreˈ u tijon a Jesús xicmaj u chˈobic chicxoˈl chin chque nim u ˈij chicxoˈl.
42009047	A Jesús retaˈan chic su quicmaymaˈ chpan quenmaˈ. Xucˈam apno jun alaj acˈa, xutacˈbaˈ chicwach.
42009048	Xubij chque: “Chin jun cucˈam jun chic mas maxo pcha wa racˈa chpan in beˈ in, jelaˈ in reˈ quinucˈmo. Chin wajun che quinucˈmo, are jelaˈ pcha cucˈam lajun chin xinutak lak. Chin jun che mas maxo chixoˈl pcha wajun acˈa quel na che nim u ˈij chwach Dios,” xcha chque.
42009049	A Xuan xubij che a Jesús: “Kajtij, oj xkil uwach jun achi xresaj itzel u xlabal chpan a beˈ. Oj xkeyjo rech cubanxt jelaˈ rmal rech trant chkij oj.
42009050	A Jesús xubij chque: “Xa jelaˈ mibij che. Chin jun cubant aj chˈoj chke, kas kucˈ oj cˈwe,” xcha chque.
42009051	Jampa ya mer copan u ˈij che cbe a Jesús prcaj, re xubsoj ubanic u benan ptinmit Jerusalén.
42009052	Nabe xiutak bic u takoˈn rech quinabaj bic chwach. Xiopan chpan jun alaj tinmit pucuent Samaria che utzucxic u psar a Jesús nu quiwaˈ wi.
42009053	Runak samaritanos xcaj taj quicya u psar a Jesús rmal rech che cton rson che ibenak ptinmit Jerusalén, xa que i aj chˈoj cucˈ runak aj Jerusalén.
42009054	A Santiago rucˈ a Xuan jampa xiclo che jelaˈ xicyat psar, que xicbij che a Jesús: “Kjaw, ¿la cawaj che quekta che Dios rech cutak lo rˈaˈ picwiˈ cusach cwach quinjel, jelaˈ pcha xuban a Elías ujer?” xicha che.
42009055	A Jesús jampa xuto, re xutzˈalmij rib chicwach, xumaj cyajic xubij chque: (“Ix iwetaˈan taj chin chque u xlabal ctkan piwiˈ. Are in u Cˈjol Dios che xinux unak, in petnak taj che usachic uwach runak, are in petnak che ccˈolic,” xcha chque.)
42009056	Tigreˈ xibe chpan jun chic alaj tinmit.
42009057	Jampa ibenak prbe, xicrak quib rucˈ jun chic achi, re xubij che a Jesús, “In taˈ, in cwaj quintraj chawij nu catbe wi at,” xcha che.
42009058	A Jesús xubij che: “Are ryacˈ cˈo cjul nu quiwar wi, tak tzquin cˈo csoc, are in u Cˈjol Dios che xinux unak cˈot in psar nu quinwar wi,” xcha che.
42009059	Re xubij che: “Uwjaw, nabe xiw caya chwe che jampa cam in taˈ quinmku na canak,” xcha che.
42009060	A Jesús xutzlij ubixic che: “Chaya can runak che cˈot junelic qui cˈaslemal quicmuk quib que chicwach i camnak. At, jat chanim che ubixic utzlaj u tzij Dios rech quicjon runak chwe,” xcha che.
42009061	Jun chic xubij che a Jesús: “In taˈ, cwaj quintraj chawij. Nabe xiw caya chwe che quiyinchˈabej na can i ajuwauwchoch,” xcha che.
42009062	A Jesús xutzlij ubixic che: “We jun ucjonch u ˈab che uchˈipic arad, tigreˈ laˈ ctzˈutzaˈn chrij, cuban jechˈ che ruchac. Jelaˈ jun che cˈo puchac wucˈ in, we benak u cˈux chrij su cumaymaˈ chpan renmaˈ, naret cˈo uptan chwe che cuya ubixic tzij chrij u taknic Dios prcaj chpan quenmaˈ runak,” xcha a Jesús che.
42010001	Jampa xbantaj wariˈ, tigreˈ Kjaw Jesús xiuchaˈ i oxcˈal cablajuj chic u tijon. Xiutak bic i cacab chpan jujun tak tinmit rech quinabaj bic chwach chpan injel tinmit che inmak che alaj nu cbe wi re.
42010002	A Jesús xubij chque: “Quinbij, saklaj tzij mas i qˈui wa runak che rajawxic quictatbej wa rutzlaj u tzij Dios, xa i quieb oxib che quicya ubixic u tzij chque. Que jelaˈ pcha jun ticoˈn qˈui uwach cuyaˈo, are rajchac che xa i quieb oxib rech quimol u chiˈ. Jelaˈ chibochˈej Rjaw ticoˈn rech quiutak chna bic mas aj chac rech quiccˈol uwach rticoˈn.
42010003	Jix ix. Iwlampeˈ, in quixintak bic pcha ubanic ix alaj tak chij chicxoˈl tak utiw.
42010004	Xa micˈam bic cˈolbal i pwak, micˈam bic i chin, micˈam bic i xjab. Xiw ibenak i cˈux chrij in takquil inyaˈon chiwe.
42010005	Chin chque ja quixuc wi nabe, jelaˈ chibij chque runak i cˈo chpan: 'Quicˈjeˈ rutzil chpan wa rja,' chibij.
42010006	We runak i cˈo chpan quiccˈam i tzij quiya rtzil cwach, tigreˈ are Dios cuya u ˈab picwiˈ quicrak na utzil chicxoˈl. We ccaj taj quiccˈam rtzil cwach quiyaˈo, tigreˈ quicˈjeˈt rutzil rech Dios chicxoˈl.
42010007	Chixcanaj can chpan wa rja nu cˈwe rutzil. Chitija iwe cucˈ su quictij que. Rmal jelaˈ utz che rajchac che cˈo u tojbal re. Xa mixˈax chpan inqˈuiaj chic ja.
42010008	Chin chque tinmit quixopan wi we quixccˈul runak chlaˈ, chitija su cya chiwe rmal are i tojbal i chac.
42010009	Chicnaj chin i yab chpan ctinmit. Chibij chque: 'U taknic Dios prcaj kaj na chpan iwenmaˈ xa nkaj chic cˈo chiwe,' quixcha chque.
42010010	Chin chque tinmit quixuc wi, we quixccˈult runak chlaˈ, chixel bic chiˈ ptak be, chibij na:
42010011	'Oj quektotaˈ can rulew che kkan chpan i tinmit chiwij ix, rech quichˈbo che cˈo i mac su quibno, chwach Dios,' quicha chquij.
42010012	In are quinbij chiwe, che copan na rˈij jampa csachtaj na cwach wa runak chpan wa rtinmit che xiccjont che u tzij Dios. Mas cˈax na curak wa rtinmit chwach rtinmit Sodoma jampa xurak cˈajsbal uwach rmal Dios ujer,” xcha a Jesús chque.
42010013	“¡Toˈob iwach ix, unak ptinmit Corazín! ¡Toˈob iwach ix, unak ptinmit Betsaida! Wet chpan tinmit Tiro rucˈ tinmit Sidón xicban inmak tak retal chicwach pcha xbantaj nak iwucˈ, ya ujert reˈ che xicjal uwach cchˈobnic wa runak chpan cquenmaˈ. Ya ujer iyaˈon cˈutbal che quibsonec rmal cmac quibnon rmal xiccoj chaj chque rucˈ xiccoj retal quetzˈiak, che craj cubij che ya xicjal uwach cchˈobnic ccˈux.
42010014	Jampa caˈat na tzij picwiˈ runak chpan tak i tinmit, mas cˈax na cˈajsbal iwach ix quirko chicwach unak chpan wa riquieb tinmit Tiro rucˈ Sidón che Dios xusach cwach juntir.
42010015	Xa jnan ix ix unak aj tinmit Cafarnaúm, ix quibij che ix cˈot i mac chwach Dios rmal laˈ quiwalajnakch bic chqueaj, quixkasax na chuxeˈ rulew xa quirak cˈajsbal iwach cucˈ tak camnak, rmal che naj ix cˈwe che Dios.
42010016	“Chin jun quixutatbej ix ix in tijon, pcha are in quinutatbej. Chin jun cretzlaj iwach ix pcha u mod in reˈ cretzlaj in wach. Chin jun cretzlaj in wach in, pcha u mod cretzlaj uwach wajun chin xinutak lo in,” xcha a Jesús chque u tijon.
42010017	Jampa xitzlajch lak wa rioxcˈal cablajuj achjab rucˈ a Jesús, congan quicten chpan quenmaˈ. Jelaˈ xicbij che a Jesús: “¡Chulampeˈ Kjaw, jelaˈ itzel tak u xlabal quicya quib chke xkesaj bic prabeˈ at!” xicha che.
42010018	A Jesús xubij chque: “Jeˈ, saklaj tzij jampa ix jelaˈ xibno chpan in beˈ in, in xinwlo che runmal itzel che pcha jun caypaˈt xtzˈak lo prcaj.
42010019	Inyaˈon i choˈab chiwe rech quixchcon picwiˈ injel u choˈab runmal aj chˈoj chiwe, cˈot quibnaw cˈax chiwe. Chiwlampeˈ in inyaˈon i choˈab che quitaquelbej cmatz i cˈot cˈax quirko, quitaquelbej uxcˈutjeˈ i cˈot cˈax quirko.
42010020	Ix xa mixquicat rmal laˈ che quicya quib itzel tak u xlabal chiwe che quiwesaj bic. Cmic chixquictak rucˈ i beˈ ctzˈiban chic chpan rwuj prcaj rucˈ Dios,” xcha chque.
42010021	Rucˈ laˈ, congan xquicat a Jesús rmal Tioxlaj Xlabxel, xubij che u Taˈ: “Quinyic a ˈij in Taˈ, at at Rjaw rcaj, at Rjaw uwach ulew, rmal xacˈut chicwach chin cˈot cnˈoj jelaˈ pcha tak acˈlab su cˈo pajlon at chrij a taknic chpan quenmaˈ runak. Jelaˈ xabno xauwaj chicwach chin jujun che cˈo cnˈoj quicbij, che cˈo congan cchˈobnic quicbij. Jelaˈ xabno in Taˈ, rmal laˈ che xkaj chawach, jelaˈ xawaj xabno.
42010022	“Quinjel nicpaˈ cˈolec jchon chwe awmal in Taˈ. Mijun unak retaˈan chin in wa rCˈjolaxel, xiw at in Taˈ Kjawxel awetaˈan. Jelaˈ ubnon mijun retaˈan chin at in Taˈ Kjawxel, xiw in in Cˈjolaxel wetaˈan jnan cucˈ chin chque cwaj in in Cˈjolaxel quincˈut wi chicwach,” xcha che.
42010023	Tigreˈ a Jesús xkeb cucˈ u tijon pa i cˈwe quitquel wi, re xubij chque: “Ix quixquictic rmal quiwil in wach in, su quinban in.
42010024	In quinbij chiwe che i qˈui rajbil tak u tzij Dios rucˈ i qˈui chque tak unak che cˈo ctakquil cho ruwach ulew, que xcaj wet xiclo su quixtjan ix quiwlo. Que xquil taj. Que xcaj wet xicto su quixtjan ix quito, xa xicta taj,” xcha a Jesús chque.
42010025	Tigreˈ xwalaj jun aj nawtzbal chque runak aj Israel chpan qui pxab que, xucˈot u chiˈ a Jesús rech cucˈam u pan. Re xubij che a Jesús: “Wajtij, ¿su quinban in che quinrak junelic in cˈaslemal?” xcha che.
42010026	A Jesús xutzlij ubixic che: “¿Su tzˈibtal chpan kpxab? ¿Su cubij tzˈibtlic che?” xcha che.
42010027	Wa rajnawtzbal chpan qui pxab xubij che a Jesús: “Kpxab jelaˈ cubij: 'Chaloˈoj Ktaˈ Kjawxel Dios awech at rucˈ injel awenmaˈ, rucˈ injel a cˈaslemal, rucˈ injel a choˈab, rucˈ injel a chˈobnic,' cchaˈ. Xa jnan cubij: 'chaloˈoj awjil a tzˈkat jelaˈ pcha caloˈoj awib at chbil awib,' cchaˈ,” xcha che a Jesús.
42010028	A Jesús xubij che: “Tzˈkat wariˈ su xabij, utz jelaˈ chabna rech jelaˈ catcˈseˈ na,” xcha che.
42010029	Rajnawtzbal que runak xraj wet utz canaj chwach a Jesús, rmal cˈo inqˈuiaj unak che quelt u cˈux chque, xubij che a Jesús: “¿Chin chque runak uwjil in tzˈkat?” xcha che.
42010030	A Jesús xubij wa rcˈambal nˈoj che: “Cˈo jun achi xkaj lo ptinmit Jerusalén benak chpan rbe cbe ptinmit Jericó. Re xchˈayec cmal tak elaˈom. Xquesaj retzˈiak chrij, xquichˈiyo. Xibec, xicya can rachi jelaˈ prbe, re xa jbeˈ craj ya mer xcmac.
42010031	Jelaˈ ubnon jampa xak rpent xkaj bic jun patre prbe. Xubant utzil che, xiw xril can wa rachi naj xicˈaw wi che xbec.
42010032	Jelaˈ jnan xuban jun achi aj levita are cach aj chac quib cucˈ patre. Jampa xril wa rachi che soctajnak, xubant utzil che, jelaˈ xubno naj xicˈaw wi che xbec.
42010033	Tigreˈ petnak jun achi aj Samaria che cbin chpan wa rbe. Re xril apno wajun achi soctajnak, re congan xel u cˈux che.
42010034	Xkeb rucˈ xupso nu soctajnak wi, xucnaj, xucoj asayt che rucˈ chˈamlaj uˈal uvas. Xuyco, xuya bic chrij ˈekbal u quij, xucˈam bic, xutzcuj nu xuya wi chpan u psar chlaˈ xuchjej wi.
42010035	Jun chic ˈij xeskaric xbec, xresaj rjil che quieb ˈij u chac, xuya can che rjaw wa rupsar xubij che: 'Chichjej wa rachi chwe. Injel nicpaˈ casach uwach rucˈ, quintoj na chawe jampa quintzlaj lak,' xcha che.
42010036	Bay, cmic ¿chin chque wa rioxib achjab che xquil can rachi urkon cˈax xux rjil u tzˈkat che?” xcha che.
42010037	Rajnawtzbal xutzlij ubixic che a Jesús: “Are wajun che xel u cˈux che,” xchaˈ. Tigreˈ a Jesús xubij che: “Tzˈkat xabij, jat, jelaˈ chabna at pcha su xuban wajun aj Samaria xel u cˈux che wa rachi aj Israel urkon cˈax,” xcha che.
42010038	A Jesús jnan cucˈ u tijon ibenak prbe, xibec chpan jun alaj tinmit, chlaˈ cˈwe jun ixak u beˈ al Marta re xucˈul a Jesús cho rchoch.
42010039	Al Marta cˈo jun u chaˈ u beˈ al Mriˈy, re xcˈbeˈ chiˈ chwi rkan chwach a Jesús, re ctjanec cutatbej injel su cubij.
42010040	Al Marta congan latzˈ uwach rmal laˈ che mas cˈo u takquil su cubno. Rmal latzˈ cˈwe, xkeb rucˈ a Jesús, xtqueˈ chwach xubij che: “Uwjaw, ¿la xak jelaˈ in cˈolec cawlo che in chaˈ quinuya canak intquel chwach rchac? Chabij che che quinutoˈo na,” xcha che a Jesús.
42010041	A Jesús xutzlij ubixic che: “Al Marta, al Marta, congan catucˈil rucˈ su cabno, are laˈ sachnak a cˈux rucˈ rmal laˈ qˈui uwach cabno.
42010042	Xa jun uwach rajawxic cabno, are al Mriˈy uchconch wa rutz che cˈoxt chin cresaj che su utz curak chrij,” xcha che al Marta.
42011001	Chpan jun ˈij a Jesús ctjanec cuban chˈawen rucˈ Dios chpan jun ulew. Tigreˈ jampa xuqˈuis ubanic chˈawen, xopan jun chque u tijon rucˈ xubij: “Uwjaw, chabna utzil chke, chojanawtzaj che ubanic chˈawen rucˈ Dios, jelaˈ pcha xuban a Xuan xiunawtzaj u tijon re che ubanic chˈawen rucˈ Dios,” xcha che.
42011002	A Jesús xubij chque: “Jampa ix quiban chˈawen rucˈ Dios, chibij che: 'Ktaˈ, (at cˈo prcaj,) ktioxirsaj rabeˈ at. Cpe na a taknic chpan quenmaˈ runak.
42011003	Chaya na kwa su rajawxic chke injel ˈij.
42011004	Chascha kmac oj, jelaˈ pcha queksach cmac inqˈuiaj quibnon cˈax chke. Xa maya chke cojtzˈak chpan takchbal mac,' quichaˈ,” xcha a Jesús chque.
42011005	A Jesús xubij jun chic cˈambal nˈoj chque u tijon: “Chekbna che che cˈo jun chiwe cbe rucˈ richˈil pinqˈuiaj aˈab cubij na che: 'Wichˈil quinjal na oxib cuxlanwa chawe,
42011006	xa xopan can jun wichˈil wucˈ petnak che jun u benan, ec in cˈot cˈo wucˈ su quinya che,' catchaˈ.
42011007	Tigreˈ richˈil rpent cchˈaw lo che pja, cubij: 'Xa maya latzˈ chwe. Uchi ja intzapin chic. Icˈtzˈal chic tak welcˈwal jelaˈ in incˈtzˈal cucˈ. Cmic quinconxtaj quinwalaj bic che uyaˈic chawe,' cchaˈ.
42011008	In quinbij chiwe, mas tneˈ wa rachi cubij cwalajxtaj che uyaˈic che, jelaˈ cubno rmal rech che are wajun cubochˈej u jlon rucˈ, are richˈil re cwalaj na. Cuya na che richˈil su cuta che rmal rech cuxant che utaˈic che, rmal laˈ che kas querlo che cˈo rajawxic che.
42011009	Jewaˈ quinbij chiwe: Chita che Dios su rajawxic chiwe, re cuya na chiwe. Chicjo i choˈab che utzucxic rech jelaˈ quirak na. Chucojcaˈ ruchi ja, rech nojin ctortaj na chiwach. Jelaˈ ix quicoj i choˈab rucˈ i chˈawen rucˈ Dios te na quirko.
42011010	Chin jun che kas cuta che Dios, cucˈam na. Chin jun nojin cutzcuj Dios, are curko. Chin jun cucojcaˈ uchi ja, ctortaj na chwach rmal Dios.
42011011	“Ix iwetaˈan che jun chiwe jampa cuta uwa chiwe jun iwelcˈwal quiyat jun abaj che, o jampa cuta jun car chiwe, ix quiyat jun alaj cmatz che che u cˈxel car che cutijo.
42011012	We cuta jun sakenlob chiwe, ix quiyat jun uxcˈutjeˈ che che u cˈxel.
42011013	We jelaˈ quiban ix, che ix aj maquib tak unak, iwetaˈan quiya utzlaj tak sipnic chque iwelcˈwal, ¡xa jnan i Taˈ cˈo prcaj cuya na utzlaj sipnic rech Tioxlaj Xlabxel chiwe chin jun cuta na che!” xcha chque.
42011014	A Jesús ctjanec cresaj jun itzel u xlabal che jun achi che ubnon men che wa rachi. Jampa xelch bic itzel u xlabal are men xchˈawac. Runak mas xicmaymaˈ uwach.
42011015	Jujun chque runak xicbij: “Are lajun xa cresaj itzel tak u xlabal rmal u choˈab Beelzebú, runmal chque itzel tak u xlabal,” xichaˈ.
42011016	Inqˈuiaj unak chic, xicta che a Jesús che cuban jun retal chicwach che petnak prcaj, xa rech quiccˈambej u pan rucˈ ctzij.
42011017	A Jesús retaˈan chic su quicmaymaˈ chrij. Rmal laˈ xubij chque: “We cˈo jun tinmit che cˈo jujun unak chpan quicjach la quib chquij inqˈuiaj chic che ubanic chˈoj chicwachbal quib, are la rtinmit culux na. Jelaˈ ubanic che i ˈalaxnak chpan jun ja, we quicmaj chˈoj chicwachbal quib, quictuclej na bic quib.
42011018	Xa jnan quinbij, we jelaˈ cuban Satanás cujach rib chbil rib chquij u richˈil re, cˈot mod rucˈ che naj cuchˈij u choˈab cho ruwach ulew che utquel. Ix quibij che in quinwesaj itzel tak u xlabal pubeˈ runmal itzel Beelzebú.
42011019	We jelaˈ quinban in pcha quibij ix, ¿chin cuya cchoˈab chque i tijon ix rech cquesaj itzel tak u xlabal? ¿Chin rmal u choˈab cquesaj wi que? Que quixcya na chpan cˈajsbal iwach rmal laˈ su quibij.
42011020	We in quinwesaj itzel tak u xlabal rmal u choˈab Dios, xa craj cubij che kas tzij opannakch u taknic Dios prcaj chpan cquenmaˈ runak chixoˈl ix.
42011021	“Jampa jun achi congan u choˈab che cˈo mas toˈbal re cho rchoch mas uchjen rib prja, utz ubnon injel su cˈo puˈab cho rchoch.
42011022	Tigreˈ we cpech jun chic chrij che mas u choˈab chwach re, che con che u chˈaquic, xa cresaj bic injel la rtoˈbal re che ucuban u cˈux chrij. Quel na mibil puˈab lajun chic.
42011023	“Chin jun che wucˈt in cˈwe, re quel na aj chˈoj chwe. Chin jun cchcont wucˈ in, are laˈ cutuclej bic chinwach,” xcha a Jesús chque.
42011024	“Jampa itzel u xlabal elnak bic che jun unak, re cbin chpan chkeˈej ulew che utzucxic nu cuxan wi. We curak taj, tigreˈ jelaˈ cuchˈbo: 'In quintzlaj chna bic cho uwchoch nu xinel wi lo nabe,' cchaˈ.
42011025	Jampa copnec chna nu xel wi nabe, curko che mson chic, uwkon chic juntir.
42011026	Tigreˈ cbec, quiumach lo okub chic itzel u xlabal, mas cchoˈab na chwach wajun nabe. Que quinjel quiuc chiˈ, quijkeˈ chlaˈ nu xiuc wi chpan renmaˈ rachi. Mas cˈax curak chna wajun cmal itzel tak u xlabal chwach nabe,” xcha a Jesús chque.
42011027	Jampa a Jesús ctjanec cubij wa rtzij chque runak, jun ixak chicxoˈl co xchˈawac, xubij che: “¡Utz re wajun ixak che xatalax rucˈ che xatuqˈuiytsaj!” xcha che.
42011028	A Jesús xubij: “Mas utz na chwach Dios runak quictatbej rutzij re quequinmaj su cubij,” xcha che rixak.
42011029	Qˈui unak xicmol quib rucˈ a Jesús, re xumaj ubixic chque runak xubij: “Runak i cˈo cho ruwach ulew cmic xa itzel. Que quictzcuj rilic jun maybal. Xa cˈot maybal cya na chque, xiw lajun xucˈut chicwach rmal su xuban a Jonás ujer.
42011030	Jelaˈ pcha xuban a Jonás xuya rcˈutbal chque runak ptinmit Nínive ujer, xa jnan u Cˈjol Dios xux unak cuban na cˈutbal chque runak wacmic.
42011031	Copan na wajun ˈij jampa cpe cˈajsbal cwach jampa cuban ˈatbal tzij picwiˈ runak i cˈo cho ruwach ulew cmic. Tigreˈ cwalaj lo lajun ixak rjaw ulew putzal nu quel ulo rˈij. Re cucoj na tzij chquij injel itzel tak unak cˈo cho ruwach ulew cmic, rmal rech la rixak naj petnak wi cho ruwach rulew xuta u nˈoj che a Salomón ujer. Cmic chic in cˈo ural che in nim na in ˈij chwach a Salomón i cˈot i nˈoj quita chwe.
42011032	Jelaˈ quicban runak petnak chpan tinmit Nínive quiwalaj na lak chpan wajun ˈij jampa cpe cˈajsbal cwach runak, jampa cuban ˈatbal tzij picwiˈ quinjel i cˈo cho ruwach ulew cmic, quiˈat na tzij picwiˈ. Jelaˈ quicban na rmal rech runak aj Nínive xicjal quichˈobnec chpan cquenmaˈ jampa a Jonás xuya ubixic utzlaj u tzij Dios chque. Cmic ural in cˈwe in che nim na in ˈij chwach a Jonás xa quiwaj taj quicjon chwe.
42011033	“Cˈot jun unak cutzˈij jotzcaj chaj che querwaj u caˈybal, naret cuya chuxeˈ jun cxon. Utz caˈyec cuya chqueaj rech cuban sak chicwach chin quiuc bic pja.
42011034	Cbawach runak pcha ubnon jotzcaj chaj. Jampa utz u bawach jun injel u bkil cˈo psak. We ust rubawach injel u bkil cˈo pekuˈn.
42011035	China cuent iwib rucˈ rchaj cˈo iwucˈ rech quixcanajxt can pekuˈn.
42011036	We injel i bkil cˈo u chaj cˈoxt ekuˈn iwucˈ, injel cˈo psak. Jelaˈ pcha cuban jun chaj craplan chiwach, jelaˈ ubnon cuban sak injel iwucˈ,” xcha a Jesús chque.
42011037	Jampa a Jesús xuqˈuis ubixic u tzij xpe jun chque tak fariseos xubochˈej rech cutij uwa rucˈ rech pˈij. Xuc bic a Jesús rucˈ xcˈbeˈ cho rmexa.
42011038	Wajun fariseo xerlo che a Jesús xuchˈajt u ˈab pcha quicban inqˈuiaj aj Israel che quicxiˈij quib chwach Dios. Re mas xumaymaˈ a Jesús xubant re cucˈ jampa xuc che utijawic uwa.
42011039	Kjaw Jesús xubij che: “Cmic ix fariseos quichˈaj iwij jelaˈ pcha quichˈaj rij tak i mnul tak i lak. Are i pan xa nojnak che ubanic elaˈ, nojnak che ubanic etzlal. Xa tzˈil ibnon che iwenmaˈ.
42011040	¡Ix quitat u be, ix jelaˈ pcha jun che cˈot u xquin! Quimaymaˈ taj che chin ubnon ctzˈumal runak, chin ubnon cpan, xa jun bnawnak.
42011041	Cmic chijcha bic chque tak mebaˈ su cˈo iwucˈ ix. Tigreˈ ˈalaj che sak chpan iwenmaˈ rmal su quibno.
42011042	“¡Toˈob iwach ix fariseos! Ix quiya lajuj rkan pwak che xa arwenaˈ, che arura, rucˈ injel uwach ichaj cˈo iwucˈ. Xa ix quibant jsucˈlaj ˈatbal tzij chwach Dios, xa quiloˈojt Dios. Are laˈ rajawxic quibno, xa jnan xa miya canak u yaˈic lajujil su racleˈn cˈo piˈab.
42011043	“¡Toˈob iwach ix fariseos! Rmal jelaˈ quiwaj ix quixcˈbeˈ can pa i cul inmak ctakquil chpan tak ja nu quinawtzaj wi iwib rajIsrael che i pxab. Ix utz quiwlo che runak utz quicban che uyaˈic rtzil iwach ptak qˈuibal chicwach inqˈuiaj.
42011044	“¡Toˈob iwach ix! Ix xa quieb i plaj, rmal laˈ che ix jelaˈ pcha u pan jun mukbal rech camnak quiltajt uwach. Runak quibin chrij quetaˈan taj che mas chu u pan,” xcha a Jesús.
42011045	Tigreˈ jun chque aj nawtzbal chque aj Israel chpan qui pxab xubij che a Jesús: “Aj tij, jampa cabij wariˈ, at xa cojayaˈo jnan cucˈ tak fariseos,” xcha che.
42011046	A Jesús xubij che: “¡Xa jnan toˈob iwach ix aj nawtzbal chque aj Israel chpan qui pxab! Iwetaˈan taj che cˈax tak ekaˈn iyaˈon chquij runak rmal tak i pxab che quiya chque. Iwetaˈan taj quiwekaj jbeˈ iwekaˈn we cˈax rucxic su icjon chquij inqˈuiaj rucˈ wa ripxab.
42011047	“¡Toˈob iwach ix! Rmal laˈ che quiwik cwiˈ rech cuban tzoy tak mukbal nu mkun wi aj bil tak u tzij Dios ujer, xa are tak i taˈ man ujer xicamsaj bic.
42011048	Kas tzij che are ix quiˈalajsaj che xa ix cach aj chac cucˈ i taˈ man ujer, xa jnan i chˈobnic cucˈ. Que xiccamsaj bic aj bil tak u tzij Dios ujer. Ix cmic quiyic na tak mukbal nu imkun wi.
42011049	“Rmal laˈ, are Dios rucˈ tioxlaj u nˈoj xubij: 'Quiyintak na bic aj bil tak in tzij in jnan cucˈ tak in takoˈn che ubixic in tzij. Jujun chque quiccamsaj na, jujun chic quibe chquij che ubanic cˈax chque,' cchaˈ.
42011050	Cquiqˈuel quinjel aj bil tak u tzij Dios ujer che tixnak lak jampa xtictaj lo ruwach ulew, are Dios cuta na rjil u cˈxel chque runak cho ruwach ulew cmic.
42011051	Jelaˈ jampa xcamsaj Abel, copan na jampa xcamsaj a Zacarías, are wajun xsach uwach chuxoˈl rporbal ˈaˈ jelaˈ chwach wa rtioxlaj cˈolbal chpan unmal rchoch Dios. Rmal laˈ, quinbij chiwe che Dios cuta rjil u cˈxel cquiqˈuel quinjel runak xiccamsaj ujer chque unak cˈo cho ruwach ulew cmic.
42011052	“¡Toˈob iwach ix, aj nawtzbal que runak chpan rpxab! Rmal laˈ che ix iwesan u mod chicwach unak rech cquetamaj uwach quinjel su cubij rsaklaj tzij rech Dios, jelaˈ pcha jun lawe iwesan picˈab rech quiuct prcaj. Ni quiuct ix jelaˈ ubnon xa quiˈatmij cwach la inqˈuiaj che ccaj wet quiuc que chpan,” xcha a Jesús che.
42011053	Jampa xuqˈuis ubixic wariˈ chque, xel bic chpan rchoch wajun fariseo. Tigreˈ tak aj nawtzbal que runak, jnan cucˈ tak fariseos rmal congan xpe quiwal che a Jesús mas xiccˈot u chiˈ xicya latzˈ che.
42011054	Que xa quiˈen we quicya che chpan jun tzˈakbal rucˈ u tzij su cubij.
42012001	Qˈui mil unak quimlon quib rucˈ a Jesús quictaquelbej quib. A Jesús xumaj ubixic u tzij, nabe xuya ubixic chque u tijon: “Utz quiban che uchejxic iwib chicwach tak nawtzbal tak fariseos, xa quieb qui plaj quibnon. Cˈot mod quicwaj quib rucˈ su quicbno. Que xa jelaˈ pcha inqˈuiaj chˈam yaˈon rucˈ rˈor, cuchˈmarsaj juntir rˈor.
42012002	Xa cˈot mijun tzij cbin pelˈal nabe che caˈalajsajt pqˈuisbal re, ni cˈot su racleˈn rwan rib nabe che elnakt prsak qˈuisbal re.
42012003	Rmal laˈ injel su xibij ix pekuˈn ctaˈtaj na juntir quel na chsak pcha rusakil rˈij. Injel su ibin pelˈal jelaˈ pcha jampa ix cˈo cho ja itquel tzaptlec uchi ja, are la cuˈalajsaj ubixic chicwach quinjel unak,” xcha chque.
42012004	“Ix wichˈil, quinbij chiwe che xa mixiˈij iwib chicwach runak che quiconec quiccamsaj i bkil. Xiw laleˈ quicon che ubanic, cˈot jun chic.
42012005	In quincˈut na chiwach chin jun rajawxic che quixiˈij iwib chwach. Are quixiˈij iwib chwach wajun che cˈo u choˈab che icamsxic, tigreˈ jelaˈ cˈo u taknic che cyaˈic chpan jun ˈaˈ rech xbalba. Jelaˈ quinbij, xa quixiˈij iwib chwach re.
42012006	“Ix iwetaˈan chic che cˈo quieb alaj tak pwak che pkalt rjil che cloˈic job alaj tak tzquin. Mas tneˈ cˈot quiptan alaj tak tzquin, cˈot mijun chque csach can uwach chwach Dios.
42012007	Jelaˈ ubnon che riwiˈ iwinjel, re rejlan chic chicjujnal. Xa mixiˈij iwib, are nim na i ˈij ix chwach Dios chicwach quinjel alaj tak tzquin. Jelaˈ ix quixuchjej rmal,” xcha chque.
42012008	“Quinbij chiwe che chin jun cuˈalajsaj u cojnic chwe in chicwach runak, jelaˈ in u Cˈjol Dios che xinux unak, quinˈalajsaj na chicwach rángeles rech Dios che re xcjon chwe in.
42012009	Chin jun cretzlaj in wach chicwach runak, tigreˈ cretzlaj na uwach re chicwach rángeles rech Dios.
42012010	“Dios cusach na u mac chin jun cˈax cchˈaw chrij u Cˈjol Re xux unak. Xa cusach taj u mac lajun che cˈax cchˈaw chrij rTioxlaj Xlabxel.
42012011	“Jampa copan u ˈij quixccˈam bic chicwach runak ptak ja nu quiccnawtzaj wi quib rajIsrael che qui pxab que, o chicwach runak che cˈo ctakquil picˈab, o chicwach ˈatbal tzij rmal in tzij in, ix mixucˈil chicwach, mixbsonec su quiban ix che utoˈic iwib chicwach. Xa mimaymaˈ su quibij na.
42012012	RTioxlaj Xlabxel quixutoˈo chpan wajun ˈij, cubij na chiwe che su rajawxic quibij chque rech quitoˈo iwib chicwach,” xcha a Jesús chque.
42012013	Tigreˈ cˈo jun chicxoˈl runak xubij che a Jesús: “Wajtij, chabij che wechlal chujcha su canaj pinˈab che wachbal,” xcha che.
42012014	A Jesús xutzlij ubixic che rachi: “Wichˈil, ¿chinnak xuya pinˈab in che incjon in che ˈatbal tzij che aj jachnel piwiˈ ix?” xcha che.
42012015	Tigreˈ xubij chque runak: “Chiwla iwib, chichjej iwib chiwachbal iwib, xa mirij umolic qˈui i mibil cho ruwach ulew. We cˈo qˈui u mibil jun unak, naret laˈ cuya u cˈaslemal,” xcha chque.
42012016	Tigreˈ xubij jun chic cˈambal nˈoj chque: “Cˈo jun biyomlaj achi, rulew uyaˈon qˈui uwach ticoˈn che.
42012017	Re xuchˈob prenmaˈ xubij: '¿Su quinbno? In cˈoxt in cˈja nu quinmol wi uwach in ticoˈn,' xchaˈ.
42012018	Tigreˈ xubij: 'Are waˈ quinban na che quinwluj injel tak in ucˈja, mas inmak quinban na chque quinjel rech jelaˈ quincˈol injel uwach in ticoˈn chpan, jnan rucˈ injel su cˈo wucˈ,' xchaˈ.
42012019	Tigreˈ xubij chpan renmaˈ: 'Qˈui uwach ticoˈn incˈlon rech qˈui jnab cˈo su quintijo. Cmic quinuxan che rchac, quintij in wa, quintij in banaˈ, quinquictic, rmal cˈot su craj chwe,' xcha chpan renmaˈ.
42012020	Tigreˈ Dios xubij che rachi: 'At xa jechˈ a chˈobnic. At cawaj taj catmaymaˈ chpan awenmaˈ rech cabsoj su racleˈn che wech in. Cmic chaˈab catcmac, rawenmaˈ quel awucˈ. Are ramibil che acˈlon, ¿chin rjaw canaj canak?' xcha che.
42012021	Jelaˈ ubanic che jun che mas cubsoj u beymal chbil rib. Naret cubsoj su laˈ rech Dios, mas mebaˈ ubnon chwach re,” xcha a Jesús chque.
42012022	Tigreˈ a Jesús xubij chque u tijon: “In quinbij chiwe: Xa mixucˈil che ricˈaslemal su quitijo. Xa mixucˈil che i bkil rucˈ iwetzˈiak su quicjo.
42012023	I cˈaslemal nim na u ˈij chwach su quitijo, i bkil nim na u ˈij chwach iwetzˈiak.
42012024	Chiwlampeˈ rjoj quibin chqueaj, que cˈot ticoˈn quicbno, jelaˈ cˈot cjal quicˈlo, ni cˈot quicˈja quibnon. Are Dios quiutzku. ¡Ix are ix, nim na i ˈij chicwach injel tak tzquin quibin cho rcaj!
42012025	Chin jun chiwe we cucˈil chwach u ˈij u cˈaslemal, ¿la con lo che cuya na mas u cˈaslemal chbil rib? Con taj.
42012026	We ix quixcont che ubanic su racleˈn che xa jbeˈ, ¿suche che quixucˈil chicwach wa rinqˈuiaj che su laˈ che nim che rech i cˈaslemal?
42012027	“Quicoj retal chrij tak cutzˈej su quicbno. Que quiqˈuiyic xa quichcon taj, ni quitsˈaman taj rucˈ batzˈ rech quicban tzoy. Mas tneˈ jelaˈ in quinbij na chiwe che runmal ˈatbal tzij a Salomón ujer, mas tneˈ nim u ˈij re, mas tzoy na tak cutzˈej chwach injel retzˈiak ucjon re.
42012028	Chiwla rtak ˈyes cˈo cho tak jib che cˈo cmic, chwek chkeˈej chic quiprox prˈaˈ rech horno. ¿Nicpaˈ na nim iptan ix chwach tak ˈyes? ¡Dios cuya na iwetzˈiak quicoj chiwij we cˈo jbeˈ i cojnic che!
42012029	Rmal laˈ xa mixaˈw i cˈux rucˈ su quitijo o rucˈ i banaˈ. Xa mimaymaˈ uwach su racleˈn.
42012030	Quinjel runak quictzcuj na su racleˈn che xa rech uwach ulew, su quictijo su quiccjo che quetzˈiak. Ix xa jetlaˈ quibno, are ix cˈo i Taˈ prcaj retaˈan chic su rajawxic chiwe ix.
42012031	Chicjo i choˈab che umaymaˈxic u taknic Dios prcaj chpan iwenmaˈ. Tigreˈ quirak na injel su rajawxic chiwe chpan i cˈaslemal.
42012032	“Xa mixiˈij iwib, che ix pcha ix alaj tak in chij. Ix xa ix quieb oxib, mas quixkaj chwach i Taˈ prcaj, craj re cuya na chiwe i cˈolbal iwe chpan u taknic re.
42012033	Rmal laˈ utz we quiqˈuij su cˈo iwucˈ, are rpwak chisipaj chque tak mebaˈ. Jelaˈ quibna u cˈolbal i meˈr che cubant ˈeˈl chiwach. Jelaˈ ubnon quimol u chiˈ i beymal prcaj rucˈ Dios che cˈot u qˈuisic i beymal. Ni quiuct relaˈom rech quelˈaj bic, ni cchcopar taj.
42012034	Nu cˈwe ribeymal, chrij cˈwe benak wi iwenmaˈ.
42012035	“Chiyujbaˈ iwib chwach in petbal in jelaˈ pcha utz ibnon che utzˈijic i chaj. Chibna iwe pcha quicban tak aj chac che xa quiˈen cjaw jampa cpetec che jun nim ˈij rech cˈulnen. Jampa cpetec cucojcaˈ na uchi ja, chanim quictor bic chwach rmal utz quibnon che utzˈijic i chaj.
42012037	Utz na que rajchac che jelaˈ quicbno, jampa cpe cjaw quiurka che i cˈas na jampa ctzlaj lak. Kas tzij quinbij chiwe che are cjaw cucoj na retzˈiak rech chac chrij, jelaˈ quicˈbeˈ na cho rmexa rajchac che. Tigreˈ cjaw copan na cucˈ quiutzku na cuya na cwa cho rmexa chque.
42012038	We quiurka pinqˈuiaj aˈab jampa cuc lak, o quiurka ya mer quiskaric che i cˈastaj nak chic utz que tak aj chac che cyujban quib.
42012039	Are waˈ chichˈbo, che are rjaw jun ja wet retaˈan chque hora cpe elaˈom cˈascˈat na prchoch, jelaˈ cuyat che relaˈom cuc chpan rchoch.
42012040	Jelaˈ quiban ix chiyujbaˈ iwib. Xa iwetaˈan taj chque ˈij petbal ˈij jampa in wajun u Cˈjol Dios xinux unak quinpe chna,” xcha chque.
42012041	Tigreˈ raLuˈ xubij: “Kjaw, ¿la xa cabij wa rcˈambal nˈoj xiw chke oj, o cabij wa chque inqˈuiaj chic unak?” xcha che.
42012042	Kjaw Jesucristo xubij: “¿Su u mod wajun utzlaj aj chejnel jsucˈ ubnon, che rjaw xuya can puˈab cach aj chac chpan rja, rech cuya cwa chque jampa curak hora quictij cwa?
42012043	Utz re wajun aj chac, we rjaw curka che ctjan che rchac, jampa ctzlaj lo prchoch.
42012044	Kas tzij quinbij chiwe, che rjaw cucoj na wajun aj chac picwiˈ quinjel nicpaˈ cˈo rucˈ.
42012045	We wajun aj chejnel cumaymaˈ prenmaˈ che matan na cpe rjaw, jelaˈ ubnon cumaj cchˈayic i rach tak aj chac i cˈo puˈab. Jelaˈ cuban chque tak ixkib, cumaj cchˈayic. Xiw cubsoj uwa che cutijo rucˈ u banaˈ cumaj utijawic trag caˈbrec.
42012046	Curak na jun ˈij cpe na rjaw wajun aj chejnel, jampa criˈejxtaj. Rjaw cpetec cuya na cˈajsbal uwach rajchejnel. Cˈax curak na pcha cuban Dios cuya cˈajsbal uwach jun aj cojnel taj.
42012047	“Jun aj chac che cuchˈbo su craj rjaw che, are xak jelaˈ xuyujbaˈt rib che ubanic, ni cunmaj taj su cubij, curak na cˈajsbal uwach, congan curak na u chˈayic.
42012048	Xa are wajun aj chac che cuchˈob taj su craj rjaw che, we xuban su racleˈn che ust u rilic chwach rjaw, re xa jbeˈ u chˈayic curko rmal rjaw, rmal che xa retaˈan taj su craj rjaw che. Injel unak che i cˈo i qˈui ctaknic picˈab, jelaˈ cuta na chque rmal Dios mas i qˈui. Chin jun che nim uyaˈon puˈab che, xa jnan nim cta na che rmal Dios.
42012049	“In xinpe che uyaˈic ˈaˈ cho ruwach ulew. ¡In cwaj wet utz utzˈijic rˈaˈ chanim rech ccˈatec injel!
42012050	Nabe, rajawxic chwe che quinya wib chpan jun cˈax pcha jun che cuya rib chpan jaˈ che quicban kasan jaˈ pwiˈ. Cwaj in wet cpe chanim nicpaˈ cˈax cpe na chwij.
42012051	¿La quichˈob ix che in petnak che uyaˈic utzil chicxoˈl runak cho ruwach ulew? Jelaˈ taj. In xa in petnak che cjachic runak chquij inqˈuiaj unak chic.
42012052	Cmic chic wa rijob unak i cˈo chpan jun ja quicjach na quib oxib chquij riquieb chic. Jelaˈ ubnon i quieb chquij la rioxib rmal wech in.
42012053	Jelaˈ ubnon che ctaˈ quictas na quib chquij qui cˈjol, qui cˈjol quictas na quib chquij rictaˈ. Ricchuˈ quictas na quib chquij cal, raltom quictas na quib chquij cchuˈ. U chuˈ rlib cutas na rib chrij ralbatz, ralbatz cutas na rib chrij u chuˈ rlib rmal quicjon chwe in,” xcha chque.
42012054	A Jesús xa jnan xubij chque runak: “Jampa ix quiwil rsutzˈ cuyujbaˈ rib pa kaj wi rˈij ix chanim quibij che cpe rjab, jelaˈ quelec pcha su quibij.
42012055	Jelaˈ jampa cpe rtew putzal nu quel lo rˈij tigreˈ ix quibij che cpe na mas ˈaˈ, jelaˈ quelec pcha su quibij.
42012056	¡Ix xa quieb i plaj! Quichˈbo su craj cubij retal quiwil chqueaj rucˈ chwach ulew. ¿Suche che quichˈob taj tak retal cˈo chpan wa rtzij su quinbij chiwe chrij wa rcˈajsbal wachaj cpe na chiwij?
42012057	“¿Suche che xa quichˈob taj chijujnal su ubanic che utz chiwe rech quiyujbaˈ iwib chwach wa rˈij jampa Dios cuban na ˈatbal tzij piwiˈ?
42012058	We catbe chwach rˈatbal tzij at awichˈilˈan bic awajchˈoj. Chacjo a choˈab che uyujbxic iwib jampa ix benak prbe. Rech jelaˈ catucˈamt bic chwach rˈatbal tzij, jelaˈ rˈatbal tzij catujacht bic puˈab rpolicia, rech jelaˈ rpolicia catuyat pcarsa.
42012059	Jelaˈ quinbij chiwe wet quiyujbaˈ iwib rucˈ che jelaˈ ubnon chiwe che catbe pcarsa, at catelt chlaˈ, te na catoj na rqˈuisbal centavo che a cˈas,” xcha a Jesús chque.
42013001	Chpan can wa rˈij wariˈ, i cˈo jujun achjab xipe rucˈ a Jesús, xicya ubixic che che cˈo inqˈuiaj achjab petnak pucuent Galilea che xutak ccamsxic rmal a Pilato, rmal ust xiclo a Pilato. Re xa xutak ccamsxic jampa ctjan che uyaˈic taˈbal toˈob, xuyuj rib cquiqˈuel jnan cucˈ tak chcap cho rporbal ˈaˈ.
42013002	A Jesús xubij chque: “¿La quichˈob ix che wa rtak achjab petnak pucuent Galilea xicrak wa rcˈaxlaj camnical rmal laˈ che mas i aj mac na chicwach quinjel i cwinkil i aj Galilea?
42013003	In quinbij chiwe che jelaˈ taj. Are ix we quijalt uwach i chˈobnic rech quiya can ubanic i mac, xa jnan sachtaj na iwach rmal cˈajsbal iwach cpe na piwiˈ.
42013004	O are wa rwajxaklajuj unak xicmac jampa xtzˈak picwiˈ wajun tectaˈk ja Siloé, ¿la quichˈob ix che que mas i aj mac na chicwach inqˈuiaj unak chic che i jkal wi ptinmit Jerusalén?
42013005	In quinbij chiwe che jelaˈ taj, are ix we quijalt uwach i chˈobnic rech quiya can ubanic i mac xa jnan csach na iwach,” xcha chque.
42013006	A Jesús xubij jun chic cˈambal nˈoj chque: “Cˈo jun achi cˈo jun u cheˈal higos prlew, jampa xpe che rilic cutzcuj uwach, cˈot su xurak bic.
42013007	Xubij rjaw rulew che wa rajchejnel che rulew: 'Chicjo retal, choxib jnab wariˈ xinpe che rilic uwach wa rucheˈal higos, cˈot su quinrak bic che. Utz che casocaj bic. ¿Suche che cˈo chiˈ, we xa ubnon latzˈ che rulew?' xchaˈ.
42013008	Tigreˈ xubij rajchejnel che: 'Uwjaw, are utz we caya can che wajun jnab chic. In quincˈot na rij, quinya na jbeˈ mes chuxeˈ.
42013009	We cuya ruwach chpan wajun jnab chic utz ubnon, we cuya taj utz cabuk bic,' xcha che,” xcha chque.
42013010	Chpan jun ˈij sábado a Jesús xcˈjeˈ chpan jun ja nu quicnawtzaj wi quib tak aj Israel chpan qui pxab que, xiunawtzaj.
42013011	Cˈo jun ixak wajxaklajuj u jnab chic yab, rmal jun itzel u xlabal. Re xa ulucban rib, xa conxtaj cucˈolmij rib u bkil.
42013012	A Jesús jampa xerlo, xusqˈuij wa rixak rucˈ, xubij che: “Ixak, cmic rayabil atutzˈakpin chic utz catcantjec,” xcha che.
42013013	A Jesús xuya u ˈab pwiˈ. Chanim rixak xucolmij rib, re xumaj uyiquic u ˈij Dios.
42013014	Runmal chque runak chpan wa rja nu quicnawtzaj wi quib che qui pxab aj Israel jampa jelaˈ xerlo xpe riwal chrij a Jesús che xucnaj wa rixak chpan wa rˈij rech uxnen che awas we jelaˈ cubno. Re xubij chque runak: “Cˈo wakib ˈij rech i chac. Utz chisaˈaj chpan jun chque wa rˈij wariˈ che quixcnaxic. Xa mixpe chpan wa ruxenbal ˈij che awas we jelaˈ quibno chpan,” xcha chque.
42013015	Tigreˈ Kjaw Jesús xutzlij ubixic che, xubij: “Ix xa quieb i plaj, ¿naret chpan wa rˈij rech uxnen iwinjel ix quiquir bic i boys, quiquir bic i buru che quiwesaj bic nu quictija wi qui ˈyes rech quicˈam bic quictija qui jron chpan wa rˈij rech uxnen? ¿La naret chac wariˈ su quibno? Are chac pues.
42013016	Ec wajun ixak, re riˈ u man Abraham ujer. Chiwlampeˈ, che cˈo wajxaklajuj u jnab ximtal rmal Satanás rucˈ wa ryabil. ¿Suche che ustaj quibij ix che cquirtaj na rucˈ wa rximbal re chpan wa rˈij rech uxnen?” xcha chque.
42013017	Jampa xuqˈuis ubixic wa rtzij chque, que xpe cqˈuixbal quinjel rajchˈoj che, congan i qˈui unak xiquictic rmal laˈ che mas tzoylaj tak retal xuban chicwach rmal u choˈab a Jesús.
42013018	A Jesús xubij: “¿Su cˈambal nˈoj quinbij chiwe rech quichˈbo su ubanic u taknic Dios chpan quenmaˈ runak, che su mod cuban na mas nim?
42013019	U taknic Dios chpan quenmaˈ runak xa jnan rucˈ pcha jun alaj ubaˈ mostaza, che xucˈam jun unak, xutic chpan rulew. Xqˈuiyic, xuban pcha jun cheˈ, xipe tak tzquin che quibin chqueaj xicban csoc pwiˈ tak ruˈab,” xcha chque.
42013020	Xa jnan xubij a Jesús: “¿Su cˈambal nˈoj quinbij chiwe rech quichˈbo su ubanic rutaknic Dios chpan quenmaˈ runak rech quipe na mas unak quicya quib che u taknic re?
42013021	U taknic Dios chpan quenmaˈ runak xa jnan rucˈ pcha jbeˈ chˈam che xucˈam bic jun ixak xuya rucˈ oxib pajbal cˈaj rech quichˈmar na injel ˈor rmal,” xchaˈ.
42013022	A Jesús benak chpan inmak tak tinmit, chpan alaj tak tinmit, rech quiunawtzaj runak rucˈ u tzij Dios. Nojin benak chpan u be cbe chpan tinmit Jerusalén.
42013023	Tigreˈ jun chque runak xuta che a Jesús: “Uwjaw, ¿la xa quieb oxib unak quicˈoltjec?” xcha che. A Jesús xutzlij ubixic che, xubij:
42013024	“Chicjo i choˈab rech quixuc bic che wa ruchi ja che alaj uwach che cˈax cuc bic jun chpan. Quinbij chiwe che i qˈui unak quictzcuj na che ccaj quiuquic. Xa quiconxtaj rmal rucˈ cˈax cuc bic jun chpan.
42013025	We walajnak chic rjaw jun ja rech cutzapij uchi ja, tigreˈ quixpe ix quixtqueˈ na cho ja, mas tneˈ quicojcˈa uchi ja jelaˈ quibij na: 'Kjaw, chatro uchi ja chekwach,' quixcha na che. Re cubij na chiwe: 'In quinchˈobt iwach ix, wetaˈan taj nu quixpe wi,' ccha na chiwe.
42013026	Tigreˈ quimaj na ubixic che: 'Xa are oj ketijon kwa awucˈ, ketijon kbanaˈ awucˈ, at xianawtzaj runak ptak be chpan ktinmit. Ya awetaˈan kwach oj,' quixcha na che.
42013027	Wa rjaw ja cchˈaw na iwucˈ cubij na chiwe: 'Xa wetaˈant iwach nu ix petnak wi. Cmic chijcha iwib chwij iwinjel ix xa aj bnol tak etzlal,' ccha na chiwe.
42013028	Nu ixjchon wi canak, chlaˈ quixoˈ wi, chlaˈ quikuchˈichˈej na i ware. Jampa quiwil apnak i taˈ man ujer Abraham, a Isaac, rucˈ a Jacob jnan cucˈ rajbil tak u tzij Dios cˈo chlaˈ nu cˈwe u taknic Dios prcaj, mas quibsoj na rmal xa ixuyaˈon apno jelaˈ naj chque.
42013029	Quipe na runak pa quel ulo rˈij pa kaj wi rˈij, quipe na putzal nu quel ulo rˈij, quipe na putzal nu kaj wi rˈij, quicrak na quib, quicˈbeˈ na cho rmexa nu cˈwe u taknic Dios prcaj.
42013030	Quiwil na i cˈo unak che quibij ix che qˈuisbal re quiuc chlaˈ, que nabe quiuquic. Runak che quibij ix che nabe quiuquic, que qˈuisbal re quicanaj canak,” xcha a Jesús chque.
42013031	Chpan wajun ˈij xiopan jujun chque tak fariseos, xicbij che a Jesús: “Chatel bic ural, jat. A Herodes craj catucamsaj na,” xicha che.
42013032	A Jesús xubij chque: “Jix ix, quibij jelaˈ che wajun achi che mas cujel rib pcha u mod jun yacˈ: 'Chawlampeˈ quinwesaj na itzel tak u xlabal chque runak, quiyincnaj na cmic chwek. Cbˈij quintoˈo taj na rucˈ rinchac. Wacmic mjaˈ quinqˈuis in chac ural. In cˈot quinmaymaˈ su craj caban chwe,' quixcha na che.
42013033	Rajawxic na chwe cmic, chwek, jelaˈ cbˈij che quintakej in be rech quinbe chpan rtinmit. Cˈot mod rucˈ che yaˈtal u camsxic jun aj bil u tzij Dios che naj che rtinmit Jerusalén.
42013034	“¡Ay no, ix unak ptinmit Jerusalén! Ix aj Jerusalén quiwaj che quicamsaj aj bil tak u tzij Dios, jampa quitak lo iwucˈ quiqˈuiak abaj chquij. Qˈui bwelt xwaj wet xinmol cchiˈ iwelcˈwal, jnan rucˈ pcha jun ecˈ cumol cchiˈ ral chuxeˈ ruxicˈ rech cuchjej, are ix xa xiwaj taj.
42013035	Quiwil na, iwchoch ix quitznaw na canak. Quinbij chiwe che quiwilxt in wach, te cpe chna jun ˈij che quibij chwe: '¡Nim u ˈij wajun petnak prubeˈ Ktaˈ Kjawxel!' xichaˈ,” xcha a Jesús chque.
42014001	Chpan jun chic ˈij sábado, a Jesús xopan cho rchoch jun unmal chque tak fariseos. Ctjanec cutij uwa chlaˈ, are wa rinqˈuiaj fariseos ccaclen a Jesús su cuban chicwach che awas cubno.
42014002	Chiˈ cˈwe jun achi rucˈ a Jesús cˈo spoˈj che.
42014003	A Jesús xchˈawac, xiuchˈabej rajnawtzbal que rajIsrael rech qui pxab, jnan cucˈ tak fariseos, xubij chque: “¿La cˈo mod rucˈ chpan i pxab ix che quicnax jun unak chpan wa rˈij rech uxnen?” xcha chque.
42014004	Que xa xichˈaw taj. Tigreˈ a Jesús xuchˈip apno rachi, xucnaj, xujach bic. Rachi xbec.
42014005	Tigreˈ a Jesús xubij chque runak: “¿La cˈo jun chiwe ix ctzˈak bic u buru, o are u chcap chpan jun cˈwaˈ chpan wa rˈij rech uxnen, la cˈo u mac lajun we cresaj chanim?” xcha chque.
42014006	Que xicrakxtaj su xictzlij ubixic che rmal cˈo cmac quinjel.
42014007	A Jesús, jampa xerlo su xicban runak che isqˈuin chpan jun nim ˈij quictzcuj nabe tak cˈolbal nu quicˈjeˈ wi chwach rmexa che quech nim qui ˈij. Re xuya jun cˈambal nˈoj chicwach, xubij chque:
42014008	“Jampa catsqˈuix che jun cˈulnen. Xa matcˈbeˈ chpan rnabe tak ten che quech runak che nim qui ˈij. Cpe na jun che nim na u ˈij chawach at sqˈuin chpan wa rcˈulnen.
42014009	Tigreˈ cpe na rjaw rnim ˈij, cubij chawe at: 'Chaya can wa rten che rech lajun chic,' ccha chawe. Tigreˈ catqˈuixic, catbec, catcˈbeˈec chpan la rqˈuisbal tak ten quech nimt qui ˈij.
42014010	Utz wariˈ cabno jampa catscqˈuij chpan rnim ˈij, jat catcˈul chpan la rten qˈuisbal re quech nimt qui ˈij. Rech jelaˈ jampa cpe rjaw nim ˈij cubij na chawe: 'Wichˈil, catˈax chpan lajun ten nabe quech nim qui ˈij,' ccha chawe. Tigreˈ quicyic na a ˈij la rinqˈuiaj che i cˈo chiˈ cho rmexa awucˈ.
42014011	Quinjel queicon qui ˈij chbil quib, are kasax na qui ˈij rmal Dios. Chin jun cukasaj u ˈij utquel, are Dios cunmartsaj na u ˈij re,” xcha chque.
42014012	Tigreˈ a Jesús xubij che wa rachi xusqˈuij che cutij uwa rucˈ: “Jampa casqˈuij unak quictij cwa awucˈ pinqˈuiaj ˈij, o we casqˈuij unak quictij cwa awucˈ kaj ˈij. Xa masqˈuij awichˈil awucˈ, ni casqˈuij rawechlal che jnan ix ˈalaxnak cucˈ. Ni masqˈuij lo rbiyom che xa nkaj u xoˈl iwchoch rucˈ. Xa masqˈuij runak jelaˈ, rmal rech que catquisqˈuij at che catija awa cucˈ, que quictoj na u cˈxel chawe.
42014013	Jampa cawaj caya cwa jleˈ chic, are wa quiasqˈuij tak mebaˈ, quiasqˈuij runak squirnak qui bkil, quiasqˈuij quibin taj, quiasqˈuij quicaˈy taj.
42014014	Utz catquictic chpan awenmaˈ cucˈ, rmal jelaˈ xasqˈuij runak quicon taj quictoj u cˈxel chawe. Dios cutoj na u cˈxel chawe, jampa quicˈastaj na rjsucˈlaj tak unak chicxoˈl rcamnak,” xcha a Jesús che.
42014015	Jampa jelaˈ xuto jun chque i cˈo rucˈ a Jesús cho rmexa, re xubij che: “Cojquictic oj aj Israel jampa quektij ke kwa prcaj nu cˈwe u taknic Dios,” xcha che.
42014016	A Jesús xubij che: “Cˈo jun achi xuyujbaˈ jun nimlaj uˈin rech ukajbal ˈij, qˈui unak xiusqˈuij rucˈ.
42014017	Chpan wajun hora che quictij cwa are rachi xutak bic jun u takoˈn che ubixic chque runak usqˈuin chic, che quipe rucˈ chanim, quinjel utzirnak chic su quictijo.
42014018	Runak iusqˈuin chic jnan xicmaj resxic bic quib quinjel. Are lajun nabe xusqˈuij xubij che rutakoˈn: 'In loˈonch jun nulew rajawxic chwe che quinbe che rilic. Chischa in mac, in quinbe taj,' xcha che.
42014019	Jun chic chque runak che usqˈuin che rwa, xubij che u takoˈn: 'In loˈon che job jucˈlaj in chcap, quinwil na we kas i utz. Chischa in mac, in quinbe taj,' xcha che.
42014020	Jun chic chque xubij: 'In te xincˈleˈec rmal laˈ che quincon taj quinbe awucˈ,' xcha che.
42014021	Tigreˈ xtzlaj bic u takoˈn che utkon bic, xuya ubixic che rjaw che su xuta bic. Rjaw ja congan xpe riwal, xubij che rutakoˈn: 'Jat chanim chpan inmak tak be, jat chuxoˈl tak ja ptinmit, chiyama lak tak mebaˈ, rucˈ tak squirnak qui bkil, chiasqˈuij lak che quicaˈy taj rucˈ quibin taj rech quipetec,' xcha bic che rutakoˈn.
42014022	Jun nim rat chic, rutakoˈn xubij: 'Uwjaw, xbantaj lak nu xinatak wi xa cˈo na nu quicˈbeˈ wi runak,' xcha che.
42014023	Tigreˈ rjaw ja xubij che u takoˈn: 'Cmic jat alaj tak be chrij ktinmit, jat ptak jib, chacjo a choˈab che ubixic rech quibe runak wucˈ, in are cwaj che cnoj uwchoch cmal.
42014024	Quinbij chiwe jun tzij che cˈot jun chque wa rachjab che xintak csicxic nabe che xipe taj quictij na cwa wucˈ rech u kajbal ˈij,' xcha rjaw rja,” xcha a Jesús chque runak.
42014025	Congan i qˈui unak itran chrij a Jesús. Re xiutzˈutzaˈ quinjel, xubij chque rech quichˈbo che mas rajawxic che quicloˈoj re chicwach inqˈuiaj chic:
42014026	“We cˈo jun chiwe craj cpe wucˈ in che quinuloˈojt mas chwach u taˈ u chuˈ, quinuloˈojt mas chwach rixkil, relcˈwal, rucˈ rechlal, che quinuloˈojt mas chwach rnab, jelaˈ ubnon che quinuloˈojt mas chwach rucˈaslemal re chbil rib, con taj cchcon wucˈ in.
42014027	Chin jun craj taj curak cˈax jelaˈ pcha quinrak na in cho rcruz cheˈ, xa ctrajt lo chwij, re con taj cchcon wucˈ in.
42014028	We cˈo jun chiwe che craj cuyic jun tectaˈk ja, are nabe crejlaj rpwak nicpaˈ rajawxic cusach che we rpent cubant rpwak che cˈo rucˈ, che cuqˈuis ubanic rchac.
42014029	Wet jelaˈ utz mat xumaj uyiquic tectaˈk ja we ccont che uqˈuisic, tigreˈ quinjel unak cquil na quictzeˈej uwach rucˈ, cpe u qˈuixbal.
42014030	Runak quicchˈaw chrij quicbij: 'Are wajun achi xumaj ubanic rchac, xa xcont che u qˈuisic,' quicha na che.
42014031	Pjun tzij chic, we cˈo jun unmal ˈatbal tzij cuban na chˈoj rucˈ jun chic unmal ˈatbal tzij, are nabe ccˈbeˈ che utatbxic u nˈoj we con che uchˈaquic lajun chic. We xa i lajuj mil achjab aj bnol chˈoj cˈo rucˈ, are lajun chic unmal ˈatbal tzij we cˈo jwinak mil achjab aj bnol chˈoj cˈo puˈab, ¿su cubno?
42014032	We cril rnabe ˈatbal tzij che xa ccont che uchˈaquic, tigreˈ jampa chnaj na cˈwe cutak bic u takoˈn rucˈ lajun chic unmal ˈatbal tzij che utaˈic utzil rech cuchpuj uwach rchˈoj chicxoˈl.
42014033	Jelaˈ chin jun chiwe che cuyat can injel su cˈo rucˈ, are laˈ ccon taj cuban aj chac wucˈ in.
42014034	“Utz ubnon ratzˈan. We cˈoxt utzˈayil ratzˈan, ¿su ayjun rucˈ che cuban tzeˈ jeac chic? Xa cˈo taj.
42014035	Wa ratzˈan xa ustaj, ni rech jbeˈ tak mes che quicoj unak chuxeˈ tak ticoˈn. Utz we ctuclex bic. Chin cˈo u xquin utz cuban che utatbxic su quinbij,” xcha a Jesús chque.
42015001	Xiopan quinjel aj tol tak alcawal rucˈ a Jesús, jnan cucˈ inqˈuiaj chic aj mac tak unak che quequinmajt u pxab a Moisés que xa quictatbej u tzij a Jesús su cubij.
42015002	Tak fariseos jampa xiclo, que xichˈaw chrij a Jesús, jnan cucˈ rajnawtzbal que che qui pxab, xicbij: “Wajun achi ¿suche cˈbeˈ cucˈ tak aj mac unak rech cwaˈ cucˈ?” xicha chrij.
42015003	A Jesús xubij jun cˈambal nˈoj chque, xubij:
42015004	“Ec ix, we cˈo jun chiwe ix che cˈo jun cient u chij, xa csach can jun chque ptak ˈyes, ¿la cbet che utzucxic wajun? Quiuya can wa rjmuchˈ lajuj rucˈ beljeb u chij chpan cral ptak ˈyes. Rjaw cbe che utzucxic wajun che xsachic, are na curko.
42015005	Jampa curka nu cˈwe, cuchˈpo, cutelej bic cucˈam na bic. Re congan quicat che.
42015006	Jampa copan cho rchoch quiusqˈuij richˈil jnan cucˈ nkaj u xoˈl cchoch rucˈ, re cubij na chque: 'Quixquicat wucˈ, rmal laˈ in xinrak rinchij che xsach canak,' ccha na chque.
42015007	Quinbij chiwe che mas cˈo quicten prcaj rmal rech jun aj mac che cujal uwach u chˈobnic chpan renmaˈ, chicwach wa rjmuchˈ lajuj rucˈ beljeb che quicna quib che i jsucˈ, che quicbij quib che rajawxic taj quicjal uwach qui chˈobnic.
42015008	“Rpent cˈo jun ixak cˈo lajuj rkan pwak rucˈ, we cutzˈak jun chque, ¿la xa mat cutzˈij u chaj che utzucxic? ¿La mat cumes rupja rucˈ, are na curko?
42015009	Jampa urkon chic, quiusqˈuij richˈil jnan cucˈ nkaj u xoˈl cchoch rucˈ. Re cubij na chque: 'Ix ixkib cmic quixquicat wucˈ in, xinrak chna wa rpwak che xintzko,' ccha na chque.
42015010	Rmal laˈ quinbij chiwe che congan cˈo quicten chicwach rángeles i cˈo rucˈ Dios rmal laˈ che jun aj mac xujal uwach chˈobnic rech cjon che Dios,” xcha chque.
42015011	A Jesús xubij jun chic cˈambal nˈoj: “Cˈo jun achi che cˈo i quieb u cˈjol.
42015012	Rchaˈxel xubij che u taˈ: 'In taˈ, cmic chajcha wachbal canaj chwe in,' xcha che. Tigreˈ rctaˈ xujach echbal chicwach wa riquieb u cˈjol.
42015013	Xbe quieb oxib ˈij, lajun u cˈjol che chaˈxel xumol u chiˈ rpwak che xya che injel. Xpe chpan jun ulew naj, chpan jun chic tinmit. Chlaˈ xusach wi uwach injel u meˈr, xuban injel su xurij u bkil xubno.
42015014	Jampa uschonch uwach injel su cˈo rucˈ, chlaˈ cˈwe jampa xpe jun nimlaj wiˈjal chpan wa rulew. Tigreˈ rabon xuban mebaˈ cˈoxt su cˈo rucˈ che rajawxic che.
42015015	Rabon xbec, xuta u chac che jun achi cˈo chiˈ chpan wa rtinmit nu cˈwe. Xtak bic rmal wajun chpan rlew che cyuˈxic tak ak che cumajt che wa rabon rmal mas biyom nabe.
42015016	Re congan cnumic curij utijawic re rij cnaˈ che quictij rak. Rmal laˈ che cˈoxt jun cusipaj su racleˈn che che cutijo.
42015017	Tigreˈ xcˈun sak chwach rabon, re xubij chpan renmaˈ: 'I qˈui rajchac i cˈo rucˈ rintaˈ, in ural xa quincam rmal numic.
42015018	Utz we quintzlajch bic rucˈ rintaˈ. Quinbij na che: In taˈ, in xinban mac chwach Dios, jelaˈ chawach at.
42015019	Cmic cumajt chwe che cabij a cˈjol chwe. Jelaˈ caban chwe in pcha caban chque awajchac,' quincha na che.
42015020	Jampa jelaˈ xuchˈob pujlon wa rabon, xwaljec, xbe rucˈ rutaˈ. “Chnaj na cˈwe jampa xril apno rutaˈ. Re xel u cˈux che, panim xbec, xucˈlu rucˈjol, jampa xopan rucˈ xuborej, xutzˈub u chiˈ rmal mas xquicat che urilic.
42015021	Tigreˈ rucˈjol xubij che u taˈ: 'In taˈ, in bnon in mac chwach Dios jelaˈ chawach at. Cmic cumajxt chwe che cabij a cˈjol chwe,' xcha che.
42015022	Jampa xuta rutaˈ che jelaˈ xubij, re xubij chque rajchac i cˈo rucˈ: 'Jix chanim, chiwesaj lo tzoylaj atzˈiak pja, chicjo chrij in cˈjol. Chima lo marˈab chicjo che u wiˈ u ˈab. Chiwesaj lo tzoy xjab incˈlon chicjo che rkan.
42015023	Chima lo wajun amaˈ chcap mas chom, chicamsaj, chichloˈ, rech quektij kwa jnan rucˈ, chojquicat kinjel rucˈ. ¡Quekban jun nim ˈij!
42015024	Rmal laˈ che are wa rincˈjol jnan rucˈ pcha xcmac ya xcˈastaj uwach, xsach na, cmic xcraktaj chic,' xcha chque. Tigreˈ xicmaj ubanic nim ˈij che.
42015025	“Cteˈ xiclo, xiuc bic wajun u cˈjol nabeal che cˈo ptak jib, jampa petnak prbe cho rchoch, xuta u chˈabal rˈjon, xuta runak quixjawac.
42015026	Re xusqˈuij jun abon rajchac rucˈ rutaˈ, xuta che: '¿Su ctjan ubanic?' xcha che.
42015027	Rabon xubij che: 'A chaˈ xcnic, a taˈ xutak ucamsxic lajun amaˈ chcap mas chom, rmal laˈ che utz uwach rachaˈ xcun chic. Mas cquicat rucˈ rmal xtzlajch lo jeac chic prchoch,' xcha che.
42015028	Tigreˈ jampa nabeal xuta che jelaˈ, congan xpe riwal, crajxtaj cuc bic prnim ˈij. Xel lo rutaˈ che ubochxic u jlon u cˈjol.
42015029	Rabon xubij che u taˈ: 'In taˈ, qˈui jnab in nawtajnak chawe, injel ˈij quinmaj ratzij su quinatak wi. Mijun bwelt ayaˈon jun alaj csicˈ chwe, che quinban nim ˈij cucˈ rwichˈil.
42015030	Wacmic, at jampa xpe wajun ploj a cˈjol, che xusach uwach su awech at cucˈ tak ixkib che quiqˈuij qui bkil, ¿suche xatak u camsxic wa rchomlaj toro che ubanic nim ˈij?' xcha che.
42015031	“Tigreˈ rutaˈ xutzlij ubixic che, xubij: 'In cˈjol, injel jnab at cˈo wucˈ, xa mabsoj in cˈjol, nicpaˈ incˈlon na quinya na chawe at.
42015032	Wacmic rajawxic quekban wa rnim ˈij, rajawxic chke che cojquictic, rmal rech rachaˈ jnan rucˈ pcha xcmac, cmic xcˈastaj chic, xsach na nabe, cmic ya xcrak chic. Rmal laˈ che mas cojquictic rucˈ,' xcha che,” xcha a Jesús chque runak.
42016001	A Jesús xa jnan xubij wariˈ chque u tijon: “Cˈo jun achi biyom, che cˈo jun aj chejnel rulew rucˈ. Xcya rson che rjaw ulew che xa ust ubanic u chac rajchejnel.
42016002	Jampa jelaˈ xuto wa rjaw, xusqˈuij rajchejnel rlew, xuta che: '¿Su racleˈn la rson inton chawij? Cmic cabij u be chwe su takquil inyaˈon paˈab, we jelaˈ taj xa catinwesaj che a chac wucˈ,' xcha che.
42016003	Tigreˈ rajchejnel xubij prenmaˈ jampa jelaˈ xuto: '¡Ay no! ¿Cmic su quinbno? Are uwjaw cresaj in chac cˈo pinˈab. In cˈoxt in choˈab che quinchcon chpan rulew. Xa quinqˈuix che utaˈic limosna. ¿Su quinbno jampa cresaj in chac?' xcha chpan renmaˈ.
42016004	Tjan cuchˈbo su cubno, jampa xcˈun pujlon su cubno, tigreˈ xubij: 'Ya wetaˈan chic su quinbno rech jampa quinresaj bic che rajchejnel lajun biyom, rech runak quicya na in psar ptak cchoch,' xchaˈ.
42016005	Chanim xiusqˈuij chicjujnal rajcˈas rucˈ rjaw rulew. Xubij che nabe rajcˈas: 'Chabij chwe, ¿nicpaˈ a cˈas rucˈ in patrón?' xcha che.
42016006	Nabe aj cˈas xresaj rwuj che cˈo u cˈas tzˈibtal uwach xubij: 'Jun cient toneles asayt in cˈas,' xchaˈ. Rajchejnel xubij che: 'Chacˈma rawuj rech a cˈas chanim. Utz catbec, catzˈibaj jun cˈacˈ che xa inqˈuiaj cient a cˈas, tigreˈ catoj la inqˈuiaj cient chwe chanim,' xcha che.
42016007	Tigreˈ rajchejnel xusqˈuij jun chic aj cˈas, xubij che: 'Chabij chwe, ¿at nicpaˈ a cˈas rucˈ in patrón?' xcha che. Re xubij che: 'Jun cient coxtar trico in cˈas rucˈ,' xcha che. Xubij rajchejnel che: 'Chacˈma rawuj rech a cˈas, chatzˈibaj xa jmuchˈ a cˈas wachanim, la rjwinak catoj chwe chanim,' xcha che.
42016008	Tigreˈ rjaw rulew, jampa xerlo che jelaˈ xubno rajchejnel cucˈ rajcˈas che, xubij che kas cˈo u nˈoj rajchejnel che nabe xucso su cˈo rucˈ. Xa are runak i aj uwach ulew mas quinaw na che cchˈobnic chicwach tak rajcojnel mas tneˈ que i cˈo chpan rsakil.
42016009	“In quinbij chiwe, che chicjo i beymal aj uwach ulew che ubanic utzil chque runak. Rech jelaˈ cˈo iwichˈil jampa qˈuis na u ˈij cbeymal aj uwach ulew. Tigreˈ Dios quixucˈol na prcaj rech junelic quixjkeˈ chlaˈ rucˈ.
42016010	“Chin jun che utz ubnon rucˈ wa jbeˈ xya puˈab xa jnan utz cuban rucˈ we cˈo i qˈui puˈab. Chin jun chic che ust ubnon rucˈ wa rjbeˈ xya puˈab, xa jnan ust cuban rucˈ we cˈo qˈui puˈab.
42016011	We jelaˈ ust ibnon ix rucˈ wa rbeymal che xa rech uwach ulew iyaˈon piˈab, cˈot jun cujach lo rkas beymal piˈab prcaj.
42016012	We ix ust ibnon cucˈ su iyaˈon piˈab che xa rech jun chic, ¿chin lo cuya chiwe su kas iwech ix? Cˈot jun.
42016013	“Cˈot jun aj icˈ quiconec quichcon cucˈ quieb u patrón. Xa cretzlaj uwach jun chque, culoˈoj na jun chic. Xa jun utz cuban rucˈ, jun chic nimt cril wi. Jelaˈ ubanic che jun che xiw u beymal cubsoj, ccon taj cuban u chac rucˈ Dios,” xcha a Jesús chque.
42016014	Tak fariseos, que mas quicbsoj umolic rpwak, xictatbej quinjel wa rtzij xubij a Jesús. Xicban retal che qui plaj pelˈal rmal che ust xicto su xubij a Jesús, xquetzeˈej uwach rucˈ su xubij.
42016015	Tigreˈ a Jesús xubij chque: “Ix quiˈalajsaj iwib chicwach runak che ix utz ibnon. Dios retaˈan su cˈo piwenmaˈ. Su racleˈn che nim u ˈij chicwach runak, xa are itzel quel lak chwach re, are cretzlaj uwach.
42016016	“Chpan wa rˈij ujer canak cˈo rpxab, cˈo aj bil tak u tzij Dios che xiccˈam cbe chicwach unak. Tigreˈ jampa xpe a Xuan aj bnol Kasan jaˈ chiˈ xcmaj lo ubixic wajun utzlaj u tzij Dios rech cˈjeˈ u taknic re chpan quenmaˈ runak. Jelaˈ cmic quinjel quictij cchoˈab rech quicta u be.
42016017	“Naret craj cubij che are wa rpxab xa cˈoxt uptan. Xa quinbij chiwe che cˈaxt usachic rcaj rucˈ ulew, chwach uchˈupxic jun letra rech wa rupxab Dios. Injel cuqˈuis na pwiˈ su cubij.
42016018	“Jampa jun achi cujach bic rixkil, tigreˈ quicˈleˈch rucˈ jun chic ixak are la cuban mac chwach Dios. Jelaˈ rachi we quicˈleˈ rucˈ jun ixak che jchon bic rmal jun chic, re cuban mac chwach Dios.
42016019	“Cˈo jun achi biyom, xiw tzoylaj tak atzˈiak cucjo che quiak, quech runak che nim qui ˈij, chuchˈuj tak atzˈiak cucjo, ucjon batzˈ chuchiˈ quijuljtic. Injel ˈij nim ˈij chuwach cuwik rib, jelaˈ cutij congan uwa.
42016020	Xa jnan cˈo jun chic achi mebaˈ, a Lázaro u beˈ. Re cul chuchiˈ rchoch wajun biyom. Re congan chˈaˈc cˈo chrij.
42016021	A Lázaro congan curij usiquic ucˈaj tak uwa rbiyom che cutijo che quitzˈak bic chuxeˈ rumexa. Tak tzˈeˈ i cˈo chiˈ rucˈ quicraˈ uwach ruchˈaˈc.
42016022	Xurak u ˈij xcam rmebaˈ. Xcˈam bic cmal tak ángeles putzal Abraham pjun cˈolbal mas tzoy. Jelaˈ ubnon xcam rbiyom, xmukic.
42016023	“Rbiyom cˈo chpan jun cˈolbal nu quicrak cˈajsbal wachaj rcamnak che naj cˈwe chwach Dios. Xutzˈutzaˈ apno, re xerlo nu cˈwe Abraham chnaj, jelaˈ xril uwach a Lázaro cˈo putzal Abraham.
42016024	Tigreˈ rbiyom, co xchˈawac, xubij: 'In taˈ Abraham, chel a cˈux chwe, chatka lo a Lázaro ural wucˈ che curub u wiˈ u ˈab chpan jbeˈ jron, rech cujrobsaj jbeˈ rutzaˈn waˈ pinchiˈ. Rmal laˈ che mas cˈax in cˈwe chpan wa rˈaˈ,' xcha che.
42016025	Tigreˈ Abraham xutzlij ubixic che: 'Ay pobr in cˈjol, xcˈun ba pajlon che at xarak utzlaj su racleˈn chpan a cˈaslemal chwach ulew. Xa a Lázaro xurak mas cˈax chpan u cˈaslemal. Cmic re cubsan u cˈux ural wucˈ, xa at mas cˈax at cˈwe rmal su xabno.
42016026	Naret xak xiw jelaˈ, cjon jun nimlaj swan chekxoˈl. Cˈot mod rucˈ cojˈax bic awucˈ at, ni la i cˈo chlaˈ awucˈ at, cˈot mod rucˈ che quixˈax lo kucˈ oj ural,' xcha che.
42016027	“Xubij na rbiyom: 'We jelaˈ ubnon catinbochˈej in taˈ, utz chatka bic a Lázaro cho rchoch rintaˈ.
42016028	Xa cˈo can i job wechlal cho ja. Cwaj in che raLázaro cuˈalajsaj injel wariˈ chicwach, rech jelaˈ quipet que ural chpan wa rcˈax nu in cˈwe in,' xcha che.
42016029	Tigreˈ Abraham xubij: 'Que cˈo u tzij a Moisés cucˈ, jelaˈ jnan cˈo cucˈ su xictzˈibaj ujer tak aj bil u tzij Dios. Utz wet quicoj retal chrij su xicbij,' xcha che.
42016030	Tigreˈ rbiyom xubij: 'In quinbij in taˈ Abraham, wet cˈo jun chicxoˈl rcamnak cwalaj lak cbe cucˈ wechlal, tigreˈ quicjal uwach cchˈobnic chpan quenmaˈ chwach Dios,' xcha che.
42016031	Abraham xubij che: 'We quiccojt u tzij a Moisés, jelaˈ quicban che ctzij rajbil tak u tzij Dios, xa quiccoj taj, ¿su mod jelaˈ quicjonec we cwalaj lo jun chicxoˈl rcamnak xa ccaj taj quicjonec?' xcha che”, xcha a Jesús chque.
42017001	A Jesús xubij chque u tijon: “Injel ˈij cˈo tzˈakbal chicwach runak che quiucˈam bic runak chpan cmac. ¡Toˈob uwach wajun che cucˈam be chicwach jleˈ chic che ubanic mac!
42017002	Utz che wet cjiytzax upukul rucˈ jun caˈ, cqˈuiak bic chpan rplo. Utz na jelaˈ rucˈ chwach cucˈam be che ubanic mac chwach jun te cˈacˈ xcjon chwe in, che jelaˈ ubnon pcha jun alaj acˈa.
42017003	Utz quiban che uchejxic iwib rucˈ su quinbij chiwe. ¡Chichjej iwib rucˈ! “We jun awechlal cuban mac chawe, utz capixbaj rucˈ chuchˈuj tak tzij. We xujal uwach u chˈobnic chpan renmaˈ, chicyu u mac.
42017004	We jun okub bwelt cuban u mac chawach chpan jun ˈij, tigreˈ ctzlaj lo awucˈ okub bwelt chpan jun ˈij cubij na chawe: 'In xinjal uwach in chˈobnic chpan wenmaˈ, cmic chischa in mac, quinbanxtaj,' ccha chawe. At chacyu u mac,” xcha a Jesús chque.
42017005	Tigreˈ u takoˈn Kjaw Jesús xicta che: “Chaya na mas cojnic chke,” xicha che.
42017006	Kjaw Jesús xubij chque: “Wet xa jbeˈ ix cjonnak chwe, pcha jun alaj jnitzˈ ubaˈ mostaza, cˈo mod quibij na jelaˈ che jun cheˈ sicómoro: 'Chibku bic awib, jatca awib chpan rplo,' quixcha na che. Are rcheˈ cunmaj na i tzij, cbec cutic rib chpan rplo, cuta na i tzij rmal xixcjon chwe in.
42017007	“We cˈo jun chiwe che cˈo jun rajchac cutak bic pchac cubna chac chpan ulew, o we cutak bic pyuˈ, te jampa ctzlaj lak cho ja, ¿la quibij jelaˈ che rajchac?: 'Chatsaˈaj, chanim catcˈul cho rmexa,' ccha che. ¿La jelaˈ quibno? Jelaˈ taj.
42017008	Are wariˈ quibij che rajchac: 'Chayujbaˈ in wa rech ukajbal ˈij, chaya in wa chanim cteˈ quintij in wa, quintij in banaˈ. Tigreˈ chatja awa at ctja a banaˈ,' quixcha che.
42017009	Are rpatrón ni cumaltioxij che rajchac che, rmal laˈ che xbantjec su xtak wi che yaˈtal ubanic.
42017010	Jelaˈ ix xiw quibsoj ubanic injel nu ixutkon wi Dios che ubanic, tigreˈ utz we jelaˈ quibij: 'Oj oj aj chac cˈot quechbex chke, cˈot utz chke, xiw xekbno che su rajawxic,' quixcha na. Rajawxic taj che jun cmaltioxij chiwe su xibno,” xcha a Jesús chque.
42017011	Chpan jun chic ˈij a Jesús benak prbe rech cbe chpan tinmit Jerusalén. Quicˈaw chicxoˈl wa riquieb tinmit Samaria rucˈ Galilea.
42017012	Jampa xopan chpan jun alaj tinmit, chlaˈ cˈwe jampa xipe lajuj achjab che u cˈulic prbe. Que cˈo yabil lepra chquij, xa naj xictzˈutzaˈ wi a Jesús.
42017013	Co xichˈawac, xicbij: “¡A Jesús, aj tij, chel a cˈux chke!” xicha che.
42017014	A Jesús jampa xerlo, xiw wariˈ xubij chque: “Jix, chicˈtuˈ iwib chicwach tak patre rech quiclo che ix sak chic i bkil,” xcha chque. Que jampa xictzˈalmij quib rech quibec, tigreˈ xicnax che cyabil.
42017015	Jun chque rque, jampa xerlo che jelaˈ, mas xutzˈutzaˈ rib che xcnaxec, re xtzlaj chrij, co xchˈawac, xunmartsaj u ˈij Dios.
42017016	Tigreˈ xqueˈ chwach a Jesús, xkasaj u plaj pulew, xumaltioxij che. Re jun chque aj Samaria.
42017017	A Jesús xubij: “¿La naret lajuj xicnaxec che cyabil? Ec wa ribeljeb chic, ¿nu xicanaj wi? ¿Suche xitzlajxt lak che uyiquic u ˈij Dios?
42017018	In cˈax quinna che cˈot jun xitzlaj chic che uyiquic u ˈij Dios chicxoˈl wa ribeljeb chic. Xiw wajun achi xitzlajec che kwinkil taj.
42017019	Tigreˈ a Jesús xubij che rachi: “Chatwaljak, jat, ya xattoˈtaj rmal xatcjon chwe,” xcha che.
42017020	Tigreˈ tak fariseos xiccˈot u chiˈ a Jesús, xicta che jampa cumaj ubanic u taknic Dios chpan quenmaˈ runak. A Jesús xutzlij ubixic chque: “U taknic Dios jampa cumjo, xa quiltajt uwach quinjel.
42017021	Cˈot mod rucˈ che quibij na: 'Chiwlampeˈ cˈo ural, o chiwlampeˈ cˈo chlaˈ,' quichaˈ. In quinbij chiwe che are u taknic Dios cˈo chpan quenmaˈ runak ya cˈo chixoˈl wachanim,” xcha chque.
42017022	Tigreˈ a Jesús xubij chque u tijon: “Quipe na jujun tak ˈij, che mas quirij na rilic in wach in in u Cˈjol Dios che xinux unak. Mas tneˈ xiw jun ˈij, xa cˈoxt mod rucˈ.
42017023	Runak quicbij na chiwe: 'Chiwlampeˈ, u Cˈjol Dios cˈo ural,' o 'chiwlampeˈ cˈo chlaˈ,' quicha na chiwe. Ix xa mixbec, mixtraj bic chquij runak che jelaˈ quicbij na chiwe.
42017024	In u Cˈjol Dios che xinux unak jampa quinpetec, jnan rucˈ pcha jun caypaˈt cucˈut rib chwach rcaj, craplan jelaˈ, quiltaj uwach jewaˈ. ˈAlaj chicwach quinjel unak. Jelaˈ ubanic jampa quinpe chna, quinjel unak quil na in wach.
42017025	Xiw rajawxic che congan quinrak na cˈax nabe, quitzlax na in wach cmal unak cho ruwach ulew cmic.
42017026	Jelaˈ na cubno pcha xban ujer chpan can la rˈij jampa cˈas a Noé. Jelaˈ quinrak na in u Cˈjol Dios che xinux unak jampa copan u ˈij che quinpetec.
42017027	Chpan can la rˈij ujer jampa cˈas na a Noé, are runak xictij cwa, xictij cbanaˈ, xicˈleˈec, xicya cmiˈal che xicban cˈulnen. Jelaˈ quitjan che ubanic xicmaymaˈ taj we cˈo Dios, jampa xuc a Noé chpan wa rnim barco. Tigreˈ xpe rnimlaj jab, are rbarco xutzˈayej bic jaˈ chqueaj, runak cho ruwach ulew xsach cwach quinjel chpan rjaˈ.
42017028	Jelaˈ jnan xuban canak chpan la rˈij rech a Lot rechlal Abraham ujer. Runak xictij cwa, xictij cbanaˈ, que xicloˈo qˈui tak su racleˈn, xiqˈuinic. Xictic ticoˈn, xicyic tak cchoch.
42017029	Jelaˈ quitjan che ubanic xicmaymaˈ taj we cˈo Dios, jampa xopan jun ˈij xel bic a Lot chpan tinmit Sodoma. Tigreˈ xpe rˈaˈ prcaj cˈo azufre rucˈ xusach cwach quinjel runak, xicˈatec juntir.
42017030	Jelaˈ cbantaj na jampa cpe u ˈij che in u Cˈjol Dios xinux unak, quinˈalajsaj wib chicwach quinjel runak jampa quinpetec.
42017031	“Chpan wa rˈij, we cˈo jun pwiˈ rchoch, cˈoxt mod rucˈ kaj lak cuma su ucˈlon chpan rchoch. Chin cˈo ptak jib cˈoxt mod rucˈ ctzlaj lo cho rchoch cutoˈo rib chpan.
42017032	Xcˈun ba pijlon su xuban rixkil a Lot ujer. Xa miban iwe pcha xuban wajun ixak che xutzˈalmij rib che rilic rtinmit xcam rmal chanim.
42017033	Chin jun chiwe che mas cubsoj rucˈaslemal ural chwach ulew, are la csach na uwach u cˈaslemal. Chin jun che cumaymaˈ taj rucˈaslemal ural chwach ulew, xiw cubsoj u cˈaslemal rucˈ Dios, are la curak jun u cˈaslemal chbe ˈij sak.
42017034	“Quinbij chiwe ix che chpan wajun aˈab, i cˈo i quieb iwarnak chpan jun chˈat, jun chque ccˈam na bic, lajun chic canaj na canak.
42017035	Jelaˈ i quieb ixkib jnan quiqueˈnec, jun chque ccˈam na bic, lajun chic canaj na canak.
42017036	(Jelaˈ i quieb achjab quichcon ptak jib, jun ccˈam na bic, jun chic canaj na canak,” xcha chque.)
42017037	U tijon a Jesús jampa jelaˈ xicto, xicta che: “¿Nu cuban na wi wariˈ xabij chke Kjaw?” xicha che. A Jesús xubij chque: “Chin jun cubsojt u cojnic chwe in, are la pcha jun camnak. Nu cˈwe rcamnak chlaˈ quicmol wi quib tak kochˈ,” xcha chque.
42018001	A Jesús xubijch jun cˈambal nˈoj chque, rech cucˈut chicwach che rajawxic che cqˈuistajt qui cˈux che ubanic chˈawen.
42018002	Re xubij: “Cˈo jun ˈatbal tzij chpan jun tinmit che cuxeˈet rib chwach Dios, nimt quiril wi runak.
42018003	Chlaˈ cˈwe jun ixak melcaˈn chpan wa rtinmit. Re injel ˈij xbe rucˈ ˈatbal tzij che ubixic che: '¡Quinatoˈo puˈab rajchˈoj chwe, tjan cresaj wulew chwe!' xcha che.
42018004	Quieb oxib ˈij chic jelaˈ ubnon ˈatbal tzij xraj taj cuta u tzij wa rixak. Tigreˈ xubij chpan renmaˈ: 'In cˈot uptan Dios chwe, quincojt u tzij jun unak.
42018005	Mas tneˈ jelaˈ quinban na ˈatbal tzij pwiˈ rajchˈoj rixak rmal rech che re mas cumol tzij chwe. We quinban taj rixak injel ˈij cpe na wucˈ, xa quinucosaj na,' xcha chpan renmaˈ,” xcha a Jesús.
42018006	Kjaw Jesús xubij na: “Jelaˈ xubij la rˈatbal tzij che xa cuxeˈet rib chwach Dios.
42018007	Utz baˈ ¿la naret cuya toˈbnic Dios chque relcˈwal i chaˈtlec, che pˈij chaˈab quicban chˈawen rucˈ bochnic? ¿La cuban chque che quiˈen na u toˈbnic o cuya chque chanim?
42018008	In quinbij chiwe che Dios chanim quitoˈo na xa cbeytaj taj, cuban jsucˈlaj ˈatbal tzij picwiˈ. Jampa quinpe na in u Cˈjol Dios xinux unak, ¿la cˈo na jujun quicjon che Dios cho ruwach ulew?” xcha a Jesús chque.
42018009	A Jesús xubij chna jun cˈambal nˈoj chquij jujun unak ccuban ccˈux chbil quib che utz quibnon chwach Dios, che xa quetzlaj cwach inqˈuiaj chic, xubij:
42018010	“Cˈo i quieb achjab xiuc bic chpan unmal rchoch Dios che ubanic chˈawen rucˈ. Jun chque are fariseo che cubij rib che jsucˈ chwach Dios. Lajun chic achi xa jun chque tak aj tol alcawal.
42018011	Wajun fariseo, tcˈalec xchˈaw rucˈ Dios xubij rib chbil rib, xubij: 'Ay Dios, quinmaltioxij chawe che are in jnanxt cucˈ inqˈuiaj unak chic, che quicban elaˈ, che itzel tak unak, che quicban cmac cucˈ tak ixkib. In quinmaltioxij chawe che in jelaˈxtaj pcha wajun ploj achi aj tol alcawal che cˈo chiˈ.
42018012	Quieb bwelt chpan jun semana quinchˈij jun ˈij che quintijt in wa rech quinyic a ˈij at. Xa jnan quinya rlajuj rkan pwak chawe che injel nicpaˈ quinchˈco,' xcha che.
42018013	Rachi aj tol alcawal tcˈal chiˈ chnaj, mi jbeˈ craj caˈy prcaj, xiw cutˈok uwach u cˈux rucˈ u ˈab che cuˈalajsaj che mas cubsoj u mac ubnon, xubij: '¡Ay Dios, chel a cˈux chwe in, xa mas in aj mac chawach!' xcha che.
42018014	In quinbij chiwe che are wajun aj tol alcawal, jampa xel bic chpan unmal rchoch Dios, utzirnakch bi chwach Dios rmal sachbal u mac uyaˈon Dios che. Wajun fariseo xa cˈot sachbal u mac xurko. Quinjel unak che cquinmartsaj quib chbil quib, que ckasax na qui ˈij. Chin jun che cukasaj u ˈij chbil rib, are la cuyic na u ˈij rmal Dios,” xcha chque.
42018015	Tigreˈ xiccˈam lo racˈlab rucˈ a Jesús rech cuya u ˈab picwiˈ. Are u tijon jampa xiclo che jelaˈ, xicyaj runak rmal latzˈ quicban che a Jesús.
42018016	A Jesús jampa xuto xiusqˈuij, xubij chque: “Chiya chque racˈlab quipe wucˈ xa miˈatmij, rmal laˈ che are u taknic Dios chpan quenmaˈ runak, quech runak che i jelaˈ pcha wa rtak acˈlab.
42018017	Kas tzij quinbij chiwe, chin jun che cucˈamt u taknic Dios chpan renmaˈ jelaˈ pcha cuban jun alaj acˈa, tigreˈ la copant prcaj rucˈ Dios nu cˈwe u taknic re,” xcha chque.
42018018	Tigreˈ xpe jun unmal chque runak nim u takquil, re xuta che a Jesús, xubij: “Utzlaj aj tij, ¿su quinban in che quinwechbej junelic in cˈaslemal?” xcha che.
42018019	A Jesús xubij che: “¿Suche cabij utzlaj aj tij chwe? Xak xiw jun utz cˈolec: are Dios.
42018020	At awetaˈan su cubij rtaknic ujer: 'Xa maban mac cucˈ tak ixkib. Xa matcamsnic. Xa maban elaˈ. Xa maban tzijtal chrij jun chic unak rech curak cˈax. Nim quiawil wi a Taˈ a chuˈ,' cchaˈ,” xcha a Jesús che.
42018021	Rachi xubij che a Jesús: “Injel wariˈ inbnonch lak jampa in alaj chwalxic. ¿La cˈo na rajawxic quinbno?” xcha che.
42018022	A Jesús jampa jelaˈ xuto su xubij, re xubij che: “Cˈo na jun che craj na cabno: Chaqˈuij injel su cˈo awucˈ, chajcha rpwak chicwach tak mebaˈ, rech jelaˈ camol u chiˈ rabeymal prcaj rucˈ Dios. Tigreˈ saˈaj wucˈ catraj chwij in,” xcha che.
42018023	Jampa xuta rachi che jelaˈ xubij che, re congan xubsonec, rmal che congan u mibil cˈo rucˈ.
42018024	A Jesús, jampa xerlo che mas xubsoj wa rachi, re xubij: “¡Rucˈ mas cˈax cuc bic jun biyom nu cˈwe u taknic Dios chpan quenmaˈ runak!
42018025	Xa cˈax taj ruquic jun quij camello chpan u jul jun bak rech tisoˈn chwach jun biyom cuc chlaˈ nu cˈwe rutaknic Dios chpan quenmaˈ runak,” xcha chque.
42018026	Runak jampa xicto che jelaˈ xubij a Jesús, que xicbij: “¿La cˈo chin jun quiconec quicˈoltaj na che cuc prcaj rucˈ Dios?” xichaˈ.
42018027	A Jesús xutzlij ubixic chque: “Runak xa quicont che ubanic, are Dios injel quicon che ubanic,” xcha chque.
42018028	A Luˈ xubij: “Kjaw, oj kyaˈon can injel su cˈo kucˈ, ojtran chawij. ¿Su laˈ caya na chke?” xcha che.
42018029	A Jesús xubij chque u tijon: “Saklaj tzij quinbij chiwe che chin jun in tijon cuya can rchoch, cuya can rixkil, cuya can rechlal, jelaˈ u taˈ u chuˈ rmal u taknic Dios chpan quenmaˈ runak,
42018030	curak na qˈui uwach tak rech chpan tak wa rˈij cmic, jelaˈ curak na junelic u cˈaslemal chpan tak wa rˈij che quipe na,” xcha chque.
42018031	A Jesús xiusqˈuij apno cablajuj u tijon, xubij chque: “Cmic joˈ, cojpˈkeˈ na bic chpan tinmit Jerusalén. Rmal rech jelaˈ cqˈuis na pwiˈ injel su xictzˈibaj can aj bil tak u tzij Dios ujer chrij su cˈax quicban na chwe in u Cˈjol Dios xinux unak.
42018032	Jelaˈ quicban na chwe, quicjach na picˈab runak che i aj Israel taj, quetzbej na in wach, quincyoˈ na, quicchublej in plaj.
42018033	Quincchˈay na rucˈ asiar, quinccamsaj na. Churox ˈij quincˈastaj na chicxoˈl rcamnak,” xcha chque.
42018034	Mijun chque u tijon xuta u be su xubij. Que xicchˈob taj su uptan che xuya ubixic wariˈ chque.
42018035	Chpan jun ˈij chic, jampa a Jesús benak prbe xa nkaj chic cˈwe che rtinmit Jericó, xurak jun achi caˈy taj cul chiˈ prbe, cuta u limosna chque runak quiˈaxec.
42018036	Re jampa xuto che quiˈax congan unak chiˈ pa cˈwe, xuta apnak su laleˈ xicˈwac.
42018037	Runak xicbij che che a Jesús aj Nazaret petnak.
42018038	Tigreˈ rachi co xchˈawac, xubij: “¡At, a Jesús, at Relcˈwal a David, quel a cˈux chwe!” xcha che.
42018039	Runak i cˈo chiˈ chwach, que xquiyjo, xicbij che rech cuwyin taj, are xa xuwyinch mas xubij: “¡At Relcˈwal a David, quel a cˈux chwe!” xchach che.
42018040	A Jesús xuto xtqueˈ chanim, re xutak ucˈamic lak wajun che ccaˈy taj. Jampa xkeb apnak jbeˈ rucˈ a Jesús, a Jesús xuta che, xubij:
42018041	“¿Su cawaj che quinban chawe?” xcha che rmoy. Rmoy xutzlij ubixic che: “Uwjaw, in cwaj quinacnaj rech quincaˈyec,” xcha che.
42018042	A Jesús xubij che: “¡Utz chatcaˈyok! Cmic xattoˈtaj rmal laˈ che xatcjonec,” xchaˈ.
42018043	Chanim xcaˈy chic wajun achi. Xtraj bic chrij a Jesús, re xunmartsaj u ˈij Dios. Quinjel runak i cˈo chiˈ xiclo, xa jnan xquinmartsaj u ˈij Dios.
42019001	Tigreˈ a Jesús xuc chpan rtinmit Jericó, xutslij u pan rtinmit.
42019002	Cˈo jun achi chlaˈ a Zaqueo u beˈ. Re unmal chque rajtol tak alcawal, re biyomlaj achi.
42019003	A Zaqueo cutzcuj rilic a Jesús, che chin laˈ. Re ccon taj cril uwach rmal rech che i qˈui unak i cˈolec, re xa alaj coˈl rkan achi.
42019004	Tigreˈ re anim xbec, xnabjec chicwach runak, xaˈan bic pwiˈ jun cheˈ che rilic a Jesús. Chlaˈ quicˈaw wi na re prbe nu cˈwe wa rcheˈ.
42019005	Jampa xopan a Jesús chuxeˈ wa rcheˈ, re xcaˈy apno ajsec, xril a Zaqueo, xubij che: “A Zaqueo, catkaj lo chanim. Cmic rajawxic quincanaj can cho ja awucˈ,” xcha che.
42019006	A Zaqueo chanim xkaj lak, xucˈul a Jesús rucˈ nimlaj quicten.
42019007	Jampa xquil runak che jelaˈ, quinjel xicmaj tzij chrij a Jesús, que xicbij chicwachbal quib che xuc a Jesús chpan rchoch lajun aj maclaj achi.
42019008	Tigreˈ raZaqueo xtqueˈec, xubij che Kjaw Jesús: “Chawlampeˈ Uwjaw, injel su cˈo wucˈ quinjach pinqˈuiaj, are pinqˈuiaj quinsipaj chque tak mebaˈ. We cˈo welaˈan chque runak, quijab bwelt uwiˈ rucˈxel quinya chque,” xcha che rmal xjaltaj uwach u chˈobnic chpan renmaˈ.
42019009	A Jesús xubij che: “Cmic xicˈoltaj wa runak chpan wa rja. Jelaˈ wa rachi re jun chque riˈ u man Abraham rmal u cojnic chwe.
42019010	In wajun u Cˈjol Dios xinux unak, in petnak che ctzucxic runak pcha wajun che i sachnak chpan cmac rech quicˈoltaj na,” xcha a Jesús chque.
42019011	Jampa runak quitjan che utatbxic wa rtzij, a Jesús xubij na jun cˈambal nˈoj chque. Rmal laˈ che xa nkaj chic cˈwe che rtinmit Jerusalén, runak xicchˈbo che chanim cucˈut rib su racleˈn u taknic Dios chpan quenmaˈ unak.
42019012	A Jesús xubij chque: “Cˈo jun achi nim u takquil, xbe chpan jun tinmit naj rech cyaˈ na jun u takquil puˈab che unmal ˈatbal tzij pwiˈ jun nimlaj tinmit. Re cuchˈob chna lo jun ˈij ctzlaj chna lo jeac chic cho rchoch.
42019013	Mjaˈ cbec xiusqˈuij lajuj achjab aj chac rucˈ, xuya bic jujun pwak mina, xubij chque: 'Chicjo wariˈ rech cˈo quichˈac na chrij. Jelaˈ ibnon jampa quinpe chic,' xcha chque.
42019014	Runak i aj u tinmit re, que ust xiclo, xquetzlaj uwach wajun unmal ˈatbal tzij, xictak bic ctakoˈn chrij che quicya na ubixic che: 'Oj kaj taj che cˈo a takquil pekwiˈ oj. Jampa catzlaj lak, kaj taj che at catcˈjeˈ che ˈatbal tzij pekwiˈ,' xicha che.
42019015	“Xurak jun ˈij xtzlajch lo rachi che nim u takquil. Ya cjonch che unmal ˈatbal tzij pwiˈ rnimlaj tinmit. Jampa xcnic xutak csicxic rajchac che uyaˈon can rpwak picˈab. Craj cretamaj na nicpaˈ xicchˈac chrij wa rpwak chicjujnal.
42019016	Xpe rnabe aj chac, xubij, 'Uwjaw wajun mina xaya can pinˈab xuchˈac lajuj minas chic,' xcha che.
42019017	Rjaw xubij che: 'Utz abnon, at utzlaj aj chac. Utz xaban rucˈ wa rjbeˈ xinya chawe. Rmal laˈ che jelaˈ xabno, quinjach paˈab jun a takquil picwiˈ lajuj tinmit,' xcha che.
42019018	Tigreˈ xpech jun rach aj chac, re xubij: 'Uwjaw, rpwak xaya can pinˈab xuchˈacch job minas chic,' xcha che.
42019019	Xa jnan runmal xubij che: 'Jelaˈ quinban chawe at, quinya na a takquil paˈab picwiˈ job tinmit,' xcha che.
42019020	“Xpech jun chic rach aj chac, xubij rachi: 'Uwjaw, chiwlampeˈ, ural cˈwe rpwak ayaˈon can chwe. In incˈlon chpan jun suˈt.
42019021	In jelaˈ xinbno rmal mas quinxiˈij wib chawach, wetaˈan che at cˈanlaj achi. At casic bic su cawil uwach pulew che xayat can chiˈ, jelaˈ at cacˈol a jal che at taj xatco,' xcha che.
42019022	Tigreˈ runmal ˈatbal tzij xubij che: 'At itzellaj aj chac, ustaj xabno, rmal a tzij xabij quinban na ˈatbal tzij pawiˈ. At awetaˈan che in cˈanlaj achi, che quincˈam bic su inyaˈont canak, che quincˈol bic che in taj intcon.
42019023	¿Suche che xayat rinpwak che jun chic achi rech cuchˈac ral rinpwak, rech jelaˈ jampa quinpetec quinmol na u chiˈ rinpwak rucˈ ral?' xcha che.
42019024	Tigreˈ runmal ˈatbal tzij xubij chque rajchac che itcˈal chiˈ rucˈ: 'Chiwesaj rpwak che, chiya che lajun che cˈo lajuj minas che,' xcha chque.
42019025	Tigreˈ rajchac xicbij che: 'Kjaw, ¿suche cayach inqˈuiaj pwak che lajun che cˈo lajuj minas rucˈ?' xicha che.
42019026	Runmal ˈatbal tzij xubij chque: 'Quinbij chiwe che chin cˈo qˈui rucˈ, cyaˈ chna inqˈuiaj chic che. Chin chic che xa jbeˈ cˈo rucˈ, quesax na wa rjbeˈ cˈo rucˈ rmal ust xchcont rucˈ su xcya che nabe.
42019027	La rinqˈuiaj unak che i aj chˈoj chwe, che xcaj taj che in cˈo in takquil picwiˈ, chima lo chwe, chicamsaj chinwach,' xchaˈ,” xcha a Jesús chque.
42019028	Jampa a Jesús xuqˈuis ubixic wa rtzij, xel bic chicwach runak, xtaken bic chpan u be ptinmit Jerusalén.
42019029	Jampa nkaj chic cˈwe apno che rtinmit Betfagé rucˈ tinmit Betania, cˈo apno chwach wajun jib Olivos, tigreˈ xiutak bic i quieb chque u tijon.
42019030	Xubij chque: “Jix chpan ralaj tinmit che cˈo apno chekwach. Jampa quixopnec, quirak wi jun alaj buru iykulic, mijun unak ˈaˈannak chrij, chicra chima lak.
42019031	We cˈo jun cuta chiwe che suche quitur bic, quibij na che che Kjaw rajawxic cucjo,” xcha chque.
42019032	Tigreˈ u tijon xibec xiquirka su xubij bic chque.
42019033	Jampa xiopnec xiquirka ralaj buru, quitjan che uquiric jampa xpe rjaw, xubij chque: “¿Suche quiquir bic in alaj buru?” xcha chque.
42019034	Que xicbij che rjaw: “Rajawxic cucoj che Kjaw,” xicha che. Cˈot su xubij rjaw buru.
42019035	Xiccˈam lo rucˈ a Jesús. Que xquesaj qui ˈuˈ xccoj chrij ralaj buru, xclotˈej jbeˈ, xicya a Jesús chrij.
42019036	Tigreˈ xinabaj runak chwach a Jesús, que xquesaj quetzˈiak xclic pube nu cbe wi, rmal mas xquiquicat che.
42019037	Jampa nkaj chic i cˈwe che rxulnic rech Jib Olivos, quinjel runak che itranch lak, xicmaj ubanic wiynic chrij a Jesús. Jelaˈ xicbno rmal mas quiquictic, congan xiwyinic, mas xquinmartsaj u ˈij Dios rmal rech inmak tak maybal clon chic che ubnon a Jesús chicwach.
42019038	Que xicbij: ¡Nim u ˈij Runmal ˈatbal tzij petnak prubeˈ Ktaˈ Kjawxel! ¡Chicˈjeˈ ˈaxbal prcaj! ¡Chinmartsaj u ˈij Dios prcaj!
42019039	Jujun chque tak fariseos che i cˈo chiˈ chicxoˈl runak xicbij che a Jesús, “Aj tij, utz chiayjaˈ ratijon rmal ustaj che jelaˈ quicbno,” xicha che.
42019040	A Jesús xutzlij ubixic chque: “In jelaˈ quinbij chiwe che mat que runak quiwyinic, tigreˈ tak abaj quicrak cchiˈ quichˈawac quinmartsaj u beˈ Dios,” xcha chque.
42019041	Jampa nkaj chic cˈwe che rtinmit Jerusalén, a Jesús xril apan rtinmit. Mas xubsoj runak i cˈo chpan, jelaˈ xoˈec rmal.
42019042	Tigreˈ xubij: “¡Wet ix xiwetamaj chpan wajun ˈij cmic su racleˈn cuya ˈaxbal chixoˈl! Are laˈ xa cwan canak chiwach, xa quichˈob taj.
42019043	Quipe na cˈaxlaj tak ˈij piwiˈ, tak iwajchˈoj quicyic na jun tapia chiwij, quicsutwij iwij rmal, rmal chˈoj quicya na latzˈ chiwe chpan injel i be nu quixˈanmaj na bic chicwach.
42019044	Que quixctuclej na cho ruwach ulew. Ix jnan cucˈ iwal che i cˈo chpan iwchoch, quiccamsaj na. Que quicyat can jun abaj pwiˈ jun chic abaj chpan i tinmit. Rmal laˈ che xiwetamaj taj chque ˈij che xcun Dios iwucˈ rech quixutoˈo, xa xichˈob taj che in petnak che i cˈolic,” xcha a Jesús chquij runak i cˈo ptinmit Jerusalén.
42019045	Tigreˈ a Jesús xuc chpan runmal rchoch Dios, xumaj quesxic bic rajcˈay che i cˈo chpan, xiroktaj bic rajloˈomnel che i cˈo chlaˈ.
42019046	Xubij chque: “Tzˈibtal canak chpan Tioxlaj Wuj: 'Are uwchoch in, are rech chˈawen wucˈ,' cchaˈ. Ix ix ibnon cjul elaˈom che,” xcha chque.
42019047	Injel ˈij a Jesús quiunawtzaj runak chpan unmal rchoch Dios. Are quinmal chque tak patre, jnan cucˈ tak aj nawtzbal chque aj Israel rech qui pxab, jnan cucˈ i riˈj tak unak, que xiccoj cchoˈab che ctzucxic su quicbno rech quiccamsaj a Jesús.
42019048	Xa xicrak taj su quicban che, rmal laˈ quinjel runak benak ccˈux che utatbxic u tzij su cubij chque.
42020001	Chpan jun ˈij, jampa a Jesús ctjanec quiunawtzaj runak chpan unmal rchoch Dios, cubij utzlaj u tzij Dios chque. Quinmal tak patre jelaˈ tak aj nawtzbal chque chpan qui pxab que, jnan cucˈ i riˈj tak unak rech tinmit xipe rucˈ a Jesús.
42020002	Xicbij che: “¿Chin uyaˈon a takquil paˈab che ubanic injel su xabno chpan unmal rchoch Dios? ¿Chin atutkon che ubanic wariˈ?” xicha che.
42020003	A Jesús xutzlij ubixic chque, xubij: “Jelaˈ in xa jnan quinta jun tzij chiwe ix. Chibij chwe:
42020004	U kasan jaˈ a Xuan, ¿chin utkon lo a Xuan che xuban kasan jaˈ? ¿La are Dios, o xa are unak? ¿Chin chque?” xcha chque.
42020005	Tigreˈ xicchˈabej quib que chicwach, jelaˈ xicbij: “We quekbij che are rmal Dios utkon lak, tigreˈ re cubij na: '¿Suche xekcoj taj su xubij a Xuan?' ccha na chke.
42020006	Cˈot mod quekbij che che que runak xuya u takquil, rmal laˈ quinjel runak quiccoj na abaj chke. Jelaˈ elnakch rson chic chicwach runak che a Xuan jun aj bil u tzij Dios xpetec,” xicha chicwach.
42020007	Tigreˈ xicbij che a Jesús che quetaˈan taj chin xutak lak a Xuan che ubanic kasan jaˈ.
42020008	Tigreˈ xubij a Jesús chque: “Jelaˈ in in quinbijt chiwe chin uyaˈon in takquil che ubanic wariˈ chiwach,” xcha chque.
42020009	Tigreˈ a Jesús xumaj ubixic jun cˈambal nˈoj chque rech cuˈalajsaj chicwach runak che curak na cˈax cmal, xubij: “Cˈo jun achi xuyujbaˈ rulew rech cutic uvas chpan. Jelaˈ xubno xutic ruvas. Xuya can pkajec chque inqˈuiaj aj chac. Tigreˈ naj xbe wi u benan, xbeytaj chlaˈ qˈui ˈij.
42020010	Jampa xopan u ˈij xeˈnar uwach u ticoˈn, re xutak lak jun u takoˈn cucˈ rajchac, rech quicya bic jbeˈ re ruwach uvas che. Tak aj chac jampa xiclo, que xquichˈiyo rutakoˈn. Xictak bic, cˈot xicya bic che.
42020011	Tigreˈ rjaw ticoˈn xutakch lo jun chic u takoˈn. Jelaˈ xicbanch che xquichˈiyo, xquetzlaj bic uwach. Tigreˈ xictak bic, cˈot xicya bic che.
42020012	Rjaw ticoˈn xutakch lo jun urox u takoˈn. La inqˈuiaj jelaˈ xicbanch che re xicchˈpo, xiquiscˈo, xquesaj bic.
42020013	“Tigreˈ rjaw ticbal uvas xubij: '¿Su quinbno? Cmic utz quintak bic in cˈjol che mas loˈ chinwach. Pent re nim cquil wi,' xcha che ubixic.
42020014	Jampa xquil wa rajchac che xpe u cˈjol rjaw wa rticoˈn uvas, que xicchˈabej quib chicwach chanim, xicbij: 'Ya petnak wajun che curak na rulew jampa cam rutaˈ. Joˈ, quekcamsaj rech kechbej na wa rulew,' xicha chicwach.
42020015	Tigreˈ xquesaj bic rucˈjol wa rjaw ulew rech ticbal uvas, xiccamsaj. “¿Su quibij ix cuban na rjaw ticbal uvas chque tak rajchac?
42020016	Re cpe na cucˈ, quiucamsaj na rajchac, cuya na ruticbal uvas chque inqˈuiaj chic aj chac,” xcha chque. Runak jampa xicta wa rtzij su xubij a Jesús, que xicbij: “¡Ay, no! ¡Utz mat cuban jelaˈ wa rjaw ulew!” xichaˈ.
42020017	A Jesús xiutzˈutzaˈ runak, xubij: “Jelaˈ quibij ix rmal quichˈob taj su craj cubij chpan Tioxlaj Wuj: 'Are rabaj wariˈ quixtun can rajbnol tak ja nabe cmic are xcoj che runmal u cˈulbal ja,' cchaˈ.
42020018	Quinjel unak quitzˈak pwiˈ wa rabaj, are quipxix na. Chin jun ctzˈak chuxeˈ rabaj cuban na pucpuc ulew chuxeˈ rmal ruchoˈab che wajun abaj,” xcha a Jesús chque. Runak xicchˈbo che a Jesús pcha wa rabaj, que xa xquetzlaj uwach re.
42020019	Tigreˈ tak aj nawtzbal chque rajIsrael chpan qui pxab, jnan cucˈ tak quinmal chque rpatre, xictzcuj u chˈipic a Jesús chpan wajun hora. Que xicchˈbo che chquij que xubij wi wajun cˈambal nˈoj a Jesús. Xa xicxiˈij quib chicwach runak.
42020020	Xiclawchij a Jesús. Xictak bic inqˈuiaj unak rucˈ che rilic, che quicban che quib che i cjonnak rucˈ. Que xa quicta che a Jesús su racleˈn rech cutzˈak chpan ctzˈakbal que rucˈ u tzij su cubij. Tigreˈ quicjach na puˈab rˈatbal tzij che uyaˈon takquil puˈab rmal Roma.
42020021	Jelaˈ ubnon xiccˈot u chiˈ a Jesús, xicbij che rech quiccˈam u pan: “Aj tij, oj ketaˈan che utz cabij chpan a tzij, utz cacˈut chicwach runak. Jelaˈ ketaˈan che nimt cawil wi jun unak chwach jun chic, cˈot cawtaj wi chawach. Xa are quianawtzaj runak che kas tzij are u be Dios cabij chque.
42020022	Cmic chabij chke: ¿La cˈo mod rucˈ che quekya ralcawal che a César runmal ˈatbal tzij aj Roma, o xa quekya taj?” xicha che.
42020023	A Jesús, ya retaˈan chic su quicmaymaˈ chrij che mas quinaw che umaymaˈxic su quicbij. Re xubij chque:
42020024	“Chima lak jun rkan pwak denario aj Roma cacˈut chinwach. ¿Chin u caˈybal cˈo chwach quibij ix, chin u beˈ tzˈibtal chwach?” xcha chque. Que xicbij che: “Rech runmal ˈatbal tzij,” xichaˈ.
42020025	A Jesús xubij chque: “Chitjo che runmal ˈatbal tzij su racleˈn cumaj che. Xa jnan, chitjo che Dios su racleˈn cumaj che,” xcha chque.
42020026	Jelaˈ ubnon che xicont che a Jesús chpan u tzij rech cutzˈak chpan ctzˈakbal que. Xcˈbeˈ ccˈux chrij rutzij su xubij chque, xiconxtaj xichˈawac.
42020027	Xiopan jujun chque runak saduceos rucˈ a Jesús. Que quicbij che cˈoxt mod rucˈ quicˈastaj cwach runak che i camnak chic. Rmal laˈ xiccˈot u chiˈ rucˈ wajun tzij xicbij:
42020028	“Aj tij, a Moisés utzˈiban can chke we cˈo jun achi xcmac, che xuya can rixkil, we cˈot can relcˈwal rucˈ, rajawxic quicˈleˈ jun rechlal rcamnak rucˈ wajun melcaˈn ixak. Jelaˈ relcˈwal quicˈjeˈ na rucˈ, cuban na chque che pcha i relcˈwal wajun rechlal xcmac.
42020029	Bay, i cˈo okub quechlal quib. Rnabeal xcˈleˈ rucˈ jun ixak i xcam cˈut, cˈot can relcˈwal.
42020030	Rucabal xcˈleˈ rucˈ rixak melcaˈn. Xa jnan xcmac, cˈot can relcˈwal xcˈjeˈ rucˈ rixak.
42020031	Jelaˈ xuban urox chaˈxel xcˈleˈ rucˈ rixak. Jelaˈ ubnon benak, wa riokub achjab xicˈleˈ rucˈ wajun ixak, xicam juntir. Cˈot quelcˈwal xcˈjeˈ rucˈ rixak.
42020032	Qˈuisbal re rixak xcmac.
42020033	Cmic chic quekta na chawe: Jampa quicˈastaj chic rcamnak, ¿chin chque wa riokub quechlal quib quel kas richjil wa rixak? Rmal jelaˈ xicban quixkil che rixak quinjel,” xicha che.
42020034	A Jesús xutzlij ubixic chque: “Cho ruwach ulew cmic tak achjab tak ixkib quicˈleˈec chicwachbal quib.
42020035	Are runak cubij Dios che yaˈtal chque, che quicˈseˈ na jampa cqˈuis ruwach ulew quicˈastaj na cwach chicxoˈl rcamnak, we achjab we ixkib, xa quicˈleˈxtaj.
42020036	Cˈoxt jun chque quicmac chlaˈ, jelaˈ pcha tak ángeles che quicam taj. Que i relcˈwal Dios che icˈastajnak bic chicxoˈl rcamnak.
42020037	Xa jnan jelaˈ xubij a Moisés jampa cˈo chwach jwiˈ qˈuix craplan urep ˈaˈ chpan, xuˈalajsaj can ubixic che rcamnak quicˈastaj na. Rmal laˈ xubij che Ktaˈ Kjawxel, are Dios rech Abraham, a Isaac, rucˈ a Jacob.
42020038	¡Dios naret Dios quech tak camnak, xa are Dios chque runak i cˈaslec!” xcha chque.
42020039	Tigreˈ jujun chque rajnawtzbal chque runak chpan qui pxab que xicbij che a Jesús: “Aj tij, utz xabij chque,” xicha che.
42020040	Jelaˈ ubnon che xiccojt cchoˈab che ucˈotic u chiˈ a Jesús.
42020041	Tigreˈ a Jesús xubij chque: “¿Suche cbixic che are u Takoˈn Dios petnak che ccˈolic runak xa riˈ u man a David?
42020042	A David, chpan rwuj rech Salmos, jewaˈ cubij: 'Ktaˈ Kjawxel xubij che Uwjaw: Chatcˈul wucˈ chnim in ˈab,
42020043	te na in quiyinya na rawajchˈoj paˈab rech catqueˈ picwiˈ pcha taquelbal awkan,' cchaˈ.
42020044	¿Su mod che quicbij unak che xa riˈ u man a David wajun u Takoˈn Dios we a David xubij Uwjaw che?” xcha a Jesús chque.
42020045	Quinjel runak xictatbej rutzij a Jesús, tigreˈ re xubij chque u tijon:
42020046	“Chichjej iwib chicwach runak aj nawtzbal chque chpan qui pxab. Que mas utz quicnaˈo quibinic quicjon quetzˈiak che cchˈaren. Utz quicto che cya rtzil cwach cmal runak rmal nim cquil wi quiˈax ptak qˈuibal. Que are quictzcuj nabe tak ten nu quicˈbeˈ wi quech inmak qui ˈij chpan tak ja nu quicnawtzaj wi quib chpan qui pxab, jelaˈ jnan quicbno jampa quicmol wi quib runak che utijawic cwa ptak nim ˈij.
42020047	Xa jnan quicmaj can cchoch tak ixkib che xa i melcaˈn chic jelaˈ ubnon xa cquesaj quib chpan cchac quicbno. Nim rkan chˈawen quicban chwach Dios rech utz cquil runak. La inqˈuiaj nim rcˈajsbal cwach quicrak na, jampa cpe rˈatbal tzij picwiˈ rmal Dios,” xcha a Jesús chque u tijon.
42021001	Tigreˈ a Jesús xuc chpan unmal rchoch Dios, xiutzˈutzaˈ rbiyom tak unak xicya csipnic chpan cˈolbal pwak.
42021002	Xa jnan xril jun ixak mebaˈ melcaˈn chic. Re xuya xa quieb alaj tak pwak xa jbeˈ rjil chpan cˈolbal re.
42021003	Tigreˈ a Jesús xubij: “Kas tzij quinbij chiwe, are wajun mebaˈ ixak melcaˈn are nim na xuya re chicwach quinjel.
42021004	Quinjel la rinqˈuiaj chic che quiyaˈon csipnic xa jbeˈ quiyaˈon che i qˈui cˈo cucˈ. Wa rmelcaˈn ixak, re xuya injel nicpaˈ ucˈlon rech cutzˈukbej rib,” xcha chque.
42021005	Cˈo jujun quitjan che uchˈachaˈxic chrij unmal rchoch Dios. Que xicbij wiktal rucˈ tzoylaj tak abaj, rucˈ wa rsipnic ucˈmon lak che xyictaj bic, quicha chicwach. A Jesús xubij chque:
42021006	“Are wariˈ ctjanec quiwlo, cpe na jun ˈij quiwil na ccanajt can jun abaj pwiˈ jun chic abaj, are quiwlux na juntir, rmal iwajchˈoj chiwe,” xcha chque.
42021007	Jampa xicto che jelaˈ xubij, que xicta che: “Aj tij, ¿jampa cbantaj wariˈ che jelaˈ xabij? ¿Su retal cpe nabe chwach?” xicha che.
42021008	A Jesús xutzlij ubixic chque: “Chichjej iwib, xa mixsubtaj cmal jleˈ chic. Quipe na i qˈui aj subnel quicbij na tzij pinbeˈ in, que quicbij che quib: 'In reˈ in u takoˈn Dios,' quicha na: 'Cmic are rˈij petbal u ˈij,' quichaˈ. Ix xa mixbe cucˈ.
42021009	Jampa quita na rson che cˈo chˈoj, o che runak quictuclej bic quib, ix xa mixiˈij iwib. Rajawxic injel wariˈ cbantaj na nabe, mjaˈ cpe qˈuisbal re,” xcha chque.
42021010	Xubij chna chque: “Cwalaj na jun nimlaj tinmit chrij jun chic, quicchˈip na quib chicwach rucˈ chˈoj.
42021011	Cuban na inmak tak cabrakan. Cpe na wiˈjal, rucˈ nimlaj tak yabil chpan jaljoj tak tinmit. Cho rcaj cuban na tak retal congan quicxiˈij na quib runak chicwach. Cuban na inmak tak maybal xipbal uwach chicwach quinjel runak.
42021012	“Nabe chwach injel wariˈ, are ix ix cjonnak chwe quixcchˈip na bic, quixcya na pcarsa. Quixcoktaj na bic ptak iwchoch, quixquichˈpo, quixcjach na picˈab tak ˈatbal tzij chpan tak ja nu quicnawtzaj wi quib che qui pxab. Quixcˈam na bic, quixcjach chicwach unak che cˈo ctakquil picwiˈ tak tinmit rucˈ chicwach tak unmal ˈatbal tzij rmal wech in.
42021013	Jelaˈ quicban chiwe rech quiˈalajsaj na in tzij chicwach, che ix cjonnak chwe in.
42021014	Injel chicˈlo piwenmaˈ, xa mimaymaˈ bic su quibij che utoˈic iwib chicwach tak ˈatbal tzij.
42021015	In quinya na rtzij chiwe, in quinya i nˈoj rucˈ su quibij, rech jelaˈ riwajchˈoj quicrakxtaj su quicbij chiwe, que cˈot quicchˈac chiwij.
42021016	Que quixcjachtaj na cmal i taˈ i chuˈ, cmal iwechlal, rucˈ iwachˈilxic iwib, jnan cucˈ iwichˈil. Jelaˈ ubnon che quiccamsaj na jujun chiwe ix.
42021017	Injel unak quetzlaj na iwach ix rmal che ix cjonnak chwe in.
42021018	Mas tneˈ jelaˈ are Dios quixuchjej na, cˈot mijun iwiˈ csach uwach che cˈo pijlon.
42021019	¡Quicoj i choˈab rucˈ injel rcˈax cpetec, jelaˈ quixcˈoltaj na, quirak na junelic i cˈaslemal!
42021020	“Jampa quiwil wa rtinmit Jerusalén che xsutwin rij cmal tak achjab aj bnol chˈoj aj chˈoj chque rajIsrael, utz chibna che u chˈobic che chanim cpe cˈajsbal uwach wa rtinmit.
42021021	Jampa cpe wariˈ, tigreˈ runak i cˈo pucuent Judea quiˈanmaj bic pwiˈ tak jib. Chin i cˈo chiˈ chpan tinmit Jerusalén chiˈel bic. La i cˈo ptak jib xa mixucch lo ptinmit che resxic su icˈlon chiˈ.
42021022	Chpan tak ˈij wariˈ ctoj na u cˈxel runak su xicbno. Cuqˈuis na pwiˈ quinjel su tzˈibtlic canak chpan Tioxlaj Wuj che Dios cucˈajsaj na cwach runak.
42021023	¡Toˈob cwach tak ixkib che i yab unak chic jampa copan wa rˈij rech cˈajsbal wachaj! ¡Toˈob cwach tak ixkib che quictuˈbsaj na cal! Are runak chpan rnimlaj tinmit quicrak na nimlaj cˈax. Quitzˈkatsaj na riwal picwiˈ runak chiˈ, chpan tak wa rˈij che quipe na.
42021024	Cˈo jujun chque quiccamsax na rucˈ tak chˈichˈ rmal chˈoj. Quicchˈip bic inqˈuiaj chic quiccˈam bic chpan jleˈ chic tak ulew quicya chpan tak carsa. Runak aj Israel taj quicpxij uwiˈ rtinmit Jerusalén rucˈ qui kan, are na quictzˈkatsaj na qui ˈij jampa runak che i aj Israel taj quitkan na pwiˈ rtinmit Jerusalén.
42021025	“Tigreˈ quipe na inqˈuiaj tak retal chwach rˈij chwach ricˈ, jelaˈ chwach tak chˈmil. Quicxiˈij na quib runak i cˈo cho ruwach ulew jampa quiclo, csach ccˈux rmal wariˈ che congan coˈ rplo rucˈ u choˈab rucˈ u retum.
42021026	Runak congan quicxiˈij na quib, cbirbat na quenmaˈ jampa quicmaymaˈ chrij su cbantaj na chwach ulew. Su racleˈn che cˈo cchoˈab prcaj quiclo che rmal u choˈab Dios quichcˈapsax na.
42021027	Tigreˈ quiltaj na in wach in u Cˈjol Dios xinux unak che in petnak chpan jun sutzˈ rucˈ in choˈab, are in nim in ˈij jampa quinpe chna.
42021028	Jampa cumaj ubanic injel wariˈ chiwach, xa jun chixcˈol wi, are chqueaj quitzˈutzaˈn wi nu quinpe wi in. Rmal jelaˈ chanim quixcˈoltaj na rmal Dios,” xcha chque.
42021029	A Jesús xubij jun chic cˈambal nˈoj chque runak: “Are chiwlaˈ su cuban wajun u cheˈal higos, quicoj retal chrij su quicban injel tak cheˈ.
42021030	Ix jampa quiwlo che rcheˈ cujal uwach ruxak, ix quichˈbo che ya mer cpe rsˈij.
42021031	Jelaˈ jnan jampa quiwlo che injel wariˈ su xinbij chiwe cbantaj na, utz chibna che u chˈobic are laˈ xa nkaj chic cˈwe u ˈij jampa Dios cumaj ubanic ˈatbal tzij picwiˈ runak.
42021032	“Kas tzij quinbij chiwe che injel wariˈ quiwil na uwach cbantaj na jampa mjaˈ quicam runak che i cˈas na wacmic.
42021033	Rcaj rucˈ rulew cˈo wacmic csach na cwach quinjel jampa cuban na ˈatbal tzij picwiˈ rmal Dios. Are in tzij su xinbij chiwe csachtajt uwach, xak jelaˈ ubnon chbe ˈij sak.
42021034	“Ix utz quiban che uchejxic iwib, miya uwiˈ rucˈ su quibno, rucˈ su quitijo. Xa mixbarec, micubaˈ i cˈux chrij su cˈo cho ruwach ulew. Xa mixiˈij iwib che ricˈaslemal. We jelaˈ quibno cˈot jun ekaˈn che riwenmaˈ. Rmal rech chanim cpe wajun ˈij jampa Dios cumaj ubanic ˈatbal tzij picwiˈ runak.
42021035	Jelaˈ pcha jun chˈipbal chcap che cuna taj rchcap jampa rpent ctzˈak chpan, jelaˈ cpe na wajun ˈij picwiˈ quinjel runak i cˈo cho ruwach ulew.
42021036	Rmal laˈ chixcˈascˈat pˈij, chixcˈascˈat chaˈab. Chibna chˈawen rucˈ Dios rech quicˈjeˈ mas i choˈab che quixtoˈtaj na chwach injel nicpaˈ uwach rcˈax cpe chiwij. Jelaˈ ubnon ix co quitacˈbaˈ na iwib chinwach in, in u Cˈjol Dios xinux unak, jampa quinpetec, cˈot su quixiˈij wi iwib chwach,” xcha chque.
42021037	Chpan tak wa rˈij a Jesús xiunawtzaj runak pˈij chpan unmal rchoch Dios. Chaˈab quel bic cbe ptak jib Olivos, chlaˈ cˈjeˈ wi jujun tak aˈab.
42021038	Injel unak bajchiˈ quiopan che utatbxic u tzij a Jesús su cubij chque chpan unmal rchoch Dios.
42022001	Ya mer copan u ˈij wa rnim ˈij rech cuxlanwa che cˈot chˈam iyaˈon rucˈ, craj cubij rnim ˈij rech Pascua.
42022002	Tak quinmal tak patre jnan cucˈ aj nawtzbal que runak chpan qui pxab que, xictzcuj su quicbno rech quiccamsaj a Jesús. Xa xicxiˈij quib chicwach runak che mas benak ccˈux rucˈ.
42022003	Tigreˈ Satanás xuc prenmaˈ a Judas cbix Iscariote che, are jun chque i cablajuj u tijon i cˈo rucˈ a Jesús.
42022004	Re xel bic, xchˈaw cucˈ quinmal tak patre jnan cucˈ quinmal i aj chejnel rech unmal rchoch Dios, xicchˈbo su cuban na re che ujachic a Jesús picˈab.
42022005	Que congan xiquictic jampa xicto su cuban na a Judas chque. Que xicchˈob chicwach che jun tzij quicya na sak pwak che.
42022006	Tigreˈ a Judas xuya rib chuxeˈ che ujachic a Jesús. Re xutzcuj na jun ˈij jampa i cˈoxt unak rucˈ a Jesús, tigreˈ cujach picˈab aj chˈoj che.
42022007	Jampa xopan u ˈij wa rnim ˈij rech cuxlanwa che iyaˈont chˈam rucˈ. Chiˈ chpan rajawxic chque i aj Israel che quiccamsaj jun alaj chij rech natbal re wa rnim ˈij Pascua jampa Dios xiresaj lo pucuent Egipto.
42022008	A Jesús xiutak bic raLuˈ rucˈ a Xuan, xubij chque: “Jix, chiyujbaˈ apno uˈin nu ktij wi kwa rech Pascua,” xcha chque.
42022009	Que xicbij che: “¿Nu cawaj wi che quekyujbaˈ wi?” xicha che.
42022010	A Jesús xutzlij ubixic chque: “Chiwlampeˈ, quiwil wi jampa quixopan chpan rtinmit Jerusalén, quicˈul jun achi rekaˈn jun ˈebal jron. Chixtraj bic chrij cho ja nu cuc wi re.
42022011	Chibij che rjaw rja: 'Are kajtij jelaˈ cuta na chawe: Nu cˈwe rcˈolbal pawchoch nu cutij wi ruwa rech Pascua cucˈ u tijon, cchaˈ,' quicha che.
42022012	Tigreˈ re cucˈut na jun cˈolbal uyujban chic rucˈ mexa pwiˈ cawik ja. Chlaˈ quiyujbaˈ wi rwa rech Pascua,” xcha chque.
42022013	Que xibec, xiquirka rachi jelaˈ pcha su xubij bic chque. Chlaˈ xicyujbaˈ wi rja che quictijo rech Pascua.
42022014	Jampa xopan wa rhora che quictij cwa, a Jesús xicˈbeˈ cho rmexa jnan cucˈ u takoˈn.
42022015	A Jesús xubij chque: “¡In mas quinrij utijawic in wa iwucˈ rech Pascua, nabe chwach quincamsxic!
42022016	In quinbij chiwe che mijun bwelt chic quintij we wa rech Pascua. Te na jampa xopan u ˈij che cˈjeˈ u taknic Dios picwiˈ runak prcaj, tigreˈ cutzˈkatsaj che quintij bic,” xcha chque.
42022017	Tigreˈ a Jesús xuchˈip rmnul, xumaltioxij che Dios pwiˈ, xubij chque u tijon: “Chitija u pan wariˈ, chijcha chiwach.
42022018	In quinbij chiwe che quintijxt we wa ruˈal uvas, are na cpe u ˈij jampa cˈjeˈ u taknic Dios picwiˈ runak prcaj, tigreˈ quintij na bic,” xcha chque.
42022019	Jampa xbantaj wariˈ tigreˈ xucˈam apno rcuxlanwa, xumaltioxij che Dios pwiˈ, tigreˈ xupro, xujach chque u tijon, xubij: “Are wariˈ u cˈxel in bkil jchon chic chpan u camnical rmal iwech ix. Chitija rech natbal we,” xcha chque.
42022020	Jampa xicqˈuis utijawic cwa, jelaˈ xubno xucˈam apno rmnul, xubij: “U pan wa rmnul, are pcha jun cˈacˈ u chˈobnic cuban jnan u tzij Dios cucˈ runak, che rucˈ in quiqˈuel cuqˈuis pwiˈ u tzij. In quintix na in quiqˈuel rmal iwech ix.
42022021	Chiwlampeˈ, are wajun che quinujcho tjanec cojwaˈ rucˈ cho rmexa wachanim.
42022022	In, in u Cˈjol Dios che xinux unak, quinqˈuis na pwiˈ su ubin lo chwij ujer. ¡Toˈob uwach wajun achi che quinjchaw bic chpan in camnical!” xcha chque.
42022023	Tigreˈ xicmaj ubixic chicwach cho rmexa, xiuc che ucˈotic cchiˈ chicjujnal, chin chque cujach bic a Jesús jelaˈ pcha xubij.
42022024	Tigreˈ u tijon a Jesús chanim xiuc che ubanic chˈoj rucˈ tzij pwiˈ chin chque curak na nim u takquil chicxoˈl jampa cˈjeˈ u taknic Dios picwiˈ runak.
42022025	A Jesús xubij chque: “Chicxoˈl runak che quicjon cucˈ jleˈ chic tak tiox, tak unmal ˈatbal tzij quictkan picwiˈ tak aj chac i cˈo picˈab rucˈ cˈanil. Chque tak nim ctakquil quicbij chque che nim cbanic chicxoˈl
42022026	Chixoˈl ix xa miwaj che quiban jelaˈ pcha quicban la rinqˈuiaj. Jelaˈ taj quiban ix, chin jun che nim u takquil chixoˈl cuya rib che mas alaj chiwach iwinjel. Chin jun che aj cˈmol i be chixoˈl, are laˈ cuya rib che cuban aj chac chiwe iwinjel.
42022027	Chiwlampeˈ, chin chque nim u takquil chicxoˈl ¿la are lajun che quicˈbeˈ cho rmexa, o are wajun aj chac che cuya rwa cho rmexa? Are nim u ˈij wajun che quicˈbeˈ cho rmexa. In jelaˈ inbanic in chixoˈl, pcha u mod wajun aj chac che cuya wa cho rmexa. Jelaˈ quiban ix, pcha in mod in.
42022028	“Ix are xixcˈjeˈ wucˈ jampa xinrak tak cˈax inctakchˈej che ubanic mac cmal inqˈuiaj.
42022029	In are quinya na jun i takquil piˈab ix, jelaˈ pcha xuya rinTaˈ chwe in rech quintkan na picwiˈ runak,
42022030	rech jelaˈ quitij iwa, quitij i banaˈ wucˈ cho rinmexa chlaˈ nu cˈwe in taknic in prcaj. Jelaˈ quixcˈbeˈec chpan i ten che uˈatic tzij picwiˈ runak i aj Israel, rquicman i cablajuj u cˈjol a Jacob che qui cman aj Israel ujer,” xcha chque.
42022031	Tigreˈ xubij Kjaw Jesús, “A Simón, a Simón,” xcha che a Luˈ, “chawlampeˈ, Satanás tjanec catuta che Dios che catuchˈpo, craj catutzayej chqueaj catutoˈtaj canak chpan a cojnic, jelaˈ pcha cuban jun che rtrico cuxtˈuj uwach.
42022032	In xinbochˈej Dios pawiˈ, rech cˈot su craj che a cojnic chwe. Jampa catzlajch lo wucˈ chijla racˈux, tigreˈ chaya cchoˈab injel awechlal i cˈo awucˈ,” xcha che.
42022033	A Luˈ xubij che: “Uwjaw, in cˈolec rech quinbe awucˈ, mas tneˈ catbe pcarsa chinwach, in cˈo awucˈ, mas tneˈ jnan cojcam awucˈ,” xcha che.
42022034	A Jesús xutzlij ubixic che a Luˈ: “Quinbij na chawe che mjaˈ coˈ ramaˈ ecˈ cmic, at oxib bwelt cabij na che awetaˈant in wach,” xcha che.
42022035	Tigreˈ a Jesús xubij chque u tijon: “Jampa nabe xixintak bic che ubixic rutzlaj u tzij Dios, naret rucˈ i cˈolbal pwak, ni rucˈ i chin, ni rucˈ i xjab xixintak wi. ¿La cˈo xraj chiwe jampa xixbec?” xcha chque. Que xicbij che: “Cˈo taj,” xicha che.
42022036	Tigreˈ xubij a Jesús chque: “Cmic chic, chin jun cˈo u cˈolbal pwak, chuma bic, we cˈo u chin chuma bic. Chin jun che cˈot chˈichˈ chˈut uwiˈ, chuqˈuij u chaquet rech culoˈo u chˈichˈ che, rech cˈo su cˈo iwucˈ che quitoˈo iwib rucˈ.
42022037	In quinbij chiwe che rajawxic cuqˈuis na pwiˈ su tzˈibtal canak chwij chpan Tioxlaj Wuj che cubij: 'Re jun chicxoˈl ritzel tak unak,' cchaˈ. Injel su tzˈibtlic chwij rajawxic cuqˈuis na pwiˈ jun tzij,” xcha chque.
42022038	U tijon xicbij che: “Kjaw, chiwlampeˈ, cˈo quieb chˈichˈ chˈut cwiˈ ural,” xicha che. A Jesús xubij chque rmal xicchˈob taj su cubij: “¡Ay, no! rucˈ waˈ xubno,” xcha chque.
42022039	Tigreˈ a Jesús xel bic, xpˈkeˈ bic pwiˈ wajun jib Olivos che mas qˈui bwelt opnak chlaˈ. Jelaˈ xicban u tijon xitraj bic chrij.
42022040	Jampa xiopnec, a Jesús xubij chque: “Wachanim chibna chˈawen rucˈ Dios, rech jelaˈ ix quixtzˈak taj jampa quixtakchˈex che ubanic mac,” xcha chque.
42022041	Tigreˈ xujach apno rib utquel, pcha unajil jun abaj xqˈuiak bic nu xopan wi. Chlaˈ xixqueˈ wi pulew, xuban chˈawen rucˈ Dios.
42022042	Xubij: “In Taˈ, wet cawaj quinawesaj puˈab wa rcˈax petnak chwij. Xa maya chwe che quinban in reybal in, a reybal at cwaj quintzˈkatsaj,” xcha che.
42022043	(Chanim xpe jun ángel prcaj rucˈ Dios, xucˈut rib chwach, xuya u choˈab che a Jesús chwach wa rcˈax.
42022044	Tigreˈ mas xeˈxaw renmaˈ, congan xuban chˈawen rucˈ Dios. Congan u cˈatnal xpe chrij jelaˈ pcha inmak tak tzˈuj u quiqˈuel ctzˈak lo pulew.)
42022045	Jampa xuqˈuis ubanic chˈawen rucˈ Dios xwalaj bic xopan cucˈ u tijon. Xiurka che iwarnak chic rmal mas quibsonec, cˈoxt cchoˈab chque.
42022046	Xubij chque: “¿Suche ix warnak chic? Chixcˈasctak, chibna chˈawen rucˈ Dios, rech jelaˈ quixtzˈak taj jampa quixctakchˈej che ubanic mac,” xcha chque.
42022047	Ctjanec cchˈaw a Jesús cucˈ u tijon jampa xipe i qˈui unak. Are lajun a Judas u beˈ, jun chque ricablajuj u tijon a Jesús nabaj nak chicwach. Xuc bic rucˈ a Jesús rech cutzˈbu chicwach.
42022048	A Jesús xubij che: “A Judas, ¿la rucˈ laˈ che xinatzˈbu, quinajach picˈab wa runak che in u Cˈjol Dios xinux unak?” xcha che.
42022049	U tijon a Jesús, jampa xiclo che runak quimlon quib chrij, que xicbij che: “Kjaw, ¿la utz che queksoc wa rinqˈuiaj rucˈ tak chˈichˈ chˈut uwiˈ?” xicha che.
42022050	Tigreˈ jun chque xusoc jun rajchac unmal chque rpatre, xresaj u xquin chnim u ˈab.
42022051	A Jesús xubij che: “Chaya canak, xa maban chic,” xcha che. Re xuchˈip cu ruxquin wa rajchac, xucnaj canak.
42022052	Tigreˈ a Jesús xubij chque quinmal tak patre, jelaˈ tak quinmal tak aj chejnel unmal rchoch Dios jnan cucˈ wa rinqˈuiaj chic i riˈj tak unak rech tinmit che cyujban quib chrij a Jesús che quicchˈpo: “¿La jelaˈ pcha chrij jun elaˈom ix petnak wi rucˈ tak chˈichˈ chˈut uwiˈ, rucˈ tak cheˈ?
42022053	In cˈo iwucˈ injel ˈij chpan unmal rchoch Dios xa xinichˈip taj. Wacmic xurak hora chiwe xucoj u choˈab rjaw rekuˈn xiya iwib puˈab,” xcha chque.
42022054	Tigreˈ runak xicchˈip a Jesús, xiccˈam bic prchoch wa runmal chque rpatre. A Luˈ nim tran bic chrij.
42022055	Quincun che rˈaˈ pinqˈuiaj ruwaja, tigreˈ jnan xicˈbeˈ chuchiˈ quinjel rech quicmeˈ quib. Jelaˈ xuban a Luˈ xcˈbeˈ chicxoˈl.
42022056	Rucˈ joˈtaj, xiltaj apno a Luˈ rmal jun aj icˈ ixak che cul chuchiˈ rˈaˈ mas xutzˈutzaˈ nojin xubij: “Xa jnan are wajun achi richˈil a Jesús,” xcha chque runak.
42022057	A Luˈ xresaj rib chpan su xubij che rixak, jelaˈ xubij: “Ixak, in wetaˈant uwach,” xcha che.
42022058	Joˈ taj chic xiltajch apno rmal jun chic, xubij che: “At, at jun chque richˈil,” xcha che. A Luˈ xubij che: “Ay no, achi, in taj,” xcha che.
42022059	Beytaj nakch jun hora, jun chic xucoj u choˈab che ubixic, xubij: “Saklaj tzij re jun chque richˈil lajun. Jelaˈ ubnon rmal petnak pucuent Galilea,” xchaˈ.
42022060	A Luˈ xubij: “Achi, in wetaˈan taj su cabij,” xcha che. Ctjanec cubij tzij raLuˈ jampa sqˈuin ramaˈ ecˈ.
42022061	Tigreˈ Kjaw Jesús xutzˈalmij rib, xutzˈutzaˈ apno raLuˈ chrij. Tigreˈ a Luˈ xcˈun pujlon chanim wa rtzij xubij a Jesús che: “Mjaˈ csqˈuin ramaˈ ecˈ, che oxib bwelt cabij na che awetaˈant in wach in,” xchaˈ.
42022062	Tigreˈ a Luˈ xel bic chiˈ, xoˈec rucˈ nimlaj cˈax chpan renmaˈ rmal su xubno.
42022063	La rinqˈuiaj achjab che quichˈpon a Jesús, que congan xquetzbej uwach, xquichˈiyo rucˈ asiar.
42022064	Xcchˈuk uwach rubawach, xicchˈay chuplaj rucˈ qui ˈab, tigreˈ xiuc che utaˈic che, xicbij: “¡Chabij chke, chin chke xatuchˈiyo!” xicha che.
42022065	Xa jnan xicbij inqˈuiaj chic itzel tak tzij che, xiyˈon che.
42022066	Ya xskaric jun chic ˈij xicmol quib i riˈj tak unak quech aj Israel, jnan cucˈ quinmal tak patre, cucˈ inqˈuiaj chic aj nawtzbal chque chpan qui pxab, xiccˈam bic a Jesús chicwach aj cˈmol cbe tak aj Israel che quicban ˈatbal tzij pwiˈ chpan tinmit. Que xicta che:
42022067	“Cabij chke, ¿at u Takoˈn Dios petnak che ccˈolic runak?” xicha che. A Jesús xubij chque: “Wet quinbij chiwe che in reˈ, ix quicoj taj su quinbij chiwe.
42022068	Xa jnan wet quinta jun tzij chiwe, ix quitzlijt uwach in tzij su quinbij.
42022069	Rucˈ wacmic are in u Cˈjol Dios xinux unak quincˈbeˈ na chlaˈ chnim u ˈab Dios che cˈo injel u choˈab rucˈ,” xcha a Jesús chque.
42022070	Chanim xicbij che quinjel: “¿La at cabij che at u Cˈjol Dios?” xicha che. Re xutzlij ubixic chque: “In reˈ, jelaˈ pcha quibij,” xcha chque.
42022071	Que xicbij: “Cmic rajawxicxtaj che cpe jun chic aj ˈaljsnel che cchˈaw chrij rmal utquel xuˈalajsaj rib chekwach, che itzel tak tzij cchˈaw chrij Dios. Oj xekto su tzij xubij rucˈ u chiˈ,” xicha chicwach.
42023001	Tigreˈ xiwalaj quinjel runak cˈo chiˈ, xiccˈam bic a Jesús chwach a Pilato.
42023002	Xicmaj ucojic tzij chrij, xicbij: “Oj kerkon wa rachi ctjanec querluj wa rtinmit rucˈ u tzij, cucoj ccˈux runak che quictojxt ralcawal che runmal ˈatbal tzij aj Roma. Cubij rib che re wajun u Takoˈn Dios petnak che ccˈolic runak, xa jnan cubij rib che re jun unmal ˈatbal tzij,” xicha che.
42023003	A Pilato xubij che a Jesús: “¿La at at Unmal ˈatbal tzij chque tak judíos?” xcha che. A Jesús xutzlij ubixic che: “In reˈ jelaˈ pcha xabij at,” xcha che.
42023004	Tigreˈ a Pilato xubij chque quinmal tak patre cucˈ inqˈuiaj chic i cˈo chiˈ: “In cˈot jun mac quinrak chrij wajun achi che quincˈajsaj uwach,” xcha chque.
42023005	Runak xiccoj cchoˈab che ubixic che: “Re querluj injel runak rucˈ u tzij su cubij. Quiunawtzaj runak pinjel u cuent Judea. Chlaˈ mjon ulo ubixic pucuent Galilea, jelaˈ ubnon xcˈun ural kucˈ,” xicha che.
42023006	A Pilato jampa xuto che jelaˈ, re xuta chque runak we aj Galilea a Jesús.
42023007	Jampa xuchˈbo che aj Galilea a Jesús, re xerlo su cubno rech cutak na bic rucˈ a Herodes. A Herodes ˈatbal tzij pucuent Galilea, xa cˈo chiˈ ptinmit Jerusalén chpan tak wa rnim ˈij.
42023008	A Herodes congan xquictic jampa xril uwach a Jesús. Ujer chcanak mas u gan cril uwach, rmal mas qˈui uton chrij su cuban re rucˈ u choˈab. Re craj querlo cuban jun retal chwach.
42023009	Re congan xucˈot u chiˈ a Jesús, xubij qˈui tzij che. A Jesús cˈot mijun tzij xutzlij ubixic che.
42023010	Itcˈal quinmal tak patre chiˈ jnan cucˈ rajnawtzbal chque runak chpan qui pxab. Que congan xictij cchoˈab che ucojic tzij chrij a Jesús.
42023011	A Herodes jnan cucˈ tak achjab aj bnol chˈoj i cˈo chiˈ rucˈ congan xquetzlaj bic uwach a Jesús, xquetzbej uwach. Tigreˈ xiccoj bic jun tzoylaj retzˈiak chrij, are atzˈiak cucoj jun ˈatbal tzij. Tigreˈ xictakch bic chwach a Pilato.
42023012	Chpan wajun ˈij xiutzar a Pilato rucˈ a Herodes, que cach aj chˈoj quib nabe canak.
42023013	Tigreˈ a Pilato xiusqˈuij quinmal tak patre jnan cucˈ i riˈj tak unak, jnan cucˈ inqˈuiaj runak che unmal chque aj Israel.
42023014	Re xubij chque: “Ix icˈmon lo wa rachi chinwach che ix quibij che querluj rbe runak rucˈ u tzij. Chiwlampeˈ, chiwach xincˈot u chiˈ, cˈot jun mac xinrak chrij wa rachi chque rtzij icjon chrij.
42023015	Jelaˈ xuban a Herodes xutzlajch lo wucˈ, craj cubij che cˈot u mac urkon chrij. Chiwlampeˈ cˈot u mac ubnon, cumajt che che ccamsxic.
42023016	Xa quincˈajsaj na jbeˈ uwach, tigreˈ quintzˈakpij na bic,” xcha chque.
42023017	Runak quibnon jun cchˈobnic che injel tak nim ˈij rech Pascua rˈatbal tzij cutzˈakpij bic jun chque runak i cˈo pcarsa.
42023018	Quinjel runak xa jnan xichˈawac, xiwyin che ubixic xicbij: “¡A Jesús catak u camsxic! ¡Are chatzˈakpij bic a Barrabás chekwach!” xicha che ubixic.
42023019	A Barrabás rmal u mac re, iyaˈon pcarsa rmal jelaˈ che ubnon che xiwalaj runak chrij rˈatbal tzij chpan tinmit. Re xa aj camsnel.
42023020	A Pilato xchˈaw chque runak jeac chic, xraj re wet cutzˈakpij bic a Jesús chicwach.
42023021	Runak jampa xicto, que xiwyin che ubixic jeac chic, xicbij: “¡Chirpaˈ cho jun cruz cheˈ! ¡Chirpaˈ cho jun cruz cheˈ!” xicha.
42023022	Choxib bwelt chic a Pilato xubij chque: “¿Su racleˈn etzlal ubnon wajun achi? In cˈot jun mac inrkon chrij che cumaj che che quicamsaj. In xa quincˈajsaj na uwach, tigreˈ quintzˈakpij na bic chiwach,” xcha chque.
42023023	Runak congan xiccoj cchoˈab che ubixic, mas xiwyin jeac chic. Xicmaj utaˈic rˈatbal tzij che curip a Jesús cho jun cruz cheˈ. Runak xichcon rucˈ ctzij cucˈ quinmal tak patre, rmal laˈ che congan xiwyin che ubixic.
42023024	Tigreˈ nojin a Pilato xuchˈbo che cubno su xicta che.
42023025	Tigreˈ a Pilato xutzˈakpij bic wajun a Barrabás che xicta che che cˈo pcarsa, re xubno che xiwalaj runak chrij rˈatbal tzij, jelaˈ re aj camsnel. Tigreˈ xujach a Jesús picˈab runak che quicban che su ccaj que quicbno.
42023026	Jampa quicˈmonch bic a Jesús che uripic cho rcruz cheˈ, xicchˈip jun chic achi aj tinmit Cirene, pucuent África, a Simón u beˈ, petnak ptak jib. Xicya bic rcruz cheˈ chrij, rech cutelej bic chrij a Jesús.
42023027	I qˈui unak xitraj bic chquij. Cˈo qˈui ixkib chicxoˈl che congan quiccamsaj quib che uˈej, congan xiwyinic rmal quicbsoj a Jesús.
42023028	A Jesús jampa xuto re xutzˈalmij rib xiutzˈutzaˈ, xubij: “Ixkib aj Jerusalén, xa mixoˈch chwe in, are chioˈej iwib ix, are chixoˈ chque riwelcˈwal ix rmal mas cˈax quirak na.
42023029	Chiwlampeˈ cpe na rˈij jampa quicbij na jelaˈ: 'Utz que rixkib xa mchor quiyaˈont cal, utz que rixkib che iyaˈont chque che quicya cal, utz que rixkib che cˈot cnochˈ che xictij ctuˈ,' quichaˈ.
42023030	Tigreˈ runak quichˈujric quicmaj ubixic, quicbij na jelaˈ chque rinmak tak jib: 'Chibna utzil chixtzˈak lo pekwiˈ chanim rech cojcmac,' quichaˈ. Xa jnan quicbij chque alaj tak jib: 'Chichˈku kwiˈ chanim,' quicha chque, rmal mas cˈax petnak chquij.
42023031	We runak quinccamsaj in che in pcha jun cheˈ rax, rmal cˈot in mac inbnon, ¿su quicban na que rucˈ runak che i jnan rucˈ jun cheˈ camnak chic che xiw riˈen che quicya pˈaˈ?” xcha chque.
42023032	Cˈo i quieb chic achjab aj bnol tak etzlal, xiccˈam bic rech quiccamsax na jnan rucˈ a Jesús.
42023033	Jampa xiopan chpan rulew che “Ubkil Jlomaj” u beˈ, chlaˈ xicrip wi a Jesús chwach cruz cheˈ. Jelaˈ xicban chque rajbnol tak etzlal, jun xicrip chnim u ˈab a Jesús, jun chic chmax u ˈab.
42023034	Jampa xicya cho rcruz cheˈ, a Jesús xubij: “In Taˈ, chacyu cmac runak, xa quetaˈan taj su quitjan che ubanic,” xcha che Dios. Tak aj bnol chˈoj xquesaj suert chrij retzˈiak a Jesús, rech quiclo chin cuchˈac bic chicjujnal.
42023035	Runak itcˈal chiˈ, xictzˈutzaˈ uwach a Jesús. Quinmal chque runak congan xicquetzbej uwach, que xicbij: “Xiucˈlo inqˈuiaj chic, cmic utz chucˈlo rib chekwach, we kas tzij u Takoˈn Dios petnak che ccˈolic runak,” xichaˈ.
42023036	Xa jnan xicban tak aj bnol chˈoj che, xquetzbej uwach rucˈ atznen tak tzij. Xikeb rucˈ a Jesús, xicsjuj chˈamlaj vinagre che.
42023037	Que xicbij che: “¡We at at Unmal ˈatbal tzij chque runak aj judíos, chatcˈol awib at chbil awib!” xicha che.
42023038	Cˈo jun tzˈlam cheˈ pwiˈ u cruz a Jesús tzˈiban chwach, oxib uwach tzij cˈo chwach, cˈo ctzij aj griegos, cˈo ctzij aj romanos, rucˈ ctzij aj Israel. Are wa cubij: “Are wajun Unmal ˈatbal tzij chque judíos”, cchaˈ.
42023039	Jun chque rajbnol tak etzlal che xrip cho rcruz cheˈ rucˈ a Jesús, re xiyˈonec xubij: “¡We at wajun u Takoˈn Dios petnak che ccˈolic runak, utz cacˈol awib chbil awib jelaˈ jnan cojacˈlo chwach wa rcˈax nu oj cˈwe cmic!” xcha che.
42023040	Tigreˈ lajun chic aj bnol etzlal xchˈaw che, xuyaj richˈil, xubij che: “¿Su laˈ che tjan cabij at? ¿At la caxiˈijt awib chwach Dios? At jnan wucˈ cˈajsax kwach rucˈ re.
42023041	Oj xa cumaj chke che ccˈajsax chekwach, rmal rech che oj kebnon kmac, are wajun achi, re cˈot u mac ubnon,” xcha che.
42023042	Tigreˈ wajun aj bnol etzlal xubij: “A Jesús chnataj chwe in, jampa camaj ubanic a taknic picwiˈ injel runak,” xcha che.
42023043	A Jesús xutzlij ubixic che: “Kas tzij quinbij chawe, rucˈ waˈ xabij cmic catcˈjeˈ na wucˈ chpan rtzoylaj a cˈolbal,” xcha che.
42023044	Cablajuj chic cˈwe rˈij jampa xuban ekuˈn injel uwach ulew, jelaˈ ubnon xkaj ˈij a las tres chic.
42023045	Rˈij xuban ekuˈn uwach, wa rnim cˈul chpan unmal rchoch Dios, che cuyat chque runak che quiuc chpan rmas tioxlaj cˈolbal, xbittaj lo ajsec xucsa chuxeˈ xel pinqˈuiaj.
42023046	Tigreˈ a Jesús congan xuwyinic, xubij: “¡In Taˈ, quinjach wenmaˈ paˈab!” xchaˈ. Jampa xuqˈuis ubixic xel renmaˈ, xcmac.
42023047	Jampa wajun unmal chque achjab aj bnol chˈoj romano xril su xbantjec, tigreˈ xunmartsaj u ˈij Dios, xubij: “Kas tzij, are wajun achi cˈot u mac che xcamsxic,” xchaˈ.
42023048	La runak che xicmol quib che rilic su xbantaj chicwach xitzlaj bic. Xicmaj utoqˈuic uwach ccˈux rucˈ qui ˈab, congan quicbsoj chic, jelaˈ ubnon xibe picchoch.
42023049	Injel runak che quetaˈan uwach a Jesús, cucˈ rixkib che xitraj bic chrij i petnak pucuent Galilea, que itcˈal che rilic chnaj, su cbantaj na chicwach.
42023050	Cˈo jun achi petnak ptinmit Arimatea pucuent Judea, are u beˈ a Jse. Re jun unmal aj cˈmol cbe chque rˈatbal tzij i aj Israel. Utzlaj achi waˈ, jsucˈ rucˈaslemal chwach Dios.
42023051	Re ust xerlo su xicchˈob wa rinqˈuiaj runak che ubanic che a Jesús. Re riˈen rˈij jampa Dios cuban u taknic picwiˈ runak.
42023052	A Jse xopan rucˈ a Pilato che utaˈic u bkil a Jesús che. Re xuya che.
42023053	Tigreˈ xukasaj lo u bkil a Jesús cho rcruz cheˈ, xupis bic chpan jun cˈacˈ cˈul. Xuya rubkil chpan jun jul cˈton chpan abaj, che cˈot jun unak mkun chpan.
42023054	Are ˈij wariˈ che quicyujbaˈ quib unak aj Israel che ubanic injel su craj nabe chwach wa ruxenbal ˈij. Xa jbeˈ craj ya mer xurka wa rˈij rech uxnen.
42023055	Tak ixkib che xitraj lo chrij a Jesús che xiˈel lo pucuent Galilea, que xitraj lo chrij a Jse. Xquil u mukic su xban che u bkil a Jesús che xmuk chpan rabaj.
42023056	Jampa xitzlaj lo cho ja, que xicyujbaˈ jujun tak cunbal quiˈ quexlab rucˈ jleˈ chic tak cunbal pcha ˈol rech quicoj na che u bkil a Jesús camnak.
42024001	Bajchiˈ chic che rnabe ˈij che wa rsemana, xibe rixkib che rilic u bkil a Jesús. Quicˈmon bic wa rcunbal quiˈ rexlab che yujban chic. Quichˈilˈanch bi inqˈuiaj ixkib chic.
42024002	Jampa xiopan rucˈ rabaj mas xicmaymaˈ rtzapbalxt uchi rjul walctinch apno putzal nu mkun wi a Jesús.
42024003	Que xiuc bic chpan rjul che rilic, xiquirkaxt u bkil Kjaw Jesús.
42024004	Rixkib xsach ccˈux rucˈ. Xicchˈob taj su xicbno. Te xiclo cˈo quieb achjab itcˈal pictzal, congan craplan rij quetzˈiak.
42024005	Tak ixkib congan xicxiˈij quib chicwach. Xiclucbaˈ qui jlon chwach ulew. Xicbij wa riquieb achjab chque: “¿Suche che quitzcuj wajun cˈaslec chicxoˈl rcamnak?
42024006	Cmic cˈoxt ural, ya xcˈastaj bic uwach. Chcˈun pijlon su xubij can chiwe jampa che cˈo pucuent Galilea iwucˈ.
42024007	Jelaˈ xubij can chiwe: 'Rajawxic che wajun u Cˈjol Dios xinux unak cjach na picˈab aj mac tak unak, che quicrip na cho rcruz cheˈ, tigreˈ churox ˈij quincˈastaj bic,' xcha can chiwe,” xicha chque.
42024008	Tigreˈ xcˈun picjlon chanim che jelaˈ kas ubin canak chque.
42024009	Que chanim xiˈel bic chiˈ chuchiˈ nu xmuk wi, xitzlaj bic, xicya ubixic chque injel su xiclo chque rijunlajuj u takoˈn a Jesús cucˈ inqˈuiaj chic quichˈil.
42024010	Al Mriˈy Magdalena rucˈ al Waˈn, rucˈ al Mriˈy u chuˈ a Santiago, cucˈ inqˈuiaj ixkib chic, que xicya rson chque i u takoˈn a Jesús che su xquil bic su xicta bic chlaˈ nu xmuk wi a Jesús.
42024011	Wa rtzij xbix chque jelaˈ pcha u mod xa ctzij unak che xa xilocˈrec chicwach u takoˈn. Que xiccoj taj su xicbij ixkib chque.
42024012	A Luˈ chanim xtqueˈec, xbe panim xirla chpan rmukbal. Xutzˈutzaˈ cu chpan. Xiw wajun cˈacˈ cˈul xerlo che cˈo can chiˈ. Re mas xumaymaˈ bic su xbantjec, xbe cho ja.
42024013	Chpan wajun ˈij chic ibenak i quieb u tijon a Jesús prbe che cbe chpan wajun alaj tinmit u beˈ Emaús. Oxib legua u xoˈl rucˈ rtinmit Jerusalén.
42024014	Que quitjan che uchˈachaˈxic chbil tak quib prbe chrij injel su xbantaj che a Jesús chicwach.
42024015	Jampa quictjan che rtzij chicwach ibenak, quiccˈotlaˈ cchiˈ chbil quib, tigreˈ xicrak bic a Jesús prbe re xquichˈilˈaj bic quib cucˈ.
42024016	Que xiclo che xicrak bic quib rucˈ, xa xicchˈobt uwach we a Jesús cˈoch cucˈ.
42024017	A Jesús xuta chque: “¿Su racleˈn la rtzij quichˈachaˈ chiwach prbe? ¿Suche quixbsonec?” xcha chque.
42024018	Jun chque rachjab quichˈil quib u beˈ a Cleofás, xuta che a Jesús: “¿La xak xiw at chicxoˈl runak injel cˈo pJerusalén, che awetaˈan taj su xbantaj chpan can tak wa rˈij?” xcha che.
42024019	A Jesús xutach chque: “¿Su xbantaj chlaˈ?” xcha chque. Que xicbij che: “A Jesús aj Nazaret, are jun achi che aj bil u tzij Dios chekxoˈl, congan u choˈab u tzij. Cˈo u choˈab che ubanic tak retal qˈui uwach xuban chwach Dios xa jnan chicwach quinjel runak.
42024020	Tigreˈ quinmal tak patre jnan cucˈ aj cˈmol cbe kwinkil oj aj Israel xicjach bic wa rachi picˈab ˈatbal tzij che uˈatic tzij pwiˈ che quicrip cho rcruz cheˈ che u camsxic.
42024021	Oj kcuban kcˈux chrij che re quiutzˈakpij bic runak aj Israel picˈab tak aj chˈoj chque. Cmic rucˈ waˈ oxib ˈij chic jelaˈ cˈoxt nu quekcubaˈ wi kcˈux che jelaˈ cubno.
42024022	Mas tneˈ jelaˈ xbantjec, are oj xekmaymaˈ jujun ctzij su xicbij rixkib chekxoˈl, che chpan wajun ˈij bajchiˈ xibe che rilic nu xmuk wi wa rachi,
42024023	xa xicrakt rubkil. Que chanim xipetec, xicbij che xquil cwach inqˈuiaj ángeles xiccˈut quib chicwach rmal Dios. Que xicbij chque che cˈas na a Jesús.
42024024	Tigreˈ jujun chque kichˈil xibe chuchiˈ nu xmuk wi a Jesús, xiclo injel jelaˈ pcha xbix chque cmal ixkib. A Jesús xquiltajt uwach chpan,” xicha che.
42024025	Tigreˈ a Jesús xutzlij ubixic chque: “¡Xa ploj i chˈobnic! Ix quicojt piwenmaˈ injel ctzij su xicbij canak aj bil u tzij Dios ujer.
42024026	¿La naret rajawxic che curak cˈax u Takoˈn Dios petnak che ccˈolic runak nabe chwach cunmartsaj na u ˈij rmal Dios?” xcha chque.
42024027	Tigreˈ a Jesús xumaj lo ubixic rucˈ u tzij a Moisés, jnan cucˈ ctzij quinjel aj bil tak u tzij Dios ujer, xuˈalajsaj chicwach wa rtzij cbin can chrij re che injel tzˈibtal canak chpan rTioxlaj Wuj.
42024028	Nkaj cˈwe che ralaj tinmit nu ibenak wi. A Jesús xuban chque che mas naj na u be nu cbe wi chicwach.
42024029	Que xiccoj cchoˈab che ubixic che, xicbij: “Chatcanaj can kucˈ cmic, ya xkaj ˈij chic, ya cuc ekuˈn,” xicha che. Tigreˈ xuc bic a Jesús cucˈ, xcanaj can cucˈ picchoch que.
42024030	A Jesús jampa cˈo cucˈ xcˈbeˈ cho rmexa, re xuchˈip rwa, xumaltioxij che Dios, tigreˈ xupro, xuya chque rque rech quictijo.
42024031	Tigreˈ xpoctaj cwach que, jelaˈ xiconec xicchˈob uwach a Jesús. Tigreˈ re xusach rib chicwach, xbec.
42024032	Jelaˈ xicbno xiuc che ubixic chbil quib que, xicbij: “¿La mat xeˈxaw kenmaˈ jampa xchˈaw wajun kucˈ prbe, jampa xuˈalajsaj chekwach su tzˈibtlic canak?” xicha chicwach.
42024033	Chpan wajun hora xiwalaj bic, xitzlaj bic ptinmit Jerusalén, xiquirka la rijunlajuj u takoˈn a Jesús xicmol quib chlaˈ cucˈ quichˈil que.
42024034	Que quitjanec quicbij chicwach: “¡Kas tzij che xcˈastaj Kjaw Jesús! ¡Xucˈut rib chwach a Simón! ¡Kas tzij che cˈaslec!” xicha chicwach.
42024035	Tigreˈ wa riquieb i petnak ptinmit Emaús, xicmaj ubixic chque su xbantaj chicwach chpan rbe. Que xicbij che xicchˈobt uwach a Jesús nabe, te na xupir rwa chicwach tigreˈ xicchˈbo chinnak.
42024036	Que quitjanec quicbij chicwach su xiclo, jampa a Jesús xak rpent xtqueˈ chicxoˈl. Re xubij chque: “Chicˈjeˈ rutzil iwucˈ,” xcha chque.
42024037	Que congan xicxiˈij quib, xiuc che uchˈobic chicwach che jun xibnel xwalaj lo chicxoˈl.
42024038	A Jesús xubij chque: “¿Suche congan quixiˈij iwib? ¿Suche cuban quieb iwenmaˈ chwij in?
42024039	Chitzˈutzaˈ in ˈab, chiwla ruwkan che in reˈ. Chinichpaˈ, chiwlaˈ che kas in cˈo chixoˈl. Xa iwetaˈan chic che jun xibnel cˈot u tiˈjal, ni cˈot u bkil. In in jelaˈ taj quiwlo,” xcha chque.
42024040	Re ctjanec cubij wa rtzij chque, xumaj ucˈutic ruˈab rucˈ rkan chicwach.
42024041	Que mjaˈ quicjonec che re kas tzij, rmal laˈ che mas quiquictic che umaymaˈxic. A Jesús xubij chque: “¿La cˈo ural su quintijo?” xcha chque.
42024042	Que xicya jun chˈkap car che quiblon cho ˈaˈ rucˈ jun chˈkap akaj cˈo cab chpan.
42024043	A Jesús xucˈam chque, xutij chicwach u tijon rmal ucˈutic che naret jun xipnel.
42024044	Tigreˈ xubij chque: “Are tzij wariˈ xinbij chiwe jampa in cˈo iwucˈ nabe, che rajawxic che quitzˈkatsax na injel nicpaˈ tzˈibtal chwij chpan u pxab a Moisés ujer, jelaˈ tzˈibtal can chpan cwuj aj bil tak u tzij Dios ujer, jnan rucˈ tzˈibtal can chpan Salmos ujer, quitzˈkatsax na injel,” xcha chque.
42024045	Tigreˈ xumaj ubixic chque su tzˈibtal can ujer chpan Tioxlaj Wuj, tigreˈ xicchˈbo su craj cubij chque.
42024046	Re xubij chque: “Jelaˈ xtzˈibax can chwij in in u Takoˈn Dios che in petnak che ccˈolic runak, che quinrak na cˈax, che quincam na, tigreˈ choxib ˈij quincˈastaj in wach chicxoˈl rcamnak.
42024047	Jelaˈ xictzˈibaj canak che cbix na chque quinjel runak chpan injel tak tinmit cho ruwach ulew che quicjal na uwach cchˈobnic chpan quenmaˈ, rech jelaˈ csachtaj uwach injel cmac quibnon. Jelaˈ majbal bic re ubixic wariˈ chpan tinmit Jerusalén.
42024048	Are ix xiwil injel wariˈ su xban chwe chiwach. Jelaˈ quiban che ubixic chque inqˈuiaj chic unak.
42024049	Ix quiwil na, quintak na lo chiwe che ubin lo in Taˈ che cuya na chiwe ix. Rajawxic che chixcanaj can chpan wa rtinmit Jerusalén che cutak na lo Tioxlaj Xlabxel piwiˈ, are la cuya i choˈab petnak prcaj,” xcha chque.
42024050	Tigreˈ a Jesús xiucˈam bic nkaj che rtinmit Betania. Xuwaljsaj ruˈab xuya picwiˈ chicjujnal, xuta utzil Dios picwiˈ.
42024051	Jelaˈ ctjan che ubanic quiupixbaj canak, te xiclo xbec, xcˈam bic chicwach prcaj.
42024052	Que jampa xqˈuis can ubixic chque, congan xicyic u ˈij a Jesús. Xbantaj can wariˈ xitzlaj bic ptinmit Jerusalén, congan quiquictic xibec.
42024053	Injel ˈij xicˈjeˈ chpan unmal rchoch Dios, xquinmartsaj u ˈij Dios chicxoˈl.
43001001	Jampa xmajtaj lo ubanic injel su cˈolec, a Jesucristo cˈolec. Re jelaˈ pcha Tzij che cˈo rucˈ Dios nabe. Wa rTzij xa jnan re Dios.
43001002	A Jesucristo cˈo rucˈ Dios jampa xmajtaj lo ubanic wi injel su cˈolec.
43001003	Rmal a Jesucristo xbantaj injel su cˈolec. Cˈot jun chque su cˈolec che bnon wet mat rmal re.
43001004	Re rjaw rcˈaslemal. Rcˈaslemal re pcha jun chaj che cuˈalajsaj cbe chicwach runak i cˈo pekuˈn.
43001005	Are wa rchaj craplan pekuˈn, rekuˈn xcon taj xuchpuj rchaj.
43001006	Xcˈjeˈ jun achi tkon lak rmal Dios, a Xuan u beˈ.
43001007	Re xpetec che jun aj ˈaljsnel, xpe che uˈaljsxic tzij chrij a Jesucristo chicwach runak, rech quinjel che ctatben u tzij cuya chque quiccjon che Dios rmal a Jesucristo.
43001008	A Xuan naret re wajun chaj che cuˈalajsaj cbe chicwach runak i cˈo pekuˈn, xa re cuya ubixic chrij wa rchaj che are laˈ a Jesucristo.
43001009	Re kas rchaj, che craplan picwiˈ quinjel runak cho ruwach ulew, rmal laˈ che Dios xutak lo chicxoˈl runak.
43001010	Cmic jelaˈ queklo che are Dios xutak lo a Jesucristo che pcha ubnon u Tzij re chicxoˈl runak che i cˈo cho ruwach ulew. Jelaˈ ubnon che Dios xuban ruwach ulew rmal re. Mas tneˈ jelaˈ xubno runak xicchˈob taj che are wajun petnak rucˈ Dios, pcha ubnon u Tzij re chque.
43001011	A Jesucristo xpe cho ruwach ulew che xa ubnon rmal re jelaˈ rech re. Xuc chiˈ chicxoˈl ruwinkil re, que xa xiccˈul taj, xa xquetzlaj uwach.
43001012	Mas tneˈ jelaˈ xicbno cˈo jujun che xiquinmaj rutzij, xicjon che rubeˈ, que xuya chque che quiˈel na relcˈwal Dios.
43001013	Naret xiˈel relcˈwal Dios jelaˈ pcha calax jun acˈa ural cho ruwach ulew, ni rmal u reynic tak unak, ni rmal jun achi. Xa que xiˈel relcˈwal Dios rmal laˈ che jelaˈ xraj Dios xuya u choˈab chque.
43001014	Are wajun che pcha ubnon u Tzij xcˈjeˈ chekxoˈl oj runak. Oj xeklo che mas nim u ˈij a Jesús. Re xucˈut chekwach utzlaj utzil che petnak chpan renmaˈ Dios. Xutzˈkatsaj chekwach injel saklaj tzij rmal re. Jelaˈ xubno rmal laˈ che re lajun xajun u Cˈjol che petnak rucˈ rnimlaj Dios. Xa jnan qui ˈij rucˈ u Taˈ cˈo prcaj.
43001015	A Xuan xuˈalajsaj su ubanic re, xubij chque runak: “Re wajun xinbij chiwe petnak chwij che nim na u ˈij chinwach in, re cˈo chic nabe chinwach in,” xcha chque.
43001016	Re xutzˈkatsaj rutzlaj utzil che cˈo prenmaˈ Dios rucˈ uwiˈ. Jelaˈ ubnon che uyaˈon chke oj jaljoj tak kchoˈab rucˈ utzlaj utzil che ubanic u chac re.
43001017	Chcˈun pijlon che Dios xuya u pxab chque runak rmal a Moisés. Xa are loˈbal u cˈux jnan rucˈ rsaklaj u tzij re petnak rmal a Jesucristo.
43001018	Cˈot mijun rlon uwach Dios mijun bwelt. Xa are lajun xajun u Cˈjolaxel, che are Dios, xa jnan xcˈjeˈ rucˈ u Taˈ xa junch rucˈ. Re xuˈalajsaj chekwach su kas ubanic Dios u Taˈ rmal laˈ che xa jnan qui ˈij rucˈ re.
43001019	Jampa a Xuan ctjan cuˈalajsaj ubanic chrij a Jesucristo, xipe jujun chque tak patre jnan cucˈ aj chac chpan unmal rchoch Dios tak levitas, ctkon lo cmal tak aj cˈmol cbe chque tak judíos che utaˈic a Xuan: “¿Chin at che jelaˈ catchˈaw cucˈ runak?” xicha che.
43001020	A Xuan xuˈalajsaj psak chicwach, naret xresaj rib che ubixic chque jampa jelaˈ xubij: “In, naret in wajun u Takoˈn Dios che petnak che ccˈolic runak,” xcha chque.
43001021	Tigreˈ xicta che jeac chic: “Wet at are wajun, chbij chke, ¿chin at? ¿La at lajun aj bil u tzij Dios a Elías che xatcˈastjec chicxoˈl rcamnak?” xicha che. A Xuan xubij: “In taj,” xcha chque. Tigreˈ xicta che rucˈ cchoˈab: “¿La at lajun aj bil u tzij Dios che kiˈen oj che cpe na?” xicha che. A Xuan xutzlij ubixic chque: “In taj,” xcha chque.
43001022	Xicbij chna che a Xuan: “¿At chin at che cabij awib at? Chabij chke rech quekbij na chque rachjab che xojctak lo awucˈ. ¿Su cabij chawij chbil awib?” xicha che.
43001023	A Xuan xutzlij ubixic chque: “In reˈ jun che co cuwyinic chpan jun chkeˈej ulew cubij: 'Chicolmij u be Ktaˈ Kjawxel chwach,' cchaˈ, pcha xubij rajbil u tzij Dios a Isaías,” xcha chque.
43001024	Runak che i petnak rucˈ a Xuan, itkon lak cmal tak fariseos,
43001025	xicta na che a Xuan xicbij che: “We naret at u Takoˈn Dios petnak che ccˈolic runak, ni at a Elías, ni at wajun aj bil u tzij Dios, ¿suche caban kasan jaˈ picwiˈ runak?” xicha che.
43001026	A Xuan xutzlij ubixic chque: “In xiw rucˈ jaˈ quinban wi kasan jaˈ picwiˈ runak, cˈo jun petnak chixoˈl che quixchˈobt uwach.
43001027	Re cpe na chwij, mas tneˈ re unmal chwe. Cumajt chwe che quinquir ximbal re u xjab rmal laˈ che mas nim u ˈij chinwach in,” xcha chque.
43001028	Injel wariˈ xbantjec chlaˈ chunkaj tinmit u beˈ Betania, chˈkap che rnim jaˈ Jordán nu xban wi kasan jaˈ a Xuan.
43001029	Jun chic ˈij, a Xuan xril uwach a Jesús, ctjanec cpe rucˈ prbe, a Xuan xubij: “¡Chiwlampeˈ, chiˈ petnak wi wajun u Chij Dios, che cuchpuj cmac quinjel unak cho ruwach ulew!
43001030	Are wajun xinchˈaw chrij jampa xinya ubixic chiwe: 'Tran na lo jun chwij che nim na u ˈij chinwach in, rmal laˈ che cˈo lo re nabe chinwach in,' xinchaˈ.
43001031	In nabe xinchˈobt uwach chinnak wajun, xa in petnak che ubanic kasan jaˈ picwiˈ runak rech quinˈalajsaj chicwach runak aj Israel che cquetamaj uwach re,” xchaˈ.
43001032	Xa jnan a Xuan xuya ubixic chque: “In xinwil Tioxlaj Xlabxel xkaj lo cho rcaj pwiˈ re jelaˈ pcha jun plamux xtqueˈ pwiˈ.
43001033	In mjaˈ xinchˈbo chinnak wajun petnak, xa are lajun xinutak lak che quinban kasan jaˈ picwiˈ runak, xubij chwe: 'Chin pwiˈ cawil wi che kaj lo Wuxlabal che cˈjeˈ pwiˈ, are wajun cuya na u choˈab Tioxlaj Xlabxel chpan quenmaˈ runak, pcha cuban kasan jaˈ picwiˈ,' xcha chwe.
43001034	In inwlon chic che jelaˈ xkaj pwiˈ wajun che petnak wachanim. Are in aj ˈaljsnel che re u Cˈjol Dios kas tzij,” xcha a Xuan chque.
43001035	Jun chic ˈij chic itcˈal chna a Xuan chiˈ nu xuban wi kasan jaˈ, jnan i cˈo rucˈ i quieb chque u tijon re.
43001036	Xril a Jesús ctjanec cbin apno jelaˈ, xubij chque richˈil: “¡Chiwlampeˈ, chiˈ petnak wajun u Chij rech Dios!” xcha chque.
43001037	Are i quieb richˈil a Xuan jampa xicto che jelaˈ xubij, xitraj bic chrij a Jesús xirichˈilˈaj bic.
43001038	A Jesús xutzˈalmij rib, xerlo che cˈo itran chrij xubij chque: “¿Su quitzcuj?” xcha chque. Que xicbij che: “Aj tij, ¿ni awukxanen wi awib?” xicha che.
43001039	Re xubij chque: “Chisaˈaj wucˈ chiwlaˈ,” xcha chque. Que xibe rucˈ xiclo ni rokxanen wi rib. Que xicanaj can rucˈ chpan wajun ˈij rmal ya mer kaj ˈij.
43001040	A Trix, jun chque wa riquieb che cton su xubij a Xuan chrij a Jesús, xa rechlal a Simón Luˈ.
43001041	A Trix xbeytaj taj chanim xbe che utzucxic rechlal a Simón, xubij che: “Oj xekrak lajun u Takoˈn Dios petnak che ccˈolic runak,” xcha che. Wajun beˈaj craj cubij: Cristo.
43001042	Tigreˈ xucˈam lo a Simón rucˈ a Jesús. A Jesús jampa xerlo xubij che: “At reˈ a Simón, u cˈjol a Xuan, cmic cbix na a Cefas chawe,” xcha che. Craj cubij: a Luˈ.
43001043	Jun chic ˈij, a Jesús xuchˈob pujlon che cbe pucuent Galilea. Re cˈo chlaˈ jampa xurak a Plip, xubij che: “Utz chatsaˈaj wucˈ, catraj chwij,” xcha che.
43001044	A Plip are aj tinmit Betsaida, xa jnan ctinmit a Trix rucˈ a Luˈ.
43001045	Tigreˈ a Plip xbe che utzucxic a Natanael, xubij che: “Oj xekrak wajun che xtzˈibax rmal a Moisés chpan rwuj rech u pxab, jelaˈ jnan xtzˈibax chrij cmal aj bil tak u tzij Dios ujer. Re a Jesús, u cˈjol a Jse, aj tinmit Nazaret,” xcha che.
43001046	A Natanael xubij che a Plip: “¿La cˈo mod rucˈ che elnak jun utzlaj utzil chpan tinmit Nazaret?” xcha che. A Plip xutzlij ubixic che: “Saˈaj cawla wajun, tigreˈ cabij tzij,” xcha che.
43001047	A Jesús, jampa xerlo che a Natanael ctjan petnak rucˈ, xubij apno che: “Ya petnak jun che saklaj tzij israelita, xa cˈot mlon tzij rucˈ xa retaˈan taj quiusub runak,” xchaˈ.
43001048	A Natanael xubij che a Jesús: “¿Su mod xachˈbo che jelaˈ in mod in?” xcha che. A Jesús xubij che: “In xatinwlo jampa mjaˈ xatusqˈuij lo a Plip, jampa at cˈo chuxeˈ u cheˈal higos,” xcha che.
43001049	Tigreˈ a Natanael xubij che: “Aj tij, ¡at reˈ che kas tzij at u Cˈjol Dios! At Runmal ˈatbal tzij chque tak aj Israel,” xcha che.
43001050	A Jesús xubij che: “At xatcjon chwe xa rmal rech xinbij chawe che xatinwil chuxeˈ wajun u cheˈal prut. Cawiˈej na che cawil na inqˈuiaj tak maybal su cbantaj na che nim na chwach wariˈ,” xcha che.
43001051	Tigreˈ a Jesús xubij: “Saklaj tzij quinbij chiwe, quiwil na rcaj ctortjec, quiwil na rángeles rech Dios quixleˈ lak quipˈkeˈ bic pinwiˈ in, in u Cˈjol Dios che xinux unak chixoˈl,” xcha che.
43002001	I ˈaxnak chcan oxib ˈij cˈo jun nim ˈij rech cˈulnen chpan tinmit Caná pucuent Galilea. Cˈo u chuˈ a Jesús chlaˈ.
43002002	A Jesús cucˈ u tijon cˈo chlaˈ rmal laˈ che xicya ubixic che rech querla wa rcˈulnen.
43002003	Cˈo na craj rnim ˈij che qˈuisic, cteˈ xiclo xqˈuis rchˈamlaj uˈal uvas. U chuˈ a Jesús xkeb rucˈ xubij che su xbantjec che ya cˈoxt chic rchˈamlaj uˈal uvas.
43002004	A Jesús xubij che rmal retaˈan chic su cubno: “In chuˈ, ¿su awe chwe? Xa mjaˈ cpe rˈij jampa quinmaj ubanic in chac chicwach runak,” xcha che.
43002005	Tigreˈ u chuˈ xubij chque tak aj toˈbnel rech rcˈulnen: “Chin chque cubij rwal chiwe are chibna,” xcha chque.
43002006	I cˈo wakib abaj chiˈ quicˈton cpan quibnon uboˈjal qui jron chque. Are waˈ quiccoj aj Israel che cjosxic quib jampa quicyujbaˈ quib che uyiquic u ˈij Dios. Mas inmak u pan wa rtak cˈolbal jaˈ pent cuchˈij jmuchˈ litro jaˈ o jun cient litro jaˈ cuchˈij jujun.
43002007	Tigreˈ a Jesús xubij chque tak aj toˈbnel rech rcˈulnen: “Chinojsaj rcˈolbal tak jron che jaˈ,” xcha chque. Que xicnojsaj tak uboˈjal tak jron, xa tak jbeˈ craj che quitix bic xicban chque.
43002008	Tigreˈ a Jesús xubij chque: “Cmic chiwesaj bic jbeˈ chpan, chima bic chwach rjaw rcˈulnen,” xcha chque. Jelaˈ xicbno xiccˈam bic chwach.
43002009	Que xicchˈob taj che rjaˈ xjaltaj uwach xuban chˈamlaj uˈal uvas. Rjaw cˈulnen jampa xutij apno jbeˈ che xiccˈam lo che, re xuchˈob taj nu xpe wi wajun chˈamlaj uˈal uvas che mas quiˈ. Xiw quetaˈan tak aj toˈbnel che xquesaj jron, che a Jesús xubij chque su rajawxic quicbno. Are rjaw rcˈulnen xusqˈuij rjiˈixel.
43002010	Rmal laˈ mas xumaymaˈ su xbantjec, xubij che: “Quinjel unak are quicya rutzlaj chˈamlaj uˈal uvas nabe che mas quiˈ chque runak, tigreˈ jampa i nojnak chic quicya rchˈamlaj uˈal uvas che mas ploj. At acˈlon can rutzlaj uˈal uvas che mas quiˈ pqˈuisbal re. ¿Suche che te wachanim caya chke?” xcha che.
43002011	Are nabe cˈutbal wariˈ bnon rmal a Jesús chpan tinmit Caná pucuent Galilea. Jelaˈ xubno rmal wa rmaybal xucˈut rib che nim u ˈij, jelaˈ ubnon che are u tijon xicjon che a Jesús rucˈ su xiclo.
43002012	Jampa bantajnak chic wariˈ a Jesús xbe ptinmit Cafarnaúm rucˈ u chuˈ cucˈ rechlal jnan rucˈ u tijon. Chlaˈ xicanaj can quieb oxib ˈij.
43002013	Jampa ya mer curak u ˈij rech nim ˈij rech Pascua, are cnim ˈij chicxoˈl tak judíos. A Jesús xbe chpan tinmit Jerusalén che rilic nim ˈij chlaˈ.
43002014	Jampa xuc chpan unmal rchoch Dios xiurak tak aj cˈay chque tak chcap, tak chij, tak plamux, jnan cucˈ unak che quicjal uwach tak pwak. Quinjel i cul chpan unmal rchoch Dios.
43002015	A Jesús jampa xerlo che jelaˈ, xpe riwal chquij, xuban jun asiar rech tak cˈan. Tigreˈ xiresaj lo quinjel rajcˈay i cˈo chpan unmal rchoch Dios jnan cucˈ tak cchij cucˈ tak cchcap. Xutuclej bic cmeˈr runak che cjal uwach tak pwak, xuchˈicmij bic cmexa pulew.
43002016	Tigreˈ a Jesús co xchˈaw chque rajcˈay tak plamux xubij chque: “¡Chiwesaj bic wariˈ ural chanim! ¡Xa miban qˈuibal chpan unmal rchoch in Taˈ!” xcha chque.
43002017	Jampa jelaˈ xiclo u tijon a Jesús nojin xcˈun picjlon su tzˈibtal canak chpan Tioxlaj Wuj cubij: “Mas nim quinbsoj utzˈutzaˈxic unmal rchoch Dios che nim u ˈij, rmal laˈ quinrak na cˈax cmal runak,” cchaˈ.
43002018	Runmal chque judíos xicta che a Jesús: “¿Su retal caban chke cucˈut chekwach che cˈo a taknic che jelaˈ cabno chpan unmal rchoch Dios?” xicha che.
43002019	A Jesús xubij chque rech quiuc che umaymaˈxic: “We ix quiwluj wajun unmal rchoch Dios, rucˈ oxib ˈij in quinyic chna jeac chic,” xcha chque.
43002020	Tigreˈ xicbij che: “¿Su mod jelaˈ cabij? Cawnak wakib jnab xyictaj wi wa runmal rchoch Dios. Ec at ¿su mod cabij che xa poxib ˈij catcon che uyiquic jeac chic? ¿Su mod laˈ?” xicha che.
43002021	A Jesús naret chrij wajun unmal rchoch Dios xchˈaw wi. Re xchˈaw chrij u bkil re chbil rib che xiw canaj can oxib ˈij chicxoˈl rcamnak jampa curak na u camnical.
43002022	Rmal laˈ che jampa xcˈastaj a Jesús chicxoˈl rcamnak, xcˈun picjlon rutijon che are waˈ ubin can chque. Rmal laˈ xicjon na mas che su tzˈibtal canak chpan Tioxlaj Wuj jnan rucˈ u tzij ubin can a Jesús chque.
43002023	Jampa a Jesús cˈo chpan rtinmit Jerusalén che rilic rnim ˈij rech Pascua, i qˈui unak xicjon che re jampa xquil tak cˈutbal xuban chicwach.
43002024	A Jesús xa xcˈbeˈt u cˈux chquij runak su xicbno rmal rech che xuchˈob na cˈo itzel chpan quenmaˈ quinjel.
43002025	Cˈot rajawxic che re che cˈo jun cuˈalajsaj chwach su cbanic runak. Rmal rech che re retaˈan su quicchˈob na quinjel unak chpan quenmaˈ.
43003001	Cˈo jun achi chicxoˈl tak fariseos, a Nicodemo u beˈ. Re unmal chque tak judíos.
43003002	Re xopan rucˈ a Jesús chaˈab, xubij che: “Aj tij, oj ketaˈan che at jun utzlaj aj nawtzbal que runak che kas tzij attkon lo rmal Dios. Jelaˈ ketaˈan, rmal laˈ che cˈot jun unak con che ubanic tak cˈutbal pcha su caban at, wet mat cˈo Dios rucˈ xa con taj,” xcha che.
43003003	A Jesús xubij che: “Kas tzij quinbij chawe, rajawxic che jun che calax na jeac chic rech cˈjeˈ cˈacˈ u cˈaslemal. We jetlaˈ cubno con taj cutzˈkatsaj u taknic Dios chpan renmaˈ,” xcha che.
43003004	A Nicodemo xubij che: “¿Calax chna jun bwelt chic? ¿Su mod cuban jun unak che riˈj chic conec calax chna jun bwelt chic? ¿La con lo jun cuchˈukej chna chpan u chuˈ rech calax chna jeac chic rmal?” xcha che.
43003005	A Jesús xutzlij ubixic che: “Kas tzij quinbij chawe, rajawxic che jun che calax na jeac chic. Rajawxic che cban u kasan jaˈ pcha jun retal che cjaltaj uwach u chˈobnic chpan renmaˈ. Rajawxic che Tioxlaj Xlabxel cˈjeˈ rucˈ chpan renmaˈ rech cuban cˈacˈ che u cˈaslemal cuya rib che u taknic Dios chpan renmaˈ re.
43003006	Chin jun che calax ural chwach ulew rmal creynic unak, re xa unak. Chin jun che calax jeac chic rmal u choˈab Tioxlaj Xlabxel, are laˈ rech Tioxlaj Xlabxel.
43003007	Xa mamaymaˈ su quinbij chawe che naret xiw at rajawxic chawe, are rajawxic chque quinjel unak quiˈalax chna jeac chic rmal u choˈab Tioxlaj Xlabxel.
43003008	Su quinbij chawe wachanim pcha u mod tak tew, che xa cbec nu craj cbe wi. ˈAlaj che cˈolec rmal ctaˈtaj u chˈabal cjninic, xa awetaˈan taj nu cpe wi, ni awetaˈan taj nu cbe wi. Jelaˈ ubnon quinjel iˈalaxnak jeac chic rmal Tioxlaj Xlabxel. ˈAlaj che cˈo cˈacˈ ccˈaslemal xa awetaˈan taj u colmil su ubanic wariˈ,” xcha a Jesús che.
43003009	A Nicodemo xubij che a Jesús: “¿Su craj cubij wa rtzij catjan che ubixic chwe?” xchaˈ.
43003010	A Jesús xubij che: “At, at jun unmal chque aj nawtzbal que aj Israel, ¿su mod che cachˈobt wariˈ su quinbij chawe?
43003011	Kas tzij quinbij chawe, oj quekya ubixic chrij su ketaˈan, quekˈalajsaj psak su kas klon chic. Are ix xa quiwaj taj quicjon che la rtzij su quekbij chiwe.
43003012	We ix quicoj taj su quinbij chiwe chrij su racleˈn che rech uwach ulew mi mod che quicjo we quinbij chiwe su racleˈn rech rcaj.
43003013	“Cˈoxt jun chic xpˈkeˈ bic prcaj xtzlaj lak che ubixic su racleˈn xerlo chlaˈ rucˈ Dios. Xiw in quinbij chawe rmal laˈ chlaˈ in petnak wi rucˈ, in in aj rcaj che xinux unak chixoˈl.
43003014	Chcˈun pajlon su xuban a Moisés chpan jun chkeˈej ulew. Xuban jun uwachbal cmatz rucˈ chˈichˈ xuwaljsaj chicwach runak rech quicantjec rmal Dios. Jelaˈ rajawxic chwe in che xinux unak chixoˈl quinwalaj na chicwach unak cho jun cruz cheˈ.
43003015	Rech jelaˈ quinjel chin quicjon chwe csachtajt cwach, que quicˈjeˈ junelic ccˈaslemal chbe ˈij sak.
43003016	“Rmal laˈ ˈalaj chic che Dios mas quiuloˈoj injel unak cho ruwach ulew, rmal rech che xusipaj lo u Cˈjol che xajun. Quinjel chin quicjon che xa csachtajt cwach, que quicˈjeˈ junelic ccˈaslemal chbe ˈij sak.
43003017	Dios naret xutak lo u Cˈjol cho ruwach ulew rech cucˈajsaj cwach runak, xa are xutak lo rech quiresaj chpan cmac rech quicˈoltaj na rmal.
43003018	“Chin jun che cjon che u Cˈjol Dios, curakt cˈajsbal uwach. Chin jun che craj taj cjon che, cuban na ˈatbal tzij pwiˈ rmal Dios. Ya xumaj urakic cˈajsbal uwach rmal rech craj taj cjon che ruCˈjol Dios che xajun cˈolec.
43003019	Chin jun craj taj cjon che u Cˈjol, ya cˈo chuxeˈ rcˈajsbal uwach rmal itzel tak chac ubnon. Jampa xpe rsakil cho ruwach ulew, runak che quicjont chwe mas xcaj rekuˈn chwach rsakil, rmal rech che su cchac quicbno xa rech etzlal, xa rech ekuˈn.
43003020	Quinjel unak che quicban etzlal cquetzlaj uwach rsakil uyaˈon Dios picwiˈ uwmal in. Xa jelaˈ ccaj taj quipe cho rsakil, rech jelaˈ quekˈalajsaxt etzlal su quitjan che ubanic.
43003021	Jelaˈ taj chin jun che cunmaj rsaklaj tzij rech Dios. Re cpe wucˈ in rSakil rmal rech cuˈalajsxic psak utzlaj u chac chicwach runak, che injel wariˈ bantajnak rmal Dios,” xcha a Jesús che a Nicodemo.
43003022	ˈAxnak chic injel wariˈ xbe a Jesús ptak tinmit pucuent Judea. Xcanaj can chlaˈ cucˈ u tijon jujun tak ˈij, que xicban kasan jaˈ chque runak prubeˈ a Jesús.
43003023	Xa jnan a Xuan ctjan che ubanic kasan jaˈ picwiˈ runak pucuent tinmit Enón cˈo chunkaj tinmit Salim, i cˈo qˈui jaˈ chlaˈ. Runak xipetec xban kasan jaˈ chque chlaˈ rmal a Xuan.
43003024	Jampa xbantaj wariˈ a Xuan mjaˈ quicya pcarsa.
43003025	Tigreˈ jujun chque richˈil a Xuan xicmaj ubanic chˈoj rucˈ tak tzij rucˈ jun judío che su kas rajawxic cuban jun rech cujosˈij rib chwach Dios.
43003026	Xiopan rucˈ a Xuan, rmal xicont che rucˈ ctzij, xicbij che a Xuan: “Aj tij, cnataj chawe lajun che xcˈjeˈ awucˈ chˈkap che rnim jaˈ Jordán che utz xabij chke chrij. Cmic cawla, xa ust cubno ctjanec cutak chque runak quicban kasan jaˈ jelaˈ pcha caban at. Quinjel unak ctjan quictakej narext quiatakej at,” xicha che.
43003027	A Xuan xubij chque: “Re cˈo mas u choˈab rucˈ rmal che are Dios uyaˈon che, cˈot su cˈo rucˈ wet mat uyaˈon che rmal Dios.
43003028	Ix xita in tzij che jewaˈ xinbij: 'Naret in wajun u Takoˈn Dios petnak che ccˈolic runak,' xinchaˈ, xa in are intkon lak nabe chwach re che uyujbxic u be re.
43003029	Jun cˈambal nˈoj quinbij chiwe: Richˈil jiˈixel che cucˈam jun ali chpan cˈulnen mas quictic tcˈal chiˈ rucˈ jampa cuta u chˈabal wa rabon jampa rali cbe rucˈ. In jelaˈ quinquictic pcha wajun richˈil jiˈixel che cˈleˈec jampa quinto che runak quibe rucˈ a Jesús rech quitraj chrij.
43003030	Re rajawxic quinmartsax na u ˈij. Xa are in rajawxic kasax na in ˈij in.
43003031	“Are wajun petnak ajsec prcaj cˈo u taknic picwiˈ quinjel. Are jun che calax ural cho ruwach ulew re xa rech uwach ulew, jelaˈ ubnon che cuya ubixic chrij su racleˈn rech uwach ulew. Xa are wajun che petnak prcaj, re cˈo picwiˈ quinjel su cˈolec.
43003032	Re cuˈalajsaj su rlon, su uton che aj rcaj, xa cˈot jun cucjo su cuˈalajsaj re.
43003033	We cˈo jun cucjo su cubij wajun aj rcaj, are retal che kas tzij injel su cubij Dios chpan u tzij.
43003034	Are wajun tkon lo rmal Dios, cuya ubixic u tzij rech Dios. Dios uyaˈon che injel u choˈab Tioxlaj Xlabxel, tzˈkat uyaˈon che naret xa jbeˈ.
43003035	Ktaˈ mas culoˈoj Cˈjolaxel, xujach puˈab re injel su cˈolec rech ctkan na pwiˈ.
43003036	Rmal laˈ chin jun cjonnak che Cˈjolaxel, cˈo junelic u cˈaslemal chbe ˈij sak. Chin jun che craj taj cjon che Cˈjolaxel, curakt u cˈaslemal rucˈ, xa are cˈo riwal Dios pwiˈ curak na junelic cˈajsbal uwach rmal,” xcha chque.
43004001	Tak fariseos xicta rson che a Jesús cˈo na mas i qˈui u tijon rucˈ chwach nicpaˈ u tijon a Xuan. Jelaˈ ubnon che mas i qˈui unak petnak rucˈ re che ubanic kasan jaˈ picwiˈ, chicwach runak che xipe rucˈ a Xuan.
43004002	Jelaˈ xicbij tak fariseos mas tneˈ naret a Jesús bnawnak rkasan jaˈ, xa are u tijon xicbno.
43004003	Jampa a Jesús xuchˈbo che jelaˈ xicbij fariseos, re xel bic pucuent Judea xtzlajch bic jeac chic pucuent Galilea.
43004004	Rajawxic che che caˈax pucuent Samaria rech copan pucuent Galilea.
43004005	Rmal laˈ xopan chpan jun tinmit pucuent Samaria u beˈ Sicar. Rtinmit Sicar cˈo chunkaj wa rchˈkap ulew che xuya a Jacob che u cˈjol a Jse ujer che echbal re.
43004006	Chlaˈ cˈwe u cˈwaˈ xuban a Jacob ujer. A Jesús cosnak che u be, rmal laˈ xcˈbeˈec chuchiˈ rcˈwaˈ. Ya mer cuban cablajuj che rˈij.
43004007	Chiˈ cˈwe raJesús jampa xpe jun ixak aj Samaria che resxic u jaˈ chpan wa rcˈwaˈ. A Jesús xubij che: “Chna utzil chwe, chsipaj jbeˈ in jron,” xcha che.
43004008	U tijon a Jesús ya ibenak chic chpan tinmit che uloˈic su quictijo.
43004009	Tak judíos xa ccajt quib cucˈ tak samaritanos, are rixak jewaˈ xutzlij ubixic che a Jesús, xubij: “¿Su mod che at jun chque judíos cata a jron chwe, che in in ixak aj Samaria?” xcha che.
43004010	A Jesús xutzlij ubixic che: “Wet awetaˈan su laˈ craj Dios cuya chawe jelaˈ jnan chin in che quinta in jron chawe, tigreˈ cata chwe in rech quinya a jron chawe che cuya a cˈaslemal,” xcha che.
43004011	Rixak xubij che: “Uwjaw at cˈot esbal re a jron, ec wa rcˈwaˈ naj u pan. ¿Nu cawesaj wi wa rjron che cuya in cˈaslemal?
43004012	¿La cabij at che nim na a ˈij chwach ktaˈ man a Jacob ujer che xuban wa rcˈwaˈ xuya chke oj riˈ u man re? Re chiˈ xresaj wi u jron re, jnan cucˈ i relcˈwal, jnan rucˈ tak u chcap rmal mas qˈui wa rjaˈ. ¿La nim na a ˈij chwach re?” xcha wa rixak che.
43004013	A Jesús xutzlij ubixic che: “Quinjel unak che quictij que wa rjron chpan rcˈwaˈ rech a Jacob, cchkeˈej na cchiˈ.
43004014	Xa chin jun cutij re jron che quinya in che, cchkeˈjxt u chiˈ junelic chbe ˈij sak. Wa rjron che in quinya che, quel na pcha jun bulbux jaˈ chpan renmaˈ che ctzˈaj taj, cuya junelic u cˈaslemal,” xcha a Jesús che.
43004015	Tigreˈ rixak xubij che a Jesús: “Uwjaw, chaya chwe wa rjron rech cchkeˈjxt in chiˈ rech quinpext ural che resxic in jron,” xcha che.
43004016	A Jesús xubij che: “Jat pawchoch, chasqˈuij lak awichjil, quixtzlaj lo wucˈ ural,” xcha che.
43004017	Rixak xubij che: “In cˈot in wichjil,” xchaˈ. A Jesús xubij che: “Saklaj tzij cabij che cˈot awichjil.
43004018	I job awichjil iˈaxnak awucˈ, are wajun cˈo awucˈ cmic naret awichjil xak jelaˈ icˈmon iwib. Rmal laˈ saklaj tzij wariˈ su xabij che cˈot awichjil,” xcha che.
43004019	Rixak xubij che: “Uwjaw, in quinwlo che at jun aj bil u tzij Dios.
43004020	Ktaˈ man oj ujer xicyic u ˈij Dios chiˈ chwach wajun jib, are ix tak judíos ¿suche che quibij che chpan tinmit Jerusalén cˈwe rcˈolbal che rajawxic quekyic u ˈij Dios?” xcha che.
43004021	A Jesús xubij che: “At ixak, chacjo retal su quinbij chawe, cpe na jun ˈij jampa runak quicyicxt u ˈij Ktaˈ Dios chiˈ chwach wajun jib, ni chpan tinmit Jerusalén quicyicxt u ˈij re.
43004022	Ix, ix aj Samaria, xa quichˈob taj su ubanic Dios che quiyic u ˈij. Are oj oj aj Israel kas tzij quekchˈbo su ubanic Dios rech quekyic u ˈij re, rmal laˈ che chicxoˈl rajIsrael quel wi na lo lajun aj tol chque runak.
43004023	Cpe na rˈij, wacmic cˈolec, jampa runak kas quictzˈkatsaj uyiquic u ˈij Dios. Quicyic na u ˈij Ktaˈ Dios rucˈ u colmil Xlabal rech Dios. Ktaˈ Dios craj che jelaˈ quicbno quinjel che rucˈ injel quenmaˈ quicyic u ˈij re.
43004024	Dios cˈaslec, mas tneˈ kilt uwach are Uxlabal. Runak che ccaj quicyic u ˈij saklaj tzij rajawxic quicyic u ˈij rucˈ injel quenmaˈ, rajawxic quicyic u ˈij rucˈ u colmil rmal u taknic Tioxlaj Xlabxel rech Dios,” xcha che.
43004025	Rixak xubij che: “In wetaˈan che cpe na lajun u Takoˈn Dios che ccˈolic unak, cbix che Cristo. Jampa cpe re cuˈalajsaj na injel su rajawxic chke, rech quekyic u ˈij Dios kas tzij,” xcha che.
43004026	A Jesús xubij che: “In reˈ wajun, che quintjanec quinchˈaw awucˈ,” xcha che.
43004027	Pre jelaˈ ctjan che ubixic che, xiopan u tijon a Jesús rucˈ. Que xicmaymaˈ che cchˈaw a Jesús utquel rucˈ jun ixak, rmal jetlaˈ u mod jun aj nawtzbal que chicxoˈl rajIsrael. Cˈot jun chque xuta che che su cutzcuj rixak che cchˈaw rucˈ, ni suche ctjan che uchˈachaˈxic rucˈ wa rixak.
43004028	Tigreˈ rixak xuya can u ˈebal chiˈ, xbe ptinmit, xubij chque runak chlaˈ:
43004029	“Chitampeˈ iwinjel, joˈ, chisaˈaj wucˈ, chiwla na jun achi che xubij chwe injel su inbnon chpan in cˈaslemal. Pent are laˈ wajun u Takoˈn Dios petnak chekxoˈl che ccˈolic runak. Joˈ jekla,” xcha chque.
43004030	Runak xiˈel lo chpan ctinmit, xibe chlaˈ rucˈ a Jesús.
43004031	U tijon a Jesús jampa elnak rixak chicxoˈl xicmaj ubochxic a Jesús, xicbij che: “Aj tij chatwaˈak,” xicha che.
43004032	A Jesús xubij chque: “In cˈo jun in wa che quintijo, che iwetaˈant uwach ix,” xcha chque.
43004033	U tijon xicmaj ubixic chbil tak quib: “¿La cˈo lo chin xcˈmow lo su xutijo?” xichaˈ.
43004034	A Jesús xubij chque: “In cwaj che quinban u reybal lajun che xinutak lo cho ruwach ulew, are laˈ pcha in wa quintijo. Mas cwaj che quintzˈkatsaj ubanic u chac Dios are laˈ jnan rucˈ pcha su quintijo che in banaˈ.
43004035	Ix cˈo jun tzij chixoˈl che jewaˈ cubij: 'Cˈo na quijab icˈ, tigreˈ jampa qˈuis rjab quicmol u chiˈ rticoˈn,' quichaˈ. In quinbij chiwe chitro i bawach, chixtzˈutzaˈn chque runak che jelaˈ pcha jun ticoˈn che ˈan chic, utz chic che cmolic.
43004036	Quinjel unak che quicmol cchiˈ wa runak rmal wech in quicrak na tojbal que. Runak che quicjon che in tzij in quicrak junelic ccˈaslemal. Jelaˈ ubnon che runak che quicmol cchiˈ wa runak rech quicjon chwe, jnan cucˈ wajchac che xictic in tzij chpan quenmaˈ runak jelaˈ pcha jun ijaˈ, que xa jnan quiquictic.
43004037	Rmal laˈ kas cuqˈuis pwiˈ wajun tzij che jelaˈ cubij: 'Jun ctcaw wi wa rijaˈ, jun chic cumlo,' cchaˈ.
43004038	In xixintak che umolic jun ticoˈn che ix taj xixtcawac. Craj cubij che inqˈuiaj chic xicya ubixic in tzij chque runak, are ix xiˈalajsaj in tzij chque rech xicjon chwe. Xa jnan xixchcon chpan rchac cucˈ que,” xcha a Jesús chque.
43004039	Jampa xipe unak aj Samaria rucˈ a Jesús che i petnak chpan tinmit Sicar, i qˈui chque xicjon che a Jesús rmal su xubij wajun ixak. Rixak xubij chque su rlon su uton chrij a Jesús rmal laˈ xubij chque: “Re xubij chwe injel su inbnon chpan in cˈaslemal,” xcha chque.
43004040	Rmal laˈ, jampa xicjonec runak aj Samaria che a Jesús, xicmaj ubochxic che canaj can quieb oxib ˈij cucˈ que. Jelaˈ ubnon che a Jesús xcanaj can quieb ˈij cucˈ.
43004041	Mas i qˈui unak xicjon che chiˈ rmal utzlaj u tzij xubij chque.
43004042	Que xicbij che rixak: “Cmic cojcjonec, che naret xiw rmal a tzij xabij chke. Xa are cojcjon che cmic rmal kton chic su cubij. Cmic ketaˈan che kas tzij a Jesús aj cˈlol ke runak cho ruwach ulew,” xicha che.
43004043	Jampa ˈaxnak chic wa riquieb ˈij, a Jesús xel bic pucuent Samaria, xumajch bi rube xbe pucuent Galilea.
43004044	A Jesús xubij canak, che jun aj bil u tzij Dios naret nim cquil wi chpan kas u tinmit re.
43004045	Jampa xopan pucuent Galilea, are aj chlaˈ xiccˈlu rucˈ quicten, rmal rech che xiclo injel su xuban re chpan tinmit Jerusalén jampa xicrak quib chpan nim ˈij rech Pascua. Chlaˈ xuban wi inqˈuiaj maybal a Jesús rmal u choˈab Dios.
43004046	Jelaˈ ubnon che a Jesús xtzlaj lo chpan tinmit Caná pucuent Galilea, nu xujal uwach rjaˈ xuban chˈamlaj uˈal uvas che. Cˈo jun achi chlaˈ uyaˈon u takquil puˈab che unmal aj chac jun unmal ˈatbal tzij. Wajun achi xa yab jun u cˈjol chpan tinmit Cafarnaúm.
43004047	Rachi xuto che a Jesús elnak bic pucuent Judea xopan pucuent Galilea. Re xel lo che u cˈulic chiˈ, xubochˈej che cbe che ucanxic u cˈjol cho ja ptinmit Cafarnaúm, are u cˈjol xa jbeˈ craj ya mer cmac.
43004048	A Jesús xubij che rachi: “We mat quiwil tak cˈutbal rucˈ tak maybal quinbno ix cˈot mijun chiwe quixcjon chwe,” xcha che.
43004049	Rachi xbochˈej che xubij: “Joˈ Uwjaw, cojbe chanim che mjaˈ cam in cˈjol,” xcha che.
43004050	A Jesús xraj xerlo we cˈo u cojnic rachi rmal laˈ xubij che: “Jat pawchoch, cawla cˈseˈ na a cˈjol,” xcha che. Rachi xucoj u tzij su xbix che rmal a Jesús, chanim xbec.
43004051	Jampa ya mer copan prchoch, rajchac che xiˈel lo che u cˈulic, xicbij che che xcantjec rucˈjol.
43004052	Tigreˈ rachi xuta chque: “¿Chque hora xuxnic ryabil che?” xcha chque. Que xicbij che: “Iwir chpan nabe hora rech kaˈij xel rnimlaj ˈaˈ chrij,” xicha che.
43004053	Chanim xuchˈob rachi che are wa rhora jampa xubij a Jesús che, che cˈseˈ na rucˈjol. Rmal laˈ rachi xcjon che a Jesús jnan cucˈ quinjel i ajuwarchoch.
43004054	Are ucab cˈutbal wariˈ xuban a Jesús chpan Caná. Xuban wa rmaybal jampa xel lo pucuent Judea, xopan pucuent Galilea.
43005001	ˈAxnak jujun ˈij, tak judíos xicmaj ubanic jun nim ˈij, a Jesús xtzlaj chna lak chpan tinmit Jerusalén.
43005002	Chpan rtinmit Jerusalén, cˈo jun banbal atnen chunkaj ocbal rech tak Chij, are u beˈ Betzatá. Cˈo jun alaj ja che job u pan, chiˈ quiuc wi runak quimujan wi chuxeˈ.
43005003	Chpan ralaj ja i cˈwe i qˈui tak yab, tak i moy, rucˈ i squirnak ckan, inqˈuiaj chic che squirnak jbeˈ qui bkil. (Que quiˈen jampa cslib rjaˈ chpan rbanbal atnen.
43005004	Rmal laˈ che chpan jujun tak ˈij ckaj lo jun ángel rucˈ Dios che uslibxic rjaˈ chpan wa rbanbal atnen. Tigreˈ jampa cslib rjaˈ, are ryab che ckaj lo nabe chpan rbanbal atnen cantjec chanim xak chin chque uwach tak yabil cˈo che.)
43005005	Cˈo jun achi chlaˈ, che jwinak lajuj rucˈ wajxkib jnab che cˈo yabil che.
43005006	A Jesús jampa xerlo che re cˈtzˈal chpan ralaj ja, xretamaj che qˈui ˈij chic cˈo chlaˈ, xubij che: “¿La cawaj catutzric?” xcha che.
43005007	Ryab xubij che: “Cwaj Uwjaw, xa cˈot mijun unak quinucoj chpan rbanbal atnen jampa cslibic rjaˈ. Jampa in incjon in choˈab che quinuc chpan, jun chic ckaj bic nabe chinwach in,” xcha che.
43005008	Tigreˈ a Jesús xubij che: “Chatwaljak, chiyca bic rasoc, chatbinak,” xcha che.
43005009	Chanim xutzir rachi, xuyic bic rusoc, xbinic. Are wa rˈij jampa xbantaj wariˈ rmal a Jesús, are uxenbal ˈij sábado.
43005010	Tak judíos jampa xicrak quib rucˈ rachi xutzric che ryabil xicbij che: “¿Su cabno? Wa rˈij cmic are sábado, cubij chpan kpxab che awas chawe che cawekaj a soc cmic,” xicha che.
43005011	Rachi xubij chque: “Wajun chin xinucnaj, re xubij chwe: 'Chayca rasoc, catbinnak,' xcha chwe,” xcha chque.
43005012	Tigreˈ que xicta che: “¿Chin lajun unak che xubij chawe che xayic rasoc, xatbinic?” xicha che.
43005013	Rachi che xcantjec mjaˈ cuchˈob uwach a Jesús che jelaˈ u beˈ rmal laˈ che a Jesús chanim xel bic chicxoˈl, are runak mas i qˈui.
43005014	Jampa xbantaj injel wariˈ, a Jesús xurak rachi chpan unmal rchoch Dios, xubij che: “At cˈaslec. Maltiox che utz awach xatcantjec. Cmic xa mabanch a mac, rech jelaˈ cpet jun cˈajsbal awach che mas cˈax na,” xcha a Jesús che.
43005015	Rachi jampa xuchˈbo chinnak cchˈaw rucˈ re xbec, xubij chque tak judíos che a Jesús xucnaj.
43005016	Rmal laˈ, tak judíos xcoktaj bic a Jesús, xicmaj utzucxic rech quicban cˈax che, rmal rech che xucnaj wa rachi chpan ˈij sábado.
43005017	Tigreˈ a Jesús xubij chque: “In Taˈ Dios amˈal cchconec che ubanic utz chque unak, xa jnan rajawxic quinchconec pcha cuban re,” xcha chque.
43005018	Rmal wariˈ are tak judíos mas xictzcuj u camsxic rmal rech che naret xiw xuban wa rchac che awas ubanic chpan ˈij rech uxnen, xa jelaˈ xubij che Dios are u Taˈ re.
43005019	A Jesús xutzlij ubixic chque: “Kas tzij quinbij chiwe che Cˈjolaxel cˈot su con che ubanic che xa utquel re, are xiw cuban su querlo che cuban u Taˈ Dios. Su cuban re, jelaˈ cuban u Cˈjolaxel, xa jnan cchac quicbno.
43005020	In Taˈ Dios mas quinuloˈoj in u Cˈjol re. Quinjel su cubno, cuˈalajsaj psak chinwach. Inmak tak chac chwach wariˈ che xutzric wa rachi cucˈut na chiwach, rech mas quimaymaˈ na chrij.
43005021	Jelaˈ pcha Ktaˈ Dios quiucˈsoj rcamnak, cuya ccˈaslemal, jelaˈ xa jnan cuban ruCˈjolaxel cuya cˈacˈ qui cˈaslemal chin chque quiuchaˈ re.
43005022	Ktaˈ Dios, cubant ˈatbal tzij pwiˈ jun, xa are u Cˈjolaxel xuya puˈab re injel ˈatbal tzij cubno.
43005023	Jelaˈ cuban re rech nim cquil wi Cˈjolaxel pcha nim cquil wi Ktaˈ Dios. Chin jun che cuyict u ˈij Cˈjolaxel, jelaˈ jnan cuyict u ˈij Ktaˈ Dios che xtkaw lak.
43005024	“Kas tzij quinbij chiwe, chin cutatbej in tzij, jelaˈ ubnon che quiccjon che lajun che xinutak lak, quicˈjeˈ na junelic u cˈaslemal chbe ˈij sak. Curakt cˈajsbal uwach rmal u mac ubnon. Jelaˈ ubnon che xel puˈab rjaw camnical xaˈax chpan junelic u cˈaslemal.
43005025	Kas tzij quinbij chiwe, cpe na rˈij, are wacmic, jampa rcamnak quicta na in chˈabal in u Cˈjol Dios. Chin chque che quictatbej jelaˈ quicbno su quinbij chque, quicˈseˈ na rmal Dios.
43005026	Rmal laˈ che Ktaˈ Dios cˈo u choˈab che uyaˈic cˈaslemal, jelaˈ ubnon uyaˈon pinˈab in rech cˈo in choˈab che uyaˈic cˈaslemal jelaˈ pcha cuban re.
43005027	Jelaˈ xyaˈ pinˈab in che ubanic ˈatbal tzij picwiˈ runak, rmal rech che are in u Cˈjol Dios xinux unak chixoˈl.
43005028	Xa mimaymaˈ wariˈ su quinbij chiwe wachanim. Cpe na rˈij, jampa injel rcamnak quicta na in chˈabal.
43005029	Quiˈel na lo chpan tak mukbal. Runak che xicban jsucˈ chwach Dios, quicˈastaj na rech quicˈjeˈ na chpan junelic ccˈaslemal rucˈ Dios. Runak che xa xicban etzlal, quicˈastaj na rech junelic ccˈajsax na cwach.
43005030	“In cˈot su quincon che ubanic intquel wi. In quinban ˈatbal tzij picwiˈ runak che su cucˈut na in Taˈ Dios chinwach. Rˈatbal tzij quinbno are jsucˈ, rmal laˈ che quintzcujt in reynic in su cwaj quinbno, xa are quintzcuj ubanic u reybal in Taˈ Dios che xinutak lak.
43005031	We in xiw quinˈalajsaj wib chbil wib, runak quiccojt in tzij su quinbij.
43005032	Cˈo jun chic cuˈalajsaj che su inbanic in. Wetaˈan chic che su cuya ubixic chwij in, are laˈ kas tzij cubij.
43005033	Ix xixtkan che utaˈic che a Xuan, su xuˈalajsaj re chiwach saklaj tzij chwij.
43005034	In rajawxic taj che jun unak cuˈalajsaj psak che chin in, su inbanic in. Quinbij jewaˈ chiwe rech quixcjon chwe rech quixcˈoltjec.
43005035	A Xuan xinuˈalajsaj chicwach unak kas tzij jelaˈ pcha jun chaj quincˈawac, xraplan picwiˈ runak i cˈo pekuˈn. Chpan quieb oxib ˈij xito u tzij su xubij rucˈ quicten piwenmaˈ.
43005036	In cˈo chin cuˈalajsaj su inbanic in, che are nim na u ˈij chwach su xubij a Xuan. Rchac quintjan che ubanic che uyaˈon pinˈab in Taˈ che quintzˈkatsaj ubanic, are laˈ caˈaljnec che chin in, are laˈ caˈaljnec che kas tzij are in Taˈ Dios xinutak lak.
43005037	Xa jnan in Taˈ Dios, che xinutak lak, re uˈaljsan psak chin in. Cˈot mijun bwelt iton ix u chˈabal, ni iwlont u wachbal su caˈyec.
43005038	Ni quinmajt u tzij chpan iwenmaˈ. Rmal laˈ che xixcjont chwe in are lajun che intkon lak rmal re.
43005039	Ix kas tzij che nojin quisqˈuij uwach Tioxlaj Wuj che tzˈibtal canak ujer rech quinawtzaj iwib. Jelaˈ ubnon che quichˈob na chpan nu quirak wi rjunelic i cˈaslemal. Are waˈ su tzˈibtlic cuˈalajsaj psak chiwach che chin in.
43005040	Ix quiwaj taj quixcjon chwe, rech quirak na junelic i cˈaslemal.
43005041	“In naret quintzcuj rech unak quinmartsaj in ˈij.
43005042	In quinchˈob i mod, wetaˈan che quiloˈojt Dios rucˈ iwenmaˈ.
43005043	In petnak ural pubeˈ in Taˈ Dios, ix xa xixcjont chwe. We jun chic cpetec che xa puchoˈab u beˈ re, ix chanim quixcjon che.
43005044	¡In quinmaymaˈ taj che quixcjont chwe! Ix quitzcuj che quiyic i ˈij chiwachbal iwib, naret quitzcuj iunmartsxic i ˈij rmal Dios, che xiw re kas Dios nim u ˈij.
43005045	Xa mimaymaˈ che in quincoj na tzij chiwij chwach in Taˈ Dios. Cˈo jun cucoj tzij chiwij chwach, are a Moisés. Ix are cul i cˈux chrij re che quirak rutzlaj utzil Dios rmal, xiw cˈajsbal iwach quirak na rmal.
43005046	Wet ix xixcjon che su xubij a Moisés, tigreˈ jnan quixcjon chwe in, rmal laˈ che a Moisés xutzˈibaj canak utzlaj tak tzij chwij in.
43005047	Rmal laˈ che quiwaj taj quicoj su xutzˈibaj can a Moisés chwij in cˈot mod rucˈ che quicoj in tzij in su quinbij chiwe,” xcha a Jesús chque tak judíos.
43006001	ˈAxnak chic injel wariˈ, a Jesús xbe chˈkap che rplo rech Galilea, are plo cbix che u beˈ Tiberias.
43006002	Mas i qˈui unak xitraj bic chrij, rmal rech che xquil rcˈutbal xuban chicwach runak jampa xiucnaj rtak yab.
43006003	Tigreˈ xpˈkeˈ bic a Jesús pwiˈ rjib, chlaˈ xcˈbeˈ wi, jnan cucˈ u tijon.
43006004	Ya mer copan rˈij rech nim ˈij Pascua, are cnim ˈij chque tak judíos.
43006005	A Jesús jampa xerlo che i qˈui unak i petnak rucˈ, xubij che a Plip: “¿Su cabij at a Plip? ¿Ni quekloˈo wi wa rwa rech quinjel wa runak quicrak na su quictijo?” xcha che.
43006006	Jelaˈ xubij che rech querlo we cˈo u cojnic a Plip. A Jesús retaˈan chic su cubno rech cuya cwa chque runak.
43006007	Tigreˈ a Plip xutzlij ubixic che: “Are tojbal u ˈij che jun aj chac rech quieb cient ˈij cubant chque wa runak, rech chicjujnal quicˈam jbeˈ que su quictijo,” xcha che.
43006008	Tigreˈ a Trix, are jun chic chque richˈil a Jesús, re rechlal a Simón Luˈ, xubij che a Jesús:
43006009	“Ural cˈo jun abon recˈan job cuxlanwa rech sebad rucˈ quieb alaj tak car. Mi mod che cuban wariˈ chque quinjel wa runak, cˈot uptan laleˈ chque,” xchaˈ.
43006010	A Jesús xubij chque: “Ix quibij chque runak che quicˈbeˈec,” xcha chque. Cˈo congan rˈyes chiˈ nu i cˈwe pwiˈ wa rjib. Xicˈbeˈ runak pwiˈ tak ˈyes, xiw xiˈejlax rachjab cˈo i job mil.
43006011	Tigreˈ a Jesús xucˈam apno rcuxlanwa recˈan wa rabon, xumaltioxij che Dios, tigreˈ xutak ujachic chque runak. Jelaˈ jnan xubno rucˈ tak car xutak ujachic chque runak. Runak xictij nicpaˈ xccaj que xictijo cˈot su craj che su quictijo.
43006012	Jampa xinojec juntir, a Jesús xubij chque u tijon: “Utz chimlo rtak u chˈkapil rwa che xcqˈuis taj, rech cubant cˈax,” xcha chque.
43006013	Que xiquimlo, xicnojsaj cablajuj chcach che tak u chˈkapil che rijob rkan tak wa che rech sebad che usipan wa rabon, che xqˈuist chic runak.
43006014	Tigreˈ runak i cˈo chiˈ, jampa xiclo che a Jesús xuban wa rinmak maybal chicwach xiuc che ubixic chicwachbal quib: “A Jesús, re kas tzij wajun rajbil u tzij Dios che cpe na cho ruwach ulew che kiˈen oj ujer,” xichaˈ.
43006015	A Jesús retaˈan chic su cchˈobnic runak, che ccaj que wet quicchˈip a Jesús che ubanic unmal ˈatbal tzij que jun tzij. Rmal laˈ re xwaljec xel bic chicxoˈl xpˈkeˈ bic na mas pwiˈ rjib, xak xiw utquel re.
43006016	Jampa xkaj ˈij wajun ˈij, u tijon a Jesús xikaj bic pwiˈ rjib xibe chuchiˈ rplo xiriˈej a Jesús che mjaˈ kaj lak.
43006017	Xuc ekuˈn ya matan chic mjaˈ copan a Jesús cucˈ. Xiuc chpan jun barco, rech quitzlaj bic chˈkap che rplo, rech quiopan chpan ctinmit Cafarnaúm.
43006018	Jampa i cˈo pinqˈuiaj jaˈ xpe jun nimlaj tew, xuyic rjaˈ chicwach chqueaj.
43006019	Jampa ibenak chic jun legua o jun rucˈ inqˈuiaj, te xiclo a Jesús cbin pwiˈ rplo, ctjanec cuc bic puxcˈut rbarco. Que xicxiˈij quib chwach rmal jelaˈ petnak cucˈ pwiˈ rjaˈ.
43006020	Re xubij chque: “Xa in, xa mixiˈij iwib chwe,” xcha chque.
43006021	Tigreˈ que mas xiquictic che ucˈamic bic chpan rbarco. Jampa xuc chpan, chanim xopan rbarco chpan rulew nu ibenak wi.
43006022	Skaric jun chic ˈij, la runak i cˈo can chˈkap che rplo xicmol quib chuchiˈ rjaˈ tjanec quiˈej a Jesús. Runak xiclo che jnan cˈo a Jesús rucˈ u tijon jampa xipe iwir. Jelaˈ xiclo jampa quitquel xibe u tijon chpan barco, xcanaj can re chlaˈ.
43006023	Tigreˈ jampa xiclo, jujun alaj tak barco che i petnak ptinmit Tiberias, xiopan chunkaj nu xictij wi rwa, jampa rKjaw Jesús xumaltioxij che Dios pwiˈ.
43006024	Runak xiuc chpan rinqˈuiaj barco rech quibe chˈkap che rplo che utzucxic a Jesús chpan tinmit Cafarnaúm. Jelaˈ xicbno rmal xicrakt a Jesús chlaˈ, jnan rucˈ u tijon mijun chque xiquirko.
43006025	Jampa runak xiopan chˈkap che rplo, xicrak a Jesús chlaˈ mas ximaymtec xicbij che: “Aj tij ¿Su mod che at cˈo ural? ¿Jampa xatpetec?” xicha che.
43006026	A Jesús xubij chque: “In saklaj tzij quinbij chiwe, ix quiwaj quixcˈjeˈ wucˈ xa rmal rech che xitij iwe rwa rmal wech in. Xinojsaj i pan xa xichˈob taj su craj cubij tak maybal chwij in.
43006027	Xa mixucˈil che uchˈaquic su racleˈn che cuya i cˈaslemal che xiw rech uwach ulew, che jelaˈ pcha tak wa che xiw csach uwach. Xa are quixucˈil che ubanic i chac rech quirak su racleˈn che cuya junelic i cˈaslemal, che jnan rucˈ pcha wa che csacht uwach. Are waˈ che cyaˈ taj na chiwe rmal u Cˈjol Dios che xux unak. Jelaˈ conec cuya chiwe rmal laˈ che Dios, are Ktaˈ, cjon jun u retal che cuya u choˈab che injel su cubno,” xcha chque.
43006028	Tigreˈ runak xicbij che: “Utz chabij chke su racleˈn wa rchac che craj Dios quekbno rech jelaˈ quekrak na wa rwa rmal,” xicha che.
43006029	A Jesús xutzlij ubixic chque: “Are wariˈ rchac che craj Dios chiwe, are craj che quixcjon che wajun tkon lo rmal re,” xcha chque.
43006030	Tigreˈ runak xicbij: “We at kas tzij wajun u Takoˈn Dios petnak chekxoˈl, ¿su uwach maybal cacˈut chekwach rech jelaˈ catkecjo? ¿Su cˈutbal caban at chekwach wachanim?
43006031	Rmal laˈ rujer ktaˈ man xictij wa u beˈ maná chpan jun chkeˈej ulew pcha cubij chpan Tioxlaj Wuj che tzˈibtal canak. Re xuya wa chque, che petnak prcaj. Utz we jelaˈ caban chke injel ˈij pcha xuban a Moisés chque rque,” xicha che.
43006032	A Jesús xutzlij ubixic chque: “Kas tzij, quinbij chiwe, naret a Moisés xyaw rwa chque che xkaj lo prcaj. Are in Taˈ Dios xuya rwa chque. Jelaˈ jnan cuya chiwe ix wachanim. Jelaˈ pcha wa rwa quitijo cunojsaj i pan, che cuya i choˈab, jelaˈ ubnon che in in quinya chiwe che cnojsaj iwenmaˈ rucˈ quicten che cuya i choˈab chpan i cˈaslemal.
43006033	Jelaˈ pcha Dios xutak lo rwa chque ktaˈ man ujer rech quicrak ccˈaslemal rmal, jelaˈ xinutak lak chicxoˈl rech quicrak junelic ccˈaslemal injel unak cho ruwach ulew,” xcha chque.
43006034	Tigreˈ xicbij che: “Kjaw, chya ke wa rwa injel ˈij, injel jnab che oj cˈaslec,” xicha che.
43006035	A Jesús xubij chque: “In in wajun che quinya i cˈaslemal rucˈ Dios, jelaˈ pcha tak wa cuya i choˈab chpan i cˈaslemal. Chin jun che craj cuyujbaˈ rib rucˈ Dios utz che che cjon chwe in, jelaˈ pcha jun che cutij uwa che cutij u banaˈ, rech cˈoxt cnum u pan, jelaˈ cchkeˈjxt u chiˈ.
43006036	Xa cˈo su quiuˈatmij che jelaˈ quibno, che ya inbin chic chiwe, are waˈ quiwaj taj quixcjon chwe mas tneˈ iniwlon chic.
43006037	Quinjel unak che cuˈalajsaj psak in Taˈ che que i wech in, quitraj chwij in. Chin jun che cpe wucˈ che ctraj chwij in kas tzij quinwetzlajt bic.
43006038	Rmal laˈ che are in, inkajnak lo prcaj rucˈ in Taˈ Dios naret che ubanic in reybal in, xa are che ubanic u reybal lajun che xinutak lak.
43006039	Are wariˈ u reybal in Taˈ che xinutak lak: Che quinjel unak che xuˈalajsaj re che i wech in che quicˈseˈ na junelic chbe ˈij sak, che cˈot mijun csach can chque. Xa quincˈsoj na cwach chpan qˈuisbal ˈij, we i camnak chic.
43006040	Are u reybal in Taˈ: Che quinjel unak che quictraj chrij rCˈjolaxel, che quicjon che, quicˈjeˈ na junelic ccˈaslemal chbe ˈij sak. Quicˈastaj na pqˈuisbal ˈij chicxoˈl rcamnak,” xcha a Jesús chque.
43006041	Rmal laˈ tak judíos xicmaj ubanic tzij chrij a Jesús rmal u choˈab quiwal jampa xicto che jelaˈ xubij: “Are in petnak prcaj rucˈ Dios che uyaˈic cˈaslemal, jelaˈ pcha ubanic wa cuya i choˈab,” xchaˈ.
43006042	Que xicbij chicwachbal quib: “Re xa a Jesús, u cˈjol a Jse, oj ketaˈan uwach u taˈ u chuˈ. ¿Su mod che cubij cmic che prcaj petnak wi, jampa oj klon che ural xqˈuiy wi?” xichaˈ.
43006043	Tigreˈ a Jesús xubij chque: “Cˈot uptan la rtzij quixtjan che ubixic, xa miban chic.
43006044	Cˈot jun quiconec ctraj chwij in, xak xiw runak che cuya chque rmal in Taˈ Dios che xinutak lak. Are waˈ quincˈsoj na cwach pqˈuisbal ˈij chicxoˈl rcamnak.
43006045	Chpan cwuj i aj bil tak u tzij Dios ujer, tzˈibtal canak che cubij: 'Injel unak quicnawtzaj na rmal Dios,' cchaˈ. Injel chin cutatbej u tzij in Taˈ Dios, cquetamaj na que rucˈ, cucˈut na chicwach che utz ctraj chwij in.
43006046	“Jampa quinbij che Dios cucˈut na chicwach naret cubij che cˈo jun rlon uwach Ktaˈ Dios. Jelaˈ taj xak xiw lajun che elnak lo chlaˈ rucˈ, re rlon uwach Ktaˈ Dios, are in.
43006047	Kas tzij quinbij chiwe chin jun che cjon chwe, are laˈ cˈo junelic u cˈaslemal chbe ˈij sak.
43006048	Jelaˈ pcha rwa cuya i choˈab chpan i cˈaslemal are in in quinya junelic i cˈaslemal chbe ˈij sak.
43006049	I taˈ man ujer, xictij que rwa rech maná chpan chkeˈej ulew, xa xicam na.
43006050	In quinbij chiwe, are in in petnak prcaj, jelaˈ pcha ujer tak wa rech maná, chin jun che quinucˈam in che cjon chwe curakt u camnical junelic.
43006051	In in pcha jun cˈaslec wa che in petnak lo prcaj. We cˈo jun cutij re wa rwa che cˈaslec, quicˈseˈ na junelic chbe ˈij sak. Are rwa quinya na in che, are in bkil che quinya na in chpan in camnical rmal rech ccˈaslemal runak che quicˈoltaj na,” xcha chque.
43006052	Tigreˈ tak judíos xicmaj ubanic chˈoj rucˈ ctzij rmal u choˈab quiwal chrij su xubij a Jesús chque, xicbij chicwachbal quib: “¿Su mod che cuya u bkil chke che quektijo jelaˈ pcha quektij kwa?” xicha chicwach.
43006053	A Jesús xubij chque: “Kas tzij quinbij chiwe, we ix quitijt iwe in bkil in ruCˈjol Dios che xinux unak, we quitijt iwe in quiqˈuel, craj cubij we quixcjont chwe in, tigreˈ cˈot junelic i cˈaslemal wucˈ in.
43006054	Are jun che cutij in bkil cutij in quiqˈuel, craj cubij che cjon chwe in, are laˈ cˈo junelic u cˈaslemal. Are laˈ quincˈsoj na uwach pqˈuisbal ˈij chicxoˈl rcamnak.
43006055	In bkil in are kas wa, in quiqˈuel are kas i banaˈ are laˈ cuya junelic i cˈaslemal.
43006056	Chin chiwe cutij in bkil jelaˈ in quiqˈuel, pcha u mod che quinucˈam in. Jelaˈ u mod che in quincˈjeˈ na chpan renmaˈ.
43006057	In Taˈ cˈaslec xinutak lak, are in cˈo in cˈaslemal rmal in Taˈ Dios, jelaˈ ubnon che chin quinutijo, craj cubij che cjon chwe, cˈo junelic u cˈaslemal uwmal in.
43006058	In are in wajun che in petnak prcaj. In jetlaˈ pcha rujer tak wa rech maná che xictij ktaˈ man ujer, che xictijo xa xicam na. Runak che quicjon chwe in che in jelaˈ pcha jun cˈaslec wa que quicˈseˈ na junelic chbe ˈij sak,” xcha a Jesús chque.
43006059	Injel wariˈ xuya ubixic a Jesús pucuent Cafarnaúm chpan jun ja nu quicnawtzaj wi quib i aj Israel chpan qui pxab que.
43006060	Jampa u tijon a Jesús xicta wariˈ su xubij, que mas xicmaymaˈ chpan quenmaˈ, xicbij: “Mas cˈax u chˈobic wariˈ su xabij chke, ¿chin lo quicon che utatbxic wariˈ? Cˈot mijun,” xichaˈ.
43006061	A Jesús retaˈan chic su quicmaymaˈ chpan quenmaˈ, che u tijon tjan quicbij tzij chrij su xubij re, xubij chque: “Quinwil in che cˈax quito wa rtzij. ¿La cuban quieb i cˈux rmal wariˈ su xinbij chiwe?
43006062	We jelaˈ cuban i cˈux rucˈ wariˈ su xbantjec, ¿su quibno wet quiwil na quinpˈkeˈ bic rech quintzlaj prcaj nu in petnak wi nabe, in wajun u Cˈjol Dios che xinux unak?
43006063	U choˈab runak cˈot uptan, con taj cuya u colmil che u chˈobic wariˈ su quinbij chiwe. Are Xlabxel rech Dios che elnak chpan renmaˈ cuya chiwe che ix rech Dios. Wa rtzij xinbij chiwe are petnak rmal Xlabxel jelaˈ ubnon che cuya i cˈaslemal chiwe rucˈ Dios.
43006064	Cˈo jujun chixoˈl che ccaj taj quicjon chwe,” xchaˈ. Jelaˈ xubij a Jesús rmal ya retaˈanch lo nabe chin tak che quicjont che, retaˈan chic chin cujach na picˈab rajchˈoj che ucamsxic.
43006065	Tigreˈ xubij chque: “Rmal laˈ che cˈo jujun che ccaj taj quicjon chwe, xak jelaˈ xinbij chiwe che cˈot jun conec quicjon chwe wet mat cuya che in Taˈ che jelaˈ cubno,” xchaˈ.
43006066	Rmal wa rtzij xubij a Jesús mas i qˈui chque u tijon xicya canak, xictrajxt bic chrij.
43006067	Tigreˈ a Jesús xuta chque i cablajuj u tijon: “¿La jelaˈ jnan quibno che quiniya canak?” xcha chque.
43006068	A Simón Luˈ xubij che: “Jelaˈ taj Kjaw,” xcha che, “¿Chin lo rucˈ cojbe wi? Xiw awucˈ at cˈwe rtzij che cuya junelic kcˈaslemal.
43006069	Oj ya xekcjon che a tzij, ya ketaˈan chic che at at wajun Tioxlaj u Cˈjol rcˈaslec Dios,” xcha che.
43006070	A Jesús xutzlij ubixic chque u tijon: “In are ix cablajuj xixinchaˈo, naret i juntir xixcjon chwe jelaˈ pcha quibij. Cˈo jun chixoˈl che cˈo runmal itzel rucˈ chpan renmaˈ,” xchaˈ.
43006071	Jelaˈ xubij a Jesús chrij a Judas, u cˈjol a Simón Iscariote, che re cujach na a Jesús picˈab rajchˈoj che, mas tneˈ che re jun chque u tijon a Jesús nabe.
43007001	Jampa bantajnak chic juntir wariˈ, a Jesús xbe che ctzilxic rtinmit pucuent Galilea. Craj taj che ccanaj can pucuent Judea, rmal rech tak judíos xictzcuj ucamsxic.
43007002	Ya mer curak u ˈij cnim ˈij rech tak Cbal chicxoˈl tak judíos.
43007003	Rechlal a Jesús xicbij che: “Chatel bic ural che xiw quieb, oxib awichˈil i cˈolec, utz wet catbe pucuent Judea che rilic nim ˈij, rech jelaˈ mas i qˈui unak cquil tak maybal su cabno. Jelaˈ ubnon quipe mas awichˈil.
43007004	We cˈo jun craj che quiltaj tak retal su cubno, naret cuban pelˈal jelaˈ pcha caban at. We at, kas nim a ˈij pcha cabij, chacˈtuˈ awib chicwach quinjel runak,” xicha che.
43007005	Jelaˈ ubnon che ni rechlal a Jesús xicjon che che re petnak rucˈ Dios.
43007006	Xubij a Jesús chque: “Xa mjaˈ curak u ˈij jampa rajawxic quinbe chlaˈ. Are ix utz chiwe ix che quixbe che rilic jampa quiwaj.
43007007	Runak i cˈo puˈab runmal itzel, xa cquetzlaj in wach in. Are cchˈobnic que xa cuban chˈoj chwe in, naret cquetzlaj iwach ix. Jelaˈ ubnon che in quinˈalajsaj chicwach su racleˈn che itzel cbanic rucˈ cchˈobnic.
43007008	Ix utz quixbe che rilic rnim ˈij rech tak cbal. In mjaˈ quinbe che rilic rmal laˈ mjaˈ curak in ˈij che quincˈut wib chicwach tak unak chlaˈ,” xcha chque.
43007009	Ubinch can wariˈ chque, tigreˈ xcanaj can ptinmit pucuent Galilea.
43007010	Jampa ibenak chic rechlal pnim ˈij rech cbal, tigreˈ xbe a Jesús, xa naret psakil, xa pelˈal xbec, craj taj che cquil runak.
43007011	Tak judíos xictzcuj a Jesús prnim ˈij, rech quiccamsaj, xicmaj utaˈic chque runak xicbij: “¿Ni cˈwe wa rachi che cubij rib che petnak prcaj rucˈ Dios?” xichaˈ.
43007012	Runak xicbijt psak chicwach xiw pelˈal xicbij chicwachbal quib utzlaj tzij chrij a Jesús. Cˈo jujun xicbij: “A Jesús utzlaj achi, utz ubnon,” xichaˈ. Cˈo inqˈuiaj chic xicbij: “A Jesús xa ustaj. Xa quiusub runak rucˈ u tzij su cubij,” xichaˈ.
43007013	Jelaˈ ubnon xa cˈot mijun xuya ubixic psak chicwach, rmal rech xicxiˈij quib chicwach tak judíos.
43007014	Rnim ˈij ya cˈoch pinqˈuiaj, tigreˈ xopan a Jesús chpan unmal rchoch Dios, xumaj cnawtsxic runak chpan.
43007015	Runak judíos xicmaymaˈ uwach u tzij a Jesús su xubij, xicbij chicwachbal quib: “¡Chitampeˈ are wajun mas nim u chˈobnic! ¿Su mod jelaˈ cubno che cˈot jun xunawtzaj?” xichaˈ.
43007016	A Jesús xutzlij ubixic chque: “Are su quincˈut chiwach naret wech in, xa are petnak rucˈ Dios che xinutak lak.
43007017	We cˈo jun chiwe che saklaj tzij craj cuban u reybal Dios, tigreˈ wajun cuchˈob prenmaˈ we are rech Dios su quinnawtzaj chiwach, o xak xiw elnak chpan in chˈobnic in.
43007018	Ix iwetaˈan chic che chin jun cubij rib utquel, are la cubno rech runak quicyic u ˈij re. Are chin jun cutzcuj uyiquic u ˈij lajun che xutak lak, are laˈ kas saklaj tzij cubij, re cˈot cusub runak rucˈ u tzij.
43007019	“¿Naret saklaj tzij che a Moisés xuya u pxab Dios chque i taˈ man ix ujer? Mas tneˈ jelaˈ xubno mijun chiwe quinmaj u tzˈkatsxic wacmic. Rmal laˈ quiwaj quinicamsaj, i jetlaˈ cubij wa rpxab,” xcha chque.
43007020	Runak xictzlij ubixic xicbij che: “¡At cˈo jun itzel u xlabal rucˈ awenmaˈ! ¿Chin chke cutzcuj a camsxic at?” xicha che.
43007021	A Jesús xubij chque: “Xiw rucˈ lajun chac xinban ural che xutzric lajun achi che cbin taj chpan uxenbal ˈij sábado, iwinjel ix ust xiwlo ximaymaˈ uwach su xinbno che awas quibij ix.
43007022	A Moisés, xutak ucojic retal qui bkil alaj tak abon che jun nawtzbal xcanaj chixoˈl, i jelaˈ ubnon quitakej ubanic cmic. Mas tneˈ naret petnak rucˈ a Moisés nabe, are la petnak cucˈ i taˈ man mas ujer chwach a Moisés. Xa rmal laˈ che ix quicoj retal qui bkil chque tak abon rech quinmaj u pxab a Moisés, mas tneˈ chpan uxenbal ˈij quiban ubanic.
43007023	Utz baˈ, we quicoj retal u bkil jun alaj abon rech quinmaj su cubij u pxab a Moisés, mas tneˈ uxenbal ˈij sábado, ¿suche che cpe iwiwal chwij jampa xincnaj jun achi chpan sábado che xutzric juntir rucˈ u yabil?
43007024	Ix xa miban ˈatbal tzij pwiˈ jun unak rmal che su quiwlo cuban re che xa mijnamtsaj rucˈ su quiban ix. Xa are chibna jsucˈlaj rˈatbal tzij pwiˈ jun unak jampa utz xichˈob chrij u chac su cubno,” xcha chque.
43007025	Cˈo jujun chque che i aj chlaˈ ptinmit Jerusalén xicmaj tzij chicwachbal quib, xicbij: “¿Naret re wajun achi che quitjanec quictzcuj rech quiccamsaj?
43007026	Chiˈ cˈwe quitjanec cchˈaw cucˈ runak psakil chicwach quinjel, cˈot chin jun cuˈatmij rucˈ u tzij su cubij. Pent are tak quinmal chke quetaˈan chic che re kas tzij wajun u Takoˈn Dios petnak che ccˈolic runak,” xichaˈ.
43007027	Inqˈuiaj chic xicbij: “Oj ketaˈan chic nu petnak wi wajun. Jelaˈ ubnon che jampa cpe wajun u Takoˈn Dios, cˈot chin jun retaˈan nu cpe wi xak jelaˈ cˈolec,” xichaˈ.
43007028	Tigreˈ a Jesús, che quitjanec quiunawtzaj runak chpan unmal rchoch Dios, jampa xuto che jelaˈ xicbij, re co xchˈawac xubij: “¡Ix jewaˈ quibij che iwetaˈan in wach, che iwetaˈan nu in petnak wi! Xa quichˈobt uwach wajun che xinutak lak. Re saklaj tzij cuya chiwe cˈbeˈ i cˈux rucˈ su cubij xa quiwaj taj quixcjon che rech quiwetamaj uwach.
43007029	In quinchˈob uwach, rmal rech rucˈ re in elnak lo wi, re inutkon lak,” xcha chque.
43007030	Tigreˈ runak xccaj wet xicchˈip a Jesús. Xa cˈot jun chque xuban cwil xuchˈpo, rmal rech che mjaˈ na curak u ˈij jampa craj Dios che quicchˈpo.
43007031	Qˈui chque runak xicjon che a Jesús, xicbij: “Wet re wajun u Takoˈn Dios che petnak rech cojucˈlo, jampa kas cpetec, ¿la cuban na lo mas inmak tak cˈutbal chicwach runak che pcha ubnon wajun achi? Cˈot mod rucˈ,” xichaˈ.
43007032	Tak fariseos jampa xicto che jelaˈ xicchˈachaˈ runak che a Jesús, que jnan cucˈ quinmal chque tak patre xictak bic jujun chque tak aj chejnel che unmal rchoch Dios rech quicchˈip bic a Jesús rech quiccˈam bic pcarsa.
43007033	Tigreˈ xubij a Jesús chque runak: “Xa jbeˈ chic quincˈjeˈ ural iwucˈ, tigreˈ quinbe chna rucˈ lajun che xinutak lak.
43007034	Jampa in inbenak chic rucˈ, tigreˈ ix quinitzcuj chna, xa quinirakxtaj. Nu quincˈjeˈ na in, quixcon taj quixbe chlaˈ,” xcha a Jesús chque.
43007035	Tigreˈ tak judíos xicmaj utaˈic chicwachbal quib, xicbij: “¿Nu cbe wi wajun che cuyat chke cojbe rucˈ? Pent quel bic chiˈ rech cumaj ubixic u nawtzbal chicxoˈl kwinkil chpan tak tinmit che naj i cˈwe chekwach. Pent are cbe che unawtsxic unak che quicyic qui ˈij jleˈ chic tak dios.
43007036	¿Su craj cubij wariˈ che cubij re 'quinitzcuj na quinirakxtaj, nu quinbe wi in ix quixcon taj quixbe chlaˈ'? xchaˈ,” xicha chicwach.
43007037	Rqˈuisbal ˈij rech nim ˈij rech tak cbal are wajun mas nim u ˈij chicwach inqˈuiaj, a Jesús xtqueˈec chicxoˈl congan unak, co xchˈawac, xubij: “We cˈo jun quichkeˈej u chiˈ che rcˈaslec jaˈ, utz we cpe wucˈ quinya u jron. Chin jun xcjon chwe in, utz cutij re wa rcˈaslec jaˈ quinya in che. Pcha cubij chpan Tioxlaj Wuj, quel wa rcˈaslec jaˈ chpan renmaˈ jun che xcjon chwe in,” xcha a Jesús chque.
43007039	Rucˈ waˈ su xubij a Jesús, xchˈaw chrij Tioxlaj Xlabxel che quiucˈam na runak che quicjon che re. Jampa jelaˈ xubij xa mjaˈ uyaˈon Tioxlaj Xlabxel picwiˈ runak rmal laˈ che mjaˈ copan a Jesús prcaj rucˈ nim u ˈij. Xa jelaˈ rajawxic cbantaj na rech cuya Tioxlaj Xlabxel picwiˈ runak.
43007040	Jujun chque runak, jampa xicto wa rtzij su xubij a Jesús, xicbij: “Saklaj tzij re aj bil u tzij Dios che kiˈen,” xichaˈ.
43007041	Inqˈuiaj chic unak xicbij: “Re wajun u Takoˈn Dios petnak che cojucˈlo,” xichaˈ. Cˈo inqˈuiaj chic unak jun chwi xicbij: “Jelaˈ taj, are wajun u Takoˈn Dios cpe na che ccˈolic runak naret cpe chpan tak tinmit pucuent Galilea.
43007042	Tioxlaj Wuj cubij che are u Takoˈn Dios che cpe na che ccˈolic runak xa riˈ u man a David, che calax na re chpan rtinmit nu xalax wi a David ujer, rmal laˈ jun tzij rajawxic calax na chpan tinmit Belén,” xicha chque.
43007043	Rmal laˈ che qˈui unak xicjach bic quib chquij inqˈuiaj chic rmal rech a Jesús nu petnak wi.
43007044	Cˈo jujun chque runak xccaj wet xiccˈam bic a Jesús pcarsa. Xa cˈot mijun xuban cwil xuchˈpo.
43007045	Tigreˈ tak aj chejnel che unmal rchoch Dios xipe cucˈ tak fariseos jelaˈ tak quinmal chque tak patre nu i cˈwe. Que xicta chque: “¿Suche xichˈip taj che xicˈamt lak wajun?” xicha chque.
43007046	Tigreˈ tak aj chejnel xictzlij ubixic chque: “Mijun bwelt kton oj che cubij jun unak jelaˈ pcha su cubij wajun achi, che mas u choˈab u tzij cubij,” xichaˈ.
43007047	Tak fariseos chpan cchoˈab quiwal xicbij: “¡Ay no, xa mibij chke che jelaˈ ubnon che ix sachnak rucˈ i chˈobnic jnan cucˈ rinqˈuiaj che quitraj chrij!
43007048	Ix iwetaˈan che cˈot mijun chekxoˈl oj tak kinmal, ni cˈot jun chicxoˈl tak fariseos xicjon che re.
43007049	Runak che quictaken ubixic u tzij re xa quicchˈob taj tak pxab kech oj, que i cˈo chuxeˈ rcˈajsbal cwach che cpe na picwiˈ rmal Dios,” xichaˈ.
43007050	Tigreˈ a Nicodemo, re jun chque tak fariseos i cˈo chlaˈ che xopan can rucˈ a Jesús chaˈab, re xubij chque:
43007051	“Ix wechlal, cubij chpan kpxab che cˈot mod rucˈ kcˈajsaj uwach jun unak, wet nabe ctatbex na rutzij, che cutoˈo rib rucˈ rech jelaˈ ketamaj na su ubnon we cˈo u mac o we cˈo taj,” xcha chque.
43007052	Tak judíos xictzlij ubixic che: “¡Xa jnan at petnak pucuent Galilea! Chatzcuj chpan Tioxlaj Wuj, cawil na che cˈot cubij che jun aj bil u tzij Dios petnak chpan tak tinmit pucuent Galilea,” xicha che.
43007053	(Rucˈ laˈ chicjujnal xicjach quib xibe cho tak cchoch.
43008001	A Jesús xbe pwiˈ rJyib rech Olivos.
43008002	Bajchiˈ jun chic ˈij chic, xopanch jun bwelt chic chpan unmal rchoch Dios. Quinjel runak xiopan rucˈ, re xcˈbeˈ chicwach runak xumaj cnawtsxic.
43008003	Tigreˈ jujun chque tak aj nawtzbal chque aj Israel chpan qui pxab, jnan cucˈ jujun chque tak fariseos, xiccˈam lo jun ixak chwach a Jesús che xraktaj pwiˈ u mac rucˈ jun achi naret richjil. Xictak che che cutacˈbaˈ rib pinqˈuiaj chque runak che ubanic ˈatbal tzij pwiˈ.
43008004	Tigreˈ xicbij che a Jesús: “Aj tij, wa rixak xraktjec pwiˈ u mac rucˈ jun achi naret richjil.
43008005	U pxab a Moisés cojutak che ucamsxic rucˈ abaj jun ixak che jelaˈ cubno. Cmic at, ¿su cabij at che?” xichaˈ.
43008006	Que xicbij jewaˈ che rech quicˈam u pan rucˈ tak ctzij, rech jelaˈ cˈo su racleˈn jun mac quiccoj chrij, rech ckaj picˈab. Tigreˈ a Jesús xchqueˈ pwiˈ rkan, xutzˈibaj chwach rulew rucˈ uwiˈ u ˈab.
43008007	Runak xquiˈej taj, ctjan che rtzij che utaˈic che: “¿su cabij at che?” xichaˈ. Tigreˈ nojin xtqueˈ a Jesús, xubij chque: “Chin jun chiwe che cˈot u mac ubnon, are laˈ chuckaˈ bic rabaj che nabe,” xcha chque.
43008008	Xiw jelaˈ xubij xchqueˈch jeac chic, xutzˈibaj chna chwach ulew.
43008009	Runak jampa xicto che jelaˈ xubij, quinjel xicna chpan quenmaˈ che cˈo cmac quibnon. Nojin xiˈel bic chicjujnal. Nabe xiˈel bic tak riˈj tak unak, tigreˈ xiˈel bic rqˈuisbal que. A Jesús xicya can utquel rucˈ rixak che tcˈal chlaˈ chwach.
43008010	Tigreˈ a Jesús xtqueˈec, cˈoxt jun xerlo, xak xiw rixak cˈo rucˈ. Re xubij che: “Ixak, ¿nu i cˈwe runak che quicoj tzij chawij?” xchaˈ.
43008011	Re xubij che: “Uwjaw, cˈoxt mijun cucoj tzij chwij,” xcha rixak. A Jesús xubij che: “Ni in quinˈat tzij pawiˈ, cmic jat, xa mabanch a mac jeac chic,” xcha a Jesús che.)
43008012	A Jesús xiuchˈabejch jeac chic runak, xubij chque: “In jelaˈ ubnon pcha jun jotzcaj chaj che craplan picwiˈ runak che i cˈo pekuˈn. Chin jun quitraj chwij, re cbinxt pekuˈn, xa quicˈjeˈ na chpan rsakil wucˈ pjunelic u cˈaslemal chbe ˈij sak,” xcha chque.
43008013	Tak fariseos jampa jelaˈ xicto, xicbij che a Jesús: “At xiw cabij awib chbil awib cˈot chin jun chic cuˈalajsaj che kas tzij su cabij. Jelaˈ ubnon che cˈot uptan su cabij rmal laˈ che cˈot jun chic aj ˈaljsnel rucˈ wa ratzij,” xicha che.
43008014	A Jesús xutzlij ubixic chque: “Jelaˈ taj pcha quibij ix. Mas tneˈ quinˈalajsaj wib chbil wib, are su racleˈn quinˈalajsaj are kas tzij. Jelaˈ ubnon rmal laˈ che wetaˈan nu in petnak wi, jelaˈ wetaˈan nu quinbe wi. Ix xa iwetaˈan taj nu xinel ulak, ni quichˈob taj nu quinbech wi.
43008015	Ix quiban ˈatbal tzij picwiˈ runak jelaˈ pcha su u chˈobnic runak aj uwach ulew che xiw quiwlo su quicban que che mijnamtsaj rucˈ su quiban ix. Cˈot jun quinˈat tzij pwiˈ jelaˈ pcha quiban ix ural chwach ulew.
43008016	We quinban ˈatbal tzij in, in quinbant ˈatbal tzij xak intquel. Xa are in Taˈ che xinutak lo che ubanic ˈatbal tzij, are xa jnan tzij quinbij in rucˈ u tzij cubij re chque runak.
43008017	Jelaˈ ubnon che chpan i pxab ix tzˈibtal wi che jampa cˈo i quieb aj ˈaljsnel che xa jnan quicbij, tigreˈ kas tzij la rtzij su quicbij.
43008018	Jelaˈ in reˈ quinˈalajsaj wib chbil wib su inbanic. Xa jnan tzij cubij in Taˈ che xinutak lak, re cuˈalajsaj chin in chiwach,” xcha chque.
43008019	Que jampa xicto che jelaˈ xubij, xicbij che: “¿Nu cˈwe raTaˈ rech cuˈalajsaj chekwach su cabij?” xichaˈ. A Jesús xubij chque: “Ix xa quichˈobt in wach chin in, ni quichˈobt uwach in Taˈ. Wet quichˈob in wach chin in, jelaˈ quichˈob uwach in Taˈ che xinutak lak,” xcha chque.
43008020	A Jesús cˈo na chpan unmal rchoch Dios chunkaj nu quicya wi cchuj, jampa xubij wa rtzij rech quiunawtzaj runak. Mijun xichˈpawac, rech quicya pcarsa rmal che mjaˈ curak u ˈij che xraj u Taˈ che quicchˈpo.
43008021	A Jesús xubijch jun bwelt chic chque: “In quintzlaj na rucˈ in Taˈ, tigreˈ ix quinitzcuj na congan rech quixcˈoltaj na, xa rmal xiwaj taj quixcjon chwe quixcanaj can naj chwach Dios. Nu quinbe wi in rucˈ in Taˈ, ix quixcon taj quixbe chlaˈ,” xcha chque.
43008022	Tigreˈ tak judíos xicbij: “¿La jelaˈ craj cubij che cucamsaj na rib? Che rmal jelaˈ cuban na cubij che cˈot mod cojbe oj chlaˈ rucˈ,” xichaˈ.
43008023	Re xutzlij ubixic chque: “I chˈobnic ix xa aj uwach ulew, che jun chwi u takquil chwach nu in petnak wi in prcaj. Ix xa ix rech uwach ulew, che cchˈobnic runak xa aj chˈoj che Dios. In, naret in rech uwach ulew, rmal laˈ jun chwi in chˈobnic.
43008024	Rmal laˈ xinbij chiwe che quixcanaj can naj chwach Dios, che ix xa cˈo chuxeˈ u taknic uwach ulew. Jelaˈ ubnon che quixcanaj can naj chwach rmal i mac che quiwaj taj quixcjon chwe in, che in are wajun che inbin can chiwe,” xcha chque.
43008025	Tigreˈ xicta puchoˈab quiwal che a Jesús: “Chabij chke psak, ¿chin at cabij at?” xichaˈ. A Jesús xubij chque: “In reˈ che ya inbinch lo chiwe nabe jampa xinmaj ubixic in tzij.
43008026	Cˈo na qˈui tak tzij wucˈ che quinconec quincoj chiwij ix. Xa quinban taj wachanim. Are lajun che xinutak lak, re kas tzij cubij. Su inton in rmal re, are waˈ quinya ubixic chque quinjel runak cho ruwach ulew,” xcha chque.
43008027	Que xa xicchˈob taj che are cubij chque che are lajun che xutak lak re u Taˈ Dios.
43008028	Rmal laˈ che xicchˈob taj a Jesús xubij chna chque: “Jampa cwalajsax na u Cˈjol Dios che xux unak cho jun cruz cheˈ, tigreˈ quiwetamaj na che are in wajun che Amˈal in Cˈolec chbe ˈij sak, che xinchˈaw iwucˈ nabe. Tigreˈ quiwetamaj na che cˈot su quinban in xak rucˈ in chˈobnic in intquel. Xa are quinbno su xinunawtzaj wi in Taˈ Dios, are waˈ quinya ubixic in chiwe.
43008029	Rmal laˈ che lajun che xinutak lak, re cˈjeˈ wucˈ. Re inuyaˈont can intquel. In amˈal quinbno su ckaj chwach re,” xcha chque.
43008030	Tigreˈ jampa runak xicto che jelaˈ xubij a Jesús, i qˈui chque xicjon che che are kas tzij wajun u Takoˈn Dios petnak che ccˈolic runak cho ruwach ulew.
43008031	Tigreˈ a Jesús xubij chque tak judíos che xicjon che: “We ix quinmaj in tzij su quixinnawtzaj wi, tigreˈ kas tzij are ix ix in tijon, cuya chiwe quixtraj chwij.
43008032	Jelaˈ ubnon are ix ix quiwetamaj na rsaklaj tzij chwij in, che are laˈ quixtzˈakptaj na rmal,” xcha chque.
43008033	Que xicbij che: “At, xa cachˈob taj su cabij. Are oj, oj riˈ u man Abraham ujer. Cˈot mijun bwelt oj ˈaxnak puˈab jun chic. Rmal laˈ cˈot mod rucˈ che cabij at che cojtzˈakptjec na rmal,” xicha che.
43008034	A Jesús xubij chque: “Kas tzij quinbij chiwe, che quinjel unak che quitjan che ubanic cmac, que i cˈo puˈab rjaw rmac.
43008035	Jun aj chac che cˈo chuxeˈ u takquil jun chic, amˈal cˈo rucˈ, naret quicˈjeˈ rucˈ u patrón jelaˈ pcha u cˈjol u patrón. Jelaˈ ubnon rucˈ Dios, we ix ix jelaˈ pcha ubanic ix relcˈwal Dios, tigreˈ quixcˈjeˈ rucˈ junelic chbe ˈij sak.
43008036	Jelaˈ ubnon we are u Cˈjol Dios quixutzˈakpij bic puˈab rjaw rmac, jelaˈ kas tzij che quixtzˈakptaj na rmal re.
43008037	Wetaˈan chic che ix kas tzij ix riˈ u man a Abraham ujer. Mas tneˈ jelaˈ cˈo jujun chixoˈl che ccaj wet quinicamsaj, rmal rech che cˈot uptan chiwe in tzij su quinbij.
43008038	In quinya ubixic chiwe su ucˈtun in Taˈ Dios chinwach. Xa jnan, are ix quiban na su laˈ iton cubij in Taˈ Dios,” xcha chque.
43008039	Que xictzlij ubixic che: “¡Are kas ktaˈ oj, are ktaˈ man Abraham ujer!” xichaˈ. A Jesús xubij chque: “Wet kas tzij ix riˈ u man Abraham, quiban iwe re jelaˈ pcha su xuban Abraham, che xcjon che Dios kas tzij.
43008040	Tigreˈ wacmic quiwaj wet quinicamsaj. In xiw xinpe che ubixic rsaklaj tzij che are Dios xucˈut chinwach. Mas tneˈ jelaˈ inbnon, ix quiwaj wet quinicamsaj. Jetlaˈ xuban Abraham ujer chque u takoˈn Dios che xiopan rucˈ.
43008041	Ix jelaˈ quibno su xuban i taˈ,” xchaˈ. Tigreˈ xicbij che: “Oj xiw jun ktaˈ chke oj naret oj relcˈwal jun achi mas cujel rib, are ktaˈ oj are Dios. Rmal laˈ kas tzij oj relcˈwal Dios,” xicha che a Jesús.
43008042	Tigreˈ a Jesús xubij chque: “Wet kas tzij che are Dios i taˈ ix, tigreˈ quiniloˈoj in. Rmal laˈ che in in petnak rucˈ Dios, xinpe ural cho ruwach ulew. Naret xinpetec rmal xwaj jelaˈ xinbno, xa are rmal jelaˈ xraj lajun che xintkaw lak.
43008043	¿Suche che ix quita taj su quinbij chiwe? Are laˈ rmal rech che quiwaj taj quitatbej in tzij.
43008044	Are i taˈ ix are runmal itzel. Ix xiw quiwaj quibno su craj chiwe i taˈ runmal itzel. Re aj camsnel jampa u majbal injel. Xcˈjeˈt chpan rsaklaj tzij rech Dios rmal rech che cˈot su rech re chpan rsaklaj tzij. Jampa cuban tzij xiw cuchˈachaˈ mlon tak tzij che rech re. Xiw aj bnol tak tzijtal, jelaˈ re jnan rucˈ pcha ctaˈ aj bnol tak tzijtal.
43008045	In, in quinya ubixic rsaklaj tzij chiwe, ix xa quicoj taj su quinbij chiwe.
43008046	¿Chin jun chiwe conec cucoj tzij chwij che kas tzij cˈo in mac? Cˈo taj. In amˈal quinbij rsaklaj tzij, ¿suche che quiwaj taj quixcjon che?
43008047	Chin jun che saklaj tzij relcˈwal Dios cutatbej rutzij su cubij re che. Rmal laˈ che ix quitatbej taj, craj cubij che ix naret ix relcˈwal Dios,” xcha a Jesús chque.
43008048	Tigreˈ tak judíos xicbij chpan u choˈab quiwal: “Cˈo rson quekbij oj che at at xa jun aj chˈoj chke. Xa at pcha jun samaritano chke che mas itzel rilic. Oj kas tzij xekbij nabe che cˈo itzel tak u xlabal rucˈ awenmaˈ,” xichaˈ.
43008049	A Jesús xubij chque: “In jelaˈ taj pcha quibij ix. In xiw jelaˈ quinyic u ˈij in Taˈ cˈo prcaj. Are ix quiyict in ˈij in, rucˈ su quixtjan che ubixic chwij.
43008050	In naret quintzcuj che runak quequinmartsaj in ˈij. Amˈal cˈo jun che craj cunmartsax in ˈij, re cuˈalajsaj psak che cˈo nim in ˈij in kas tzij.
43008051	Kas tzij quinbij chiwe, chin jun cunmaj in tzij cjon chwe curak na junelic u cˈaslemal chbe ˈij sak, xa crilt uwach u camnical,” xcha chque.
43008052	Tigreˈ tak judíos xictzlij ubixic che: “Wacmic kas ˈalaj chke che cˈo itzel u xlabal chpan awenmaˈ. Jelaˈ abnon rmal laˈ che Abraham xcmac, jnan cucˈ tak aj bil u tzij Dios ujer xicmac, mas tneˈ Dios xchˈaw cucˈ. Cmic jelaˈ cabij: 'Chin jun cunmaj a tzij, crilt uwach u camnical jelaˈ ubnon junelic chbe ˈij sak,' catchaˈ.
43008053	¿La cabij at che nim na a ˈij chwach ktaˈ man Abraham che xcmac, jelaˈ chicwach aj bil tak u tzij Dios ujer? ¿Chin at cabij at chbil awib?” xicha che a Jesús.
43008054	A Jesús xutzlij ubixic chque: “Wet xiw quinmartsaj in ˈij in chbil wib, cˈot uptan. Chin cuyic in ˈij in are in Taˈ Dios, are wajun che quibij ix, che re i Taˈ ix, re cunmartsaj in ˈij in.
43008055	Ix xa quichˈobt uwach re. In in kas quinchˈob uwach, wet quinbij chiwe che quinchˈobt uwach jelaˈ xa in aj bnol tak tzijtal, jnan iwucˈ ix. In quinchˈob uwach in Taˈ Dios kas tzij, rmal laˈ che quinbno su cubij re chwe.
43008056	Abraham i taˈ man ix ujer, re mas xquictic jampa xuto che cpe na u Takoˈn Dios chicxoˈl riˈ u man re. Jampa xinerlo che xinpetec congan xquictic rmal,” xcha a Jesús chque.
43008057	Tigreˈ tak judíos xicbij che a Jesús: “At cabij che xawil uwach Abraham jampa mjaˈ cˈo inqˈuiaj cient a jnab. Cˈot mod rucˈ che jelaˈ cabij,” xichaˈ.
43008058	Tigreˈ a Jesús xutzlij ubixic chque: “Kas tzij quinbij chiwe, jampa mjaˈ calax i taˈ man Abraham, in ya in cˈo chic,” xcha a Jesús chque.
43008059	Tigreˈ que xicsicˈ abaj rech quiccoj che. A Jesús xerwaj rib chicwach, nojin xel bic chpan unmal rchoch Dios, xicˈaw chicxoˈl runak, xbec.
43009001	Jampa a Jesús tjan cbin chlaˈ jnan cucˈ u tijon, xril jun achi che caˈy taj xa ralxic wi che jelaˈ ubnon.
43009002	U tijon a Jesús xicta che, xicbij che: “Aj tij, ¿chin xuban u mac, la are wa rachi, o are u taˈ u chuˈ che xa moy xalxec?” xichaˈ.
43009003	A Jesús xubij chque: “Are waˈ che xa moy xalxec naret cchˈaw chrij u mac ubnon, ni cchˈaw chrij u mac u taˈ u chuˈ. Xak jelaˈ xalxec rmal rech cuˈalajsaj ruchac Dios su cuban na chicwach runak.
43009004	Cmic rajawxic chke quekban ruchac lajun che xinutak lak, utz che cˈo na rˈij jampa in Taˈ cuya chke che cojchconec chiˈ cho ruwach ulew. Cpe na rekuˈn, jampa jun rajawxic cuxan che ruchac conxtaj cchconec.
43009005	Jampa in cˈo cho ruwach ulew, che quinchcon chiˈ, are in in pcha ubnon rjotzcaj chaj chque runak cho ruwach ulew che i cˈo pekuˈn che cquilt cbe,” xcha chque.
43009006	Jampa xubij wariˈ, xchˈuban cho ruwach ulew, xuban jbeˈ xˈol rucˈ u cxaj, xuya chrij cbawach wa rachi che caˈy taj.
43009007	Tigreˈ xubij a Jesús che: “Jat chanim jachjaˈ a bawach chpan banbal atnen Siloé,” xcha a Jesús che. Siloé craj cubij: “Tkon lak”. Rmoy xbe che uchˈajic u bawach, jelaˈ xubno conec ccaˈy chic jelaˈ ubnon xtzlaj chic.
43009008	Tigreˈ runak i cˈo chunkaj tak rchoch jnan cucˈ runak che xquil canak rmoy jampa xuta u limosna, que xicbij: “¿Naret re la rachi che cul chuchiˈ be cuta u limosna chque runak rmal xa caˈy taj nabe?” xichaˈ.
43009009	Jujun chque runak xicbij: “Jelaˈ re wajun,” xichaˈ. Inqˈuiaj chic xicbij: “Are taj, xa ya mer cumjaˈ pcha ccaˈy re,” xichaˈ. Rachi che xa moy nabe xubij chque: “In reˈ,” xcha chque.
43009010	Tigreˈ xicmaj utaˈic, xicbij che: “¿Su mod xabno che catcaˈy chic che xjaktaj rabawach?” xicha che.
43009011	Re xubij chque: “Wajun achi u beˈ a Jesús, quicbij che, xuban jbeˈ xˈol, xupil che in bawach, te jelaˈ xubno, xubij chwe: 'Jat chlaˈ prbanbal atnen Siloé, jachjaˈ a bawach,' xcha chwe. In xinbec, jampa xinchˈaj wib xiw jelaˈ xinbno xincaˈyec,” xcha rachi chque.
43009012	Tigreˈ runak xicta che: “¿Nu cˈwe wa rachi?” xicha che. Re xubij chque: “In wetaˈan taj nu xbe wi,” xcha chque.
43009013	Are ˈij rech uxenbal ˈij sábado jampa a Jesús xuban rxˈol, xucnaj u bawach wa rmoy. Rmal laˈ runak xiccˈam bic chicwach tak fariseos wa rachi xa moy nabe.
43009015	Tak fariseos xictach jun bwelt che rachi che su mod xubno xcaˈyec. Re xubij chque: “In xa quincaˈy taj nabe, jelaˈ inbnon xinalax rucˈ in chuˈ, are lajun xucoj xa jbeˈ xˈol che in bawach, tigreˈ xinchˈaj wib, jelaˈ ubnon wacmic quincaˈy chic rmal re,” xcha chque.
43009016	Tigreˈ jujun chque rfariseos xicbij: “Wa rachi naret petnak rucˈ Dios, rmal rech che nimt cril wi wa rˈij sábado, rmal laˈ che xuban xˈol che awas jelaˈ cubno chpan uxenbal ˈij,” xichaˈ. Inqˈuiaj chic xicbij: “¿Su mod con che ubanic tak maybal pcha wariˈ xuban che rachi che moy nabe, we xa aj mac wajun?” xichaˈ.
43009017	Tak fariseos xictzlij utaˈic che rachi che caˈyt can nabe: “At cabij che catcaˈy chic rmal, ¿su cabij chrij wa rachi che xutor a bawach?” xichaˈ. Re xubij: “In quinbij che re jun aj bil u tzij Dios petnak chekxoˈl,” xcha chque.
43009018	Tak fariseos xiw xcaj taj quiccjo che rachi xa moy can nabe, che jelaˈ ubnon xalxec wacmic ccaˈy chic. Rmal laˈ xiusqˈuij na u taˈ u chuˈ rech quiccˈot cchiˈ chrij.
43009019	Jampa xipetec xicta chque: “¿La are awelcˈwal wariˈ?” xichaˈ. Que xicbij chque: “Jelaˈ pcha quibij,” xichaˈ. Tigreˈ tak fariseos xicta chque: “¿La jelaˈ ubnon xa moy xalxec?” xichaˈ. Que xicbij: “Xa jelaˈ pcha quibij,” xichaˈ. Tigreˈ xicta chque: “¿Su mod quibij ix che wacmic ccaˈy chic we jelaˈ ubnon xalxec?” xicha chque.
43009020	U taˈ u chuˈ xictzlij ubixic chque: “Ketaˈan che are kelcˈwal, ketaˈan che xa moy xalxec,” xichaˈ.
43009021	Tigreˈ u taˈ u chuˈ rachi xicbij chque tak fariseos: “Oj xa ketaˈan taj su mod che ccaˈy chic wacmic. Jelaˈ ubnon xa ketaˈan taj chin xucnaj u bawach. Re ya achi chic, chita che re su quiwaj quiwetamaj. Re cubij na chiwe su xbantjec,” xicha chque.
43009022	U taˈ u chuˈ xicbij jewaˈ rmal rech che xicxiˈij quib chicwach tak judíos. Runak aj Israel quichˈbon chic, che we cˈo jun cuˈalajsaj chicwach che a Jesús u Takoˈn Dios petnak che ccˈolic runak, tigreˈ lajun cquesaj na bic chpan wa rja nu quicnawtzaj wi quib chpan qui pxab. Quicyat che che cuyic u ˈij Dios cucˈ.
43009023	Rmal laˈ, che xicbij u taˈ u chuˈ: “Re achi chic, chita che re,” xicha chque.
43009024	Tigreˈ xquisqˈuij chucab bwelt rachi che xa moy can nabe, xicbij che: “At cajic u beˈ Dios chpan a tzij che su cabij chke wachanim, rmal laˈ che oj ketaˈan chic che wa rachi xucoj xˈol che a bawach xa aj bnol etzlal,” xichaˈ.
43009025	Re xutzlij ubixic chque xubij: “We re aj bnol mac, in wetaˈan taj. Xak xiw wetaˈan in, che in in moy can nabe, wacmic quincaˈy chic rmal,” xchaˈ.
43009026	Tigreˈ xictach jun bwelt chic che: “¿Su xuban chawe? ¿Su kas xabno che xtortaj a bawach? ¡Chabij chke!” xichaˈ.
43009027	Rachi xubij chque: “Ya inbin chic chiwe, xa xiwaj taj xito. Cmic xa jnan quitach jeac chic chwe. Pent quiwaj ix che quixcˈjeˈ che u tijon re rech quixtraj bic chrij jelaˈ pcha in,” xcha chque.
43009028	Tigreˈ tak fariseos xquiyˈo xicbij che: “At catraj chrij wajun che awichˈil, oj are oj cojtraj chrij u pxab a Moisés.
43009029	Oj ketaˈan che Dios xchˈaw rucˈ a Moisés ujer. Are wa rachi awichˈil at, ketaˈan taj nu petnak wi,” xicha che.
43009030	Rachi xubij chque: “¡Su quixtjan ubixic chwe mas quinmaymaˈ chrij! Ix aj cˈmol rbe chke oj, jelaˈ iwetaˈan taj nu petnak wi. A Jesús re xucnaj in bawach in che xitortjec.
43009031	Quinjel unak quetaˈan che Dios cutatbejt jun rajbnol etzlal. We cˈo jun unak che kas cuyic u ˈij Dios, che cuban u reybal re, are waˈ ctatbex na rmal re.
43009032	Mijun bwelt taˈtajnak jun unak cho ruwach ulew che cucnaj cbawach tak moy, che moy lo jampa calxec jelaˈ pcha in.
43009033	In quinbij che wet mat petnak rucˈ Dios wa rachi, cˈot su quiconec cubno. In wetaˈan che xinucnaj,” xcha chque.
43009034	Tak judíos xicbij che: “¡At xa at ploj! At cˈo a mac jampa xatalxec, jelaˈ chpan a mac xatqˈuiy wi, ¡cumajt chawe carij ubanic at aj nawtzbal chke oj!” xicha che chpan u choˈab quiwal. Tigreˈ xquesaj bic chpan rja.
43009035	A Jesús jampa xuto che xquesaj bic wa rachi chpan rja nu xiccˈot wi u chiˈ, xbe che utzucxic. Jampa xurko xubij che: “¡At cˈaslec! ¿La at catcjon che u Cˈjol Dios che xux unak?” xcha che.
43009036	Rachi xubij che: “Chabij chwe chin laˈ, Uwjaw, rech quincjon che,” xchaˈ.
43009037	A Jesús xutzlij ubixic che: “Ya awlon chic: che in reˈ quinchˈaw awucˈ wachanim,” xcha a Jesús che.
43009038	Tigreˈ rachi xubij che a Jesús: “In quincjon chawe, Uwjaw,” xchaˈ. Tigreˈ xqueˈ chwach, xuyic u ˈij.
43009039	Chanim xubij a Jesús che: “In petnak cho ruwach ulew che ubanic ˈatbal tzij picwiˈ runak. Are runak che cquil taj su racleˈn che rech Dios quinya chque che quicaˈyec rech quicchˈbo. Runak che quicbij chbil tak quib che quiclo su racleˈn che rech Dios, are quinban na moy chque,” xchaˈ.
43009040	Tigreˈ jujun chque tak fariseos che i cˈo chiˈ che xicta u tzij su xubij, que xicbij che: “¿La cabij at chkij che oj oj jelaˈ pcha tak moy che kil taj su racleˈn che rech Dios?” xichaˈ.
43009041	A Jesús xutzlij ubixic chque: “Wet mat quixcaˈyec, mat cˈo i mac reˈ. Rmal laˈ che jelaˈ quibij ix che quixcaˈyec che utz ibnon rucˈ Dios, xa jelaˈ ibnon quixcjont che wajun che tkon lo rmal re, rmal laˈ che ix cˈo i mac,” xcha chque.
43010001	Tigreˈ a Jesús xubij chque: “Kas tzij quinbij chiwe chin jun che cuct chpan u tzapbal uchi cral quech tak chij, we xiw caˈan bic pwiˈ cral rech kaj chpan, we jelaˈ cubno xa elaˈom, aj bnol tak elaˈ.
43010002	Chin jun cuc chpan kas uchi cral, re kas rajyuˈ chque tak chij.
43010003	Rajchejnel rech cral cujak na uchi cral chwach re rech cuc chpan. Tak chij quicta u chˈabal re. Rajyuˈ quiusqˈuij na ruchij rucˈ cbeˈ, quiresaj bic chpan cral.
43010004	Jampa iresanch bic quinjel u chij cnabaj na bic chicwach. Tak u chij quictraj bic chrij rajyuˈ, rmal rech che quetaˈan u chˈabal re.
43010005	Xa quitraj chrijt jun che cuya rib che aj yuˈ che cchˈobt uwach, xa quiˈanmaj bic chwach. Rmal che quetaˈant u chˈabal jleˈ chwi unak,” xcha chque.
43010006	A Jesús xubij wajun cˈambal nˈoj chque runak, que xa xicchˈob taj su craj cubij chque.
43010007	Tigreˈ a Jesús xumaj ubixic jeac chic chque rech cuˈalajsaj psak su xubij chpan u cˈambal nˈoj. Xubij chque: “Kas tzij quinbij chiwe, in reˈ pcha ubnon u tzapbal uchi cral rech tak chij. Tak chij are pcha ubanic tak unak.
43010008	Quinjel nicpaˈ xipe can nabe chinwach in, che uresxic tak chij xa pcha tak i elaˈom, i aj bnol tak elaˈ. Tak chij xictatbejt ctzij su xicbij.
43010009	In jelaˈ jnan rucˈ pcha jun uchi ja che cˈo chuchiˈ rbe rech Dios. We cˈo jun cuc uwmal in, are laˈ ccˈoltaj na. Cuc na lak uwmal, quel na bic uwmal, pcha u mod tak chij rech quicrak na su rajawxic che quictijo.
43010010	“Tak elaˈom xak xiw quirelˈaj bic tak chij, rech quiucamsaj, che usachic cwach, rmal jelaˈ u gan cubno. In in petnak rech quinya ccˈaslemal chque runak, xakt xa jbeˈ ccˈaslemal quinya na chque, xa quintzˈkatsaj na chque juntir.
43010011	In reˈ in pcha jun utzlaj aj yuˈ chque runak. Rutzlaj aj yuˈ cuya u cˈaslemal chpan u camnical rmal quech unak che pcha tak u chij.
43010012	Rajchac chque tak chij, xak xiw cˈolec rmal iyaˈon tojbal u ˈij che. Jampa cpe rutiw, quiuya can tak chij chiˈ quitquel. Re canmaj bic, rmal che naret re kas aj yuˈ chque tak chij, jelaˈ ubnon che tak chij naret kas i rech re. Tigreˈ rutiw quiuchˈip tak chij quiutuclej bic.
43010013	Wajun aj chac xa canmjec, rmal rech che xak xiw cchconec rech tjon u ˈij che, naret kas tzij quiuchjej tak chij.
43010014	“In reˈ in pcha jun utzlaj aj yuˈ. Quinchˈob cwach tak i wech in, que quicchˈob in wach in. Jelaˈ pcha in Taˈ cuchˈob in wach in, jelaˈ jnan in quinchˈob uwach re. Jelaˈ u mod che quinchˈob cwach tak i wech in, que quicchˈob in wach in. In quinya wib chpan in camnical rmal quech que che i wech in.
43010016	Cˈo inqˈuiaj chic che i wech in, che naret i aj ural. Que rajawxic quincˈam na lak, rech jnan quicrak quib cucˈ rinqˈuiaj che i wech in. Quictatbej na in tzij, xa jun quicˈjeˈ wi quicmol wi quib juntir xa jun aj yuˈ chque, are in.
43010017	“Rmal laˈ che quel u cˈux in Taˈ chwe, che in quinya wib chpan rcamnical rmal quech runak.
43010018	Cˈot jun quinucamsaj wet jelaˈ quinya wib puˈab che jelaˈ cubno. Cˈo pinˈab in che quinya wib chpan in camnical, jelaˈ cˈo pinˈab in che quincˈastjec chicxoˈl rcamnak. Are wa rintakquil cˈo pinˈab uyaˈon chwe rmal in Taˈ prcaj,” xcha a Jesús chque.
43010019	Jampa tak judíos xicta wa rtzij su xubij a Jesús, xubant jnan cchˈobnic chicxoˈl.
43010020	I qˈui chque xicbij: “¿Suche quixcjon che, we xa itzel u xlabal cˈo che? Xa jelaˈ chˈujarnak chic,” xichaˈ.
43010021	Cˈo inqˈuiaj chic xicbij: “Wa rtzij cubij naret rech jun che cˈo itzel u xlabal rucˈ, rmal laˈ che mas u choˈab u tzij su cubij. ¿La quicon lo ritzel u xlabal cucnaj cbawach tak potzˈ rech ctortjec? Cˈot mod rucˈ,” xichaˈ.
43010022	Tigreˈ xopan tak ˈij rech quicyic u ˈij Dios chpan nim ˈij rech natbal re jampa xcyic unmal rchoch Dios ujer. Ya kajnak chic rjab chpan tak ˈalaj.
43010023	A Jesús cbin chpan unmal rchoch Dios, re cˈo prkan ja u beˈ Rech a Salomón.
43010024	Chiˈ cˈwe jampa xipe tak judíos xicmol quib chrij, xicbij che: “¿Nicpaˈ na craj che quiaminctij runak rucˈ wa rtzij su cabij? We kas tzij che at at wajun u Takoˈn Dios petnak che ccˈolic runak, chabij chke rucˈ saklaj tzij xa rucˈ jun bwelt quekto ya xubno,” xichaˈ.
43010025	A Jesús xubij chque: “Ya inbin chic chiwe, xa quiwaj taj quicjo. Rchac quinbno prubeˈ in Taˈ Dios, are la cuˈalajsaj psak chin in.
43010026	Ix, xa quiwaj taj quicjo, rmal rech che ix in chij taj, jelaˈ pcha su inbin chiwe.
43010027	Runak che i wech in, jelaˈ jnan rucˈ pcha inqˈuiaj chij che quicta u chˈabal aj yuˈ chque. Rmal laˈ chin chque unak i wech in quicta in tzij su quinbij chque are in quinchˈob na cwach que, que quitraj na chwij.
43010028	In quinya junelic ccˈaslemal chque, xa mijun bwelt csachtaj na cwach chbe ˈij sak. Cˈot mijun conec quiresaj na pinˈab.
43010029	In Taˈ xiuya chwe. Re nim na chicwach quinjel che cˈo ctakquil picˈab. Rmal laˈ mijun chque quicon che quesxic puˈab in Taˈ.
43010030	In rucˈ in Taˈ xa oj jnan,” xcha chque.
43010031	Jampa tak judíos xicto che jelaˈ xubij a Jesús, xpe congan quiwal, xicchˈip tak abaj che quiccoj che a Jesús jeac chic.
43010032	A Jesús chanim xubij chque: “Rmal u choˈab in Taˈ i qˈui tak utzlaj in chac inbnon chixoˈl, cmic ¿chin chque rmal quiwaj quicoj abaj chwe?” xcha chque.
43010033	Que xicbij che: “Jelaˈ taj, naret quekcoj abaj chawe rmal utzlaj tak a chac abnon, xa jelaˈ quekcoj abaj chawe rmal rech che xawetzbej uwach Dios. ¿Su mod che at xa at jun unak pcha oj, cabij awib che at, at Dios?” xichaˈ.
43010034	A Jesús xubij chque: “Tzˈibtal canak chpan i pxab ix che Dios xubij: 'In xinbij che are ix ix tak dios,' cchaˈ.
43010035	Ketaˈan che su tzˈibtal can chpan Tioxlaj Wuj are junelic kas tzij cchˈawac. Chiˈ ˈalaj cubij che are Dios cubij chquij runak che que i dios chwach re.
43010036	In xinuchaˈ in Taˈ, xinutak lo cho ruwach ulew che ubanic u chac re. Rmal laˈ, ¿suche quibij chwe che in quinwetzbej uwach Dios, rmal che xinbij che in in u Cˈjol Dios?
43010037	Wet in quinbant ruchac in Taˈ, jelaˈ ubnon utz quixcjont chwe.
43010038	We jelaˈ quinbno, mas tneˈ quixcjont chwe in, are utz we quixcjon che rcˈutbal su quinbno che are u chac in Taˈ quintjan che ubanic. We jelaˈ quibno quichˈob na che are u choˈab in Taˈ cˈjeˈ wucˈ in, are in quincˈjeˈ rucˈ in Taˈ. Jelaˈ ubnon che xa in jnan rucˈ in Taˈ,” xcha a Jesús chque.
43010039	Tigreˈ xictzcujch u chˈipic a Jesús jeac chic. Xa are xel bic picˈab.
43010040	Re xtzlajch bic, xbe jeac chic chˈkap che rnim jaˈ Jordán, chpan rulew nu xuban wi kasan jaˈ a Xuan picwiˈ runak nabe, xcanaj can chlaˈ.
43010041	I qˈui unak xiopan rucˈ, xicbij: “A Xuan cˈot jun cˈutbal xubno pcha cuban a Jesús. Are injel su xubij a Xuan chrij wa rachi, tjanec cuqˈuis pwiˈ kas tzij,” xichaˈ.
43010042	I qˈui chque xicjon che a Jesús chlaˈ che kas tzij re u Takoˈn Dios petnak che ccˈolic runak.
43011001	Cˈo jun achi, a Lázaro u beˈ, aj tinmit Betania xurak u yabil. Re rechlal chque wa riquieb ixkib al Mriˈy rucˈ al Marta. Xa jun ja xicˈjeˈ wi.
43011002	Al Mriˈy re wajun che xucoj jun cunbal che rkan a Jesús che mas quiˈ rexlab, xuchkeˈjsaj canak rkan rucˈ ruwiˈ.
43011003	Al Mriˈy rucˈ al Marta xictak ubixic che a Jesús, xicbij che: “Kjaw, a Lázaro, lajun che quiwaj iwib rucˈ, xa urkon u yabil,” xichaˈ.
43011004	A Jesús jampa xuto che jelaˈ, xubij: “La ryabil naret rech cmac, xa rech che runak quicyic u ˈij Dios rmal. Jelaˈ ubnon xa jnan quequinmartsaj na in ˈij in u Cˈjol Dios rmal,” xchaˈ.
43011005	A Jesús mas quel u cˈux chque al Marta rucˈ al Mriˈy jnan rucˈ a Lázaro.
43011006	Jampa xuto che xa yab a Lázaro, a Jesús xuchˈbo che canaj can quieb ˈij chic chlaˈ nu cˈwe.
43011007	Tigreˈ xubij chque u tijon: “Cmic joˈ cojtzlajch ptinmit pucuent Judea jeac chic,” xcha chque.
43011008	Tigreˈ u tijon mas xicmaymaˈ, xicbij che: “Kajtij, are tak judíos i cˈo chlaˈ xcaj wet catccamsaj rucˈ tak abaj, ¿la catbe chna jeac chic chlaˈ?” xichaˈ.
43011009	A Jesús xubij chque: “¿La mat cˈo cablajuj hora u sakil chpan jun ˈij? We jun cbin pˈij cutquejt rkan cho tak abaj, xa ctzˈak taj rmal rech che cˈo na u sakil rˈij cho ruwach ulew.
43011010	We jun cbin pekuˈn, ctzˈak na pulew rmal che cˈot rchaj rucˈ,” xcha chque.
43011011	Tigreˈ xubij chque: “Are kichˈil a Lázaro xwarec, in xa quincˈsoj na uwach,” xchaˈ.
43011012	Tigreˈ xicbij u tijon che: “Kjaw, we xa cwarec, craj cubij che cutzir na che ryabil,” xicha che a Jesús.
43011013	A Jesús are xchˈaw chrij u camnical. Xa are u tijon xicchˈbo che xak jelaˈ xpe uran che xwarec rmal ryabil.
43011014	Tigreˈ a Jesús xubij chque psak: “A Lázaro ya xcmac.
43011015	In quinquictic che in cˈot chlaˈ rucˈ jampa yab. Quinquicat rmal iwech ix, rech cuya chiwe quiban co rucˈ nu ix cjonnak wi. Cmic joˈ baˈ rucˈ quekla,” xchaˈ.
43011016	A Max che cbix i yoˈx che, xubij chque rinqˈuiaj: “Joˈ baˈ rech jelaˈ cojcam na jnan rucˈ kajtij,” xchaˈ. Jelaˈ xubij rmal xa xuxiˈij rib chicwach tak judíos che i cˈo chlaˈ.
43011017	Jampa xopan a Jesús chunkaj rtinmit Betania, chanim xuta rson che cˈoch quijab ˈij che muktlic a Lázaro.
43011018	Rtinmit Betania cˈo chunkaj che rtinmit Jerusalén, pent xa oxib kilómetro u xoˈl.
43011019	I qˈui chque tak judíos i petnak cucˈ al Marta al Mriˈy, che ucubsxic ccˈux rmal rech che xcam qui xbal.
43011020	Al Marta, jampa xuto che petnak a Jesús cucˈ, xel bic, xbe che u cˈulic. Al Mriˈy xcanaj can cho ja.
43011021	Jampa al Marta xurak a Jesús xubij che: “Uwjaw, wet at cˈo ural xcamt in xbal.
43011022	In wetaˈan che mas tneˈ xcmac, chin chque su cata che Dios, re cuya na chawe,” xchaˈ.
43011023	A Jesús xubij che: “Ccˈastaj na raxbal,” xchaˈ.
43011024	Al Marta xubij che: “Wetaˈan che cˈastaj na uwach chpan la rˈij jampa quicˈastaj na quinjel che i camnak chic,” xcha che a Jesús.
43011025	A Jesús xubij che: “In wajun che quincˈsoj wa rcamnak rech quinya junelic qui cˈaslemal. Chin jun quiccjon chwe in, mas tneˈ che camnak chic, quicˈseˈ na uwmal in.
43011026	Chin jun che cjon chwe in, jelaˈ pcha cam taj xa quicˈjeˈ junelic ccˈaslemal chbe ˈij sak. ¿La cacoj lo wariˈ su quinbij chawe al Marta?” xchaˈ.
43011027	Re xubij che: “In quincjo Uwjaw. In wetaˈan chic che at, at wajun u Takoˈn Dios petnak che ccˈolic runak, at u Cˈjol Dios, che jun tzij xatpe cho ruwach ulew,” xcha che.
43011028	Jampa xubij wariˈ juntir, al Marta xbe che usicxic al Mriˈy, xubij che pelˈal: “Are Kjaw petnak chic, catusqˈuij na,” xcha che.
43011029	Jampa xuto che a Jesús cˈo chiˈ, chanim xwaljec xumaj u be, xbe che rilic.
43011030	A Jesús mjaˈ cuc bic chpan rtinmit, cˈo na chlaˈ nu xraktaj wi rmal al Marta.
43011031	Tak judíos i cˈo chlaˈ cucˈ cho cchoch, quitjanec quiccubsaj ccˈux, jampa xiclo che al Mriˈy chanim xwaljec xel bic, que xitraj bic chrij che rilic su cubno. Que xicchˈbo chpan quenmaˈ che xak cbe chlaˈ nu muktal wi rcamnak cubno u ˈej pwiˈ.
43011032	Tigreˈ al Mriˈy, jampa xopan nu cˈwe a Jesús, xqueˈ chwach, xubij che: “Uwjaw, wet at cˈo chiˈ, mat xcam in xbal,” xchaˈ.
43011033	Jampa a Jesús xerlo che tjanec coˈec al Mriˈy, jelaˈ jnan tak judíos xicrak quib rucˈ che quioˈec, xeˈxaw renmaˈ cˈax xuna re chpan renmaˈ.
43011034	A Jesús xuta chque: “¿Nu ximuk wi u bkil?” xcha che. Que xicbij che: “Saˈaj Kjaw, chiwla nu cˈwe,” xichaˈ.
43011035	Jampa xopnec a Jesús xoˈec.
43011036	Tigreˈ tak judíos xicbij: “¡Chiwlampeˈ, mas xel u cˈux che a Lázaro che camnak chic!” xichaˈ.
43011037	Cˈo jujun chque xicbij: “Are waˈ xtruw u bawach lajun che caˈy taj. Wet cˈo chiˈ con che ucanxic a Lázaro che jelaˈ cam taj,” xichaˈ.
43011038	A Jesús xeˈxawch jeac chic renmaˈ, xopan chunkaj nu muktal wi rcamnak. Are jun jul chwach jun jib che iyaˈon jun abaj chuchiˈ rech tzapbal re.
43011039	A Jesús xubij chque u tijon: “Chiwesaj rabaj,” xchaˈ. Al Marta, rnab rcamnak, xubij che: “Uwjaw, laleˈ chu chic, quijab ˈij cˈo che che muktlic,” xcha che.
43011040	A Jesús xubij che: “¿La mat inbin chawe che we catcjonec, cawil na uwach jun maybal rmal Dios prcaj che nim u ˈij?” xchaˈ.
43011041	Tigreˈ xquesaj rabaj chuchiˈ rjul nu muktal wi rcamnak. A Jesús xcaˈy prcaj, xubij: “In Taˈ quinmaltioxin chawe at che xinatatbej.
43011042	In wetaˈan che amˈal quinatatbej at. Quinbij wariˈ rmal quech runak i qˈui quimlon quib chwij, rech quicjo che at kas tzij xinatak lak cho ruwach ulew,” xchaˈ.
43011043	Jampa xubij wariˈ, co xchˈawac rucˈ u choˈab xubij: “¡A Lázaro, chatel lo nu at cˈwe!” xcha che rcamnak.
43011044	Tigreˈ xel lo rcamnak che xcˈastaj uwach, cjon sak cˈul che u ˈab rucˈ rkan che pisbal re che cjon bic che, are u plaj pson chpan jun suˈt. A Jesús xubij chque runak i cˈo chiˈ: “Chicra, chiya bic che che cbec,” xchaˈ.
43011045	Rmal laˈ i qˈui tak judíos che i petnak cho tak rchoch al Mriˈy, jampa xiclo che jelaˈ xuban a Jesús che a Lázaro, xicjon che.
43011046	Cˈo jujun chque, xibe cucˈ tak fariseos, xicya ubixic chque su xbantaj rmal a Jesús che xcˈastaj a Lázaro chicxoˈl rcamnak.
43011047	Tak quinmal chque patre cucˈ tak fariseos xicmol tak quib cucˈ aj cˈmol cbe chque tak aj Israel, xicbij chicwachbal quib: “¿Su quekban che wa rachi? Cmic iwlampeˈ mas i qˈui tak inmak maybal cuban wajun achi.
43011048	We quekya can che jelaˈ, tigreˈ quinjel unak quicjon na che. Tigreˈ quipe na tak aj bnol chˈoj aj Roma, cquesaj na ktakquil pekˈab che cˈo picwiˈ kwinkil. Jelaˈ ubnon quicluj na unmal rchoch Dios jnan rucˈ juntir ktinmit oj,” xichaˈ.
43011049	Jun chque, u beˈ a Caifás, re unmal chque tak patre chpan wa rjnab, xubij chque: “Ix xa ix ploj, cˈot su iwetaˈan.
43011050	Chichˈbo ba chrij in tzij quinbij wachanim, we xa jun achi cmac che uqˈuexwach quinjel runak, are laˈ utz na chwach injel unak i cˈo pktinmit csachtaj cwach,” xchaˈ.
43011051	A Caifás jetlaˈ xubij re xa rucˈ u chˈobnic re utquel. Xak xiw xuˈaxej u tzij Dios chque runak, che a Jesús cam na che u qˈuexwach cwinkil tak judíos. Jewaˈ xubij rmal rech che re unmal chque tak patre chpan wa rjnab.
43011052	Xakt xiw ccam che u qˈuexwach runak judíos, xa jelaˈ rech quiumol na quinjel che quiˈel na i relcˈwal Dios che ctuclen quib chpan injel tak tinmit cho ruwach ulew.
43011053	Jelaˈ xicbno tak quinmal chque tak judíos xicmaj u chˈobic chpan wajun ˈij su quicbno rech quicamsaj na a Jesús.
43011054	Rmal laˈ, a Jesús cbinxtajch sakil chpan tak tinmit pucuent Judea. Xa xel bic chlaˈ, xbe pjun chic cˈolbal chunkaj jun chkeˈej ulew pucuent jun chic tinmit u beˈ Efraín. Xcanaj can chlaˈ cucˈ u tijon.
43011055	Xa jbeˈ craj curak u ˈij rnim ˈij rech Pascua. Rmal laˈ i qˈui unak xiˈel bic chpan wa rinqˈuiaj ctinmit xibe chpan nim tinmit Jerusalén jampa mjaˈ na rnim ˈij rech Pascua, che ujosxic quib chwach Dios, rech quicyic u ˈij chpan wa rnim ˈij petnak.
43011056	Runak quitjan che utzucxic a Jesús, xicbij chbil tak quib, jampa itcˈal chpan unmal rchoch Dios: “Oj ketaˈan chic che cuxiˈij rib a Jesús che cpe chpan wa rnim ˈij,” xichaˈ.
43011057	Jelaˈ xicbij rmal laˈ che are tak fariseos jnan cucˈ tak quinmal tak patre quiyaˈon ctakquil chque runak, che we cˈo jun retaˈan nu cˈwe a Jesús jun tzij, chuya ubixic chque chanim, rech quicchpaˈ lak quicya na pcarsa.
43012001	Wakib ˈij craj na che rnim ˈij rech Pascua, a Jesús xopan chpan tinmit Betania. Are u tinmit a Lázaro, che xcam nabe xcˈastaj chic chicxoˈl rcamnak rmal u choˈab a Jesús.
43012002	Chlaˈ xicban jun uˈin che rech cyic u ˈij a Jesús rmal. Al Marta cuban takquil rech quiutzku. A Lázaro are jun cucˈ runak che i cul cho tak rmexa rucˈ a Jesús.
43012003	Tigreˈ al Mriˈy recˈan lo inqˈuiaj litro cˈocˈlaj cunbal rech jun ticoˈn u beˈ nardo, naret iyujtal rucˈ jun chic cunbal, mas pkal rjil. Al Mriˈy xucoj rcunbal che rkan a Jesús, xusuˈ rkan rucˈ u wiˈ. Xnoj rja che rexlab rcˈocˈlaj cunbal.
43012004	Tigreˈ jun chque u tijon a Jesús, a Judas Iscariote u cˈjol a Simón, che cujach na a Jesús picˈab aj chˈoj che, are xuban latzˈ che chbil rib xubij:
43012005	“¡Wa rcunbal xtixic mas pkal rjil! ¿Suche che xqˈuixtaj che uyaˈic uwiˈ rjil chque tak mebaˈ? ¡Pent are rjil jun jnab tojbal u ˈij jun aj chac!” xchaˈ.
43012006	A Judas xubijt jelaˈ rmal che xel u cˈux chque tak mebaˈ tak unak, xa rmal rech che xa elaˈom. Rucˈ re cˈwe rcˈolbal pwak quech u tijon a Jesús, re crelˈaj cu jbeˈ che jampa cˈo su rajawxic che.
43012007	A Jesús xubij: “Chiya canak, utz ubnon. Che wa rˈij rech mukbal we ucˈlon canak wariˈ, rmal laˈ xutix chwij wa rcˈocˈlaj cunbal.
43012008	Tak mebaˈ amˈal i cˈo iwucˈ cˈo mod quiya rtoˈbnic chque jampa cuya i gan. In in xa cˈot iwucˈ ix amˈal,” xcha chque.
43012009	I qˈui chque tak judíos xquetamaj che a Jesús cˈoch ptinmit Betania jeac chic. Xipetec, naret xak xiw rmal a Jesús, xa jnan che rilic a Lázaro che xcˈastjec chicxoˈl rcamnak rmal u choˈab a Jesús.
43012010	Tigreˈ quinmal tak patre xicchˈbo che quiccamsaj na a Lázaro jnan rucˈ a Jesús.
43012011	Rmal quech i qˈui chque tak judíos xicya can ctaken qui pxab que, rech xicjon che a Jesús rmal utzlaj u tzij a Lázaro cubij chrij a Jesús.
43012012	Mas i qˈui unak xibe ptinmit Jerusalén che rilic nim ˈij rech Pascua. Xicta rson che copan na a Jesús ptinmit jun chic ˈij.
43012013	Skaric jun chic ˈij xiccˈam bic u xak tak tut xicyujbaˈ quib che u cˈulic a Jesús rech quicyic u ˈij jampa cpetec. Jampa xiclo che petnak chic congan xiwyinic, xicbij: “¡Hosana, nim u ˈij Dios! ¡Hosana, chinmartsaj u ˈij lajun che petnak prubeˈ Ktaˈ Kjawxel! ¡Quekyic u ˈij Unmal ˈatbal tzij chke oj aj Israel!” xichaˈ.
43012014	A Jesús xurak jun alaj buru, xaˈan bic chrij, jelaˈ ubnon petnak pcha su cubij Tioxlaj Wuj tzˈibtal canak che cubij:
43012015	“Xa mixucˈil, xa mixiˈij iwib unak i aj tinmit Sión. Chiwlampeˈ, petnak Unmal ˈatbal tzij chiwe cul chrij jun alaj buru,” cchaˈ.
43012016	Wariˈ xicchˈobt u colmil u tijon a Jesús chanim, che are laˈ su xuban a Jesús xuqˈuis pwiˈ su tzˈibtlic chpan Tioxlaj Wuj. Xiw jampa xwalaj bic a Jesús xopan prcaj che xurak nim u ˈij, tigreˈ xcˈun picjlon che are waˈ tzˈibtlic chrij che jelaˈ xban che chpan tinmit Jerusalén.
43012017	Runak che i cˈo rucˈ a Jesús jampa xusqˈuij lo a Lázaro chpan nu muktal wi, xucˈsoj uwach chicxoˈl rcamnak, xicbij chque rinqˈuiaj chic unak su clon que che xbantaj nak chicwach.
43012018	Rmal laˈ, che mas i qˈui runak xiˈel bic che u cˈulic a Jesús, rmal rech che xicto che re xbnaw wa rinmak tak maybal chicwach runak.
43012019	Tak fariseos xicbij chicwachbal quib: “¡Ay no! ˈAlaj chke che cojcont rucˈ. Chiwlampeˈ, quinjel runak ibenak rucˈ che quitraj bic chrij,” xichaˈ.
43012020	Cˈo jujun unak i griegos chicxoˈl runak ptinmit Jerusalén xipe che rilic rnim ˈij che u yiquic u ˈij Dios chpan.
43012021	Que xiopan rucˈ a Plip, rmal laˈ che are aj Betsaida rech ucuent Galilea. Xicbij che rucˈ bochnic: “Ktaˈ, kaj kil uwach a Jesús,” xicha che.
43012022	A Plip xbec, xubij che a Trix. Wa riquieb xibe che ubixic che a Jesús, itran lo tak griegos chquij.
43012023	A Jesús xubij chque: “Ya copan rˈij jampa quiwil nimlaj in ˈij in u Cˈjol Dios che xinux unak.
43012024	Kas tzij quinbij chiwe, wet mat ctzˈak can jun ubaˈ rtrico chpan rulew rech runmal ubaˈ cmac, xak jelaˈ canjec che cˈot u chac. We ccam runmal ubaˈ chpan ulew quel na lak u tux cuya na mas uwach. Jelaˈ wucˈ in rajawxic quincmac rech quicˈseˈ na mas i qˈui che quiˈel na che jnan wucˈ.
43012025	Chin jun che xiw cubsoj u cˈaslemal ural chwach ulew csach na uwach. Chin jun cretzlaj uwach u cˈaslemal ural cho ruwach ulew rmal wech in, rech cubsoj wajun chic prcaj rucˈ Dios, curak na junelic u cˈaslemal che cˈot u qˈuisic.
43012026	We cˈo chin jun craj cuban aj chac wucˈ in, rajawxic che ctraj chwij che ubanic pcha su quinban in. Jelaˈ ubnon che nu quinbe wi in chiˈ cbe wi wajchac wucˈ. We cˈo chin quinutakej che ubanic su cwaj in che, tigreˈ nim cquil wi na rmal in Taˈ Dios.
43012027	“Wacmic quiˈxow rwenmaˈ congan rmal su laˈ cpe na chwij. ¿Su mod quinbij che in Taˈ? ¿La jewaˈ quinbij?: 'In Taˈ, quinatzˈakpij bic puˈab wa rcˈax che petnak chwij,' quinchaˈ. Xa are rmal rech wa rcˈax cpe na chwij in petnak ural cho ruwach ulew.
43012028	Utz na quinbij che In Taˈ: Chanmartsaj u ˈij rabeˈ rmal su wa rcˈax quintijo,” xcha a Jesús. Tigreˈ xpe jun chˈabal prcaj xubij: “In inmartsan chic in beˈ, jelaˈ jnan quinmartsaj na jeac chic in ˈij awmal,” xchaˈ.
43012029	Runak che i cˈo chlaˈ rucˈ, jampa xicto, xicbij che xuban jun coˈ u pan mas ctninic. Are inqˈuiaj chic xicbij: “Xa jun ángel xchˈaw rucˈ,” xichaˈ.
43012030	A Jesús xubij chque: “Naret rmal wech in petnak wa rchˈabal rucˈ Dios, xa rmal iwech ix.
43012031	Wacmic petnak u ˈij che cban na ˈatbal tzij pwiˈ wa rtaknic che cˈo cho ruwach ulew. Wacmic quesax na bic lajun che cˈo u takquil puˈab picwiˈ runak cho ruwach ulew are runmal itzel.
43012032	In jampa quinwalaj na bic chicwach unak cho ruwach ulew, rech quiyincamsaj na, are quinjic na lo wucˈ quinjel che i wech in,” xcha chque.
43012033	Jewaˈ xuban che ubixic rech cuˈalajsaj psak che su mod quicban na che ucamsxic cho jun cruz cheˈ.
43012034	Runak xicbij che: “Oj ketaˈan che cubij chpan kpxab, che are u Takoˈn Dios quicˈseˈ na amˈal chbe ˈij sak. Cmic, ¿suche cabij at che rajawxic che are u Cˈjol Dios xux unak che cwalajsax na chicwach unak rech quiccamsaj na? ¿Chin wajun u Cˈjol Dios che xux unak che catchˈaw chrij wet mat at?” xichaˈ.
43012035	A Jesús xubij chque: “In xa jbeˈ chic in cˈo ural iwucˈ, che jelaˈ inbnon pcha jun chaj chixoˈl. Utz chixbinak rmal che cˈo na rchaj iwucˈ, rech quixcanajt can pekuˈn. Chin jun che cbin chpan rekuˈn are la xa cuchˈob taj nu cbe wi.
43012036	Chixcjon chwe in, che in jelaˈ pcha rchaj che cˈo iwucˈ, tigreˈ quixel ix relcˈwal Dios jelaˈ ix welcˈwal in,” xcha chque. Are wariˈ xubij a Jesús chque, tigreˈ xel bic, xerwaj rib chicwach runak xicanaj quitquel cucˈ u tijon.
43012037	Mas tneˈ qˈui cˈutbal xuban a Jesús chicwach unak, que xcaj taj xicjon che.
43012038	Jelaˈ xbantjec rech cuqˈuis pwiˈ su xubij Dios rmal rajbil u tzij ujer a Isaías, jampa jelaˈ xubij chrij runak che quicjont che u tzij: “Uwjaw, ¿chin jun che xcjon che su kbin? ¿Chin chwach xkˈalajsaj u choˈab Ktaˈ Kjawxel?” cchaˈ.
43012039	Rmal laˈ che xcon taj xicjonec, che jelaˈ pcha cubij chpan jun chˈkap chic che rwuj xutzˈibaj can a Isaías:
43012040	“Dios xuban moy chque rech quicaˈy taj, xuban abaj che cquenmaˈ, rech quicquilxt rucˈ cbawach rech quicchˈobt chpan cquenmaˈ, ni quictzˈalmijt quib rech quipe wucˈ rech quiyincnaj canak,” cchaˈ.
43012041	A Isaías xchˈaw chrij a Jesús jampa jelaˈ xutzˈibaj canak ujer. Xuˈalajsaj su xerlo rmal Dios jampa xucˈut chwach rnim u ˈij wajun u takoˈn re a Jesús.
43012042	Mas tneˈ jelaˈ xbixic, i qˈui na chque tak judíos xicjon che a Jesús. Xa rmal quech tak fariseos, xicxiˈij bic quib che uˈaljsxic chicwach unak che xicjonec. Tak fariseos cquesaj na bic chpan tak ja nu quicnawtzaj wi quib tak aj Israel chpan qui pxab que, we xicchˈbo che jelaˈ.
43012043	Jelaˈ ubnon che mas utz na xicquil uyiquic qui ˈij cmal runak, chwach uyiquic qui ˈij rmal Dios.
43012044	Tigreˈ a Jesús co xchˈawac, xubij: “Chin jun quicjon chwe in, xakt xiw chwe in quicjon wi, xa jnan quicjon che in Taˈ che xinutak lak.
43012045	Chin che cuchˈob in wach in, re cuchˈob uwach lajun che xinutak lak rmal laˈ che xa oj jnan rucˈ.
43012046	In in pcha u mod jun chaj xinpe cho ruwach ulew chicxoˈl runak i cˈo che pekuˈn, rech quinjel che quicjon chwe in, quicˈjeˈxt chpan rekuˈn.
43012047	We cˈo jun cutatbej in tzij, te na xa craj taj cunmaj su quinbij, naret in quincˈajsaj uwach. Naret in petnak che ucˈajsxic cwach runak, xa in petnak che ccˈolic runak chpan cmac.
43012048	Chin cretzlaj in wach che craj taj quicjon che in tzij, cˈo rˈatbal tzij cuban na pwiˈ. Are in tzij inbin can che, are laˈ cuban na ˈatbal tzij pwiˈ chpan rqˈuisbal ˈij.
43012049	In cˈot jun tzij inbin chiwe che xa rucˈ in nˈoj in utquel wi. Xa are in Taˈ che xinutak lak, re xuya in takquil pinˈab che su laˈ quinbij, su laˈ quincˈtuˈ chicwach runak.
43012050	In wetaˈan che are u taknic re che cubij chke che quekbno, are laˈ cuya junelic cˈaslemal. Jelaˈ ubnon che in quinbij su ubin lo in Taˈ Dios chwe nabe, are laˈ quinya ubixic in chque runak naret quinbij in chˈobnic in utquel wi,” xcha a Jesús chque.
43013001	Xa jun ˈij craj rech curak u ˈij rech wa rnim ˈij che utijawic wa rech Pascua. A Jesús retaˈan chic che xa nkaj chic u ˈij jampa quel bic chiˈ cho ruwach ulew, ctzlaj na bic rucˈ u Taˈ prcaj. A Jesús amˈal xiuloˈoj can che i rech re chicxoˈl runak cho ruwach ulew. Xucˈut na chicwach che cˈot u qˈuisic u loˈbal u cˈux chque rmal wa rcˈax cutij na chicwach.
43013002	Quitjanec quictij cwa rech kaj ˈij. Runmal itzel uyaˈonch rib chpan renmaˈ a Judas, u cˈjol a Simón Iscariote, che re cujach na a Jesús picˈab rajchˈoj che. A Jesús uchˈbon chic che u Taˈ uyaˈon che injel u choˈab re puˈab. Retaˈan che re rucˈ u Taˈ petnak wi, xa jnan ctzlaj bic rucˈ prcaj. Jampa a Jesús cˈo cho rmexa che utijawic rwa, xak rpent xwaljec, xresaj rcˈul ucjon chrij, xuchˈip apno jun suˈt, xuxim pximbal u pan.
43013005	Tigreˈ xuya jbeˈ jaˈ chpan jun ccub, xumaj uchˈajic qui kan u tijon, xusuˈ rucˈ rsuˈt che xuxim pximbal u pan. Jelaˈ xubno che ucˈutic che rajawxic chque quikasaj qui ˈij chicwach inqˈuiaj chic.
43013006	Jampa xopan rucˈ a Simón Luˈ, re xubij che: “Uwjaw, cˈot mod che caban jelaˈ chwe, che at cachˈaj ruwkan,” xcha che a Jesús.
43013007	A Jesús xubij che: “Wacmic awetaˈan taj su quintjan che ubanic, cteˈ cachˈob na jampa quinel chixoˈl,” xcha che.
43013008	A Luˈ xubij che: “Xa quinyat chawe che cachˈaj uwkan rmal cumajt chawe jelaˈ cabno,” xchaˈ. A Jesús xubij che: “We cayat chwe che quinbno su cwaj in chawe, ya cˈoxt awe wucˈ in,” xcha a Jesús che.
43013009	Tigreˈ a Simón Luˈ jampa xuto che jelaˈ xubij a Jesús, re xubij che: “Uwjaw, naret xak xiw uwkan, xa chichja in ˈab rucˈ in jlon rucˈ juntir in bkil,” xchaˈ.
43013010	A Jesús xubij che: “Jun unak che xuban atnen, rajawxicxtaj che cchˈaj rij jeac chic rmal laˈ che sak chic. Xak xiw rajawxic che cchˈaj rkan, rmal ulew we cbinic. Jelaˈ ubnon che ix iwinjel ix sak chic ix chˈajchˈoj chic. Xak xiw jun chixoˈl che sak taj,” xcha chque.
43013011	A Jesús retaˈan chic chin wajun chicxoˈl u tijon che cujach na picˈab aj chˈoj che, rmal laˈ xubij: “Iwinjel ix sak, xak xiw jun chixoˈl che sak taj,” xchaˈ.
43013012	Jampa xchˈajtaj qui kan rmal a Jesús, xucoj chna wa rucˈul, xcˈbeˈ jeac chic cho rmexa. Xubij chque u tijon: “¿La quichˈbo su uptan wariˈ che xinchˈaj iwkan?
43013013	Ix Kajtij quixcha ix chwe, quibij Kjaw chwe. Utz jelaˈ quibij. In reˈ.
43013014	Jelaˈ, we are in in Iwjaw, in in Iwajtij, jelaˈ in xinchˈaj iwkan, rajawxic che jelaˈ quiban ix quichˈajlaˈ tak iwkan chbil tak iwib ix che jun cˈutbal che quinmartsajt iwib chixoˈl chbil iwib.
43013015	In inyaˈon can wajun cˈutbal chiwach rech chibna jelaˈ chiwachbal iwib, rech jelaˈ pcha su xinban chiwe, jelaˈ chibna ix.
43013016	Kas tzij quinbij chiwe, are jun aj chac naret nim u ˈij chwach u patrón. Xa jnan rutakoˈn naret re nim u ˈij chwach chin xutak bic.
43013017	Jelaˈ we quita u colmil wariˈ su xinbij we jelaˈ quibno, quixquictic na rmal.
43013018	“Wa rtzij quinbij wachanim, naret quinbij chiwij ix iwinjel. In wetaˈan chin tak inchaˈon canak che ctraj chwij. Are jun tzij cuqˈuis pwiˈ su cubij chpan Tioxlaj Wuj chrij wajun aj chol we che jewaˈ tzˈibtlic: 'Are lajun che cutij uwa wucˈ, xuban re aj chˈoj chwe,' cchaˈ. Jelaˈ cbantaj na chanim.
43013019	Quinbij wariˈ chiwe jampa mjaˈ cbantjec, rech jampa xbantjec, tigreˈ ix quicoj na che are in in reˈ wajun che amˈal in cˈolec.
43013020	Kas tzij quinbij chiwe, chin jun cucˈul jun unak che quintak na bic, jnan rucˈ pcha in reˈ xinucˈlu. Chin quinucˈlu in, re cucˈlu lajun che xinutak lak,” xcha a Jesús chque.
43013021	Jampa xubij wariˈ a Jesús, xeˈxaw na renmaˈ, xuˈalajsaj psak chicwach u tijon, xubij: “Kas tzij quinbij chiwe, jun chiwe ix quinujach na picˈab aj chˈoj chwe rech quincamsaj na,” xcha chque.
43013022	Tigreˈ u tijon xictzˈutzaˈ quib chicwachbal quib, xsach ccˈux che u chˈobic chin lo chrij cbix wi wariˈ.
43013023	Cˈo jun chque u tijon, che mas u loˈ rmal a Jesús, cul cho rmexa putzal a Jesús che utijawic uwa, xa are in in a Xuan.
43013024	A Simón Luˈ xuban jun retal chwe rech quinta che a Jesús chin chrij cubij wi wariˈ.
43013025	Tigreˈ in xinkeb chunkaj a Jesús, nojin xinbij che: “Kjaw, chabna jun toˈob chke, chabij chke chin chke wajun che catujach na,” xincha che.
43013026	A Jesús xutzlij ubixic chwe: “Jampa quinrub na wa rchˈkap wa, are lajun quinya na che, are waˈ,” xchaˈ. Tigreˈ xurub wa rchˈkap wa chpan lak, xuya che a Judas, u cˈjol a Simón Iscariote.
43013027	Jampa xyaˈtaj wa rchˈkap wa che a Judas, are runmal itzel xuc chpan renmaˈ. Tigreˈ a Jesús xubij che: “Su laˈ caban na chwe, chibna chanim,” xcha che.
43013028	Xa mijun chke che kcul cho rmexa xekta u be su xubij.
43013029	Jujun chke xekchˈbo che rmal rech rucˈ a Judas cˈwe rcˈolbal re rpwak, a Jesús xubij che rech culoˈo su rajawxic na chke quektijo chpan wa rnim ˈij. O xekchˈbo che cˈo su cusipaj na chque tak mebaˈ unak rmal laˈ xel bic chekxoˈl.
43013030	Jampa xcˈam taj lo wa rchˈkap wa rmal a Judas, chanim xel bic chekxoˈl. Ya chaˈab chic.
43013031	Jampa xel bic a Judas, a Jesús xubij: “Wacmic cuˈalajsaj psak che Dios cunmartsaj na in ˈij in u Cˈjol Dios xinux unak. Jelaˈ in quinmartsax na u ˈij re rmal wa rchac che quinban na pubeˈ re.
43013032	We in quinˈalajsaj na psak che nim u ˈij Dios rmal su quinbno, jelaˈ jnan Dios cuyic na in ˈij in u Cˈjol re che xinux unak, jelaˈ chanim cunmartsaj na in ˈij.
43013033	Ix ix jelaˈ pcha alaj tak welcˈwal, xa jbeˈ chic quincˈjeˈ iwucˈ. Tigreˈ ix quinitzcuj na, jelaˈ pcha su xinbij chque rinqˈuiaj judíos quinbij chiwe ix: Nu quinbe wi, are ix quixcon taj quixbe chlaˈ.
43013034	Rmal laˈ quinya can jun cˈacˈ tzij chiwe: Chiloˈoj iwib chiwachbal iwib. Jelaˈ pcha xinban in che amˈal xixinloˈoj. Jelaˈ chibna ix wacmic, chiloˈoj iwib ix, jelaˈ quiloˈoj inqˈuiaj chic.
43013035	Rmal laˈ quinjel cquetamaj na che ix, ix kas in tijon, we quiloˈoj iwib chbil tak iwib,” xcha chke.
43013036	A Simón Luˈ xuta che a Jesús: “Kjaw, ¿nu catbe wi che cojcon taj cojbe awucˈ?” xchaˈ. A Jesús xubij che: “Nu quinbe wi wachanim catcon taj catraj bic chwij, caˈax na jujun tak ˈij tigreˈ catraj na chwij,” xchaˈ.
43013037	Xubij a Luˈ che: “Uwjaw, ¿suche che quincon taj quintraj chawij wacmic? In inyujban wib cmic rech quincmac rmal awech,” xcha che.
43013038	A Jesús xubij che: “¿La saklaj tzij catcmac rmal wech in? Kas tzij quinbij chawe, jampa mjaˈ na coˈ ramaˈ ecˈ oxib bwelt, cabij na che cachˈobt in wach in,” xcha che a Luˈ.
43014001	“Cmic xa mixˈaw iwenmaˈ xa mimaymaˈ. Chicubaˈ i cˈux chrij Dios. Jelaˈ chicubaˈ i cˈux chwij in.
43014002	Prcaj cho rchoch in Taˈ cˈo qˈui tak ja nu quixcˈjeˈ wi na. Wet mat jelaˈ, inbint can chiwe. Wacmic quinbe na che uyujbxic rcˈolbal chiwe chijujnal.
43014003	Jampa xinbe che uyujbxic rcˈolbal chiwe, tigreˈ quinpe chna quixincˈam na bic wucˈ, rech jelaˈ nu quincˈjeˈ wi in, ix chlaˈ quixcˈjeˈ wi wucˈ.
43014004	Ix ya iwetaˈan chic nu quinbe wi, jelaˈ iwetaˈan chin chque rbe,” xcha chque.
43014005	A Max xubij che: “Jelaˈ taj Kjaw, ketaˈan taj nu catbe wi. ¿Su quekbno rech quekchˈob wa rbe cbe chlaˈ?” xchaˈ.
43014006	A Jesús xubij che: “In are in reˈ rbe, jelaˈ are in reˈ rkas tzij, xa jnan are in reˈ rcˈaslemal, cˈot jun copan chlaˈ rucˈ in Taˈ wet mat uwmal in.
43014007	Wet kas quichˈob in wach in, jelaˈ jnan rucˈ quichˈob uwach in Taˈ. Wacmic quichˈob na uwach re, jelaˈ jnan rucˈ pcha iwlonch uwach in,” xcha a Jesús chque.
43014008	Tigreˈ xubij a Plip che: “Kjaw, chacˈtuˈ Ktaˈ Dios chekwach, rucˈ laˈ cuban chke,” xcha che a Jesús.
43014009	A Jesús xubij che: “Ya qˈui ˈij chic in cˈo iwucˈ. ¿La mjaˈ cachˈob in wach chin in, a Plip? Chin jun che cuchˈob in wach in, are laˈ jnan rucˈ pcha rlon uwach in Taˈ. Rmal laˈ, ¿suche che cabij at jewaˈ, chacˈtuˈ Ktaˈ chekwach? catchaˈ.
43014010	¿La mat cacjo che in xa quincˈjeˈ in jnan rucˈ in Taˈ, jelaˈ are in Taˈ xcˈjeˈ wucˈ in, rmal xa oj jnan rucˈ? Wa rtzij che inbin can chiwe naret elnak pinchˈobnic in intquel. In Taˈ cˈjeˈ wucˈ amˈal, re cuban u chac re pcha su craj re naret quinbno su cwaj in quinbno.
43014011	Utz chixcjon chwe jampa quinbij chiwe che xa in jnan rucˈ in Taˈ che re xa jnan wucˈ. Wet mat jelaˈ, tigreˈ quixcjon chwe xa rmal in chac quinbno che are wa u takquil in Taˈ.
43014012	Kas tzij quinbij chiwe, are jun che ccjon chwe in, re cuban na u chac in Taˈ jelaˈ jnan rucˈ su quinban in, jelaˈ ubnon che cuban na mas inmak tak chac chwach su xinban in. Jelaˈ cubno rmal rech che in quinbe rucˈ in Taˈ.
43014013	Tigreˈ jampa in cˈo rucˈ in Taˈ, are injel su quita chwe pinbeˈ in, are in quinban na chiwe. Jelaˈ quinbno rmal rech quinmartsaj na u ˈij in Taˈ rmal su quinya chiwe ix.
43014014	Jelaˈ ubnon we cˈo rajawxic chiwe quita apno pinbeˈ in, are in quinya na injel su quita chwe.
43014015	“We ix quiniloˈoj, quinmaj in taknic su quinya chiwe. Jelaˈ ubnon quibno injel su quinbij chiwe.
43014016	In quinbochˈej na in Taˈ, rech jelaˈ cuya na jun chic chiwe che aj toˈbnel iwe. Re Tioxlaj Xlabxel che cuˈalajsaj saklaj tzij chiwach, rech cˈjeˈ na iwucˈ junelic chbe ˈij sak. Runak i rech uwach ulew quicont che ucˈamic re, rmal rech quicchˈobt uwach, ni jelaˈ quicont che rilic. Ix quichˈob na uwach, re quijkeˈ na iwucˈ, cˈjeˈ na chpan iwenmaˈ.
43014018	“Jelaˈ ubnon che quixinyat canak jelaˈ pcha jun alaj acˈa che cˈot u taˈ u chuˈ. Xa mixˈaw iwenmaˈ quinpe chna iwucˈ.
43014019	Xa jbeˈ chic craj che runak cho ruwach ulew cquilxt in wach. Ix quiwil chna in wach, rmal laˈ che in in cˈaslec junelic chbe ˈij sak, jelaˈ ix quixcˈseˈ na wucˈ in.
43014020	Chpan wajun ˈij, jampa quintzlaj chna, ix quichˈob na che in xa in jnan rucˈ in Taˈ, jelaˈ ix xa ix jnan wucˈ in kas tzij, in are in quincˈjeˈ chpan iwenmaˈ.
43014021	Chin jun che cˈo in taknic chpan renmaˈ rech cunmaj injel su quinbij che, are laˈ kas tzij quinuloˈoj. In Taˈ culoˈoj wajun che quinuloˈoj in. Jelaˈ in quinloˈoj re, jelaˈ ubnon che in quincˈut na wib chwach,” xcha a Jesús chque.
43014022	A Judas, naret wajun u beˈ Iscariote, xubij che: “Kjaw, ¿su mod cabno rech cacˈut na awib xiw chekwach oj, naret chicwach rinqˈuiaj runak rech uwach ulew?” xcha che.
43014023	A Jesús xubij che: “We cˈo chin jun quinuloˈoj, are laˈ cunmaj in tzij, xa jnan culoˈoj na rmal in Taˈ. In jnan rucˈ in Taˈ cojpe na rucˈ, cojcˈjeˈ na chpan renmaˈ.
43014024	Lajun che quinuloˈoj taj, are laˈ cunmajt in tzij. Wa rtzij che iton chic uwmal, naret wech in intquel. Xa are rech in Taˈ che xinutak lak che ubixic chiwe.
43014025	“Injel wariˈ quinbij chiwe wachanim, che in cˈo na iwucˈ,
43014026	are wajun aj toˈbnel iwe, are Tioxlaj Xlabxel cutak na lo in Taˈ chpan in beˈ in, re quixunawtzaj na chpan injel u chˈobnic in Taˈ, jelaˈ jnan cucˈsoj na pijlon injel su inbin can chiwe.
43014027	“Quixinjach na canak rucˈ utzil rech jelaˈ cˈo ˈaxbal chekxoˈl. Quixinya na can chpan ˈaxbal chixoˈl wucˈ in. Rˈaxbal chixoˈl wucˈ, rucˈ utzil quinya in chiwe, naret xa jnan rucˈ su racleˈn che cuya ruwach ulew chiwe. Xa mixˈaw riwenmaˈ, xa muxiˈij rib iwenmaˈ jampa xinel bic chixoˈl.
43014028	Ya iton chic su xinbij chiwe che quinbe na. Xa mixiˈij iwib quinpe chna iwucˈ jeac chic. We quiniloˈoj, kas quixquicat na rucˈ in benan che quinbe rucˈ in Taˈ. Rmal rech are in Taˈ nim na u ˈij chinwach in.
43014029	Quinbij wariˈ chiwe nabe chwach cbantjec rech jampa bantajnak injel su xinbij chiwe quixcjon na mas che kas tzij su xinbij.
43014030	“Ya cˈoxt su racleˈn quincon che ubixic chiwe. Cpe na lajun runmal itzel che cˈo u choˈab pwiˈ ruwach ulew cmic, cuban na chˈoj wucˈ. Jelaˈ cubno mas tneˈ che cˈot u choˈab pinwiˈ in.
43014031	Jelaˈ ubnon che rajawxic chque runak rech uwach ulew cquetamaj che in quinloˈoj in Taˈ kas tzij. ˈAlaj chque rmal laˈ che quintzˈkatsaj na injel su cubij chwe che quinbno. Cmic, ¡chixwaljak! joˈ cojel bic ural,” xcha a Jesús chque u tijon.
43015001	“In reˈ pcha ubanic jwiˈ uvas. Are in Taˈ re pcha ubanic rajchac che rticbal uvas.
43015002	In tijon pcha ubanic wa ruˈab jwiˈ uvas. Quinjel u ˈab che cˈot uwach cuyaˈo re quiusocaj na bic. Re quiujosˈij u ˈab che quicya uvas rech jelaˈ quicya na mas.
43015003	Ix ix josˈin chic rmal in tzij inbin chiwe, jelaˈ ubnon quiban utzlaj i chac.
43015004	Xa mijach iwib chwij, rech jelaˈ amˈal quixcˈjeˈ wucˈ in, jelaˈ in quincˈjeˈ chpan iwenmaˈ. Jelaˈ pcha jun u ˈab jwiˈ uvas con taj cuya uwach utquel. Jelaˈ ubnon che rajawxic cˈjeˈ na chpan runmal. Jelaˈ ix, quixcon taj quiban utzlaj i chac we quixcanaj canak itquel, we quixcˈjeˈt wucˈ chpan in tzij.
43015005	“In reˈ pcha ubanic jwiˈ uvas, jelaˈ ix in tijon are ix pcha ubanic u ˈab. Chin chiwe che cˈjeˈ wucˈ in, jelaˈ in quincˈjeˈ na rucˈ chpan renmaˈ, are laˈ cuban utzlaj tak chac rmal in choˈab che cˈo rucˈ. Jelaˈ ubnon che we cˈot in choˈab cchcon rmal, tigreˈ cˈot su con che ubanic.
43015006	Chin jun che cujach rib chwij in, are laˈ quesax na apnak jelaˈ pcha jun u ˈab jwiˈ uvas, che cchkeˈjic. Are waˈ quimol na bic, qˈuiak na pˈaˈ che quincˈawac. Jelaˈ cuban che lajun che cujach rib chwij in curak na cˈajsbal uwach.
43015007	“We ix quixcˈjeˈ na wucˈ jelaˈ in tzij quijkeˈ na chpan iwenmaˈ, tigreˈ cuya chiwe che chita apnak su racleˈn quiwaj cyataj na chiwe.
43015008	Are wariˈ u mod che quicˈut chicwach runak che nim u ˈij in Taˈ, rmal laˈ che ix amˈal quiban utzlaj i chac chicwach runak. Jelaˈ ubnon che quixel na ix kas in tijon che ix intkon bic.
43015009	In mas quixinloˈoj, jelaˈ pcha cuban in Taˈ chwe in, jelaˈ u mod che in quixinloˈoj. Chitakej ubanic pcha su quinban in che mas quixinloˈoj. Xa miwesaj iwib chpan.
43015010	We ix quinmaj in tzij, ˈalaj che quixcˈjeˈ na chpan rloˈbal in cˈux, jelaˈ pcha quinban in che quinmaj u taknic in Taˈ, amˈal quincˈjeˈ chpan rloˈbal u cˈux re.
43015011	“In quinbij wariˈ chiwe, rech wa rquicten chpan wenmaˈ in cˈjeˈ na chpan iwenmaˈ ix. Jelaˈ ubnon che i quicten ix ctzˈkatsaj na rucˈ uwiˈ.
43015012	Are waˈ in taknic quinya chiwe wachanim: Chiloˈoj iwib, jelaˈ pcha su quinban in quixinloˈoj rucˈ injel in cˈux, jelaˈ chibna ix chiwachbal iwib wacmic.
43015013	Cˈot jun che nim na rloˈbal u cˈux chwach wariˈ, che jun cuya rib chpan camnical che u cˈxel jun richˈil.
43015014	Ix are ix in wichˈil, we quibno su quixintak che ubanic, jelaˈ ˈalaj che quiniloˈoj.
43015015	Cmic narext quinbij in wajchac chiwe. Jelaˈ ubnon rmal laˈ che jun aj chac xa cuchˈob taj su cˈo pujlon rjaw. Xak xiw quinbij wichˈil chiwe cmic. Jelaˈ ubnon rmal laˈ che quinjel su inton in rucˈ in Taˈ, inbin can chiwe rech quichˈob su cˈo pujlon re.
43015016	Ix xinichaˈ taj che quixtraj chwij, are in xixinchaˈ ix, rech cˈjeˈ in taknic piˈab, rech quiban na utzlaj i chac chwach in Taˈ Dios, jelaˈ chicwach unak. Jelaˈ ubnon che su quiwechbej rmal i chac ibnon cˈjeˈ na junelic chbe ˈij sak. Injel su quita che in Taˈ chpan in beˈ in, re cuya na chiwe.
43015017	Are waˈ quixintak che ubanic che rajawxic quibno: Chiloˈoj iwib chbil tak iwib.
43015018	“Cmic quinbij chiwe, we runak rech uwach ulew quetzlaj iwach ix, xa mimaymaˈ. Chcˈun pijlon che nabe xquetzlaj in wach in chiwach ix.
43015019	Wet ix ix rech uwach ulew, tigreˈ runak rech uwach ulew mas quixcaj, rmal laˈ che xa ix jnan cucˈ. Ix naret ix rech uwach ulew, rmal laˈ che in xixinchaˈ chicxoˈl runak che rech uwach ulew rech quixel chicxoˈl jelaˈ quixel xa ix jnan wucˈ in. Jelaˈ ubnon che runak rech uwach ulew cquetzlaj iwach ix cmic.
43015020	Xa msach pijlon wa rtzij inbin can chiwe: 'Jun aj chac naret re nim u ˈij chwach rjaw,' xinchaˈ. We runak aj uwach ulew xicban cˈax chwe in, jelaˈ ix quirak na cˈax cmal. We runak xquinmaj in tzij, jelaˈ jnan quequinmaj na i tzij ix.
43015021	Injel wa ruwach tak cˈax quicban na chiwe xiw rmal rech che ix wech in. Jelaˈ quicbno rmal rech che quetaˈant uwach lajun che xinutak lak.
43015022	“Wet mat xinpetec, mat xinchˈaw cucˈ. Tigreˈ cˈot cmac. Wacmic cˈot jun esbal que chpan cmac rmal laˈ che xinˈalajsaj psak che i aj bnol etzlal i juntir.
43015023	Chin jun cretzlaj in wach in, are cretzlaj uwach in Taˈ cˈo prcaj.
43015024	Wet mat cˈo in chac su inbnon chicxoˈl, jelaˈ ubnon che mat cˈo cmac. Mijun chic bnawnak wa rchac che inbnon in chicxoˈl. Wacmic clon chic wa rmaybal xinbno, xa cquetzlaj na in wach in, jelaˈ cquetzlaj na uwach in Taˈ.
43015025	Are waˈ quicbno rech cuqˈuis pwiˈ rtzij su tzˈibtal can chpan qui pxab que che jelaˈ cubij: 'Que xquetzlaj in wach in, cˈot u be su rmal rech che jelaˈ xicbno,' cchaˈ.
43015026	“Jampa cpe lajun aj toˈbnel iwe che cpe na rucˈ in Taˈ, che quintak na lo chiwe jampa in cˈo rucˈ in Taˈ, are Tioxlaj Xlabxel, re cubij na rkas tzij cuˈalajsaj na psak tak tzij chwij in.
43015027	Tigreˈ ix quiˈalajsaj na tak tzij chwij in. Jelaˈ quibno rmal rech che ix xixcˈjeˈ wucˈ jampa xinmaj lo ubanic in chac ural cho ruwach ulew,” xcha a Jesús chque u tijon.
43016001	“Are wariˈ su inbin chiwe wachanim, are rech quijacht iwib chwij in. Rech cubant quieb i cˈux rucˈ su cpe na chiwach.
43016002	Quixesax na bic chpan tak ja nu quicnawtzaj quib i aj Israel chpan qui pxab. Tigreˈ cpe na rˈij, jampa runak quicamsaj na jujun chiwe, quichˈob na che chin chque xicamsaj quicbij na che are laˈ quicban jun utzil che Dios.
43016003	Jelaˈ quicban na chiwe, rmal rech che quicchˈobt uwach in Taˈ, ni quicchˈobt in wach in.
43016004	Are wariˈ inbin chiwe wachanim, rech jampa curak u ˈij che cbantaj na xa quimaymaˈ taj, ccˈun na pijlon che in ya inbin chic chiwe juntir. Xinbijt chiwe wariˈ injel nabe, rmal laˈ che in cˈo na iwucˈ, ya nkaj chic rˈij che quinel bic chixoˈl,” xcha chque.
43016005	“Jelaˈ ubnon che wacmic quinbe rucˈ in Taˈ che xinutak lak. Cmic cˈot mijun chiwe che cuta na chwe nu quinbe wi.
43016006	Xa rmal rech che ya inbin can chiwe injel wariˈ, quinwlo che xnojsax riwenmaˈ rucˈ rnimlaj bis.
43016007	Are in quinbij na rkas tzij chiwe: are cˈo na mas quiwechbej na jampa quinbec. Wet mat quinbec, cˈot mod rucˈ cpe lajun aj toˈbnel iwe. Jampa quinbec, tigreˈ cuya chwe che quintak na lo rech cˈjeˈ na iwucˈ.
43016008	Jampa cpe na re, cucˈut na chicwach runak che i cˈo cho ruwach ulew, che kas tzij i aj bnol etzlal. Jetlaˈ pcha xicchˈbo nabe. Cucˈut na che cˈo jun be che kas jsucˈ chwach Dios. Jelaˈ cucˈut na chicwach che cpe na ˈatbal tzij picwiˈ.
43016009	Re cucˈut na chicwach che cˈo cmac quibnon, rmal laˈ che ccaj taj quiccjon chwe in.
43016010	Xa jnan cucˈut na chicwach che cˈo jun be che kas jsucˈ chwach Dios, rmal laˈ che in quinbe rucˈ in Taˈ prcaj. Tigreˈ ix quiwilxt in wach.
43016011	Jelaˈ cuˈalajsaj chicwach che cban na ˈatbal tzij picwiˈ, rmal rech che bnonch ˈatbal tzij pwiˈ lajun runmal itzel che cˈo u takquil puˈab picwiˈ runak cho ruwach ulew.
43016012	“Cˈo na mas wucˈ su cwaj quinbij na chiwe. Wacmic quichˈijt utaˈic, xa quixcon taj quichˈbo.
43016013	Jampa cpe wajun aj toˈbnel iwe are Tioxlaj Xlabxel che cubij na rsaklaj tzij chwij, are quicˈmaw na i be chiwach chpan injel saklaj tzij. Naret cuya ubixic che xa chbil tak rib xa puchˈobnic re, xa are cubij na injel su uton rucˈ in Taˈ, quelubij na chiwe che su cpe na chiwach.
43016014	Re cunmartsaj na in ˈij in. Jelaˈ cubno rmal la cucˈam na lo su rwech in, cuˈalajsaj na ubixic chiwach ix.
43016015	Injel nicpaˈ i cˈo rucˈ in Taˈ, i wech in. Rmal laˈ xinbij chiwe che cucˈam na lo su rwech in, cuˈalajsaj na ubixic chiwach ix,” xcha a Jesús chque u tijon.
43016016	“Xa rucˈ jbeˈ quiwilxt in wach. Tigreˈ xa rucˈ jbeˈ chic apnak quiwil chna in wach. Quinbe na rucˈ in Taˈ,” xcha chque.
43016017	Tigreˈ jujun chque u tijon a Jesús xicbij chicwachbal quib: “¿Su craj cubij chke jampa jelaˈ cubij? 'xa rucˈ jbeˈ, quiwilxt in wach, xa rucˈ jbeˈ chic, quiwil chna in wach jeac chic,' xchaˈ. ¿Su racleˈn waˈ cubij jampa jelaˈ cubij chke? 'Quinbe na rucˈ in Taˈ,' xchaˈ.
43016018	¿Su kas craj cubij wa rtzij?: 'xa rucˈ jbeˈ chic,' xchaˈ. Oj quektat u colmil su craj cubij chke,” xichaˈ.
43016019	A Jesús retaˈan chic che ccaj quicta che su craj cubij injel wariˈ xubij chque, rmal laˈ re xubij chque: “¿La quixtjanec quimaymaˈ rij chixoˈl su laˈ xinbij che xa rucˈ jbeˈ quiwilxt in wach, tigreˈ rucˈ jbeˈ chic quiwil chna in wach?
43016020	Kas tzij quinbij chiwe, che quixoˈ na, quiban na u ˈej rmal i bis jampa quinbec, are wa runak rech uwach ulew quiquicat na. Are ix quixbson na, xa naret juntir, rmal laˈ che are i bis cjaltaj na uwach rucˈ quicten.
43016021	Jampa jun ixak curak u ˈij che cˈjeˈ ral, cˈo u bis, rmal rech che petnak u ˈij rech cuchˈij uˈoxmil cˈax. Tigreˈ jampa ˈalaxnak chic ralaj acˈa, ruˈoxmil ccˈunxt pujlon, rmal rech rquicten che xalax jun alaj acˈa cho ruwach ulew.
43016022	Jelaˈ ix wacmic cpe na i bis rmal laˈ che quinel bic chixoˈl. Te na quinwil chna iwach jeac chic. Tigreˈ quitzˈkatsaj na riwenmaˈ rucˈ quicten, cˈot mijun conec cresaj wa rquicten chiwe jampa quinpe chic iwucˈ.
43016023	“Chpan wa rˈij che quinpe chic iwucˈ cˈoxt su racleˈn quita na chwe. Kas tzij quinbij chiwe, che injel su quita che in Taˈ pinbeˈ in, cuya na chiwe.
43016024	Wachanim cˈot su iton pinbeˈ in. Utz chitznoj che in Taˈ, re cuya na chiwe su quita che, rech quitzˈkatsax na i quicten chpan iwenmaˈ.
43016025	“Are wariˈ inbin can chiwe wacmic chpan tak cˈambal tak nˈoj xinbij wi. Cpe na rˈij jampa quixinchˈabejxtaj chpan tak cˈambal nˈoj, xa quinˈalajsajch sakil wa rtzij quinbij na chiwe chrij in Taˈ.
43016026	Jampa cpe na tak wa rˈij quintjan che ubixic chiwe, ix quita na su rajawxic chiwe che in Taˈ pinbeˈ in. Jampa jelaˈ quiban na, quinbijt chiwe che in quinbochˈej na in Taˈ piwiˈ pcha quinbno wachanim.
43016027	Are laˈ rmal rech che in Taˈ mas quel u cˈux chiwe, Re quixuloˈoj rmal laˈ che ix quiniloˈoj in. Jelaˈ ubnon rmal che xixcjon chwe che in kas tzij in petnak rucˈ in Taˈ Dios.
43016028	Xinel lo rucˈ in Taˈ Dios jampa xinpe chiˈ cho ruwach ulew. Jelaˈ cmic quinya can ruwach ulew, quintzlaj chna bic rucˈ in Taˈ prcaj,” xchaˈ.
43016029	Tigreˈ u tijon a Jesús xicbij che: “Wacmic kas tzijch sakil caya ubixic chke, cˈot jun cˈambal nˈoj cabij chke che ubixic.
43016030	Wacmic quekchˈbo che at tzˈkat rucˈ injel a chˈobnic. Cmic rajawxicxt chke che quekta jun tzij chawe. Are laˈ cuya chke che quekjon chawe che kas tzij at elnak lo rucˈ Ktaˈ Dios,” xichaˈ.
43016031	A Jesús xubij chque: “¿La kas tzij quixcjon chwe wacmic?
43016032	Chiwlampeˈ, cpe na rˈij, ya cˈo chic, jampa quixctuclej na bic chijujnal, quixbe na ptak iwchoch. Quiniya can na intquel. Naret intquel quincanaj canak, amˈal cˈo in Taˈ wucˈ.
43016033	Quinbij injel wariˈ chiwe, rech cˈo ˈaxbal chixoˈl rmal utzil inyaˈon chiwe. Chiˈ cho ruwach ulew quirak na i cˈax. Xa chicubaˈ i cˈux chwij in, che in in chconnak chic pwiˈ injel su quirak na ural cho ruwach ulew,” xcha can chque u tijon.
43017001	Jampa a Jesús ubin chic wariˈ juntir, tigreˈ xcaˈy chqueaj, xubij: “In Taˈ, ya petnak chic rˈij. Chanmartsaj in ˈij in a Cˈjol at, rech jelaˈ jnan in quinban na chawe at quinmartsaj na a ˈij at.
43017002	Jelaˈ pcha abnon at ayaˈon a taknic pinˈab picwiˈ quinjel unak cho ruwach ulew. Jelaˈ ubnon rech quinya na junelic ccˈaslemal chque quinjel che ayaˈon chwe.
43017003	Are waˈ rjunelic cˈaslemal che quinyaˈo che quicchˈob na awach at kas tzij, che xiw at kas Dios, cˈot jun chic, jelaˈ quicchˈob na in wach in a Jesucristo, are in wajun xatak lo ural.
43017004	“Are in xinmartsaj a ˈij at cho ruwach ulew. Jelaˈ xinbno rmal laˈ xintzˈkatsaj rchac xaya pinˈab rech quinbno.
43017005	Wacmic in Taˈ, chanmartsaj na in ˈij jampa in quinpe chna awucˈ, cayic na in ˈij jelaˈ pcha ubnon jampa in cˈo awucˈ jampa mjaˈ cbantaj lo ruwach ulew juntir.
43017006	In ˈaljsan a beˈ chicwach in tijon che ayaˈon at pinˈab chicxoˈl runak cho ruwach ulew. Que i awech at nabe canak, tigreˈ at xaya chwe i cˈo pinˈab, que xquinmaj ratzij at.
43017007	Wacmic quetaˈan chic injel su ayaˈon at pinˈab, che awucˈ at petnak wi nabe.
43017008	Are wa rtzij xaya at chwe nabe, jelaˈ in xinbij chque rque. Que quicjon che a tzij at kas tzij, jelaˈ ubnon che quetaˈan che awucˈ at in petnak wi, quicjon chawe at che at xinatak lak.
43017009	“In catinbochˈej picwiˈ. Naret catinbochˈej picwiˈ runak rech uwach ulew, xiw rmal rech in tijon che i awech at.
43017010	Quinjel che i cˈo wucˈ awech at, jelaˈ injel che i cˈo awucˈ at, xa wech in. In are in ˈij quinmartsan cmal que.
43017011	“In wachanim quintzlaj lo awucˈ. In quincˈjeˈxt ural cho ruwach ulew. Que quicanaj can cho ruwach ulew, in quiyinya canak chiˈ. Rmal laˈ tioxlaj in Taˈ, catinbochˈej che chiachjej chpan u choˈab a beˈ at, jnan rucˈ in beˈ in rech jelaˈ xa i jnan chicwachbal quib, jelaˈ pcha oj che xa oj jnan awucˈ at.
43017012	Jampa xincˈjeˈ cucˈ cho ruwach ulew, xiyinchjej chpan u choˈab a beˈ at, jnan rucˈ in beˈ in. In congan xiyinchjej rmal laˈ che cˈot jun sach uwach chque chpan cˈajsbal cwach. Xiw xsach uwach lajun che ya abin canak che sachnakch uwach nabe, rech jelaˈ cuqˈuis na pwiˈ su xabij che tzˈibtal can chpan rTioxlaj Wuj,” xchaˈ.
43017013	“Wacmic quintzlaj na awucˈ at. Xa are nabe, quinbij can wa rtzij chiˈ cho ruwach ulew, rech cˈjeˈ in quicten cucˈ tijon, rech jelaˈ quitzˈkatsax na in quicten chpan quenmaˈ.
43017014	In inyaˈon ubixic a tzij at chque. Runak che i cˈo na puˈab u takquil su racleˈn che aj uwach ulew xa xquetzlaj cwach, rmal rech che in tijon cˈoxt puˈab u takquil su racleˈn che aj uwach ulew, jelaˈ pcha in in aj uwach ulew taj.
43017015	Cmic catinbochˈej taj che quiawesaj cho ruwach ulew, xa catinbochˈej che quiachjej na chwach runmal itzel che craj wet quiuchˈpo.
43017016	Jelaˈ pcha in naret in cˈo puˈab u takquil su racleˈn che aj uwach ulew, jelaˈ rque cmic naret i cˈo puˈab u takquil su racleˈn che rech uwach ulew.
43017017	Chibna chque che quiˈel na tioxlaj tak aj cojnel rmal ratzij at. A tzij at kas saklaj tzij.
43017018	Jelaˈ pcha su xaban chwe in xinatak lo chicxoˈl runak cho ruwach ulew, cmic are in xiyintak bic chicxoˈl runak aj uwach ulew.
43017019	Rmal quech que xinjach wib paˈab at rech jelaˈ que jnan wucˈ in quiyinjach na paˈab at,” xchaˈ.
43017020	“Xiwt catinbochˈej at picwiˈ, xa jelaˈ catinbochˈej picwiˈ runak che quicjon na chwe rmal ctzij que che quicya na ubixic chque.
43017021	In chˈawen awucˈ rech quinjel xa jnan cchˈobnic. Jelaˈ pcha at in Taˈ, at xa at jnan wucˈ in, jelaˈ in xa in jnan awucˈ rech jelaˈ rajcojnel chwe xa i jnan kucˈ. Tigreˈ ˈalaj chque runak cho ruwach ulew che quicjo che at xinatak lak kas tzij.
43017022	In inyaˈon chque in tijon in ˈij in che at ayaˈon chwe, rech jelaˈ xa i jnan, jelaˈ pcha oj xa oj jnan awucˈ at.
43017023	In in quincˈjeˈ cucˈ que, at catcˈjeˈ wucˈ in, rech kas tzij quitzˈkatsaj che xa i jnan. Jelaˈ ubnon che runak cho ruwach ulew cquetamaj che kas tzij at xinatak lak. Jelaˈ jnan cquetamaj na che quialoˈoj at jelaˈ pcha quinaloˈoj in,” xchaˈ.
43017024	“In Taˈ, cwaj in che nu quincˈjeˈ wi awucˈ, jelaˈ quicˈjeˈ na wucˈ in tijon che ayaˈon chwe, rech quicquil na in ˈij che ayaˈon chwe. In amˈal xinaloˈoj at jelaˈ ubnon che nabe jampa mjaˈ cbantaj lo ruwach ulew, xak jelaˈ ubnon wacmic.
43017025	At in Taˈ kas jsucˈ a tzij cabij. Are runak rech uwach ulew quicchˈobt awach at. Mas tneˈ jelaˈ are in in quinchˈob awach, jnan cucˈ in tijon che ayaˈon chwe che xatak lo chwe.
43017026	In inyaˈon ubixic a beˈ at chque, jelaˈ jnan quinbij chna chque, rech quicˈjeˈ na chpan quenmaˈ, rech quicˈjeˈ rloˈbal a cˈux chwe chpan rquenmaˈ que, rech jelaˈ xa jnan rucˈ che in cˈo cucˈ que,” xcha a Jesús che u Taˈ chpan u chˈawen.
43018001	Jampa xbantaj can u chˈawen rucˈ Dios, a Jesús xel bic chlaˈ xirichˈilˈaj bic u tijon. Xibe chˈkap che ralaj beyaˈ Cedrón, chlaˈ cˈo jun ticbal rech olivos. Chlaˈ xuc wi a Jesús cucˈ u tijon.
43018002	A Judas che cujach na a Jesús, xa retaˈan wa rticbal, rmal laˈ che qˈui bwelt a Jesús quiquirka quib cucˈ u tijon chlaˈ.
43018003	Jelaˈ ubnon che a Judas xiucˈam lo jujun tak achjab aj bnol chˈoj, cucˈ jujun chque tak aj chejnel unmal rchoch Dios che itkon lo cmal quinmal tak patre, jnan cucˈ jujun chque tak fariseos. Xiopan chpan wa rticbal rech olivos, quicˈan cchaj, quicˈan yabal ˈaˈ, quicˈan bic cchˈichˈ rech chˈoj, cucˈ tak cheˈ.
43018004	A Jesús retaˈan chic injel su cbantaj na che curak na, xel apno chicwach runak, xubij chque: “¿Chin quitzcuj?” xchaˈ.
43018005	Que xicbij che: “Are quektzcuj a Jesús aj Nazaret,” xichaˈ. A Jesús xubij chque: “In reˈ,” xcha chque. A Judas, aj chol re, tcˈal cucˈ runak che i petnak che utzucxic a Jesús.
43018006	Jampa xubij a Jesús chque, “In reˈ,” xchaˈ, que quinjel xicjic quib chquij, xitzˈak bic pulew.
43018007	A Jesús xuta jeac chic chque: “¿Chin quitzcuj?” xchaˈ. Que xicbij che: “Are quektzcuj a Jesús aj tinmit Nazaret,” xichaˈ.
43018008	A Jesús xubij chque: “Xinbij chiwe che are in. We are in quinitzcuj, chiya chque in tijon che quibec,” xchaˈ.
43018009	Jelaˈ xubij a Jesús chque rech cbantaj na su rtzij ubin canak che jewaˈ xubij: “Are runak che ayaˈon at chwe, in Taˈ cˈot jun csach can chque,” xchaˈ.
43018010	A Simón Luˈ recˈan jun chˈichˈ rech chˈoj. Re xresaj lak chpan rchoch, xucoj che u takoˈn rquinmal tak patre, xusocaj apno u xquin chnim u ˈab. Are wajun rtakoˈn a Malco u beˈ.
43018011	Tigreˈ a Jesús xuyjo a Luˈ xubij che: “¡Chicjoch rachˈichˈ chpan rchoch! Chaya chque quicbno su ccaj chwe, rmal laˈ che jelaˈ craj in Taˈ che quintij cˈax jelaˈ pcha u pan jun mnul quintijo che mas cˈa,” xcha che.
43018012	Tigreˈ jampa jelaˈ xubij a Jesús, que tak aj bnol chˈoj rucˈ unmal chque, jnan cucˈ tak aj chejnel unmal rchoch Dios ctakoˈn chque quinmal tak patre xiclo che a Jesús xuya rib picˈab. Jelaˈ ubnon xicchˈip a Jesús, xicxmo.
43018013	Chanim xiccˈam bic chwach Anás, rmal laˈ che re u jiˈ a Caifás, are unmal chque tak patre chpan lajun jnab.
43018014	A Caifás i yawnak canak qui nˈoj quinmal chque tak aj Israel, che que cˈo cquechbex na che we xa jun unak ccmac cqˈuexwach quinjel runak i aj Israel.
43018015	A Simón Luˈ xtraj bic chrij a Jesús rucˈ jun chic u tijon a Jesús are in a Xuan. In xa rmal wetaˈan uwach runmal tak patre, xinuc bic cho rchoch runmal patre richˈil bic a Jesús.
43018016	A Simón Luˈ xtqueˈ can chuchiˈ rbe. Tigreˈ xinel lo che ubixic che rali che aj chjil uchi be, xucoj bic a Luˈ pja rmal laˈ che wetaˈan uwach runmal chque patre.
43018017	Tigreˈ rali aj chjil uchi be xubij che a Simón Luˈ: “¿La mat at, at jun chque u tijon wa rachi u beˈ a Jesús?” xcha che. A Simón Luˈ xubij: “Jelaˈ taj, naret in jun chque,” xcha che.
43018018	Tak aj chejnel che unmal rchoch Dios jnan cucˈ tak aj chac chque patre quibnon jun ˈaˈ, tcˈal chuchiˈ. Quitjanec quicmeˈ quib, rmal rech che mas cˈax tew. Jelaˈ ubnon raLuˈ tcˈal chlaˈ cucˈ, cumeˈ rib re cho rˈaˈ.
43018019	Jelaˈ ubnon che runmal rpatre xucˈot u chiˈ a Jesús chquij u tijon jelaˈ chin chque, xa jnan chrij su racleˈn u nawtzbal che cucˈut chicwach que.
43018020	A Jesús xubij che: “In xiyinnawtzaj injel runakch sakil pˈij. Amˈal quinnawtzaj chpan rja nu quicnawtzaj wi quib tak aj Israel chpan qui pxab que, jelaˈ jnan chpan unmal rchoch Dios, nu quicmol wi quib quinjel i aj Israel. Cˈot mijun tzij inbin che xa pelˈal.
43018021	¿Suche cacˈot in chiˈ in? Utz na chacto cchiˈ runak che cton in tzij su inbin chque. Cˈo jujun chque itcˈal chiˈ, que quetaˈan su xinbij chque, chita chque,” xchaˈ.
43018022	Jampa a Jesús jewaˈ xubij, are jun chque rajchejnel che itcˈal chiˈ, xupˈej u plaj a Jesús tzan ˈab rmal riwal xpe che, xubij: “¿Su cabno? ¿La jelaˈ u mod catzlij ubixic che runmal patre?” xcha che.
43018023	A Jesús xubij che: “We cˈo mlon tak tzij quinbno chaˈalajsaj psak che jelaˈ. We xinbij saklaj tzij, ¿suche quinachˈiyo? che jetlaˈ cubij rpxab,” xcha a Jesús.
43018024	Tigreˈ Anás xutak bic a Jesús chwach u jiˈ a Caifás rmal laˈ che re unmal che re. Jelaˈ ubnon che ximtlic a Jesús xel bic chwach.
43018025	A Luˈ tcˈal cho rˈaˈ tjanec cumeˈ rib. La rinqˈuiaj i cˈo chiˈ rucˈ xicbij che: “¿La at taj, at jun chque u tijon wa rachi?” xicha che. Re xresaj rib chpan, xubij: “Jelaˈ taj,” xchaˈ.
43018026	Jun chque u takoˈn runmal tak patre, che rechlal lajun che xusocaj u xquin a Simón Luˈ, xubij che: “¿La mat xatinwil rucˈ a Jesús chpan wa rticbal che olivos?” xcha che.
43018027	Jeac chic a Simón Luˈ xresaj rib chpan xubij: “In taj,” xchaˈ. Te jelaˈ xubij a Luˈ, chanim xoˈ jun amaˈ ecˈ.
43018028	Tigreˈ quinmal chque i aj Israel xquesaj bic a Jesús chwach a Caifás jampa xqˈuis ucˈotic u chiˈ xiccˈam bic chwach rˈatbal tzij petnak pucuent Roma, mjaˈ na cskaric. Are quinmal chque aj Israel xiuct chpan rja rech wa rˈatbal tzij, rech jelaˈ quictzˈilˈajt quib chwach cpxab. We jelaˈ xa awas chque che quicban uˈin rech rnim ˈij rech Pascua. Rmal laˈ xictak usicxic rˈatbal tzij che cpe chlaˈ cucˈ.
43018029	Jelaˈ ubnon xel lo rˈatbal tzij a Pilato chicwach, xubij: “¿Su rtzij quicoj chrij wa rachi?” xuta chque chpan u choˈab riwal.
43018030	Que xicbij che: “Wet mat aj bnol etzlal wa rachi, mat xekcˈam lak chawach che ubanic ˈatbal tzij pwiˈ,” xichaˈ.
43018031	Tigreˈ xubij a Pilato chque: “Cmic chicˈma bic ix ix aj Israel, chibna ˈatbal tzij ix pwiˈ jelaˈ pcha su cubij i pxab,” xcha chque. Tigreˈ quinmal chque aj Israel xicbij che: “Cumajt chke oj che quekcamsaj jun unak, xiw cˈo paˈab at che jelaˈ catak ubanic,” xichaˈ.
43018032	Jelaˈ xbantjec rech cuqˈuis pwiˈ su ubin can a Jesús chrij su curak na, rech jelaˈ caˈaljnec na su mod quicban che ucamsxic a Jesús.
43018033	Tigreˈ a Pilato xucch bic chpan rja rech ˈatbal tzij, xutak usicxic lo a Jesús rucˈ, xubij che: “¿La at reˈ at unmal ˈatbal tzij chque i aj Israel?” xcha che.
43018034	A Jesús xubij che: “¿La cabij wariˈ chawij chbil awib, o i cˈo inqˈuiaj chic unak xiccoj tzij chawach chwij in?” xchaˈ.
43018035	A Pilato xubij che: “At awetaˈan che in in aj Israel taj. Are runak i quinmal awinkil at, jnan cucˈ quinmal tak patre xatcjach pinˈab che ubanic ˈatbal tzij pawiˈ. Cmic quinta chawe, ¿su abnon chicwach?” xcha che a Jesús.
43018036	A Jesús xubij che: “Are in taknic cˈo pinˈab in chpan quenmaˈ runak, naret rech uwach ulew. Wet rech ruwach ulew in taknic in, tigreˈ wajchac xichˈojnec rech mat xinjach na picˈab quinmal chque i aj Israel. Xa are in taknic chpan quenmaˈ runak, naret jelaˈ pcha jun taknic che cˈo cho ruwach ulew che jelaˈ quicbno,” xchaˈ.
43018037	Tigreˈ a Pilato xubij che: “Cˈo a taknic cabij, ¿la craj cubij che at at jun unmal ˈatbal tzij?” xchaˈ. A Jesús xubij che: “Jelaˈ pcha cabij che in unmal ˈatbal tzij. Jelaˈ uptan xinalxec. Rmal jelaˈ in petnak cho ruwach ulew, rech quinˈalajsaj u colmil rsaklaj tzij chicwach unak. Quinjel che rech rsaklaj tzij quicta na in tzij su quinbij chque,” xcha che.
43018038	A Pilato xubij che: “¿Su laˈ rkas u colmil wa rsaklaj tzij?” xcha che. Jelaˈ xubij canak xel bic chlaˈ rucˈ, xtzlaj chna a Pilato cucˈ runak quinmal chque i aj Israel xubij chque: “In cˈot jun mac quinrak chrij wa rachi xitak lo wucˈ.
43018039	Ix ix naˈtal che, che chpan wa rnim ˈij rech Pascua, quita chwe jun che cˈo pcarsa che quintzˈakpij bic chiwach. We jelaˈ quiwaj ix quintzˈakpij bic wajun a Jesús che unmal ˈatbal tzij ix aj Israel,” xcha a Pilato chque.
43018040	Tigreˈ xa jnan xiwyinch quinjel xicbij: “Jelaˈ taj, aret wajun kaj, ¡are chitzˈakpij bic lajun a Barrabás chekwach!” xichaˈ. A Barrabás, re xa jun elaˈom che cˈo pcarsa.
43019001	Tigreˈ a Pilato xutak uchˈayic a Jesús rucˈ asiar.
43019002	Tak achjab aj bnol chˈoj xicban jun u corona a Jesús che qˈuix, xiccoj pujlon. Xiccoj jun retzˈiak chrij che rech jun unmal ˈatbal tzij, xquetzbej uwach rucˈ atznen tak tzij.
43019003	Chanim xikeb cu rucˈ, xicbij che: “¡Nim u ˈij unmal ˈatbal tzij chque tak judíos!” xichaˈ. Xicpˈej u plaj tzan ˈab.
43019004	Tigreˈ a Pilato xelch bic jeac chic chicwach quinmal chque, xubij chque: “Chiwlampeˈ, quincˈam lo wajun chiwach jeac chic, cwaj che quiwetamaj che cˈot mijun mac quinrak chrij che cumaj che ccamsxic rmal,” xcha chque.
43019005	Tigreˈ xel lo a Jesús chicwach runak, xtqueˈ putzal a Pilato, ucjonch rcorona che xa qˈuix pujlon, jnan rucˈ quiak retzˈiak chrij che rech jun unmal ˈatbal tzij. A Pilato xubij chque: “¡Chiˈ cˈwe wa rachi cwaj quintzˈakpij bic chiwach!” xcha chque.
43019006	Jampa xquil unmal tak patre, jnan cucˈ rajchejnel unmal rchoch Dios che a Jesús, xiwyinch jeac chic xicbij: “¡Chicamsaj! ¡Chiya cho jun cruz cheˈ! ¡Chiya chwach rcruz cheˈ che ucamsxic!” xichaˈ. A Pilato xubij chque: “Chicˈma bic ix, chiya ix cho rcruz cheˈ che ucamsxic. Are in cˈot mijun mac quinrak chrij che cumaj che che cam rmal,” xchaˈ.
43019007	Quinmal chque i aj Israel xicbij che a Pilato: “Are oj cˈo kpxab cubij chpan che rajawxic ccam na wa rachi, rmal rech che xubij che rib che re u Cˈjol Dios,” xichaˈ.
43019008	Jampa xuta a Pilato che jelaˈ xicbij, re mas xuxiˈij na rib chwach nabe canak.
43019009	Xucch bi jeac chic a Pilato chpan rja rech ˈatbal tzij rucˈ a Jesús, xuta na che: “Chabij chwe hom, ¿at nu catpe wi?” xchaˈ. A Jesús cˈot xutzlij ubixic che.
43019010	Tigreˈ a Pilato xubij che: “¿Suche che catzlijt uwach in tzij? ¿La mat awetaˈan che cˈo pinˈab in che a tzˈakpxic bic we cwaj, jelaˈ jnan cˈo pinˈab che catinya cho rcruz cheˈ che a camsxic?” xcha che.
43019011	Tigreˈ a Jesús xubij che: “Cˈot a taknic paˈab pinwiˈ in, wet mat xyaˈ chawe rmal Dios che jelaˈ. Rmal laˈ, quinbij chawe che lajun unmal chque patre xinutak lo awucˈ cˈo mas nimlaj u mac re chwach a mac at,” xcha che.
43019012	Chiˈ xraj a Pilato, wet cutzˈakpij bic a Jesús. Xa are quinmal chque tak judíos xicyat che, xicmaj ubanic wiynic jeac chic xicbij: “We catzˈakpij bic wajun, tigreˈ at richˈilt wajun unmal chawe rnimlaj ˈatbal tzij a César. Chin chque unak cuban che rib che unmal ˈatbal tzij, are laˈ quel na aj chˈoj che a César,” xichaˈ.
43019013	Jampa xuta wa rtzij a Pilato che jelaˈ xicbij chrij, xutak ucˈamic lak a Jesús chicwach. A Pilato xcˈbeˈ pwiˈ u ten nu cban wi ˈatbal tzij chicwach unak, are u beˈ Gabatá, nu cˈwe abajlaj be.
43019014	Are wa rˈij are ˈij jampa cyujbax injel rech nim ˈij Pascua rmal xa jun ˈij craj ya mer cuban cablajuj rˈij. Tigreˈ a Pilato xubij jeac chic chque tak judíos: “¡Chiwlampeˈ, are quintzˈakpij bic wajun chiwach are wa runmal ˈatbal tzij chiwe!” xchaˈ.
43019015	Que xa xicmaj wiynic congan, xicbij: “¡Chawesaj bic chekwach! ¡Chiya cho rcruz cheˈ! ¡Chicamsaj!” xichaˈ. A Pilato xubij chque: “We re i unmal ˈatbal tzij chiwe, ¿su mod quintak u camsxic?” xchaˈ. Quinmal chque tak patre xicbij che a Pilato: “Oj cˈot unmal ˈatbal tzij chke, xak xiw wajun unmal chawe at a César,” xichaˈ.
43019016	Tigreˈ a Pilato xerlo che xcont chque quinmal chque, xujach a Jesús picˈab che uyaˈic cho rcruz cheˈ, rech quiccamsaj.
43019017	Jampa cˈo a Jesús picˈab que xiccˈam bic xiˈel bic chwach a Pilato. Te xutelej bic rucruz cheˈ, xel bic chpan tinmit. Xibe chpan jun ulew u beˈ “U bkil jlomaj”, chpan cchˈabal tak hebreos, Gólgota u beˈ.
43019018	Chlaˈ xicrip wi cho rcruz cheˈ rucˈ clawux, cmal tak achjab aj bnol chˈoj. Xicya i quieb chic rucˈ, jujun ptak utzal, a Jesús pinqˈuiaj xcanaj wi chque.
43019019	A Pilato xutak utzˈibxic jun tzij cho jun tzˈlam, xuya pwiˈ u cruz cheˈ a Jesús che jewaˈ cubij: “A Jesús aj Nazaret, Unmal ˈatbal tzij chque judíos,” xchaˈ.
43019020	I qˈui chque tak judíos xicsqˈuij uwach su tzˈibtal chwach rtzˈlam, rmal rech che xa chunkaj tinmit cˈwe wa rulew nu xiccamsaj wi a Jesús. Tzˈibtal canak chpan cchˈabal tak hebreos, chpan cchˈabal tak griegos, jelaˈ chpan cchˈabal tak romanos. Oxib uwach ctzij xictzˈibaj.
43019021	Rmal laˈ che rquinmal tak patre quech tak judíos xa ust xiclo, xicbij che a Pilato: “Maya can jelaˈ pcha su xatzˈibaj che 'Unmal ˈatbal tzij tak judíos', xa catzˈibaj che re cubij rib che Unmal ˈatbal tzij chque tak judíos,” xicha che.
43019022	A Pilato xubij chque: “Su intzˈiban canak, jelaˈ canjec,” xcha chque.
43019023	Tak achjab aj bnol chˈoj, jampa xicya a Jesús cho rcruz cheˈ, xiccˈam bic retzˈiak, quijab xicban wi che xicjach chicwachbal quib jun chˈkap retzˈiak chicjujnal. Tigreˈ xicchˈip bic wa rcˈul che ucjon chrij che cˈot u tisbal, xa jun uwach quicˈmon petnak ajsec kajnak chukul rkan.
43019024	Que xicbij chicwachbal quib: “Xa mikbitˈo, xa chkesaj ksuert chrij, rech queklo chin chke crechbej,” xichaˈ. Jelaˈ xicbno rech cuqˈuis pwiˈ su tzˈibtal canak chpan rTioxlaj Wuj che jelaˈ cubij: “Xicjach wa rwetzˈiak chicwach, xickasaj csuert chrij,” cchaˈ. Are waˈ xicban tak achjab aj bnol chˈoj.
43019025	Chunkaj rucruz cheˈ a Jesús itcˈal wi u chuˈ, rucˈ rechlal u chuˈ, jnan rucˈ al Mriˈy rixkil a Cleofás, rucˈ al Mriˈy Magdalena.
43019026	A Jesús, jampa xril apno u chuˈ jnan cˈo chiˈ wucˈ in a Xuan, che in mas loˈ chwach a Jesús, che intcˈal chiˈ rucˈ, xubij che ruchuˈ: “In chuˈ, chiwlampeˈ chiˈ cˈwe rawal che catuchjej cmic,” xcha che.
43019027	Chanim xubij a Jesús chwe: “Chiwlampeˈ a Xuan, chiˈ cˈwe a chuˈ cmic cachjej chwe,” xchaˈ. Tigreˈ in xincˈlu al Mriˈy xincˈam bic wucˈ puwchoch chpan wajun ˈij.
43019028	Jampa xbantaj injel wariˈ, a Jesús retaˈan chic che tzˈkatnak chic injel su xutak lo u Taˈ che ubanic. Tigreˈ rech cuqˈuis pwiˈ su cubij chpan Tioxlaj Wuj che tzˈibtal canak jelaˈ xubij: “Cchkeˈej in chiˈ,” xchaˈ.
43019029	Chiˈ cˈo jun ˈebal jaˈ nojnak che cˈalaj chˈam. Tak achjab aj bnol chˈoj xicrup jun esponja chpan xicya chrij jun u ˈab cheˈ rech hisopo, xicya apno puchiˈ a Jesús.
43019030	Jampa xicya che cˈalaj chˈam che a Jesús, xultzˈuj, tigreˈ xubij: “Ya xtzˈkatnak chic juntir,” xchaˈ. Tigreˈ xulucbaˈ rujlon, jelaˈ ubnon xcmac.
43019031	Tigreˈ tak quinmal chque judíos xicbochˈej a Pilato che cuya chque che quicpxij cchˈecˈ chque rachjab che i cˈo cho tak cruz, cuya chque che ckasaj qui bkil cho tak cruz cheˈ. Jelaˈ xicbij che rmal rech che wajun ˈij chaˈab copan rˈij uxenbal ˈij. Que xcaj taj che quicanaj can rquibkil que cho tak rcruz che curak u ˈij rech uxenbal ˈij. Are wajun uxenbal ˈij nim na ubanic rmal laˈ che rech nim ˈij Pascua.
43019032	Tigreˈ xipe tak achjab aj bnol chˈoj, xicpxij ruchˈecˈ rnabe, jelaˈ xicban che u chˈecˈ lajun chic cˈo putzal a Jesús che xiccamsxic rucˈ.
43019033	Jampa xiopan rucˈ a Jesús xiclo che camnak chic, rmal laˈ xicpxijt u chˈecˈ re.
43019034	Jun chque xucoj bic ruchˈichˈ nim rkan chˈut uwiˈ chpan u calcˈax a Jesús. Chanim xel lo quicˈ rucˈ jaˈ chpan u bkil.
43019035	In xinwlo che jelaˈ xubno rmal laˈ quinˈalajsaj chiwach che saklaj tzij. Su quinbij are injel kas tzij rmal laˈ inwlon chic juntir su xbantjec rucˈ mer in bawach.
43019036	Injel wariˈ xbantjec rech cuqˈuis pwiˈ su cubij chpan rTioxlaj Wuj tzˈibtal canak che jelaˈ cubij: “Cˈot jun u bak quicpxij na che re,” cchaˈ.
43019037	Jelaˈ cubij che jun chic u xak wuj che tzˈibtal canak che jelaˈ cubij: “Runak quictzˈutzaˈ na uwach wajun che xicsoc che u bkil,” cchaˈ.
43019038	Jampa i cˈawnakch wariˈ, xpe a Jse aj tinmit Arimatea. Re jun u tijon a Jesús xa pelˈal rmal rech che cuxiˈij rib chicwach runmal chque tak judíos. A Jse xubochˈej a Pilato che cuya che che cukasaj lo rubkil a Jesús cho rcruz. A Pilato xuya che. Tigreˈ xbe a Jse, xukasaj lo rubkil a Jesús cho cruz cheˈ.
43019039	Jelaˈ ubnon xbe a Nicodemo, che nabe canak xopan rucˈ a Jesús chaˈab, richˈil a Jse. A Nicodemo recˈan lo jun cunbal che cucoj che u bkil a Jesús rech cmukic. Are mirra iyjun rucˈ áloe, pcha jun cient libras wa rcunbal.
43019040	Jelaˈ xicbno a Jse rucˈ a Nicodemo xiccˈam bic rubkil a Jesús. Tigreˈ xicpis chpan tak cˈul xicya rcˈocˈlaj tak cunbal rucˈ, jelaˈ pcha i natbal tak judíos che umukic jun camnak.
43019041	Chpan wa rulew nu xicya wi a Jesús cho rcruz cheˈ, cˈo jun ticbal tak cutzˈej. Chpan wa rticbal cˈo jun cˈacˈ panteón, che mijun camnak iyaˈon chpan.
43019042	Chlaˈ xicya wi u bkil a Jesús, rmal rech che wa rchaˈab are curak u ˈij rech uxenbal ˈij, jelaˈ ubnon xa nkaj chque nu xicmuk wi canak.
43020001	Bajchiˈ na rdomingo nabe ˈij che wa rsemana, jampa mjaˈ skaric, al Mriˈy Magdalena xbe chuchiˈ nu mkun wi a Jesús. Xerlo che esan chic wa rabaj che cjon chuchiˈ rjul nu iyaˈon wi u bkil a Jesús.
43020002	Tigreˈ xbe chanim, xopan rucˈ a Simón Luˈ jnan rucˈ wajun u tijon a Jesús che mas culoˈoj are in, re xubij chke: “¡Chitampeˈ! Cˈmonch bic rubkil Kjaw nu xmuk wi, cmic ketaˈan taj nu iyaˈonch can wi,” xchaˈ.
43020003	Tigreˈ xojel lo rucˈ a Simón Luˈ xekmaj rbe che cbe chuchiˈ rjul nu iyaˈon wi u bkil a Jesús nabe.
43020004	Oj quieb xektzˈak anim che rilic. Are in mas anim xinbinic chwach a Luˈ, jelaˈ ubnon che nabe xinopan chuchiˈ rjul nu xmuk wi u bkil a Jesús.
43020005	Xinilqueˈ cajak che rilic u pan, xiw xinwil rcˈul che xicpis can u bkil a Jesús chpan che cˈo can chlaˈ. Xa xinuct bic.
43020006	Tigreˈ xopanch a Simón Luˈ tran bic chwij jbeˈ, re xuc bic chpan rjul. Re xril rcˈul che iyaˈon can chlaˈ.
43020007	Are rsuˈt, che xicoj che u jlon a Jesús, cˈot can rucˈ rcˈul, xiw batzˈtlec iyaˈon can apno jelaˈ.
43020008	Tigreˈ xintraj bic chrij a Luˈ, mas tneˈ nabe xinopan chuchiˈ rjul, xinwlo, tigreˈ xincoj u tzij al Mriˈy Magdalena.
43020009	Mjaˈ quekchˈbo su tzˈibtlic chpan Tioxlaj Wuj che a Jesús ccˈastaj na chicxoˈl rcamnak.
43020010	Tigreˈ xojel bic chiˈ xojtzlajch jeac chic cho ja.
43020011	Al Mriˈy xtzlaj chna jeac chic chuchiˈ nu xmuk wi u bkil a Jesús tcˈal chunkaj rjul, coˈec. Ctjanec coˈec, xilqueˈ che rilic u pan rjul nu xya wi u bkil a Jesús.
43020012	Re xiril i quieb ángeles, che mas sak rquetzˈiak, i culic, jun cˈo pujlon, jun chic prkan nu xcˈjeˈ wi rubkil a Jesús nabe canak.
43020013	Que xicbij che al Mriˈy: “Chuˈ ¿Suche catoˈec?” xichaˈ. Al Mriˈy xubij chque: “In taˈ, xicˈam bic u bkil Uwjaw che xmuk can ural nabe, in xa wetaˈan taj nu xicya wi,” xchaˈ.
43020014	Cteˈ xubij wariˈ al Mriˈy, xutzˈalmij rib chrij, xril jun achi tcˈalec. Xa xuchˈob taj we a Jesús cˈaslec chiˈ.
43020015	Xubij a Jesús che: “Skaric in chuˈ,” xcha che. “¿Suche che catoˈec? ¿Chin catzcuj?” xchaˈ. Al Mriˈy xuchˈbo che re rajchejnel rech wa rulew nu xmuk wi u bkil a Jesús, xubij che: “Skaric in taˈ, we at xatcmaw bic rubkil Uwjaw chpan rjul chiˈ, chabij chwe nu ayaˈon wi, jelaˈ ubnon che quintzcuj na,” xchaˈ.
43020016	Xubij a Jesús che: “¡Al Mriˈy!” xchaˈ. Re xutzˈutzaˈ congan uwach, nojin xuchˈbo che a Jesús cˈolec, xubij che chpan cchˈabal hebreos: “¡Rabuni!” xchaˈ, craj cubij: “Wajtij”.
43020017	A Jesús xubij che: “¡Xa minachˈpo! Mjaˈ quinpˈkeˈ bic rucˈ in Taˈ. Jat cucˈ in tijon, chbij chque: Quintzlaj bic na rucˈ in Taˈ prcaj che jelaˈ re i Taˈ ix. Re Dios wech in, jelaˈ re Dios iwech ix,” catcha chque.
43020018	Tigreˈ xbe al Mriˈy Magdalena, xuya ubixic chque u tijon che xril uwach Kjaw Jesús. Xubij chque che re xbin injel wariˈ che.
43020019	Matan na chpan wa rˈij domingo, are nabe ˈij che wa rsemana, quimlon quib u tijon a Jesús chpan jun ja. Ctzapin uchi tak ja rmal rech che quicxiˈij quib chicwach quinmal chque tak judíos. Te xiclo xpe a Jesús, xtqueˈ pinqˈuiaj xubij chque: “¡Utzlaj utzil cˈjeˈ chixoˈl!” xchaˈ.
43020020	Jampa xbantaj wariˈ rmal, xucˈut ruˈab chicwach, xucˈut rucalcˈax chicwach nu xurak wi rcˈax rmal qui ˈab tak achjab aj bnol chˈoj, rech quicchˈbo che kas tzij re. Are u tijon congan xiquictic jampa xquil uwach che kas tzij re Kjaw Jesús che xcˈastjec chicxoˈl camnak.
43020021	Xubijch jeac chic a Jesús chque: “¡Cˈjeˈ utzlaj utzil chixoˈl! Jelaˈ pcha in Taˈ Dios xinutak lak che ubixic u tzij, jelaˈ in quixintak bic chicxoˈl runak che ubixic in tzij,” xchaˈ.
43020022	Tigreˈ xuxtˈuj rexlab re chquij, xubij chque: “Quinya rTioxlaj Xlabxel chiwe chicˈma chpan iwenmaˈ,” xchaˈ.
43020023	Tigreˈ xubij chque: “Chin chiwe ix cucuy u mac jun chic, ccuytaj na u mac. Chin jun chiwe, cucuyt u mac jun, ccuytajt u mac re, cˈjeˈ na chpan u mac,” xcha a Jesús chque.
43020024	A Max, jun chque ricablajuj u tijon a Jesús, che cbix che ˈyox, re cˈot cucˈ u tijon a Jesús jampa xopan cucˈ.
43020025	Rmal laˈ are la inqˈuiaj u tijon a Jesús xicbij che jelaˈ: “¡Chitampeˈ! Oj klon uwach rKjaw Jesús,” xichaˈ. Tigreˈ xubij a Max chque: “In quincojt i tzij, in we quinwilt uwach retal rclawux che ruˈab, we quincojt wiˈ in ˈab chpan rujul rclawux, we quincojt wiˈ in ˈab chpan calcˈax nu xuc wi rchˈichˈ, tigreˈ quincoj taj,” xchaˈ.
43020026	ˈAxnakch wajxkib ˈij, cˈoch jeac chic u tijon chpan wa rja, jelaˈ raMax cˈo cucˈ. Mas tneˈ ctzapin uchi tak ja, xopan a Jesús chicxoˈl xtqueˈ pinqˈuiaj chque, xubij: “¡Utzlaj utzil cˈjeˈ chixoˈl!” xchaˈ.
43020027	Chanim xubij che a Max: “A Max chacjo ruwiˈ a ˈab ural pjul tak clawux, chiwlaˈ rinˈab che xicrak clawux cho cruz che. Chenma a ˈab chpan in calcˈax che xurak chˈichˈ. Cmic mas matmaˈymtec, chatcjonak chwe kas tzij. Xa maban awe che cuban quieb a cˈux wucˈ,” xcha che.
43020028	A Max xubij che: “¡At a Jesús at Uwjaw, are at in Dios kas tzij!” xchaˈ.
43020029	A Jesús xubij che: “A Max, xa rmal che xinawlo, xatcjon chwe. ¡Utz que la inqˈuiaj unak che quiquilt in wach quicjon chwe, que mas quiquicat na!” xchaˈ.
43020030	A Jesús xuban inqˈuiaj chic maybal chicwach u tijon, qˈui tak retal xubno, che tzˈibtal taj chpan wa rwuj.
43020031	Injel wariˈ che intzˈiban chpan wa rwuj, tzˈiban canak rech quicjo che a Jesús are u Takoˈn Dios che petnak che ccˈolic runak cho ruwach ulew, che re u Cˈjol Dios cˈaslec. Chin jun ccjon che, cˈjeˈ na junelic u cˈaslemal prubeˈ re.
43021001	Jampa xbantaj injel wariˈ, a Jesús xucˈut rib jeac chic chicwach u tijon chuchiˈ rplo Galilea cbix Tiberias che. Are wariˈ u mod xubno xucˈut rib chicwach:
43021002	Jnan i cˈo chlaˈ a Simón Luˈ, rucˈ a Max che cbix ˈyox che u beˈ, rucˈ a Natanael are aj tinmit Caná pucuent Galilea, are oj oj quieb kechlal kib are ktaˈ a Zebedeo, jnan cucˈ i quieb kichˈil chic. Oj kinjel jnan oj cˈolec, chuchiˈ rplo.
43021003	Xubij a Simón Luˈ chke: “Quinbe che uchˈipic tak car,” xchaˈ. Oj xekbij che: “Jelaˈ oj cojbe awucˈ,” xojchaˈ. Jelaˈ ubnon xojel bic, xojuc chpan rbarco xojbec. Juntir wajun aˈab cˈot mijun car xekchˈpo.
43021004	Jampa ya mer quiskaric xeklo cˈo jun achi chuchiˈ rplo. Are oj xekchˈob taj che a Jesús.
43021005	A Jesús xubij apno chke: “Abon, ¿la cˈo car ichˈpon?” xchaˈ. Oj xekbij che: “Cˈo taj, mijun kchˈpon,” xojchaˈ.
43021006	Re xubij apno chke: “Chickaˈ rataray chnim i ˈab che rbarco, quirak na i qˈui car,” xcha chke. Xekqˈuiak ataray chpan rjaˈ, te xeklo, xojconxtaj che resxic rmal rech che congan i qˈui car xekchˈpo xiuc chpan ataray.
43021007	Tigreˈ in wajun u tijon a Jesús che mas loˈ chinwach xinbij che a Simón Luˈ: “¡Are lajun Kjaw Jesús!” xinchaˈ. A Simón Luˈ, xiw xuto che jelaˈ xinbij che re Kjaw, chanim xucoj retzˈiak chrij, xuqˈuiak rib chpan rjaˈ che rilic a Jesús.
43021008	Oj xojcˈjeˈ na chpan rbarco, rech quicchˈarej lak ataray che nojnak rucˈ tak car. Naret naj oj cˈwe che rulew, xa are quijab cˈan.
43021009	Jampa xojuc chpan rulew, xkil apno jun ˈaˈ, iyaˈon jun car pwiˈ cˈo cuxlanwa rucˈ.
43021010	A Jesús xubij chke: “Chicˈma lak inqˈuiaj chque rtak car che xichˈip wachanim rech quektijo,” xcha chke.
43021011	A Simón Luˈ xuc chpan rbarco xuchˈarej lak ataray chuchiˈ rplo, nu cˈwe rulew, nojnak che inmak tak car, cˈo jun cient cawnak oxlajuj i cˈo chpan. Mas tneˈ i qˈui tak car, ataray xiqˈuiaktec taj.
43021012	Xubij a Jesús chke: “Chisaˈaj, quixwaˈak, chitija iwa rech bajchiˈ,” xchaˈ. Mijun chke u tijon xkaj wet xekta che chinnak rmal laˈ che cmic xekchˈbo che re kas tzij Kjaw Jesús.
43021013	Chanim xuc che uyaˈic kwa chke a Jesús, xucˈam lo rcuxlanwa, xuya chke. Jelaˈ xubno xuya chke rcar.
43021014	Are oxib bwelt wariˈ xucˈut rib a Jesús chekwach, jampa cˈastajnak chic chicxoˈl rcamnak.
43021015	Jampa xektij kwa, a Jesús xubij che a Simón Luˈ: “A Simón u cˈjol a Xuan, ¿la quinaloˈoj na mas chicwach quinjel wariˈ?” xcha che. A Luˈ xubij che: “Jelaˈ, Uwjaw. At awetaˈan che in awichˈil,” xcha che. A Jesús xubij che: “Chiachjej runak che i wech in pcha cuban jun aj yuˈ che alaj tak u chij,” xchaˈ.
43021016	A Jesús xubijch jeac chic che: “A Simón, u cˈjol a Xuan, ¿la kas tzij quinaloˈoj?” xchaˈ. A Luˈ xubij che: “Jelaˈ Uwjaw, at awetaˈan che oj kichˈil kib awucˈ,” xchaˈ. A Jesús xubij che: “Chiachjej runak che quicjon chwe jelaˈ pcha jun aj yuˈ chuyˈuj u chij,” xchaˈ.
43021017	A Jesús xubijch che churox bwelt: “A Simón, u cˈjol a Xuan, ¿la at quinawaj?” xchaˈ. A Luˈ mas xubsonec rmal rech che jelaˈ xubij che oxib bwelt, ¿la quinaloˈoj? Tigreˈ xubij che: “At Uwjaw at awetaˈan injel su cˈo chpan wenmaˈ. Awetaˈan che catwaj,” xcha che. A Jesús xubij che: “Chiachjej runak che quicjon chwe jelaˈ pcha jun aj yuˈ cuchjej u chij.
43021018	Kas tzij quinbij chawe, jampa at alaj abon na, xabno su xarij xabno, xatbe pa nu xawaj xatbe wi. Tigreˈ jampa catuban riˈj, jun chic cucˈam a be chawach, catucˈam na bic nu cawaj taj catbe wi,” xchaˈ.
43021019	Are waˈ xubij che xaˈaljnec su u mod rucamnical curak na a Luˈ rech cunmartsaj na u ˈij Dios rmal. Tigreˈ, a Jesús xubij che: “A Luˈ, amˈal catraj chwij in,” xchaˈ.
43021020	Tigreˈ jampa xutzˈalmij rib a Luˈ, xerlo che itran u tijon chrij che mas quiuloˈoj rmal a Jesús are lajun che jnan cul putzal che uˈin rech u kajbal ˈij, are in che in wajun che xinbij che a Jesús jampa cojtjan che rwa rech nim ˈij che Pascua: “Kjaw, ¿chin laˈ che catujach na picˈab aj chˈoj chawe?” xincha che.
43021021	A Luˈ, jampa xinerlo, xubij che a Jesús: “Kjaw, ¿su laˈ cbantaj na che wajun a Xuan? ¿Su mod cam na re?” xcha che.
43021022	A Jesús xubij che: “We cwaj che re ccˈseˈ na canak jampa quinpe chna, ¿su awe che? At xiw amˈal catraj chwij in,” xcha che.
43021023	Tigreˈ rmal jelaˈ xubij xel wa rtzij chicxoˈl u tijon a Jesús, che in in quincam taj jelaˈ inbnon jampa copan u ˈij che cpe chna a Jesús. A Jesús xa jetlaˈ xubij che quincam taj. Xak xiw jewaˈ xubij: “We cwaj in che wajun cˈseˈ na canak jampa quinpe chna, ¿su awe che?” xcha che.
43021024	Are in wajun u tijon a Jesús che xinˈalajsaj injel wariˈ, che xintzˈibaj canak juntir. In wetaˈan che kas saklaj tzij injel rmal laˈ che xinwlo su xbantaj chinwach.
43021025	Jelaˈ cˈo qˈui na mas xuban a Jesús. Wet quictzˈibax chicjujnal, in quinchˈbo che craktaj taj jun cˈolbal nu quiccˈol wi wa rwuj che ctzˈibax na rmal laˈ che mas i qˈui xuban re.
44001001	At utzlaj wichˈil Teófilo, jampa in xintzˈibaj wajun wuj nabe chrij u cˈaslemal a Jesús, xinbij can injel su xuban re. Jelaˈ xinbij injel su xucˈut chicwach runak jampa xumaj lo ucˈutic rutzlaj u tzij Dios chicwach.
44001002	Jelaˈ ubnon ctjan che ubixic u tzij jampa xopan u ˈij xcˈam bic prcaj. Jampa xbec, nabe iyuchaˈon chcan rapóstoles i u takoˈn re, xiupixbaj can rmal Tioxlaj Xlabxel. Xubij can chque injel su rajawxic quicban na.
44001003	Jampa xcˈastec uwach chpan rcˈax xurko, re xutacˈbaˈ rib chicwach richˈil che cˈaslec. Cawnak ˈij chic u xoˈl che xucˈut rib chicwach, i qˈui retal xuban chicwach che kas tzij cˈaslec. Jelaˈ xubno xiunawtzaj che ubixic cucˈ richˈil che su u taknic Dios chpan quenmaˈ runak.
44001004	Jampa xicˈjeˈ cucˈ rapóstoles, re congan xiupixbaj che xa miˈel na bic chpan tinmit Jerusalén. Re xubij chque: “Xa quiwiˈej na che cuqˈuis na in Taˈ pwiˈ u tzij su ubin can chiwe, jelaˈ in xa jnan rucˈ su inbin lo chiwe.
44001005	A Xuan kas tzij xuban kasan jaˈ rucˈ jaˈ chque runak. Are ix craj na xa quieb oxib ˈij che cpe na rTioxlaj Xlabxel piwiˈ, re pcha u mod kasan jaˈ cuban chiwe rucˈ u choˈab,” xcha chque.
44001006	Tigreˈ jampa quimlon quib rapóstoles rucˈ a Jesús, que xicta che: “Kjaw, ¿la are wacmic jampa cˈjeˈ na ctaknic tak aj Israel picwiˈ tak aj chˈoj chque?” xicha che.
44001007	A Jesús xutzlij ubixic chque: “Ix yaˈtalt chiwe che quiwetamaj wa rˈij jampa cban ubanic wariˈ. Cumajt chiwe che quiwetamaj wa rˈij. Xiw puˈab Dios i cˈwe quinjel, xiw re retaˈan.
44001008	Are ix yaˈtal chiwe che quicˈam na iwe ruchoˈab Tioxlaj Xlabxel che cpe na piwiˈ chijujnal. Rech jelaˈ cˈo i choˈab quibij na chque quinjel runak chpan tinmit Jerusalén su xinban chiwach. Quixbe na chpan injel tak tinmit pucuent Judea, jelaˈ pucuent Samaria, jnan rucˈ chpan jleˈ chic tak tinmit i cˈo naj che u qˈuisbal re ruwach ulew che ubixic chque quinjel runak su xinbno, su xinrak chiwach,” xcha chque.
44001009	Jampa xuqˈuis ubixic wa rutzij, rapóstoles i cˈo rucˈ quitjanec quictzˈutzaˈ uwach. Cteˈ xiclo a Jesús xtzˈayax bic prcaj, xcˈam bic rmal jun sutzˈ chicwach xsach bic prcaj. Jelaˈ ubnon xquilxt uwach jeac chic.
44001010	Chlaˈ quitjanec quictzˈutzaˈ na cho rcaj nu sach ubic a Jesús chicwach, cteˈ xiclo itcˈal quieb achjab chiˈ chicwach nu itcˈal wi. Que sak quetzˈiak quicjon.
44001011	Xicbij chque tak apóstoles: “Ix achjab ix aj Galileos, ¿suche che ixtcˈal che utzˈutzaˈxic, che quixcaˈy prcaj che rilic a Jesús? A Jesús che xcˈam bic chiwach, jelaˈ su xiwlo xbe prcaj, xa jnan cuban chic jampa ckaj na lo jeac chic,” xicha chque.
44001012	Xbantaj wariˈ, rapóstoles xiˈel bic pwiˈ rjib Olivos, xitzlajch bic ptinmit Jerusalén. Xa nkaj cˈwe wa rjib Olivos che rtinmit Jerusalén. Are unajil quibin bic chpan wa rˈij rech uxnen.
44001013	Jampa xiuc bic chpan tinmit Jerusalén, xipˈkeˈ ubic pwiˈ cawik ja, chlaˈ xicˈjeˈ wi. Quichˈilˈan quib quinjel apóstoles. Cˈo a Luˈ, rucˈ a Santiago, a Xuan, a Trix, a Plip, a Max, a Bartolomé, a Mteˈy, a Santiago u cˈjol Alfeo, a Simón re nabe cˈo chpan partido cbeˈ Cananistas, jnan rucˈ a Judas u chaˈ a Santiago.
44001014	Quinjel rque xicmol quib xicoj cchoˈab che ubanic chˈawen rucˈ Dios. Jnan i cˈo cucˈ inqˈuiaj ixkib, cˈo al Mriˈy u chuˈ a Jesús jnan cucˈ tak i u chaˈ a Jesús.
44001015	I qˈui unak quimlon quib xa quechlal quib chicwach, xa jbeˈ craj che jun cient rucˈ jwinak i cˈolec. Chpan jun ˈij che quimlon quib xtqueˈ raLuˈ chicxoˈl quinjel rechlal, xubij chque:
44001016	“Ix achjab ix wechlal, rajawxic che injel cbantaj na su tzˈibtal canak che xubij can Tioxlaj Xlabxel che xubij lo a David ujer chrij a Judas Iscariote, che re xucˈam cbe runak che uchˈipic a Jesús.
44001017	Are wajun a Judas kichˈil oj nabe, che oj kach aj chac kib rucˈ a Jesús.
44001018	Rmal wajun achi xuban jun itzel chac che xraktaj jun chˈkap ulew che tojbal re u chac xubno che ustaj. Tigreˈ re xbec xuxim rib pukul xuqˈuiak bic rib xukajbej rujlon chuxeˈ, xbittaj rupan, xtuclen lo rixclob.
44001019	Jampa quinjel unak i aj Jerusalén xquetamaj che jelaˈ xraktaj wi a Judas, xiccoj u beˈ che wajun chˈkap ulew, Hacéldama xicoj che u beˈ pctzij que, che craj cubij, 'Ulew rech Quicˈ.'
44001020	Jelaˈ tzˈibtal can chpan rwuj rech Salmos: 'Cpobax na can rchoch utquel, che jelaˈ cˈot mod cucch jun chic chpan,' cchaˈ. Jelaˈ jnan tzˈibtal chic chpan wa rwuj: 'Cucch jun u cˈxel che ubanic ruchac,' cchaˈ.
44001021	“Cmic rajawxic quictzcuj jun chekxoˈl wa rachjab che i cˈo kucˈ jampa Kjaw Jesús xicˈjeˈ chekxoˈl.
44001022	Are kichˈil jampa a Jesús xumaj ubanic u chac chekwach, jampa xban kasan jaˈ che rmal a Xuan. Are jun kichˈil chpan wa rˈij jampa xcˈam bic chekxoˈl xbe prcaj. Jelaˈ rajawxic jun chque kichˈil che cuc kucˈ oj che ubixic chque runak che kas tzij xkil uwach a Jesús xcˈastaj chicxoˈl camnak,” xcha a Luˈ chque.
44001023	Jelaˈ xicbno xicsqˈuij i quieb quichˈil xictacˈbaˈ chicxoˈl. Jun chque u beˈ a Jse cbix a Barsabás che, yoˈbal u beˈ cbix a Justo che, lajun chic a Matías u beˈ.
44001024	Tigreˈ xicban chˈawen rucˈ Dios picwiˈ wa riquieb, xicbij: “Ktaˈ Kjawxel, at awetaˈan quenmaˈ quinjel runak. Chacˈtuˈ lo chekwach chin chque wa riquieb che catchaˈ at chicxoˈl.
44001025	Jelaˈ cabno rech cuc kucˈ che apóstol che ubanic wa rachac kucˈ. Re cuban u cˈxel a Judas Iscariote, che xuya can u chac chekwach, re xbec che ubanic itzel tak chac. Jelaˈ xbe chpan u cˈolbal re. Are laˈ xkaj chwach su xubno,” xicha che Dios chpan cchˈawen.
44001026	Tigreˈ xchˈobtaj quij wa riquieb achjab cmal. Jelaˈ ubnon xichcon wajun a Matías chicxoˈl. Re xuc cucˈ wa rijunlajuj apóstoles.
44002001	Jampa xopan u ˈij wa rnim ˈij rech Pentecostés, quinjel rajcojnel xa jnan quimlon quib chpan jun ja.
44002002	Cteˈ xicto xpe su racleˈn cjninic pcha ubanic jun nimlaj tew xpe prcaj, congan coˈ u pan xpetec, xekaj picwiˈ, xunojsaj injel u pan rja nu i cˈwe.
44002003	Jelaˈ xiclo pcha ubanic urep ˈaˈ xutas rib xikaj picwiˈ chicjujnal.
44002004	Jelaˈ xban chque xiunojsaj quinjel rmal u choˈab rTioxlaj Xlabxel. Tigreˈ que xicmaj ubixic chicwach chpan jleˈ chic tak tzij che xyaˈ chque rmal u choˈab Xlabxel che quichˈaw chpan.
44002005	Cˈo jujun judíos ptinmit Jerusalén, ibenak che quitzˈkatsxic su racleˈn ctakquil chwach Dios. Cˈo i petnak chpan injel tak tinmit cho ruwach ulew.
44002006	Jampa xicto wajun tew coˈ u pan, chanim xicmol quib congan unak. Mas xicmaymaˈ rmal laˈ che xicto che rapóstoles xichˈaw chpan tak ctzij que chicjujnal.
44002007	Quinjel xsach ccˈux, mas xicmaymaˈ, xicbij chicwach: “¡Chitampeˈ! ¿La mat are quinjel aj Galilea wa runak che quichˈaw kucˈ?
44002008	¿Su mod quekta chekjujnal chpan ktzij nu oj ˈalaxnak wi?
44002009	Ural i cˈo unak i petnak pucuent Partia, cˈo i aj Media, cˈo i aj Elam, cˈo i aj Mesopotamia, cˈo i aj Judea, cˈo i aj Capadocia, cˈo i aj Ponto, cˈo i petnak pucuent Asia,
44002010	cˈo i aj Frigia, cˈo i aj Panfilia, cˈo i aj Egipto. Xa jnan cˈo i petnak pucuent África, chˈkap che Cirene. Cˈo inqˈuiaj aj tinmit Roma xijkeˈ ural kucˈ, i cˈo jujun chque rque i aj Israel, cˈo jujun chic chque rque che i cjonnak che qui pxab aj Israel.
44002011	Jnan i cˈo aj Creta, i cˈo aj Arabia. Kinjel quekto che quiconec quichˈaw chpan tak ktzij, quicbij chrij inmak tak retal che ubnon Dios chicwach,” xicha che ubixic.
44002012	Quinjel xiuc che umaymaˈxic, xsach ccˈux rucˈ. Xicmaj utaˈic chicwachbal quib, xicbij: “¿Su craj cubij waˈ?” xichaˈ.
44002013	Inqˈuiaj unak chic, que xictzeˈej cwach, xicbij: “Ec laleˈ xa i ˈabrel,” xicha chque.
44002014	Tigreˈ raLuˈ, jampa xuto su xicbij runak, re xitqueˈ chicwach i junlajuj apóstoles, co xchˈaw chque runak, xubij chque: “Ix tak judíos ix achjab ix aj ural chpan tinmit Jerusalén, chitampeˈ, utz quiban che utatbxic su quinbij chiwe wachanim.
44002015	Wa rachjab che i cˈo wucˈ, naret i ˈabrel pcha quibij ix. Xa bajchiˈ na, cteˈ a las nueve cˈwe rˈij wachanim.
44002016	Are laˈ su quixtjan che rilic, su quixtjan che utaˈic, jelaˈ ubin can wajun aj bil u tzij Dios ujer a Joel, che xubij:
44002017	'Jelaˈ cbantaj na chpan qˈuisbal tak ˈij, cubij Dios, quinya na in Xlabxel picwiˈ quinjel runak. Qui cˈjol jnan cucˈ cmiˈal quicˈaxej rintzij chque runak. Quipe na qˈui uwach tak cˈutbal chicwach rabon uwmal in. Jelaˈ jnan chicwach i riˈj tak achjab quicban tak uchicˈ chpan quiuran uwmal in.
44002018	Xa jnan quinya na in Xlabxel picwiˈ rwajchac achjab, i wajchac ixkib chpan tak wa rˈij qˈuisbal re.
44002019	Quincˈut na retal prcaj, jelaˈ quinbno quincˈut na retal cho ruwach ulew. Are retal quincˈtuˈ na rucˈ quicˈ, rucˈ ˈaˈ, jelaˈ rucˈ u sipbal ˈaˈ pcha sutzˈ.
44002020	Are rˈij cuban na ekuˈn uwach, are ricˈ cuban quicˈ uwach, che mjaˈ copan u ˈij Ktaˈ Kjawxel che cpetec. Are lajun ˈij nim u ˈij cpetec nim ubanic.
44002021	Quinjel runak che quiuc che utaˈic ccˈaslemal prubeˈ Ktaˈ Kjawxel, quicˈoltaj na,' xcha a Joel.
44002022	“Ix achjab, ix israelitas, chitatbej na wa rtzij su quinbij chiwe: Are wajun a Jesús aj Nazaret, re jun tioxlaj achi cˈtun chiwach rmal Dios. Re xuban inmak tak maybal chixoˈl, rucˈ retal che nim u ˈij rmal Dios. Chixoˈl ix xuban utzlaj u chac pcha iwetaˈan chic.
44002023	Are wajun achi a Jesús, xjach lo piˈab ix rmal laˈ che jelaˈ uchˈbon lo Dios ujer che rajawxic cbantaj na. Are ix xiya chque ritzel tak unak xicrip cho rcruz cheˈ, xiccamsaj.
44002024	Tigreˈ Dios xucˈsoj uwach, xresaj a Jesús puˈab uˈoxmil rcamnical. Rmal laˈ are rcamnical xcon taj ctkan pwiˈ.
44002025	Jelaˈ xubij lo a David ujer chrij a Jesús jampa xubij: 'Amˈal quinwil Uwjaw chinwach in. Cˈo chiˈ chnim in ˈab, rech cˈot chin jun cconec quinuslibsaj.
44002026	Rmal laˈ che rwenmaˈ mas xquictic, congan xinquictic rucˈ tak tzij quel lo pinchiˈ. Jelaˈ rinbkil cˈo nu quicˈbeˈ wi in cˈux.
44002027	Rmal jelaˈ che cayat can wenmaˈ che cbe chpan rjul quech camnak. Ni cayat can in bkil che caˈayec. In wajun awajchac che mas quinaloˈoj.
44002028	At xinanawtzaj lo che wa rbe rech in cˈaslemal, quinanojsaj na che injel quicten rmal laˈ che at in Dios at cˈo wucˈ,' xcha a David che Dios.
44002029	“Ix achjab ix in winkil, cmic cuya quinbij chiwe che saklaj tzij che a David ktaˈ man oj ujer, xcmac jelaˈ ubnon xmukic. Are nu xmuk wi cˈo na kucˈ wacmic.
44002030	A David ujer, jun chque aj bil u tzij Dios. Re retaˈan chic che are Dios ubin che rucˈ saklaj tzij che cuya na jun chque riˈ u man re cˈjeˈ na che unmal ˈatbal tzij chpan u ten a David.
44002031	Jelaˈ ubnon, a David xerlo nabe canak su cbantaj na. Re xubij che are wajun u Takoˈn Dios petnak che ccˈolic runak cˈastaj na chicxoˈl rcamnak. Jelaˈ xubij che renmaˈ wajun canajt can chpan wa rjul chicxoˈl rcamnak, xubij che rubkil caˈayt can chiˈ.
44002032	Are wajun a Jesús, Dios xucˈsoj uwach chicxoˈl rcamnak. Oj kinjel xeklo che kas tzij cˈaslec.
44002033	Jelaˈ a Jesús xwalaj bic rucˈ u choˈab nim u ˈab Dios xuwaljsaj bic prcaj. Re xucˈam rTioxlaj Xlabxel xyaˈ che rmal ruTaˈ Dios che xbix che che cuya na che. Tigreˈ xutak lo rTioxlaj Xlabxel pekwiˈ oj. Cmic jelaˈ quiwlo, jelaˈ quito, rmal u choˈab re cˈo kucˈ.
44002034	A David, xipˈkeˈt bic prcaj, rmal jelaˈ xubij: 'Ktaˈ Kjawxel xubij che Uwjaw: Chatcˈul chnim in ˈab.
44002035	Quinya na rawajchˈoj chuxeˈ rawkan nu atcˈal wi rech catkan picwiˈ,' xcha che.
44002036	“Utz quiban che uchˈobic ix iwinjel unak ix aj Israel, are wajun a Jesús xijach bic prucamnical che uripic cho jun cruz cheˈ, are Dios xuban che che Kjaw wacmic, re wajun Mesías u Takoˈn Dios petnak che ccˈolic runak,” xcha a Luˈ chque.
44002037	Runak jampa xicta wa rtzij, congan xeˈxaw quenmaˈ, que xicta che raLuˈ, jelaˈ xicta chque inqˈuiaj chic apóstoles richˈil a Luˈ, xicbij chque: “Kwinkil, ¿su quekban na oj rech cojcˈoltjec?” xicha chque.
44002038	Tigreˈ a Luˈ xubij chque: “Chijla uwach i chˈobnic. Chibna kasan jaˈ chijujnal prubeˈ Ktaˈ Jesucristo che re cusach na rimac. Quicˈam na Tioxlaj Xlabxel che cusipaj Dios chiwe.
44002039	Jelaˈ xubij che cuya na chiwe, cuya na chque iwelcˈwal, xa jnan cuya chque quinjel chin i cˈo naj. Jelaˈ cuya na chque quinjel che Ktaˈ Kjawxel, are Dios kech oj, quiusqˈuij na rucˈ,” xcha chque.
44002040	RaLuˈ xubij inqˈuiaj chic tzij chque runak, naj xchˈaw cucˈ, xubij chque su rlon re, xiupixbaj, xubij: “¡Chiwesaj iwib cucˈ la inqˈuiaj che itzel cchˈobnic!” xcha chque.
44002041	Jelaˈ ubnon, runak chin chque xiccoj u tzij a Luˈ su xubij chque xban kasan jaˈ picwiˈ. Xa jbeˈ craj i cˈo oxib mil unak xicjonec chpan wajun ˈij. Mas xiqˈuiar rajcojnel chicxoˈl xa iyjun cucˈ la inqˈuiaj xicjonec.
44002042	Quinjel rajcojnel co itcˈal chpan su xinawtsax wi cmal tak apóstoles. Xa jun cchˈobnic che umolic quib. Xicmol quib che upiric cwa chicwach, jnan xictij cwa. Injel ˈij jnan xicban chˈawen quinjel rucˈ Dios.
44002043	Quinjel runak xiucˈil chwach Dios rmal tak maybal tak cˈutbal xuban Dios cmal tak apóstoles.
44002044	Quinjel rajcojnel xicrak quib xa jun xicbno. Su cˈo cucˈ xicjach bic chicwach chicjujnal.
44002045	Xicqˈuij clew jnan rucˈ injel su cˈo cucˈ, xicjach bic rpwak chicwach chicjujnal chin cˈo rajawxic chque.
44002046	Injel ˈij xicmol quib chpan unmal rchoch Dios che utaˈic u tzij Dios. Jelaˈ xictij tioxlaj uˈin chpan tak cchoch. Tigreˈ jnan xictij lo cwa rech qui bkil rucˈ quicten chpan quenmaˈ, mas i maxo chpan quenmaˈ chicjujnal.
44002047	Que congan xicyic u ˈij Dios. Utz xiˈiltaj wi cmal jleˈ chic unak. Ktaˈ Kjawxel injel ˈij xuya chque jujun quicˈoltaj na che quicjon che a Jesús rech quicmol quib cucˈ rajcojnel.
44003001	Pjun ˈij chic raLuˈ rucˈ a Xuan xibe chpan unmal rchoch Dios. Poxib hora chic cˈwe rˈij kaˈij, are hora laˈ quicmaj ubanic chˈawen rucˈ Dios.
44003002	Chiˈ i cˈwe, cˈo jun achi, re cbin taj jelaˈ ubnon xalax rucˈ u chuˈ. Injel ˈij quiccˈam bic chuchiˈ unmal rchoch Dios chwach wajun uchi ja cbix “Tzoylaj Uchi ja” che. Re cuta u limosna chque runak che quiuc bic chpan unmal rchoch Dios.
44003003	Rachi cbinxtaj xiril raLuˈ rucˈ a Xuan, ctjanec quiuc bic chpan unmal rchoch Dios. Chanim xuta u limosna chque.
44003004	RaLuˈ rucˈ a Xuan congan xictzˈutzaˈ uwach. A Luˈ xubij che: “Chojatzˈutzaˈ,” xcha che.
44003005	Tigreˈ rachi jampa xuto che jelaˈ xubij, xutzˈutzaˈ cwach. Re riˈen su csipax che.
44003006	A Luˈ xubij che: “In ni cˈot sak pwak, ni cˈot ˈan pwak wucˈ. Su cˈo wucˈ quinya chawe: prubeˈ a Jesucristo aj Nazaret, ¡chatwaljak, chatzka rawkan, chatbinak!” xcha che.
44003007	Tigreˈ a Luˈ xuchˈip che nim u ˈab, xuyco. Chanim xuban co u parpquil rkan, jnan rucˈ u kul rkan.
44003008	Tigreˈ rachi xtqueˈec, re xucpnic, xbinic. Jnan xiuc bic cucˈ chpan unmal rchoch Dios. Re ctjanec cbin cucˈ cxucpnic, congan cuyic u ˈij Dios che xutzric.
44003009	Quinjel runak xiclo che are wajun achi cbinic, que xiclo che cuyic u ˈij Dios.
44003010	Runak quetaˈan uwach che are wajun achi quicˈbeˈ chiˈ chwach wajun ocbal cbix Tzoylaj Uchi ja rech unmal rchoch Dios che utaˈic limosna. Rmal laˈ congan xicmaymaˈ uwach, xsach ccˈux rmal su xbantaj chicwach.
44003011	Rachi che cbint nabe che xcnaxec iuchˈpon la riquieb apóstoles raLuˈ rucˈ a Xuan. Quinjel runak xictzˈak anim xipe che rilic chiˈ prkan ja cbix “rech Salomón” che. Quinjel mas xicmaymaˈ.
44003012	RaLuˈ jampa xerlo che jelaˈ, re xchˈaw chque runak, xubij chque: “Ix achjab israelitas, ¿suche quimaymaˈ wariˈ? ¿Suche che cojitzˈutzaˈ rucˈ la jnan wet rucˈ kchoˈab oj, o rmal che oj pcha oj tioxlaj tak unak che xbin wa rachi? Jelaˈ taj.
44003013	Are Dios rech Abraham, a Isaac, rucˈ a Jacob, are Dios quech tak ktaˈ man oj ujer, re xunmartsaj u ˈij a Jesús are laˈ u Cˈjol. Are wajun a Jesús ix xijach picˈab tak ˈatbal tzij, tigreˈ xiwetzlaj uwach chwach a Pilato. Re jampa xraj wet xutzˈakpij bic, ix xiwaj taj su xubij.
44003014	Ix xiwetzlaj uwach wajun tioxlaj unak, xiwetzlaj uwach wajun che cˈot mijun u mac ubnon. Ix xita utzil che a Pilato wet cutzˈakpij bic wajun aj camsnel u cˈxel a Jesús.
44003015	Tigreˈ ix xicamsaj wajun che re rjaw ricˈaslemal. Dios xucˈsoj uwach chicxoˈl rcamnak. Oj xeklo che kas tzij che xcˈastjec.
44003016	Cmic rmal u beˈ a Jesús, rmal laˈ che xcjon wajun che rubeˈ re che xuban co rkan wa rachi, pcha quiwlo. Ix iwetaˈan uwach. Are u cojnic waˈ rmal a Jesús are yawnak che wa rachi che xutzric chiwach iwinjel, utz chic rinjel u bkil.
44003017	“Cmic ix, ix in winkil, wetaˈan che are ix xicamsaj a Jesús, cˈax ibanic, xa xichˈob taj su xibno. Jelaˈ quibnon runmakil chiwach, que xicchˈob taj su xicbno.
44003018	Jelaˈ xbantaj chekwach rech cutzˈkatsaj su ubin lo Dios ujer cmal quinjel rajbil tak u tzij, che are wajun u Takoˈn re cpe che ccˈolic runak curak na cˈax.
44003019	Rmal la, quinbij chiwe, chijla ricˈux, chiya can ujer tak i cˈaslemal che xa itzel. Chixcjon che Dios che cchˈup uwach rimac ibnon rech quitzlaj chna rucˈ.
44003020	Tigreˈ Ktaˈ Kjawxel cutak na lak a Jesús che uchˈbon lo ujer, che xuchaˈ lo re che u Takoˈn petnak che icˈolic, rech quirak na tak ˈij rech utzlaj utzil rmal.
44003021	Xak xiw rajawxic che a Jesucristo canaj can prcaj wachanim, copan na jun ˈij jampa Dios cuya u colmil quinjel su cˈo prcaj. Jelaˈ pcha xubij rmal rtioxlaj tak aj bil u tzij xicˈjeˈec chpan can tak wa rˈij canak ujer.
44003022	A Moisés xuya ubixic chque ujer tak ktaˈ man: 'Ktaˈ Kjawxel, are Dios iwech ix, cuwaljsaj na jun aj bil u tzij chicxoˈl iwinkil ix, jelaˈ pcha xuban chwe in. Chitatbej na injel u tzij su cubij na chiwe.
44003023	Jelaˈ quinjel we quiccoj taj su cubij wajun aj bil u tzij che utkon chicxoˈl, are laˈ csach na cwach, que cquesaj na bic chpan u tinmit re,' cchaˈ.
44003024	“Quinjel aj bil u tzij Dios que xcnabsaj lo ubixic chque runak che cpe chna wa rtak ˈij jampa Dios cutak lo wajun che uchˈbon lo ujer che cutak na lak. Nabe jelaˈ xubij lo a Samuel, jelaˈ petnak ubixic cucˈ quinjel aj bil tak u tzij Dios.
44003025	Ix ix cˈo iwachbal quirak na rmal su ubin can Dios che cuya na chiwe cmal tak aj bil u tzij ujer. Xa jnan cˈo su quiwechbej rmal Dios xuban jnan ctzij cucˈ tak i taˈ man ujer. Dios xubij che Abraham: 'Cmal rawiˈ a man quicrak na utzil runak chpan injel nimlaj tak tinmit i cˈo cho ruwach ulew,' xcha Dios che.
44003026	Dios, jampa xwalaj lo wajun u Cˈjol, chixoˈl ix xutak wi nabe. Jelaˈ xubno rech quirak utzlaj utzil rmal re, rech jelaˈ chijujnal quiya can ubanic ritzel tak etzlal,” xcha a Luˈ chque.
44004001	A Luˈ rucˈ a Xuan, que quitjanec quichˈaw cucˈ runak, jampa xipe tak patre chquij, jnan rucˈ runmal aj chejnel che unmal rchoch Dios, jnan cucˈ inqˈuiaj chic saduceos.
44004002	Que congan xpe quiwal che raLuˈ rucˈ a Xuan rmal laˈ che que quitjanec quicnawtzaj runak che ubixic che kas tzij xcˈastaj a Jesús chicxoˈl rcamnak.
44004003	Xicchˈpo, xiccˈam bic pcarsa. Xicctzapij can chiˈ jun aˈab rmal laˈ che ya xkaj ˈij.
44004004	I qˈui chque runak xictatbej rutzij a Luˈ xicjonec. Xak xiw achjab ya mer i job mil chic xiquejlaj che i aj cojnel chic.
44004005	Skaric jun chic ˈij chic xipe quinmal tak judíos, jnan cucˈ i riˈj tak unak chic nim qui ˈij, jnan cucˈ tak aj nawtzbal que rech qui pxab. Que xicmol quib chpan tinmit Jerusalén.
44004006	Cˈo Anás cucˈ, re unmal chque tak patre, cˈo jun chic a Caifás, cˈo a Xuan rucˈ Alejandro. Que quinmal chque runak i aj Israel. Jelaˈ quicˈmon lo quichˈil ptak cchoch i quinmal tak patre jnan i cˈo cucˈ chiˈ.
44004007	Que xictacˈbaˈ raLuˈ rucˈ a Xuan pinqˈuiaj chque, tigreˈ xicta chque: “¿Chin uyaˈon i takquil che quibij wariˈ? ¿Chin pubeˈ quiban wi?” xicha chque.
44004008	Tigreˈ a Luˈ nojnak u cˈux rmal u choˈab Tioxlaj Xlabxel, xubij chque: “Ix, ix quinmal chque runak, ix ix i riˈj tak achjab nim i ˈij chekxoˈl:
44004009	We ix quicˈot kchiˈ cmic chrij wa rutzil kebnon che wajun achi che yab, rech quiwetamaj na su mod xicnax wi wajun.
44004010	Utz baˈ, chiwetamaj iwinjel, chquetamaj injel tinmit pucuent Israel, che prubeˈ a Jesucristo aj Nazaret xicnax wi wajun achi. Re a Jesús xitak uripic ix cho jun cruz cheˈ, xcˈastaj uwach chicxoˈl rcamnak rmal Dios. Cmic rmal u choˈab re, wajun achi tcˈal chiwach, utz chic ubnon.
44004011	A Jesús, re pcha wajun unmal abaj che xicxtuj canak rajbnol tak ja, cmic re xcanaj che u taquelbal rja.
44004012	Cˈoxt jun chic nu quicˈoltaj wi na runak. Cˈoxt jun chic beˈaj chrij injel uwach ulew che iyaˈon chque runak che quicˈoltaj na rmal. Xiw wajun a Jesucristo,” xcha raLuˈ chque.
44004013	Jampa xicta runak nim ctakquil picˈab xa jnan xiclo che a Luˈ rucˈ a Xuan xicxiˈijt quib che ubixic cˈot xcwaj chpan ctzij. Que xicchˈbo rmal ctzij xicbij, que cˈot nu xinawtsax wi. Mas xicmaymaˈ cwach su xicbij. Quetaˈan cwach che que jnan xibin rucˈ a Jesús.
44004014	Xa jnan, xquil wa rachi che xcnaxec, re tcˈal cucˈ. Que quiconxtaj quicbij jun tzij chquij.
44004015	Tigreˈ xictak bic che quiˈel bic chiˈ chicwach. Jampa i elnakch bic raLuˈ rucˈ a Xuan, xiuc che ubixic chicwachbal quib que, xicmaj umaymaˈxic chicwach.
44004016	Que xicbij: “¿Su quekban chque wa rachjab? Kas tzij che ˈalaj chque che bnon jun retal chicwach runak aj Jerusalén, quinjel runak quetaˈan su xbantjec. Oj cojcon taj kesaj kib chwach retal su xbantjec.
44004017	Are waˈ quekbno rech quelt ubixic mas chicxoˈl runak, quekbij jeac chque che oj quekcˈajsaj na cwach we quicbij na mas wa rtzij chque runak, che quicchˈachaˈt rubeˈ wajun,” xicha chicwach.
44004018	Tigreˈ xictakch bi che csicxic jeac chic, xicbij chque che xa micbij xa micnawtzaj runak prubeˈ a Jesús.
44004019	A Luˈ rucˈ a Xuan xicbij chque: “Chichˈbo ix we are jsucˈ chwach Dios che are nabe quekinmaj ritzij ix chwach u tzij Dios.
44004020	Oj cojcon taj che quekya can ubixic che su klon, jelaˈ su kton chic,” xicha chque.
44004021	Tak nim ctakquil xicbij che quicban na cˈax chque we quichˈaw na pubeˈ wajun. Tigreˈ xictzˈakpij bic. Que xicrak taj su xicban chque che quicˈajsaj cwach rmal quech runak quinjel che quequinmartsaj u ˈij Dios rmal su xbantaj chicwach.
44004022	Are wajun achi che Dios xucˈut lo wajun retal che xcnaxec, cˈo mas cawinak u jnab che.
44004023	A Luˈ rucˈ a Xuan xitzˈakptaj bic, xibe cucˈ runak che quichˈil quib cucˈ. Xicya ubixic chque quinjel su xbix bic chque cmal unmal tak patre, jnan cucˈ i riˈj tak unak nim qui ˈij chicxoˈl rajIsrael.
44004024	Que jampa xicto che jelaˈ xicbij chanim xicban chˈawen rucˈ Dios xicbij: “Ktaˈ Kjawxel, at xaban rcaj, ulew, xayujbaˈ rplo rucˈ injel uwach su tak xaya can chpan.
44004025	At xabij lo chke jampa awajchac a David xubij rmal u choˈab Tioxlaj Xlabxel che jewaˈ xubij: '¿Suche che quictuclej quib runak chpan nimlaj tak tinmit? ¿Suche runak quicmaymaˈ chrij su racleˈn che cˈot uptan chque?
44004026	Tak unmal ˈatbal tzij tak nim ctakquil picˈab cho ruwach ulew cquetzlaj uwach Dios, jnan quicchˈob na su quicbno rech querluj u chˈobnic Ktaˈ Kjawxel jnan rucˈ Wajun uchaˈon lo, che u Takoˈn re petnak che ccˈolic runak,' cchaˈ.
44004027	“Cmic jelaˈ xbantjec chpan wa rtinmit Jerusalén. Rˈatbal tzij a Herodes richˈil rucˈ ˈatbal tzij a Poncio Pilato, jnan cucˈ quinjel unak i aj ural taj, cucˈ runak i aj Israel, quimlon quib chrij a Jesús, are wajun tioxlaj awajchac, a Takoˈn achaˈon lo che petnak che ccˈolic runak.
44004028	Jelaˈ xicbno xicmol quib che ubanic injel che achˈbon lo ujer che jelaˈ cbantaj na chekwach.
44004029	Cmic chic, Ktaˈ Kjawxel, chiwlampeˈ nicpaˈ cˈaxlaj tak tzij xicbij chkij, chaya na lo chke rech quekya ubixic a tzij at rucˈ nimlaj choˈab, rech jelaˈ cˈot quekxiˈij wi kib chicwach.
44004030	Chiacnaj lak ryab, chibna lo retal chekwach, chibna lo tak maybal rucˈ a choˈab prubeˈ tioxlaj awajchac a Jesús,” xicha che Dios chpan cchˈawen.
44004031	Jampa xcqˈuis ubanic chˈawen rucˈ Dios, congan xislib wa rja nu quimlon wi quib. Quinjel que xinojsax rmal u choˈab Tioxlaj Xlabxel. Que xccoj cchoˈab che ubixic u tzij Dios chque runak. Xa xicxiˈijt quib che ubixic.
44004032	Quinjel i aj cojnel mas i qˈui. Xa jun uwach cchˈobnic chicxoˈl, xa jun quenmaˈ. Cˈoxt jun cubij che rech re su cˈo rucˈ. Injel su cˈo cucˈ quech que quinjel.
44004033	Rucˈ injel cchoˈab tak rapóstoles xicbij chque runak che are Kjaw Jesús xiclo che xcˈastaj uwach. Dios xuya u ˈab picwiˈ quinjel rucˈ nimlaj choˈab.
44004034	Cˈoxt jun chicxoˈl che cˈo rajawxic che. Chin jun cuqˈuij can jun chˈkap ulew, o jun chic cuqˈuij can rchoch, are rpwak cucˈam lo cucˈ richˈil.
44004035	Quicjach picˈab rapóstoles. Que xicmaj ujachic chicwach chicjujnal su cawtaj wi chque.
44004036	Cˈo jun achi chicxoˈl rajcojnel u beˈ a Jse, re cbix a Bernabé che cmal tak apóstoles. Are u beˈ a Bernabé craj cubij che re cucubsaj na ccˈux runak. Re aj levita, petnak pucuent jun ulew cˈo pinqˈuiaj rjaˈ Chipre u beˈ, chlaˈ ˈalaxnak wi.
44004037	A Jse xuqˈuij jun rlew, xucˈam lo rpwak, xujach picˈab rapóstoles, rech quicya rpwak chque rajcojnel che cˈo rajawxic chque.
44005001	Cˈo jun achi u beˈ Ananías, are rixkil al Safira. Que jnan xicqˈuij can jun chˈkap clew.
44005002	Ananías xresaj can inqˈuiaj che rjil ulew. Injel retaˈan rixkil nicpaˈ xcya wi canak. Tigreˈ xucˈam lo la inqˈuiaj pwak xujach picˈab rapóstoles.
44005003	Xubij a Luˈ che: “Ananías, ¿suche xaya xnojsax rawenmaˈ rmal Satanás, che xaban mlon tzij chwach Tioxlaj Xlabxel, che xawesaj can inqˈuiaj awe che rpwak che wa rjil wa rchˈkap ulew?
44005004	¿La awecht wa rulew che cˈo paˈab nabe? Tigreˈ jampa xaqˈuij rulew che cˈo paˈab, ¿la awecht rpwak injel che xyaˈ paˈab? ¿Suche xamaymaˈ chpan awenmaˈ che xa jbeˈ cayaˈo che rpwak jampa injel xabij cayaˈo? At naret chicwach runak xaban wi wa rmlon tzij, xa are chwach Dios xaban wi,” xcha che.
44005005	Ananías, jampa xuqˈuis utaˈic wa rtzij, chanim xtzˈak bic pulew, xcmac. Quinjel runak jampa xicto che jelaˈ xubno, que congan xicxiˈij quib.
44005006	Tigreˈ xipe jujun chque rabon, xcpis bic rubkil, xquesaj bic, xquimku canak.
44005007	Oxib hora chic u xoˈl, tigreˈ xuc bic rixkil Ananías, re retaˈan taj su xbantjec.
44005008	A Luˈ xubij che: “Chbij lo chwe, ¿la jelaˈ rjil wa rchˈkap ulew che xiqˈuij?” xcha che. Rixak xutzlij ubixic che: “Jelaˈ rjil pcha cabij,” xcha che.
44005009	A Luˈ xuta na che: “¿Suche xichˈob picˈux che xicˈambej u pan Xlabxel rech Ktaˈ Kjawxel rech quiwlo su cuban na chiwe? Chawlampeˈ chin xquimku can awichjil i cˈo chiˈ chuchiˈ rja wachanim. Jelaˈ quicban chawe at pcha xicban che awichjil, catquesaj na bic,” xcha che.
44005010	Xiw xuqˈuis utaˈic wa rtzij lajun ixak, chanim xtzˈak bic chwach a Luˈ pulew, xcmac. Jampa xiuc lo rabon, camnak chic xiquirka. Que xquesaj bic, xquimku chcan putzal richjil.
44005011	Quinjel rajcojnel jampa xicto che jelaˈ xbantjec chicxoˈl, que congan xicxiˈij quib. Jelaˈ congan xicxiˈij quib jleˈ chic unak jampa xicta rson che su xbantaj chicwach.
44005012	I qˈui retal, tak maybal xiccˈut chicwach runak cmal riapóstoles. Quinjel aj cojnel xicmol quib chpan wajun i prkan ja rech Salomón chpan unmal rchoch Dios.
44005013	Mijun chque rjleˈ chic unak che xuchˈij rquenmaˈ che quicrak quib cucˈ rajcojnel. Mas xicxiˈij quib chque. Mas tneˈ jelaˈ utz xiclo su xicban rajcojnel chicwach.
44005014	Mas tneˈ jelaˈ nojin i qˈui runak xicjon che Ktaˈ Kjawxel, jelaˈ xicbno chicxoˈl tak achjab jnan cucˈ tak ixkib.
44005015	Jelaˈ xicbno xiquesaj lo ryab chuchiˈ ptak be, xicya canak chpan tak cchˈat, cˈo cho tak csoc. Rech jampa quicˈaw raLuˈ chicxoˈl crucˈusaj uninochˈ picwiˈ jujun chque ryab.
44005016	Jelaˈ xicbno xicmol quib chlaˈ i congan unak i petnak ptak tinmit che i cˈo chunkaj Jerusalén. Xicˈmonch lo inqˈuiaj chic yab che quirkon nimlaj cˈax cmal itzel tak u xlabal. Quinjel xicnaxec cmal rapóstoles.
44005017	Tigreˈ xpe runmal chque rpatre, i richˈilˈan inqˈuiaj chic aj partido quech tak saduceos. Que congan quiyˈon chquij rapóstoles.
44005018	Xicchˈip bic rapóstoles, xiccˈam bic, xicya can pcarsa ptinmit.
44005019	Chaˈab xpe jun ángel rech Ktaˈ Kjawxel, xutor uchi rcarsa, xiresaj bic, xubij chque:
44005020	“Jix, chpan unmal rchoch Dios, chixtcˈal chlaˈ, chibij injel wa rtzij chrij wajun cˈacˈ cˈaslemal rech Dios chque runak,” xcha rángel chque.
44005021	Que, jampa xicta wa rtzij, bajchiˈ jun chic ˈij xiuc chpan unmal rchoch Dios, xicmaj cnawtsxic runak rucˈ u tzij Dios. Tigreˈ, xpech jeac chic runmal chque rpatre jnan cucˈ richˈil, xicmol cchiˈ i riˈj tak unak nim ctakquil picˈab chpan ctinmit, are cbeˈ que aj cˈmol cbe quinjel. Que xictak bic ctakoˈn che ccˈamic lo rapóstoles pcarsa.
44005022	Jampa xiopan ctakoˈn chuchiˈ rcarsa, i cˈoxt rapóstoles chpan. Que xitzlaj lo che ubixic chque aj cˈmol cbe chicwach runak.
44005023	Xicbij chque: “Kas tzij che are rcarsa tzpal uchi xekirka utz ubnon. Xa jnan xekirka rajchejnel re rcarsa itcˈal chuchiˈ rcarsa. Xa jampa xektzˈutzaˈ chpan, i cˈoxt jun chque rapóstoles xekrak chpan,” xicha chque.
44005024	Jampa xicta wa rtzij che jelaˈ xicbij, are runmal aj chejnel rech unmal rchoch Dios, jnan cucˈ quinmal chque tak patre, que congan xsach ccˈux rucˈ wariˈ su xicto. Que xconxtaj xicchˈbo su quicban na chque tak apóstoles.
44005025	Jelaˈ quitjan che ubanic jampa xpe jun xubij chque: “¡Chiwtampeˈ, are rachjab che xicoj pcarsa iwir, que i cˈo chpan unmal rchoch Dios wachanim! Quitjanec quicnawtzaj runak rucˈ u tzij Dios,” xicha chque.
44005026	Tigreˈ xel bic runmal aj chejnel rech unmal rchoch Dios, xiusqˈuijch bi inqˈuiaj chic cach aj chac che cchˈipic rapóstoles. Xicˈma lak rucˈ utzlaj cmod, xichˈaw chque rmal laˈ che xicxiˈij quib chicwach runak che quicoj abaj chque.
44005027	Jampa xicˈam taj lo cmal, xictacˈbaˈ chicwach tak aj cˈmol cbe runak judíos che cˈo cˈatbal tzij picˈab. Are runmal chque patre xuta chque rapóstoles, xubij:
44005028	“¿La mat xekbij chiwe che minawtsajch runak pubeˈ wajun achi? We jelaˈ quibno, oj quekban na cˈax chiwe, jelaˈ xkbij chiwe nabe canak. Chiwlampeˈ, i qˈuich runak inawtzan can chiˈ pktinmit Jerusalén. Ix quiwaj che quiya u quiqˈuel wajun achi chkij oj, che oj xekcamsaj quibij ix,” xicha chque.
44005029	A Luˈ cucˈ inqˈuiaj chic apóstoles xictzlij ubixic chque, xicbij: “Rajawxic che are nabe kenmaj u tzij Dios chwach ctzij runak su quicbij.
44005030	Are Dios quech tak ktaˈ man xucˈsoj uwach a Jesús, che xitak uripic ix cho jun cruz cheˈ, xicamsaj bic.
44005031	Dios xuwaljsaj a Jesús, xuya chnim u ˈab prcaj rucˈ. Xuya nim u takquil puˈab, xa jnan xuya che che cˈjeˈ aj cˈlol ke. Jelaˈ xuya chque i aj Israel che quicjal na uwach quenmaˈ quinjel, rech jelaˈ csachtaj uwach cmac.
44005032	Oj xkil uwach injel wariˈ jelaˈ jnan quekbij. Xa jnan xril uwach Tioxlaj Xlabxel che uyaˈon Dios chque runak che quiccoj u tzij su cubij,” xicha chque.
44005033	Wa runak che cˈo ctakquil picˈab jampa jelaˈ xicto, congan xpe quiwal. Que quicrij quiccamsaj riapóstoles.
44005034	Tigreˈ xitqueˈ jun chque fariseos chicxoˈl tak achjab nim ctakquil picˈab tak aj cˈmol cbe tak aj Israel, a Gamaliel u beˈ. Re jun aj nawtzbal que rech qui pxab aj Israel, are runak nim cquil wi wajun achi che cˈo u takquil chicwach. Re xiutak runak che quesxic rapóstoles che quiˈel bic chiˈ.
44005035	Tigreˈ jampa xiˈel bic, xubij chque la inqˈuiaj richˈil cˈo ctakquil picˈab picwiˈ runak aj Israel: “Ix ix israelitas, ix chichˈbo su quekban na chque wa inqˈuiaj achjab.
44005036	Xa cnataj pijlon che chpan wa rˈij ˈaxnak chcanak che cˈo jun achi u beˈ a Teudas. Re xa xubij rib utquel che nim u takquil. Xicmol quib achjab rucˈ, ya mer i quijab cient i cˈo rucˈ. Qˈuisbal re xa xiucamsaj. Quinjel itran chrij xichˈactaj rmal, quinjel xictuclej quib, chiˈ xqˈuis wi juntir.
44005037	Jelaˈ bantaj nak can chicwach. Tigreˈ xpech jun chic achi a Judas u beˈ, re aj Galilea. Xpe re chpan wa rˈij jampa runak xibe che utzˈibxic cbeˈ chpan ctinmit nu i ˈalaxnak wi. Xitraj bic congan unak chrij. Jelaˈ ubnon xsach uwach re. Quinjel richˈil xictuclej bic quib.
44005038	In cmic quinbij wariˈ chiwe xa chijcha iwib chquij wa rinqˈuiaj achjab, chiya canak. We are quech runak quichˈbon, xak jelaˈ csach na uwach pcha wa rinqˈuiaj.
44005039	We are waˈ rech Dios, tigreˈ ix xa quixcont che usachic uwach. Chibna cuent iwib, xak riˈ quixraktjec che ix aj chˈoj che Dios,” xcha a Gamaliel chque.
44005040	Jelaˈ ubnon xicsqˈuijch lak tak apóstoles. Xicchˈiyo rucˈ tak asiar, xiˈatmij ubixic tzij chpan u beˈ a Jesús chicwach runak. Tigreˈ xicctzˈakpij bic rech quibec.
44005041	Rapóstoles xiˈel bic chiˈ chicwach nim ctakquil tak aj cˈmol cbe tak israelitas. Que congan xiquictic xibec, rmal laˈ che are Dios xuya chque che xicrak cˈax jelaˈ xitzlax cwach rmal u beˈ a Jesús.
44005042	Injel ˈij xibe chpan unmal rchoch Dios jelaˈ xibe cho tak ja che ubixic u tzij Dios chque runak. Que xiyuxant che cnawtsxic runak, xiyuxant che ubixic chque runak che a Jesús re wajun u Takoˈn Dios petnak che ccˈolic runak. Xicxiˈijt quib che ubixic mas tneˈ xicrak cˈax rucˈ.
44006001	Chpan tak wa rˈij quitjan quiqˈuiaric rajcojnel. Tigreˈ xcyic tzijtal chicxoˈl tak cojnel i aj Israel. Are quechlal quichˈaw pictzij griegos xiccoj tzij chquij quechlal che quichˈaw chpan ctzij hebreos. Xicmaj ubixic che tak melcaˈn i cˈo chicxoˈl quitzˈkatsaxt uwach su rajawxic chque rque, che tzˈkat taj quiquirko jampa quicjach chque su quictijo injel ˈij.
44006002	Jampa xicta rson ricablajuj apóstoles che jelaˈ, xicsqˈuij injel rajcojnel, xicbij chque: “Ust chke oj we quekya can ubixic u Tzij Dios che ujachic wa rwa cho rmexa.
44006003	Utz are quitzcuj okub achjab chixoˈl, che i kechlal chic, che nojnak quenmaˈ che Tioxlaj Xlabxel, che utzlaj tak cchˈobnic chic cˈo cucˈ, rech quicoj che ubanic wa rchac chixoˈl.
44006004	Are oj amˈal cojcˈjeˈ che ubanic chˈawen rucˈ Dios, jelaˈ cojuxant che ubixic utzlaj u tzij chque runak,” xicha chque.
44006005	Utz xicto wa rtzij quinjel. Xiuc che cchaˈic chicxoˈl, xictzcuj lo wajun a Esteban u beˈ, re utz ubnon rucˈ nu cjonnak wi, nojnak u cˈux che rTioxlaj Xlabxel. Xa jnan xictzcuj lo a Plip, a Prócoro, a Nicanor, a Timón, a Pármenas, rucˈ a Nicolás, re jun aj Israel taj che petnak chpan tinmit Antioquía che nabe cjonnak che qui pxab rajIsrael.
44006006	Are okub waˈ xicchaˈo che aj toˈbnel chicxoˈl aj cojnel, xictacˈbaˈ chicwach riapóstoles. Xicban chˈawen rucˈ Dios picwiˈ, xicya qui ˈab picwiˈ chicjujnal, rech quicmaj ubanic cchac.
44006007	Mas quitjan uqˈuiyic u tzij Dios chicxoˈl rajcojnel. Congan i qˈui chic chpan tinmit Jerusalén xicjon che Dios. Jelaˈ xicban i qˈui chque tak patre xquinmaj rutzlaj u tzij Dios xicjon che.
44006008	A Esteban, uyaˈon u ˈab pwiˈ rmal Dios, re congan u choˈab rucˈ. Re ubnon inmak tak maybal, inmak tak retal chicxoˈl runak, che i petnak prcaj.
44006009	Tigreˈ xichˈaw jujun chque che i cˈo chpan wa rja nu quicnawtzaj wi quib rajIsrael che qui pxab que u beˈ Tzˈakptjec Aj chac, rucˈ a Esteban. Jnan i cˈo cucˈ jujun i petnak chpan tak tinmit Cirene, Alejandría, rucˈ Cilicia jelaˈ inqˈuiaj i petnak pucuent Asia, xicmaj tzij rucˈ a Esteban che ubanic chˈoj rucˈ.
44006010	Xicont runak che rucˈ tak tzij chwach a Esteban, rmal laˈ che iyaˈonch u nˈoj rmal Tioxlaj Xlabxel.
44006011	Runak xictoj pwak picˈab jujun achjab pelˈal che ucojic ccˈux rech quiuc che ubixic tzij chrij a Esteban che re cchˈaw chrij a Moisés, jelaˈ cretzbej uwach Dios.
44006012	Runak congan xyictaj quiwal chrij a Esteban jampa xicta wa rmlon tak tzij. Runak i riˈj cˈo ctakquil jnan cucˈ tak aj nawtzbal chque tak aj Israel che qui pxab que, xiwalaj lo chrij a Esteban, xicchˈpo, xiccˈam lo chicwach wa rajcˈmol cbe chque runak che cˈo cˈatbal tzij picˈab.
44006013	Tigreˈ xiccˈam lak inqˈuiaj itzel achjab aj bnol tzijtal chrij a Esteban, xicbij: “Are wajun achi cretzbej uwach wa rtioxlaj ja unmal rchoch Dios jelaˈ cubno cretzbej uwach kpxab.
44006014	Rmal laˈ oj kton chic che re cubij, che a Jesús aj Nazaret querluj na wajun unmal rchoch Dios, che cujaltaj na uwach u be kcˈaslemal chke xuya can a Moisés ujer,” xicha chicwach tak nim ctakquil picˈab.
44006015	Tigreˈ runak cˈo ˈatbal tzij picˈab chpan rtinmit che i cul chiˈ, xictzˈutzaˈ u plaj a Esteban. Xiclo su ubnon caˈy chic, jelaˈ pcha caˈy u plaj jun ángel xiclo.
44007001	Tigreˈ runmal chque rpatre xuta che a Esteban we kas tzij injel su xicbij runak chrij.
44007002	Re xutzlij ubixic: “Ix achjab, ix ktaˈ chke kwinkil, chitampeˈ su quinbij: Are Dios kech oj che nim u ˈij xucˈut rib chwach ktaˈ man Abraham ujer jampa cˈo pucuent Mesopotamia, chiˈ mjaˈ xiˈax chpan wajun tinmit Harán rech xicˈjeˈ chpan.
44007003	Jewaˈ xubij che Abraham: 'Saˈaj, chatel bic chiˈ chpan raulew, chiˈ chicxoˈl awechlal. Catbe chpan wajun chic ulew che quincˈut na chawach,' xcha che.
44007004	Tigreˈ xel bic Abraham chpan wa rulew pucuent Caldea, xiˈax chpan tinmit Harán. Jampa camnak chic rutaˈ, are Dios xiucˈam lak chpan wa rulew, nu oj cˈwe cmic oj riˈ u man Abraham.
44007005	Dios ni xuyat can jun chˈkap rlew che Abraham, ni xuyat jbeˈ che u taquelbal nu cutacˈbaˈ wi rkan. Xa xubij che che cuya na rlew che kas rech re, xubij che che jelaˈ cuban chque che cuya na chque quinjel riˈ u man re. Chiˈ jampa jelaˈ xubij Dios che mijun relcˈwal Abraham i cˈolec.
44007006	Xa jnan xubij Dios che Abraham, che riˈ u man quicˈjeˈ na chpan jun tinmit che naret ctinmit que. Xubij che quicˈjeˈ chuxeˈ ctaknic runak chlaˈ quijab cient jnab cban na cˈax chque.
44007007	Xa jnan Dios xubij chic: 'In quincˈajsaj na uwach wa rnimlaj tinmit che cuya rib piwiˈ pcha ix loˈtaj nak picˈab que che ubanic ctakquil que. Are na quicˈaw rcˈax tigreˈ quel lo rque chlaˈ, quicyic na in ˈij in chpan jun chic ulew chiˈ, nu ix cˈwe cmic,' xcha che.
44007008	Dios xuban jnan u tzij rucˈ Abraham, xutak ubixic che rech cucoj retal u bkil chbil rib. Jelaˈ ubnon jampa xalax rucˈjol Abraham u beˈ a Isaac, chwajxkib ˈij chic cˈo che, Abraham xucoj retal u bkil u cˈjol retal che cˈo u choˈab wa rtzij xuban jnan rucˈ Abraham. Jelaˈ jnan xuban a Isaac che u cˈjol re a Jacob. Re xa jnan xuban chque u cˈjol re, i que xiˈel tak quinmal chque quechlal quib quinjel pucuent Israel.
44007009	“Que i cablajuj riucˈjol a Jacob, are ktaˈ man oj ujer, xa xquetzlaj uwach cchaˈ a Jse. Jun chicxoˈl wa ricablajuj xicqˈuij bic a Jse picˈab runak che xibe chpan ulew pucuent Egipto. Are Dios xcˈjeˈ rucˈ a Jse nu xcqˈuij ubic.
44007010	Re xutoˈo chpan rcˈax xurak bic. Xuya utzlaj u mod re. Xuya che che utz cril wi rmal Faraón, runmal ˈatbal tzij pucuent Egipto. Faraón xucoj a Jse che rucab ˈatbal tzij pwiˈ injel ucuent Egipto, xuya u takquil picwiˈ quinjel i cˈo cho rnimlaj rchoch re.
44007011	“Tigreˈ xpe jun nimlaj wiˈjal chpan injel ulew pucuent Egipto jelaˈ injel ucuent Canaán. Xpe nimlaj cˈax picwiˈ. Are tak ktaˈ man oj, i cˈo can pucuent Canaán xicrakxtaj su quictijo.
44007012	A Jacob, jampa xuta rson che quicˈlon tak wa pucuent Egipto, xiutak bic riucˈjol che rilic. Que i nabe tak ktaˈ man oj ujer. Are nabe bwelt waˈ xiutak bic.
44007013	Jampa xitzlajch lak chucab bwelt chic, tigreˈ xicchˈob uwach che a Jse cchaˈ, lajun che cuqˈuij chque pucuent ˈatbal tzij Faraón. Jelaˈ xubno che rˈatbal tzij Faraón xretamaj cwach uwinkil a Jse nu i petnak wi.
44007014	Tigreˈ a Jse xutak ubixic che u taˈ chquij rechlal che cusqˈuij rucˈ. Jnan cucˈ quinjel rechlal i cˈo can pucuent Canaán. Que i oxcˈal rucˈ waklajuj unak.
44007015	Tigreˈ a Jacob xkaj bic chlaˈ rucˈ rucˈjol a Jse pucuent Egipto, chlaˈ cˈwe jampa xurak u ˈij xicmac. Xa jnan xicam rechlal a Jse tak ktaˈ man oj ujer, chlaˈ xicam wi juntir.
44007016	Tigreˈ xiccˈam bic rubkil camnak a Jacob chpan ulew pucuent Siquem, chlaˈ xicmuk wi canak chpan wajun camposanto che uloˈon can Abraham chque relcˈwal a Hamor, che xutoj rjil picˈab chpan tinmit Siquem.
44007017	“Jampa ya nkaj chic curak u ˈij che Dios cuqˈuis pwiˈ su ubin lo che Abraham, che quiresaj na u tinmit picˈab tak aj Egipto, xiqˈuiar na rajIsrael pucuent Egipto, xuban jun nim tinmit chic.
44007018	Jelaˈ ubnon jampa xucch jun chic achi che u takquil picwiˈ runak i cˈo pucuent Egipto. Re retaˈant uwach a Jse che re utzlaj aj chac ujer canak.
44007019	Are wajun chic unmal ˈatbal tzij che xuc che u takquil, re xiyusub kwinkil che xiˈax puˈab. Jelaˈ xubno xuban cˈax chque ktaˈ man oj. Re xutak ubixic chque ktaˈ man ujer che quicqˈuiysajxt tak nochˈ rech jelaˈ quicmac.
44007020	Chpan tak wa rˈij wariˈ xalax a Moisés, tzoy xiltaj wajun alaj acˈa, xkaj chwach Dios. Re xtuˈbsax oxib icˈ chpan rchoch rutaˈ.
44007021	Jampa xquesaj can alaj acˈa a Moisés cho rchoch u taˈ rmal xiconxtaj xcwaj chwach u tzij wajun unmal ˈatbal tzij. Tigreˈ u miˈal Faraón xurkaˈ, xucˈam bic, pcha ral re xuban che, rucˈ xqˈuiy wi alaj a Moisés.
44007022	Rmal jelaˈ xicban che a Moisés, jampa nim chic xcnawtzaj che injel qui nˈoj que aj Egipto. Re mas u choˈab cchˈawac, mas u choˈab ruchac su xubno.
44007023	“Re jampa cˈoch cawnak u jnab chic, tigreˈ xuchˈob pucˈux che quiuslij ruwinkil re. Jelaˈ xubno rmal re aj Israel, naret aj Egipto.
44007024	Pjun ˈij xerlo cˈo jun uwinkil aj Israel cban cˈax che rmal jun aj Egipto. Xpe riwal a Moisés, xutoj u cˈxel wa rcˈax che xuban che ruwinkil re, xucamsaj wajun aj Egipto.
44007025	A Moisés xuchˈbo che are uwinkil tak israelitas quetaˈan chic che are Dios quictzˈakptjec na bic tak aj Israel picˈab aj Egipto rmal rech re. Que xa xicchˈob taj che jelaˈ uchˈbon Dios chrij a Moisés.
44007026	Jun chic ˈij chic, a Moisés xiurka i quieb uwinkil re i aj Israel, que quitjanec quicchˈay quib. Re xucoj rib cucˈ che ujachic cxoˈl. Xubij chque: '¿Suche jelaˈ quibno che ix iwechlal iwib che quiban cˈax chbil tak iwib? Xa mibno,' xcha chque.
44007027	Are jun chque wa riquieb che quitjanec cuban cˈax che richˈil, re xuchˈicmij a Moisés, xubij che: '¿Su awe chke? ¿Chin jun xatutak che xacˈam kbe? ¿Chin jun xuya a takquil che xatuc che ˈatbal tzij pekwiˈ?
44007028	¿La are cawaj che quinacamsaj in, jelaˈ pcha xaban che lajun aj Egipto che xacamsaj iwir?' xcha che.
44007029	A Moisés, jampa xuta wa rtzij che jelaˈ, xuxiˈij rib chque runak che quetaˈan chic che xucamsaj jun chque aj Egipto. Re xanmaj bic. Xaˈax chpan jun chic ulew rech Madián. Chlaˈ xcˈjeˈ wi, naret rlew re. Chlaˈ xiˈalax wi i quieb relcˈwal a Moisés.
44007030	“I cˈawnak chcan cawinak jnab chic che cˈo chlaˈ. Tigreˈ xucˈut rib jun ángel chwach, chpan jun chkeˈej ulew, nu cˈwe lajun jib Sinaí. Are rángel xucˈut rib chpan urep ˈaˈ chpan jwiˈ qˈuix che are rqˈuix ccˈatec xerlo.
44007031	A Moisés mas xumaymaˈ su xucˈut rib chwach rmal Dios. Xkeb chunkaj che utzˈutzaˈxic, cteˈ xuto che Ktaˈ Kjawxel xchˈaw chpan rˈaˈ, xubij che:
44007032	'In reˈ in Dios quech a taˈ man ujer. In in u Dios rech Abraham, a Isaac, a Jacob,' xcha che. A Moisés congan cbirbat chic, re xuxiˈij rib che utzˈutzaˈxic.
44007033	Ktaˈ Kjawxel xubij che: 'Chawesaj a xjab che rawkan, rmal laˈ che wa rulew nu attcˈal wi, are tioxlaj ulew wariˈ.
44007034	In inwlon chic ˈalaj chwe che cˈax i cˈwe runak che in tinmit i cˈo pucuent Egipto. In inton chic che que congan quioˈec. Rmal laˈ in kajnak lak che ctzˈakpxic cmic. Cmic in catintak bic pucuent Egipto,' xcha che.
44007035	“Mas tneˈ A Moisés xquetzlaj uwach cmal, jampa xicbij jelaˈ che: '¿Chin xuya a takquil che cacˈam be chekwach? ¿Chin xuya paˈab rech caban ˈatbal tzij pekwiˈ?' xichaˈ. Are Dios xutak lo a Moisés che aj cˈmol cbe aj Israel che quesxic picˈab rajchˈoj chque i aj Egipto. Jelaˈ xubno rmal jun ángel xucˈut rib chwach chpan jwiˈ qˈuix, jelaˈ pcha iwetaˈan.
44007036	Tigreˈ wajun a Moisés xiresaj lo tak ktaˈ man oj ujer picˈab runak aj Egipto. Re xuban maybal, rucˈ inmak tak retal chicwach aj Egipto. Jelaˈ xubno chuchiˈ wajun Plo Quiak. Cawinak jnab jelaˈ xubno chpan wajun chkeˈej ulew, xuban inmak tak retal chicwach che craj cubij che Dios cˈo rucˈ.
44007037	A Moisés re wajun xubij jelaˈ chque runak rajIsrael: 'Dios cuban na cwalaj na jun aj bil u tzij re chicxoˈl iwechlal jelaˈ pcha in xinutak lo chixoˈl. Re quitatbej na su cubij chiwe,' xcha chque.
44007038	A Moisés are wajun xcˈjeˈ cucˈ kwinkil ujer chpan wajun chkeˈej ulew. Re xcˈjeˈ rucˈ wajun ángel xuchˈabej pwiˈ rjib Sinaí ujer. Re xucˈam wa rtzij xuya rángel che rech cˈaslemal, xuˈaxej ubixic chque aj Israel, jelaˈ ubnon petnak chke oj wacmic.
44007039	“Tak ktaˈ man oj ujer, que xcaj taj xquinmaj wa rtzij su xubij a Moisés chque. Que xquixtuj canak, xutzˈalmijch bi rib rquenmaˈ nu xiˈel wi lak pucuent Egipto.
44007040	Jelaˈ ubnon xicbij che Aarón jampa cˈo a Moisés pwiˈ rjib Sinaí: 'Cmic chibna jun kdios che cnabaj na chekwach oj. Rmal rech a Moisés che xojresaj lo pucuent Egipto, cmic ketaˈan taj su xurak chlaˈ pwiˈ rjib. Pent xa xcmac,' xichaˈ.
44007041	Jelaˈ ubnon che chpan tak wa rˈij chic jampa cˈot a Moisés cucˈ, que xquesaj uwachbal jun alaj chcap, xicban cdios che. Tigreˈ xiccamsaj tak chcap che utojic cuybal cmac xicya chwach cdios que che xban cmal runak. Rucˈ u chac qui ˈab xicbno, xiquicat chrij.
44007042	Rmal jelaˈ su xicbno, Ktaˈ Kjawxel xiuya canak, xiujach bic rech quequinmartsaj qui ˈij tak chˈmil i cˈo cho rcaj. Jelaˈ tzˈibtal canak chpan cwuj aj bil tak u tzij Dios ujer, jampa Dios xubij chque: 'Ix ix israelitas, naret chinwach in laleˈ xicamsaj lo tak chcap che cuybal i mac, naret chwe in xiya ulo rsipnic chinwach chpan wa rcawnak jnab jampa ix cˈo chpan wa rchkeˈej ulew.
44007043	Ix cˈot xiya chwe, ix are ix xiwekaj wajun rchoch ridios ix Moloc, jelaˈ wajun chic i dios rech rcaj xiwekaj pcha caˈy jun chˈmil. Xicoj u beˈ che Refán. Ix xiwesaj cwachbal i dios rucˈ i ˈab, are laˈ xiyic qui ˈij chicwach runak, naret xiyic in ˈij in. Cmic quinbij chiwe, quixinwesaj na naj chpan riulew ix, quixinˈaxej na naj jelaˈ pucuent Babilonia,' xcha Dios chque.
44007044	“Jelaˈ ubnon ktaˈ man ujer cˈo wajun rchoch Dios nu xicmol wi quib nu xuban wi jnan ctzij cucˈ. Jelaˈ ubanic wajun nabe rchoch Dios, pcha ubin lo che a Moisés. Jelaˈ xelec pcha uwachbal xucˈut Dios chwach a Moisés nabe canak.
44007045	Ktaˈ man oj ujer xcanaj can picˈab wajun rchoch Dios nabe pcha echbal que. Que xiccˈam lak wajun rchoch Dios jampa xiˈaxec rucˈ a Josué chpan tak ulew jleˈ chic tak unak. Cˈo cucˈ jampa xiresaj la rinqˈuiaj unak chpan clew quech que. Dios xiutoˈo che quesxic bic rech xicanaj can pwiˈ clew. Jelaˈ ubnon benak xopan u ˈij jampa cˈaslec a David.
44007046	A David xurak utzlaj utzil rmal Dios, xuta che jun cˈolbal nu quicˈjeˈ wi tak riˈ u man a Jacob ujer.
44007047	Dios xuyat che a David che xuyic unmal rchoch re nu quicˈjeˈ wi chpan, re xuya puˈab u cˈjol a Salomón che xuyic unmal rchoch re.
44007048	Cmic are oj ketaˈan chic che are rnimlaj Dios nim u ˈij prcaj, re quicˈjeˈt ptak ja che quibnon runak rucˈ qui ˈab. Jelaˈ ketaˈan rmal su xutzˈibaj can wajun aj bil u tzij Dios a Isaías che xubij:
44007049	'Are rcaj are nu in cul wi in, are ruwach ulew, are uxenbal u taquelbal ruwkan in. ¿Su caˈy rij wa rja quiyic na chwe in? xcha Ktaˈ Kjawxel, ¿Chin chque cˈolbal quiyujbaˈ na ix nu quinuxan wi?
44007050	¿La mat are in inbnon injel su cˈolec rucˈ in ˈab?' xchaˈ.
44007051	“Are ix,” xcha na a Esteban, “xa ix jechˈ ibnon rucˈ i chˈobnic. Are ix pcha inqˈuiaj unak che quetaˈant uwach Dios, che quicyic qui ˈij jleˈ chic tak tiox. Ix amˈal quiˈatmij uwach Tioxlaj Xlabxel. Xa ix jnan cucˈ tak i taˈ man ujer che xquetzlaj uwach Dios.
44007052	¿La cˈo jun chque rajbil tak u tzij Dios che mat xicban cˈax che cmal i taˈ man ix? Que xiccamsaj runak che itkon lo rmal Dios, che xicbij che cpe na jun jsucˈlaj aj chac che. Tigreˈ jampa xpetec, ix xijach picˈab rˈatbal tzij, ix jnan xitak u camsxic.
44007053	Ix xicˈam wa rupxab Dios cmal tak ángeles che xicjach can che a Moisés ujer, xa xinmaj taj su cubij,” xcha a Esteban chque runak che cˈo ctakquil picˈab rech ˈatbal tzij.
44007054	Jampa xicta wa rtzij che jelaˈ, runak congan xyictaj quiwal. Xickuchˈichˈej cware rmal u choˈab quiwal, rmal laˈ su xubij a Esteban chque.
44007055	A Esteban nojnak renmaˈ che u choˈab Tioxlaj Xlabxel, re xcaˈy prcaj, xril nimlaj u sakil Dios, xa jnan xril a Jesús tcˈal chnim u ˈab Dios.
44007056	Tigreˈ xubij a Esteban chque: “¡Chiwlampeˈ! In quinwil rcaj xtortjec. Quinwil uwach a Jesús wajun u Cˈjol Dios che xux unak tcˈal chnim u ˈab Dios,” xcha chque.
44007057	Tigreˈ runak co xiwyinic rucˈ u choˈab quiwal, xicctzapij uptak qui xquin rmal su xubij a Esteban chque. Quinjel jelaˈ xicbno xibe chrij a Esteban. Xicchpaˈ.
44007058	Xquesaj bic chpan tinmit. Xicmaj ucojic abaj che ucamsxic. Are wa rinqˈuiaj che xictoj picˈab runak che xiccoj tzij chrij a Esteban, xcocxanej can qui ˈuˈ rucˈ jun achi a Saulo u beˈ, rech cuyat latzˈ chque che ubanic cˈax che a Esteban.
44007059	Jampa quitjanch che uchˈayic a Esteban rucˈ abaj, re chanim xchˈawac xuban chˈawen xubij: “Uwjaw Jesús, chacˈma rwenmaˈ, quinjach paˈab chanim,” xcha che.
44007060	Tigreˈ xixqueˈec, co xchˈawac rucˈ u choˈab, xubij: “Uwjaw xa maˈat na tzij picwiˈ rmal wa rcmac che quitjan che ubanic chwe,” xcha che Dios. Xiw xuqˈuis ubixic u tzij, re xcmac.
44008001	A Saulo utz xerlo su xicban wa inqˈuiaj unak che ucamsxic a Esteban. Jelaˈ xuban chpan wa rˈij xpe jun nimlaj cˈax chquij rajcojnel che i cˈo ptinmit Jerusalén. Quinjel xictuclej bic quib, xibe chpan inqˈuiaj tak tinmit pucuent Judea, pucuent Samaria. Xiw rapóstoles xicanaj can chiˈ chpan tinmit Jerusalén.
44008002	Jampa xiccamsaj a Esteban, xipe jujun achjab i aj cojnel che quinman u tzij Dios. Que xicˈam bic rubkil a Esteban, xquimku canak, congan xioˈ chrij.
44008003	A Saulo, xpe chquij rajcojnel rmal laˈ xictuclej bic quib. Re xuc cucˈ rajcojnel ptak ja, xiuchˈarej bic rachjab che qui ˈab jelaˈ xuban chque rixkib, xiyujach can pcarsa.
44008004	Tigreˈ rajcojnel che xictuclej bic quib nu xibe wi, xiuc che ubixic utzlaj u tzij Dios chque runak chlaˈ.
44008005	A Plip jun chque rajcojnel xkaj bic ptinmit Samaria. Xumaj ubixic u tzij Dios chque runak chlaˈ che a Jesús re wajun u Takoˈn Dios petnak che ccˈolic runak.
44008006	Runak i qˈui xipe rucˈ, utz xicban che utaˈic u tzij a Plip su xubij. Utz xicban che utatbxic u tzij rmal laˈ che xiclo che xuban tak retal chicwach.
44008007	I qˈui runak che cˈo itzel tak u xlabal chque xipe rucˈ. Xiclo che jampa xiˈel bic ritzel tak u xlabal chque, rmal u taknic a Plip, rucˈ wiynic xiˈanmaj bic. I qˈui unak che squirnak chˈkap che qui bkil, i cˈo inqˈuiaj chic quibin taj, injel xicnax bic.
44008008	Tigreˈ jelaˈ xicˈjeˈ nimlaj quicten chpan wa rtinmit rmal su xuban Dios chicxoˈl rmal a Plip.
44008009	Chlaˈ cˈwe jun achi u beˈ a Simón, re jun aj ˈij nabe canak chpan wa rtinmit. Runak i aj Samaria congan quicmaymaˈ wariˈ su cubno. Que xsach ccˈux rmal tak retal su cubno wajun achi. Re cubij rib chque che nim u ˈij.
44008010	Quinjel runak che inmak qui ˈij jnan cucˈ che cˈot qui ˈij, mas xictatbej rutzij wajun achi a Simón su xubij. Que xicmaj ubixic, xicbij: “Are wajun nimlaj u choˈab Dios cˈo rucˈ wa rachi,” xicha che.
44008011	Que xictatbej u tzij a Simón rmal laˈ che jelaˈ mas xsach qui cˈux rucˈ su ubnon lo chicwach rucˈ u choˈab itzel.
44008012	Runak jampa xiccoj u tzij a Plip che xubij chrij utzlaj u tzij Dios, che cˈo u taknic chpan quenmaˈ runak, jelaˈ chrij a Jesucristo, tak achjab jnan cucˈ tak ixkib xicban kasan jaˈ picwiˈ rmal.
44008013	Jelaˈ xuban wajun a Simón che aj ˈij nabe canak, re xcjonec, xban kasan jaˈ che, xcanaj can rucˈ a Plip. Re xril tak retal, xril inmak tak maybal che xiban taj chwach. Re congan xumaymaˈ chic, xsach u cˈux rucˈ su xuban a Plip rmal u choˈab Dios.
44008014	Tigreˈ rapóstoles che i cˈo ptinmit Jerusalén, jampa xicta rson che runak aj Samaria i cjonnak chic che rutzij Dios, que xictak bic raLuˈ rucˈ a Xuan chlaˈ cucˈ, rech quiclo we kas tzij su xbantaj nak.
44008015	Jampa xikaj bic, xiopan cucˈ rajcojnel i aj Samaria. Que xicmaj ubanic chˈawen rucˈ Dios picwiˈ rajcojnel chlaˈ rech quiccˈam na u choˈab Tioxlaj Xlabxel chpan quenmaˈ.
44008016	Are rajcojnel chlaˈ mjaˈ quiccˈam u choˈab Tioxlaj Xlabxel rmal che xiw bnon kasan jaˈ chque prubeˈ Kjaw Jesucristo. Cˈot chin jun uyaˈon ruˈab picwiˈ rech quiccˈam u choˈab rTioxlaj Xlabxel.
44008017	Tigreˈ a Luˈ rucˈ a Xuan xicya qui ˈab picwiˈ chicjujnal rech quiccˈam rTioxlaj Xlabxel chpan quenmaˈ.
44008018	A Simón jampa xerlo che xiw rucˈ quicya qui ˈab picwiˈ runak xiccˈam u choˈab Tioxlaj Xlabxel, re xusjuj pwak chque,
44008019	xubij chque: “Chiya lo we richoˈab ix rech jelaˈ chin jun quinya in ˈab pwiˈ, cucˈam na u choˈab Tioxlaj Xlabxel uwmal in,” xcha chque.
44008020	A Luˈ xutzlij ubixic che: “¡A sak pwak jnan csach iwach rucˈ chpan ˈaˈ! Rmal laˈ at cachˈbo che rucˈ pwak craktaj wi rutzil rech Dios che cusipaj chke. Jelaˈ taj.
44008021	Rmal laˈ che at cˈot awe kucˈ su cusipaj Dios chque runak, cˈot cya chawe rmal re. Rmal laˈ che ust abnon che awenmaˈ chwach Dios.
44008022	Chajla uwach a chˈobnic, chaya can ubanic retzlal. Tigreˈ catconec cata che Dios we cusach ramac che jelaˈ xamaymaˈ chpan awenmaˈ.
44008023	At quinwlo che nojnak awenmaˈ che ubanic etzlal, ctiˈtat awenmaˈ chkij oj. In quinwlo che cˈo su cˈo pawenmaˈ che atxmon rmal etzlal cabno,” xcha a Luˈ che.
44008024	A Simón xutzlij ubixic che: “Chbochˈej Dios pinwiˈ rech jelaˈ naret cpe jun chque wa rcˈax pcha xabij che cpe pinwiˈ,” xcha che.
44008025	Tigreˈ a Luˈ rucˈ a Xuan jampa xicqˈuis ubixic su xiclo, su xicto, jampa i cˈo rucˈ a Jesús, jampa xicqˈuis can ubixic rutzij Dios chque runak, tigreˈ xitzlaj bic chpan tinmit Jerusalén. Xa ptak be xicbij chwi rutzlaj u tzij Dios chque runak chpan tak alaj tinmit cˈo pucuent Samaria.
44008026	Xbantaj nak injel wariˈ, jun ángel rech Dios xuchˈabej raPlip, xubij che: “Chyujbaˈ bic awib catbec chlaˈ putzal nu quel ulo rˈij pjun be che quel lo chiˈ ptinmit Jerusalén ckaj bic chiˈ pucuent Gaza. Chiˈ catˈax wi chpan rchkeˈej ulew,” xcha rángel che.
44008027	Tigreˈ a Plip xuyujbaˈ bic rib, xbec. Chlaˈ xiccˈul wi quib rucˈ jun achi prbe petnak pucuent Etiopía. Are wajun achi iyaˈon u takquil puˈab rmal jun ixak al Candace u beˈ, re unmal ˈatbal tzij chpan nimlaj tinmit Etiopía. Are wa rachi iyaˈon u takquil pwiˈ injel u beymal wajun ixak. Jelaˈ ubnon che rachi chralxic wi che quicon taj quicˈleˈec. Xpe re che uyiquic u ˈij, che utaˈic u tzij Dios chpan tinmit Jerusalén.
44008028	Re ctjanec xitzlajch bic, cul chpan jun u carwaj. Re ctjanec cusqˈuij uwach wa rwuj che utzˈiban can wajun aj bil u tzij Dios a Isaías.
44008029	Tigreˈ Xlabxel xubij che raPlip: “Jat rucˈ wa rachi che cul chpan u carwaj,” xcha che.
44008030	A Plip jampa xuto, panim xbe rucˈ rachi, xuto che ctjanec cusqˈuij uwach wa rwuj che utzˈiban can wajun aj bil u tzij Dios ujer a Isaías. Xubij che: “¿La cachˈbo su tzˈibtal chwach wa rwuj che casqˈuij uwach?” xcha che.
44008031	Wa rachi xubij che: “¿Su quinban che che quinchˈbo, we cˈot chin jun cucˈut chinwach?” xcha che. Tigreˈ xuta jun utzil che raPlip che quicˈbeˈcaj rucˈ chiˈ chpan u carwaj.
44008032	Jelaˈ tzˈibtal canak chpan rwuj rech Isaías che ctjan che usicxic uwach: “Re xcˈam bic jnan rucˈ pcha jun chij, jelaˈ xubno cˈot xubij che xiccˈam bic che ucamsxic. Jelaˈ pcha jun alaj chij che csocax rij, xak cunaˈo su cban che ni cchˈaw taj. Jelaˈ xubno cˈot su xubij che cutoˈbsaj rib, ni cchˈaw taj.
44008033	Jelaˈ xicban che xccˈajsaj uwach, rmal laˈ xicbant u jsucˈmil ˈatbal tzij pwiˈ, che cumajt che che jelaˈ xicban che. Are tak riˈ u man, ¿chin chque cuya rson tzij chrij? Cˈo taj, rmal laˈ che xesax rucˈaslemal ural cho ruwach ulew,” cchaˈ.
44008034	Tigreˈ rachi xubij che a Plip: “Quinta jun utzil chawe cabij chwe, ¿chin chrij xubij wi wajun aj bil u tzij Dios? ¿La xubij chbil rib re, o xubij chrij jun chic?” xcha che.
44008035	Tigreˈ a Plip, xumaj ubixic che rucˈ su tzˈibtal canak chpan wajun wuj ctjanec cusqˈuij. Xubij che injel utzlaj u tzij Dios xuˈalajsaj wa rtzij rech a Jesús chwach.
44008036	I benak prbe, xiopan chuchiˈ jun nim jaˈ. Wa rachi xubij che: “Chiwlampeˈ cˈo jaˈ ural, ¿la cˈot mod rucˈ che caban kasan jaˈ pinwiˈ?” xcha che.
44008037	(Tigreˈ a Plip xubij che: “We catcjon che Ktaˈ Kjawxel rucˈ injel awenmaˈ, cˈo mod rucˈ cbanic,” xcha che. Re xubij che: “In quincjo che a Jesucristo are laˈ u Cˈjol rcˈaslec Dios,” xcha che.)
44008038	Tigreˈ xutacˈbaˈ ruquij, xiˈel chpan carwaj, i quieb xikaj chpan rjaˈ. Tigreˈ a Plip xuban kasan jaˈ che rachi.
44008039	Jampa xiˈel lo chpan rjaˈ, are Tioxlaj Xlabxel xucˈam bic raPlip chwach. Re xiltajxt uwach rmal rachi. Re xumaymaˈt rilic xaˈanch prucarwaj, xbe chic. Cˈo nimlaj quicten chpan renmaˈ rmal xcjonec.
44008040	A Plip cteˈ xuna re cˈoch ptinmit Azoto. Jampa xicˈaw chpan rtinmit, xuˈaxej can ubixic rutzlaj u tzij Dios chque runak chpan injel tinmit, jelaˈ ubnon xopan chpan tinmit Cesarea.
44009001	A Saulo tjan cucoj tzij chquij rajcojnel che Ktaˈ Kjawxel rech cuban na cˈax chque che quiucamsaj na. Rmal waˈ xopan rucˈ runmal chque rpatre.
44009002	Re xuta jun u wuj che, che cuya u takquil puˈab rech cuya che che cuc chpan tak ja nu quicnawtzaj wi quib tak aj Israel che qui pxab que, chpan tinmit Damasco. Jelaˈ xubno rech quiuchˈip runak che i cjonnak chpan utzlaj u tzij Dios. Quiurka achjab, o ixkib, quiuxim na lak, quiucˈam lo ptinmit Jerusalén, rech cban ˈatbal tzij picwiˈ.
44009003	Jampa benakch prbe, xa jbeˈ craj copan ptinmit Damasco, cteˈ xerlo xpe jun nim sak prcaj pcha ubanic urep ˈaˈ xusutwij rib chrij, congan xraplnec. Chanim xtzpeˈ u bawach juntir.
44009004	Re xtzˈak bic pulew rucˈ u choˈab wa rsak, tigreˈ cˈo jun xchˈaw rucˈ prcaj, xubij che: “A Saulo, a Saulo, ¿su u be caban cˈax chwe?” xcha che.
44009005	Re xubij: “¿Chin at in taˈ che catchˈaw wucˈ?” xcha che. Wa rchˈabal xutzlij ubixic che: “In reˈ in a Jesús che catjanec caban cˈax chwe. (Xiw caban cˈax awib atquel pcha jun che cucoj rkan chpan qˈuix chˈut uwiˈ, xa maban chic rcˈax,” xcha che.) A Saulo congan cbirbat chic, xuxiˈij rib rmal su xuto, xubij: “Uwjaw, ¿su cawaj at che quinban na?” xcha che. A Jesús xubij che:
44009006	“Chatwaljak, chatuc bic chpan wa rtinmit, chlaˈ cbix na chawe su rajawxic cabno,” xcha che.
44009007	Wa rachjab che ibenak rucˈ a Saulo, xiw xitqueˈ chiˈ xiconxtaj xichˈawac rmal congan xicxiˈij quib. Que xiw xicta wa rchˈabal xchˈawac rucˈ a Saulo, xa cˈot su xquil uwach che xchˈawac.
44009008	Tigreˈ xwalaj raSaulo chicwach richˈil. Jampa xutor u bawach conxtaj cril u be. Jelaˈ xubno che xa xqˈuiyukej bic che u ˈab, xiccˈam bic ptinmit Damasco.
44009009	Chlaˈ xcˈjeˈ wi oxib ˈij che ccaˈy taj, ni xwaˈ taj, ni xutijt jbeˈ u banaˈ.
44009010	Chlaˈ cˈwe jun aj cojnel ptinmit Damasco, are u beˈ Ananías. Re xcˈut jun retal chwach rmal Ktaˈ Kjawxel. Xubij che chpan uran jun cˈutbal: “¡Ananías!” xcha che. Re xubij: “¿Su laˈ Uwjaw? ural in cˈwe,” xcha che.
44009011	Ktaˈ Kjawxel xubij che: “Chatwalaj chanim, jat chpan wa rbe Clom u beˈ quicbij che, chlaˈ catopan cho rchoch a Judas. Cata chlaˈ we cˈo jun achi chiˈ a Saulo u beˈ, re aj Tarso. Rmal laˈ rajawxic catchˈachaˈt na rucˈ. Cmic ctjanec cuban chˈawen rucˈ Dios.
44009012	In xincˈut jun retal chwach uwmal in. Chiˈ xril jun achi Ananías che xuc bic rucˈ cuya u ˈab pwiˈ rech caˈy chic,” xcha che.
44009013	Ananías, jampa jelaˈ xuto xubij: “Ay no Uwjaw, inton rson wajun achi, che i qˈui cbin chwe injel itzel tak cˈax ubnon chque rajcojnel chawe chpan tinmit Jerusalén.
44009014	Xa jnan xya u takquil puˈab cmal runmal tak patre, che quiuxim bic quinjel unak ural che i cjonnak che rabeˈ rech quiujcha pˈatbal tzij,” xcha che.
44009015	Ktaˈ Kjawxel xubij che: “Jat rucˈ, in inchaˈon wajun achi. Quincoj na che ubixic in beˈ chque runak i aj Israel taj, jelaˈ chicwach runak che cˈo ctakquil picˈab che ˈatbal tzij, jelaˈ jnan chicwach rajIsrael.
44009016	In quincˈut na chwach nicpaˈ cˈax curak na re rmal rech in beˈ in,” xcha che.
44009017	Tigreˈ xbe Ananías, xuc bic nu cˈwe raSaulo, xuya u ˈab pwiˈ, xubij che: “A Saulo, wechlal, are Kjaw Jesús che xucˈut rib chawach chpan a be nu at petnak wi, re xinutak lo awucˈ rech catcaˈy chic rech catnojsax na che u choˈab Tioxlaj Xlabxel,” xcha che.
44009018	Rucˈ joˈtaj xitzˈak bic pcha ubanic sloˈt i cˈo chrij u bawach, tigreˈ xcaˈy chic. Xwaljec, xban kasan jaˈ pwiˈ a Saulo.
44009019	Jampa xtijtaj uwa rmal, xpech jeac chic u choˈab. Chlaˈ xcˈjeˈ wi quieb oxib ˈij cucˈ rajcojnel che i cˈo ptinmit Damasco.
44009020	Chanim a Saulo xumaj ubixic chque runak ptak ja nu quicnawtzaj wi quib rajIsrael che qui pxab que, xubij chque su xuban a Jesús che. Xubij chque che a Jesús kas tzij are u Cˈjol Dios.
44009021	Quinjel jampa xicta wa rutzij, que mas xicmaymaˈ uwach, xicbij: “¿La naret achi wariˈ xiucamsaj runak chpan tinmit Jerusalén che i cjonnak prubeˈ a Jesús? ¿La naret petnak ural che cximic rajcojnel rech quiucˈam bic chicwach quinmal tak patre?” xicha chicwach.
44009022	A Saulo congan xucoj u choˈab che ubixic utzlaj u tzij Dios. Xusach qui nˈoj rajIsrael che i cjonnak che qui pxab que, che i cˈo ptinmit Damasco. Qˈui uwach tak cˈutbal xuban chicwach rech cquetamaj che kas tzij che a Jesús re wajun u Takoˈn Dios petnak che ccˈolic runak.
44009023	Cˈawnak chcan i qˈui ˈij chic, quinmal chque rajIsrael xiuc che uchˈobic chbil tak quib che quiccamsaj na raSaulo.
44009024	Re xuta rson su quicmaymaˈ chrij. Que caclen raSaulo chuchiˈ rtinmit. Pˈij chaˈab i cˈo chiˈ, che ucaclxic rech quiccamsaj jampa quelch bic.
44009025	Xa are xiccˈam bic cmal rajcojnel chaˈab. Xictzˈayej bic chpan jun nim chcach quixmon rucˈ clab. Tigreˈ xickasaj bic chrij rtapia cˈo chrij rtinmit, jelaˈ xicban che xanmaj bic chicwach quinmal rajIsrael.
44009026	Jampa xopan a Saulo chpan tinmit Jerusalén, re xraj wet xcmol quib cucˈ quinjel aj cojnel i cˈo chlaˈ. Que xicxiˈij quib chwach, que xiccoj taj we re ya aj cojnel chic.
44009027	A Bernabé xbe che utoˈic a Saulo, xucˈam bic chicwach rapóstoles. Re xubij chque su xubno jampa a Saulo xril uwach Kjaw Jesús prbe, su mod xuchˈabej, jelaˈ jnan su xubno rech xucoj u choˈab che ubixic u beˈ a Jesús chpan tinmit Damasco.
44009028	Jelaˈ ubnon che a Saulo xcˈjeˈ chiˈ cucˈ, cuc bic, quel bic cubno chpan tinmit Jerusalén cucˈ rapóstoles. Xicban quichˈil che. Xucoj u choˈab che ubixic u tzij a Jesús chque quinjel.
44009029	Xubij injel u chˈobnic chque tak judíos che quichˈaw chpan ctzij griegos. Que xicbij cchˈobnic che re, xa xictzcuj su quicban che ucamsxic.
44009030	Jampa xicta rson rechlal i aj cojnel, xquetamaj su xicmaymaˈ chrij raSaulo. Xiccˈam bic, xiccjach can chpan tinmit Cesarea, chuchiˈ rplo. Xictak bic chpan jun barco xbe putinmit re Tarso.
44009031	Chlaˈ cˈo utzlaj utzil chicxoˈl rajcojnel chpan injel ucuent Judea, jelaˈ chpan injel ucuent Galilea, jnan rucˈ pucuent Samaria. Cˈot cˈax xiquirko cmal inqˈuiaj chic. Xpe mas cchoˈab, are u tzij Dios xuya ˈaxbal chicxoˈl. Mas quequinmaj su cubij, quitjanec quicmol quib mas i qˈui rajcojnel, rmal laˈ xcubsax ccˈux rmal Tioxlaj Xlabxel.
44009032	A Luˈ xicˈaw chpan injel tak tinmit. Xkaj bic cucˈ rajcojnel i cˈo chpan tinmit Lida, chuchiˈ rplo.
44009033	Chlaˈ cˈwe jampa xurak jun achi u beˈ a Eneas. Re wajxkib jnab chic urkon u yabil, kajnak pusoc. Squirnak pinqˈuiaj che u bkil.
44009034	RaLuˈ xubij che: “A Eneas a Jesucristo catucnaj. ¡Chatwaljak, chyujbaˈ bic rasoc!” xcha che. Re chpan wa rjoˈtaj xwaljec.
44009035	Tigreˈ quinjel rajtinmit Lida, jnan cucˈ quinjel aj tinmit Sarón che xa nkaj i cˈwe che, jampa xquil uwach a Eneas che xutzric, que xcya can ujer tak cchˈobnic su quibnon que ujer, xicjon che Kjaw Jesucristo.
44009036	Chpan wa rtinmit Jope cˈo jun ixak aj cojnel al Tabitá u beˈ. Craj cubij chpan cchˈabal aj griegos al Dorcas. Al Dorcas, re amˈal cuban utzlaj tak chac chwach Dios, jelaˈ ubnon cusipaj limosna chque tak mebaˈ.
44009037	Chpan tak wa rˈij are al Dorcas xurak u yabil, re xcmac. Jampa xchˈajtaj rij rubkil rech xcyujbaˈ che quimku canak, xcya chpan jun ja quieb wik elnak bic. Chlaˈ chucab wik xcya wi rubkil.
44009038	Are rtinmit Lida nkaj u xoˈl rucˈ rtinmit Jope. Jampa mjaˈ ccam wa rixak are rajcojnel cton rson che cˈo raLuˈ ptinmit Lida, xictak bic i quieb achjab rucˈ chlaˈ che utaˈic jun utzil che. Xicbij che: “Catbe kucˈ chanim che rilic wa rixak, xa mabey awib,” xicha che.
44009039	RaLuˈ jampa xuto che jelaˈ, chanim xwaljec xirichˈilˈaj bic. Jampa xopnec xiccˈam bic chpan cawik ja che rilic wa rixak che camnak chic. Quinjel rixkib tak i melcaˈn chic xitqueˈ ptak utzal raLuˈ. Que congan quioˈ che. Quiccˈut tak u pan tak atzˈiak chwach a Luˈ che utson al Dorcas, xusipaj can chque jampa cˈas chicxoˈl.
44009040	Tigreˈ a Luˈ xiresaj apno quinjel che i cˈo chiˈ. Re xixqueˈec, xumaj ubanic chˈawen rucˈ Dios. Xutzˈutzaˈ apno rcamnak, xubij: “¡Al Tabitá, chatwaljak!” xcha che. Re chanim xutor u bawach, xresaj sak rcul cjon chuplaj, xutzˈutzaˈ uwach a Luˈ, xcˈbeˈ cho rusoc.
44009041	A Luˈ xuya u ˈab che rixak xcˈastaj uwach, xuyico. Tigreˈ xiusqˈuij rajcojnel, jnan cucˈ i melcaˈn tak ixkib. Xutacˈbaˈ al Dorcas chicwach che xcˈastjec.
44009042	Ya congan xel rson chpan injel tinmit Jope. I qˈui unak xicjon che Kjaw Jesucristo rmal su xuban a Luˈ pruchoˈab Dios chicwach.
44009043	Qˈui ˈij xcanaj can raLuˈ chiˈ ptinmit Jope. Xcˈjeˈ prchoch jun achi chlaˈ, a Simón u beˈ, re cuyujbaˈ tak tzˈun.
44010001	Chlaˈ chpan tinmit Cesarea cˈo jun achi a Cornelio u beˈ, re aj Israel taj. Re unmal chque jun jpuk achjab aj bnol tak chˈoj Italiano u beˈ.
44010002	Are wajun achi craj re cunmaj Dios, cuxiˈij rib chwach cucˈ quinjel nicpaˈ i ajuwarchoch. Re cuya qˈui tak sipnic chque runak chin cˈo rajawxic chque. Injel ˈij cuban chˈawen rucˈ Dios.
44010003	Chpan jun ˈij, ukajbal ˈij, oxib hora chic cˈwe rˈij, cteˈ xerlo xcˈut jun retal chwach rmal Dios che xutzˈutzaˈ. Jelaˈ xerlo jun ángel rech Dios xkaj rucˈ chiˈ nu cˈwe, xuchˈabej, xubij che: “¡A Cornelio!” xcha che.
44010004	A Cornelio congan xutzˈutzaˈ uwach, re xuxiˈij rib che, xubij: “¿Su laˈ in taˈ?” xcha che. Are rángel xubij che: “Dios utz catril wi che caban chˈawen, caya tak limosna chque tak mebaˈ unak.
44010005	Cmic chic rech cawetamaj uwach u choˈab Dios che cˈo awucˈ, chiatka bic jujun achjab che i cˈo awucˈ chpan tinmit Jope. At quiatak bic che usicxic jun achi chlaˈ, a Simón u beˈ, cbix a Luˈ che.
44010006	Are achi waˈ rokxanen rib cho rchoch jun achi a Simón u beˈ, re aj yujbal tzˈun. Re cˈo rchoch chuchiˈ rplo. Re cubij na chawe su rajawxic cabno,” xcha che.
44010007	Rángel xuchˈabej canak a Cornelio, xbec. Tigreˈ raCornelio xiusqˈuij i quieb achjab che i u takoˈn re, rucˈ jun chque aj bnol tak chˈoj che cunmaj Dios che mas utz cˈbeˈ u cˈux rucˈ.
44010008	Are wa rioxib xubij bic injel u takquil chque, tigreˈ xiutak bic chpan tinmit Jope che utzucxic a Luˈ.
44010009	Chucab ˈij chic, jampa ibenak prbe, xa jbeˈ craj quiopan chpan tinmit Jope, a Luˈ xel bic pwiˈ jun ja che ubanic chˈawen rucˈ Dios, xa jbeˈ craj cuban cablajuj rˈij.
44010010	Jelaˈ ubnon jampa xpe numic che a Luˈ, re xraj wet xutij uwa, quitjan uyujbxic rwa jampa cteˈ xerlo xcˈut jun retal chwach prcaj. Xsach u cˈux rucˈ rmal laˈ su xerlo.
44010011	Re xril rcaj xtortjec, ctjanec kaj lo su racleˈn chwach pcha ubanic jun sak cˈul quijab utzaˈn, xkasax lo chwach ulew chwach a Luˈ, uxmon rib utzaˈn.
44010012	Chpan wa rnim cˈul i cˈwe injel uwach tak chcap, che awas chicwach aj Israel che cutij jun. Cˈo tak chcap quijab cchˈequelbal quibin chwach ulew, jnan cucˈ tak chcap che quicchˈarej cpan ptak ulew quibinic, jnan cucˈ tak tzquin che quibin chqueaj ptak tew.
44010013	Tigreˈ a Luˈ xuta jun xchˈaw che xubij: “Chiyca awib a Luˈ. Chiacamsaj wa rtak chcap, chatija rawa,” xcha che.
44010014	A Luˈ xubij: “In quintij taj Uwjaw. In cˈot jun bwelt in tijon wariˈ che ustaj chke oj oj aj Israel, xa rech tzˈil,” xcha che.
44010015	Wajun xchˈawac xutzlijch lo ubixic che a Luˈ, xubij che: “Cˈot mod cabij tzˈil che su racleˈn ujosˈin lo Dios chawe. Xa mabij tzˈil che,” xcha che.
44010016	Choxib bwelt xcban wariˈ. Tigreˈ chanim wa rinmak sak cˈul xyicch bic chqueaj chwach, xbe chic.
44010017	Congan xsach u cˈux raLuˈ che su xcˈut chwach rmal Dios. Xuchˈob taj che su craj cubij wariˈ che xcˈut chwach. Tigreˈ wa rachjab che xitak bic rmal a Cornelio, xicta rson che rchoch a Simón nu cˈwe, itcˈal chiˈ chuchiˈ rja jampa xiopnec.
44010018	Xichˈaw chuchiˈ ja, co xicta chque we chiˈ cˈwe jun achi u beˈ a Simón cbix a Luˈ che.
44010019	A Luˈ ctjanec cumaymaˈ su xerlo, are laˈ xsachnak u cˈux rucˈ che umaymaˈxic. Cteˈ xuto xubij rTioxlaj Xlabxel che: “Chiwlampeˈ, catquitzcuj oxib achjab, i cˈo icam.
44010020	Chatwalaj ba, chatkaj bic. Xa muban quieb a cˈux che catbe cucˈ. Are in in xiyintak lo awucˈ,” xcha che.
44010021	Tigreˈ xkaj lo raLuˈ che cchˈabxic rachjab che itkon lak rmal raCornelio. Re xubij chque: “Are in wajun quinitzcuj. ¿Su i takquil wucˈ?” xcha chque.
44010022	Que xicbij che: “Oj oj petnak rmal a Cornelio jun unmal chque jpuk achjab aj bnol chˈoj i cˈo ptinmit Cesarea. Re utzlaj achi, cuxiˈij rib chwach Dios. Mas utz utzijol cmal quinjel judíos, mas tneˈ re aj Israel taj. Re xojutak lo awucˈ. Jelaˈ xbix che rmal jun ángel che xuya lo ktakquil che asicxic cho rchoch rech cutatbej u tzij Dios che cabij at che,” xicha che.
44010023	Tigreˈ a Luˈ jampa xuto su xicbij, xiucoj rucˈ pja, xuya qui psar che xiwar chiˈ. Jun chic ˈij xiwalaj bic xquichˈilˈaj bic quib jnan cucˈ jujun aj cojnel chic aj tinmit Jope, xibec.
44010024	Chucab ˈij chic xiopan ptinmit Cesarea. A Cornelio i riˈen chlaˈ. Re iusqˈuinch rechlal rucˈ, cucˈ jujun i richˈil che xa jnan quenmaˈ rucˈ.
44010025	A Luˈ jampa xopan rucˈ, xel lo raCornelio che ccˈulic. Chanim xixqueˈ chwach, xuyic u ˈij a Luˈ, nim xril wi.
44010026	A Luˈ chanim xubij che: “Chatwaljak. Jelaˈ xa mabno, xa jnan oj unak awucˈ,” xcha che.
44010027	A Luˈ xiuc che rtzij rucˈ a Cornelio, xiuc bic pja rucˈ. Xiquirka i qˈui unak quimlon quib chiˈ pja.
44010028	Tigreˈ a Luˈ xumaj ubixic chque: “Ix iwetaˈan chic che cumajt chke oj tak judíos che quekrak kib cucˈ inqˈuiaj che kwinkilt kib iwucˈ. Are Dios ucˈtun chinwach pruchoˈab che cmic cuyaxt chwe che quinbij che jun unak che cˈot uptan che Dios, o che quinbij che xa i tzˈil tak unak.
44010029	Rmal waˈ jampa xinisqˈuij iwucˈ, xubant quieb in cˈux rucˈ xinpetec. Cmic quinta chiwe, ¿su quiwaj chwe che xitak in sicxic?” xcha chque.
44010030	A Cornelio xutzlij ubixic che: “Cˈo chcan quijab ˈij, jewaˈ ubnon hora, che in quintjan quinchˈij numic quintijt in wa. Oxib hora chic cˈwe rˈij rech kaj ˈij, quintjanec quinban chˈawen rucˈ Dios ural chpan uwchoch, cteˈ xinwlo xpe jun achi xtqueˈ chinwach, craplan rij retzˈiak ucjon.
44010031	Xinuchˈabej, xubij chwe: 'A Cornelio, ˈalaj che Dios u tatben rachˈawen, xcˈun pujlon che utz caban cucˈ runak che cˈo rajawxic chque.
44010032	Chiyatka bic chpan tinmit Jope che usicxic wajun achi u beˈ a Simón, re cbix a Luˈ che. Re rokxanen rib prchoch jun chic u beˈ a Simón, re aj yujbal tzˈun, cˈo rchoch chuchiˈ rplo. Jampa cpetec, cchˈaw na awucˈ,' xcha chwe.
44010033	Jewaˈ ubnon chanim xiyintak bic awucˈ che asicxic at. Utz xabno xatpetec. Cmic kinjel oj oj cˈo ural kmlon kib chwach Dios che utatbxic na injel su utkon lo Dios che ubixic chke awmal,” xcha che.
44010034	A Luˈ xuya ubixic chque, xubij: “In kas tzij quinchˈbo che are Dios naret querlo chin jun che nu petnak wi, naret cutzˈutzaˈ cwach unak, we aj Israel o aj Israel taj.
44010035	Xa are chin jun che cuxiˈij rib chwach chpan injel tinmit che are laˈ cuban su utz chwach re, are waˈ ccˈam na rmal Dios.
44010036	Are Dios xutak lo rutzij chque tak ktaˈ man oj aj Israel. Xuya ubixic u tzij, che quicˈjeˈ ˈaxbal chicxoˈl quinjel unak rmal a Jesucristo. Cmic re Kjaw nimlaj kinjel.
44010037	Ix iwetaˈan che xmajtaj lo ubixic chpan injel ucuent Judea are ulew quech aj Israel. Xiuc che ubixic chpan tak tinmit pucuent Galilea jampa a Xuan xuqˈuis ubixic chque runak che ubnon kasan jaˈ chque.
44010038	Ix iwetaˈan su xuban a Jesús aj Nazaret. Are Dios xuya rTioxlaj Xlabxel rucˈ injel u choˈab pwiˈ rmal rech a Jesús xicˈaw chpan injel tak tinmit. Re xuban utzil chque runak, xiucnaj quinjel chin quirkon cˈax puˈab runmal itzel. Jelaˈ xubno rmal laˈ che Dios xcˈjeˈ rucˈ.
44010039	Are oj, oj u tijon a Jesús, xeklo injel su xuban re chpan tak ktinmit oj aj Israel jelaˈ chpan tinmit Jerusalén. Chlaˈ runak xiccamsaj, xicrip cho jun cruz cheˈ.
44010040	Are Dios xucˈsoj uwach a Jesús choxib ˈij chic, xucˈut chicwach runak rech jelaˈ xiclo che xcˈastaj chicxoˈl rcamnak.
44010041	Jelaˈ xubno naret xucˈut rib chicwach quinjel runak, xak xiw chicwach chin i chaˈtlec rmal Dios rech jelaˈ quiclo. Oj reˈ xojwaˈ rucˈ, xektij kbanaˈ rucˈ, jampa cˈastajnak chic a Jesús chicxoˈl camnak.
44010042	Jelaˈ xubno xojutak che ubixic chque runak su xeklo. Jelaˈ ubnon oj xeklo che Dios xuya u taknic che re, are wajun che cuban na ˈatbal tzij picwiˈ runak che i cˈaslec, xa jnan picwiˈ runak che i camnak chic.
44010043	Chrij re xichˈaw lo quinjel aj bil tak u tzij Dios ujer. Xcˈalajsaj ubixic che quinjel unak che quicjon na che, jelaˈ quicrak na sachbal cmac rmal u choˈab rubeˈ re,” xcha a Luˈ chque.
44010044	A Luˈ ctjanec cubij wa rtzij chque, cteˈ xiclo u choˈab rTioxlaj Xlabxel xpe chpan quenmaˈ quinjel nicpaˈ quitjan che utatbxic rutzij su cubij.
44010045	Rajcojnel i aj Israel i petnak rucˈ a Luˈ, mas xicmaymaˈ su xbantjec rmal laˈ che Tioxlaj Xlabxel xpe cucˈ rajIsrael taj. Rmal rech che jelaˈ i aj Israel taj jnan xicrak u choˈab rTioxlaj Xlabxel chpan quenmaˈ.
44010046	Mas xicmaymaˈ rmal xicto che xichˈaw chpan jleˈ chic tak tzij che naret ctzij que, che quequinmartsaj u ˈij Dios, rucˈ uˈaljsxic ctzij chicwach.
44010047	A Luˈ xchˈawac xubij chque: “Wetaˈan chic che cˈot mod rucˈ che jun conec quiuˈatmij runak che i aj Israel taj rech cbant kasan jaˈ chque. Jelaˈ ubnon rmal laˈ che que quicˈmonch lo u choˈab rTioxlaj Xlabxel jelaˈ pcha oj, oj aj Israel,” xcha chque.
44010048	Tigreˈ a Luˈ xiutak che ubanic kasan jaˈ picwiˈ prubeˈ a Jesucristo. Jampa xicbno, tigreˈ que xicbochˈej a Luˈ che xcanaj can cucˈ quieb oxib ˈij che ubixic na mas u tzij Dios chque.
44011001	Xicta rson rapóstoles cucˈ rajcojnel i cˈo jelaˈ pucuent Judea, che que i aj Israel taj ya i cjonnak chic che rutzij Dios.
44011002	A Luˈ jampa xopan ptinmit Jerusalén, chanim xipe rajcojnel chicxoˈl tak judíos rucˈ xicyaj che xicbij che rajawxic chque aj Israel taj che xicjon che a Jesucristo quiccoj retal qui bkil.
44011003	Xicbij che: “¿Suche xatuc cucˈ la rinqˈuiaj achjab che i aj Israel taj? ¿Suche xatwaˈ cucˈ che jetlaˈ cubij kpxab oj?” xicha che.
44011004	A Luˈ xumaj ubixic chque injel su rlon lo uwach jampa cˈo cucˈ runak che i aj Israel taj. Jewaˈ xubij chque:
44011005	“In jampa in cˈo ptinmit Jope, xcˈut jun retal chinwach jampa quintjanec quinban chˈawen rucˈ Dios. Jelaˈ pcha ubanic jun nim sak cˈul ctjanec kaj lo prcaj xinwlo. Quijab utzaˈn uxmon rib xkaj lo wucˈ nu in cˈwe in.
44011006	Jampa kas xinban rilic chnaj, xinwlo su i cˈo chpan. Cˈo tak chcap quijab cchˈequelbal, cˈo inqˈuiaj chcap uptak ˈyes. Jelaˈ cˈo inqˈuiaj tak chcap che quicjruj lo quib chwach ulew, jnan cucˈ tak tzquin quibin cho rcaj, juntir i cˈo chpan wa rsak cˈul.
44011007	Tigreˈ in xinta jun xchˈaw chwe xubij: 'Chatwaljak a Luˈ. Chiacamsaj tak chcap, chatija rawa,' xcha lo chwe.
44011008	In xinbij che: 'Quincon taj, Uwjaw che quintijo. In cˈot jun bwelt xuc pinchiˈ su racleˈn xa ustaj xa tzˈil,' xincha che.
44011009	Tigreˈ xintach jun tzij xchˈaw prcaj xinuchˈabej ucab bwelt, xubij chwe: 'Su laˈ che are Dios ujosˈin rij chawach at, xa mabij tzˈil che,' xcha chwe.
44011010	Oxib bwelt xuban wariˈ. Tigreˈ injel xcˈamch bic chinwach prcaj xinwlo.
44011011	Chpan wa rjoˈtaj, xitqueˈ oxib achjab cho ja nu in cˈwe in. Que itkon lak chpan tinmit Cesarea che insicxic.
44011012	Are rTioxlaj Xlabxel xubij chwe che quiyinwichˈilˈaj bic, xubij chwe che muban quieb in cˈux cucˈ mas tneˈ i aj Israel taj wa rinqˈuiaj. Jelaˈ xinbno xinbe cucˈ. Xiw xiquichˈilˈaj bic wa riwakib kechlal aj Israel, che cˈo wucˈ wachanim. Oj xojuc bic prchoch lajun achi che xojusqˈuij lo rucˈ.
44011013	Are rjaw ja xuya ubixic chke che re xril uwach jun ángel xtqueˈ rucˈ cho rchoch, xubij che: 'Chiatka bic achjab chpan tinmit Jope che usicxic jun achi u beˈ a Simón, cbix a Luˈ che.
44011014	Re catuchˈabej na. Rmal u tzij su cubij chiwe ix quixcˈoltaj na, at cucˈ quinjel i cˈo pawchoch at,' Jelaˈ xcha rángel che.
44011015	Jampa xinmaj ubixic in tzij chque, chanim xpe u choˈab rTioxlaj Xlabxel picwiˈ rajIsrael taj. Jelaˈ xuban chque pcha xuban chke oj aj Israel, jampa xkaj lo pekwiˈ oj nabe.
44011016	Tigreˈ xcˈun pinjlon chanim u tzij Kjaw Jesucristo su xubij chke jampa cˈo na kucˈ. Re xubij: 'Saklaj tzij a Xuan xuban kasan jaˈ chque runak rucˈ jaˈ. Are ix kaj na piwiˈ u choˈab Tioxlaj Xlabxel, pcha ubanic kasan jaˈ chiwe,' xcha chke.
44011017	Jelaˈ xuban Dios chque, xusipaj rTioxlaj Xlabxel chque rajIsrael taj, jelaˈ pcha xuban chke oj oj aj Israel che xojcjon che Kjaw Jesucristo. Rmal wariˈ che jelaˈ xubno, ¿su wakleˈn in che quinconec quinˈatmij uwach u choˈab Dios che nim u ˈij?” xcha a Luˈ chque.
44011018	Are rajcojnel i cˈo pJerusalén, jampa xicta wa rtzij, xiconxtaj xictzlij ubixic che a Luˈ. Xquinmartsaj u ˈij Dios, xicbij: “¡Jelaˈ ubnon Dios xuya chque runak che kwinkil taj che quicjal uwach cchˈobnic chwach rmal rcojnic, rech jelaˈ xa jnan quicˈjeˈ na ccˈaslemal junelic chbe ˈij sak cucˈ que!” xichaˈ.
44011019	Rajcojnel ctuclen bic quib rmal rech rcˈax xpe chquij jampa xcamsax a Esteban. Xibe chpan i qˈui tinmit. Xiopan chpan ulew pucuent Fenicia, pucuent Chipre, rucˈ chpan tinmit Antioquía. Que, xiw chque cwinkil tak judíos xicbij wi utzlaj u tzij Dios. Que xicbijt chque runak che i aj Israel taj.
44011020	Cˈo jujun chque rajcojnel i petnak pucuent Chipre, are jun ulew che cˈo pinqˈuiaj rjaˈ jnan cucˈ i aj Cirene, xibe ptinmit Antioquía. Que xichˈaw cucˈ rajIsrael jnan cucˈ i aj Griegos, xicbij rutzlaj u tzij Dios rech Kjaw Jesucristo chque.
44011021	Are u ˈab Ktaˈ Kjawxel uyaˈon picwiˈ. I qˈui unak i aj Antioquía xicjon che, xicya can ujer tak ctiox, xicjon prubeˈ Kjaw Jesucristo.
44011022	Jampa xicta utzijol waˈ, rajcojnel xicmol quib ptinmit Jerusalén, xictak bic a Bernabé rech cbe ptinmit Antioquía che rilic, we kas tzij xicjon la inqˈuiaj i aj Israel taj.
44011023	Jampa xopan a Bernabé cucˈ, re xerlo che cˈo utzil rech Dios chicxoˈl rajcojnel chlaˈ. Re congan xquictic. Xumaj cpixbxic quinjel che quitraj chrij Kjaw Jesucristo rucˈ injel quenmaˈ, che micyach canak.
44011024	A Bernabé are utzlaj aj cojnel chic, nojnak renmaˈ che u choˈab rTioxlaj Xlabxel, co itcˈalec chpan nu cjonnak wi. I qˈui unak xicjon che rubeˈ Kjaw Jesucristo jampa re cˈo ptinmit Antioquía.
44011025	Tigreˈ, xbe a Bernabé ptinmit Tarso, che utzucxic a Saulo.
44011026	Jampa xurko, xucˈam lo rucˈ chpan tinmit Antioquía. Que xicˈjeˈ cucˈ rajcojnel chlaˈ, juntir jun jnab. Qˈui unak xicnawtzaj che u tzij Dios. Are nabe bwelt xbix chque cristianos chque i u tijon a Jesucristo chpan tinmit Antioquía.
44011027	Chpan tak ˈij wariˈ, xiˈel bic jujun aj bil u tzij Dios ptinmit Jerusalén, xikaj bic ptinmit Antioquía.
44011028	Jun chque rque, Agabo u beˈ, xtqueˈec xuˈalajsaj ubixic jun tzij iyaˈon che rmal rTioxlaj Xlabxel. Re xubij che cpe na jun nimlaj wiˈjal chwach injel uwach ulew. Jelaˈ ubnon xpe rwiˈjal chpan tak wa rˈij jampa a Claudio cˈo che unmal ˈatbal tzij quinjel ulew i cˈo pucuent Roma.
44011029	Rmal laˈ are rajcojnel ptinmit Antioquía xiuc che uchˈobic chicwach che quictak bic jun csipnic chque rajcojnel i cˈo pucuent Judea, su racleˈn rajawxic chque. Que chicjujnal quicsipaj su tak quicon bic che quicyaˈo.
44011030	Jelaˈ xicban che, xicjach bic csipnic picˈab a Bernabé jnan rucˈ a Saulo. Que xiccˈam bic. Jampa xiopan chlaˈ xicjach rsipnic picˈab runmakil rajcojnel i cˈo pucuent Judea.
44012001	Chpan can tak wa rˈij jampa cˈo a Herodes Agripa che ˈatbal tzij pucuent Judea, re xumaj ubanic cˈax chque jujun chque rajcojnel.
44012002	Re xutak u camsxic a Santiago rucˈ chˈichˈ, are jun rechlal a Xuan i u tijon a Jesús.
44012003	Xerlo che jelaˈ xkaj chicwach tak judíos, tigreˈ jelaˈ xubno xutak uchˈipic raLuˈ. Ya xopan u ˈij wa rnim ˈij rech Pascua jampa quictij wa rcuxlanwa che iyaˈont chˈam rucˈ.
44012004	Chˈiptajnakch raLuˈ cmal, xuya pcarsa, xujach bic picˈab i quijab jpuk chque tak achjab aj bnol chˈoj cˈo i quijab achjab chpan tak jpuk chicjujnal che quicchjej a Luˈ. A Herodes Agripa quitjan che u chˈobic che cresaj lo raLuˈ chicwach runak jampa i cˈawnak chic rnim ˈij rech Pascua, che ubanic ˈatbal tzij pwiˈ che rech cucamsaj.
44012005	Chjen raLuˈ cˈo pcarsa. Are rajcojnel, xiuxant che ubanic chˈawen rucˈ Dios pwiˈ a Luˈ, rucˈ injel quenmaˈ xicbno.
44012006	Are wajun aˈab mjaˈ quiskaric che wa rˈij jampa a Herodes Agripa craj cresaj lo a Luˈ pcarsa, che cujach picˈab runak che ubanic ˈatbal tzij pwiˈ rech quiccamsaj. A Luˈ warnak na chicxoˈl i quieb achjab aj bnol chˈoj. Quixmon rucˈ quieb clena, quicjon inqˈuiaj chic aj chejnel che chuchiˈ carsa, che cˈot mod quel bic.
44012007	Xak rpent xpe jun ángel rech Ktaˈ Kjawxel, xitqueˈ putzal raLuˈ, xuban sak che u pan rcarsa. Xuchˈip cu jbeˈ pucalcˈax a Luˈ, xucˈsoj, xubij che: “¡Chatwalaj chanim!” xcha che. Are tak clena xmon che, chanim xitortaj bic.
44012008	Rángel xubij chna che a Luˈ: “Chacjo rawetzˈiak, chicjo a xjab,” xcha che. A Luˈ jelaˈ xubno. Tigreˈ rángel xubij che: “Chacjo a ˈuˈ chawij, catraj bic chwij in,” xcha che.
44012009	Jelaˈ ubnon xel bic raLuˈ pcarsa xtraj bic chrij. Re xuchˈob taj che we jelaˈ cban che rmal rángel. Xuna re chpan renmaˈ pcha ubanic jun uchicˈ xubno, xucˈut rib chwach rmal Dios.
44012010	Xiˈax chicwach nabe tak aj chejnel, tigreˈ xicˈaw chicwach ucab tak aj chejnel, xiopan cho rocbal chˈichˈ rech uchi rbe. Are wa rocbal chanim xtortaj bic utquel chicwach. Xiˈel bic xiˈax chpan nabe u xoˈl rbe. Tigreˈ rángel xuya can raLuˈ utquel.
44012011	A Luˈ jampa xcˈun sak chwach xubij: “Cmic in xinwetamaj kas tzij che Ktaˈ Kjawxel utkon lo rángel che xinresaj puˈab a Herodes. Xa jnan xinresaj picˈab tak judíos su cˈax xcaj que quicban chwe,” xcha chpan renmaˈ.
44012012	Re ctjanec cumaymaˈ rij chpan renmaˈ su xbantaj chwach, xbe cho rchoch al Mriˈy are u chuˈ a Xuan, che cbix a Cux che. Chlaˈ quimlon wi quib i qˈui aj cojnel, que quitjanec quicban chˈawen rucˈ Dios pwiˈ a Luˈ.
44012013	Jampa xopnec, re xucˈojcˈa ruchi ja chuchiˈ rbe. Chanim xpe jun ali che rilic che chinnak, are rali al Rode u beˈ.
44012014	Jampa xuto che xchˈawac, chanim xuchˈbo che a Luˈ xchˈawac. Xutort ruchi ja chwach, xa are chanim xbe che ubixic chque la rinqˈuiaj richˈil rmal congan cquictic che a Luˈ tcˈal chiˈ uchi ja.
44012015	La rinqˈuiaj xicbij che rali: “¡At xa xatlocˈrec!” xicha che. Al Rode xubij che saklaj tzij a Luˈ xerlo. Tigreˈ que xicbij: “Pent xa are u ángel che uchjen re che petnak rucˈ Dios,” xicha che.
44012016	Quitjan che rtzij, a Luˈ congan xucˈojcˈa jeac chic ruchi ja. Jampa xictro uchi ja chwach, xiclo che re tcˈal chiˈ, congan xicxiˈij quib chwach.
44012017	A Luˈ xuban retal rucˈ u ˈab chicwach che xa michˈawac. Xubij chque su xuban Ktaˈ Kjawxel che resxic lo chpan carsa. Xubij: “Chiya ubixic wariˈ che a Santiago, u chaˈ a Jesús unmal chque rajcojnel, jnan cucˈ la rinqˈuiaj chic kechlal,” xcha chque. Tigreˈ re xel bic chiˈ, xbe pjun chic tinmit.
44012018	Jampa xeskaric, quinjel achjab aj bnol tak chˈoj tak aj chejnel che rcarsa congan xicmaymaˈ, xictuclej bic quib. Que xicchˈob taj su xuban bic raLuˈ xel chicxoˈl.
44012019	A Herodes xutak utzucxic a Luˈ, xurakxtaj. Jampa xucˈot cchiˈ rajchejnel che rcarsa, are xutak ccamsxic quinjel. Tigreˈ a Herodes xurak u ˈij xel bic chiˈ pucuent Judea, xkaj bic ptinmit Cesarea. Chlaˈ xcˈjeˈ wi che u takquil.
44012020	Jelaˈ xuban a Herodes xpe riwal chquij runak petnak ptinmit Tiro, jnan cucˈ runak i aj Sidón. Que xicchˈob chicxoˈl rucˈ wa riquieb tinmit, xipe rucˈ a Herodes rech quicban jnan ctzij chicxoˈl. Xiccoj u cˈux a Blasto, jun unmal cˈo prchoch a Herodes, rech cuya chque runak che quiuc rucˈ a Herodes. Rmal laˈ che runak quicchˈabej a Herodes rech cˈjeˈ utzil chicxoˈl rucˈ, rmal rech che are cwa chpan ctinmit que chpan rlew puˈab a Herodes petnak wi. Re nabe xiuˈatmij che utiquic uwach rlew.
44012021	A Herodes xuchˈob jun ˈij chic chque runak rech quicchˈob chrij wa rcˈax chicxoˈl. Jampa xopan wa rˈij, a Herodes xucoj jun tzoylaj retzˈiak, xcˈbeˈec puten pˈatbal tzij. Tigreˈ xchˈaw cucˈ quinjel runak che i petnak chpan wa riquieb tinmit.
44012022	Runak jampa xicto su xubij, que xiwyinic, xicbij: “¡Are wariˈ u chˈabal jun dios, naret jun unak cchˈawac!” xicha chicwach.
44012023	Rucˈ joˈtaj xpe u yabil a Herodes rmal jun ángel rech Ktaˈ Kjawxel, rmal laˈ che naret xunmartsaj u ˈij Dios rucˈ su xicbij runak che. Re xcmac, xtijtaj rubkil cmal tak xjut.
44012024	Rutzlaj u tzij Dios congan xqˈuiyic, mas i qˈui runak xicjon che. Xbe ubixic chpan injel tak tinmit.
44012025	A Bernabé rucˈ a Saulo, jampa xicjach bic rsipnic chque rajcojnel chpan tinmit Jerusalén, xitzlaj bic chpan tinmit Antioquía. Xiccˈam lo a Xuan cucˈ che quichˈil, re xa jnan cbix a Cux che u beˈ.
44013001	Cˈo aj bil tak u tzij Dios, jnan cucˈ aj nawtzbal que chicxoˈl rajcojnel ptinmit Antioquía. I cˈo chicxoˈl a Bernabé, a Simón, che xa jnan cbix Negro che, a Lucio aj Cirene, a Menahem, que jnan xqˈuiyic rucˈ a Herodes che xicˈjeˈ che ˈatbal tzij pucuent Galilea, jnan rucˈ a Saulo.
44013002	Chpan jun ˈij che quitjanec quicmol quib rajcojnel che uyiquic u ˈij Ktaˈ Kjawxel, que quitjanec quicchˈij jun ˈij che quiwaˈ taj, xubij rTioxlaj Xlabxel chque: “Chijcha bic a Bernabé chwe, jnan rucˈ a Saulo che ubanic wa rtioxlaj chac che nu intkon wi,” xcha chque.
44013003	Jampa xicchˈij wajun ˈij che xiwaˈ taj, xicban chˈawen rucˈ Ktaˈ Kjawxel, xicya qui ˈab picwiˈ wa riquieb, tigreˈ xicjach bic.
44013004	A Bernabé rucˈ a Saulo, xitak bic rmal rTioxlaj Xlabxel, xikaj bic chpan tinmit Seleucia chuchiˈ nim rplo. Chlaˈ xiˈel wi chpan jun nim barco, xibe pucuent Chipre, are jun chˈkap ulew cˈo pinqˈuiaj rplo.
44013005	Jampa i cˈo pucuent Chipre xiopan chpan tinmit Salamina che cˈo chuchiˈ rplo. Chlaˈ xcmaj wi ubixic u tzij Dios chpan tak ja nu quicnawtzaj wi quib rajIsrael che qui pxab que. A Xuan che cbix a Cux che, quicˈmon bic cucˈ che aj toˈbnel que.
44013006	Jampa icˈawnak chic injel ulew pucuent Chipre, xiuc chpan tinmit Pafos. Chlaˈ xcrak wi jun achi aj ˈij. Re cujluj rib che aj bil u tzij Dios. Re judío, a Barjesús u beˈ.
44013007	A Barjesús cˈo rucˈ jun pˈatbal tzij a Sergio Pablo u beˈ, are wajun achi cˈo mas u nˈoj. Re xiusqˈuij a Bernabé rucˈ a Saulo, craj re cutatbej u tzij Dios cmal.
44013008	Chanim xpe wajun aj ˈij, jelaˈ cbix che a Elimas u beˈ chpan ctzij aj chlaˈ, xuˈatmij uwach wajun che cˈo u takquil pˈatbal tzij, che quicjont che u tzij Dios.
44013009	A Saulo, che cbix a Pablo che, re nojnak u cˈux rucˈ u choˈab rTioxlaj Xlabxel, chanim xutzˈutzaˈ uwach wajun aj ˈij.
44013010	Rucˈ choˈab xubij che: “¡At, aj mlon tzij, at u cˈjol runmal itzel, at nojnak a cˈux che ubanic injel etzlal! Xa at aj subnel chque runak, abnon jechˈ che rube rech Ktaˈ Kjawxel. ¿Suche catuxant che ubanic wa ritzel tak chac che jelaˈ cabno?
44013011	Cmic cpe jun cˈajsbal awach rmal Ktaˈ Kjawxel. Cawil na cpotzˈar na rabawach. Jelaˈ catcanaj can chpan jujun ˈij, catconxtaj cawil a be, ni rˈij nu cˈwe,” xcha che. Chanim xcaˈyxtaj rubawach, xpe rekuˈn chrij. Cbinic, xa cuchˈobxtaj nu cbe wi rube. Jelaˈ xubno cutzcuj na chin jun cuyukej bic che ruˈab.
44013012	A Sergio Pablo, che cˈo u takquil pˈatbal tzij, jampa xerlo su xbantaj chwach, re xcjon che Kjaw Jesucristo. Mas xumaymaˈ wa rtzij xicbij rapóstoles che, chrij su ubanic Kjaw Jesucristo.
44013013	Jampa ielnakch bic chpan tinmit Pafos, chpan jun nim barco xibe wi. A Pablo jnan cucˈ richˈil xiopanch chpan tinmit Perge, cˈo pucuent Panfilia. Chlaˈ xutas can rib a Xuan, xtzlaj lo chpan tinmit Jerusalén.
44013014	Tigreˈ a Pablo rucˈ a Bernabé quitquel chic xiyicˈaw chpan tinmit Perge, xibe ptinmit Antioquía che xa nkaj u xoˈl, i cˈo pucuent Pisidia. Chpan jun ˈij rech uxnen xiuc chpan rja nu quicnawtzaj wi quib rajIsrael chpan qui pxab que, xicˈbeˈ chlaˈ che utaˈic u tzij Dios.
44013015	Jampa quisqˈuinch jbeˈ qui pxab a Moisés che tzˈibtal cho rwuj, jnan rucˈ jbeˈ che tzˈibtlic can cmal aj bil tak u tzij Dios, are tak aj cˈmol cbe chque rajIsrael che i cˈo chiˈ, xicya ubixic chque a Pablo rucˈ a Bernabé, xicbij chque: “Kechlal, we ix quiwaj quibij jun tzij chque runak, we quiwaj quipixbaj ix, utz we quibij chque chanim,” xicha chque.
44013016	Tigreˈ chanim xitqueˈ raPablo prkan, xuban retal rucˈ u ˈab chicwach rech cumaj ubixic u tzij, xubij chque: “Ix achjab, ix israelitas, ix kwinkil, jnan iwucˈ ix aj Israel taj che quiyic u ˈij Dios. Chitatbej na su quinbij chiwe.
44013017	Are Dios kech oj oj aj Israel, xiuchaˈ lo tak ktaˈ man ujer, xuban jun nimlaj tinmit chque jampa i cˈo na chpan ulew pucuent Egipto. Tigreˈ xiresaj lo pucuent Egipto rucˈ injel u choˈab, jelaˈ pcha iwetaˈan chic.
44013018	Cawnak jnab xucuy cmac Dios che xicbij cˈaxlaj tak tzij chrij, jampa i cˈo chpan rchkeˈej ulew.
44013019	Jelaˈ xubno xusach cwach okub tinmit pucuent Canaán ujer, xujach rclew quech que picˈab tak ktaˈ man oj ujer canak. Xuya rulew chque pcha jun echbal che ccanaj can chque.
44013020	Tigreˈ xuya ctakquil tak ˈatbal tzij picwiˈ runak. Quijab cient jnab rucˈ inqˈuiaj cient jnab chic, xuya ctakquil chin cuc che ˈatbal tzij picwiˈ. “Jampa xicˈaw u ˈij rˈatbal tzij, a Samuel xuc che aj bil u tzij Dios chicxoˈl rajIsrael.
44013021	Tigreˈ runak xicmaj utaˈic che cˈjeˈ jun unmal ˈatbal tzij picwiˈ. Are Dios xuya a Saúl chque, u cˈjol a Quis, riˈ u man a Benjamín ujer. Cawinak jnab xicˈjeˈ che unmal ˈatbal tzij picwiˈ rajIsrael.
44013022	ˈAxnak jujun ˈij xresaj bic wajun unmal ˈatbal tzij a Saúl, a David xucoj che u cˈxel. Dios xchˈaw chrij u mod a David jampa jelaˈ xubij: 'In xinwlo che a David u cˈjol a Jesé, are wajun achi jelaˈ renmaˈ pcha wenmaˈ in. Re cuban na injel su cwaj in,' xcha Dios chrij a David.
44013023	Chicxoˈl riˈ u man a David, xalax wi wajun che u beˈ a Jesús u takoˈn Dios petnak che ccˈolic runak aj Israel. Jelaˈ ubin lo ujer cmal tak aj bil u tzij Dios che jelaˈ cuban na.
44013024	Jampa mjaˈ xpe a Jesús, a Xuan aj bnol kasan jaˈ xuya ubixic chque quinjel rajIsrael che rajawxic quicjal uwach cchˈobnic chpan quenmaˈ, rajawxic cban kasan jaˈ chque.
44013025	A Xuan jampa xtoˈtaj che ruchac, xubij: '¿Chin in quibij ix? Naret in wajun u takoˈn Dios petnak che ccˈolic runak. Naret in wajun che quibij ix. Ix quiwil na tranch lo jun chic chwij in. Ni in cumajt chwe quintur u xjab che rkan rmal mas nim u ˈij re chinwach in,' xcha chque.
44013026	“Cmic ix wach tak achjab kwinkil kib iwucˈ ix, ix quelcˈwal riˈ u man Abraham ujer, jnan cucˈ iwinjel ix i aj Israel taj che cˈo ural wachanim, quixucˈil chwach Dios. ¡Chke oj tkon wi wa rtzij che are Dios quiucˈol na runak, rmal u Cˈjol are Kjaw Jesucristo!
44013027	Runak aj Jerusalén, jnan cucˈ quinmal che rtinmit, que xicchˈobt uwach a Jesús che re u Cˈjol Ktaˈ Kjawxel. Xicchˈob taj che su laˈ tzˈibtal can cmal aj bil tak u tzij Dios ujer, mas tneˈ quicsqˈuij uwach wa rwuj injel ˈij rech uxnen. Que xicban ˈatbal tzij pwiˈ a Jesús rech xiccamsaj. Jelaˈ xiqˈuis pwiˈ su tzˈibtal can chpan Tioxlaj Wuj, jampa que xicban cˈax che a Jesús.
44013028	Re cˈot jun mac xcrak chrij che cumaj che quiccamsaj. Que xiccoj cchoˈab che ubixic che a Pilato che cutak u camsxic.
44013029	Jampa xbantaj injel su tzˈibtal chpan Tioxlaj Wuj chrij a Jesús, tigreˈ xickasaj lo cho rcruz cheˈ, xiquimku canak.
44013030	Re xcanajt chpan u mukbal, are Dios xucˈsoj uwach rucˈ u choˈab chicxoˈl rcamnak, xwaljec chic.
44013031	Mas beytaj nak chic, a Jesús xucˈutch rib chicwach runak i u tijon, che xicˈjeˈ rucˈ jampa xel lak pucuent Galilea, xibe rucˈ ptinmit Jerusalén. Cmic que quicˈalajsaj chicwach runak su xiclo.
44013032	“Jelaˈ kebnon oj cmic, quekya ubixic utzlaj u tzij Dios chiwe. Jelaˈ ubin lo Dios chque ktaˈ man oj ujer, che are laˈ cuya na chque. Cmic xuqˈuis pwiˈ u tzij su xubij lo ujer.
44013033	Jelaˈ xuban chke oj cmic oj oj qui cman, jelaˈ xuqˈuis pwiˈ su xubij lo ujer, jampa xucˈsoj uwach a Jesús chicxoˈl camnak. Jelaˈ tzˈibtal can chpan rucab Salmo, che Dios jewaˈ xubij che u Cˈjol: 'At reˈ welcˈwal, cmic in xinya racˈaslemal chawe,' xcha che.
44013034	Dios xucˈsoj uwach a Jesús chicxoˈl rcamnak kas tzij. Naret quimukxt can jeac chic, ni caˈayxt jbeˈ rubkil chicxoˈl camnak. Jelaˈ tzˈibtal canak chpan Tioxlaj Wuj che xubij Dios chrij u Cˈjol che cwalaj na chicxoˈl rcamnak, che cubij: 'Are in xinbij che a David che quinya in ˈab pwiˈ rech curak rutz, in jelaˈ quinban na chawe pcha xinbij che a David ujer,' xcha Dios che u Cˈjol.
44013035	Rmal laˈ che cubij chpan jun chic u xak rwuj rech Salmo: 'Cuyat che wajun tioxlaj unak caˈayt rubkil chicxoˈl camnak,' cchaˈ.
44013036	Naret xchˈaw Dios chrij a David, rmal laˈ che a David saklaj tzij xuqˈuis pwiˈ u chˈobnic Dios jampa cˈo che u takquil chicwach ruwinkil. Jampa xcmac, xiquirka quib cucˈ rutaˈ man chicxoˈl rcamnak, xaˈay rubkil a David xuban ulew jnan cucˈ que.
44013037	Are wajun u Cˈjol che xucˈsoj uwach Dios, xa xaˈayt u bkil pulew.
44013038	Jelaˈ ubnon, ix kechlal kib iwucˈ, chiwetamaj ba che rmal u choˈab a Jesús cbix chiwe wacmic csach na uwach i mac chiwij kas tzij. Quinjel chin quicjon che a Jesús, ccuytaj na cmac rmal. Jelaˈ ubnon u pxab a Moisés cˈot u choˈab cuban jsucˈ chque runak chwach Dios.
44013040	Ix chichjej iwib, rech cpet piwiˈ ix su ctzˈiban can rajbil tak u tzij Dios che xicbij:
44013041	'Chiwlampeˈ ix quitzeˈej na uwach u chac Dios, ix chimaymaˈ csach na iwach rmal. In quinban na jun in chac chpan tak wa rˈij cmic, are rchac su quinban in chixoˈl, ix quicojt u ˈij mas tneˈ cpech jun rech cubij chiwe. Ix xa quicojt in tzij,' xichaˈ,” xcha a Pablo chque.
44013042	Jampa xuqˈuis ubixic, xiˈel bic a Pablo rucˈ a Bernabé chpan wa rja nu quicnawtzaj wi quib rajIsrael. Tigreˈ runak chlaˈ xicta utzil che a Pablo che cpe chna chpan wajxkib ˈij chic chpan wajun ˈij rech uxnen che quelubij chna wa rutzij Dios chque runak.
44013043	Jampa xicjach bic quib quinjel che i cˈo chlaˈ, tigreˈ xipe i qˈui tak judíos cucˈ runak che i cjonnak cucˈ rajIsrael chpan qui pxab que che mas quinman u tzij Dios. Que xitraj bic chquij a Pablo rucˈ a Bernabé. Are wa riquieb xicbij chque, rech ctaken utatbxic u tzij Dios, rech quicˈjeˈ chpan utzil che uyaˈon Dios chque.
44013044	Chpan wajun ˈij chic rech uxnen, are laˈ rakbalib chque quinjel unak chpan tinmit, xicmolch quib che utatbxic u tzij Dios.
44013045	Tak judíos jampa xiclo che xicmol quib congan unak, xtiˈtic quenmaˈ chrij a Pablo. Rmal laˈ que xpe quiwal chrij raPablo. Xicmaj ubixic che kas tzij taj su cubij a Pablo rucˈ a Bernabé, congan xicyoˈ bic rucˈ tak ctzij.
44013046	Tigreˈ a Pablo rucˈ a Bernabé co xichˈaw chque runak, xicxiˈijt quib che ubixic chque, xicbij: “Rajawxic cbix na utzlaj u tzij Dios chiwe ix ix tak judíos nabe. Cmic chic rmal quiwetzlaj uwach che quiwaj taj quicjon che cumajt chiwe cyaˈ junelic i cˈaslemal chiwe rmal Dios. Rmal laˈ quixkya na canak, cojbe na cucˈ che ubixic chque runak che i aj Israel taj.
44013047	Are laˈ xojutak lo Ktaˈ Kjawxel che ubixic: 'At catincoj che jotzcaj chaj chicwach runak chpan nimlaj tak tinmit, rech cabij chque quinjel su mod quicˈoltaj na, jelaˈ che i cˈo naj, che i cˈo puxcˈut ruwach ulew,' cchaˈ,” xcha a Pablo chque.
44013048	Are runak che i aj Israel taj, jampa xicta wa rtzij su xicbij, que mas xiquictic. Xicbij chicwach che mas utz na u tzij Ktaˈ Kjawxel. Xicjon quinjel che uchˈbonch lo Dios che quicˈjeˈ na junelic ccˈaslemal rmal re.
44013049	Jelaˈ xmajtaj lo ubixic u tzij Kjaw Jesucristo chpan quinjel tinmit pucuent Pisidia, chlaˈ nu i cˈwe.
44013050	Are tak judíos, xiccoj ccˈux jujun ixkib che nim cquil wi cpxab que che utzlaj cmod, jnan cucˈ tak achjab inmak qui ˈij chpan tinmit rech quicmaj ubanic chˈoj rucˈ a Pablo rucˈ a Bernabé. Que xicoktaj bic, xiquesaj bic chpan ctinmit que.
44013051	Jampa xiˈel bic chiˈ, que xictotaˈ can rulew che ckan, are jun u cˈutbal wariˈ che ust quibnon runak chpan tinmit Antioquía. Tigreˈ xicmaj cbe xibe chpan tinmit Iconio.
44013052	Are rajcojnel xicanaj chpan tinmit Antioquía, que congan quicten cˈo chicxoˈl, jelaˈ quibnon pruchoˈab Tioxlaj Xlabxel, xnojsax rquenmaˈ rmal.
44014001	Chlaˈ ptinmit Iconio, jelaˈ xicbno pcha xicban chpan tinmit Antioquía xiuc bic a Pablo rucˈ a Bernabé chpan wa rja nu quicnawtzaj wi quib rajIsrael che qui pxab que. Que xicya ubixic u tzij Dios chpan. Jelaˈ i qˈui chque tak judíos, jnan cucˈ inqˈuiaj unak chic xicjon prubeˈ Kjaw Jesucristo.
44014002	Cˈo jujun chque tak judíos xcaj taj xicjonec, xccoj ccˈux runak che i aj Israel taj. Xicban mlon tzij chquij a Pablo rucˈ a Bernabé, rech jelaˈ yicbal quiwal runak chque.
44014003	Mas tneˈ jelaˈ xicbno, i qˈui ˈij xibeytaj tak apóstoles chpan ctinmit. Que xccoj cchoˈab che ubixic rutzlaj u tzij Dios chque runak. Cˈot xicxiˈij wi quib che ubixic, rmal que ccuban ccˈux chrij Kjaw Jesucristo. Ktaˈ Kjawxel xuˈalajsaj chicwach runak che saklaj tzij su xicbij rapóstoles rmal utzil xusipaj re chque runak. Xuya chque a Pablo rucˈ a Bernabé quiconec quiccˈut tioxlaj tak retal rucˈ tak maybal chicwach runak prubeˈ a Jesús.
44014004	La runak i cˈo pucuent rtinmit, quieb uwach cchˈobnic xicban che quib. Cˈo jujun xiccoj quib cucˈ quinmal chque che ubanic chˈoj, inqˈuiaj chic xiccoj quib cucˈ rapóstoles.
44014005	Tigreˈ, xipe jujun chque tak judíos jnan cucˈ i aj Israel taj, xicmol quib cucˈ tak quinmal chque chpan ctinmit. Xiwalaj chquij raPablo rucˈ a Bernabé che ubixic cˈaxlaj tak tzij chque, xiuc che uchˈobic chicwach su mod quicbno rech quiccoj abaj chque.
44014006	A Pablo rucˈ a Bernabé, jampa xicto che jelaˈ quicban chque, xiˈanmaj bic. Xibe chpan tinmit Listra rucˈ tinmit Derbe, wa riquieb tinmit i cˈo pucuent Licaonia. Jelaˈ xibe chpan inqˈuiaj tinmit i cˈo chunkaj.
44014007	Xicya ubixic rutzlaj u tzij Dios chque runak chlaˈ.
44014008	Jampa i cˈo ptinmit Listra, chlaˈ xicrak wi jun achi che cˈot u choˈab rkan che cbinic. Re culic chuchiˈ rbe rmal che jelaˈ ubnon chralxic wi rucˈ u chuˈ, mijun ˈij binnak rucˈ rkan.
44014009	Are wajun achi che cbin taj ctjanec cutatbej su cubij a Pablo. Are raPablo, naj xitqueˈ che utzˈutzaˈxic uwach wajun che cbin taj. Re xerlo che quicjonec, che re craj ucanxic rucˈ la ruyabil urkon.
44014010	A Pablo co xuchˈabej, xubij che: “¡Chatwaljak, chatcˈal anak!” xcha che. Rachi chanim xicpnic xpe u choˈab rkan tigreˈ xconec xbinic.
44014011	Runak jampa xiclo su xbantaj chicwach rmal a Pablo, que congan xiwyin che ubixic chpan ctzij que aj Licaonia, xicbij: “¡Chiwlampeˈ. Are tak kdios waˈ xkaj lo ural chekxoˈl, xicbno jelaˈ pcha ccaˈybal wa riquieb achjab!” xicha chicwach.
44014012	Runak xiccoj cbeˈ cdios que chquij a Pablo rucˈ a Bernabé. Are raBernabé xiccoj Zeus che u beˈ. Are raPablo xiccoj Hermes che u beˈ, rmal laˈ xiclo che re cuya tzij chque runak xicya u beˈ runmal cdios que chrij.
44014013	Are rchoch nu quicyic wi u ˈij wajun cdios que u beˈ Zeus, cˈo apno chwach rtinmit. Are rpatre quech cdios xucˈam lo jujun chcap toro quewkon quij rucˈ tak cutzˈej, xopan chuchiˈ ctinmit que. Re jnan cucˈ runak xcaj que wet xiccamsaj tak chcap che uyiquic qui ˈij raPablo rucˈ a Bernabé che rech jun cuybal cmac que chicwach.
44014014	Jampa xicta rapóstoles che jelaˈ xicchˈob chicwach, a Pablo rucˈ a Bernabé xicbit quetzˈiak chquij rmal u choˈab su xicto. Chanim xibe chicxoˈl runak xiwyin che ubixic chque, xicbij:
44014015	“¡Ay no! ¿Su uptan jelaˈ quiwaj quibno? Chiwiˈej na jbeˈ. Ix achjab, xa oj jnan iwucˈ ix, xa oj unak xa jnan kwach. Cmic quekbij chiwe, chiya can wariˈ su i cjonnak chrij che xa cˈot uptan. Are chixcjon che wajun cˈaslec Dios. Re xuban rcaj, xuban rulew, xuyujbaˈ rplo rucˈ injel i cˈo chpan, re xibnawac quinjel.
44014016	Chpan tak wa rˈij chcanak ujer, quinjel runak i cˈo cho ruwach ulew are Dios xiyuya canak, xuya na chque tak tinmit che quitzcuj cbe nu quibe wi chicjujnal.
44014017	Re jelaˈ xubno, xuˈalajsaj wi chicwach su u mod re, xucˈut rutzil chicwach rmal injel su xuban chque. Jelaˈ ubnon cmic cuya rjab pekwiˈ, cuya uwach tak ticoˈn chke, cunojsaj kpan rucˈ kwa rech jelaˈ oj cojquictic rucˈ,” xicha chque runak.
44014018	Mas tneˈ jelaˈ xicbij chque, are rapóstoles rucˈ cˈax xicbochˈej wi runak che quiccamsaj taj tak chcap chicwach rech cuybal cmac que che uyiquic qui ˈij que.
44014019	ˈAxnak quieb oxib ˈij chic, xipe jujun aj Israel che i petnak chpan tinmit Antioquía, rucˈ tinmit Iconio, xiccoj ccˈux runak chpan tinmit Listra. Tigreˈ runak xicmaj cchˈayic raPablo rucˈ abaj. Xicchˈarej bic tzan tak ja che rtinmit. Que xicchˈob piccˈux che camnak chic, jelaˈ ubnon xicya canak.
44014020	Rajcojnel xicsutwij quib chrij a Pablo nu cpoban wi canak, te xiclo xwalaj chicwach, xuc bic chpan ctinmit. Chucab ˈij chic quichˈilch quib rucˈ a Bernabé xiˈel bic chiˈ, xitzlaj chpan rtinmit Derbe.
44014021	Chlaˈ xicya ubixic rutzlaj u tzij Dios chque runak. I qˈui chque rque xicjon che Kjaw Jesucristo xicban quichˈil chque. Tigreˈ a Pablo rucˈ a Bernabé xitzlajch bic chpan tak tinmit nu i petnak wi, Chpan tinmit Listra, chpan Iconio, rucˈ chpan Antioquía.
44014022	Chpan tak wa rtinmit xicpixbaj rajcojnel prbe, rech co itcˈal chpan quenmaˈ rucˈ nu i cjonnak wi. Xicbij chque nicpaˈ uwach cˈax quicrak na, rajawxic quicchˈij uˈoxmil rech quicˈjeˈ na u taknic Dios chpan quenmaˈ chbe ˈij sak.
44014023	Xa jnan xicchaˈ inqˈuiaj achjab chicxoˈl rajcojnel che que quicanaj che unmal chicxoˈl rajcojnel chpan injel tak tinmit. Xicban chˈawen rucˈ Dios picwiˈ. Xicchˈij jun ˈij che xiwaˈ taj rech quicban chˈawen. Tigreˈ xicjach wa runmal chque rajcojnel puˈab Kjaw Jesucristo, che nu i cjonnak wi.
44014024	Xicban can laleˈ, tigreˈ xicˈaw chpan rulew pucuent Pisidia, xiopan chpan ulew pucuent Panfilia.
44014025	Chlaˈ xicbijch wi rutzij Dios chpan tinmit Perge. Tigreˈ xikaj bic chpan tinmit Atalía cˈo chuchiˈ rplo.
44014026	Chlaˈ xiuc wi chpan jun nim barco. Tigreˈ xitzlajch bic chpan tinmit Antioquía pucuent Siria nu ielnak wi nabe. Chlaˈ xicjach wi bic puˈab Dios jampa xicmaj ubanic rbenan rech re quiutoˈo rucˈ wa rtioxlaj u chac che ya bantajnak chic cmal.
44014027	Jampa xiopan chpan tinmit Antioquía, xicmol cchiˈ rajcojnel chpan jun ja. A Pablo rucˈ a Bernabé xicbij chque injel su xicbno chpan tak tinmit nu xibe wi, rmal che cˈo u choˈab Dios cucˈ. Xicbij chque che Ktaˈ Kjawxel xutor jun be chicwach runak che i aj Israel taj che quicjon che Kjaw Jesucristo.
44014028	Naj xicˈjeˈ chlaˈ cucˈ rajcojnel chpan tinmit Antioquía.
44015001	Jampa raPablo rucˈ a Bernabé i cˈo ptinmit Antioquía, xiˈel bic jujun achjab judíos, xibe pucuent Judea xikaj lo chpan tinmit Antioquía. Xicmaj cnawtsxic rajcojnel chlaˈ che rajawxic cuc retal qui bkil che su cˈtun lo chicwach rajIsrael ujer, wet quicban que pcha quicban judíos xa quicˈoltaj taj.
44015002	A Pablo rucˈ a Bernabé xicmaj ubanic tzij cucˈ la rinqˈuiaj. Xicbinsaj ubixic chicwach, xicchˈob qˈui tzij chrij wa rretal rech u pxab a Moisés. Tigreˈ rajcojnel xictak raPablo rucˈ a Bernabé jnan cucˈ jujun chque rque, rech quibe ptinmit Jerusalén chicwach rapóstoles, jnan cucˈ runmakil chicxoˈl rajcojnel, quicyujbaˈ su u colmil wa rtzij chrij wa rretal rech qui bkil chicxoˈl rajcojnel.
44015003	Rajcojnel ptinmit Antioquía xictoˈo bic jbeˈ rucˈ su rajawxic chque prbe. Tigreˈ xiˈax bic chiˈ chpan ulew pucuent Fenicia rucˈ Samaria. Chlaˈ xicya ubixic chque rajcojnel, che are rajIsrael taj quiyaˈonch can rujer qui cˈaslemal, ujer tak quicojnic chque jleˈ chic dios, jelaˈ ubnon xicjonnakch i qˈui che rutzij Dios. Jampa xicta la inqˈuiaj che jelaˈ, congan xiquicat rajcojnel i cˈo chlaˈ.
44015004	Jampa xiopan chpan tinmit Jerusalén, chanim xiquicˈlu rajcojnel che i cˈo cucˈ rapóstoles, jnan cucˈ runmakil che cˈo ctakquil chicxoˈl rajcojnel. A Pablo rucˈ a Bernabé que xcˈalajsaj ubixic chicwach rajcojnel injel su xicbno chpan cbenan, rmal laˈ che mas cˈo u choˈab Dios cucˈ.
44015005	Cˈo jujun chque i cˈo cucˈ tak fariseos nabe che i cjonnak chic rucˈ Kjaw Jesucristo, que xitqueˈ chanim che ubixic tzij xicbij: “Rajawxic che cuc retal qui bkil rajIsrael taj che xicjonec. Jelaˈ rajawxic jun tzij che quequinmaj injel u pxab a Moisés,” xicha chque.
44015006	Tigreˈ xicmol quib rapóstoles, jnan cucˈ runmakil chicxoˈl rajcojnel che quiuc che uchˈobic rij ctzij su xicbij chrij la rretal qui bkil runak judíos.
44015007	Qˈui tzij xicbij chicwach, mas xibey taj che uchˈobic. Tigreˈ a Luˈ xitqueˈ chicwach, re xubij chque: “Ix wechlal, iwetaˈan chic che ujer canak are Dios xinuchaˈ lo in chixoˈl, rech quinya ubixic rutzlaj u tzij chque runak i aj Israel taj, rech jelaˈ quicjon na che.
44015008	Dios retaˈan kenmaˈ kinjel xa ojubnon che xa jun kenmaˈ cucˈ che xa oj jnan kinjel. Jelaˈ xubno rmal xuya rTioxlaj Xlabxel chque jelaˈ pcha xuban chke oj.
44015009	Dios xuban chke che xa oj jnanch cucˈ la inqˈuiaj che i aj Israel taj. Re xujosˈij uwach quenmaˈ que, rmal laˈ che xicjon rucˈ, jelaˈ pcha su xuban chke oj.
44015010	Cmic chic, ¿suche quiwaj quicˈambej u pan Dios rech quiya ekaˈn chquij rajcojnel i aj Israel taj? Ni ktaˈ man ujer xicont che rucxic, jelaˈ kebnon oj cmic cojcont che urucxic wa rekaˈn rech retal kebkil.
44015011	We jelaˈ quekbno ustaj wechlal. Rmal che xa jun rcojnic rmal utzlaj utzil xusipaj chke rmal Kjaw Jesucristo, xa jnan xuya chque rque,” xcha chque.
44015012	Quinjel xichˈawxtaj. Xiw xictatbej su xicbij a Bernabé rucˈ a Pablo. Que xicbij chque injel su tak retal jnan cucˈ tak maybal xucˈut Dios chicwach rajIsrael taj, jampa xibe che ubixic rutzlaj u tzij Dios chicxoˈl.
44015013	Jampa xcqˈuis ubixic rtzij cmal, tigreˈ xchˈaw a Santiago, xubij chque: “Wechlal, chitatbej na jbeˈ su quinbij chiwe:
44015014	A Simón Luˈ ubin can chke che su xuban Dios chwach, jampa nabe bwelt xuban utzlaj u tzil chque runak che i aj Israel taj, rech quiuchaˈ na jujun runak chicxoˈl che quiˈel na i u tinmit re.
44015015	Are wa rtzij su xubij a Luˈ xa jnan uwach rucˈ ctzij xicbij tak rajbil u tzij Dios ujer che tzˈibtal canak chpan Tioxlaj Wuj cubij:
44015016	'Jampa xbantaj can wariˈ, in quintzlaj na lo jeac chic. Quinyic chna jun uwchoch in che ubnon can a David ujer che ulujnakch bic. Quinyic chna jun chic uwchoch chuxoˈl wajun che quixtun canak. Quintacˈbaˈ chna can jeac chic.
44015017	Jelaˈ quinbno rech rinqˈuiaj unak chic quiyintzcuj chna in Ktaˈ Kjawxel. Jelaˈ quinban na chque quinjel runak che i aj Israel taj che isqˈuin lo rmal in beˈ in.
44015018	Jelaˈ xubij Ktaˈ Kjawxel. Re cuban na injel wariˈ. Re cuˈalajsaj psak su xuchˈob pujlon chpan tak wa rˈij canak, jampa xtictaj lo ruwach ulew,' xichaˈ.
44015019	“Rmal laˈ che utz quinwil in che oj quekyat latzˈ chque runak che i aj Israel taj che quiyaˈon chcan ujer tak qui cojnic cucˈ jleˈ chic tak dios, i cjonnak chic che u tzij Dios. Rajawxicxtaj cuc retal qui bkil que.
44015020	Are utz we xa quektzˈibaj bic jun wuj chque, rech quekbij chque chpan che cˈot mod rucˈ quicchˈpo su racleˈn quiyaˈon chicwach rcdios che xa bnon cmal qui ˈab runak. Jelaˈ quekbij chque che quicbanxt itzellaj mac cucˈ tak ixkib. Xa jnan quekbij chque che cˈot mod rucˈ quictij u tiˈjal jun chcap che xa xujiytzˈaj rib, cˈot mod quictij rquicˈ.
44015021	Chpan tak wa rˈij ujer, jelaˈ ubnon cmic chpan injel tak tinmit, cˈo runak che quicya ubixic chquij wa riquijab tzij chpan tak ja nu quicnawtzaj wi quib rajIsrael che qui pxab que. Jelaˈ ubnon quicsqˈuij uwach rwuj rech u pxab a Moisés injel ˈij rech uxnen,” xcha a Santiago chque.
44015022	Tigreˈ rapóstoles, cucˈ quinmal chicxoˈl aj cojnel, jnan cucˈ quinjel i rajcojnel che i cˈo chlaˈ, utz xiclo che xichaˈ bic rachjab chicxoˈl che ctakic bic chpan tinmit Antioquía, rech quibe cucˈ a Pablo rucˈ a Bernabé. Quibe che ubixic su xicchˈob chrij la rretal qui bkil. Xicchaˈ bic a Judas, cbix a Barsabás che u beˈ, jnan rucˈ a Silas, are achjab wariˈ i unmal chque rajcojnel.
44015023	Tigreˈ que xictzˈibaj bic jun wuj. Xicjach bic picˈab tak ctakoˈn que. Chiˈ chpan cubij wi su rajawxic quicbno. Are waˈ cubij rwuj: “Oj oj rapóstoles, cucˈ tak aj cˈmol cbe chicxoˈl rajcojnel, jnan cucˈ inqˈuiaj kechlal pJerusalén, quektzˈibaj wa rwuj chiwe ix, ix kechlal che ix i aj Israel taj i cˈo chpan tinmit Antioquía jelaˈ ix chpan tak ulew pucuent Siria rucˈ pucuent Cilicia. Oj quektak uyaˈic rtzil iwach iwinjel.
44015024	Oj ya kton chic che cˈo jujun elnak bic chekxoˈl che ccaj que wet quicsach uwach i chˈobnic ix, che rajawxic cuc retal i bkil, jelaˈ pcha kebnon oj, che oj aj Israel rech quicˈoltaj na kas tzij. Oj xektakt ubixic chque che jelaˈ quicbij chiwe.
44015025	Xa are utz xeklo che xa jun kchˈobnic iwucˈ chrij wariˈ. Rmal laˈ xekchaˈ bic wa riachjab che quektak bic iwucˈ, che xiwichˈilˈaj bic kechlal a Bernabé rucˈ a Pablo, che mas ckaj chekwach oj.
44015026	Are achjab wariˈ kechlal a Judas rucˈ a Silas quijchon ccˈaslemal chwach ccamnical rmal rech u beˈ Kjaw Jesucristo. Que quicˈalajsaj na ubixic chiwach su xektzˈibaj chpan wa rwuj.
44015027	Jelaˈ xekbno, xektak bic iwucˈ a Judas rucˈ a Silas. Que quichˈaw na iwucˈ, xa jun u colmil ctzij quicbij chiwe rucˈ su cubij wa rwuj.
44015028	Are rTioxlaj Xlabxel xubij chke, jelaˈ utz xkil oj che nimt rekaˈn quekya chiwij. Xiw wariˈ rajawxic quibno:
44015029	Ix xa mitij iwe su racleˈn cyaˈon chicwach tak dios che xa quibnon runak rucˈ qui ˈab. Xa mitij quicˈ, xa mitij u tiˈjal jun chcap che xa ujiytzˈan rib. Xa miban itzellaj mac cucˈ tak ixkib. We kas quichjej iwib che ubanic injel wariˈ, jelaˈ utz quibno. Are Dios quixuchjej na,” xicha chque chpan rwuj che xictak bic rajcojnel chque i aj Israel taj.
44015030	Jampa xicjach bic rwuj picˈab tak takoˈn que, xibec. Xikaj bic chpan tinmit Antioquía. Jampa xiopnec, xicmol cchiˈ rajcojnel chlaˈ. Xicya bic wa rwuj picˈab que.
44015031	Jampa xicsqˈuij uwach wa rwuj, que congan xiquictic, rmal laˈ xcubsax ccˈux que rmal wa rtzij tzˈibtal chpan wuj che cˈaxt mas ubanic.
44015032	A Judas rucˈ a Silas, que i utzlaj tak aj bil u tzij Dios. Que qˈui tzij xicbij chque rajcojnel chlaˈ. Xiccubsaj ccˈux, xicpixbaj rquechlal rech co quitqueˈ chpan nu i cjonnak wi rucˈ Dios.
44015033	Que xisach quieb oxib ˈij chlaˈ cucˈ chpan tinmit Antioquía. Tigreˈ xictakch lo uyaˈic rtzil cwach chquij a Silas rucˈ a Judas, rech quetzlajch bic pJerusalén cucˈ chin itkawnak lak nabe.
44015034	(A Silas utz xerlo che canaj can chlaˈ cucˈ ptinmit Antioquía.)
44015035	A Pablo rucˈ a Bernabé xicanaj can ptinmit Antioquía. Xicnawtzaj na runak che rutzij Kjaw Jesucristo. I qˈui rquichˈil xicya ubixic rutzlaj u tzij Dios chque runak.
44015036	Cˈawnak chcanak quieb oxib ˈij, tigreˈ a Pablo xubij che a Bernabé: “Joˈ, cojtzlaj chna che csilxic rkechlal chpan injel tinmit nu kbin wi canak u tzij Kjaw Jesucristo. Utz quekla chna su quibnon chpan qui cojnic,” xcha che.
44015037	A Bernabé xraj re wet xucˈam bic a Xuan cucˈ che quichˈil, are lajun che quicbij a Cux che u beˈ.
44015038	A Pablo xuchˈbo che cumaj taj che quicban bic quichˈil che wa rachi, rmal rech che xutas can rib chquij ptinmit Panfilia nabe. Rmal laˈ xa xraj taj xirichˈilˈaj bic che ubanic wa rchac.
44015039	Jelaˈ ubnon xumaj ˈaˈ ctzij chpan u choˈab quiwal. Sach uwach cchˈobnic. Jelaˈ ubnon xicjach quib chicxoˈl. A Bernabé xquichˈilˈaj bic quib rucˈ a Xuan. Xiuc chpan jun barco, xicmaj be pucuent Chipre che ubixic u tzij Dios.
44015040	A Pablo xuchaˈ bic a Silas chicxoˈl rajcojnel rech crichˈilˈaj bic prbe. Jampa xiˈel bic, xijach bic cmal rquechlal puˈab Kjaw Jesucristo, rech quicˈjeˈ cucˈ nu quibe wi. Tigreˈ xiˈel bic chiˈ.
44015041	Que xiyicˈaw pucuent Siria, xiyicˈaw pucuent Cilicia. Xicpixbaj can quinjel rajcojnel ptak ja nu quicmol wi quib rech co quictacˈbaˈ quib chpan nu i cjonnak wi.
44016001	A Pablo rucˈ a Silas nabe xiopan chpan tinmit Derbe, tigreˈ xibe ptinmit Listra. Chlaˈ cˈwe jun aj cojnel a Tey u beˈ. Re ral jun ixak aj Israel che aj cojnel chic. Are u taˈ aj Griego, aj Israel taj.
44016002	A Tey utz utzijol cmal rajcojnel chpan tinmit Listra, jelaˈ jnan quicbij quechlal ptinmit Iconio.
44016003	A Pablo are xraj xrichˈilˈaj bic a Tey rucˈ, che ubanic u chac a Jesucristo. Jampa xquichˈilˈaj quib rucˈ, a Pablo xucoj retal u bkil rech cˈot jun tzij quicyic chrij chicxoˈl rajIsrael che ctuclen quib chpan injel tak tinmit chlaˈ. Que xa quetaˈan che aj Griego rutaˈ, rmal laˈ rajIsrael quetaˈan chic che u taˈ ucjont retal che u bkil a Tey.
44016004	Jampa xiyicˈaw chpan tak tinmit, xicpixbaj can quechlal rucˈ tak tzij su xicchˈob cucˈ rapóstoles, jnan cucˈ tak quinmal rajcojnel ptinmit Jerusalén chrij su rajawxic quicbno rajIsrael taj.
44016005	Jelaˈ ubnon chque aj cojnel cmlon quib ptak tinmit co xictacˈbax chpan nu i cjonnak wi. Injel ˈij quitjan quiqˈuiaric.
44016006	Xiyicˈaw pucuent Frigia. Xiyicˈaw ptak tinmit pucuent Galacia. Chlaˈ xiuˈatmij wi rTioxlaj Xlabxel che quicya ubixic u tzij Dios chque runak i cˈo pucuent Asia, rmal mjaˈ curak jun ˈij chwach Dios che cbe ubixic u tzij chque runak pucuent Asia.
44016007	Jampa xiopan chuchiˈ rulew pucuent Misia xicchˈbo quiˈax bic pucuent Bitinia. RTioxlaj Xlabxel xuˈatmij cwach jeac chic xuyat chque xibec.
44016008	Jelaˈ ubnon, xiˈax mijon pucuent Misia, xikaj bic ptinmit Tróade cˈo chuchiˈ rnim plo.
44016009	Chaˈab chic puran a Pablo, xucˈut rib jun achi chwach puchicˈ rmal Dios. Are wa rachi xrichqueaj uwach xerlo, jun aj Macedonia, xutacˈbaˈ rib chwach, xuta jun utzil che. Xubij che a Pablo: “Chatˈax lo kucˈ pwiˈ jaˈ pucuent Macedonia che ktoˈic,” xcha che.
44016010	Jampa xiltaj wariˈ puran a Pablo chanim xuchˈbo che rucˈ Dios petnak wi lajun retal. Tigreˈ a Pablo xubij chke su xerlo puran. Oj xekchˈob chekwach che Ktaˈ Kjawxel xojusqˈuij che ubixic rutzlaj u tzij chque runak chlaˈ. Chanim xekyujbaˈ kib che cojbe pucuent Macedonia.
44016011	Jampa ojelnakch bic ptinmit Tróade, xojuc chpan jun nim barco, clom xojbe pwiˈ rjaˈ pucuent Samotracia, are jun ulew cˈo chpan rjaˈ. Chucab ˈij xojbe chpan rbarco xojopan ptinmit Neápolis cˈo chuchiˈ rnim plo.
44016012	Tigreˈ xojbe ptinmit Filipos are nim tinmit waˈ chicwach jleˈ chic tinmit pucuent Macedonia. I qˈui unak aj Roma xicˈjeˈ chlaˈ. Chlaˈ xojcˈjeˈ wi quieb oxib ˈij chpan wa rtinmit.
44016013	Chpan jun ˈij sábado xojel bic chiˈ putzal wa rtinmit chuchiˈ jun nim jaˈ. Chlaˈ xekrak wi kib chpan jun ulew nu kton wi che runak quimjon lo ubanic chˈawen rucˈ Dios. Xojcˈbeˈ chlaˈ, oj xekpixbaj inqˈuiaj ixkib quimlon quib chlaˈ rucˈ rutzlaj u tzij Dios.
44016014	Chiˈ chicxoˈl cˈo jun ixak u beˈ al Lidia, re cuqˈuij tzoylaj tak atzˈiak quiak ccaˈyec. Re petnak ptinmit Tiatira. Re mas cunmaj Dios, xa mjaˈ cjon che Kjaw Jesucristo. Tjanec cutatbej u tzij a Pablo, are Kjaw Jesucristo xutor uwach renmaˈ che uchˈobic u tzij su xubij. Re chanim xcjon che Kjaw Jesucristo rmal su xubij a Pablo.
44016015	Jampa quibnonch kasan jaˈ che wa rixak, jnan cucˈ i ajuwarchoch, xojubochˈej che cojbe rucˈ prchoch, xubij chke: “We ix quiwlo che kas tzij xincjonec che u tzij Kjaw Jesucristo, chixuc lo chpan uwchoch, chixcˈol na jbeˈ chiˈ che ubixic na mas rutzlaj u tzij Dios chke,” xcha chke. Re congan xucoj u choˈab che kbochxic.
44016016	Jelaˈ xbantaj jun bwelt jampa oj benakch che kbe, nu kemjon lo ubanic chˈawen rucˈ Dios. Chlaˈ oj cˈwe jampa xpe jun ali che ccˈulic, che cˈo jun itzel u xlabal rucˈ renmaˈ. Ritzel cuˈalajsaj chque runak che su petnak chquij. Rali cˈo picˈab jleˈ chic che quicchˈac qˈui pwak chrij rali rmal wariˈ su cubno.
44016017	Wa rali xtraj lo chkij oj jnan rucˈ a Pablo mas xuwyinic, xubij: “¡Are wa rachjab i rajchac nimlaj Dios cˈo prcaj! Que quicbij na chiwe ix i aj ural su quibno rech quixcuytaj rucˈ rimac rech quixcˈoltaj na,” xcha chque runak.
44016018	Qˈui bwelt chic che jelaˈ ubnon chke. Tigreˈ a Pablo xuchˈbo che cˈo itzel rucˈ renmaˈ, xyojtaj u jlon rucˈ. Xutzˈalmij rib, xubij che ritzel u xlabal: “In catintak bic prubeˈ Kjaw Jesucristo, chatel bic che wa rali,” xcha che. Ritzel u xlabal chpan wa rjoˈtaj xel bic che.
44016019	Tak achjab quiyaˈon quib chrij wa rali che quicchˈac pwak chrij jampa xiclo che cˈoxt pwak quicchˈac na chrij, congan xpe quiwal, xicchˈip bic a Pablo rucˈ a Silas. Xiccˈam bic chicwach runak cˈo ctakquil pˈatbal tzij chiˈ ptinmit pqˈuibal.
44016020	Jampa xiopan chlaˈ xictacˈbaˈ chicwach runak che cˈo ctakquil pˈatbal tzij, xicbij chque: “¡Chiwlampeˈ! La inqˈuiaj judíos quicsach uwach cchˈobnic unak chpan ktinmit, quictuclej bic runak. Que i aj ural taj.
44016021	Que ctjanec quicnawtzaj che su ctaken lo ubanic que. Oj awas chke we quekbno su quicbij que. Ni cumajt chke oj che quekbno, rmal rech che are oj oj aj Roma,” xicha chque.
44016022	Runak xa jun xicban che ctzij, xiwalaj chquij rapóstoles. Quinmal chque che rtinmit xicbit quetzˈiak rapóstoles xictak cchˈayic rucˈ tak chom tak xcˈay.
44016023	Jampa xqˈuistaj ccˈux che cchˈayic, xiccˈam bic, xicya can pcarsa. Xicya ctakquil puˈab rajchejnel rech carsa, che utz cchejxic cubno.
44016024	Jampa iyaˈonch can u takquil puˈab, xiucoj can apóstoles pcarsa. Are rcarsa quieb oxib u pan, naj xiyuya wi can chpan. Are rjaw rcarsa xutak ucojic qui kan chpan ximbal aknaj rech cheˈ, rech utz cuban che cchejxic.
44016025	Pinqˈuiaj aˈab chic, a Pablo rucˈ a Silas quitjan che ubanic chˈawen rucˈ Dios, quibxin prubeˈ re. Inqˈuiaj chic quichˈil i cˈo chiˈ pcarsa ctatben su quicbno.
44016026	Jelaˈ ctjan che ubanic xak rpent xpe jun nimlaj cabrakan, are u taquelbal u pan rcarsa congan xslibic. Tigreˈ xitortaj injel uchi rcarsa, jnan rucˈ rclena che ximbal que runak i cˈo chiˈ, juntir xiqˈuiaktjec.
44016027	Rajchejnel che rcarsa, chanim xcˈastaj uwach. Jampa xerlo che injel uchi carsa tortaj nak chic, xresaj u chˈichˈ chˈut uwiˈ chbil rib, xraj re wet xucamsaj rib. Jelaˈ xumaymaˈ chpan renmaˈ che injel i cˈo pcarsa xiˈanmaj bic.
44016028	A Pablo jampa xerlo che jelaˈ xuc che ubanic, co xchˈawac, xubij che: “¡Xa maban cˈax awib, kinjel oj oj cˈo ural!” xcha che.
44016029	Rajchejnel che rcarsa, congan xbirbtec u bkil, xuta jotzcaj u chaj, chanim xuc bic chpan rcarsa. Jampa xerlo che quinjel i cˈo chiˈ, xutzˈak bic rib cho rulew chicwach a Pablo rucˈ a Silas.
44016030	Tigreˈ xwalaj chicwach, xiresaj apno jbeˈ xiucˈam bic prchoch pelˈal, xubij chque: “¡Ay ix i uwjaw! ¿Su rajawxic quinbno che quincˈoltaj na?” xcha chque.
44016031	Que xicbij che: “Chatcjon prubeˈ Kjaw Jesucristo rech jelaˈ catcˈoltaj na at, xa jnan quinjel i cˈo pawchoch quicˈoltjec,” xicha che.
44016032	Tigreˈ rapóstoles xiuc che ubixic u tzij Ktaˈ Kjawxel che rachi jnan cucˈ quinjel i cˈo prchoch re.
44016033	Najch raˈab chic chpan wajun hora, rajchejnel xumaj uchˈajic uwach nu xisoctaj wi che xichˈayec. Tigreˈ xicban kasan jaˈ che rajchejnel rech carsa jnan cucˈ quinjel i nicpaˈ i cˈo prchoch.
44016034	Tigreˈ, xiucubaˈ cho rmexa, xuma lo cwa xuya cho rmexa chicwach. Re congan quicat chpan renmaˈ, jelaˈ quibnon quinjel i cˈo prchoch, rmal laˈ xquetamaj che xicjon che Dios.
44016035	Jampa ya xeskaric, xiucˈamch lo pcarsa jeac chic, rmal laˈ che cuxiˈij rib re chicwach rˈatbal tzij. Are cˈo ctakquil pˈatbal tzij xictak bic policia che ctzˈakpxic bic a Pablo rucˈ a Silas. Xicbij che rajchejnel che iyutzapin: “Chitzˈakpij bic wa riquieb achjab,” xiccha bic che.
44016036	Are rajchejnel che rcarsa jampa xuto che jelaˈ xicbij, xuya ubixic chque rapóstoles, xubij chque: “Are rˈatbal tzij xutak lo ubixic che quixintzˈakpij bic. Jelaˈ utz chixel bic chanim, jix rucˈ utzlaj utzil,” xcha chque.
44016037	A Pablo xubij chque tak policia: “¿Su mod laˈ che xak jelaˈ cojbec? Que xictak iwir kchˈayic chicwach runak che i cˈo ptinmit. Xojccoj pcarsa, ni xicbant ˈatbal tzij pekwiˈ pcha cubij chpan kpxab. Tigreˈ cmic quicbij che cojquesaj bic pelˈal. Cumajt chke, rmal laˈ che oj, oj aj Roma, xa oj jnan cucˈ que, xa jetlaˈ cubij kpxab chke. Are utz chke oj we que quipetec che cojquesaj bic,” xcha chque.
44016038	Tigreˈ rpolicia jampa xicto che jelaˈ xubij, xitzlaj che ubixic chque cˈo ctakquil pˈatbal tzij. Que congan xicxiˈij quib jampa xicto che jelaˈ a Pablo rucˈ a Silas che xa i aj Roma.
44016039	Tigreˈ xipe runak cˈo ctakquil pˈatbal tzij, xicbochˈej qui jlon rapóstoles, xicta sachbal cmac chicwach. Xiquesaj bic pcarsa rucˈ utzlaj utzil, xicta utzil chque che quiˈel bic chiˈ chpan wa rctinmit.
44016040	Jampa ielnakch bic pcarsa, xiopan prchoch al Lidia. Chlaˈ xiccˈtuˈ wi quib chicwach rajcojnel. Xccubsaj can ccˈux quechlal. Tigreˈ xiˈel bic chiˈ ptinmit.
44017001	Xiyicˈaw chpan tinmit Anfípolis rucˈ tinmit Apolonia, tigreˈ xiopan ptinmit Tesalónica. Chlaˈ cˈwe jun ja rech nawtzbal que rajIsrael che qui pxab que.
44017002	A Pablo xuc bic cucˈ rajIsrael chpan wa rja, jelaˈ pcha su mjon lo ubanic ujer. Injel ˈij sábado rech oxib semana xchˈaw cucˈ runak chlaˈ, xiupixbaj rucˈ su tzˈibtlic chpan Tioxlaj Wuj rmal a Moisés jnan cucˈ tak aj bil u tzij re.
44017003	A Pablo xuˈalajsaj chicwach che rajawxic che u Takoˈn Dios cpe che ccˈolic runak curak na cˈax jelaˈ cˈastaj na uwach chicxoˈl rcamnak. Re xubij chque: “Are wa raJesús, in quinbij chiwe cmic che re wajun u Takoˈn Dios petnak che ccˈolic runak,” xcha chque.
44017004	Jujun chque rque xiconec xicchˈbo su xubij, xicjon che Kjaw Jesucristo. Xicban jnan quib cucˈ a Pablo rucˈ a Silas. Jelaˈ xicban inqˈuiaj chic griegos, que mas quequinmaj Dios, jnan cucˈ inqˈuiaj ixkib che nim qui ˈij chpan ctinmit. Qˈui chque xicjonec che Kjaw Jesucristo.
44017005	Tak judíos xcaj taj xicjon che a Jesús, xcyic quiwal chquij rapóstoles, rmal laˈ che ibenak i qˈui unak cucˈ. Que xiccˈam lo inqˈuiaj achjab che itzel tak unak, xiw kasal ˈij quicbno, rech quicmaj ubanic chˈoj chquij apóstoles. Que xicmol cchiˈ runak ptinmit xccoj ccˈux chquij rapóstoles. Xiquikaˈ quib chrij rchoch Jasón nu i cˈwe rapóstoles. Que xicctzcuj quesxic lo rapóstoles che ccˈamic bic chicwach runak cˈo ctakquil pˈatbal tzij chpan ctinmit.
44017006	Jampa xquil rque che xicrak taj rapóstoles chlaˈ, xicchˈarej bic a Jasón, jnan cucˈ jujun aj cojnel chic. Que xicban chque che i are cqˈuexwach rapóstoles. Xiccˈam bic chicwach ˈatbal tzij che cˈo ctakquil pwiˈ rtinmit. Xiwyin che ubixic tak mlon tzij, xicbij: “¡Are unak wariˈ quictuclej bic quinjel runak cho ruwach ulew rucˈ la rcˈacˈlaj tak tzij su quicbij! Jelaˈ quicmaj ubanic ural chpan ktinmit.
44017007	A Jasón xiucˈul wa ritzel tak unak cho rchoch re. Que xa i aj chˈoj che u pxab runmal ˈatbal tzij a César. Wa riploj tak unak quicbij che cˈo jun chic unmal ˈatbal tzij a Jesús u beˈ,” xicha che ubixic.
44017008	Jampa xicta wa rtzij che jelaˈ xicbij, xsach uwach cchˈobnic pquenmaˈ runak, jnan cucˈ cˈo ctakquil pˈatbal tzij chpan tinmit.
44017009	A Jasón jnan cucˈ inqˈuiaj chic aj cojnel chlaˈ, que xictoj can rjil cmac. Xictzˈakpij bic, tigreˈ xibe ptak cchoch.
44017010	Rajcojnel, chaˈab chic xictak bic pelˈal a Pablo rucˈ a Silas chpan tinmit Berea. Jampa xiopnec, xiuc bic chpan rja nu quicnawtzaj wi quib rajIsrael che qui pxab que, jelaˈ pcha ctaken ubanic. Xicmaj ubixic rutzlaj u tzij Dios chque runak chlaˈ.
44017011	Mas utz qui nˈoj runak chlaˈ chwach qui nˈoj rajIsrael i cˈo ptinmit Tesalónica. Runak aj Berea xiccˈam rutzlaj u tzij Dios rucˈ injel quenmaˈ. Injel ˈij xictzcuj chpan Tioxlaj Wuj, che we kas tzij jelaˈ tzˈibtlic che pcha xicbij rapóstoles chque.
44017012	Jelaˈ xicbno i qˈui chque xicjon che u tzij Dios. Xicjon inqˈuiaj ixkib griegos che nim qui ˈij chpan ctinmit, jelaˈ inqˈuiaj achjab, i qˈui xicjonec.
44017013	Tak judíos che i cˈo ptinmit Tesalónica, jampa xicta rson che jelaˈ i cˈo chpan tinmit Berea, quitjan a Pablo quicˈalajsaj u tzij Dios chicwach runak, que xibe chlaˈ che ucojic ccˈux runak aj Berea chquij rapóstoles. Xictuclej bic runak chicwach.
44017014	Tak aj cojnel chpan tinmit Berea, jampa xicto che jelaˈ, xictak bic a Pablo pelˈal pjun tinmit chlaˈ ptaˈaj che cˈo chuchiˈ rplo. A Silas rucˈ a Tey xicanaj na can chpan tinmit Berea.
44017015	Are chin xicˈmo bic u be a Pablo, xiccˈam bic xiˈax chˈkap che rjaˈ chpan tinmit Atenas. Xiw xiquejcha canak, tigreˈ a Pablo xutak lo ubixic chquij che quicbij chque a Silas rucˈ a Tey che quibe rucˈ chanim. Are aj cˈmol rube a Pablo xitzlaj chlo pictinmit Berea che ubixic chque.
44017016	A Pablo tjanec iriˈen a Silas rucˈ a Tey ptinmit Atenas. Re ust xunaˈo jampa xerlo che runak ptinmit benak ccˈux cucˈ tak dios che xa quibnon runak rucˈ qui ˈab.
44017017	A Pablo xbe chpan rja nu quicnawtzaj wi quib rajIsrael che qui pxab que. Chlaˈ xchˈaw cucˈ tak judíos, jnan cucˈ inqˈuiaj chic unak che quiucˈil chwach Dios. Re xiyupixbaj rucˈ u tzij Dios su retaˈan re che, que xicbij che a Pablo su quetaˈan que. Jelaˈ xicban cucˈ runak injel ˈij xicmol quib che ubixic chiˈ pqˈuibal ptinmit.
44017018	Chlaˈ i cˈo unak che cnawtsan quib cucˈ runak epicúreos. Jujun chic quicmol quib cucˈ inqˈuiaj aj nawtzal que, che quicbij chque are cbeˈ estoicos. Que xiuc che ubanic tzij rucˈ a Pablo. Jampa xicto su xubij a Pablo, jujun chque rque xicbij: “¿Su craj cubij wajun achi che mas cchˈawac pcha cchˈaw jun xar chiˈ?” xichaˈ. Inqˈuiaj chic xicbij: “Oj queklo che are cuchˈachaˈ cdios la jleˈ unak,” xichaˈ. Jelaˈ xicbij rmal laˈ che a Pablo cuˈalajsaj rutzlaj u tzij Dios rech quicjon que rucˈ a Jesucristo, che re xcˈastaj uwach chicxoˈl rcamnak.
44017019	Tigreˈ runak xccˈam lo a Pablo chpan jun nim ja nu quicˈalajsaj wi runak rucˈ la rcˈacˈ tak cchˈobnic che i petnak. Are la rja cˈo pwiˈ jun jib, Areópago u beˈ rja. Xicbij che: “Saˈaj kucˈ ural chpan wa rja, chabij na mas chke chrij wa rcˈacˈ tzij che catjan che ubixic chke.
44017020	Oj quekmaymaˈ wariˈ che jun chwi wa rtzij cabij chke. Are ckaj oj quekta u colmil che su craj cubij wa rcˈacˈ tak tzij che cabij chke,” xicha che.
44017021	Quinjel runak aj Atenas, jnan cucˈ i aj chlaˈ taj che i cˈo chicxoˈl, que amˈal quiccoj cchoˈab che ubixic, o che utatbxic jun cˈacˈ tzij jampa petnak chicxoˈl. Que quinjel uwach tak cˈacˈ tzij cpe chicxoˈl xa utz ubixic quicto.
44017022	A Pablo xitqueˈ pinqˈuiaj chque chpan wajun nim ja rech Areópago. Xubij chque: “Ix achjab ix aj Atenas, in quinwlo che ix iwinjel mas iycon u ˈij tak i dios.
44017023	Jampa xinbin chiˈ chpan i tinmit, in xinwil uwach i dios che iycon qui ˈij iwmal. Xinrak jun rporbal ˈaˈ tak chcap nu quiyic wi u ˈij tak i dios ix, che jelaˈ tzˈibtal chwach: 'Are wariˈ rech lajun Dios che ketaˈant uwach,' cchaˈ. Xa are wajun Dios che quiyic u ˈij, che iwetaˈant uwach, re wajun cˈaslec Dios quintjan che uˈaljsxic chiwach ix cmic.
44017024	“Are wajun cˈaslec Dios quinbij chiwe, re xibnaw rulew rucˈ injel nicpaˈ i cˈo chwach, re Rjaw injel caj ulew. Re quicˈjeˈt ptak ja che xa quibnon runak rucˈ qui ˈab, rmal laˈ che re Rjaw rcaj ulew.
44017025	Are wajun Dios cˈot rajawxic che che riˈen cmal runak, che su quicya che. Re iyawnak ccˈaslemal quinjel runak, re uyaˈon kexlab kinjel. Injel uwach su rajawxic chke uyaˈon chque quinjel runak.
44017026	“Xa jun uwach cquiqˈuel injel runak i cˈo chpan injel tak tinmit. Xa jun uwach ijaˈ elnakch bic juntir, rech quicˈjeˈ cho rinjel uwach ulew. Are wajun Dios uchˈbonch lo wa rˈij jnab chicwach tak tinmit, jampa que quicban ctaknic picwiˈ jleˈ chic tak tinmit. Re uchˈbonch lo ujer, tak mijon nu quicˈjeˈ wi tak tinmit cho ruwach ulew.
44017027	Are Dios xuban runak rech jampa nojin quictzcuj utatbxic re jelaˈ ubnon nojin quiquirko. Jelaˈ pcha u mod cuban jun caˈy taj, xiw cumaymaˈ nu curak wi su cutzcuj. Jelaˈ cuban jun che utzucxic Dios. Re najt cˈwe chke chekjujnal.
44017028	Jelaˈ pcha xubij jun: 'Rmal rech Dios oj cˈaslec, rmal re cojslibic, rmal re oj cˈolec,' xchaˈ. Jelaˈ pcha su xicbij jujun chque rajbnol tak bix che mas tzoy xicban che ubixic chixoˈl che jelaˈ xicbij: 'Oj jelaˈ oj relcˈwal Dios,' xichaˈ.
44017029	In quinbij chiwe cmic che jelaˈ oj relcˈwal Dios kas tzij. Rmal laˈ cumajt chke che quekmaymaˈ chpan kenmaˈ che are cˈaslec Dios naret pcha u mod tak tiox che quibnon runak rucˈ ˈan pwak, o rucˈ sak pwak, o rucˈ tzoylaj tak abaj. Xa mekmaymaˈ che wa ruwachbal Dios quibnon runak xa rmal u chˈobnic qui jlon.
44017030	Chpan can tak wa rˈij ujer, are runak xicchˈob taj su craj Dios chque. Re xak xerlo. Cmic utkon ubixic chque quinjel runak chpan injel tinmit su rajawxic quicbno rech quicjal na uwach quenmaˈ chwach re. Rmal laˈ cmic quekchˈbo che Dios craj taj che quekban uwachbal re.
44017031	Rmal laˈ che are Dios uchˈbon lo jun ˈij jampa cuban na ˈatbal tzij picwiˈ quinjel runak i cˈo cho ruwach ulew. Re tzˈkat cuban na che rˈatbal tzij rmal wajun u Cˈjol u beˈ a Jesús, are xux jun achi chicxoˈl runak. Re uchaˈon lo Dios nabe. Jelaˈ xubno xucˈsoj uwach u Cˈjol chicxoˈl camnak rech cucˈut chicwach quinjel runak che are wajun cˈo u choˈab che ubanic ˈatbal tzij picwiˈ,” xcha a Pablo chque.
44017032	Are runak, jampa xicta wa rtzij che jelaˈ che cˈo jun xcˈastaj uwach chicxoˈl rcamnak, inqˈuiaj xa xictzeˈej. Inqˈuiaj chic xicbij che: “Kaj oj wet quektatbej chna jeac chic che wariˈ su cabij,” xicha che.
44017033	Jelaˈ ubnon che xuqˈuis ubixic a Pablo chicxoˈl. Tigreˈ xel bic chiˈ chicxoˈl.
44017034	Cˈo jujun chque rachjab xicjon che rcˈaslec Dios. Que xitraj bic chrij a Pablo. Chicxoˈl cˈo jun achi u beˈ Dionisio re jun chque rachjab che cˈo ctakquil chicxoˈl runak i cˈo chpan lajun ja Areópago. Jelaˈ cˈo jun ixak al Dámaris u beˈ, jnan cwach cucˈ inqˈuiaj chic, xicjon che rcˈaslec Dios.
44018001	Jampa xbantaj wariˈ, a Pablo xel bic chpan tinmit Atenas, xbe chpan tinmit Corinto.
44018002	Jampa xopan chpan Corinto xurak jun judío Áquila u beˈ, are ˈalaxnak pucuent Ponto. Te quieb oxib ˈij che petnak pucuent Italia, jucˈlaj ibenak rucˈ rixkil u beˈ al Priscila. Que i cˈo chpan Corinto rmal rech rnimlaj ˈatbal tzij a Claudio xuya takquil chque quinjel judíos che quiˈel bic chiˈ chpan rtinmit Roma pucuent Italia. A Pablo xopan cucˈ la rijucˈlaj.
44018003	Que i aj bnol tak carpa jnan rucˈ a Pablo. Rmal rech che xa jnan uwach cchac quicbno, xicˈjeˈ cucˈ.
44018004	Injel ˈij sábado a Pablo cbe chpan rja nu quicnawtzaj wi quib i aj Israel che qui pxab que. Chlaˈ cubochˈej qui jlon tak judíos, jnan cucˈ aj Israel taj che quimlon quib chlaˈ, rech quicjon che Kjaw Jesucristo.
44018005	A Silas rucˈ a Tey xiˈel bic chiˈ pucuent Macedonia. Xikaj bic chpan rtinmit Corinto i cˈo chuchiˈ rplo. A Pablo latzˈ uwach jampa xiopan rucˈ, rmal che umjon u choˈab che ubixic u tzij Dios chque runak. Quitjanec cuˈalajsaj chicwach tak judíos che a Jesús re wajun u takoˈn Dios petnak che ccˈolic runak cho ruwach ulew.
44018006	Tak judíos xicˈatmij uwach u tzij jelaˈ xiyˈonec, xicbij cˈaxlaj tak tzij chrij a Jesús. Tigreˈ a Pablo xumaj utoˈtaˈxic retzˈiak re chrij chicwach, are cˈutbal waˈ che ustaj quibnon chwach Dios. Xubij chque: “Kas tzij chiwij ix cˈwe rmac we chpan quixcam wi, in cˈot in mac chiwe. Wacmic quinbe na cucˈ i aj Israel taj che ubixic rutzlaj u tzij Dios chque. Quintzlajxt lo jeac chic iwucˈ ix,” xcha chque rajIsrael.
44018007	Tigreˈ a Pablo xel bic chlaˈ cucˈ. Xopan cho rchoch jun achi a Ticio Justo u beˈ. Re aj Israel taj. Re kas tzij cuyic u ˈij Dios, are rchoch cˈo apno putzal la rja nu quicnawtzaj wi quib rajIsrael che qui pxab que.
44018008	Jun chic achi a Crispo u beˈ, are unmal chque chpan la rja nu quicnawtzaj wi quib rajIsrael, xcjon che Kjaw Jesucristo jnan cucˈ quinjel i ajuwarchoch. I qˈui chque i aj Corinto, jampa xicta u tzij Dios xicjon che. Quinjel xicban kasan jaˈ picwiˈ.
44018009	Tigreˈ chpan jun chic aˈab, xcˈut jun retal chwach a Pablo puran rmal Dios. Are Kjaw Jesucristo xuchˈabej a Pablo, xubij che: “Xa maxiˈij awib. Matuxan che ubixic in tzij in. Chinmja a choˈab che ubixic in tzij.
44018010	Are in, in cˈo awucˈ. Cˈot mijun quicon che ubanic cˈax chawe. Cˈo i qˈui unak i wech in chpan wajun tinmit,” xcha a Jesús che a Pablo puran.
44018011	Rmal jelaˈ a Pablo xcˈjeˈ can chpan tinmit Corinto jun jnab rucˈ wakib icˈ. Xiunawtzaj, xuˈalajsaj chicwach runak su cubij u tzij Dios chque.
44018012	Chpan tak wa rˈij a Galión cˈo u takquil pˈatbal tzij pucuent Roma chpan ulew rech Acaya, are quinmal chque i aj Israel xa jnan cwach xiwalaj chrij a Pablo. Xiccˈam bic chwach wajun ˈatbal tzij rech cuˈat tzij pwiˈ.
44018013	Tak judíos xicbij che rachi cˈo u takquil pˈatbal tzij: “¿Su caban che wajun achi che jnant uwach cnˈoj cucˈ runak i aj ural? Re xa cucoj ccˈux runak rech quicyic u ˈij Dios rmal jun chic cojnic naret kech oj. Xa jun chwi rtzij cubij, che jetlaˈ cubij chpan kpxab oj,” xichaˈ.
44018014	A Pablo xraj wet xchˈawac, jampa a Galión xubij chque tak judíos: “¿Suche che quiya latz chinwach? Ix aj Israel, wet cˈo su racleˈn che utz taj xubno, wet cˈo jun itzel chac xubno tigreˈ in quinban ˈatbal tzij pwiˈ.
44018015	We xiw chrij tak i tzij quibij ix, o su racleˈn quicoj ix che cˈot uptan chwe, o chquij inqˈuiaj i pxab che cˈot uptan, are ix quiwlo su quiban che. Are in cwaj taj quinban ˈatbal tzij pwiˈ wariˈ,” xcha chque.
44018016	Tigreˈ xutak bic resxic chiˈ chwach nu cul wi pˈatbal tzij.
44018017	Xiw xiˈel bic chiˈ quinjel griegos, xicchˈip a Sóstenes, re unmal chpan rja nu quicnawtzaj wi quib i aj Israel che qui pxab que. Xicchˈay a Sóstenes chwach rja nu cban wi ˈatbal tzij. Jampa xcban wariˈ, a Galión xak xiutzˈutzaˈ, cˈot xubij chque su xicbno.
44018018	A Pablo qˈui ˈij xcˈjeˈ can chlaˈ cucˈ rajcojnel chpan tinmit Corinto. Tigreˈ xelch bi cucˈ. Xuc chpan barco, xbe pwiˈ rplo, xbe pucuent Siria. Xquichˈilˈaj bic quib cucˈ wa rijucˈlaj are Áquila rucˈ rixkil al Priscila. Xusocaj ruwiˈ chpan tinmit Cencreas, rmal rech che xujic u beˈ Dios chpan u tzij che jelaˈ cˈo su cuya che Dios, we re cuban jun utzil che. Are ruwiˈ xucˈol bic puchin, are retal laˈ che cˈo u tzij ubin che Dios.
44018019	Jampa xiopan chpan tinmit Éfeso, xiuya can la rijucˈlaj chlaˈ. Re xel bic cucˈ, xuc chpan rja nu quicnawtzaj wi quib i aj Israel che qui pxab que chpan ctinmit. Chlaˈ xuya ubixic u tzij Dios chque tak judíos. Xicbij wa rquinˈoj que chicwachbal quib cucˈ.
44018020	Que xicbochˈej u jlon che quicˈjeˈ can chlaˈ cucˈ qˈui ˈij rech cubij na mas u tzij Dios chque. A Pablo xraj taj xcanaj can cucˈ rmal rech mas elnak uwach u takquil.
44018021	Jampa mjaˈ quiuya canak, xubij chque: “Ya mer petnak rnim ˈij rech Pascua. Rajawxic che quinˈaxej na chpan tinmit Jerusalén. Xa quintzlaj chna lo jeac chic iwucˈ, we jelaˈ craj Dios chwe,” xcha chque. Xel bic chiˈ chpan tinmit Éfeso, xuc chpan jun barco jeac chic xbe pwiˈ rjaˈ.
44018022	Rbarco xuc chuchiˈ rulew Cesarea. A Pablo xel bic chpan rbarco, xpˈkeˈ bic ptinmit Jerusalén. Xuya rtzil cwach rajcojnel chlaˈ. Tigreˈ xkaj bic chpan tinmit Antioquía.
44018023	Xcˈjeˈ can jujun ˈij chlaˈ cucˈ rajcojnel, tigreˈ xel bic. Xicˈaw chicjujnal chpan tak tinmit pucuent Galacia pucuent Frigia. Xiupixbaj can quinjel rajcojnel chlaˈ rech jelaˈ co quictacˈbaˈ quib che ucojic u tzij a Jesucristo.
44018024	Jelaˈ xbantjec, xopan jun judío chpan tinmit Éfeso, re Apolo u beˈ. Re petnak ptinmit Alejandría, pucuent Egipto. Re mas nawnak che uyaˈic u tzij Dios. Mas cnaw che u chˈobic rTioxlaj Wuj tzˈibtlic.
44018025	Re rmas nawnak cmal inqˈuiaj chic che u tzij Kjaw Jesucristo. Congan umjon u choˈab che ubixic rech quiunawtzaj runak. Are cuya u colmil ubixic su xuban a Jesús. Saklaj tzij injel su xubij. Xiw retaˈan su xubij a Xuan aj bnol kasan jaˈ chrij a Jesús.
44018026	Apolo xumaj uyaˈic u tzij Dios chpan la rja nu quicnawtzaj wi quib i aj Israel che qui pxab que, ptinmit Éfeso. Xucoj u choˈab che ubixic. Re cuxiˈijt rib. Jampa jelaˈ xicta Áquila rucˈ al Priscila, xiccˈam bic cucˈ pcchoch. Que xiccˈut u be Dios chwach Apolo, rmal rech che quiutzˈkatsaj na injel rucˈ che u chˈobic chrij a Jesús.
44018027	Jampa Apolo xraj xaˈax bic chˈkap che rplo rech copan pucuent Acaya, are rajcojnel xicya u choˈab renmaˈ che ubanic. Xictzˈibaj bic jun wuj chque rajcojnel pucuent Acaya, cucˈut chicwach chlaˈ rech quicya che Apolo cuya u tzij Dios chicwach. Jampa xopan chlaˈ, mas xiutoˈo rajcojnel chpan nu i cjonnak wi rmal utzlaj utzil Dios.
44018028	Apolo congan xutij u choˈab che ubixic utzlaj u tzij Dios chque tak judíos, jelaˈ jnan xuban che ucˈutic chicwach rajIsrael taj. Xicbilaˈ qui nˈoj chicwachbal quib cucˈ. Re xucˈut chicwach rmal su kas tzˈibtlic chpan Tioxlaj Wuj rech u tzij Dios, che kas tzij su cubij re chque. Que xicont che. Re xucˈut chicwach che a Jesús, re wajun u Takoˈn Dios petnak cho ruwach ulew che ccˈolic runak.
44019001	Jampa cˈo na Apolo chpan tinmit Corinto, a Pablo xicˈaw chpan tak tinmit i cˈo ptak jib. Tigreˈ xopan chpan tinmit Éfeso, chlaˈ xiurka wi i qˈui aj cojnel chic.
44019002	A Pablo xuta chque: “¿Ix la xichˈbo che are xicˈam Tioxlaj Xlabxel che xixcjonec?” xcha chque. Que xictzlij ubixic che: “Oj quekchˈobt la rtzij su cabij. ¿Su racleˈn la rTioxlaj Xlabxel?” xicha che.
44019003	Tigreˈ a Pablo xumaj utaˈic chque jeac chic: “¿Chin chque rkasan jaˈ xban chiwe?” xcha chque. Que xicbij che: “Are u kasan jaˈ a Xuan aj bnol kasan jaˈ,” xicha che.
44019004	A Pablo xubij chque: “A Xuan xuban ckasan jaˈ chque runak che jun retal che quicjal uwach cchˈobnic. Are xubij chque runak che rajawxic che quicjon che lajun che tran chlo chrij re, a Jesús, are wajun u Takoˈn Dios petnak cho ruwach ulew che ccˈolic runak,” xcha chque.
44019005	Wa runak jampa xicta wa rtzij, xban chna kasan jaˈ chque prubeˈ Kjaw Jesucristo.
44019006	A Pablo xuya u ˈab picwiˈ, tigreˈ xkaj lo u choˈab rTioxlaj Xlabxel picwiˈ. Xichˈaw chpan jleˈ chic tak ctzij che quetaˈant can nabe. Xicya ubixic u tzij Dios chque runak che iyaˈon chque rmal Dios.
44019007	Runak che xiccˈam u choˈab Tioxlaj Xlabxel are i cablajuj achjab, che i aj Israel taj.
44019008	Jampa xbantaj wariˈ rmal a Pablo, re xuc bic chpan rja nu quicnawtzaj wi quib rajIsrael che qui pxab que. Chlaˈ xucoj u choˈab che ubixic rutzlaj u tzij Dios, xuxiˈijt rib che ubixic chicwach. Oxib icˈ xubochˈej qui jlon rucˈ saklaj tzij, xiuya psak chrij u taknic Dios cuban chpan quenmaˈ runak.
44019009	Cˈo jujun chque tak judíos co xicban che rquenmaˈ, xcaj taj quicjo su cubij a Pablo. Que xicmaj uyoˈic u tzij Dios che cubij chicwach runak. Rmal laˈ a Pablo xujach rib chquij rinqˈuiaj, xiucˈam bic rajcojnel chpan jun chic ja nu quiunawtzaj wi. Are ja rech jun achi u beˈ a Tirano. Injel ˈij xubochˈej qui jlon runak chlaˈ rucˈ saklaj tzij.
44019010	Xctakej quieb jnab jelaˈ xicbno, rech jelaˈ quinjel unak i cˈo chpan jleˈ chic tak tinmit pucuent Asia, are tak judíos tak griegos, xictatbej rutzij Ktaˈ Kjawxel. Jelaˈ ubnon xbin bic wa rtzij chicxoˈl.
44019011	Dios xuya u choˈab a Pablo rech cuban inmak tak retal chicwach runak xiw prubeˈ Kjaw Jesucristo.
44019012	Jelaˈ runak xiccˈam bic rtak u suˈt rucˈ tak retzˈiak a Pablo. Xiclic chquij tak yab, jelaˈ xiclic chquij i cˈo ritzel tak u xlabal chque, xiutzar rmal, xiˈel bic itzel tak u xlabal rmal laˈ che cˈo u choˈab Dios rucˈ a Pablo.
44019013	Cˈo jujun chque tak judíos che xak quibinic che resxic itzel tak u xlabal chque runak. Jujun chque xcaj quictij uˈjil che resxic itzel tak u xlabal chpan quenmaˈ runak prubeˈ Kjaw Jesucristo. Xicbij jelaˈ chque ritzel cˈo rucˈ jun achi: “Quintkan chiwe che chixel bic prubeˈ Kjaw Jesucristo, che cya na ubixic rmal a Pablo,” xichaˈ.
44019014	Cˈo okub relcˈwal jun judío a Esceva u beˈ, que xibnaw wariˈ. A Esceva re unmal chque patre.
44019015	Are ritzel u xlabal jampa jelaˈ xicto che xicbij wa riucˈjol a Esceva, que xquetzlaj uwach ctzij, xicbij chque: “¿Chin ix? Oj quekchˈob uwach a Jesús che cˈo u takquil che jelaˈ cuban chke. Jelaˈ quekchˈob uwach a Pablo che jelaˈ cubno. Are ix, ¿chin nak? ¿Chin uyaˈon i takquil che jelaˈ quiban chke?” xicha chque.
44019016	Rucˈ waˈ rachi che cˈo itzel tak u xlabal che, xuqˈuiak rib chquij chicjujnal, xubit bic quetzˈiak chquij, xiyuchˈco, mas xcon na re chicwach que. Jelaˈ xiˈanmaj bic chwach chiˈ chpan rja, i chˈnal chic, i soctajnakch bic xibec.
44019017	Jampa xbantaj wariˈ quinjel runak che i cˈo chpan tinmit Éfeso xicta rson. Tak judíos jnan cucˈ griegos quinjel xicto. Quinjel xicxiˈij quib rmal su xicto. Xicmaj uyiquic u ˈij Kjaw Jesucristo rmal su xbantaj chiˈ chpan wa rtinmit.
44019018	I qˈui chque che i cjonnak chic jampa xicto su xbantjec, congan xicxiˈij quib che. Xipe cucˈ tak apóstoles xicˈalajsaj ubixic cmac chicwach che su xicban pelˈal chwach Dios.
44019019	Jelaˈ xicbno i qˈui chque che quibnon tak aj ˈij jnan cucˈ tak aj bnol ˈitz, xiccˈam lo rcwuj rech nawtzbal que rech tak mes xicproj pˈaˈ chicwach quinjel runak. Jampa xquejlaj nicpaˈ rjil, xquetamaj che are inqˈuiaj cient mil rkan sak pwak quischon chrij rech loˈbal re wa rwuj.
44019020	Jelaˈ ubnon are u tzij Dios xbin bic ubixic chpan injel tinmit. Ctjan ucˈutic congan u choˈab rucˈ tak maybal.
44019021	Jampa bantajnakch can wariˈ, a Pablo xuchˈob chpan renmaˈ che cbe chpan tinmit Jerusalén. Quicˈaw na bic chpan tak tinmit pucuent Macedonia jnan rucˈ tak tinmit pucuent Acaya prbe. Xubij xbil rib chpan renmaˈ: “Jampa inbenak pJerusalén, tigreˈ rajawxic chwe che quinˈax na chpan tinmit Roma,” xcha pucˈux.
44019022	Tigreˈ xutak bic i quieb chque rutakoˈn, a Tey jnan rucˈ a Erasto, rech quibe pucuent Macedonia. Re xcanaj can quieb oxib ˈij chiˈ chpan tinmit Éfeso, pucuent Asia.
44019023	Jampa a Pablo cˈo na chpan tinmit Éfeso i cˈo jujun chque xictuclej bic quib chrij rutzlaj u tzij Dios rech Cˈacˈ Be.
44019024	Chiˈ cˈo jun achi a Demetrio u beˈ, re aj bnol tak uwachbal runak rucˈ sak pwak. Re rjaw chque rachjab che quicban alaj tak uwachbal rchoch wajun cdios. Are cchuˈ rech ctinmit waˈ u beˈ al Diana. Are yujban rucˈ sak pwak. I rach aj chac wajun achi, quinaw che ubanic wariˈ, quicchˈac qˈui tak pwak rucˈ a Demetrio.
44019025	A Demetrio xumol cchiˈ rach tak aj chac, jnan cucˈ inqˈuiaj chic che jnan uwach cchac quicbno, che i cˈo chpan ctinmit, xubij chque: “Ix achjab wajchac, ix quichˈbo che chrij wa rkchac oj cˈas wi che quekchˈac wi rkpwak.
44019026	Wacmic ix quiwlo, ix quito su cubij wa rachi u beˈ a Pablo. Xiwt ural chpan ktinmit Éfeso ctjan wi che ubixic, jelaˈ cubij chpan injel tinmit pucuent Asia. Re quiuchˈac na i qˈui unak, jelaˈ cujal na uwach cbe rech quicya canak su quimjon lo ubanic nabe. Cubij na chque runak che naret kas dios quicban runak rucˈ qui ˈab. Jelaˈ ubnon che runak wacmic quicloˈojxt alaj tak uwachbal rchoch kchuˈ al Diana.
44019027	Are wariˈ quekxiˈij kib che, che quitzlax na uwach wa rkchac rmal re. Jelaˈ quekxiˈij kib chicwach runak che quicmaymaˈ che cˈoxt uptan wa rchoch kdios al Diana che kebnon kchuˈ che chpan ktinmit. Jelaˈ quicyicxt u ˈij rkdios che nim u ˈij chicwach injel runak rech tak tinmit pucuent Asia, jnan cucˈ quinjel runak cho ruwach ulew, mas quicyic u ˈij. ¡Pent xqˈuis u ˈij chekwach che uyiquic u ˈij!” xcha chque rach tak aj chac.
44019028	Runak jampa xicta wa rtzij, congan xpe quiwal. Xiwyin che ubixic, xicbij: “¡Nim u ˈij al Diana are kchuˈ, are kdios pktinmit Éfeso!” xicha che ubixic.
44019029	Quinjel runak i cˈo chiˈ ptinmit xsach uwach cchˈobnic rmal quiwal. Xicchˈip a Gayo jnan rucˈ Aristarco. Que i aj Macedonia, are wa riquieb i richˈil a Pablo. Xicchˈarej bic chicwach i cˈo ctakquil pˈatbal tzij chpan ctinmit.
44019030	A Pablo xraj wet xuc bic chicxoˈl runak che ctoˈic richˈil. Tak aj cojnel xcyat che che jelaˈ cubno.
44019031	Jelaˈ i cˈo inqˈuiaj chque che inmak ctakquil pucuent Asia. Que utzlaj tak richˈil a Pablo, xictak ubochxic che cbet chlaˈ cucˈ runak rmal laˈ che runak chlaˈ xa rucˈ jbeˈ quiccamsaj.
44019032	Runak i cˈo chiˈ pˈatbal tzij nu caˈat wi tzij picwiˈ richˈil a Pablo xiwyinic. Jujun uwach tak tzij xicbij chicjujnal. Ni quetaˈan taj su quitjan che ubixic. Cˈo inqˈuiaj chic che quetaˈant u be su xicmol wi quib.
44019033	Tak judíos xictzcuj jun aj chˈawnel picwiˈ. Jelaˈ ubnon xicˈma lo Alejandro chicxoˈl xicchˈicmij lo quib chrij. Are Alejandro xucˈut chicwach runak rucˈ u ˈab che cuyat chque che quichˈawac. Xraj re wet xiutoˈo tak judíos rmal laˈ che jun re aj Israel cucˈ.
44019034	Runak jampa xicchˈbo che re cwinkil quib cucˈ rajIsrael, quinjel xicmaj wiynic jeac chic ctaken quieb hora quimjon wiynic. Xicbij: “¡Nim u ˈij dios al Diana xiw re kchuˈ chke oj oj aj Éfeso!” xichaˈ.
44019035	Runak jampa xiuxnic che rwiynic rmal che xquil apno rajtzˈib rech tinmit. Re xubij chque: “Ix achjab ix, aj Éfeso, ¿chin jun chque runak che mat retaˈan che ktinmit Éfeso are i quicjon aj chejnel che rech kdios al Diana che nim u ˈij? Jelaˈ ubnon che ktinmit, rmal rech che xtzˈak lo ruwachbal prcaj, xkaj chekxoˈl oj.
44019036	Cmic chic rmal laˈ che cˈot jun unak quiconec cubij che kas tzij taj, rajawxic quixuxnic che rwiynic. Rajawxic che cˈoxt quiban chque rachjab che cojtjanec quekban rˈatbal tzij picwiˈ.
44019037	Rmal laˈ che icˈmon lo wa rachjab chekwach. Oj xa quekrakt cmac chquij cbnon chpan rchoch kdios, ni kton taj che xquetzlaj uwach kchuˈ al Diana.
44019038	A Demetrio jnan cucˈ rach aj chac we cˈo tzij ccaj quicmol chquij wa rachjab, are uptan rˈatbal tzij cˈolec. Cˈo ˈatbal tzij rech rnim tinmit ural, rech jelaˈ chicjujnal runak cuya quicta na ˈatbal tzij picwiˈ rajchˈoj chque, we ccaj que quicbno.
44019039	We cˈo jun chic tzij quiwaj chwach rkas ˈatbal tzij chibij lo chanim, rech jelaˈ cˈo mod rucˈ quekyujbaˈ na u colmil. Xa naret rucˈ wiynic quibno.
44019040	¡Chiwlampeˈ! We cˈo jun cucoj tzij chkij rmal rech su xbantaj mer che mas xixuwyinic, we cojusqˈuij chwach rnim ˈatbal tzij, cpe na jun cˈajsbal kwach pekwiˈ. Rmal laˈ che cˈot uptan su laˈ xekbij mer puchoˈab kiwal. We quicta chlaˈ che su uptan che jelaˈ xekbno, in quinrak taj su quinbij che rnim ˈatbal tzij,” xcha chque.
44019041	Jampa xubij wariˈ, re xiujach bic runak che quimlon quib chiˈ. Que xibec.
44020001	Jampa xiuxan che utuquelxic, a Pablo xutak csicxic rajcojnel rucˈ. Xiyupixbaj canak, xicborej quib chicwach, xiyuchˈabej canak. Tigreˈ xbec, xumaj u be, xbe chpan tak tinmit pucuent Macedonia.
44020002	Jampa xicˈaw chpan tak tinmit che i cˈo chlaˈ, xiyupixbaj rajcojnel, congan xuya ubixic u tzij Dios chque. Tigreˈ, xopan chpan tak tinmit pucuent Grecia.
44020003	Chiˈ xcanaj can wi oxib icˈ. Ya uyujbanch rib che cbe pwiˈ rplo caˈax pucuent Siria, jampa xuta rson cmal tak judíos che caj quiccamsaj re. Jelaˈ xuchˈbo che ctzlajch na pucuent Macedonia.
44020004	Xquichˈilˈaj bic quib pucuent Asia rmal a Sópatro, u cˈjol a Pirro, aj Berea. Are Aristarco jnan rucˈ a Segundo, i aj Tesalónica xibe rucˈ. A Gayo, aj tinmit Derbe, a Tey, a Tíquico rucˈ a Trófimo, petnak pucuent Asia, juntir xcmol bic quib xibe rucˈ.
44020005	Que xcˈam bic quib xinabaj bic chwach a Pablo, jnan wucˈ in a Lucas, oj xojquiˈej ptinmit Tróade.
44020006	Oj, jampa ˈaxnak chic rnim ˈij rech cuxlanwa che iyaˈont chˈam rucˈ, xojel bic chpan tinmit Filipos, xojuc chpan rbarco, xojbe pwiˈ rplo. Xojopan cucˈ rkichˈil ptinmit Tróade chjob ˈij chic. Okub ˈij xojcˈjeˈ chlaˈ cucˈ.
44020007	Nabe ˈij rech wa rsemana, xkmol kib che utijawic wa rwa che natbal re u camnical a Jesucristo. A Pablo xiunawtzaj rajcojnel. Naj xchˈaw cucˈ ya mer pinqˈuiaj aˈab chic, quitjan na che rtzij rmal rech che xa chucab ˈij chic quel bic chiˈ cucˈ.
44020008	Cˈo qˈui tak tzˈuquelbal tak ˈaˈ quitzjon chlaˈ nu kmlon wi kib chpan wa rioxib wik ja.
44020009	Chlaˈ kucˈ cˈwe jun alaj abon u beˈ a Eutico. Re cul chuchiˈ jun alaj wentaˈn. Re xpe jun uran che mas u choˈab, rmal che a Pablo mas naj xuya ubixic u tzij. Rmal mas uchˈpon uran, xtzˈak lak chuchiˈ la rioxib wik ja xipol chuxeˈ rja. Runak xikaj bic che rilic, ralaj abon camnak chic xiclo.
44020010	Tigreˈ xkaj bic raPablo cucˈ, xitchqueˈ chrij, xuˈaluj, xubij chque runak: “Xa mixiˈij iwib. Wa rabon cˈaslec,” xcha chque. Xa jelaˈ ubnon xcˈastaj ralaj abon chekxoˈl. Congan xojquictic jnan cucˈ quinjel i aj cojnel chlaˈ rmal su xbantjec chekwach.
44020011	Tigreˈ xojpˈkeˈch bic jeac chic nu oj cˈwe che utijawic rtioxlaj wa. Jampa oj waˈnak chic, a Pablo xumajch ubixic rutzij Dios chke jeac chic. Cteˈ xeklo skaric. Tigreˈ xel bic, xbec.
44020012	Cˈas ralaj abon xiccˈam bic. Mas xcˈbeˈ ccˈux runak chrij su xuban a Pablo chicwach.
44020013	Are oj xojnabaj bic, xojbe chpan jun nim barco, xojbe chpan tinmit Aso. A Pablo benak che rkan chpan tinmit Aso. Chlaˈ xekchˈob wi che quekrak na kib rucˈ a Pablo.
44020014	Jampa xekrak kib cucˈ ptinmit Aso, xekcˈam bic a Pablo kucˈ chpan barco. Xojbe pwiˈ rplo, xojopan chpan tinmit Mitilene.
44020015	Xojel bic chlaˈ, xojbe na pwiˈ rplo. Chucab ˈij chic xojˈax chiˈ chwach apno wajun ulew cˈo pinqˈuiaj rjaˈ u beˈ Quío. Jun chic ˈij xojopan rchˈkap che ulew cˈo pinqˈuiaj rjaˈ u beˈ Samos. Pjun chic ˈij xojopan chpan tinmit Mileto.
44020016	A Pablo re uchˈbon chic che xak quicˈaw chwach tinmit Éfeso rmal laˈ che re craj taj che quicˈjeˈ chiˈ pucuent Asia. Are craj cbe chanim, rech cuˈaxej rnim ˈij rech Pentecostés chpan tinmit Jerusalén we quiconec.
44020017	Jampa oj cˈo chpan tinmit Mileto, a Pablo xutak u takoˈn che csicxic quinmal tak aj chejnel chque rajcojnel chpan tinmit Éfeso, rech quiˈej prbe pa caˈax wi rbarco chuchiˈ rplo rech quiuchˈabej canak.
44020018	Jampa xiopan rucˈ, xubij chque: “Ix wechlal, ix quichˈbo su uptan che xincˈjeˈ ural chixoˈl. Jampa rnabe ˈij xinpetec xa jun uwach in chac xinban chixoˈl, jelaˈ ubnon injel ˈij che xincˈjeˈ iwucˈ ural pucuent Asia.
44020019	Naret xinmartsaj wib, che ubanic u chac Ktaˈ Kjawxel chixoˈl. Inrkon cˈax rmal cchˈobnic tak judíos che xcaj wet xinccamsaj. Cˈo bwelt xinoˈec rmal mas cˈax xinaˈo rmal quech quinmal chque tak judíos.
44020020	Cˈot xinxiˈij wi wib che ubixic u colmil u tzij Dios chiwe. Injel xinbij chiwe. Jelaˈ injel xixinnawtzaj che chicwach runak, jelaˈ jnan xinban chpan tak iwchoch. In xintzˈkatsaj ubixic injel chiwe.
44020021	Xiw jun tzij xinˈalajsaj chicwach tak judíos jnan cucˈ runak i aj Israel taj. Jelaˈ xinbij chque su quicbno rech quicjal uwach cchˈobnic chwach Dios. Xinbij chque su quicbno rech quicjon che Kjaw Jesucristo.
44020022	Are wacmic, Tioxlaj Xlabxel ubin chwe che rajawxic quinbe pJerusalén. Re cucˈam in be chinwach. Wetaˈan taj su quinrak na in chlaˈ.
44020023	In xiw wetaˈan che chpan injel tak tinmit nu quinbe wi are Tioxlaj Xlabxel ubin chwe, che quincya na pcarsa, che quinrak cˈax cmal rajchˈoj chwe.
44020024	Naret quinmol u chiˈ in cˈaslemal chbil wib. Nimt u ˈij in cˈaslemal chinwach. Xiw quinrij quinqˈuis na ubanic in chac che ujchon Kjaw Jesucristo pinˈab. Jelaˈ cwaj quinˈalajsaj su cubij rutzlaj u tzij Dios chque runak, che re ubnon utzil chque runak, che quel u cˈux chque.
44020025	“Cmic chitatbej jbeˈ, in quintzlajxt lo jeac chic iwucˈ che ubixic tzij chrij u taknic Dios che cuban re chpan quenmaˈ runak. In wetaˈan che quiwilxt in wach jun bwelt chic.
44020026	Rmal laˈ quinˈalajsaj chiwach chpan wa rˈij cmic, che we cˈo jun chiwe ccam chpan u mac, chrij re quel wi. In narext in cˈo in mac che, rmal che in ya xinbij u tzij Dios che.
44020027	Rmal laˈ che xinxiˈijt wi wib che ubixic injel u chˈobnic Dios chiwe. Cˈot mijun chque che xinbijt chiwe, injel xintzˈkatsaj ubixic chiwe.
44020028	Cmic chichjej iwib. Ix jelaˈ pcha ubanic inqˈuiaj aj yuˈ tak chij. Chichjej injel la inqˈuiaj chij che iyaˈon piˈab rmal Tioxlaj Xlabxel. Utz quiban che cyuˈxic rajcojnel chwach Dios, che xiyuloˈo rucˈ tioxlaj u quiqˈuel u Cˈjol Jesucristo jampa xtruw cho rcruz cheˈ rmal kech.
44020029	In wetaˈan che jampa inbenak chic, quiuc na itzel tak unak chixoˈl jnan rucˈ pcha ubanic inqˈuiaj utiw, che are ccaj quiccamsaj quinjel rtak chij.
44020030	Jelaˈ chixoˈl ix quiwalaj wi na runak che quicya na ubixic rjechˈlaj tak nˈoj chiwe che jelaˈ taj pcha xinbij in. Are ccaj que quixctuclej bic ix aj cojnel rech quixtraj bic chquij.
44020031	Rmal laˈ che quinbij chicsoj iwib chiwachbal iwib. Chcˈun pijlon che su xinban in chixoˈl. Oxib jnab xincˈjeˈ iwucˈ, che pˈij chaˈab xinuxant che uyaˈic i nˈoj chijujnal. Rucˈ uˈal in wach xinoˈec, rmal cˈax xinna in chiwe.
44020032	“Wacmic chic wechlal, quixinwakxanej can puˈab Dios. Chicubaˈ i cˈux chrij u tzij re, che re cuya i choˈab rech cuban co chiwe chpan nu ix cjonnak wi. Are u tzij cucˈut chekwach rnimlaj utzil ubnon chke, jnan rucˈ jun echbal che cuya na chque quinjel che quibnonch tioxlaj tak aj cojnel chwach re.
44020033	In naret xinrij uwach rsak pwak, o rˈan pwak, ni retzˈiak mijun, jampa xincˈjeˈ chixoˈl.
44020034	Ix iwetaˈan che xinchcon rucˈ in ˈab rech xinchˈco su rajawxic chwe, jnan rucˈ su rajawxic chque rwichˈil i cˈo wucˈ.
44020035	Jelaˈ xinbno xincoj in choˈab congan rucˈ in chac che jun cˈutbal chiwach rech jelaˈ quiban ix. Utz quibno quitoˈo la runak che cˈot cchoˈab che ubanic cchac rech jelaˈ quiquirko su rajawxic chque. Chnataj chiwe rutzij Kjaw Jesucristo che xubij: 'Are mas cquictic lajun che cuya rsipnic chwach lajun che cucˈmo,' xchaˈ,” xcha chque.
44020036	Jampa xuqˈuis ubixic chque, a Pablo xixqueˈec, xuban chˈawen rucˈ Dios picwiˈ quinjel i cˈo chiˈ rucˈ.
44020037	Quinjel mas xioˈec rmal xibson che a Pablo. Xcaˈaluj a Pablo, xicya rtzil cwach chicwachbal quib chicjujnal.
44020038	Que mas xibsonec rmal rech rtzij xubij chque, che cquilxt uwach jeac chic. Tigreˈ xquichˈilˈaj bic xicya can chpan jun nim barco rech cumajch bi rube.
44021001	Jampa xekjach kib cucˈ rkechlal, rucˈ cˈax chpan kenmaˈ, xojuc chpan rbarco. Xojbe pwiˈ rplo, pucolmil xojbe chpan wajun ulew cˈo pinqˈuiaj rjaˈ u beˈ Cos. Jun chic ˈij xojbe pjun chic ulew cˈo pinqˈuiaj rjaˈ u beˈ Rodas. Tigreˈ xojbe prulew cˈo chuchiˈ rplo pucuent rtinmit Pátara.
44021002	Jampa oj cˈo chiˈ Pátara, xekrak jun nimlaj barco che cbe chpan tinmit Fenicia pucuent Siria. Oj xojuc bic chpan, xojucˈam bic.
44021003	Xkil apno jun ulew cˈo pinqˈuiaj rjaˈ u beˈ Chipre, xcanaj can chmax kˈab. Xojbe na pwiˈ rplo, chpan tinmit Tiro xojopan wi, cˈo pucuent Siria. Chlaˈ ckasax wi can rekaˈn recˈan bic rnimlaj barco.
44021004	Xekrak rajcojnel, xojcˈjeˈ can okub ˈij chlaˈ cucˈ. Que xicbij che a Pablo rucˈ tak tzij uyaˈon chque rmal Tioxlaj Xlabxel che cumajt che che cbe chpan tinmit Jerusalén.
44021005	Jampa ˈaxnak chic wa riokub ˈij, xojel bic chiˈ. Quinjel xojquichˈilˈaj bic cmal rajcojnel cucˈ tak quixkil tak quelcˈwal tzan tak ja. Xojxqueˈ chuchiˈ rplo xekban chˈawen rucˈ Dios.
44021006	Xojcjach bic cmal, tigreˈ xojucch bic chpan rnim barco. Are tak aj cojnel aj chlaˈ xitzlaj bic cho tak cchoch.
44021007	Jelaˈ ubnon che xojel lo chpan tinmit Tiro. Jampa xojbin pwiˈ rplo, xojopan chpan tinmit Tolemaida. Xicrak tak rajcojnel chlaˈ. Xekya rtzil cwach quinjel, xiw jun ˈij xojcˈjeˈ chlaˈ cucˈ.
44021008	Chucab ˈij chic xojel bic, xojopan ptinmit Cesarea. Chlaˈ xojuc chpan rchoch a Plip, are jun chque cuya ubixic utzlaj u tzij Dios chque runak. Re jun chque rnabe tak okub aj toˈbnel chicxoˈl rajcojnel rech Dios chpan tinmit Jerusalén. Xojcanaj can rucˈ.
44021009	A Plip i cˈo i quijab u miˈal che mjaˈ quicˈleˈec. Que cˈo cchoˈab iyaˈon chque rmal Tioxlaj Xlabxel rech quicˈaxej ubixic u tzij Dios chque runak che iyaˈon chque rmal.
44021010	Xojcˈjeˈ na quieb oxib ˈij rucˈ a Plip. Pre oj cˈo rucˈ, xkaj lo jun petnak pucuent Judea, re cˈo u choˈab cuˈaxej ubixic u tzij Dios chque runak, jnan cucˈ wa rinqˈuiaj altom. Are u beˈ wajun achi, Agabo.
44021011	Re xopan kucˈ, xuya jun cˈutbal chekwach. Xresaj u pas a Pablo, xuxim rkan rucˈ u ˈab chbil rib, xubij: “Chitatbej su cubij Tioxlaj Xlabxel, jelaˈ quicban na tak judíos chpan rtinmit Jerusalén che lajun che rjaw wa rpas. Quicxim na, quicjach na picˈab runak che i aj Israel taj,” xcha chke rucˈ u choˈab Xlabxel.
44021012	Jampa xekta la rtzij su xubij Agabo, oj jnan cucˈ i cˈo prchoch a Plip xekmaj ubochxic u jlon a Pablo che cumajt che che cbe ptinmit Jerusalén.
44021013	A Pablo xutzlij ubixic chke xubij: “Wechlal, ¿suche che quixoˈec? ¿Su quixtjan che ubanic cuya bis chpan wenmaˈ? In inyujban wib chpan wenmaˈ chwach su ccaj que quicban na chwe. We quincxim bic rech quinccˈam bic pcarsa, o we quinccamsaj na chpan Jerusalén. In inyaˈon wib puˈab Kjaw Jesucristo, we are cuya chque che jelaˈ quicban chwe, in quinbsoj taj,” xcha chke.
44021014	Jampa xeklo che xojcont che xekcoj u cˈux, cˈoxt chic su xekbij che a Pablo. Xiw wariˈ xekbij: “Are u reynic Kjaw Jesucristo cbanic,” xojcha che.
44021015	Jampa ˈaxnakch jun rat, xekyujbaˈ tak kekaˈn, xekmaj kbe, xojbe chpan tinmit Jerusalén.
44021016	Xojquichˈilˈaj bic jujun aj cojnel petnak ptinmit Cesarea. Que xojccˈam bic prchoch jun aj cojnel a Mnasón u beˈ, petnak pjun ulew cˈo pinqˈuiaj jaˈ Chipre. Re jun chque rnabe tak aj cojnel ptinmit Jerusalén. Re xuya kpsar nu cojwar wi.
44021017	Jampa rkechlal xicchˈbo che oj oj cˈo chpan tinmit Jerusalén juntir, xojquicˈlu rucˈ quicten, xicya rtzil kwach.
44021018	Chucab ˈij chic, a Pablo xojucˈam bic cho rchoch a Santiago. Quinjel quinmal tak aj chejnel chque aj cojnel ptinmit Jerusalén cˈo chiˈ rucˈ.
44021019	Jampa uyaˈonch rtzil cwach que xicya rtzil kwach oj. Tigreˈ a Pablo xubij chque injel su ubnon Dios chicxoˈl rajIsrael taj rmal u chac ubnon re.
44021020	Jampa xicto, xiquinmartsaj u ˈij Dios. Xicbij che a Pablo: “Utzlaj kechlal, at awetaˈan che i qˈui chque tak judíos xicjon che Kjaw Jesucristo. Que quinjel jun tzij caj wet quinjel rajcojnel che i aj Israel taj quequinmaj rujer tak pxab a Moisés, jnan cucˈ tak cchˈobnic quech i aj Israel.
44021021	Tak judíos i cˈo ural cton rson che at xawesaj awib chpan u pxab a Moisés. Jelaˈ quicbij che at catjan che cnawtsxic che rajawxic taj cchˈobnic kech oj aj Israel. Xa jnan cabij chque che rajawxic taj quiccoj retal qui bkil ralaj tak abon che i quelcˈwal que, jelaˈ pcha quekban oj.
44021022	Cmic, ¿su la cbantaj na? Que, jampa quicto che ural at cˈwe, ¿saber su quicban na chawe?
44021023	Oj xekchˈbo che jewaˈ cabno: Cˈo i quijab achjab chekxoˈl che xicya jun tzij chwach Dios, we re cuya na chque su xicta che.
44021024	Chiacˈma bic awucˈ, chijosˈij iwib cucˈ. Chaya cmeˈr rech csocaj cwiˈ. Rech jelaˈ quinjel tak judíos quiclo che kas tzij taj su quitjan che ubixic chawij, we jelaˈ cabno, cacˈut chicwach che caqˈuis pwiˈ su cubij chpan qui pxab que chrij jun tzij uyaˈon jun judío chwach Dios. Jelaˈ quicquil na che canmaj qui pxab que che utz abnon rucˈ a chˈobnic cucˈ. Pent jelaˈ cˈot jun cˈax carko.
44021025	Wacmic, chque wa rinqˈuiaj unak che i aj Israel taj che i cjonnak chic, oj xekbij rkchˈobnic chque chpan wajun wuj che naret rajawxic quicban que su quicban aj Israel. Xak jelaˈ xekbij chque rajIsrael taj che quictijt wa rwa che iyaˈon chicwach tak cdios che xa ibnon cmal runak, che quictijt rquicˈ, nu quictijt u tiˈjal rtak chcap che cjiytzˈan quib, xa jnan quicbant itzellaj mac tak ixkib. Xiw wariˈ xekya ubixic chque che ustaj we jelaˈ quicbno,” xicha che.
44021026	A Pablo utz xuta cchˈobnic que, tigreˈ xiucˈam wa riquijab rachjab rucˈ. Jun chic ˈij chic xicjosˈij quib jelaˈ pcha cubij chpan qui pxab rajIsrael. Tigreˈ xiuc bic chpan unmal rchoch Dios che ubixic jampa quitzˈkat wa rtak ˈij che ctzij cyaˈon chwach Dios chicjujnal, rech quicya na csipnic chwach re.
44021027	Jampa xa jbeˈ chic craj quitzˈkat rokub ˈij jelaˈ pcha xicbij che Dios, xipe jujun judíos che i petnak pucuent Asia. Jampa xquil a Pablo chpan unmal rchoch Dios, xiccoj ccˈux quinjel runak rech quicchˈip a Pablo, tigreˈ xicchˈpo.
44021028	Que congan xiwyinic xicbij: “¡Ix achjab israelitas, ix kwinkil! ¡Chojitoˈo! ¡Chojitoˈo! ¡Chiˈ cˈwe wajun itzel achi che benak che ubixic chque kwinkil che rajawxicxt chque quequinmaj u pxab a Moisés! Cˈax cchˈaw chrij tak kchˈobnic jnan rucˈ unmal rchoch Dios. Ubnon tzˈil che u pan wa runmal rchoch Dios rmal xiucoj tak unak aj Israel taj chpan,” xiccha chque.
44021029	Jelaˈ xicbij rmal che clon can uwach ptinmit Jerusalén che cˈo a Trófimo jun aj Israel taj petnak ptinmit Éfeso richˈil a Pablo ptak be. Que xicchˈbo che cˈmon lo chpan unmal rchoch Dios. Xa jelaˈ taj.
44021030	Quinjel unak ptinmit xictuclej bic quib jampa xicta la rtzij xicbij tak judíos. Xicmol quib quinjel runak rmal quiwal chrij a Pablo. Xicchˈarej bic, xquesaj bic chpan unmal rchoch Dios. Chanim xictzapij uchi runmal rchoch Dios rech cucxt bic chlaˈ.
44021031	Jampa xicrij u camsxic a Pablo, xuta rson wajun runmal chque jun jpuk achjab aj bnol chˈoj aj Roma, che quinjel runak chpan tinmit Jerusalén xa xictuclej quib.
44021032	Re chanim xutak ccˈamic inqˈuiaj cach aj chac rucˈ. Xictzˈak anim, xiopan cucˈ runak. Runak, jampa xicquil uwach quinmal tak achjab aj bnol chˈoj che irecˈan lo richˈil petnak chicxoˈl, xiuxan che uchˈayic a Pablo.
44021033	Rquinmal chque aj bnol chˈoj, xraj cutoˈo a Pablo chicwach unak che ccaj wet quiucamsaj, xutak uchˈipic a Pablo. Xtkan che uximic rucˈ quieb clena. Tigreˈ xuta chque runak chin wajun, xuta chque su u mac ubnon chicwach.
44021034	Runak xiwyinic, jujun xicbij jun tzij, inqˈuiaj chic jun chwi tzij xicbij. Runmal chque tak aj bnol chˈoj xicont che u chˈobic su kas u mac ubnon, rmal rech che runak xictuclej quib mas quitjan che wiynic. Rmal laˈ xctak u cˈamic bic a Pablo chpan ccwarbal que.
44021035	Jampa xiopan chpan tak uchi rˈaˈn che ccwarbal xtelex bic a Pablo cmal tak aj bnol tak chˈoj. Jelaˈ xicbno rmal rech che are runak ccaj que quicban na cˈax che.
44021036	Quinjel runak itran chquij tak aj bnol tak chˈoj, congan xiwyinic, xicbij: “¡Chicamsaj! ¡chibna jo che!” xicha chque.
44021037	Jampa ya xa jbeˈ craj quiccoj bic a Pablo chpan ccwarbal, xubij che runmal tak aj bnol chˈoj: “¿La cˈo mod quinbij jun tzij chawe?” xcha che. Runmal jampa xuto che xchˈaw a Pablo putzij re, xubij che: “¿La awetaˈan at catchˈaw chpan kchˈabal oj griegos?” xcha che. Mas xumaymaˈ wa rtzij su xubij a Pablo runmal. Xubij che:
44021038	“¿La mat at reˈ at wajun aj Egipto che xiatuclej runak chkij oj cˈo can quieb oxib jnab canak? Re aj cˈmol cbe i quijab mil achjab che xiccamsaj jujun chke cach tak aj chac, tigreˈ xiˈanmaj bic xibe chpan chkeˈej ulew,” xcha che.
44021039	Tigreˈ a Pablo xubij: “Jelaˈ taj, in in judío. In petnak ptinmit Tarso, are wajun tinmit cˈo pucuent Cilicia che nim ubanic. Cmic catinbochˈej che caya chwe quinchˈabej na runak,” xcha che.
44021040	Jampa xya che, a Pablo xtqueˈ chuchiˈ rtak ˈaˈn che nu pkal wi bic. Xuban retal rucˈ ruˈab chicwach runak rech quichˈawxt chic. Jampa mich jun cchˈawac, xchˈaw a Pablo chpan cchˈabal aj hebreos, xubij chque:
44022001	“Ix achjab ix in winkil, jelaˈ ix quinmal tak achjab, chitatbej rtoˈbal wib rucˈ in tzij quinbij chiwe,” xcha a Pablo.
44022002	Jampa runak xicto che quiuchˈabej chpan cchˈabal runak que aj Israel, cˈot jun xchˈawac. Xak xiw xictatbej wa rutzij a Pablo xumaj utoˈic rib rucˈ u tzij xubij chque:
44022003	“In kas tzij in judío jnan iwucˈ ix. Xinalax chpan tinmit Tarso pucuent Cilicia, chiˈ pJerusalén xinqˈuiy wi. Xinnawtzaj wib che qui pxab ktaˈ man rucˈ a Gamaliel re wajtij. Xinwetamaj injel kpxab rucˈ tak kchˈobnic rmal re. Xinucˈil che upatnxic Dios rucˈ injel wenmaˈ, jelaˈ pcha ibnon ix wacmic.
44022004	In xinban cˈax chque runak che i aj cojnel che a Jesucristo che icjonnak chpan wa rCˈacˈ Be. Xwaj in wet xiyincamsaj juntir. Xintak cximic, xiyinxmo, xiyinya pcarsa, we achjab o we ixkib xa jnan xiyincˈam bic.
44022005	Are rquinmal tak patre jnan cucˈ aj cˈmol kbe cˈo ctakquil che rˈatbal tzij pekwiˈ xiclo su xinbno, quiconec quicˈalajsaj chiwach we quiwaj. Que xicya bic rwuj pinˈab rech quincˈut chicwach quinmal chque aj Israel chpan tinmit Damasco. Are rwuj xuya chwe che quinchˈip rajcojnel che i cˈo chlaˈ, rech quintak na bic jun tzij pJerusalén rech ccˈajsax na cwach.
44022006	“In jampa inbenak prbe, quintjanec quinbinic, xa nkaj chic in cˈwe che rtinmit Damasco, ya mer cablajuj ubnon rˈij, xak rpent xkaj lo jun sak prcaj xusutwij rib chwij.
44022007	In chanim xintzˈak pulew rmal xinxiˈij wib chwach. Xinta jun chˈabal che xubij chwe: 'A Saulo, a Saulo, ¿suche caban cˈax chwe?' xcha chwe.
44022008	In xinbij che: 'In taˈ ¿chin at, che catchˈaw wucˈ?' xincha che. Re xubij chwe: 'In in a Jesús aj Nazaret, che catjanec caban cˈax chwe,' xcha chwe.
44022009	Tak achjab ibenak wucˈ, que kas xquil uwach rsak xkaj lo prcaj. Que xicxiˈij quib che. Xiw xicta taj ruchˈabal wajun che xinuchˈabej in.
44022010	Tigreˈ in xinbij che: '¿Su rajawxic chwe quinban na, Uwjaw?' xincha che. Are Uwjaw Jesús xubij chwe: '¡Cmic chatwaljak, jat chpan rtinmit Damasco! Chlaˈ cbix na chawe injel su yujban chic chawe che caban na,' xcha chwe.
44022011	Rmal rech wa rsakil che mas sak xincaˈyxtaj, xincanaj canak xa in potzˈ chic. Xinyukex bic che in ˈab cmal rwichˈil. Jelaˈ ubnon xojopan chpan tinmit Damasco.
44022012	“Jampa in cˈo chlaˈ xpe jun achi wucˈ Ananías u beˈ. Are wajun achi mas cucˈil chwach Dios jelaˈ cunmaj u pxab a Moisés rucˈ injel renmaˈ. Injel tak judíos che i cˈo chlaˈ pDamasco utz xiclo wajun achi.
44022013	Ananías xopan wucˈ, xubij chwe: 'Wechlal a Saulo, chatwaljak, chatcaˈyok,' xcha chwe. Cteˈ ubin la rtzij chanim xincaˈyec xinwil uwach re.
44022014	Tigreˈ re xubij chwe: 'Are Dios quech ktaˈ man, atuchaˈon lak ujer rech cachˈob u reybal re awunmal. Jelaˈ xuya chawe xawil uwach wajun u takoˈn re che jsucˈ ubnon chwach. Jelaˈ aton chic ruchˈabal ubin chawe rucˈ mer u chiˈ re.
44022015	Attkal chawe che catbinic cho rinjel uwach ulew. Caˈalajsaj na chicwach runak su awlon, su aton, rmal a Jesús.
44022016	Wacmic, cˈoxt jun latzˈ chawe, chanim chatwaljak, chban a kasan jaˈ pawiˈ. Chacubaˈ awenmaˈ chrij Kjaw Jesucristo che cutatbej jun aj mac jampa cusqˈuij u beˈ. Re catuchˈaj che injel a mac abnon. Re catuya psak chwach Dios,' xcha chwe Ananías.
44022017	“Jampa xinel bic chpan tinmit Damasco, xintzlaj lo chpan tinmit Jerusalén. Jun ˈij jampa quintjanec quinban chˈawen chpan unmal rchoch Dios, xcˈun jun in chˈobnic pinjlon rmal Dios, mas xsach in cˈux rmal.
44022018	Xinwil uwach Kjaw Jesucristo, che xubij chwe: 'Jat chanim, chatel bic chpan tinmit Jerusalén. Rmal rech che runak quiccojt ratzij che cabij jampa caˈalajsaj chicwach su mod xabno xatcjon chwe,' xcha chwe.
44022019	In xintzlij ubixic che: 'Uwjaw,' xincha che, 'que quetaˈan che in in chiyaˈon can pcarsa runak che xicjon chawe at. Quetaˈan che in xiyinchˈay ptak ja nu quicnawtzaj wi quib i aj Israel che qui pxab.
44022020	Jampa runak xiccamsaj a Esteban, are jun chque awajchac, jelaˈ in cˈo chlaˈ cucˈ, in xinya wib cucˈ. Xa jnan in chˈobnic cucˈ la quitjan quicamsxic, xinchjej rquetzˈiak, jampa xiccoj abaj che. Cwaj in wet quinbij chque su mod xajal uwach in chˈobnic,' xincha che a Jesucristo.
44022021	Kjaw Jesucristo xubij chwe: 'Jat, in catintak na chpan jleˈ tak tinmit che mas naj, cucˈ runak che naret i aj Israel,' xcha chwe,” xcha a Pablo chque.
44022022	Jampa runak xicto la rtzij aj Israel taj che xubij a Pablo, xa xicchˈijt utatbxic u tzij. Tigreˈ xicmajch jeac chic wiynic, xicbij che runmal chque tak aj bnol chˈoj: “¡Chicamsaj wa rachi! ¡Ustaj che cˈseˈ canak! ¡Chiwesaj canak!” xichaˈ.
44022023	Runak mas xiwyinic, xicbit quetzˈiak rmal quiwal. Xiccˈam cu rulew ptak qui ˈab, xicqˈuiak bic chqueaj.
44022024	Are runmal chque aj bnol chˈoj xutak ucˈamic bic a Pablo chpan ccwarbal que. Tigreˈ xutak uchˈayic rucˈ asiar rech jelaˈ cuˈalajsaj u mac ubnon. Are runmal xraj wet cretamaj suche che runak mas xiwyinic, xicbij tzij chrij.
44022025	Are runak chque tak aj bnol chˈoj itcˈal chlaˈ, jampa quitjanec quicxmo rucˈ tak clab, a Pablo xubij che: “¡Chiwiˈej na jbeˈ! ¿La yaˈtal chiwe che quichˈay jun achi che aj Roma, che mjaˈ cban ˈatbal tzij pwiˈ?” xcha chque.
44022026	Runmal, jampa xuto che jelaˈ xubij a Pablo, xbe che ubixic che runmal re, xubij che: “¡Cuent craj rucˈ lajun su cabno! Are wa rachi che cawaj che quekchio, re aj Roma rmal u wuj,” xcha che.
44022027	Tigreˈ xopan nabe runmal, xubij che a Pablo: “Chabij chwe, ¿la kas tzij at aj Roma?” xcha che. A Pablo xubij che: “Jelaˈ pcha cabij, in aj Roma,” xcha che.
44022028	Tigreˈ xubij nabe unmal: “Jelaˈ in, xa are in rucˈ nimlaj pwak xinconec xinuban aj Roma,” xcha che. A Pablo xubij: “In jelaˈ inbnon xinalxec,” xcha che.
44022029	Wa rinqˈuiaj aj bnol chˈoj che xcaj wet xiccˈot na u chiˈ a Pablo, chanim xiˈel bic rucˈ jampa xicto che are aj Roma. Mas xuxiˈij rib runmal chque tak aj bnol chˈoj jampa xuchˈbo che kas tzij a Pablo aj Roma, rmal che xutak uximic, uchˈayic a Pablo, che naret u colmil xubno chwach cpxab que i aj Roma.
44022030	Jun chic ˈij, runmal tak achjab aj bnol chˈoj xraj wet xretamaj su kas u mac quiccoj chrij a Pablo cmal tak judíos. Xuquir rclena che ccjon che. Xutak csicxic quinmal tak patre cucˈ quinjel tak unak aj cˈmol cbe che quicban ˈatbal tzij picwiˈ tak aj Israel. Tigreˈ xutak ucˈamic lak a Pablo, xutacˈbaˈ chicwach.
44023001	A Pablo xiutzˈutzaˈ tak aj cˈmol cbe che cˈo ˈatbal tzij picˈab picwiˈ i aj Israel, xubij chque: “Achjab ix in winkil. Quinnaˈ chpan wenmaˈ amˈal incjon in choˈab che ubanic su tkal chwe chwach Dios princˈaslemal,” xcha chque.
44023002	Jampa jelaˈ xuto are runmal tak patre Ananías u beˈ, chanim xiutak bic rachjab i cˈo chiˈ chunkaj a Pablo che uchˈayic puchiˈ.
44023003	Jampa jelaˈ xicbno, a Pablo xubij che Ananías: “¡Catuchˈay na Dios! At xa quieb a plaj abnon. At at cul che ubanic ˈatbal tzij pinwiˈ jelaˈ pcha quitkan wi rpxab. Tigreˈ, ¿suche che xatak che inchˈayic che jetlaˈ cubij chpan rpxab?” xcha che.
44023004	Tigreˈ rachjab che itcˈal chlaˈ xicbij che a Pablo: “¿La catcyoˈ runmal tak patre rech Dios?” xicha che.
44023005	A Pablo xubij: “Ay no, in xinchˈob taj che are wajun unmal tak patre. Rmal laˈ tzˈibtal can chpan rTioxlaj Wuj che cubij: 'Xa mayoˈ jun che cˈo u takquil pwiˈ ratinmit,' cchaˈ,” xcha chque.
44023006	Tigreˈ xcˈun pujlon a Pablo su cubno. Jampa xuchˈbo che cˈo jujun chque inqˈuiaj unak che i aj saduceos, jelaˈ cˈo jujun chic che i aj fariseos chicxoˈl, xchˈaw rucˈ choˈab chicwach tak aj cˈmol cbe che cˈo ˈatbal tzij picˈab picwiˈ i aj Israel, xubij: “In winkil, in in jun chque tak fariseos, in u cˈjol jun chque aj fariseo. Cmic quicˈat na tzij pinwiˈ rmal rech che cul in cˈux che kas tzij cˈo rcˈastajbal chicxoˈl rcamnak,” xcha chque.
44023007	Jampa jelaˈ xubij, are runak i cˈo chiˈ che ubanic ˈatbal tzij pwiˈ a Pablo xicjach quib chicxoˈl xicban quieb chicwachbal quib. Are tak fariseos i cˈo chquij tak aj saduceos.
44023008	Jelaˈ xicbno rmal laˈ che are i aj saduceos que quicjo che rcamnak quicˈastaj taj. Que quicbij che i cˈot ángeles, jelaˈ jnan cˈot u xlabal chpan quenmaˈ runak. Tak fariseos quicbij che cˈo ángeles jelaˈ quicchˈbo che cˈo u xlabal pquenmaˈ runak, xa jnan quicbij tak camnak quicˈastaj na.
44023009	Quinjel xictuclej quib, xiwyinic. Xitqueˈ jujun achjab che quicnawtzaj aj Israel chpan qui pxab que, que i aj fariseos, xicbij rucˈ cchoˈab: “Oj mijun u mac quekrak chrij wajun achi. We kas tzij cchˈabex rmal jun u xlabal o rmal jun ángel, cumajt chke quekban aj chˈoj che Dios,” xicha chque rinqˈuiaj.
44023010	Runmal aj bnol chˈoj xerlo jampa che tak aj cˈmol cbe xiwalaj chquij chicwachbal quib, xuxiˈij rib che quicˈaclej a Pablo cmal. Chanim xutak che quikaj lo tak aj bnol tak chˈoj, quicoj cchoˈab che uchˈipic lak a Pablo chicxoˈl runak, quitzlaj chna bic chpan ccwarbal.
44023011	Jun chic ˈij chaˈab chic xtqueˈ Kjaw Jesucristo chwach a Pablo, xubij che: “¡A Pablo, chacubaˈ a cˈux!” xcha che. “Pcha su xaban chpan tinmit Jerusalén che xinˈalajsaj chicwach runak, jelaˈ jnan rajawxic caban chna quinˈalajsaj na chicwach runak chpan tinmit Roma,” xcha che.
44023012	Jampa xeskaric, jujun chque tak judíos xicmol quib che ubanic jun cchˈobnic chicxoˈl. Xicjic u beˈ Dios rucˈ ctzij su xicchˈbo che cpe na jun cˈax picwiˈ we quicban taj. Xicbij che quiwaˈt na, ni quictijt cbanaˈ che mjaˈ quiccamsaj na a Pablo. Jampa ya ccamsan chic tigreˈ quictij cwa.
44023013	Pcha i cawinak achjab che xicban ubanic wa rchˈobnic.
44023014	Que xiopan cucˈ jujun quinmal tak patre, jnan cucˈ jujun chque aj cˈmol cbe tak judíos, xicbij chque: “Are oj xekbij chekwachbal kib, che cˈot kwa quektijo ni cˈot kbanaˈ quektijo, che mjaˈ quekcamsaj a Pablo.
44023015	Wacmic, chibna jun toˈob chke are ix jnan cucˈ la inqˈuiaj aj cˈmol cbe che cˈo ˈatbal tzij picwiˈ tak aj Israel, chibij che runmal aj bnol tak chˈoj rech chwek quiccˈam lo a Pablo chiwach ix rech quijluj iwib che quiwaj quiwetamaj na mas su kas u mac ubnon. Oj oj kyujban kib che ucamsxic jampa mjaˈ quiopnec nu quicban wi rˈatbal tzij pwiˈ,” xicha chque.
44023016	Cˈo jun ral rnab a Pablo xuto che rachjab quiˈen a Pablo che ucamsxic. Tigreˈ xbec, xuc bic chpan rcwarbal tak aj bnol chˈoj, xuˈalajsaj injel che a Pablo.
44023017	Jampa jelaˈ xuto, a Pablo xusqˈuij jun chque runmal jun jpuk tak aj bnol chˈoj, xubij che: “In taˈ, chacˈma bic wajun abon chwach runmal chawe. Cˈo su craj cubij na che,” xcha che.
44023018	Tigreˈ runmal xucˈam bic rabon chwach runmal re, xubij che: “A Pablo che cˈo pekcwarbal, xutak inusicxic, xuta toˈob chwe che quincˈam lo wa rabon chawach at, rmal la che cˈo na su cubij chawe,” xcha che.
44023019	Runmal chque tak achjab aj bnol chˈoj xuchˈip rabon che u ˈab, xresaj apno jelaˈ, xuta che: “¿Su cawaj cabij na chwe abon?” xcha che.
44023020	Are rabon xubij che: “In taˈ, tak judíos xicchˈbo che quicta jun toˈob chawe, che chwek quiccˈam lo a Pablo jeac chic chicwach tak aj cˈmol cbe rech ˈatbal tzij, rech jelaˈ quicchˈob na chrij su kas u mac ubnon.
44023021	¡Xa macjo su quicbij! Rmal rech che i cˈo cawinak achjab che quiˈen ptak be che ucamsxic a Pablo. Que quicbij, che cpe na jun cˈax picwiˈ we quiccamsaj taj. Ni quictijt cwa, ni quictijt cbanaˈ che mjaˈ quiccamsaj na a Pablo. Wacmic i cˈo che reˈxic, che caya na chque su quicta na chawe,” xcha che.
44023022	Runmal, xubij che rabon: “Xa mabij che mijun su xabij chwe wachanim,” xcha che. Tigreˈ rabon xel chiˈ rucˈ.
44023023	Tigreˈ runmal chque aj bnol chˈoj xiusqˈuij i quieb tak quinmal chque jun jpuk chque aj bnol chˈoj, xubij chque: “Chiyujbaˈ apno quieb cient achjab aj bnol chˈoj, rucˈ oxcˈal lajuj achjab che quibe chquij tak quij, jelaˈ jnan quieb cient achjab chic che quicucˈaj tak cchˈichˈ rech chˈoj, rech quibe chpan tinmit Cesarea. Jelaˈ quiban na chpan beljeb hora chaˈab chic,” xcha chque.
44023024	Jelaˈ xtkan che uyaˈic tak quij che a Pablo rech rbe. Juntir wariˈ xicbno rech cˈot jun cˈax cbantaj na che a Pablo. Quiccˈam bic chwach a Félix re ˈatbal tzij petnak pucuent Roma.
44023025	Mjaˈ quibec, wa runmal xutzˈibaj bic jun wuj, che jewaˈ cubij chwach:
44023026	“In a Claudio Lisias, quintzˈibaj wajun wuj chawe at rnimlaj ˈatbal tzij a Félix. Nabe quinya rtzil awach. Cwaj in wet utz awach.
44023027	Wa rachi xintak be awucˈ u beˈ a Pablo, xicchˈip ural cmal tak judíos. Ccaj que wet xiccamsaj. Are in xinbe chquij cucˈ in cach aj chac, xinwesaj chicwach jampa xinchˈbo che re aj Roma.
44023028	Tigreˈ in xwaj wet xinwetamaj su u mac quiccoj chrij. Rmal laˈ xincˈam bic chicwach tak aj cˈmol cbe che quicban ˈatbal tzij picwiˈ tak judíos.
44023029	Nojin xinwetamaj che u mac quiccoj chrij, are chrij su cˈo chpan qui pxab que. Cˈot su quicya chrij rech cumaj che che ccamsxic o rech quicya pcarsa.
44023030	Tigreˈ jampa xinchˈbo che tak judíos xa quiˈen wa rachi che quiccamsaj na, chanim xintak bic awucˈ. Jelaˈ xintak ubixic chque che quiccoj tzij chrij che quicbij na chawach at su u mac quicya chrij,” xcha a Claudio Lisias che a Félix chpan wa rwuj.
44023031	Tak achjab aj bnol chˈoj xiccˈam bic a Pablo jelaˈ pcha su itkon wi lo che. Xiccˈam bic chpan wajun aˈab, xiopan chpan tinmit Antípatris.
44023032	Jun chic ˈij xicya can a Pablo picˈab rachjab che cˈo chrij tak quij che xiccˈamch bic rucˈ rˈatbal tzij. Que xitzlajch lo chpan ccwarbal chpan tinmit Jerusalén.
44023033	Jampa la rachjab che i cˈo chrij tak quij xiopan chpan tinmit Cesarea, xiuc bic rucˈ rˈatbal tzij. Xicya rwuj puˈab rˈatbal tzij, xictacˈbaˈ a Pablo chwach.
44023034	Rˈatbal tzij xusqˈuij uwach rwuj, tigreˈ xuta che a Pablo chin chque tinmit petnak wi. Jampa xuto che re aj Cilicia,
44023035	xubij che a Pablo: “Catintatbej na jampa quipe la runak che quiccoj tzij chawij,” xcha che. Xutak uchejxic a Pablo jelaˈ prchoch unmal ˈatbal tzij a Herodes.
44024001	ˈAxnak chic job ˈij, xkaj bic a Ananías che quinmal tak patre, i richˈil jujun chque aj cˈmol cbe chque tak judíos, jnan rucˈ aj chˈawnel u beˈ a Tértulo, rech quiccoj tzij chrij a Pablo chwach ˈatbal tzij aj Roma, a Félix.
44024002	Jampa xsqˈuix a Pablo chicxoˈl, a Tértulo xumaj cojic tzij chrij, chwach a Félix. Xubij che rˈatbal tzij rech utz cuto: “Rmal awech at che cˈot chˈoj chekxoˈl, oj kinjel cojquictic awucˈ at a Félix. Rmal rutzlaj a nˈoj, utz abnon cucˈ su rajawxic chke chpan ktinmit che i cˈo paˈab, che jetlaˈ ubnon nabe jampa mjaˈ at cˈo chpan a takquil.
44024003	Injel su abnon quekcˈmo rucˈ maltioxnic chpan injel ktinmit. Oh Félix, mas nim a ˈij chke oj. Quekmaltioxij chawe injel a chac abnon chpan ktinmit.
44024004	Xa rech quinyat mas latzˈ chawe, catinbochˈej che catatbej quieb oxib ktzij, rmal laˈ che at kas quel na a cˈux chque runak i cˈo paˈab.
44024005	Xketamaj che wa rachi, are jelaˈ pcha jun cˈaxlaj yabil chque tak ktinmit. Re cucoj ccˈux quinjel tak judíos cho ruwach ulew rech quicwaljsaj quib chquij aj Roma che cˈo ctakquil pekwiˈ. Re unmal chicxoˈl jujun achjab che ctaken jun achi aj Nazaret cbix chque che jun chwi cmod quequinmaj Dios chwach su quekban oj.
44024006	Xa jnan xutzcuj utzilxic unmal rchoch Dios jelaˈ chpan tinmit Jerusalén, xa are oj xekyat che. (Oj xekchˈpo, are xkaj oj wet xkaˈat tzij pwiˈ jelaˈ pJerusalén cmal su laˈ cubij rkpxab.
44024007	Xa xpe a Lisias chkij re runmal chque achjab aj bnol chˈoj, xucoj u choˈab, xutak uresxic wa rachi pekˈab.
44024008	Xiutak runak che ccaj quiccoj tzij chrij che quipe ural awucˈ at.) Rmal laˈ at, we cata che jampa cacˈot u chiˈ, catconec cawetamaj na u colmil chrij injel wariˈ che su quekbij chrij,” xcha a Tértulo che a Félix.
44024009	Jelaˈ jnan la inqˈuiaj judíos xiccoj tzij chrij a Pablo. Xa jun uwach ctzij xicbij rucˈ su xubij a Tértulo.
44024010	Rˈatbal tzij xuban jun retal che a Pablo che cuya che cchˈawac. A Pablo xutzlij ubixic chque runmal chque aj Israel rech cutoˈo rib rucˈ u tzij, xubij: “In quinchˈbo che qˈui jnab chic at a Félix cˈo che ˈatbal tzij picwiˈ i qˈui tak tinmit. Rmal laˈ rucˈ injel in quicten quintoˈo wib rucˈ in tzij chawach.
44024011	At chanim catconec cawetamaj che cteˈ cablajuj ˈij xinbe che uyiquic u ˈij Dios chpan tinmit Jerusalén.
44024012	Runak che quitjan quiccoj tzij chwij xiyinraktaj che xincoj ccˈux inqˈuiaj chic rech quictuclej bic quib chquij tak Romanos, naret xinban chˈoj rucˈ in tzij rucˈ mijun chpan unmal rchoch Dios ni chpan tak ja nu quicnawtzaj wi quib aj Israel che qui pxab que, ni jetlaˈ xinbno ptak be chpan ctinmit.
44024013	Que quicon taj quicˈalajsaj chawach psak che kas tzij wariˈ su quitjan che ubixic chwij.
44024014	In cwaj quinˈalajsaj chawach at a Félix, che in quinyic u ˈij Dios che ktaˈ man ujer. In intaken u be re, che quicbij que che jun chwi u mod quekinmaj Dios. Quincoj injel che su tzˈiban chpan rTioxlaj Wuj jnan rucˈ rpxab chpan tak cwuj aj bil u tzij Dios ujer.
44024015	In cul in cˈux chrij Dios che kas tzij quicˈastaj na rcamnak, che i jsucˈ chwach jnan cucˈ la rijsucˈ taj. Xa jnan quicˈastaj chicxoˈl rcamnak. Quincha in che jelaˈ quiccoj que che quitjan quiccoj tzij chwij.
44024016	Rmal laˈ, injel quinbno rech jelaˈ amˈal quinnaˈ chpan wenmaˈ che chwach Dios jelaˈ chicwach runak che cˈot mijun etzlal inbnon.
44024017	“In xinbe naj che jun in benan. Jampa ˈaxnak chic quieb oxib jnab, xintzlajch lo chpan tinmit Jerusalén che uyaˈic tak limosna chque rinwinkil che mas i mebaˈ, jnan rucˈ che uyaˈic sipnic chwach Dios.
44024018	Jelaˈ quintjan che ubanic, che ya injosˈin wib che uyaˈic in sipnic chwach Dios pcha cubij chpan kpxab, jampa xipe jujun chque tak judíos che i petnak pucuent Asia. Xincrak chpan runmal rchoch Dios. Are xa i quieb oxib unak i cˈo wucˈ, in naret xiyintuclej bic runak. Cunmaj chque rajIsrael che i petnak pucuent Asia, wet xipe chawach che ucojic tzij chwij we cˈolec. Xa xipe taj.
44024020	Cmic, utz quicbij chawe wa rachjab che i petnak, su in mac xicrak chwij jampa xintqueˈ chicwach tak aj cˈmol cbe cˈo ˈatbal tzij picˈab picwiˈ runak i aj Israel.
44024021	Pent cˈo su xicrak chwij rmal wajun tzij che xinbij jampa intcˈal chicwach pJerusalén che jewaˈ xinbij: 'In cˈo ural chiwach ix che quiban ˈatbal tzij pinwiˈ rmal rech quintoˈo wib rucˈ in tzij che kas tzij quicˈastaj na rcamnak,' xincha chque,” xcha a Pablo che.
44024022	Tigreˈ a Félix, rmal laˈ che retaˈan chic su cmod rajcojnel che Kjaw Jesucristo che naret quictuclej bic runak chrij rˈatbal tzij. Xuya na can u chˈobnic che jun ˈij chic, xubij chque: “Jampa cpe na runmal a Lisias ural, tigreˈ kas quinwetamaj na su quibij chrij a Pablo,” xcha chque.
44024023	Jampa xicjach bic quib chicxoˈl, tigreˈ a Félix xutak bic runmal jun jpuk achjab aj bnol chˈoj che uchejxic a Pablo, xubij che cbant mijun cˈax che. Xubij che: “We quipe richˈil che rilic, che uyaˈic su rajawxic che, xa miˈatmij cwach,” xcha che.
44024024	Cˈawnak chic quieb oxib ˈij, xpe chna a Félix, richˈil al Drusila rixkil, re jun ixak aj Israel. A Félix xutak usicxic a Pablo rucˈ, xutatbej rutzij su mod cuban jun jampa quiccjon che Kjaw Jesucristo.
44024025	A Pablo xiunawtzaj. Xubij chque su rajawxic quicbno rech jelaˈ Dios cubij che i jsucˈ chwach. Xubij chque che naret cuya chque quicbno su ccaj que quicbno. Jelaˈ jnan xubij chque che cpe na rˈatbal tzij picwiˈ rmal Dios. A Félix jampa jelaˈ xuto congan xuxiˈij rib, xubij che: “Rucˈ wariˈ xubno. Cmic jat, chpan jun chic ˈij catinsqˈuij chic rech catchˈaw wucˈ,” xcha che.
44024026	A Félix xraj wet cuya na pwak che rmal a Pablo, rech cutzˈakpij bic. Rmal laˈ, xak amˈal cusqˈuij, rech quicchˈabej quib.
44024027	Jelaˈ ubnon ˈaxnak quieb jnab. Tigreˈ a Porcio Festo xuc can che u cˈxel a Félix che rˈatbal tzij. A Félix jampa mjaˈ cujach u takquil puˈab a Porcio Festo, xraj che wet utz cquil wi cmal tak judíos, rmal laˈ che xuya can a Pablo pcarsa.
44025001	Tigreˈ a Porcio Festo, xuc che u takquil prˈatbal tzij chpan nim tinmit Cesarea. Jampa iˈaxnak chic oxib ˈij xel bic chiˈ, xbe chpan tinmit Jerusalén.
44025002	Jampa xopan chlaˈ are quinmal tak patre jnan cucˈ tak judíos nim ctakquil, xiuchˈabej a Porcio Festo, xicˈalajsaj u mac a Pablo chwach.
44025003	Xicta jun toˈob che chrij a Pablo, che wet cˈo mod che cutak lo chpan tinmit Jerusalén. Re quibnon jun chˈobnic chrij che cquiˈej na apno prbe che ucamsxic a Pablo.
44025004	A Porcio Festo xubij chque che a Pablo cˈo pcarsa ptinmit Cesarea, re cbe chlaˈ pCesarea chanim.
44025005	Tigreˈ re xubij chque: “Chin chiwe ix che cˈo ctakquil chixoˈl, utz we jnan chixkaj bic wucˈ pCesarea. Tigreˈ we cˈo su ubnon re che ustaj, cˈo mod quicoj tzij chrij wa rachi,” xcha chque.
44025006	ˈAxnak chic ya mer lajuj ˈij, xikaj bic chpan tinmit Cesarea. Jun chic ˈij xicmaj ubanic ˈatbal tzij pwiˈ a Pablo.
44025007	Jampa re cˈo chicxoˈl tak judíos che i petnak Jerusalén, xicmol quib chrij. Qˈui itzellaj tak mac xicya chrij a Pablo. Xa xicon taj quicˈalajsaj psak we kas tzij su xicbij.
44025008	A Pablo xumaj utoˈic rib rucˈ u tzij, xubij chque: “In cˈot jun mac inbnon chrij kpxab oj tak judíos, ni chrij unmal rchoch Dios, ni chrij unmal ˈatbal tzij a César,” xcha chque.
44025009	A Porcio Festo, are xraj che cuban jun utzil chque tak judíos i cˈo chiˈ rmal laˈ xubij che a Pablo: “¿La cawaj catbe pJerusalén, rech quinˈat na tzij pawiˈ rmal la rtzij quicbij chawij?” xcha che.
44025010	A Pablo xubij che: “Quinbe taj. Wachanim in cˈo chawach at rˈatbal tzij che xutak lo ural unmal ˈatbal tzij a César. Chiˈ cumaj chwe che caˈat na tzij pinwiˈ. In cˈot in mac inbnon chquij tak judíos. Are ˈalaj chawach, ya awetaˈan chic.
44025011	Wet cˈo jun etzlal inbnon chquij, o wet inbnon su racleˈn rech tkal chwe che quincamsxic, quinwesajt wib chpan in camnical, quinxiˈijt wib chwach. We cˈot mijun mac quirak chwij, tigreˈ cˈot mijun che quicon che in jachic picˈab wa runak judíos. In catinbochˈej che quinatak bic chlaˈ Roma chwach unmal ˈatbal tzij a César,” xcha che.
44025012	A Festo xcban cchˈobnic cucˈ aj yoˈl qui nˈoj. Tigreˈ xubij che a Pablo: “¡Utz baˈ! At xinabochˈej che catintak bic chwach unmal ˈatbal tzij a César. Tigreˈ chwach re catbe wi,” xcha che.
44025013	I cˈawnak chic quieb oxib ˈij, are ˈatbal tzij Agripa xopan chpan tinmit Cesarea richˈil rnab al Berenice, che uyaˈic rtzil uwach a Festo.
44025014	Xibeytaj quieb oxib ˈij chlaˈ. Jampa i cˈo chlaˈ a Festo xubij che rˈatbal tzij Agripa su racleˈn u mac iyaˈon chrij a Pablo, xubij: “Cˈo jun achi iyaˈon can pcarsa rmal a Félix rech quiˈat na tzij pwiˈ.
44025015	Jampa xinbe pJerusalén, are quinmal tak patre, cucˈ tak aj cˈmol cbe cˈo ˈatbal tzij picˈab chque aj Israel xicbij chwe su ubnon wa rachi. Xicta chwe wet xak jelaˈ quinya chpan u camnical rmal u mac ubnon.
44025016	In xintzlij ubixic chque che cumajt chke oj oj aj Romanos che quicjach jun unak pcamnical we mjaˈ cban rˈatbal tzij pwiˈ. Rajawxic che quitcˈal chicwach rajcjol tzij chrij, rech jelaˈ cˈo mod cutoˈo rib rucˈ u tzij chwach che su quicbij chrij re.
44025017	Jelaˈ jampa xintzlajch lo ural, que xipe wucˈ xicmol quib ural. Pjun chic ˈij xinbe pintakquil nu cban wi ˈatbal tzij pwiˈ a Pablo, xinbeytaj taj. Tigreˈ xintak ucˈamic wa rachi.
44025018	Jampa xictacˈbaˈ quib che ucojic tzij chrij, chanim xinchˈbo che cˈot jun mac xcya chrij jelaˈ pcha quicban inqˈuiaj chic unak.
44025019	Xak xiw xiccoj tzij chrij che quichˈaw chrij su quicjon que chrij Dios, jelaˈ chrij jun achi u beˈ a Jesús che camnak chic, che cubij a Pablo che cˈas na.
44025020	Xsach in cˈux chrij wa rchˈobnic quinbno rech quinˈat na tzij pwiˈ. Xinta che we craj cbe pJerusalén, rech chlaˈ quinˈat na tzij pwiˈ su u mac quicbij chrij.
44025021	A Pablo jampa xuto che jelaˈ, xinubochˈej rech quinutak na bic rucˈ unmal ˈatbal tzij a César che ubanic ˈatbal tzij pwiˈ. Chanim xintak uchejxic pcarsa. Matan na quintak bic rucˈ a César jampa cuya chwe che jelaˈ quinbno,” xcha che.
44025022	Tigreˈ ˈatbal tzij Agripa xubij che a Porcio Festo: “In jelaˈ cwaj quintatbej wa rachi a Pablo,” xcha che. A Porcio Festo xubij che: “Utz, chwek catatbej na,” xcha che.
44025023	Pjun chic ˈij pcha u mod jun nim ˈij xicbno jampa xipe Agripa rucˈ rnab al Berenice. Jnan xiuc bic nu quicban wi ˈatbal tzij rucˈ nim ubanic quinmal tak achjab aj bnol chˈoj, jnan cucˈ runmal chque rachjab che cˈo ctakquil chpan tinmit. Tigreˈ a Porcio Festo xutak che ucˈamic lo a Pablo chicwach.
44025024	Jampa a Pablo cˈo chiˈ chicxoˈl, tigreˈ a Porcio Festo xubij: “Oh ˈatbal tzij Agripa, ix iwinjel ix achjab ix cˈo ural jnan kucˈ oj, utz quibno che utzˈutzaˈxic che wa rachi. Re xya mac chrij cmal quinjel judíos chpan tinmit Jerusalén, jelaˈ jnan xicbno ural kucˈ oj. Xicbij chwe rucˈ wiynic che quintak u camsxic wa rachi, xicha chwe.
44025025	In quinchˈbo che cˈot jun u mac ubnon rech tkal che che ccamsxic. Re xinubochˈej rech quintak bic chwach unmal ˈatbal tzij Augusto César. Cmic in inchˈbon lak che quintak bic chlaˈ rucˈ.
44025026	¿Su racleˈn jun mac quintzˈibaj bic che runmal ˈatbal tzij? Xa quinrak taj su quintzˈibaj che rmal laˈ che cˈot kas u mac ubnon. Rmal laˈ xincˈam lo chawach at ˈatbal tzij Agripa, jnan rucˈ chicwach rinqˈuiaj i cˈo ural wacmic, rech quicˈot u chiˈ rech quirak jun mac chrij. Tigreˈ, rmal jelaˈ cˈo su quintzˈibaj bic chrij che runmal ˈatbal tzij.
44025027	Rmal rech are in quinchˈbo che xa ploj u chˈobnic jun we cutak bic jun rucˈ runmal ˈatbal tzij che ubanic ˈatbal tzij pwiˈ, we cˈot u mac craktaj chrij,” xcha chque.
44026001	Are ˈatbal tzij Agripa xubij che a Pablo: “Cˈo mod catchˈawac rech catoˈo awib rucˈ a tzij,” xcha che. Tigreˈ xuyic u ˈab a Pablo, xumaltioxij che rmal, xumaj utoˈic rib rucˈ u tzij, xubij:
44026002	“In taˈ Uwjaw ˈatbal tzij Agripa, cmic quinquictic che quinconec quinchˈawac che utoˈic wib rucˈ in tzij chawach at, chrij injel tak mac che iyaˈon chwij cmal quinmal chque tak judíos.
44026003	Are waˈ quinbij chawe at Unmal chwe rmal rech che at cachˈbo injel tak cnawtzbal que, jelaˈ tak cchˈobnic chque tak judíos. Rmal waˈ catinbochˈej che utz caban che utatbxic in tzij, che cqˈuistajt a cˈux che utaˈic in tzij.
44026004	“Quinjel tak judíos quetaˈan chic su inbnon chpan in cˈaslemal. Quetaˈan su inbnon jampa in alaj na, che xincˈjeˈ pintinmit Tarso. Jelaˈ jnan quetaˈan su inbnon jampa xincˈjeˈ chpan tinmit Jerusalén.
44026005	Que ujer chic quetaˈan in wach, we ccaj quicˈalajsaj chawach quicon che chrij su mod inbnon nabe canak che xincˈjeˈ cucˈ tak fariseos. Que kas mas cucˈil che unmartsxic injel kpxab oj tak judíos.
44026006	Wacmic intcˈal chawach at Agripa rech quintoˈo wib rucˈ in tzij, rmal rech che cul in cˈux rucˈ Dios, che quiucˈsoj na rcamnak. Are waˈ ubin lo Dios chque ktaˈ kman ujer che cuban na chque.
44026007	Are waˈ su ubin can Dios chque ktaˈ man ujer, kiˈen kinjel oj judíos che oj qui cman i cablajuj u cˈjol a Jacob ujer. Rmal laˈ rech quekchbej na su ubin Dios, cojucˈil che ubanic u chac re chpˈij chaˈab. Rmal wa rcubsbal kcˈux, que tak judíos quiccoj tzij chwij, oh unmal ˈatbal tzij Agripa.
44026008	In quinbij chiwe iwinjel: ¿Suche che i chˈobnic ix cuyat chiwe quichˈbo che Dios conec quiucˈsoj na rcamnak? In xa quinchˈob taj,” xcha a Pablo chque.
44026009	“In jelaˈ jnan cucˈ que kas tzij xinchˈbo nabe canak che rajawxic quinban na qˈui uwach cˈax rech quinˈatmij uqˈuiyic rajcojnel quicmol quib prubeˈ a Jesús aj Nazaret.
44026010	Jelaˈ xinban chpan tinmit Jerusalén. Iyaˈon in takquil pinˈab cmal quinmal tak patre, rech xiyintzapij can chpan tak carsa i qˈui chque tak aj cojnel. Jampa bantajnak ˈatbal tzij picwiˈ, in xinya in tzij chquij rech quiya chpan qui camnical.
44026011	Qˈui bwelt xintzcuj chpan tak ja nu quicnawtzaj wi quib i aj Israel che qui pxab que, rech quincˈajsaj cwach. Xincoj in choˈab chicwach tak aj cojnel che a Jesucristo rech quicbij cˈaxlaj tak tzij chrij Dios. Mas xpe wiwal chquij, xinuc chpan tak tinmit che naret ktinmit oj che ctzucxic che ubanic cˈax chque.
44026012	“Jelaˈ ubnon che inbenak che ubanic cˈax chque rajcojnel chpan tinmit Damasco. Iyaˈon in takquil pinˈab cmal quinmal tak patre, rech quincˈajsaj na cwach.
44026013	Cmic chic, oh unmal ˈatbal tzij, utz caban che utatbxic in tzij. Quintjan che in be rech quinbe ptinmit Damasco, pcha cablajuj ubnon rˈij, cteˈ xinwlo xpe jun sak prcaj, che mas sak na chwach uwachbal rˈij. Xraplan chkij cucˈ inqˈuiaj che ibenak wucˈ.
44026014	Chanim xojtzˈak kinjel pulew. Xinta jun chˈabal che xubij chwe pkchˈabal oj aj Israel: 'A Saulo, a Saulo,' xcha chwe, '¿Suche caban cˈax chwe?' xchaˈ. 'At xiw caban cˈax awib atquel pcha jun che cucoj rkan chpan tak qˈuix che chˈut uwiˈ. Xa maban chic rcˈax chwe,' xcha lo chwe.
44026015	Tigreˈ xinbij in: '¿Chin at, in taˈ?' xincha che. Are Kjaw Jesucristo xubij chwe: 'In reˈ in a Jesús che catjanec caban cˈax chwe,' xcha chwe.
44026016	Tigreˈ re xubij chwe: 'Chatwaljak baˈ, catcˈal lak. In xincˈut wib chawach rmal jelaˈ cwaj che catincoj che wajchac. At, atinchaˈon chic, rech caya ubixic in tzij chque runak su awlon chic, jelaˈ su cawil na jampa quincˈut na wib chawach.
44026017	Catinwesaj na picˈab rawinkil tak judíos, jelaˈ picˈab runak i aj Israel taj. Cucˈ que catintak wi na bic che ubixic in tzij in.
44026018	Jelaˈ cajak na cchˈobnic, rech quiˈel bic chpan rekuˈn nu i cˈwe chpan cmac, quiˈax na chpan saklaj in tzij in. Jelaˈ ubnon quiˈel na bic puˈab Satanás, quiˈax puˈab Dios. In quinsach na uwach cmac, rech quiccˈam jun echbal jnan cucˈ la inqˈuiaj tioxlaj tak aj cojnel, rmal ccojnic chwe in,' xcha chwe.
44026019	“Jelaˈ ubnon, oh unmal ˈatbal tzij Agripa, xinmaj su xubij chwe rmal Kjaw Jesucristo xinmaj su xucˈut chinwach rmal u choˈab Dios prcaj.
44026020	Nabe xinmaj ubixic utzlaj u tzij Dios chque i cˈo ptinmit Damasco. Tigreˈ xinbe chpan tinmit Jerusalén che ubixic chque jnan cucˈ tak tinmit pucuent Judea che ubixic chque rque. Xa jnan xinbe cucˈ runak i aj Israel taj. Xinbij can chque che rajawxic quicjal uwach cchˈobnic, chicya can ujer tak cmac, rech quiccjon na che Dios. Rech quicban utzlaj tak chac rech Dios chpan ccˈaslemal.
44026021	Rmal waˈ, xincchˈip bic tak judíos chpan unmal rchoch Dios, jelaˈ xicctzcuj in camsxic.
44026022	Rmal u toˈbnic Dios co intacˈban chpan in cojnic injel ˈij rech quinˈalajsaj rutzij chicwach quinjel runak i cˈo chiˈ, che inmak ctakquil jnan cucˈ che cˈot ctakquil. Cˈot su quinbij che mat jelaˈ cbin can aj bil tak u tzij Dios, jnan rucˈ su xbix che a Moisés che su cbantaj na.
44026023	Que xicbij che are wajun u Takoˈn Dios curak na u camnical. Jampa xcmac tigreˈ nabe re ccˈastjec na chicxoˈl rcamnak. Te na cuˈalajsaj na psak rech quicˈoltaj na rmal re tak judíos, jnan cucˈ i aj Israel taj chpan jleˈ chic nimlaj tak tinmit,” xcha a Pablo chque.
44026024	Jampa a Pablo quitjanec cubij wariˈ che utoˈic rib rucˈ u tzij, a Festo co xchˈawac, xubij che: “At a Pablo xa at chˈujarnak. Mas benak a cˈux chrij unmartsxic awib, rmal laˈ at chˈujarnak,” xcha che.
44026025	A Pablo xubij che: “At a Porcio Festo che mas nim a ˈij, jelaˈ taj pcha cabij, in in chˈujarnak taj. Xa quinbij rkas tzij chawe, jelaˈ ubnon che cˈo u be la rtzij quintjan che ubixic chiwe.
44026026	Are unmal ˈatbal tzij Agripa cuchˈob injel wariˈ su quinbij. Quinxiˈijt wib che ubixic injel waˈ chwach. In wetaˈan che su quintjan che ubixic chiwe chˈuktalt chwach rmal laˈ che xbantjec psak chicwach quinjel.
44026027	Wacmic quinta chiwe, oh unmal ˈatbal tzij Agripa, ¿la cacjo su xicbij aj bil tak u tzij Dios? In wetaˈan chic che cacjo,” xcha che.
44026028	Xubij unmal ˈatbal tzij Agripa che a Pablo: “¿La jelaˈ cabij at che xa rucˈ quieb oxib tzij quinachˈco rech quinuban aj cojnel che a Jesucristo?” xchaˈ.
44026029	A Pablo xubij che: “Oh unmal ˈatbal tzij we xa rucˈ jbeˈ, o rmal i qˈui in tzij, cˈot uptan chwe, xiw cwaj che catcjon che Kjaw Jesucristo, naret xak xiw at, jelaˈ quinjel la inqˈuiaj che quinctatbej in tzij cmic, rech quicjon che a Jesucristo, rech quiˈel aj cojnel che jnan pcha in. Xiw cwajt che quixcanaj jnan wucˈ in che inximtlic rmal tak clena,” xcha che.
44026030	Jampa xuqˈuis ubixic wa rtzij, xiwalaj unmal ˈatbal tzij Agripa cucˈ rˈatbal tzij a Porcio Festo, jnan rucˈ al Berenice, cucˈ quinjel la icul cucˈ xiˈel bic chiˈ.
44026031	Jampa xiˈel apnak, xicmaj uchˈachaˈxic chicwachbal quib chrij su quicbno rucˈ a Pablo, xicbij: “Cˈot jun u mac ubnon wa rachi rech tkal che che ccamsxic, ni rech quiccoj pcarsa,” xichaˈ.
44026032	Unmal ˈatbal tzij Agripa xubij che a Porcio Festo: “La cachˈbo, wet mat xubochˈej che catak bic chwach runmal ˈatbal tzij a César, wacmic ctzˈakpix bic wa rachi,” xcha che.
44027001	Jampa xchˈobtjec che cojbec chpan tinmit Italia, xcjach a Pablo cucˈ inqˈuiaj i cˈo pcarsa puˈab, jun aj chejnel aj Roma i cˈo puˈab runmal ˈatbal tzij a César, are unmal jun jpuk tak aj bnol tak chˈoj, a Jul u beˈ.
44027002	Xojuc chpan jun nimlaj barco che petnak chpan tinmit Adramitio, benan cubno cbe ptak tinmit pucuent Asia i cˈo chuchiˈ rplo. Xojel bic chiˈ ptinmit Cesarea. Cˈo Aristarco kucˈ, re petnak ptinmit Tesalónica pucuent Macedonia.
44027003	Jun chic ˈij xojopan chpan tinmit Sidón. A Jul xuban utzil che a Pablo, xuya che che cbe cucˈ utzlaj tak richˈil i aj cojnel chlaˈ pSidón rech quicya su rajawxic che prbe.
44027004	Xojel bic chlaˈ, xojbin pwiˈ rplo. Xicya can rulew cˈo pinqˈuiaj jaˈ Chipre chmax kˈab, rmal petnak rtew chekwach.
44027005	Jampa kˈaxen chic rplo che cˈo chuchiˈ rtinmit Cilicia rucˈ Panfilia, xojkaj bic chpan tinmit Mira. Are jun tinmit che cˈo pucuent Licia.
44027006	Runmal tak achjab aj bnol chˈoj xurak jun nimlaj barco aj Alejandría chlaˈ, benan cuban ptinmit Italia. Xojuc bic chpan.
44027007	Qˈui ˈij nojin xojbin pwiˈ rplo. Rucˈ cˈax xojopan chwach a Cnido. Xuyat rtew chke che xojopan cho rulew. Xojbin chpan rplo icam jun ulew cˈo pinqˈuiaj jaˈ Creta, chuchiˈ Salmona.
44027008	Rucˈ cˈax xojˈax putzal rulew rech Creta, xojopan chpan jun jaˈ che “utzlaj tak ocbal” u beˈ. Chunkaj cˈwe rtinmit Lasea.
44027009	ˈAxnak chic qˈui ˈij, xipbal rbenan pwiˈ rplo. Cˈawnak chic rˈij jampa tak judíos quichˈij rnumic quiwaˈ taj, xa nkaj chic che rˈalaj. Rmal waˈ che a Pablo xiyupixbaj.
44027010	Xubij chque: “Achjab, in quinwlo che rbenan pwiˈ rplo mas cˈax quektij rucˈ. In quinwlo che xak rucˈ jbeˈ ctzˈak rbarco rucˈ rekaˈn, jelaˈ pent cojcam na oj chpan rjaˈ,” xcha chque.
44027011	Are runmal chque tak aj bnol chˈoj xucoj na u tzij rajbinsal re nimlaj barco jnan rucˈ u tzij rjaw rbarco chwach u tzij a Pablo.
44027012	Cˈot jun ocbal chpan rplo che utz che caˈaxej rˈalaj. Rmal laˈ are i qˈui na xcya cnˈoj rech quiˈel bic chlaˈ, xak rpent quiconec quiopan chpan tinmit Fenicia che rech quicˈaxej rˈalaj chlaˈ. Are Fenicia jun ocbal chpan rplo rech pucuent Creta che ccaˈy apno chmax jelaˈ chnim u ˈab nu quel ulo rˈij.
44027013	Jampa xpe rtew putzal nu quel ulo rˈij, naret mas u choˈab, are rajchac che rbarco xicchˈbo che are waˈ che quiˈen. Xiwaljsaj u chˈipbal re nimlaj barco, xibin chuchiˈ rulew pucuent Creta.
44027014	Tigreˈ xpe jun nimlaj tew chrij rnim barco, “nordeste” u beˈ wa rtew.
44027015	Xuchˈicmij bic rnimlaj barco, xconxtaj xtqueˈec chwach rtew. Oj xekya kib che xojucˈam bic rmal u choˈab tew.
44027016	Chanim xojbe chunkaj jun alaj ulew cˈo pinqˈuiaj jaˈ Cauda u beˈ. Rucˈ cˈax xojcon che uyiquic ralaj barco che cˈo chrij rnimlaj barco xekchˈarej lak.
44027017	Jampa xicya ralaj barco chpan rnim barco, xiccoj clab che utoˈic rbarco rech cpax taj. Quicxiˈij quib we quicpuquej quib cho tak sanyib Sirte u beˈ. Rmal laˈ xquesaj cˈul cjon pwiˈ rnim barco. Jelaˈ ubnon xcˈam bic rmal u choˈab tew.
44027018	Jun chic ˈij, rmal mas cˈax nimlaj tew, xicqˈuiak can inqˈuiaj che ekaˈn chpan rplo che cˈo chpan rbarco.
44027019	Churox ˈij chic, rucˈ tak qui ˈab xicqˈuiak can ruchˈacbal rnim barco.
44027020	Qˈui ˈij xkilt uwach rˈij, xkilt uwach rchˈmil chqueaj rmal sutzˈ, rmal la rnimlaj tew che mjon u choˈab. Rmal laˈ che cˈot nu quicˈbeˈ wi kcˈux che cojcˈoltaj na chpan rplo.
44027021	Qˈui ˈij chic che cˈot kwa xektijo. Tigreˈ, xtqueˈ a Pablo chicxoˈl xubij chque: “Ix achjab, utz wet xinmaj in tzij su xinbij chiwe jelaˈ pucuent Creta, che mat xojel lo pucuent Creta chpan wa rnimlaj barco, rech quekrakt wa rcˈaxclil, rech cˈot jun ctzˈak che rekaˈn.
44027022	Cmic quixinpixbaj che quicoj i choˈab che ubanic chac. Che mijun chixoˈl quicmac. Xak xiw ctzˈak na rnimlaj barco.
44027023	Chaˈab mer xpe jun ángel rech Dios, are Uwjaw, i are quinloˈoj. Are u ángel xtqueˈ wucˈ,
44027024	xubij chwe: 'A Pablo, maxiˈij awib,' xchaˈ. 'Rajawxic che catacˈbax na chwach a César. Chatampeˈ, rmal awech are Dios quiutoˈo na quinjel che la i cˈo awucˈ chpan nimlaj barco,' xcha chwe.
44027025	Rmal laˈ, ix ix achjab, chicubaˈ i cˈux. In quincoj u tzij Dios che jelaˈ cuban na pcha xbix chwe mer.
44027026	Cojekaj na chpan jun ekuˈnlaj ulew pinqˈuiaj rplo,” xcha a Pablo chque.
44027027	Chpan cablajuj aˈab, jampa xojcˈam bic rmal u choˈab tew chpan rplo Adriático u beˈ, chpan wajun aˈab pinqˈuiaj aˈab rajchac rech nim barco xicchˈbo che icˈmon bic chunkaj rulew.
44027028	Jampa xicqˈuiak bic rpajbal, tigreˈ xicquil unajil u pan rplo, are jwinak waklajuj metros kajnak. Xojbech apno jbeˈ chic, xicqˈuiakch bic rcpajbal, xiclo che jwinak okub metros chic unajil u pan kajnak.
44027029	Xicxiˈij quib, pent quekpuquej kib cho tak abaj. Xquikasaj bic quijab chˈipbal re nimlaj barco. Mas ccaj wet quiskaric.
44027030	Rajchac rech rbarco xcaj wet xiˈanmaj bic. Xquikasaj bic ralaj barco chpan rplo, jelaˈ pcha ctzˈakpin rkan jun chˈipbal re chwach wa rnim barco.
44027031	Tigreˈ a Pablo xubij che runmal chque tak achjab aj bnol chˈoj, jnan cucˈ rach aj chac: “We mat ccanaj can tak aj chac chpan nimlaj barco, ix quixcon taj quixcˈoltaj ix,” xcha chque.
44027032	Tigreˈ que xicpuj tak clab che cjon che ralaj barco, xictzˈak bic chpan rplo.
44027033	Jampa ya mer xeskaric, a Pablo xiubochˈej quinjel che quiccˈam que rwa, xubij chque: “Cmic cajlajuj ˈij wariˈ che ix quiwiˈej su cbantaj na. Ix cˈo chpan numic, cˈot su itijon.
44027034	Rmal laˈ quixinbochˈej che chicˈma iwe wa rwa, rech quixcˈoltjec. Cˈot mijun chiwe ctzˈak jun uwiˈ pijlon cojcˈoltaj na kinjel,” xcha chque.
44027035	Jampa xubij wariˈ, a Pablo xucˈam apno rwa, xumaltioxij che Dios chicwach quinjel. Xupro, tigreˈ xumaj utijawic.
44027036	Quinjel xicubaˈ qui cˈux. Jelaˈ ubnon xicˈam que rwa.
44027037	Oj quieb cient rucˈ oxcˈal waklajuj unak che kinjel oj cˈo chpan nimlaj barco.
44027038	Jampa i nojnak chic, xicqˈuiak bic rtrico chpan rplo rech quel raˈlil rekaˈn chpan rnimlaj barco.
44027039	Jampa xeskaric, are rajchac che rbarco xicchˈob taj u beˈ wa rulew che cˈo apno chekwach. Xquil uwach jun u ˈab plo ucnak bic chpan rulew, sanyib u chiˈ. Chlaˈ xicchˈob wi rech quesaj bic rnimlaj barco, we quiconec.
44027040	Xicqˈuiakpij can cchˈipbal re rbarco, xicya can chpan rplo. Jnan xicquir can rclab che rcheˈ rech cbinsaj rbarco. Tigreˈ xicchˈip rcul che cˈo chwach, xicwaljsaj chwach rtew, xcaj wet xicmaj u colmil ruwach ulew.
44027041	Xa xojopan chpan jun be rech quieb jaˈ, xicpuquej rnim barco chpan rulew. Xixleˈ rujlon, xcˈpeˈ canak chpan rsanyib. Xcajar rij rnim barco rmal ruchoˈab rjaˈ.
44027042	Are cchˈobnic tak aj bnol chˈoj che quiccamsax runak che i cˈo pcarsa, rech mijun quimxun bic chpan rplo, rech cˈot jun canmjec chque.
44027043	Runmal chque aj bnol chˈoj xraj wet xucˈol a Pablo. Rmal laˈ che xuyat chque rach aj chac che jelaˈ quicbno. Xuya ctakquil chin quetaˈan quimxunic chickaˈ bic quib chpan rplo, quiopan nabe cho ruwach ulew.
44027044	Xubij chque inqˈuiaj chic, che quibe jujun cho tak chˈkap tak tzˈlam rech rnim barco. Jelaˈ quinjel xicˈoltjec, xiopan cho rulew.
44028001	Jampa oj cˈoltaj nak chic, xekchˈbo che Malta u beˈ jbeˈ ulew nu oj cˈwe pinqˈuiaj rplo.
44028002	Tak aj chlaˈ nimlaj tak utzil xicban chke. Xicjach ˈaˈ, xojquicˈlu kinjel, rmal rech che ctjan jab jelaˈ ubnon mas cˈax rtew.
44028003	A Pablo xutzcuj jbeˈ siˈ che chkeˈej chic, ctjanec cuya pˈaˈ, jampa xerlo xel jun cmatz xanmaj lo rmal u meˈnal rˈaˈ, xtzyeˈ che u ˈab.
44028004	Jampa i aj chlaˈ, xquil rcmatz tzeyal che u ˈab a Pablo, xicbij chicwach: “Kas tzij wa rachi xa aj camsnel. Jampa xcˈoltaj chpan rplo, are Dios wajun che jsucˈ, cuyat canak che cˈseˈec,” xicha chicwachbal quib.
44028005	A Pablo xutotaˈ rcmatz pˈaˈ, cˈot cˈax xurko.
44028006	Quinjel que i aj chlaˈ quiˈen che quispoˈjec, o chanim ctzˈak pulew cmac. Jampa ya naj chic quiˈen, xclo che cˈot jun cˈax xbantjec, xicjal uwach cchˈobnic, xicbij che a Pablo are jun dios.
44028007	Chunkaj nu i cˈwe cˈo rulew rech runmal che Malta, a Publio u beˈ. Re xojucˈlu quieb oxib ˈij cho rchoch. Xuya kpsar, xuban utzil chke.
44028008	Xbantjec wariˈ che u Taˈ a Publio kajnak puchˈat. Urkon cˈax rmal nimlaj ˈaˈ che cˈo chrij, rmal rquicˈ chuxeˈ. Xuc bic a Pablo rucˈ, xuban chˈawen rucˈ Dios pwiˈ, xuya u ˈab pwiˈ. Utz xcantjec rmal.
44028009	Jampa bantajnak chic wariˈ, xiopan chic inqˈuiaj chic unak che i cˈo chˈkap che rulew che i yab, jnan xicantjec canak.
44028010	Que jelaˈ nim xojquil wi, qˈui chac xicban chke che unmartsxic kˈij. Jampa xojel bic, xojquiya bic chpan jun nim barco, xicya bic injel su rajawxic chke ptak kbe.
44028011	Jampa icˈawnak chic oxib icˈ, tigreˈ xojbe pwiˈ rplo chpan jun nim barco aj Alejandría, chiˈ are wajun barco xuˈaxej rˈalaj pucuent Malta. Are cˈo cwachbal rquidios Cástor rucˈ rdios Pólux che, che retal.
44028012	Jampa oj jopanak chic chpan tinmit Siracusa, xojcˈjeˈ oxib ˈij chlaˈ.
44028013	Tigreˈ xojel bic chlaˈ, xojbe pwiˈ rplo chunkaj rulew, xojopan ptinmit Regio. Jun chic ˈij, xpe jun tew chmax kˈab che nu quel ulo rˈij. Jun chic ˈij xojopan chpan tinmit Pozzuoli.
44028014	Chiˈ xekrak jujun tak kechlal. Xojcbochˈej che cojcˈjeˈ can okub ˈij cucˈ. Jampa xbantaj wariˈ, xojbec. Jelaˈ ubnon che xojopan chpan ulew rech tinmit Roma.
44028015	Are rkechlal chlaˈ xicya rtzil kwach, xiˈel lo che kcˈulic chpan rtinmit Foro pucuent Apio jelaˈ chpan tinmit Oxib Tabernas u beˈ. A Pablo, jampa xril apno rque, xumaltioxij che Dios, xcˈbeˈ u cˈux.
44028016	Jampa kas xojopan chpan tinmit Roma, runmal chque tak aj bnol chˈoj xuya che a Pablo che quicˈjeˈ utquel rucˈ jun rach aj chac che uchejxic.
44028017	Jampa icˈawnak chic oxib ˈij, a Pablo xiusqˈuij tak quinmal judíos. Jampa quimlon quib, xumaj ubixic u tzij, xubij chque: “Wechlal, in cˈot su xinban chquij rwinkil tak judíos, ni chrij rcnawtzbal rkman. Xa xincchˈpo chpan tinmit Jerusalén, xincjach picˈab tak romanos.
44028018	Jampa xiccˈot in chiˈ, are xcaj que wet xinctzˈakpij canak, rmal rech che cˈot jun mac xicrak chwij, rech cumaj chwe che quincamsxic.
44028019	Tak quinmal chque tak judíos xicbij che quinctzˈakpij taj. Xintznoj chque che quinctak lo chwach runmal ˈatbal tzij a César. Xa cˈot jun mac quincoj chquij runak che in tinmit in.
44028020	Rmal laˈ xintkan che csicxic rech quinwil iwach, rech quixinchˈabej. In inquicjon clena chwe rmal rech wajun che rcubsbal qui cˈux runak israelitas a Jesucristo,” xcha a Pablo chque.
44028021	Xicbij che: “Cˈot jun wuj petnak pucuent Judea, che cun nak kucˈ oj, che cubij jun tzij chawij. Jelaˈ cˈot jun chque rkechlal tak judíos che petnak chlaˈ che xubij jun itzellaj tzij chawij.
44028022	Oj kaj che cabij rachˈobnic chke. Ketaˈan cˈut che cˈaxlaj tzij quicbij runak chrij wa rcˈacˈ pxab che awecˈan chpan injel tinmit,” xicha che.
44028023	Jelaˈ xicchˈbo jun chic ˈij rech quichˈoban na chrij. Qˈui unak xiopan rucˈ a Pablo chpan wa rulew nu xcˈjeˈ wi. A Pablo xucˈut injel u tzij Dios chicwach. Xuˈalajsaj che nim u ˈij Kjaw Jesucristo chicwach. Xucˈut chicwach rsaklaj tzij chrij a Jesús, rmal u pxab a Moisés jelaˈ rmal rech su xictzˈibaj can aj bil tak u tzij Dios ujer. Chaˈab na xumaj lo ubixic chque, jampa ya mer ckaj rˈij, tigreˈ xuxan che ubixic chque.
44028024	Cˈo jujun utz xicta u tzij, inqˈuiaj chic xiccoj taj.
44028025	Xakt xa jnan cchˈobnic. Tigreˈ a Pablo xubij wa rtzij: “Utz xubij Tioxlaj Xlabxel chque i taˈ man ujer rmal rajbil u tzij Dios a Isaías, xubij:
44028026	'Jat cucˈ wa runak, chabij chque: Quita na rucˈ i xquin, xa quichˈob taj. Quixcaˈy na rucˈ i bawach, xa quiwil taj.
44028027	Are rquenmaˈ wa runak xuban co, caj taj quicta rucˈ qui xquin, xictzapij cbawach, rech cquil taj, rech quicta taj rucˈ qui xquin, rech quicchˈob taj chpan quenmaˈ rech quictzˈalmijt quib wucˈ, rmal laˈ in quiyincnaj taj,' xcha chpan u tzij a Isaías.
44028028	Chiwetamaj ba ix, chque runak naret i aj Israel tkon wi wa rtzij che Dios quiucˈol na rmal. Que quictatbej na rutzij,” xcha chque.
44028029	(Jampa xubij wariˈ a Pablo, xiˈel bic tak judíos. Xicju quib chicxoˈl rmal u tzij a Pablo.)
44028030	A Pablo xcˈjeˈ quieb jnab chpan rchoch che ukjon. Xiucˈul quinjel che quiuc bic rucˈ.
44028031	Xuya ubixic u tzij Dios chrij u taknic re chpan quenmaˈ runak. Xiunawtzaj runak chrij u cˈaslemal Kjaw Jesucristo, injel xubij chque. Cˈot mijun cuˈatmij uwach u tzij su xubij.
45001001	In, in a Pablo, in aj chac che a Jesucristo, quinya rtzil iwach rmal wa rwuj. Dios xinusqˈuij, xinuchaˈo che quincˈjeˈ che jun apóstol, che in u takoˈn re. Jelaˈ xuban chwe rech quinya ubixic rutzlaj u tzij chque runak rech quicˈoltaj na.
45001002	Are ubin can Dios ujer cmal tak aj bil u tzij. Que xictzˈibaj canak chpan Tioxlaj Wuj su ubin can Dios che cuya na.
45001003	Wa rtzij ubin can Dios cchˈaw chrij Kjaw Jesucristo, are u Cˈjol Dios petnak cho ruwach ulew. Re xux unak chekxoˈl, rmal laˈ xalxec rucˈ jun ixak, che jun chque riˈ u man a David. Tigreˈ jampa xcˈastjec chicxoˈl rcamnak are Kjaw Jesucristo xuˈalajsaj psak rucˈ nimlaj choˈab che are kas u Cˈjol Dios. Cojuban na sak chwach Dios rmal Ruxlabal re.
45001005	Rmal a Jesucristo, xuya utzlaj utzil chwe che quincˈjeˈ che apóstol, che u takoˈn re. Rech jelaˈ cˈo unak chpan injel nimlaj tak tinmit quicjon na che Dios, rech jelaˈ quequinmaj na u tzij su cubij.
45001006	Are ix, ix wechlal ix aj Roma, ix cˈo chicxoˈl tak cojnel. Dios quixuloˈoj, xixusqˈuij, jelaˈ ubnon cmic ix rech Kjaw Jesucristo ix cˈo chicxoˈl tioxlaj u tinmit re. Ktaˈ Kjawxel rucˈ Kjaw Jesucristo cuya u ˈab piwiˈ, cuya utzlaj utzil chixoˈl, rech cˈo ˈaxbal chixoˈl rucˈ.
45001008	Are nabe cwaj quinmaltioxij che Dios prubeˈ Kjaw Jesucristo iwmal ix. Jelaˈ quinbno rmal elnak bic rson chrij utzlaj i cojnic chpan injel tak tinmit cho ruwach ulew.
45001009	Dios querlo che kas tzij benak in cˈux che ubanic u takquil rech quinya ubixic utzlaj u tzij che u Cˈjol chque runak. Jelaˈ retaˈan chic che injel ˈij quixcˈun pinjlon jampa quinban chˈawen rucˈ.
45001010	Mas cwaj quinwil iwach, rmal laˈ injel ˈij quinta che Dios we jelaˈ craj re che quinbe iwucˈ. Pent cuya chwe che quinbec jelaˈ pcha cwaj quinbno.
45001011	Mas cwaj quinopan iwucˈ rech quixintoˈo chpan i cojnic, rech quirak na rtak sipnic petnak rucˈ Tioxlaj Xlabxel. Jelaˈ cuya na mas i choˈab chiwe rech quixcwarec chpan, rech co quitacˈbaˈ iwib chpan nu ix cjonnak wi.
45001012	Naret xiw ix quirak i toˈbnic chpan i cojnic, jelaˈ jnan quinrak in iwmal ix we quinpetec. Jelaˈ ubnon che ktoˈo kib rech xa jnan co quektacˈbaˈ kib chpan nu oj cjonnak wi.
45001013	Cwaj quiwetamaj wechlal, che qˈui bwelt xwaj in wet xinbe iwucˈ. Qˈui bwelt inyujbanch rbenan xiw amˈal cˈo su inuˈatmij. Xwaj wet quinbe iwucˈ rech quinchˈac na jujun chlaˈ rech quicjon che Dios, jelaˈ pcha u mod quinbno chicxoˈl inqˈuiaj unak che iwinkil ix i aj Israel taj.
45001014	In jelaˈ pcha cˈo in cˈas cucˈ quinjel unak, yaˈtal chwe che quinya ubixic utzlaj u tzij Dios chque injel unak. Jelaˈ ubnon che quinbe cucˈ runak che nim cbanic, jnan cucˈ runak che nimt cbanic. In quinbe cucˈ runak che cˈo cnˈoj jnan cucˈ runak che cˈot quetaˈan, che ubixic u tzij Dios chque.
45001015	Rmal jelaˈ che rajawxic chwe che quinya ubixic u tzij Dios chque injel unak, ˈalaj chiwe suche che mas cwaj che quinˈalajsaj rutzlaj u tzij Dios chixoˈl ix, ix cˈo chpan tinmit Roma.
45001016	In quinqˈuixt che ubixic utzlaj u tzij Dios. Rmal laˈ che cˈo u choˈab Dios rucˈ rech quicˈoltjec quinjel unak che quicjon che Kjaw Jesucristo. Are nabe, Dios xuya rutzlaj u tzij chque runak i aj Israel, tigreˈ xuya chque i aj Israel taj.
45001017	Are utzlaj u tzij Dios cucˈut chekwach che Dios cojuban na jsucˈ chwach rmal kcojnic che a Jesucristo u Cˈjol. Xiw jelaˈ con che jun unak cuban jsucˈ chwach. Rmal laˈ tzˈibtal canak chpan Tioxlaj Wuj rmal jun aj bil u tzij Dios cubij: “Are jsucˈlaj tak unak chwach Dios quicˈseˈ na rmal ccojnic,” cchaˈ.
45001018	Cmic quinbij chiwe suche la rjsucˈlaj unak quicˈseˈ na rmal ccojnic. Are laˈ cpe riwal Dios prcaj picwiˈ quinjel unak che ccaj taj quequinmaj u tzij re, che xiw etzlal quicbno. Rmal etzlal quicbno cˈatmij uwach rsaklaj tzij rech quicjon runak che.
45001019	Dios cucˈajsaj na cwach. Rmal laˈ che ˈaljsan chicwach su yaˈtal chque rech quicchˈbo rkas tzij chrij re. Dios, re xuˈalajsaj psak chicwach, naret jun chic.
45001020	ˈAlaj chicwach quinjel unak su racleˈn che kilt uwach che jampa Dios xuban injel uwach ulew xuban rcaj, che kas tzij cˈo junelic u choˈab. Kas tzij che xiw re Dios. Are laˈ rcˈutbal chque runak su racleˈn kil taj che cˈo pekwiˈ. Cmic craj cubij che runak cˈoxt nu quibe wi chwach rˈatbal tzij rmal ˈaljsan chicwach injel che Dios nim u choˈab cˈo puˈab.
45001021	Mas tneˈ jelaˈ xicchˈbo che Dios cˈolec rmal su ubnon, xa xquinmartsajt u ˈij pcha craj re che quicbno. Mijun bwelt xicmaltioxij che. Xak xiw xicban u chˈobnic quenmaˈ su craj cubno che xa cˈot uptan. Xcanaj canak quenmaˈ chpan ekuˈn rmal xcaj taj quicchˈbo su u colmil chrij injel su utz ubnon Dios chque.
45001022	Que quicbij che cˈo cnˈoj, xa rmal che xcaj taj xicchˈbo utzil ubnon chque xa mox cchˈobnic xcanjec.
45001023	Que xicban u cˈxel uwachbal re che xiw csach uwach. Xictzcuj uwachbal unak che csach uwach. Xquesaj cwachbal tak tzquin, tak chcap cˈo quijab qui kan, jelaˈ tak cmatz. Xicban cdios chque.
45001024	Rmal waˈ che jelaˈ xicbno are Dios xiujach canak che ubanic injel uwach itzel tak reynic su craj qui bkil quicbno chicwachbal quib. Jelaˈ jnan quicban qˈuixballaj tak mac rucˈ qui bkil chbil tak quib.
45001025	Rmal laˈ i xicjluj uwach saklaj tzij rech Dios chicwach xicban che aj bnol tak tzijtal. Que xicyic qui ˈij, xquinmartsaj su racleˈn che bnon rmal Dios, naret xicyic u ˈij re. Are Dios xiw re tkal che quinmartsax u ˈij amˈal chbe ˈij sak. Amén.
45001026	Rmal rech che xicyic qui ˈij su racleˈn che ubnon Dios naret re xicyic u ˈij, are Dios xiuya canak che quicˈbeˈ ccˈux chrij qˈuixballaj tak reynic rech qui bkil. Are quixkib cˈo bwelt xicbanxtaj su yaˈtal chque che quicbno rucˈ qui bkil, cmic cucˈ cach ixkib quicban itzel tak mac.
45001027	Achjab jelaˈ xicbno pcha ixkib, xicya can ubanic su yaˈtal chque cucˈ quixkil. Xak xiw benak ccˈux che ubanic qˈuixballaj tak mac cucˈ cach tak achjab. Mas xiquicat che ubanic su craj creynic chbil tak quib. Que ctjan quicˈam lo u cˈaxclil chpan cchˈobnic su yaˈtal chque rmal xa xsach can cbe rmal cmac cbnon.
45001028	Rmal che xcaj taj xquinmaj Dios rech quicchˈbo su kas ubanic re, re xiujach canak rech quicˈjeˈ cnˈoj cucˈ che xiw jechˈ ubnon, jelaˈ jnan quicban su laˈ che itzel rilic.
45001029	Que xa nojnak quenmaˈ che ubanic injel uwach etzlal. Quicban su laˈ che jsucˈ taj chwach Dios. Quicban itzel tak mac cucˈ tak ixkib. Que aj bnol etzlal, quicrij uwach su cˈo cucˈ inqˈuiaj, xa jechˈ cchˈobnic. Que cpe quiwal jampa jun chic curak utzil. Quiccamsaj inqˈuiaj unak, que i aj bnol tak chˈoj, i aj subnel tak unak, cˈo itzel tak cchˈobnic. Quiwulwat chquij inqˈuiaj chic unak.
45001030	Que xa i aj bnol tak tzijtal chquij inqˈuiaj chic. Quetzlaj uwach Dios. Quiyˈonec. Xa nim quicna quib chbil tak quib. Quicbij quib che nim qui ˈij. Quicchˈob ubanic etzlal chpan quenmaˈ. Quinmajt ctzij ctaˈ cchuˈ.
45001031	Que caj taj quicchˈbo su ust quicbno. Quiqˈuist pwiˈ su quicbij quicbno. Quelt ccˈux che mijun unak. Quicuyt u mac mijun unak. Que xa co cquenmaˈ cucˈ inqˈuiaj chic unak.
45001032	Que quetaˈan chic su cubij u taknic Dios, che cpe na junelic cˈajsbal cwach rmal chquij quinjel unak che quicban itzel pcha quicban que. Mas tneˈ quetaˈan chic, quictakej na ubanic, quicxiˈijt quib che ubanic. Naret xak xiw quicbno, que utz quiclo jampa inqˈuiaj unak chic quicban que cucˈ.
45002001	Rmal waˈ queklo, che chin jun cuban mac curak na cˈajsbal uwach. We cˈo jun cuban ˈatbal tzij picwiˈ cmac inqˈuiaj chic ctjanec cuban xa jnan u mac re su quicban la rinqˈuiaj, cuban ˈatbal tzij pwiˈ chbil rib. Xa cucˈajsaj uwach chbil rib, cˈot uptan chinnak.
45002002	Ketaˈan chic che Dios jampa cuˈat tzij picwiˈ runak che jelaˈ cmac pcha lajun, kas jsucˈlaj ˈatbal tzij cuban pwiˈ.
45002003	Chin jun cuban mac rmal rˈatbal tzij cubno picwiˈ inqˈuiaj chic che xa jnan aj mac cucˈ, xa jnan curak na cˈajsbal uwach rmal Dios.
45002004	Are lajun xa cretzlaj rnimlaj u toˈbnic Dios, jelaˈ cretzlaj uchˈijic uˈoxmil cˈax che xurak re rmal. Xa cuchˈob taj che are rnimlaj u toˈbnic Dios cuya che che cjaltaj uwach u cˈaslemal rech nojin cjon che Dios.
45002005	Xa ploj u chˈobnic rmal xa craj taj cjon che Dios, jelaˈ ubnon qˈuiytsaj na mas cˈajsbal uwach curko chpan qˈuisbal ˈij. Are rˈij jampa cucˈut rib Dios che ubanic jsucˈlaj ˈatbal tzij pwiˈ lajun.
45002006	Re cutoj na chque runak chicjujnal su u colmil cchac quibnon, we utz o we ustaj ubnon.
45002007	Chque runak che quiucˈil, che quictzcuj uyiquic u ˈij Dios rmal utzlaj tak chac quicbno, quicrak na junelic ccˈaslemal, quiˈel na nim qui ˈij nim cbanic chwach Dios rmal xicoj cchoˈab rucˈ quicojnic.
45002008	Chin chque runak che cquetzlaj uwach rsaklaj tzij rech Dios che quicya quib che ubanic etzlal, cpe na riwal Dios picwiˈ, ccˈajsax na cwach rmal re.
45002009	Cpe na cˈax, cpe na u cˈaxclil picwiˈ quinjel unak che quiuctˈil che ubanic etzlal. Wa rcˈax cpe na picwiˈ tak judíos nabe, xa jnan cpe na picwiˈ rajIsrael taj.
45002010	Runak che quicban utzlaj tak chac chwach Dios, are Dios cunmartsaj na qui ˈij, nim quiril wi, cuya ˈaxbal chicxoˈl rucˈ. Jelaˈ cuban na chque tak judíos nabe, xa jnan cucˈ runak i aj Israel taj.
45002011	Dios nimt cril wi jun unak chwach jun chic. Xa jnan quiril wi quinjel.
45002012	Rmal laˈ che quinjel unak che cbnon cmac che i cˈot chuxeˈ u pxab a Moisés, naret rucˈ u pxab a Moisés csach na cwach. Quinjel unak che cbnon cmac i cˈo chuxeˈ u pxab a Moisés, caˈat na tzij picwiˈ rmal u pxab a Moisés.
45002013	Naret i jsucˈ chwach Dios chin jun che xiw cuto su cubij wa rpxab xa cuban taj su cubij. Are jsucˈ chwach Dios chin jun che cutzˈkatsaj injel su cubij wa rpxab, naret xak xiw cuto su cubij.
45002014	Jelaˈ ubnon che runak i aj Israel taj che cˈot chuxeˈ u pxab a Moisés, we quicban su cubij u pxab a Moisés xiw quech que, tigreˈ que quitquel cˈo qui pxab chbil tak quib.
45002015	Que quicˈalajsaj rmal utzlaj cchac che su cutak wi pxab tzˈibtal canak chpan cchˈobnic pquenmaˈ. Rmal laˈ che quicna que chpan quenmaˈ we utz o we ustaj quicbno. Jelaˈ ubnon cchˈobnic que chicjujnal cuˈalajsaj chicwach we cˈo cmac cbnon o we cˈo taj.
45002016	Injel wariˈ cbantaj na jampa curak u ˈij cuˈat na tzij picwiˈ runak rmal a Jesucristo. Injel su xicban runak pelˈal cuˈalajsaj psak, rmal rutzlaj u tzij Dios quinya ubixic.
45002017	Rmal laˈ, chin jun cubij rib che aj judío, che cucubsaj u cˈux chrij u pxab a Moisés, jelaˈ ubnon cunmartsaj rib rucˈ Dios rech re.
45002018	Jelaˈ jnan retaˈan utzlaj u reynic re, che rmal u pxab cutzcuj chin chque utz chpan u cˈaslemal.
45002019	Jelaˈ cuchˈbo che conec cucˈam cbe inqˈuiaj chic che pcha quicaˈy taj rmal quicchˈob taj su cubij rpxab, rech cuˈalajsaj cbe chin cˈo pekuˈn.
45002020	Xa jnan cuchˈbo conec cnawtzaj la inqˈuiaj xa tuker cchˈobnic rech cucˈut rutzlaj be chicwach, rmal rech retaˈan che chpan rpxab Dios cˈo injel nˈojbal jelaˈ injel saklaj tzij.
45002021	Utz baˈ, we quiunawtzaj inqˈuiaj rucˈ rpxab, ¿suche che cupixbajt rib rucˈ? We cuya ubixic che ustaj cuban elaˈ, ¿suche che cuban elaˈ re?
45002022	We cuya ubixic che ustaj cuban itzellaj mac cucˈ tak ixkib, ¿suche re cuban itzellaj mac cucˈ tak ixkib? We cretzlaj cwach tak cwachbal tak tiox, ¿suche crelˈaj bic su racleˈn che nim rjil cˈo chpan cchoch que?
45002023	Jelaˈ cubno cunmartsaj u ˈij rpxab rech a Moisés, xa cretzlaj uwach Dios rmal cunmaj taj su cubij.
45002024	Rmal laˈ che jelaˈ cubno tzˈibtlic chpan Tioxlaj Wuj: “Runak che quetaˈant uwach Dios che quicyic qui ˈij jleˈ chic tak tiox cquetzlaj uwach iwmal ix tak judíos,” cchaˈ.
45002025	Saklaj tzij, chin jun cunmaj u pxab a Moisés che cucoj retal u bkil pcha cubij chpan, che re cˈo uptan jelaˈ cubno. We xa cunmaj taj su cubij rpxab xa cˈot uptan ucjon retal che u bkil xa jnan rucˈ jun cjon taj.
45002026	Pjun chic tzij, runak i aj Israel taj che quicjont retal qui bkil, mas tneˈ jelaˈ, we quequinmaj u taknic rpxab, are laˈ pcha ccjon chic retal qui bkil rmal cquinmartsaj u ˈij su cubij pxab.
45002027	Jelaˈ ubnon chin jun cunmaj su cubij rpxab, mas tneˈ cjont retal u bkil, cuˈat na tzij pwiˈ lajun che cˈo u pxab Dios rucˈ jelaˈ ubnon ucjon retal u bkil, xa cunmaj taj su cubij.
45002028	Naret retal quicjon tak judíos cucˈut rib che cunmaj u tzij Dios. Cˈot uptan wa retal che u bkil jun we cunmajt u pxab Dios chpan renmaˈ.
45002029	Are rkas judío are lajun cunmaj u tzij Dios chpan renmaˈ, jelaˈ ubnon pcha ucjon retal chpan renmaˈ. Naret xak jelaˈ cjon retal u bkil rech cuqˈuis pwiˈ rpxab jun tzij. Xa are lajun cˈo Xlabxel rech Dios prenmaˈ, re utz cril rmal Dios, mas tneˈ runak xa ust quiclo.
45003001	Jelaˈ ubnon, ¿su quicchˈac na tak judíos rmal quicjon retal qui bkil?
45003002	Quinbij chiwe che nim quicchˈco jelaˈ nim cbanic tak judíos. Nim cbanic rmal rech Dios xcul u cˈux chquij jampa nabe xuya u tzij chque.
45003003	¿Su cbantaj na cmal? ¿La Dios cuqˈuist pwiˈ u tzij xiw rmal cˈo jujun tak judíos che quiccoj taj su cubij?
45003004	¡Cˈot mod rucˈ! In quinbij chiwe che mas tneˈ quinjel unak cho ruwach ulew quiqˈuist pwiˈ su quicbij, are Dios jetlaˈ u mod. Re cuqˈuis pwiˈ u tzij injel rucˈ saklaj tzij, jewaˈ cubij rTioxlaj Wuj: “Jsucˈ abnon rucˈ injel a tzij cabij, cachˈac na picwiˈ awajchˈoj jampa quicban ˈatbal tzij pawiˈ,” cchaˈ.
45003005	We ritzel tak mac quekban oj cuˈalajsaj psak che Dios jsucˈ ubnon, ¿su quekbij? ¿La quekbij che Dios xa jsucˈ taj cubno jampa cuya cˈajsbal kmac rmal kmac kebnon? Xa quinchˈawac rucˈ u chˈobnic jun achi.
45003006	¡Cˈot mod rucˈ! Wet are Dios jsucˈ taj ubnon kucˈ, tigreˈ, ¿su mod cuban jsucˈlaj ˈatbal tzij picwiˈ runak cho ruwach ulew? Xa cˈot mod rucˈ.
45003007	We cˈo mlon tzij quinbij in cuya che rsaklaj tzij rech Dios che curak na mas nim u ˈij, ¿suche cˈo jujun quicban ˈatbal tzij pinwiˈ wet in pcha jun aj maclaj achi? Cˈot mod rucˈ.
45003008	Wet jelaˈ wechlal, ¿suche cˈot mas etzlal cuban na jun rech cuˈalajsaj psak che mas u choˈab rutz chwach etzlal cubno? Xa ploj u chˈobnic jun che jelaˈ cubno. Mas tneˈ jelaˈ cˈo jujun quicbij chwij che jelaˈ quinbno rucˈ mlon tak tzij quinnawtzaj runak chpan u tzij Dios, que xa cumaj chque quicrak na rcˈajsbal cwach rmal Dios.
45003009	¿Su craj cubij injel wariˈ che quintjan che ubixic chiwe? ¿La are oj tak judíos nim na kˈij chicwach inqˈuiaj chic? ¡Jelaˈ taj wechlal! Xinbij chiwe che are oj tak judíos jnan cucˈ quinjel unak xa oj aj bnol kmac chwach Dios. Oj kinjel unak xa oj cˈo chuxeˈ u taknic u choˈab kmac kebnon.
45003010	Jewaˈ cubij rTioxlaj Wuj: “¡Cˈot jun unak che jsucˈ ubnon chwach Dios, cˈot mijun!
45003011	Cˈot chin jun che utz ubnon rucˈ u chˈobnic, ni cˈot chin jun che saklaj tzij cutzcuj Dios.
45003012	Injel unak quijchon quib chrij u be Dios che ubanic etzlal. Quinjel xa i jnan cyaˈon quib che ubanic su racleˈn che jechˈ chwach Dios. ¡Cˈot mijun cuban rutz chwach! ¡Michjun cuban jsucˈ chwach re!
45003013	Jampa cujak u chiˈ jun jelaˈ pcha u pan tak mukbal xa chu rexlab quelec. Xiw mlon tak tzij quel puchiˈ. Cˈo benen rech tak cmatz rwan rib puchiˈ che quel lak jampa cchˈawac.
45003014	Nojnak u tzij rucˈ cˈax cchˈaw chquij inqˈuiaj chic, mas cˈa u taˈic su cubij.
45003015	Cutzˈak anim che ctixic quicˈ chque la inqˈuiaj.
45003016	Rucˈ u tzij querluj su racleˈn cchac inqˈuiaj chic, xiw bis crichˈilˈaj prube.
45003017	Xa cuchˈob taj su racleˈn cuya ˈaxbal chicxoˈl runak.
45003018	Ni jbeˈ cuctˈil chwach Dios, xa cˈunt pujlon rajawxic jelaˈ cubno,” cchaˈ.
45003019	Oj ketaˈan chic che injel su tzˈibtal canak chpan u pxab Dios ctkan picwiˈ quinjel unak i cˈo chuxeˈ u pxab che i cˈo puˈab. Jelaˈ ubnon cˈot mod rucˈ quictoˈo quib rucˈ ctzij jampa cuban na ˈatbal tzij picwiˈ quinjel unak cho ruwach ulew rmal Dios.
45003020	Jelaˈ ubnon rmal rech cˈot mijun conec cubij xutzˈkatsaj injel u pxab Dios rech cˈo mod Dios cuˈalajsaj chwach che jsucˈ ubnon chwach re. Are uptan u pxab re xiw ccˈut chekwach che oj kinjel xa oj aj bnol tak mac chwach re.
45003021	Cmic cwaj quinbij chiwe su mod che Dios cojuban na jsucˈ chwach kas tzij. Naret rmal quekcoj kchoˈab che u tzˈkatsxic u pxab, xa cojcont che ubanic. Dios xuˈalajsaj psak chicwach quinjel unak su mod cojuban jsucˈ chwach. Are u pxab jnan cucˈ tak aj bil u tzij re, xa jun quicbij chrij su mod che oj jsucˈ chwach.
45003022	Dios cubij che oj jsucˈ chwach rmal rcojnic che a Jesucristo. Dios ojubnon jsucˈ chwach rmal xojcjon che rucˈjol. We judío we aj Israel taj xa jnan ubnon chke.
45003023	Oj kinjel oj aj bnol kmac. Rmal laˈ naj oj cˈwe che rnimlaj u ˈij Dios.
45003024	Are Dios, rmal rutzlaj utzil xusipaj chke cojuban na jsucˈ chwach. Cojutzˈkatsaj chwach rmal su xuban a Jesucristo che xojutzˈakpij puˈab rjaw camnical.
45003025	Are xutak lo u Cˈjol Jesucristo ural cho ruwach ulew. A Jesús xuya rib che u camnical cho jun cruz cheˈ. Xutix u quiqˈuel. Jelaˈ xubno rech cuxan riwal Dios chrij kmac kebnon, rech jelaˈ cucˈajsajt kwach rmal kmac, we xojcjon che u Cˈjol. Dios cusach uwach kmac cojuban na jsucˈ chwach rmal ricojnic che a Jesús.
45003026	Jelaˈ cubno rmal cuchˈij uˈoxmil cˈax cunaˈo jampa quekban kmac. Craj re wet cucˈut chekwach chpan tak wa rˈij cmic su mod cojuban na jsucˈ chwach, jelaˈ pcha re che jsucˈ. Xa cojuban na jsucˈ chwach rmal ricojnic che a Jesús.
45003027	¿La cˈo mod rucˈ che kenmartsaj kib chwach re rmal oj jsucˈ chwach? ¡Cˈot mod rucˈ! ¿Suche che cˈot mod rucˈ? Naret rmal xojcon che u tzˈkatsxic u pxab re, xa rmal xojcjon che u cˈjol a Jesucristo.
45003028	Jelaˈ ubnon qˈuisbal re quekchˈbo che quinjel unak quicban na jsucˈ chwach Dios rmal che quicjon che a Jesucristo. Naret rmal che quicoj cchoˈab che u tzˈkatsxic u pxab re.
45003029	¿La xiw runak judíos quicˈoltaj na? Jelaˈ taj wechlal. Are runak i aj Israel taj jnan cucˈ tak judíos rmal ccojnic i jsucˈ chic chwach Dios, jelaˈ ubnon quinjel unak chpan quinjel nimlaj tinmit rmal ccojnic quicˈoltaj na.
45003030	Xa jun cuban Dios cucˈ quinjel unak we judío o we aj Israel taj, rmal rech re xa jun. ¡Rmal qui cojnic che a Jesús, are Dios cubij chque quinjel che i jsucˈ chwach re mas tneˈ quicojt retal qui bkil!
45003031	Jelaˈ ubnon, ¿la cˈot uptan u pxab Dios rmal u cojnic jun che a Jesús? ¡ˈAlaj che cˈo uptan! Are u cojnic jun cutzˈkatsaj injel su cubij rpxab.
45004001	Cmic quinbij, ¿la cˈo su quekbij chrij Abraham ujer ktaˈ man che xuchˈco?
45004002	Saklaj tzij quinbij, are Abraham wet rmal utzlaj u chac xubno xuˈalajsaj che jsucˈ ubnon chwach Dios, tigreˈ cuya che cunmartsaj rib chbil rib, mas tneˈ naret chwach Dios.
45004003	Are rTioxlaj Wuj jewaˈ cubij: “Abraham xcjon che Dios, rmal laˈ xˈalajsax rmal Dios che jsucˈ ubnon Abraham chwach re,” cchaˈ.
45004004	Pjun chic tzij, are rtojbal re jun aj chac, naret jun sipnic cya che, xa are tojbal re chrij u chac ubnon che cumaj che.
45004005	Cmic chichˈbo ba chrij jun che cjon che Dios, naret cucubsaj u cˈux chrij su u chac cubno rech Dios cubij che jsucˈ ubnon chwach. Are Dios cril na rajmac we cjon che rucˈjol tigreˈ cuˈalajsaj che jsucˈ chwach rmal u cojnic. Cˈot su u chac cuban rachi rech curak na toˈbal re rmal Dios.
45004006	Jelaˈ u colmil chrij su xubij a David ujer, che mas quictic lajun che Dios cubij jsucˈ ubnon chwach naret rmal u chac su ubnon.
45004007	A David xubij: “¡Mas quiquictic runak che sach taj uwach etzlal quibnon rmal Dios, xchˈuktaj rcmac rmal re xiucyu!
45004008	¡Mas cquictic jun che cnatajxtaj rmal Ktaˈ Kjawxel che cˈo u mac ubnon chwach re!” cchaˈ.
45004009	Ec la rquicten re jun unak che xchˈaw chrij a David, ¿la xak xiw quech runak che cjon retal qui bkil? Jelaˈ taj wechlal, are la jnan quech runak che cjont retal qui bkil. Ya xinbij chic, che Dios xuˈalajsaj che Abraham jsucˈ chwach re xiw rmal u cojnic, naret rmal u chac.
45004010	Cmic wechlal, ¿la xuˈalajsaj Dios che Abraham jsucˈ chwach jampa xcjon retal che u bkil? Xak jelaˈ taj, Dios xubij che Abraham che jsucˈ ubnon chwach nabe chwach xucoj retal che u bkil.
45004011	Nabe xubij che jsucˈ ubnon chwach tigreˈ xccoj retal u bkil Abraham, pcha jun cˈutbal ˈaljsan chsak che jsucˈ chwach Dios rmal u cojnic. Jelaˈ ubnon, Abraham quel na pcha cjaw chque quinjel che xcjon che Dios rmal a Jesucristo, mas tneˈ quicjont retal qui bkil. Xa jnan are Dios cuˈalajsaj psak che i jsucˈ chwach re quinjel che quicjon che pcha xuban Abraham.
45004012	Jelaˈ ubnon che Abraham re pcha cjaw tak judíos che cjon retal qui bkil, jnan cucˈ rinqˈuiaj che cjon taj. Que quicjon che Dios pcha xuban re nabe chwach ccjon retal che u bkil.
45004013	Dios xubij che Abraham, jnan cucˈ tak riˈ u man, che cquechbej na injel uwach ulew. Naret rmal che xunmaj u pxab a Moisés che jelaˈ xubij che, xa rmal jsucˈlaj ˈatbal tzij cuban Dios pwiˈ jun rmal u cojnic.
45004014	Wet xak xiw runak che nim cquil wi u pxab a Moisés cquechbej uwach ulew, tigreˈ cˈot uptan rcojnic rucˈ Dios. Jelaˈ ubnon che nim balt su ubin lo Dios che cuya na, rmal laˈ che cˈot mijun conec cutzˈkatsaj u pan injel u pxab a Moisés.
45004015	Rmal laˈ are u pxab a Moisés cucˈam lo cˈajsbal cwach runak, rmal cˈot jun conec cutzˈkatsaj quinjel. Wet cˈot rpxab, cˈot cmac craktaj chquij runak.
45004016	Jelaˈ wechlal, are u pan u tzij su ubin can Dios che cusipaj na chque riˈ u man Abraham, are jun tioxlaj sipnic cumaj che rmal u cojnic. Su xubij Dios che cuya na, naret xiw quech la inqˈuiaj judíos che quequinmaj u pxab re, xa jnan quech la inqˈuiaj i aj Israel taj che quicjon che Dios. Jelaˈ ubnon Abraham quel na ktaˈ chke kinjel rmal rech kinjel oj xojcjon che a Jesucristo xa jnan quekrak na kechbal.
45004017	Jewaˈ cubij rTioxlaj Wuj: “In, atincjon che ctaˈ i qˈui unak che i petnak chpan i qˈui nimlaj tinmit,” cchaˈ. Abraham xcjon che Dios, are wajun Dios cuya cˈacˈ ccˈaslemal chque tak camnak, jelaˈ cuban na su racleˈn che xa cˈotaj nabe canak.
45004018	Jelaˈ ubnon che mas tneˈ riˈj chic, jelaˈ cumajxt che cˈjeˈ relcˈwal, Abraham xcubsaj u cˈux chrij Dios che kas tzij cuya na che su xubij che. Jelaˈ ubnon xel “ctaˈ i qˈui unak chpan nimlaj tak tinmit”, pcha Dios ubin can che: “Pcha tak uxeˈ sanyib quicˈjeˈ na tak awiˈ a man.”
45004019	Abraham xuyat can u cojnic mas tneˈ ya mer cˈo jun cient u jnab. Xa riˈen chic rucamnical. Jelaˈ jnan rixkil al Sara xa xuyat che che quicˈjeˈ ral rucˈ, jelaˈ pcha wet i camnak chic rmal mas i riˈj chic.
45004020	Abraham xa xubant quieb u cˈux rucˈ su ubin lo rmal Dios che cuya na che. Xuyat can u cojnic. Xa xpe mas u choˈab rmal u cojnic che mas co, xumaj uyiquic u ˈij Dios rmal laˈ su cuban na che.
45004021	Abraham kas xucubsaj u cˈux chrij Dios che cˈo u choˈab che ubanic injel su xubij lo cuban na che.
45004022	Rmal laˈ, Dios xucoj retal chrij u cojnic xuˈalajsaj psak che jsucˈ ubnon Abraham chwach.
45004023	Naret xak xiw rmal u cojnic Abraham xtzˈibxic wi che Dios xuˈalajsaj che runak i jsucˈ chwach.
45004024	Jelaˈ ubnon jnan chkij oj cchˈaw wi wa rtzij tzˈibtal canak chpan Tioxlaj Wuj. Rmal laˈ wacmic are Dios xa jnan cuˈalajsaj che oj jsucˈ chwach re rmal xojcjon che che kas tzij xucˈsoj uwach Kjaw Jesús chicxoˈl rcamnak.
45004025	Kjaw Jesucristo xjach bic chpan u camnical, xcam cho rcruz rmal kmac oj. Tigreˈ xcˈastjec chicxoˈl camnak rech jelaˈ cojutzˈkatsaj chwach Dios.
45005001	Cmic chic queklo che rmal jelaˈ che xojcjon che Kjaw Jesucristo, re xojutzˈkatsaj chwach Dios. Cmic chic cˈo ˈaxbal chekxoˈl rucˈ, rmal su xuban Kjaw Jesucristo chke.
45005002	Rmal Kjaw Jesucristo cuya chke cojkeb na nkaj che Dios rmal ccojnic, rech quekrak na rutzlaj u tzil. Co quektacˈbaˈ kib chpan nu ojcjonnak wi che cojunmartsaj na kˈij rmal xojcjon che. Rnimlaj u ˈij re cuya cubsbal kcˈux che quekrak na injel su ubin lo re cuya na chke rucˈ.
45005003	Naret xiw wariˈ kechlal, are oj cojquictic rmal injel uwach tak cˈax cpe pekwiˈ. Rmal laˈ che ketaˈan chic che rcˈax quekrko cuya chke rech quekchˈij na uˈoxmil la inqˈuiaj cˈax su cpe na.
45005004	Jampa quekchˈij injel uwach rcˈax quekrko, tigreˈ ˈaljnec che utz cojril Dios. Jampa ˈaljnec che utz cojril Dios, tigreˈ congan quinmar cubsbal kcˈux chrij Dios che kas tzij cuya na chke su ubin can chke che cuyaˈo.
45005005	Jampa cul kcˈux chrij su cubij Dios, ketaˈan chic che kas tzij cuqˈuis na u tzij pwiˈ su cubij, che naret quel kqˈuixbal. ¡Chiwlampeˈ wechlal! Are Dios ya xuˈalajsaj psak che mas cojuloˈoj rmal xunojsaj kenmaˈ rmal rTioxlaj Xlabxel.
45005006	Oj jampa xojcont che utoˈic kib chwach kmac, a Jesucristo, chpan tak wa rˈij che chaˈon chic che mas cˈo rajawxic chke, xcam rmal kech oj, are oj aj bnol tak etzlal.
45005007	Cˈax curak jun che cuya rib chpan u camnical che u cˈxel jun unak, mas tneˈ che wajun kas jsucˈlaj unak chwach Dios. Pent cˈo jun che cuya rib chpan u camnical rech jun chic we kas utzlaj renmaˈ. Xa mas cˈax u chˈobic wariˈ.
45005008	Dios xuˈalajsaj psak chekwach che congan cojuloˈoj, rmal laˈ che jampa oj cojtjan che ubanic mas etzlal chwach, re xutak lo a Jesucristo xuya rib chpan u camnical che kaxwach oj.
45005009	Wacmic wechlal, xojutzˈkatsaj chwach Dios rmal u camnical a Jesucristo. Rmal laˈ cucubsaj kcˈux che cojcˈoltaj na chwach wa rcˈajsbal wachaj che petnak chkij, rmal etzlal kebnon.
45005010	Nabe xa oj aj chˈoj che Dios, jelaˈ kebnon jampa xojutzˈkatsaj rucˈ, rmal xcam u Cˈjol cho rcruz rmal kech oj. Jelaˈ ubnon che wacmic cˈo ˈaxbal chekxoˈl rucˈ Dios. We jelaˈ ubnon chke rmal u camnical u Cˈjol, cucubsaj kcˈux che cojcˈoltaj na rmal xcˈastjec chicxoˈl rcamnak. Jelaˈ ubnon che cˈaslec chbe ˈij sak.
45005011	Naret xak xiw wariˈ che cojcˈoltaj na, are wachanim mas cojquictic, quekyic u ˈij Dios rmal laˈ che Kjaw Jesucristo xojutzˈkatsaj rucˈ cˈo ˈaxbal chekxoˈl rucˈ Dios. Cmic kas oj richˈil rucˈ Dios.
45005012	Jelaˈ wechlal, chichˈbo chrij su xucˈam lo chke la rnabe achi Adán jampa xuban mac chwach Dios. Rmal u mac re xpe kmac kinjel unak oj cˈo cho ruwach ulew. Tigreˈ rmac xubno xucˈam lo kcamnical chke kinjel rmal ojuchˈpon rmal kmac kebnon.
45005013	Jelaˈ ubnon, che jampa mjaˈ cpe u pxab a Moisés, runak ya quitjan che rmac cho ruwach ulew. Mas tneˈ runak quiccojt retal chrij we cˈo mac xicbno nabe chwach rpxab.
45005014	Mas tneˈ jelaˈ, xpe rcamnical picwiˈ runak rmal Adán, jelaˈ ubnon petnak picwiˈ runak copan u ˈij a Moisés ujer, rmal la rmac xicbno xicmac. Jelaˈ ubnon xtkan rcamnical picwiˈ runak mas tneˈ xicbant mac pcha su xuban Adán che xunmajt u tzij su xubij Dios jampa xchˈaw rucˈ chuplaj. Are Adán pcha u mod jun cˈambal nˈoj chke che wajun cpe na chrij are laˈ Kjaw Jesucristo.
45005015	Su utz xuban Kjaw Jesucristo jun chwi chwach u mac su xuban Adán. Rmal laˈ che are u sipnic Dios uyaˈon chke rmal Kjaw Jesucristo cujnamtsajt rucˈ u mac su xuban Adán. Rmal laˈ che are rmal u mac wajun nabe achi i qˈui unak xicrak ccamnical. Rmal rutzlaj utzil uyaˈon Dios chque runak nim na u choˈab chwach su xuban Adán. Jelaˈ ubnon che Dios uyaˈon u sipnic chque i qˈui unak rech quicˈseˈ na rmal su xuban Kjaw Jesucristo jampa xucˈut chicwach utzlaj utzil ubnon Dios.
45005016	U sipnic Dios uyaˈon chque runak jun chwi chwach su xuban wajun nabe achi jampa xuban mac chwach. Rmal laˈ che jampa Adán xuban wajun u mac, are Dios xubij che curak na u camnical rmal su xubno che rcˈajsbal uwach. Jampa i qˈui unak xicban i qˈui cmac chwach Dios, re xucˈut chicwach utzlaj utzil rmal su xuban Kjaw Jesucristo rech quicrakt cˈajsbal cwach rmal cmac quibnon, jelaˈ pcha u mod che cˈot cmac cbnon.
45005017	Rmal laˈ, kas tzij xtkan rcamnical pekwiˈ kinjel jun tzij rmal u mac wajun nabe achi. Xa are mas nim na u chac utzlaj utzil Dios rmal Kjaw Jesucristo. Cmic chic quinjel unak we quiccˈam utzlaj utzil Dios rech jelaˈ Dios cubij chque che i jsucˈ chwach, tigreˈ ctkan picwiˈ u cˈaslemal Kjaw Jesucristo xusipaj chque rmal Dios, naret ccamnical ctkan picwiˈ.
45005018	Cmic queklo che jelaˈ pcha cˈajsbal wachaj xpe pekwiˈ kinjel rmal u mac xuban rnabe achi, xa jnan rmal utzlaj u chac Kjaw Jesucristo xojutzˈkatsaj chwach Dios rech cubij che oj jsucˈ chwach. Rmal re cojutzˈakpij bic puˈab wa rcˈajsbal wachaj quekrko. Jelaˈ ubnon che cuya chke che cojcˈseˈ na rucˈ re.
45005019	Jelaˈ ubnon che rmal u mac la rnabe achi che xunmajt u tzij Dios xojuya chpan kmac kinjel, xa jnan rmal wajun chic achi, a Jesucristo su xubno che xutzˈkatsaj u tzij Dios, cmic cuya chke che Dios cubij che oj jsucˈ chwach rmal rcojnic.
45005020	Dios xuya u pxab chke rech queklo che nim kmac kebnon chwach, rmal laˈ che xojcon taj quektzˈkatsaj su cubij. Jampa oj xekban na mas kmac, are utzlaj utzil re xucˈut na mas chekwach che cˈo u choˈab pwiˈ kmac.
45005021	Cmic queklo, che jelaˈ pcha kmac xtkan pekwiˈ nabe, rmal laˈ che cojucˈam bic chpan kcamnical jun tzij, wacmic chic are utzlaj utzil Dios ctjanec ctkan pekwiˈ. Are cojucˈam bic chpan junelic kcˈaslemal, rmal laˈ che Dios cubij che oj jsucˈ chwach, rmal Kjaw Jesucristo che xojutzˈkatsaj chwach.
45006001	Cmic chic wechlal, ¿su quekbij oj chrij injel wariˈ? ¿La utz che ktaken ubanic kmac rmal rech cucˈut na mas utzlaj utzil chicxoˈl rmal Dios?
45006002	Jelaˈ taj, wechlal. Cmic are pcha oj camnak chic chwach u choˈab rmac. We jelaˈ, ¿su mod che ktaken che ubanic kmac we cˈoxt u choˈab ctkan pekwiˈ? Cˈot mod rucˈ.
45006003	Ix wechlal, ¿la quichˈob taj che kinjel oj che xicban kasan jaˈ pekwiˈ xekya kib puˈab Kjaw Jesucristo, cmic xa oj jnanch rucˈ re? We jelaˈ, jnan rucˈ pcha xojcam rucˈ re jampa xcban kasan jaˈ pekwiˈ, craj cubij che xojcam chwach u choˈab rmac.
45006004	Jelaˈ ubnon che rkasan jaˈ xekbno, jnan rucˈ pcha xojcam rucˈ a Jesucristo, we jelaˈ, tigreˈ cˈo mod quinbij pcha xojmuktjec jnan rucˈ re. Jelaˈ quelec wechlal rmal rech che jelaˈ pcha Kjaw Jesucristo xcˈastaj uwach chicxoˈl rcamnak rmal tioxlaj u choˈab u Taˈ che nim u ˈij, are oj xojcˈastjec jnan rucˈ re rech jelaˈ cˈjeˈ jun cˈacˈ kcˈaslemal.
45006005	Jelaˈ wechlal, we xekjach kib puˈab a Jesucristo rech jnan xojcam rucˈ jampa xcam re, tigreˈ craj cubij che jnan xojcˈastjec rucˈ chpan u cˈastajbal re.
45006006	Ya ketaˈan chic wechlal, che ujer tak kmod rech ubanic kmac xusach uwach jampa a Jesucristo xcam cho rcruz rmal kech. Rmal laˈ cmic cˈoxt u choˈab che ctkan pekwiˈ su craj kchˈobnic jelaˈ su craj kebkil xa rech uwach ulew. Jelaˈ ubnon rajawxicxt chke cmic quektakej ubanic mac jun tzij, narext oj cˈo puˈab rmac rech ctkan pekwiˈ jun tzij.
45006007	Wacmic chic queklo che pcha u mod che oj camnak chic chwach ubanic mac, ya ctkanxt pekwiˈ, oj tzˈakpin chic, rajawxicxt chke che quekban kmac jun tzij.
45006008	Cmic chic we jnan xojcam rucˈ a Jesucristo, jelaˈ jnan cojcjon che cojcˈseˈ na chpan jun cˈacˈ kcˈaslemal jnan rucˈ pcha su xuban re. Are wa rcˈacˈ kcˈaslemal craj cubij che ctkanxt pekwiˈ u choˈab kmac.
45006009	Ketaˈan chic che a Jesucristo xcˈastaj chicxoˈl rcamnak, cmic ccamxt jeac chic rmal laˈ che xchcon pwiˈ rcamnical. Rmal laˈ rcamnical cˈoxt u choˈab pwiˈ.
45006010	Jelaˈ ubnon che rmal u camnical Kjaw Jesucristo, xa jeac xcam re che usachic uwach u choˈab mac picwiˈ runak. Xa rmal u cˈastajbal chicxoˈl rcamnak, cmic ccˈseˈec che unmartsxic u ˈij Dios.
45006011	Jelaˈ ix wechlal, rajawxic che chichˈbo che kas tzij jelaˈ pcha ix camnak chic chwach u choˈab rmac, jelaˈ pcha jun che kas camnak chic xa cˈoxt chic cunaˈo pubkil. Wacmic ix cˈo jun cˈacˈ i cˈaslemal. Jelaˈ cumaj chiwe che quiyic u ˈij Dios rmal laˈ che ix jnanch rucˈ Kjaw Jesucristo.
45006012	Xa miyach che rmac ctkan piwiˈ cmic rech quiya iwib che ubanic su curij cubno i bkil aj uwach ulew, rech jelaˈ jun tzij quitakej che ubanic su craj.
45006013	Xa miyach i bkil che rmac che ubanic etzlal. Xa miyach che rmac ctkan pwiˈ mijun u tzˈkatil i bkil. Xak xiw quijach iwib puˈab Dios jelaˈ pcha ix cˈastajnak chic chicxoˈl rcamnak rmal u choˈab re che ctkan piwiˈ cmic. Chijcha i bkil puˈab Dios rech jelaˈ quiban su kaj chwach re.
45006014	Wacmic cumajxt chiwe che ctkan piwiˈ u choˈab i mac. Cmic cˈoxt u taknic rpxab piwiˈ che quixuya chpan cˈajsbal iwach rmal i mac. Cmic ixtzˈakpin chic, cmic ix cˈo puˈab Dios, rech quixcˈseˈ chpan utzlaj utzil.
45006015	Rmal wariˈ che xinbij chiwe, pent cˈo jun che jelaˈ cubij chwe: “Utz quektakej ubanic lo kmac, rmal rech che oj oj cˈoxt chuxeˈ rpxab che cuya che Dios che cucˈajsaj kwach, are oj cˈmon chic utzlaj utzil che xuya Dios chke”, cchaˈ. Cˈot mod rucˈ.
45006016	Quinya jun cˈambal nˈoj chiwe. Are ix iwetaˈan chic we quijach iwib puˈab jun unak, rech quiban aj chac che rajawxic quinmaj u tzij su cubij. We quiya iwib puˈab rjaw mac, rajawxic quinmaj u tzij su cubij jun tzij, we jelaˈ quibno, quixucˈam bic chpan i camnical.
45006017	In quinmaltioxij che Dios che ix wechlal, mas tneˈ nabe ix cˈo puˈab rjaw mac che xitakej che ubanic i mac, jetlaˈ cmic rmal rech rucˈ injel iwenmaˈ ctjanec quinmaj rsaklaj tzij rech Dios cˈtun chiwach cmal inqˈuiaj.
45006018	Cmic are Dios ixutzˈakpin chic puˈab rjaw rmac, ya cˈoxt u choˈab che ctkan piwiˈ. Cmic xiˈax puˈab Dios rech quitakej ubanic su laˈ che jsucˈ chwach re.
45006019	Quinbij jewaˈ chiwe chpan cˈambal nˈoj, chpan tak ktzij oj oj unak, rmal laˈ che cˈax u chˈobic injel wariˈ su xiban can ujer, che xijach i bkil puˈab rjaw etzlal che ubanic rtzˈillaj tak i reybal. Jelaˈ cmic rajawxic xa jnan quijach iwib rucˈ injel i cˈaslemal puˈab Dios che ubanic jsucˈ rech quixel tioxlaj tak aj cojnel chwach.
45006020	Jampa ix cˈo can chuxeˈ u taknic rjaw rmac che ubanic injel uwach etzlal, cˈot iwe che jsucˈlaj be rech Dios.
45006021	¿Su racleˈn xiwechbej can chrij rmal jelaˈ xibno nabe canak? Cˈo taj. Cmic cuya qˈuixbal chiwe rnatbal su xiban ujer che jelaˈ quixucˈam na bic chpan i camnical.
45006022	Wacmic ixtzˈakptajnak chic puˈab rjaw rmac rajawxicxt chic quitakej ubanic i mac jun tzij. Cmic ix cˈo puˈab Iwjaw Dios. Are cmic quiwechbej jun cˈacˈ i cˈaslemal, kas tioxlaj, jnan rucˈ jun i cˈaslemal che cˈot u qˈuisic, junelic chbe ˈij sak.
45006023	Cmic klon chic che rtojbal cucˈam lo jun rmal u mac, are junelic u camnical. Xa are rutzlaj utzil xusipaj chke Dios rmal Kjaw Jesucristo cojucˈam bic chpan junelic kcˈaslemal.
45007001	Ix kas tzij quichˈbo wechlal, rmal laˈ quicoj retal chrij su cwaj quinbij chiwe wachanim. U pxab a Moisés ctkan pwiˈ jun unak xak xiw jampa cˈaslec. We xcmac, ya cˈoxt u choˈab pwiˈ. Ix quichˈob wariˈ rmal laˈ che iwetaˈan su cubij rpxab.
45007002	Quinya jun cˈambal nˈoj chiwe: Are jun ixak che cˈo richjil, che cˈlunak rucˈ, we cˈas na rachi, are pxab cubij che wa rixak rajawxic cˈjeˈ na rucˈ. We xcam bic richjil, rixak ctzˈakptaj canak chuxeˈ rpxab che cubij che rajawxic cˈjeˈ na rucˈ richjil.
45007003	Rmal laˈ we cˈas na richjil, cuyat che rixak cˈjeˈ rucˈ jun chic achi. Rmal laˈ, we jelaˈ cubno, cuban wajun itzellaj mac. We xcam richjil, tigreˈ ctzˈakptaj canak chwach su cubij rpxab chrij jun ixak che cˈlunak chic. Jelaˈ ubnon che cubant mac we quicˈleˈ rucˈ jun achi chic.
45007004	Jelaˈ ix wechlal, ix jelaˈ pcha ix camnak chic chwach u taknic rpxab rech jun tzij quitzˈkatsaj su cubij, jelaˈ pcha jun che rajawxicxt che che cunmaj rpxab jampa ya camnak chic. Are ix pcha jelaˈ xicam jnan rucˈ Kjaw Jesucristo. Jelaˈ ubnon che ix cˈoch puˈab jun chic, jnan rucˈ wajun ixak che cˈleˈ na jampa camnak chic rnabe richjil, craj cubij che ix ix rech a Jesucristo cmic, are ix u tinmit re, che re xcˈastaj chicxoˈl rcamnak. Cmic kenmartsaj u ˈij Dios rmal utzlaj kchac kebnon chwach re.
45007005	Jampa oj cˈo puˈab rjaw retzlal che ubanic su xkaj xekbno, jampa mjaˈ cojcjon che Kjaw Jesucristo xiw xektakej ubanic su xraj kchˈobnic rech uwach ulew. Jelaˈ ubnon che rpxab jelaˈ pcha xucˈsoj kwach rech xekya kib che ubanic u reynic kebkil. Jelaˈ pcha xucˈam kbe chekwach che ubanic injel itzel tak chac che cojucˈam bic chpan kcamnical.
45007006	Wacmic oj oj cˈoxt chuxeˈ u taknic rpxab, ya ojtzˈakptajnak chic puˈab. Cmic jelaˈ pcha oj camnak chic chwach su craj wa rpxab chke che pcha u mod ojuxmon che ubanic u takquil nabe canak. Jelaˈ ubnon che cmic quekbno su craj Dios chke naret che jun tzij rajawxic kenmaj su cubij pcha ubnon ujer, are wacmic kenmaj su cubij Dios chke rmal jelaˈ kaj quekbno, mas cojucˈil che ubanic rmal laˈ Tioxlaj Xlabxel cˈo pkenmaˈ.
45007007	Cmic chic, ¿la are craj cubij in tzij che are u pxab Dios xa itzel chac ubnon chke? Jelaˈ taj wechlal. In xinwetamaj che in aj mac chwach Dios rmal u pxab che xuˈalajsaj chinwach su racleˈn rmac inbnon. Are in xa xinchˈob taj che are urixic uwach su cˈo rucˈ jun chic are mac chwach Dios wet cˈo rpxab che jelaˈ cubij: “Xa marij uwach su cˈo rucˈ jun chic,” cchaˈ.
45007008	Jelaˈ ubnon che rmac jelaˈ pcha xucˈsoj in wach che urixic uwach su cˈo cucˈ inqˈuiaj, jelaˈ pcha u mod che xchcon rmac pincˈaslemal rmal rpxab. Cmic quinbij chiwe, wet mat cˈo rpxab ˈalaj taj che cˈo rmac. Are rmac mjaˈ quel psak, pcha chˈuktal canak wet mat cˈo rpxab.
45007009	Nabe canak jampa xa in alaj acˈa xincˈseˈec xa utz inbnon jampa mjaˈ quinchˈbo che cˈo rpxab rech Dios. Are jampa xinwetamaj uwach rpxab, tigreˈ xcˈun pinjlon che mac inbnon chwach Dios, che in cˈo chuxeˈ rcˈajsbal wachaj cpe na.
45007010	Jelaˈ ubnon che xinchˈbo che naj in cˈwe che Dios. Rmal laˈ are u pxab re che xinbij in cuya in cˈaslemal we xintzˈkatsaj juntir, xiw laˈ xuˈalajsaj psak che in naj in cˈwe che Dios rmal laˈ che xincont che u tzˈkatsxic.
45007011	Jeac chic quinbij chiwe che are rmac su xinrij ubanic xutzcuj u mod che xtkeˈ che rpxab jelaˈ ubnon che xinusbu. Jelaˈ xubno rmal u taknic rpxab xuˈalajsaj chinwach che naj in cˈwe che Dios.
45007012	Jelaˈ ubnon che are u pxab Dios naret rech itzel, xa are kas tiox. Jelaˈ are u taknic Dios kas tiox cˈot tzil rucˈ, jsucˈ juntir chwach, utz chke.
45007013	Tigreˈ pent cˈo jun jelaˈ cubij chwe: “We are u pxab Dios kas utz chke pcha cabij, ¿su mod bnon chawe che naj at cˈwe che Dios?” ccha chwe. Jelaˈ taj wechlal, xa are rmac che xwaj xinbno xbnaw chwe che naj in cˈwe che Dios. Jelaˈ ubnon che xinna chpan wenmaˈ che naj in cˈwe che. Jelaˈ ubnon che rmac che xiw rech itzel, xtkeˈ che u pxab Dios che utz. Jelaˈ ubnon xuˈalajsaj psak che su quintjan che ubanic mac chwach Dios. Jelaˈ ubnon che xinchˈbo che rmac mas cˈax ubanic.
45007014	Oj ketaˈan chic che rpxab elnak chpan renmaˈ Dios, jelaˈ rmal re petnak wi rech cchcon chpan kenmaˈ oj. Xa rmal che in, in aj uwach ulew xcon rmac chwe rech jelaˈ quinbno, jelaˈ pcha inyaˈon wib che ubanic mac jnan rucˈ jun aj chac cuya rib puˈab u patrón.
45007015	Jelaˈ ubnon xa quinchˈob taj su quinbno. Cwaj quinbno su laˈ che jsucˈ chwach Dios, xa quincon taj. Jelaˈ quinbno su laˈ che quinwetzlaj uwach che cwaj taj quinbno.
45007016	Rmal laˈ che quinbno su racleˈn rech itzel che cwaj taj quinbno, jelaˈ ubnon caˈaljan chinwach che rpxab kas tzij su cubij, are utz rmal cchˈaw chrij su laˈ che quinwetzlaj uwach che cwaj taj quinbno.
45007017	Jelaˈ ubnon che in cwaj taj quinbno su quintjan che ubanic che ustaj jelaˈ pcha inxtaj quinbnaw wariˈ, craj cubij che are in bkil quinujcˈo cuya rib rucˈ wenmaˈ che ubanic mac, jelaˈ quinbno rmal laˈ che su curij in chˈobnic aj uwach ulew quinutakchˈej che ubanic mac.
45007018	Wetaˈan chic che urixic ubanic rutz cˈjeˈt chpan wenmaˈ, rmal laˈ che xa aj uwach ulew in chˈobnic. Rmal wariˈ, cwaj quinban rutz chwach Dios, xa quincont che ubanic.
45007019	Rmal laˈ quinbant su racleˈn che utz che cwaj quinbno, xak xiw etzlal che cwaj taj quinbno, are waˈ quintjan che ubanic.
45007020	Rmal laˈ che are quinban laˈ che cwaj taj quinbno che rech itzel, craj cubij che in taj quinbno rucˈ in wenmaˈ rmal laˈ cwaj quinbno su laˈ che utz chwach Dios. Xiw rmal laˈ che in chˈobnic aj uwach ulew quinutakchˈej che ubanic mac.
45007021	In quinwlo che jewaˈ u colmil wariˈ che ctkan pinwiˈ cmic. Jampa cwaj quinban rutz, are cuya rib chinwach retzlal, chanim cresaj urixic ubanic rutz chpan wenmaˈ rech quinban su rech re.
45007022	In utz quinna chpan wenmaˈ quinquictic rucˈ che ubanic u pxab Dios, kas kaj chinwach che jelaˈ quinbno.
45007023	Xa in quinwlo che chpan in chˈobnic aj uwach ulew jun chwi u colmil rucˈ chwach u colmil che cˈo chpan wenmaˈ. Are su cˈo pinchˈobnic cuban chˈoj rucˈ su racleˈn cwaj quinbno chpan wenmaˈ. Are laˈ quinutakchˈej che ubanic mac jnan rucˈ pcha jun pxab che ctkan pinwiˈ che inyaˈon wib che ubanic jun tzij.
45007024	¡Ay! ¡Toˈob in wach in, che mas cˈax in cˈwe! ¿Su racleˈn quinresaj lo puˈab su curij in chˈobnic aj uwach ulew che quinucˈam na bic chpan in camnical, che jelaˈ naj in cˈwe chwach Dios? In quinchˈbo che naret xiw in quinrak wariˈ chpan in cˈaslemal xa are oj kinjel jelaˈ xa jnan quekrko.
45007025	Cmic in quinmaltioxij che Dios che rmal Kjaw Jesucristo re cojutzˈakpij puˈab su craj cuban kchˈobnic xa aj uwach ulew. Wacmic in quinwlo che chpan wenmaˈ cwaj quinmaj su cubij u pxab Dios, jelaˈ pcha jun aj chac curij ubanic su craj u patrón. Xa are in chˈobnic aj uwach ulew cuya rib che ubanic tak mac.
45008001	Rmal laˈ, wechlal, wacmic are Dios cuˈalajsaj psak che oj jsucˈ chwach rmal xojcjon che Kjaw Jesucristo. Cˈot cˈajsbal kwach cpe na chke, rmal laˈ che xa oj jnanch rucˈ re. Rmal jelaˈ che quekbanxtaj su craj kchˈobnic aj uwach ulew, xiw quekbno su craj rTioxlaj Xlabxel chke.
45008002	RTioxlaj Xlabxel cuya jun cˈacˈ kmod chpan kcˈaslemal. Jelaˈ cubno rmal su xuban Kjaw Jesucristo chke. Cmic xuyujbaˈ jun cˈacˈ u chˈobnic kucˈ rmal u choˈab re. Cmic xojutzˈakpij bic chuxeˈ cˈajsbal kwach quekrko rmal kmac. Rajawxicxt chic quektakej ubanic mac jun tzij, ya cˈoxt u choˈab pekwiˈ.
45008003	Dios xuban chke su laˈ che xojcont che ubanic, rmal laˈ che xojcont che u tzˈkatsxic u pxab re, rmal cˈot kchoˈab rucˈ kchˈobnic aj uwach ulew. Dios xutak lo ruCˈjol cho ruwach ulew, xalxec rmal jun ixak, jelaˈ ubnon cˈo u bkil jelaˈ pcha quinjel unak che xiw quicban cmac chwach Dios. Tigreˈ Dios xujach ruCˈjol pucamnical, pcha jun taˈbal toˈob chwach, rech cutoj rjil kmac kebnon. Jelaˈ ubnon che Dios xusach uwach kmac che mas xitkan pekwiˈ nabe, rmal a Jesucristo u Cˈjol che cˈot u mac ubnon.
45008004	Jelaˈ xubno, rmal rech xutzˈkatsaj u colmil chwach Dios che ubin can chpan u pxab su rajawxic cuban jun rech jsucˈ canjec chwach. Cmic cojconec quektzˈkatsaj u pan juntir, naret quektzˈkatsaj rmal quekbno su curij kchˈobnic aj uwach ulew, xa rmal rTioxlaj Xlabxel che cucˈam be chekwach.
45008005	Runak che xiw quicbno su curij cuban cchˈobnic aj uwach ulew, xiw quicmaymaˈ ubanic su racleˈn che rech uwach ulew. Are wa runak che ccaj quicban u reybal Tioxlaj Xlabxel, que xiw quicmaymaˈ ubanic su laˈ che rech Tioxlaj Xlabxel.
45008006	Chin jujun che xiw quicmaymaˈ rij su craj cchˈobnic aj uwach ulew are laˈ quicam rmal, quicanaj can naj chwach Dios. Are la runak che xiw quicmaymaˈ ubanic su rech Tioxlaj Xlabxel quicrak na ccˈaslemal jnan rucˈ ˈaxbal chicxoˈl rucˈ Dios.
45008007	Runak che xiw quicmaymaˈ ubanic etzlal che aj uwach ulew, que i aj chˈoj che Dios. Are laˈ quicyat quib che quequinmaj u pxab re che quicon taj quequinmaj, mas tneˈ jelaˈ ccaj que quicbno.
45008008	Cmic queklo che runak che xiw quicbno su curij ubanic cchˈobnic aj uwach ulew, quicont che ubanic su laˈ ckaj chwach Dios.
45008009	Are ix, ix wechlal, cmic ix cˈoxt chuxeˈ u taknic su curij cuban i chˈobnic aj uwach ulew. Ix jelaˈ taj wechlal, ix are ix cˈo chuxeˈ u taknic Tioxlaj Xlabxel, rmal laˈ che cˈo Tioxlaj Xlabxel rech Dios chpan iwenmaˈ kas tzij. We cˈo jun che cuyat che rTioxlaj Xlabxel rech Kjaw Jesucristo ctkan pwiˈ are lajun naret rech a Jesucristo.
45008010	Cnataj chiwe we cˈo a Jesucristo chpan iwenmaˈ, rmal Tioxlaj Xlabxel, jampa quixcmac rmal rmac ibnon, pcha cubij u pxab Dios, jelaˈ quicˈseˈ na iwenmaˈ rmal rech che Dios uˈaljsan chic che ix jsucˈ chwach.
45008011	We cˈo rTioxlaj Xlabxel rech Dios chpan iwenmaˈ, tigreˈ are Dios che xucsoj uwach a Jesucristo chicxoˈl rcamnak, jelaˈ cuban chiwe ix. Cuya cˈacˈ i cˈaslemal mas tneˈ xicmac. Jelaˈ cubno rmal rTioxlaj Xlabxel cˈo chpan iwenmaˈ.
45008012	Jelaˈ wechlal, cumaj chke che quekya kib che ubanic su craj rTioxlaj Xlabxel chke. Cmic cumajxt chke che quekya kib che ubanic su curij cuban kchˈobnic aj uwach ulew.
45008013	We are ix quiya iwib che ubanic su curij cuban i chˈobnic aj uwach ulew quixucˈam bic chpan i camnical junelic quixcanaj canak naj chwach Dios. We rmal u choˈab Tioxlaj Xlabxel quiya can ubanic su curij cuban i chˈobnic aj uwach ulew, tigreˈ quixcˈseˈ na rucˈ Dios junelic chbe ˈij sak.
45008014	Injel unak che cˈmon be chicwach rmal Tioxlaj Xlabxel rech Dios, are laˈ cuˈalajsaj psak che i relcˈwal re.
45008015	Wacmic are Dios uyaˈont jun u xlabal chiwe che xa cuya jun ekaˈn chiwij. Rmal laˈ che quixiˈijt iwib chwach rcˈajsbal iwach rmal Dios, pcha jun aj chac che cuxiˈij rib chwach u patrón, rmal laˈ xutzˈkatsajt ubanic u takquil che. Xa are uyaˈon Xlabxel chiwe che xixuban kas relcˈwal re, che jetlaˈ ibnon nabe. Rmal laˈ cmic oj relcˈwal re, cˈo mod che quekbij jelaˈ che Dios: “¡Cmic at kas in Taˈ!”
45008016	Are rTioxlaj Xlabxel, jnan rucˈ su quekna oj chpan kenmaˈ, are wa riquieb quicˈalajsaj psak che oj oj relcˈwal Dios kas tzij.
45008017	Tigreˈ we are oj kas oj relcˈwal Dios, cˈo su kechbej na che su xubij re che cuya na chke rmal re Ktaˈ. Cˈo su kechbej na jnan rucˈ Kjaw Jesucristo, rmal jelaˈ che jnan quekrak cˈax pcha su xurak a Jesucristo. Rmal jelaˈ che Dios cunmartsaj na kˈij jnan rucˈ pcha su xuban che a Jesucristo xunmartsaj u ˈij.
45008018	In quinchˈbo che la rcˈax quekrak chpan wa riquieb, oxib ˈij cmic, cˈot su cawtaj wi jampa quekchˈob rij su racleˈn che kas nim u ˈij cpe na chke jampa Dios cuˈalajsaj na chke chlaˈ rucˈ prcaj.
45008019	Utz chichˈbo rij wariˈ su quinbij chiwe: Quinjel su bnon rmal Dios jampa xutic ruwach ulew, que quiucˈil che riˈexic chque ˈij che cuˈalajsaj na Dios chin chque runak che kas i relcˈwal re.
45008020	Rmal laˈ che injel wariˈ che bnon rmal Dios jelaˈ ubnon pcha che cˈot quiptan, xa jelaˈ iximtlic rech cˈot su cawtaj wi. Naret rmal jelaˈ creybal que che xcanjec jelaˈ, are xiw rmal jelaˈ u reynic Dios. Wacmic injel su ubnon xa quiˈej na wajun ˈij.
45008021	Are rˈij jampa quitzˈakptaj na rmal Dios. Tigreˈ quioˈxtaj pcha quicbno cmic che iximtlic canak chuxeˈ u taknic ritzel. Tigreˈ i jnan cucˈ kas relcˈwal Dios quinmartsax na qui ˈij, rmal laˈ che ya i cˈoxt chuxeˈ u taknic rajchˈoj chque.
45008022	Ketaˈan chic che injel wariˈ che su ubnon Dios, jnan quichkawac, xa i cˈo chpan uˈoxmil cˈax wacmic. Are jelaˈ pcha jun ixak che cucˈil che criˈej cril uwach jun ral, jampa ˈalaxnak chic ya sach can wa rcˈax pujlon.
45008023	Naret xak xiw wariˈ che ubnon Dios cˈo chpan rcˈax cmic, che quichkawac. Are oj oj tak aj cojnel, mas tneˈ cˈo Tioxlaj Xlabxel uyaˈon chke rmal re, che are pcha rnabe retal uyaˈon chke pcha jun utzlaj sipnic che cuˈalajsaj chke che cpe na mas. Cmic cojkawac chpan kcˈax, jelaˈ kiˈej na jun ˈij jampa cojel na tzˈkat oj relcˈwal Dios, jampa ctzˈakptaj na kebkil puˈab uˈoxmil rcˈax nu oj cˈwe cmic cho ruwach ulew.
45008024	Jampa Dios xuˈalajsaj che oj jsucˈ chwach, xekmaj uriˈexic rucˈ kcubsal kcˈux chrij su cuya na chke che nim u ˈij. We jun cul u cˈux chrij su cyaˈ na che, we ya cˈo puˈab tigreˈ rajawxicxt chic riˈen su cuya na che, rmal rech ya xiltjec. Cˈot uptan criˈej na we ya cˈo puˈab.
45008025	Rmal laˈ che mjaˈ kil uwach su laˈ che cuya na chke, cojucˈil che riˈexic rucˈ uchˈijic uˈoxmil cˈax, kiˈej na che kil na uwach su cuya na chke Dios.
45008026	Jelaˈ cuban rTioxlaj Xlabxel cojutoˈo, cuya kchoˈab chpan kenmaˈ rmal rech che oj xa oj tuker. Oj ni ketaˈan taj su mod quekban chˈawen rucˈ Dios, che su kas u colmil. Are rTioxlaj Xlabxel cucˈolmij su quekbij che, cuˈalajsaj chwach rucˈ bochnic che cojcont oj che ubixic rucˈ ktzij oj.
45008027	Dios querlo su kaj chpan kenmaˈ. Jelaˈ retaˈan ruchˈobnic Tioxlaj Xlabxel jampa cchˈaw rucˈ. Rmal laˈ are Xlabxel cojutoˈo, re cubochˈej pekwiˈ che xa oj kas jnanch rucˈ Kjaw Jesucristo. Re cubij che Dios su kas craj re che quekbij oj che.
45008028	Ketaˈan chic che runak che kas quiloˈoj Dios, che iusqˈuin che ubanic su craj re, injel su quiquirko che cpe na chpan ccˈaslemal, are Dios cuya u colmil che rech quiutoˈo.
45008029	Jelaˈ ubnon che jampa u majbal injel, are Dios xuchˈob pujlon che quinjel unak che quicjon che u Cˈjol, jelaˈ retaˈan chic chin chque runak che jelaˈ quicbno, quiˈel na pcha u mod ruCˈjol. Jelaˈ ubnon che u Cˈjol Dios, quel na pcha jun nabeal che jun ja, tigreˈ runak che xicjon che quiˈel na pcha i u chaˈ re.
45008030	Rmal laˈ che Dios xojuchaˈ lo ujer, jelaˈ xojusqˈuij rucˈ rech xojcjon che u Cˈjol. Jampa xojusqˈuij rucˈ che xojcjon che u Cˈjol xuˈalajsaj psak che oj jsucˈ chwach. Tigreˈ jampa xuˈalajsaj che oj jsucˈ chwach, xunmartsaj kˈij jnan rucˈ su xuban che Kjaw Jesucristo.
45008031	Wacmic chic wechlal, ¿su quekbij chrij injel wariˈ che Dios xuban chke? Jampa Dios cˈo kucˈ, kas tzij cˈot chin cojuchˈco, cˈot jun conec cchcon pekwiˈ.
45008032	Xa cnataj chiwe wechlal, che are Dios xutoˈbsajt uwach ruCˈjol, xa are xujach picˈab runak rech xiccamsaj. Jelaˈ xubno rmal kech oj kinjel xuya u Cˈjol chke. Cmic queklo we jelaˈ xubno, xuya u Cˈjol chke, ¿la mat cusipaj injel su rajawxic chke rech kcˈaslemal? Jelaˈ cubno wechlal.
45008033	Cmic chic, ¿chin cutacˈbaˈ rib chwach Dios che ucojic tzij chkij oj che ojuchaˈon rmal re, che cojuya chpan cˈajsbal wachaj? Cˈot mijun, rmal rech are Dios, re cuˈalajsaj psak che oj jsucˈ chwach re.
45008034	Cmic chic, ¿chin jun conec cojuya chpan cˈajsbal wachaj? Cˈot mijun, rmal laˈ che a Jesucristo xcam cho rcruz che utojic kmac, tigreˈ xcˈastjec chicxoˈl rcamnak. Cmic a Jesucristo cˈo prcˈolbal che nim u ˈij rucˈ u Taˈ Dios, che ctjan che ubochxic u jlon Dios pekwiˈ oj cmic.
45008035	¿La cˈo chin lo cojtas chrij u loˈbal u cˈux Kjaw Jesucristo? Cˈo taj, wechlal. ¿Cˈot su racleˈn cojtas chrij u loˈbal u cˈux Kjaw Jesucristo, mas tneˈ cˈo unak cojuya pcˈax, o we cpe cˈax chke rmal su quekmaymaˈ chpan kenmaˈ, o are la quicwaljsaj quib runak chkij, o we cpe wiˈjal, o we cˈo rajawxic ketzˈiak chke, o we xa quieb cubij pekwiˈ, o we cojcamsxic? Con taj mijun chque cojtas chrij u loˈbal u cˈux Kjaw Jesucristo.
45008036	Jelaˈ pcha xutzˈibaj can a David chpan rTioxlaj Wuj ujer, jampa xchˈaw rucˈ Dios che jelaˈ cban na chque rajcojnel che re are wariˈ xubij: “Injel ˈij runak quitzcuj che cojccamsaj rmal rech che oj awech at, are oj jelaˈ quekcamsaj na pcha quicban chque tak chij che xiw quicˈam bic ccamsbal chcap,” cchaˈ.
45008037	Mas tneˈ cbantaj na injel wariˈ chke, cojchcon na pwiˈ injel, rmal lajun che xel u cˈux chke che xojuloˈoj, are Dios.
45008038	Rmal laˈ, kas tzij wetaˈan che cˈot su racleˈn cconec cojutas chrij ruloˈbal u cˈux Dios. Naret kcamnical, naret rcˈax quekrak chpan kcˈaslemal, naret tak ángeles, naret itzel tak u xlabal che cˈo ctaknic che cˈo cchoˈab, naret su cˈo wacmic, naret su cbantaj na petnak chkij,
45008039	naret ritzel tak u xlabal che cˈo cchoˈab chqueaj, ni ritzel tak u xlabal che elnak chpan ˈaˈ rech xbalba, naret rmal jun chic su racleˈn che ubnon Dios quicon che ktasic chrij ruloˈbal u cˈux Dios. Cˈot su racleˈn conec cojutas chrij rloˈbal u cˈux Dios, che xucˈut chekwach rmal su xuban Kjaw Jesucristo.
45009001	Wechlal, quinbij rsaklaj tzij chiwe rmal xa in jun rucˈ Kjaw Jesucristo naret xa mlon tzij quinbno rmal xincjon che. Are quinna in chpan wenmaˈ che kas tzij quinbij chiwe rmal Tioxlaj Xlabxel cucˈam rbe chinwach rucˈ in tzij.
45009002	In quinbij chiwe che injel ˈij mas quinbsonec rmal wa rnimlaj bis, quixˈaw rwenmaˈ rmal in winkil tak judíos che mjaˈ quicjon che Kjaw Jesucristo, re wajun che petnak rucˈ Dios che aj cˈlol ke.
45009003	Rmal jelaˈ cwaj in che wet ccˈajsax na in wach in rmal che in quinjach can wib chrij a Jesucristo, wet mat rmal jelaˈ quinbno quicˈoltaj na in winkil.
45009004	Wa runak aj Israel i u tinmit Dios, iuchaˈon rmal re pcha relcˈwal. Jelaˈ ubnon Dios xcˈjeˈ cucˈ chicxoˈl rucˈ nimlaj u ˈij. Re xuban u chˈobnic cucˈ che quicrak na utzlaj utzil we quequinmaj su cubij chque. Jelaˈ xubno xuya u pxab chque, jelaˈ jnan xucˈut chicwach su mod quicyic u ˈij re. Xa jnan ubin can chque che cpe na wajun u Takoˈn re aj cˈlol que chicxoˈl.
45009005	Are ktaˈ man i aj Israel ujer are Abraham, a Isaac, rucˈ a Jacob mas xquinmartsaj qui ˈij rmal Dios. Xa are wariˈ che mas nim ubanic chicwach, che Kjaw Jesucristo xalxec chicxoˈl riˈ u man a Jacob, jelaˈ ubnon che xux unak chekxoˈl. Dios uyaˈon che a Jesucristo cˈo u takquil pwiˈ injel su cˈolec, re uˈaljsan che re kas Dios, ¡rmal laˈ amˈal quekyic u ˈij, jelaˈ quekbno chbe ˈij sak! Amén.
45009006	Naret quinbij che Dios xuqˈuist pwiˈ su ubin lo ujer chque ktaˈ man i aj Israel. Mas tneˈ che cˈo i qˈui relcˈwal ktaˈ man a Jacob ujer, naret juntir kas iuchaˈon rmal Dios xicjon che pcha xuban Abraham.
45009007	Quekchˈob wariˈ wechlal, rmal laˈ che tak judíos che kas riˈ u man Abraham mas tneˈ iˈalaxnak chicxoˈl unak i aj Israel, injel taj kas i relcˈwal Dios, rmal mjaˈ quicjon che. Rmal laˈ Dios jewaˈ xubij che Abraham che tzˈibtal canak: “Rmal wajun a cˈjol a Isaac, naret rmal lajun chic a Ismael quicˈjeˈ na kas riˈ a man,” cchaˈ.
45009008	Are waˈ craj cubij, che naret quinjel quelcˈwal Abraham, i relcˈwal Dios. Xa are Dios querlo chin chque quiccjon che su ubin lo chque che cuya na chque, que quiˈel kas i relcˈwal re, naret rinqˈuiaj che xak jelaˈ iˈalaxnak che naret ubin chque Dios che cˈo su cuya chque.
45009009	Are waˈ xubij Dios che Abraham che cuya na che: “Jewaˈ pjun jnab chic quinpe chna,” xchaˈ.
45009010	Naret xak xiw wariˈ xbantjec. Jelaˈ jnan xbantjec che al Rebeca jampa xicˈjeˈec i ˈyox ral rucˈ richjil, ktaˈ man a Isaac ujer. Xcˈun ba pijlon che naret rmal che kas i relcˈwal i aj Israel che xiuchaˈ Dios xa are rmal kas tzij xicjon che su ubin chque.
45009011	Dios xchˈaw rucˈ al Rebeca jampa mjaˈ xicˈjeˈ ral, re xuchaˈ chicxoˈl jampa mjaˈ xicban su laˈ che utz chwach o su laˈ che xa etzlal. Dios xubij che al Rebeca: “Are nabeal chque riquieb re quel na aj chac che chaˈxel,” xchaˈ. Are wariˈ jnan rucˈ pcha su tzˈibtal can chpan rTioxlaj Wuj che Dios xubij che: “In xinloˈoj a Jacob, rmal laˈ xinchaˈo, xa xinwetzlaj uwach a Esaú,” xchaˈ. Jelaˈ xcanjec tzˈibtlic che are Dios jelaˈ pcha su craj re chque xuchaˈ jun chicxoˈl, jelaˈ jnan pcha su craj re chque, naret rmal su chac quicban que.
45009014	Wacmic, ¿su waˈ quekbij oj? ¿La quekbij che are Dios jsucˈ taj rmal xuchaˈ jun chque wa riquieb? Jelaˈ taj wechlal.
45009015	Dios xubij che a Moisés: “Quel na in cˈux chque runak che cwaj in che quel na in cˈux chque. Quintoˈbsaj na uwach chin jun cwaj quintoˈbsaj na uwach,” xchaˈ.
45009016	Jelaˈ ubnon queklo che naret rmal su caj runak, ni rmal su cchac quicbno che Dios quiuchaˈ chicxoˈl. Are laˈ rmal chin chque xel u cˈux che rmal re.
45009017	Jelaˈ chcˈun pijlon su tzˈibtal can chpan wa rwuj che cubij che are Dios jelaˈ xubij che ˈatbal tzij Faraón ujer: “Jelaˈ uptan che xinmartsaj a ˈij rech catcˈjeˈ che ˈatbal tzij, rech jelaˈ quincˈut na chicwach runak che in cˈo in choˈab in chawach at, rech jelaˈ quitzijox na in beˈ cho injel uwach ulew rmal su xinban chawe,” xcha che.
45009018	Jelaˈ ubnon che Dios quel u cˈux chin jun che craj re quel u cˈux che. Chin jun chic che craj cuban co che renmaˈ jelaˈ jnan cubno.
45009019	Pent cˈo jun che jelaˈ cubij chwe: “We jelaˈ u mod cuban Dios, ¿suche che cucˈajsaj uwach jun unak che cˈo u mac? Rmal jelaˈ che cˈot chin quicon che uˈatmxic uwach su u reynic re”, cchaˈ.
45009020	In quinbij che, ¡ay no, at xa cachˈbo pcha jun unak aj uwach ulew! ¿Su awekleˈn, che jelaˈ cacˈam u pan Dios rucˈ a tzij? Xa at ubnon rmal Dios pcha jun boˈj ubnon rmal jun aj bnol boˈj, cumajt che rboˈj che xa xˈol cubij rib che chin xubno, wet cuya che che cchˈawac: “¿Suche che jelaˈ u mod xaban chwe?” cchaˈ.
45009021	Are jun aj bnol tak boˈj, iyaˈon puˈab re che cuban che rxˈol su craj re cuban che. Conec che are la rxˈol cuban jun boˈj mas tzoy rech nim ubanic, xa jnan jun chic boˈj cuban che rech nimt mas ubanic we jelaˈ craj cubno. Dios xa jnan conec cuban su craj re chque runak.
45009022	Cˈot mod che jun cucˈam u pan Dios rucˈ u tzij. Re xraj xucˈut chicwach runak che cpe riwal chquij runak che xa etzlal quicbno, xraj wet csach cwach quinjel rucˈ nimlaj u choˈab. Xa jnan Dios xucuy cmac runak che tkal chque che ccˈajsax cwach rmal su xicbno.
45009023	Jelaˈ xubno xucˈut chicwach che xel u cˈux chque runak che cˈo su cquechbej che cuya na chque, jelaˈ rmal ujer iuchaˈon chic che i rech re. Dios ujer iuyujban chic che cuyic na qui ˈij rmal utzlaj utzil ubnon chque.
45009024	Jelaˈ ubnon xojusqˈuij Dios, rech quekcˈam utzlaj utzil. Jujun chke xojusqˈuij chicxoˈl tak judíos, inqˈuiaj chic xiusqˈuij chicxoˈl i aj Israel taj.
45009025	Jelaˈ xiusqˈuij chicxoˈl i aj Israel taj, pcha su cubij chpan Tioxlaj Wuj xutzˈibaj rajbil u tzij ujer u beˈ a Oseas che cubij: “Are wa runak che naret in tinmit, are laˈ quinbij che que in tinmit. Runak che cˈot chin quiuloˈoj, are laˈ quienloˈoj na in.
45009026	Xa jnan jewaˈ cubij pjun chic chˈkap che rTioxlaj Wuj: 'Ix xa ix wech taj', tigreˈ cubij: cmic ix quixel na relcˈwal Dios rmal xiusqˈuij re,” cchaˈ.
45009027	Rajbil u tzij Dios a Isaías xubij chquij tak israelitas: “Mas tneˈ i qˈui quelcˈwal rajIsrael jelaˈ pcha sanyib rech rplo, jelaˈ xak xiw quicanaj quieb oxib chque i que quicˈoltaj na rmal Dios.
45009028	Ktaˈ Kjawxel cuban na chque runak pcha xubij. Cuˈat na tzij picwiˈ, quiuya na chpan cˈajsbal wachaj injel cuban na chanim,” cchaˈ.
45009029	Xa jnan xubij chic a Isaías ujer: “We Ktaˈ Kjawxel che cˈo injel choˈab puˈab, wet xuya chke che quicˈseˈ na can quieb oxib kelcˈwal. Wet mat jelaˈ xubno, xsachtajt kwach oj jelaˈ pcha xuban che rtinmit Sodoma rucˈ tinmit Gomorra,” cchaˈ.
45009030	Cmic chic, ¿su laˈ quekbij chrij injel wariˈ? Are waˈ quekbij, che runak i aj Israel taj che nabe xictzcujt u be Dios rech quibin chpan. Dios cuˈalajsaj chicwach che i jsucˈ chwach wacmic, rmal rccojnic xicrak utzlaj utzil rucˈ.
45009031	Pjun chic tzij, mas tneˈ runak che i aj Israel, xccubaˈ ccˈux chrij rpxab che Dios cuˈalajsaj chicwach che i jsucˈ chwach re, que xicont che u tzˈkatsxic su cubij rpxab, jelaˈ ubnon che xicrakt wa rbe rech Dios.
45009032	¿Suche xicrakt wa rbe rech Dios? Rmal rech che naret xictzcuj u be Dios rucˈ ccojnic, are xictzcuj rucˈ cchac xicbno rech utz cquil wi rmal unak. Jelaˈ ubnon che xiqˈuixic chwach Kjaw Jesucristo che re jelaˈ pcha ubanic jun abaj che quictzˈak runak pwiˈ.
45009033	Dios xubij chrij u Cˈjol chpan Tioxlaj Wuj xtzˈibax canak cubij: “In quinya na jun abaj pucuent Sión, rech quichkej na quib runak pwiˈ, wajun nimlaj abaj are rech tzˈakbal que runak. Chin jun che quicjon che, xa quelt u qˈuixbal rmal,” cchaˈ.
45010001	Loˈlaj tak wechlal, are waˈ cwaj rucˈ injel in wenmaˈ, jelaˈ quinbochˈej che Dios injel ˈij che cuya u ˈab picwiˈ in winkil tak israelitas, rech jelaˈ quicˈoltaj na.
45010002	Jelaˈ quinbij su inwlon cmal, che are aj Israel mas quiucˈil che utzucxic Dios, xa quischon cbe che utzucxic rmal naret rucˈ saklaj cchˈobnic quictzcuj.
45010003	Jelaˈ cbnon che quicchˈob taj u colmil su craj Dios chque rech cuˈalajsaj chicwach che i jsucˈ chwach. Jelaˈ pcha ubnon che xictzcuj cbe quitquel wi. Xicyat quib che ubanic su xraj Dios chque rech cuˈalajsaj che i jsucˈ chwach.
45010004	Are rmal su xuban a Jesucristo xuqˈuis pwiˈ injel su cubij u pxab Dios che rajawxic quekbno rech Dios cuˈalajsaj chekwach che oj jsucˈ chwach. Cmic chic quinjel unak che quicjon che a Jesucristo, are Dios cuˈalajsaj chicwach che i jsucˈ chwach rmal su xuban a Jesucristo che xutzˈkatsaj juntir u pxab re.
45010005	A Moisés xutzˈibaj jun tzij chrij jun che cuqˈuis pwiˈ injel su cubij rpxab, xubij: “Chin jun che cuqˈuis pwiˈ injel su cubij u pxab Dios, re cuˈalajsaj che jsucˈ chwach, curak na junelic u cˈaslemal rmal,” cchaˈ.
45010006	Pjun chic tzij are Dios cubij che rmal ccojnic quicban jsucˈ chque runak. Jewaˈ cubij: “Xa mabij chpan awenmaˈ: '¿Chin jun cpˈkeˈ bic prcaj?' cchaˈ. Are craj cubij che ukasxic lo a Jesucristo rech cojucˈlo.
45010007	O '¿Chin lo ckaj bic chpan lajun jul che nimlaj ekuˈn u pan nu cˈwe quenmaˈ camnak?' cchaˈ,” xchaˈ. Are waˈ craj cubij che upakbxic lo a Jesucristo chicxoˈl rcamnak rech cojucˈlo.
45010008	¿Su racleˈn craj cubij wajun tzij?: “Xa nkaj cˈwe u tzij chawe, cˈo pachiˈ cˈax taj u chˈobic, cˈo chpan awenmaˈ,” cchaˈ. Are wa rtzij cˈo nkaj chiwe, are rtzij rech rcojnic che cojtjan che ubixic chiwe,
45010009	craj cubij, we caˈalajsaj rucˈ rachiˈ chicwach runak che a Jesucristo re Awjaw, jelaˈ jnan cacjo rucˈ injel awenmaˈ che are Dios xucsoj uwach u Cˈjol chicxoˈl rcamnak, catcˈoltaj na rmal a cojnic.
45010010	Runak chpan quenmaˈ quicjon che Kjaw Jesucristo xcam rmal quech, jelaˈ jnan xcˈastaj chicxoˈl rcamnak rech quicban jsucˈ chwach Dios. Jelaˈ jnan rucˈ cchiˈ quicˈalajsaj chicwach inqˈuiaj che Kjaw Jesucristo xiw re aj cˈlol ke.
45010011	Cubij rTioxlaj Wuj: “Quinjel unak che quicjon che re, cˈot quiqˈuix wi mijun,” cchaˈ.
45010012	Cˈot mijun jaljoj quicquil wi quib cucˈ tak judíos cucˈ runak aj Israel taj rmal Ktaˈ Kjawxel. Re xa jnan are Cjaw chque quinjel, we quicjon che. Jelaˈ cubno cuya na rucˈ uwiˈ puˈab jun che cuta che su craj chpan chˈawen.
45010013	Are wariˈ cubij rTioxlaj Wuj: “Quinjel unak che quicta utzil che Ktaˈ Kjawxel quicˈoltaj na rmal re,” cchaˈ.
45010014	We mjaˈ quicjon che Kjaw Jesucristo, ¿su mod quiconec quicta utzil che? ¿Su mod quicon lo quicjon che Kjaw Jesucristo we mjaˈ quicta u tzij su cubij? ¿Su mod quicta u tzij Kjaw Jesucristo we cˈot chin cuya ubixic chicwach?
45010015	¿Su mod quicya ubixic chque, we cˈot chin jun quiutak bic che ubixic? Tigreˈ in quinbij na che rajIsrael ya cton chic su craj cubij u tzij Dios. Cubij jewaˈ chpan rTioxlaj Wuj: “¡Utz u cˈulic wajun che ucˈmon lo rtzij rech utzlaj utzil! Mas tzoy u cˈulic jun che cuya ubixic utzlaj u tzij Dios chque runak,” cchaˈ.
45010016	Naret quinjel chque judíos xicjon che utzlaj u tzij Dios. Xubij a Isaías: “Ay, Ktaˈ Kjawxel, ¿la cˈo jun chicxoˈl a tinmit xicjon che utzlaj a tzij xekbij chque?” cchaˈ.
45010017	Jelaˈ ubnon, rcojnic cpoˈec jampa runak quictatbej na utzlaj u tzij Kjaw Jesucristo.
45010018	In quinbij: ¿La mat cton chic rajIsrael su xbixic rutzlaj u tzij Dios? Saklaj tzij cton chic su xbixic. Jelaˈ ubnon rmal su cubij rTioxlaj Wuj tzˈibtlic: “Cho injel uwach ulew elnak bic rson u tzij Dios cmal tak u takoˈn. Chpan injel tinmit che mas naj i cˈwe puxcˈut uwach ulew opannak chic rutzij Dios cucˈ,” cchaˈ.
45010019	Quinbij na: ¿La mat xicchˈob rkas tzij petnak rucˈ Dios chrij injel wariˈ runak aj Israel? Tigreˈ in quinbij che xicchˈbo, xa xcaj taj xicjon che. A Moisés xubij: “Quinban na che cpe iwiwal chrij wa runak che i aj Israel taj, che naret que kas jun tinmit, che cyictaj iwiwal chrij wa runak che quibij ix ix aj Israel, che ccaj taj quicchˈbo su cubij Dios chque,” xchaˈ.
45010020	Tigreˈ xucoj u choˈab a Isaías jewaˈ xubij: “Xinquirko cmal runak che naret quintzcuj. Xincˈut wib chicwach runak che quictat rson che in tzij,” xchaˈ.
45010021	A Isaías jampa xchˈaw chquij tak israelitas are waˈ xubij: “Ujer xinlic in ˈab che csicxic runak i aj Israel che quipe wucˈ che quitzlaj chna wucˈ. Que xa quiculnec jelaˈ quequinmajt in tzij,” xchaˈ.
45011001	Cmic chic quinbij: ¿La are Dios xretzlaj uwach u tinmit Israel? Mi mod rucˈ, xa jelaˈ taj. Cnataj chiwe che are in, in aj Israel, re xretzlajt in wach in, are in taˈ man ujer are Abraham xinalxec chicxoˈl quechlal quib rucˈ a Benjamín.
45011002	Nabe canak, Dios xuya chque tak israelitas rech quiˈax puˈab re che u tinmit re. Cmic chic ni xretzlajt cwach runak che u tinmit re. ¿La sach pijlon su tzˈibtal canak ujer rmal a Elías wajun aj bil u tzij Dios che xchˈaw rucˈ chquij i aj Israel? Are wa cubij:
45011003	“Ktaˈ Kjawxel, xiccamsaj aj bil tak a tzij, xicluj bic tak rporbal ˈaˈ nu quicya wi rtaˈbal toˈob chawach. Xa intquel chic in xincanaj canak che xiw in incjonnak awucˈ, jelaˈ cmic quictzcuj in camsxic in,” xcha che.
45011004	¿Su racleˈn xutzlij ubixic Dios che? Xubij che: “In incˈlon can okub mil achjab che kas wech in, che quicxucbat quib chwach qui dios Baal,” xcha che.
45011005	Xa jnan xubno chpan tak wa rˈij jnab cmic, i cˈo jujun chque runak judíos che ichaˈtlec can rmal Dios, xa rmal utzlaj utzil.
45011006	Rmal la queklo, we chaˈtajnak can rmal utzlaj utzil Dios, naret rmal su cchac quibnon chwach che xichaˈtjec. Wet jelaˈ xichaˈtjec rmal su cchac quibnon, tigreˈ utzlaj utzil Dios jun sipnic taj, xa rajawxic quicchcon runak rech quicrak utzlaj utzil.
45011007	Cmic chic, ¿su craj cubij injel wariˈ? Tak israelitas xicrak taj u colmil rech quicanjec jsucˈ chwach Dios pcha xictzcuj. Are jujun chque che xiuchaˈ Dios que xirkawac. La rinqˈuiaj chic xcwartsax quenmaˈ rmal Dios.
45011008	Jelaˈ xbantjec pcha cubij chpan rTioxlaj Wuj che tzˈibtlic: “Are Dios xuskartzaj che quenmaˈ, xuya cbawach chque rech quicaˈy taj, xuya cxquin chque rech quicta taj, che jelaˈ ubnon petnak wacmic,” cchaˈ.
45011009	Xa jnan cubij a David: “Chibna chque che jampa quictij na cwa che rech nim ˈij, quel na pcha jun tzˈakbal chicwach, jelaˈ pcha jun ctaray rech chˈipbal tak car, rech jelaˈ qˈuisbal re ccˈajsax na cwach.
45011010	Jelaˈ chban chque cpotzˈar na cbawach rech jelaˈ quicaˈyxtaj, jelaˈ chban chque che cˈo jun allaj ekaˈn chquij che quibus taj chuxeˈ, jelaˈ ubnon cˈot u qˈuisic,” cchaˈ.
45011011	Cmic chic cwaj quinta chna: ¿La runak judíos, la quischon can u be Dios juntir, o are la quictzlaj chna rech quequinmaj su cubij Dios? Naret juntir, wechlal. Jelaˈ xubno rech tak judíos mas quicrij na uwach utzlaj utzil che quirkon runak i aj Israel taj, rech jelaˈ quicjon che a Jesucristo pcha xicban que.
45011012	We rmal cmac tak judíos, che xquetzlaj uwach Kjaw Jesucristo, are Dios cuya u ˈab picwiˈ wa rinqˈuiaj i aj Israel taj, we rmal tak judíos che xcaj taj quicjon che a Jesucristo, wa runak i aj Israel taj xicrak utzil rech Dios, tigreˈ, ¡chichˈbo ba che mas utz na quicrak na tak judíos jampa quictzlaj chna rucˈ Dios rech quicjon che a Jesucristo!
45011013	Xa cˈo na cwaj quinbij chiwe ix che ix aj Israel taj. Jelaˈ ubnon are Dios xinutak bic chixoˈl ix aj Israel taj che ubixic u tzij chiwe. Are jun chac siblaj nim ubanic nim u ˈij chwe che jelaˈ quinbno chixoˈl.
45011014	Are waˈ cwaj in che la rinwinkil in, tak judíos quicrij iwach ix, rmal wa rutzlaj utzil che irkon ix rmal Dios, rech jelaˈ quicˈoltaj na jujun chque.
45011015	We rmal tak judíos xquetzlaj uwach Dios are tak aj Israel taj quicsucmaj quib chwach, chichˈbo ba su cbantaj na jampa quicjon na tak judíos. ¿La mat jelaˈ pcha jun cˈacˈ ccˈaslemal cuya chque rmal laˈ che icamnak rucˈ cchˈobnic? Jelaˈ wechlal.
45011016	Jelaˈ pcha cuban rpatre jampa cujach puˈab Dios rucˈ u chˈawen wa rnabe cuxlanwa che quel prˈor. Jelaˈ ubnon che injel tak cuxlanwa che quel na che rˈor ujchon che Dios. Pjun chic tzij, we utz ubnon u cˈamal wa rcheˈ, jelaˈ injel u ˈab utz quibnon. Jelaˈ wechlal, are wa rktaˈ man i aj Israel iuchaˈon rmal Dios nabe, jelaˈ ubnon xa jnan tak cwiˈ cman iuchaˈon canak rmal.
45011017	Jujun chque tak judíos, que pcha u ˈab jun cheˈ olivos, che xsocxec rmal Dios. Tigreˈ chlaˈ nu xsocax wi xuttic wi jun chic u ˈab che xiw cˈo ptak jib nabe canak. Are ix ix aj Israel taj pcha ubnon wajun chic u ˈab rcheˈ che cˈo ptak jib nabe canak. Jelaˈ ubnon che ix quixcˈseˈec rmal u cˈamal rcheˈ benak pulew, rmal u raxil u cheˈal.
45011018	Xa miyic i ˈij chicwach tak judíos che xretzlaj cwach rmal Dios rmal che ix xicanjec che cqˈuexwach que chwach Dios. Xa minmartsaj iwib. Chcˈun pijlon che naret u ˈab rcheˈ uyaˈon u cˈaslemal rucˈamal rcheˈ che benak pulew, xa are u cˈamal quiyaw ccˈaslemal chque u ˈab.
45011019	Ix i aj Israel taj, pent jelaˈ quibij na: “Utz cabij, are tak judíos xquetzlaj uwach Dios, jelaˈ pcha u ˈab wa rcheˈ che xsocxec, rmal rech che oj oj rajIsrael taj cojcanaj che cqˈuexwach chwach Dios jelaˈ pcha jun chic u ˈab rcheˈ che xuttic che rcheˈ,” quixchaˈ.
45011020	Jelaˈ kas tzij, pcha quibij wechlal, are Dios xiresaj tak judíos rmal rech che xicjont che a Jesucristo. Cmic are ix rajIsrael taj rmal xixcjon che, xicanjec che cqˈuexwach que. Xa minmartsaj iwib mijun chiwe, xak jelaˈ quixiˈij iwib chwach Dios rmal che re xuban juntir wariˈ.
45011021	Rmal laˈ we are Dios cutoˈbsajt cwach tak judíos che are pcha ubnon kas nabe u ˈab rcheˈ, jelaˈ ubnon ni ix cutoˈbsajt iwach che xa ix pcha ubnon ruˈab rcheˈ che xiw xittic cok che rcheˈ, we quixcjont che.
45011022	Cmic chiwla ba che Dios chuchˈuj cuban chke, jelaˈ xa jnan are cˈan. Re cˈan chque tak judíos rmal laˈ che xquinmajt u tzij. Chuchˈuj ubnon chiwe ix rajIsrael taj we quiyat can utzlaj utzil cuban chiwe. We quiya canak rutzil tigreˈ quiresaj na apnak jelaˈ pcha xuban chque tak judíos.
45011023	Pjun chic tzij, tak judíos, we quitzlaj chna rucˈ Dios rech quicjon che a Jesucristo, tigreˈ Dios quiucˈam na, jelaˈ pcha tak u ˈab che quitic chna pwiˈ rcheˈ. Dios ccon che cumol cchiˈ jeac chic, rech quicˈjeˈch jeac chic che i rech re.
45011024	Rmal jelaˈ we ix che ix aj Israel taj, che naret ix u tinmit Dios nabe, xak jelaˈ xirak i toˈbnic rmal re che naret xitzcuj, jelaˈ pcha jun u ˈab cheˈ olivo che aj ptak jib che xttic cok che jun utzlaj cheˈ, mas tneˈ che cumajt che rcheˈ che jelaˈ cbanic. We jelaˈ xuban Dios, mas chanim cucˈam na tak judíos we quitzlaj na rucˈ rmal che i rech re nabe canak. Are laˈ pcha jun cheˈ cutic chna wa rkas u ˈab utzlaj cheˈ che xsocxec nabe canak.
45011025	Wechlal, cwaj in che quiwetamaj rsaklaj tzij chrij su rwan rib chekwach nabe rmal Dios. Are tak judíos xquetzlaj uwach Dios nabe, xiw rech quictzˈkatsaj na nicpaˈ unak chixoˈl ix aj Israel taj quicjon na che re.
45011026	Jampa jelaˈ cbantjec, tigreˈ quinjel runak i aj Israel quicˈoltaj na, jelaˈ tzˈibtal canak chpan Tioxlaj Wuj: “Quel na lo chicxoˈl rajIsrael wajun aj tzˈakptal que runak cuban na chque riˈ u man a Jacob che quicya can ubanic etzlal.
45011027	Are in chˈobnic waˈ, quinban na jnan in tzij cucˈ jampa quiyincyu rucˈ cmac cbnon,” cchaˈ.
45011028	Jelaˈ ubnon wacmic che tak judíos xquetzlaj rutzlaj u tzij Dios, xiˈel xa i aj chˈoj che Dios. Rmal laˈ xuya chiwe ix xirak rutzlaj utzil che cqˈuexwach que. Dios quel na u cˈux chque mas tneˈ xuya chiwe ix rech quixcˈoltjec.
45011029	Su racleˈn cusipaj Dios, naret cucˈam chna jeac chic. Jampa xiusqˈuij runak i aj Israel, naret cujal uwach u chˈobnic chrij su cuya na chque.
45011030	Jelaˈ ix, aj Israel taj nabe canak ix xinmajt Dios, xixcjont che. Cmic chic rmal tak judíos xcaj taj xquinmaj rutzij, are Dios xel u cˈux chiwe ix.
45011031	Jelaˈ jnan quibnon tak judíos cmic pcha xiban ix nabe, que cquinmaj taj su cubij Dios chque. Tigreˈ Dios xel u cˈux chiwe ix xuya chiwe ix rech quixcˈoltaj na. Jelaˈ jnan cuban na chque tak judíos.
45011032	Dios xiuya quinjel unak chuxeˈ rtaknic itzel rech quequinmajt rutzij re. Jelaˈ xubno rech xa jnan quel na u cˈux chque quinjel tak judíos jnan cucˈ tak aj Israel taj.
45011033	¡Dios re mas nim u chˈobnic! ¡Mas nim rutzlaj utzil uyaˈon chke! ¡Mas nim runˈoj! Mijun cuchˈob u colmil su cˈo pujlon re. Mijun conec cretamaj su cuban re chke.
45011034	Jelaˈ ubnon “¿Chin lo cuchˈbo ruchˈobnic Ktaˈ Kjawxel? Xa mijun. ¿O chin lo aj yoˈl u nˈoj re? Xa mijun.
45011035	¿Chin lo uyaˈon che re nabe, rech cutoj re u cˈxel che? Cˈot mijun,” cchaˈ.
45011036	Rmal laˈ injel uwach su cˈolec rucˈ Dios petnak wi. Cˈo puˈab re injel su cˈolec. Xa rech re injel su cˈolec. Chkenmartsaj u ˈij rnimlaj Dios amˈal chbe ˈij sak.
45012001	Jelaˈ wechlal, ˈaljsan chekwach che Dios congan xel u cˈux chke. Jelaˈ ubnon, ix iwinjel quixinbochˈej che quijach iwib puˈab re, jelaˈ pcha jun taˈbal toˈob quixel chwach, cˈaslec, jelaˈ pcha jun tioxlaj sipnic. Quiya iwib che che cumaj che che jelaˈ quibno. Are cumaj chiwe che quisipaj iwib che Dios che quiban u chac re are waˈ uyiquic u ˈij re, are waˈ tzˈkatlaj i chˈobnic chpan iwenmaˈ.
45012002	Xa miban iwe ix pcha cmod runak che cyaˈon quib ptakec cchˈobnic rech uwach ulew. Chijla uwach i chˈobnic chpan iwenmaˈ rech quicˈjeˈ jun cˈacˈ u mod i cˈaslemal. Jelaˈ ubnon che quiwetamaj su kas u reybal Dios chiwe. Are waˈ utz, ckaj chwach Dios, jelaˈ tzˈkat chwach re.
45012003	Rmal utzlaj utzil uyaˈon chiwe, quinbij chiwe chijujnal: Xa mimaymaˈ jun chiwe che nim na u ˈij chwach su kas cˈolec. Xak xiw cuchˈob rib che su cumaj che cubno. Chijujnal chimaymaˈ iwib rucˈ saklaj i chˈobnic, jelaˈ pcha i cojnic xusipaj chiwe chijujnal rmal Dios.
45012004	Jelaˈ pcha ubnon kebkil i qˈui u tzˈkatil, cˈo u ˈab, cˈo rkan, cˈo u xquin che quictoˈo quib chicwachbal quib. Injel taj che xa jnan uwach cchac.
45012005	Jelaˈ kebnon oj, kmlon kib xa jun oj cˈolec mas tneˈ che i qˈui u tzˈkatil, xa oj jun tinmit, rmal xa oj jnanch rucˈ Kjaw Jesucristo. Kinjel ktoˈo la kib, jelaˈ pcha su ubnon kebkil che cutoˈo rib u tzˈkatil. Rmal laˈ cuyat che jun cunmartsaj rib chicwach inqˈuiaj.
45012006	Dios uyaˈon chke che jaljoj tak kchoˈab cˈo kucˈ. Rmal utzlaj utzil xusipaj kchoˈab chke jelaˈ pcha su craj re. Rmal laˈ utz ktaken ucojic kchoˈab chekjujnal su usipan chke rmal re. Chin chiwe che uyaˈon i choˈab che quicon che ubixic u tzij Dios chque runak che iyaˈon chque rmal re, utz chibna jelaˈ pcha ccjon chpan quenmaˈ che ubin che rmal Dios. Naret quiya u wiˈ che rtzij.
45012007	Chin chiwe che Dios uyaˈon choˈab che cumaj chque che quictoˈo inqˈuiaj chicxoˈl rajcojnel, chibna ba rucˈ injel quenmaˈ. Chin chiwe che uyaˈon i choˈab che cumaj chque che quicnawtzaj u tzij Dios chicwach tak aj cojnel, tigreˈ chitakej unawtsxic.
45012008	Chin chiwe uyaˈon cchoˈab che cumaj chque che quicya ccubsbal ccˈux chpan quenmaˈ rinqˈuiaj chic, chibna ba rucˈ injel quenmaˈ. Chin chiwe uyaˈon cchoˈab che che cumaj chque che quicsipaj su rajawxic chque inqˈuiaj chic, xa muban quieb ccˈux rucˈ su quicbno. Chin chiwe uyaˈon cchoˈab che cumaj chque che quicban aj cˈmol be chicwach inqˈuiaj aj cojnel chiucˈil che ubanic. Chin chiwe uyaˈon cchoˈab che cumaj chque che quel ccˈux chque inqˈuiaj chic che quirkon cˈax, chibna ba rucˈ quicten chpan quenmaˈ.
45012009	Rmal laˈ chiloˈoj iwib chiwachbal iwib, xa naret rucˈ quieb i plaj. Chiwetzlaj uwach retzlal. Chijcha iwib che ubanic rutz chwach Dios.
45012010	Ix are ix relcˈwal Dios, rmal laˈ chiloˈoj iwib chbil tak iwib pcha ubanic kas iwechlal iwib. Nim chiwla wi iwib. Chitzˈkatsaj iwib che ubanic utzil chiwachbal iwib rmal rech nim qui ˈij inqˈuiaj chwach i ˈij ix.
45012011	Chicjo i choˈab che ubanic su craj Dios chiwe. Xa miban quiak che xiw kasal ˈij quibno. Chitakej Kjaw Jesucristo rucˈ xa jun iwenmaˈ. Jelaˈ pcha ubanic jun ˈaˈ quincˈawac che cchˈup taj, chitij i choˈab rucˈ.
45012012	Chixquictak rmal rcubsbal i cˈux chrij su cuya na chiwe rmal Dios. Chichjaˈ injel uwach uˈoxmil cˈax su quirko. Chitakej ubanic chˈawen rucˈ Dios.
45012013	Chitoˈo rajcojnel rucˈ su rajawxic chque we cˈo su craj chque. Chicˈlu rucˈ utzlaj utzil runak che quiopan iwucˈ che itzilxic, chiya cpsar chque.
45012014	Chita che Dios che cuban utzil chque runak che cquetzlaj iwach. Jelaˈ chita che cuya u ˈab picwiˈ, xa mita che che cucˈajsaj cwach.
45012015	Chixquictak cucˈ runak che quiquictic. Jelaˈ jnan quel i cˈux chque runak che mas quibsonec.
45012016	Su utz che quiwaj iwib che quirko rmal Dios, jelaˈ chibna chque inqˈuiaj chic, rech quiquirko. Xa minmartsaj iwib. Jelaˈ chiwichˈilˈaj iwib cucˈ runak che nimt cbanic. Xa michˈbo che injel iwetaˈan chic.
45012017	Jelaˈ we xcban etzlal chiwe, xa mitoj u cˈxel ix chque rucˈ etzlal. Are chicjo i choˈab che ubanic su utz cquil inqˈuiaj chic unak, naret xiw su kaj chiwach ix.
45012018	Chibna injel che quixcon che ubanic rech jelaˈ quicˈjeˈ ˈaxbal chixoˈl cucˈ injel unak.
45012019	Loˈlaj tak wechlal, quinbij chna chiwe che xa mitoj u cˈxel retzlal che quicban chiwe. Xak jelaˈ chiya can puˈab Dios che amˈal cucˈajsxic cwach aj bnol tak etzlal. Rmal rech che jelaˈ tzˈibtal canak chpan Tioxlaj Wuj: “Pinˈab utojic cˈajsbal cwach tak aj bnol etzlal, in quintoj na injel su cumaj chque che quiquirko, naret ix quitoj chque,” ccha Dios.
45012020	Pjun tzij chic tzˈibtal canak: “We cnum rawach aj chˈoj, chatzku, we cchkeˈej u chiˈ chya u banaˈ, rech jelaˈ quel na u qˈuixbal, jelaˈ pcha ubanic jun ˈaˈ quincˈawac chpan renmaˈ, rech cujal uwach u mod,” cchaˈ.
45012021	Xa miya iwib che quixchˈactaj rmal retzlal su quicban inqˈuiaj chic chiwe. Xiw are chibna rutz, rech jelaˈ quichcon pwiˈ retzlal quicban inqˈuiaj rmal wa rutzlaj chac ibnon.
45013001	Quinjel aj cojnel rajawxic quicya quib ptakec chque rˈatbal tzij pchin chque cˈolec. Rmal laˈ cˈot jun ˈatbal tzij, wet mat are Dios iyaˈon picˈab. Cmic are wa rˈatbal tzij che cˈolec are Dios tkawnak lo chke.
45013002	Jelaˈ wechlal, chin jun che cuyat rib puˈab rˈatbal tzij, jelaˈ ubnon cretzlaj uwach u taknic Dios. Chin jun cretzlaj uwach rˈatbal tzij cucˈam lo rcˈajsbal uwach, cmal che rˈatbal tzij tkawnak lo rmal Dios.
45013003	Jelaˈ cˈot jun che cˈo u takquil puˈab rmal rech unak che quicban utz, rech quicxiˈij quib chwach. Are cˈo u takquil puˈab rmal rech cuxiˈij rib chin jun che cuban etzlal. Jelaˈ we quiwaj che quixiˈijxt iwib chicwach wa rˈatbal tak tzij, tigreˈ chibna ba utz chicwach, rech jelaˈ quicyic i ˈij cmal.
45013004	Injel rˈatbal tzij que pcha aj chac rech Dios piwiˈ rech cˈo su quicˈawtaj wi cmal. We ix xa quiban retzlal tigreˈ utz iwe che quixiˈij iwib chicwach. Naret xak loˈ che cˈo chˈmey rech ˈatbal tzij picˈab, cˈo u choˈab che quixuya prcˈax. Are wa rajchac Dios cˈolec che ubanic jsucˈlaj ˈatbal tzij picwiˈ runak rech quicrak cˈax rmal we quicban etzlal.
45013005	Rmal laˈ che rajawxic quiya iwib picˈab rˈatbal tzij, naret xiw rmal quirak rcˈajsbal iwach rmal we quinmajt ctzij, are rmal rech che quina chpan iwenmaˈ che cumaj chiwe che jelaˈ quibno.
45013006	Rmal laˈ rajawxic che quitoj alcawal, rech jelaˈ cˈo pwak che ctojbal qui ˈij quinmal tak tinmit rmal rech che que aj chac rech Dios. Are ctakquil uyaˈon chque rmal Dios rech quicˈmol cbe chque runak chpan jun tinmit.
45013007	Chitjo i cˈas cucˈ quinjel ˈatbal tzij. Chitjo alcawal che rajtol alcawal. Chitjo rwuj che cutak rˈatbal tzij che rajawxic quitijo. Nim chiwla wi runak che cumaj chque che nim cquil wi. Chinmartsaj qui ˈij runak che rajawxic quinmartsax qui ˈij.
45013008	Xa micˈjeˈ i cˈas rucˈ jun chic. Xak xiw wariˈ i cˈas cucˈ rinqˈuiaj rech quiloˈoj iwib chiwachbal iwib. Chin culoˈoj rjil u tzˈkat, re kas tzˈkatsan su tkan wi u pxab Dios.
45013009	Jewaˈ cubij jujun chque rpxab a Moisés, jelaˈ cojutak che ubanic: “Xa maban mac cucˈ tak ixkib naret awixkil, xa matcamsnic, xa maban elaˈ, xa maban tzijtal chrij jun unak. Xa marij uwach su cˈo rucˈ jun chic che awech taj,” cchaˈ. Injel wa rpxab curak rib xa jun tzij che jelaˈ cubij: “Chaloˈoj awjil a tzˈkat, jelaˈ pcha caloˈoj awib at,” cchaˈ.
45013010	We caloˈoj awjil a tzˈkat, tigreˈ cabant etzlal che. Jelaˈ are catzˈkatsaj injel rpxab rmal loˈbal a cˈux chque rinqˈuiaj.
45013011	Injel wariˈ su xinbij chiwe che rajawxic quibno, rmal rech quichˈob chic su mod wa rˈij nu oj cˈwe cmic che mas cˈax. Chixcˈasctak, chicsoj iwib. Jelaˈ ubnon che cmic mas nkaj chic cˈwe rˈij jampa cuqˈuis pwiˈ u tzij Dios che cojutzˈakptaj bic puˈab ritzel che ctkan pwiˈ ruwach ulew. Ya mas nkaj cˈwe rˈij chwach jampa nabe xojcjon che.
45013012	Wa rˈij che oj cˈaslec cho ruwach ulew ya mer cqˈuisic jelaˈ pcha ˈaxen cuban jun aˈab, ya mer quiskaric jun chic ˈij. Rmal laˈ chekya can ubanic itzel tak chac che quicban runak che i cˈo pekuˈn. Utz quekmaj ubanic kchac che cojutoˈo chwach runmal itzel jelaˈ pcha inqˈuiaj achjab aj bnol chˈoj che quicya can quetzˈiak rech chaˈab che quicwar chpan, tigreˈ quiccoj tak atzˈiak rech ctoˈo quib chicwach aj chˈoj chque pˈij.
45013013	Utz quekbno chpan kcˈaslemal, quekˈalajsaj psak che utz kebnon rucˈ kchac pcha unak che i cˈo prusakil Dios. Xa mekmolch kib che inmak tak uˈin che ubanic nimlaj mac. Xa mojbar chic. Xa mekbanch itzel tak mac su curij kchˈobnic rech uwach ulew. Xa mekbanch kreynic che tkalt chke quekbno. Xa mekmajch chˈoj. Xa itzel mkil wi jun chic we curak utzil.
45013014	Jetlaˈ quekbno, are utz cojel jnan rucˈ Kjaw Jesucristo, rech cˈo mod rucˈ che wa rinqˈuiaj unak quiclo su u mod re kmal. Jelaˈ pcha jun cucoj retzˈiak che tzoy, rech utz quiltaj wi cmal runak. Xa mekmaymaˈ chpan kenmaˈ su racleˈn u reynic kchˈobnic che rech uwach ulew.
45014001	Chicˈlu rkechlal che mjaˈ i co chpan ccojnic, rmal laˈ che cuban quieb ccˈux rucˈ su quicbno we utz chwach Dios o we ustaj. Xak jelaˈ chicˈlu naret rech quiban ˈatbal tzij pwiˈ jaljoj tak i chˈobnic chicxoˈl.
45014002	Rmal laˈ i cˈo jujun quicmaymaˈ che utz quictij injel uwach tak wa. Cˈo jujun chic che i co taj chpan ccojnic, quicmaymaˈ che xa ichaj quictijo, rmal quicbij che awas we quictij tiˈij.
45014003	Are jun we cutij injel uwach tak wa, xa mretzlaj uwach jun chic che cutij xa jujun uwach. Are jun che cutijt injel uwach tak wa, xa mubij tzij chrij wajun che cutijo, rmal rech che cˈmon lo wa riquieb chiwe rmal Dios.
45014004	Cumajt chawe, che caˈat tzij pwiˈ awechlal che pcha u mod jun rach aj chac Dios quelec. Are Rjaw querlo we utz cubno o we ustaj. Jelaˈ cuban che che cutacˈbaˈ na rib chwach che ubixic we utz ubnon. Dios conec cuˈalajsaj psak che jsucˈ ubnon rajchac chwach.
45014005	Pjun chic tzij cˈo jujun unak che nim cril wi jun ˈij chwach jun chic ˈij rech quicyic u ˈij Dios chpan. Are jun chic jnan cril wi quinjel rˈij rech cuyic u ˈij Dios. Rajawxic ba chekjujnal che kas ketaˈan su u colmil chrij injel wariˈ, rech quekban co chpan kcojnic.
45014006	Are runak che nim quil wi jun ˈij, jelaˈ quicbno che uyiquic u ˈij Kjaw Jesucristo rmal. Inqˈuiaj chic che jnan quil wi injel ˈij jelaˈ quicbno che uyiquic u ˈij rKjaw Jesucristo rmal. Wa runak quictij injel uwach wa, jelaˈ quicbno che uyiquic u ˈij rKjaw Jesucristo rmal quicmaltioxij che Dios pwiˈ su quictijo. Inqˈuiaj chic che quictijt injel, jelaˈ quicbno che uyiquic u ˈij Kjaw Jesucristo, rmal quicmaltioxij che Dios pwiˈ su quictijo, pcha quicban la rinqˈuiaj.
45014007	Mijun chke cˈseˈec xak utquel wi, rech cubno su ckaj chwach cubno chbil rib. Jelaˈ jnan cumajt che jun chke che cusjuj rib chpan u camnical xak utquel wi rech cuqˈuis pwiˈ su craj cubno.
45014008	We cojcˈseˈec are laˈ cojcˈseˈec che uyiquic u ˈij Kjaw Jesucristo, naret kˈij oj. Jelaˈ we cojcmac, cojcam che uyiquic u ˈij Kjaw Jesucristo naret kˈij oj. We jelaˈ, cojcˈseˈec o we cojcmac, rajawxic quekbno su kaj chwach Kjaw Jesucristo che utz cril re.
45014009	Jelaˈ uptan che xcam a Jesucristo, xcˈastaj chic, rech cˈo u takquil picwiˈ runak jelaˈ jampa quicmac, jnan rucˈ jampa i cˈaslec re Cjaw.
45014010	Rmal laˈ queklo che cumajt che jun cuban ˈatbal tzij pwiˈ rechlal, jelaˈ cumajt che jun cretzlaj uwach rechlal. Rmal rech che oj kinjel cojtcˈal na chwach Dios jampa cuˈat na tzij re pekwiˈ.
45014011	Ketaˈan chic wariˈ rmal jelaˈ tzˈibtal can chpan rTioxlaj Wuj che cubij: “Quinjic in beˈ rucˈ in tzij su quinbij, cchaˈ Ktaˈ Kjawxel, che quinjel runak quixqueˈ na chinwach in, injel quicyic na in ˈij che xiw in Dios picwiˈ, che in Rjaw injel su cˈolec,” cchaˈ.
45014012	Jelaˈ ˈalaj che cpe na jun ˈij jampa chekjujnal quekˈalajsaj na psak su xekbno chpan kcˈaslemal chwach Dios.
45014013	Rmal laˈ, are Dios cuban na ˈatbal tzij pekwiˈ, cmic xa mekˈat la tzij pekwiˈ chekwachbal kib. Xa are quimaymaˈ che quiyat mijun latz chque iwechlal, rech quitzˈak chpan cmac o quiutakchˈej che ubanic mac rmal xiclo che jelaˈ cabno.
45014014	In kas quincjo rmal laˈ che in cˈo puˈab Kjaw Jesucristo, che cˈot jun uwach wa che quitijo che awas chwach Dios we quitijo. We cˈo chin jun cumaymaˈ che cˈo uwach wa che xa awas we cutijo, utz we cutij taj rmal laˈ che chwach re awas.
45014015	Rmal laˈ at catij jujun uwach wa we rmal laˈ caban che awechlal che cuban u mac rmal cuna prenmaˈ che awas we jelaˈ cabno, tigreˈ naret caloˈoj rawechlal rucˈ su cabno. Xa maban che awechlal che csach uwach rmal su catij at che cubij re che awas. Rmal laˈ che rmal rech re xcam Kjaw Jesucristo jelaˈ pcha xuban chque injel unak, cumaj chke che quekloˈoj kib chekxoˈl.
45014016	Jelaˈ wechlal, xa miban su racleˈn che cabij at che utz cabno. We rawechlal ctzˈak chpan u mac rmal su cabno, tigreˈ rinqˈuiaj quicchˈaw chrij su xabno quicbij na che rmal a mac at xtzˈak wi lajun.
45014017	Are u taknic Dios chpan kenmaˈ naret wa, naret banaˈ naret su racleˈn che quitijawac. Are u taknic re pkenmaˈ are wariˈ che quekya kib puˈab Tioxlaj Xlabxel rech quekbno su laˈ che jsucˈ chwach Dios rech cˈo rˈaxbal chekxoˈl cucˈ rinqˈuiaj chic, jelaˈ rech cˈo quicten chpan kenmaˈ.
45014018	Chin jun che jelaˈ cubno, cunmaj Kjaw Jesucristo rucˈ utzlaj u mod cucˈ rinqˈuiaj. Jelaˈ ubnon che utz cril wi rmal Dios, jelaˈ jnan utz cquil wi cmal runak.
45014019	Jelaˈ chektakej ba utzucxic su laˈ che cuya ˈaxbal chekxoˈl cucˈ rinqˈuiaj chic kechlal. Jnan chektakej ubanic su laˈ che cuya kchoˈab chpan kcojnic.
45014020	Xa mayjij ruchac Dios chpan ccˈaslemal rinqˈuiaj rmal rech su cutijo, o su quicbij rinqˈuiaj che xa awas cubno. Ya xeklo che injel uwach wa utz quektijo. We ctzˈak jun awechlal chpan u mac rmal su catijo, are laˈ ustaj.
45014021	Utz we catijt tiˈij, utz we catijt chˈamlaj uˈal uvas, we jelaˈ rawechlal ctzˈak chpan u mac rmal. Xa maban su racleˈn cabno we rawechlal ctzˈakec o we cutakchˈej che ubanic mac, o we cuban quieb u cˈux rucˈ u cojnic rmal su cabno.
45014022	A cojnic che cˈo awucˈ chrij su catijo xiw cachˈbo rij atquel chwach Dios. Quiquictic runak che quicna chpan quenmaˈ che utz su quicbno, jampa quicbant su racleˈn che quicbij que che utz quicbno, xiw rmal quechlal caj taj quicban cˈax chque.
45014023	Chin cuban quieb u cˈux rucˈ su cutijo, jelaˈ cuban na cˈax chbil rib. Jelaˈ jnan curak cˈax rmal Dios rmal rech che xutij taj rucˈ utzlaj u cojnic. Su racleˈn che kbanic che naret rucˈ utzlaj kcojnic, che quekna chpan kenmaˈ che ustaj cril Dios, we quekbno, are laˈ mac chwach re we xekbno.
45015001	Are oj che oj co chpan kcojnic rucˈ Dios rajawxic chke che quektoˈo ba rkechlal che xa tuker chpan ccojnic, rmal che cuban quieb ccˈux rucˈ su craj Dios che cuya chque quicbno. Xakt xiw quekban su ckaj chekwach oj chbil tak kib.
45015002	Chekjujnal chekbna su ckaj chicwach rinqˈuiaj chic kechlal. Utz chekbna su tkal chque rech jelaˈ quicwarec chpan ccojnic rucˈ Dios.
45015003	Utz cojel jnan rucˈ pcha Kjaw Jesucristo chicwach rmal laˈ che re xubant su xkaj chwach re chbil rib mas tneˈ che re Dios. Xa jelaˈ xubno su xkaj chwach u Taˈ Dios mas tneˈ runak xquetzlaj uwach, jelaˈ pcha su tzˈibtal canak chpan Tioxlaj Wuj: “Che runak che xatuyˈo xinna in che xkaj cyoˈnic chwij in,” cchaˈ.
45015004	Quinjel wariˈ su xtzˈibax lo chpan rTioxlaj Wuj ujer, xtzˈibxic rech cojnawtsxic cmal, che ccubsaj kcˈux chrij Dios che cuban su utz cril re. Rech jelaˈ quekchˈij rcˈax, che quekrak na kchoˈab chpan kenmaˈ rmal usicxic.
45015005	In quinta che Dios cuya chke che quekchˈij rcˈax, che ccubsaj kcˈux rmal u tzij re. Rmal laˈ cuya na chiwe che quixcˈjeˈ xa jun iwenmaˈ chiwachbal iwib, che quixel na xa jnan rucˈ Kjaw Jesucristo.
45015006	Rech jelaˈ xa rucˈ jun i chˈobnic, rucˈ xa jun i chˈabal, jnan quinmartsaj u ˈij Dios, are u Taˈ Kjaw Jesucristo.
45015007	Rmal laˈ, quinbij chiwe ix iwinjel ix wechlal, chicˈlu iwib, jelaˈ pcha su xuban a Jesucristo xojucˈlu. Jelaˈ ubnon runak quicmaj unmartsxic u ˈij Dios, rmal quiclo che ix quibno su xuban Kjaw Jesucristo.
45015008	Quinconec quinbij chiwe che are Kjaw Jesucristo xpetec, xcˈjeˈ chiˈ cho ruwach ulew xuban aj toˈbnel chque runak judíos, che ucˈutic che Dios cuqˈuis pwiˈ su cubij. Jelaˈ xubno rmal xban che che Dios xuqˈuis pwiˈ su xubij chque rktaˈ man ujer che cuya na jun u Takoˈn re che aj cˈlol que runak.
45015009	Jelaˈ jnan xpe chque runak che naret i aj Israel, re xuban chque rech cquinmartsaj u ˈij Dios rmal rech che quel u cˈux chque. Su xuban Kjaw Jesucristo chque rajIsrael taj xuqˈuis pwiˈ rtzˈibtlic su xubij a David che Dios: “Rmal waˈ quinyic a ˈij jampa in cˈo chicxoˈl jleˈ chic unak chpan nimlaj tinmit che xa jnan quicbno quequinmartsaj a ˈij, quinbxoj na tak bix che unmartsxic a beˈ at,” cchaˈ.
45015010	Jelaˈ cubij chpan jun chic u xak Tioxlaj Wuj: “¡Chixquictak, ix ix unak chpan nimlaj tak tinmit, jnan cucˈ runak i u tinmit Dios!” cchaˈ.
45015011	Pjun chic u xak wuj chpan cubij: “Chimaltioxij che Ktaˈ Kjawxel iwinjel ix ix petnak chpan jleˈ chic nimlaj tinmit, ¡chinmartsaj u ˈij Ktaˈ Kjawxel!” cchaˈ.
45015012	Xa jnan a Isaías xutzˈibaj canak: “Calax na jun chicxoˈl riˈ u man a Jesé che u tux ubanic. Re cwalaj na che ubanic ˈatbal tzij picwiˈ nimlaj tak tinmit. Runak chpan tak nimlaj tinmit cbeˈ na ccˈux chrij re,” cchaˈ.
45015013	Are Dios, che cucubsaj i cˈux, chunojsaj riwenmaˈ ix rucˈ nimlaj quicten, jelaˈ jnan cuya ˈaxbal chixoˈl rmal i cojnic rucˈ. Rech jelaˈ kas cbeˈ i cˈux chrij re rmal u choˈab rTioxlaj Xlabxel uyaˈon chiwe.
45015014	Wechlal, kas wetaˈan chic su ibnon chpan i cojnic, che nojnak iwenmaˈ che ubanic utzlaj i chac, tzˈkatnak i chˈobnic. Jelaˈ jnan wetaˈan chic che quixconec quipixblaˈ iwib chbil tak iwib.
45015015	Mas tneˈ jelaˈ wetaˈan wechlal, xintzˈibaj wa rwuj chiwe, xinbij chpan injel su cˈo pincˈux rech jelaˈ quincˈsoj pijlon injel wariˈ xiwetamaj can nabe. Xinxiˈijt wib che ubixic chiwe rmal utzlaj utzil uyaˈon chwe rmal Dios.
45015016	Rech quincˈjeˈ che jun aj chac che a Jesucristo chicxoˈl runak che i aj Israel taj, are waˈ in ptan che quinya ubixic utzlaj u tzij Dios chque. In pcha in jun patre che cuˈaxej u tzij Dios chque runak i aj Israel taj rech jelaˈ quicjach na quib puˈab re che jun sipnic che ckaj chwach, rech jelaˈ quicjach na quib che i tioxlaj tak aj cojnel rmal rTioxlaj Xlabxel.
45015017	Rmal laˈ che in aj cojnel che a Jesucristo, quicat rwenmaˈ rmal in chac che Dios uyaˈon pinˈab rech quinya ubixic utzlaj u tzij chque runak i aj Israel taj.
45015018	In cˈot su quinbij wet mat rmal su ubnon a Jesucristo uwmal in. Quinxiˈijt wib che ubixic rech jelaˈ quintoˈo runak che i aj Israel taj rech quinmaj u tzij Dios rmal in tzij jelaˈ rmal in chac bantajnak chicxoˈl. Xiw laˈ cwaj in.
45015019	Jelaˈ ubnon che rmal tak cˈutbal jnan rucˈ tak maybal puchoˈab Tioxlaj Xlabxel, runak xiclo che kas tzij wa rutzlaj u tzij a Jesucristo. In xinya ubixic chpan tinmit Jerusalén, jelaˈ inbnon xinbin naj chpan jleˈ chic tak tinmit copan pucuent Iliria. Jelaˈ ubnon benak che tzˈkat xinban che ubixic chque injel unak.
45015020	Jelaˈ ubnon amˈal xinucˈil che ubixic utzlaj u tzij Dios chpan tak tinmit nu ctont wi runak u beˈ Kjaw Jesucristo. Rech jelaˈ quinbant jun chac che cchˈpon can cmal inqˈuiaj chic. Jelaˈ pcha jun aj bnol tak ja che cuyic jun ja pwiˈ jun u taquelbal, che uyaˈon canak jun chic aj bnol tak ja.
45015021	In naret pcha jelaˈ cwaj quinbno. In cwaj quinbno jelaˈ pcha su tzˈibtal can chpan rTioxlaj Wuj chrij wajun u takoˈn Dios che aj cˈlol que runak che cubij: “Cquil na runak su cuban re che mijun bwelt cton rson chrij. Runak che cton taj nabe, cmic quictatbej, quicchˈob na utzlaj u mod su ubnon,” cchaˈ.
45015022	Rmal laˈ qˈui bwelt xˈatmij che quinbe iwucˈ wechlal, jelaˈ ubnon che xincon taj xinbe iwucˈ. Are laˈ rmal rech che xwaj in quinya ubixic utzlaj u tzij Dios chque runak i aj Israel taj, nu ctont wi rson.
45015023	Wacmic, xinqˈuis injel in chac chiˈ chpan tak tinmit ural, jelaˈ ubnon che cˈoxt nu quinbe wi che cton taj ubixic utzlaj u tzij Dios. Jelaˈ qˈui jnab chic che xwaj quincˈjeˈ iwucˈ chixoˈl.
45015024	Rmal laˈ pent quinˈax na iwucˈ jampa quinbe pucuent España. Cˈul in cˈux che quixinwil na jampa quinˈax chlaˈ. Quincˈjeˈ na jbeˈ iwucˈ rech quictic rwenmaˈ che iwilic. Quixinbochˈej che quinitoˈo rucˈ su rajawxic chwe prbe.
45015025	Xiw wacmic quinbe chpan tinmit Jerusalén che ucˈamic bic jun cchuj che xcmol u chiˈ chque runak che xa i jnanch rucˈ Kjaw Jesucristo che i cˈo chlaˈ che cˈo rajawxic chque.
45015026	Jelaˈ rajcojnel pucuent Macedonia jnan cucˈ i cˈo pucuent Acaya xicmol u chiˈ jun cchuj chque tak rmebaˈ che i cˈo chicxoˈl rajcojnel ptinmit Jerusalén.
45015027	Jelaˈ quitquel xicchˈbo che jelaˈ quicbno, rmal rech che rajcojnel pucuent Macedonia i jnan cucˈ i cˈo pucuent Acaya cˈo ccˈas cucˈ rajcojnel ptinmit Jerusalén. Jelaˈ ubnon wechlal rmal rech runak i aj cojnel che i aj Israel taj que quicˈmon wa rtioxlaj sipnic rmal tak judíos che aj cojnel chic. Cmic are utz che que tak aj Israel taj quictoˈo na rajcojnel tak judíos rucˈ su rajawxic chque chpan ccˈaslemal.
45015028	Jelaˈ jampa xinqˈuis ubanic in takquil pJerusalén che ccjachtaj na can wa rtoˈbnic chque, tigreˈ quinel na chlaˈ rech quinˈax na iwucˈ jampa quinbe pucuent España.
45015029	Wetaˈan che jampa quinopan iwucˈ, are Kjaw Jesucristo cuya na u ˈab pekwiˈ, rech cutzˈkatsaj na quicten chpan kenmaˈ rucˈ u wiˈ.
45015030	Quixinbochˈej ba wechlal prubeˈ Kjaw Jesucristo jelaˈ rmal loˈbal u cˈux Tioxlaj Xlabxel usipan chke, che jnan quektij kchoˈab che ubanic chˈawen rucˈ Dios. Chibna chˈawen pinwiˈ in.
45015031	Chibna chˈawen rucˈ Dios rech jelaˈ quinel picˈab runak che i cˈo pucuent Judea che quinmajt u tzij Dios che ccaj wet quincamsaj na. Jelaˈ jnan chita che Dios picwiˈ kechlal i cˈo ptinmit Jerusalén quicˈam na rtoˈbnic rucˈ maltioxnic che quincˈam na bic chque.
45015032	Chibna chˈawen rucˈ Dios rech jelaˈ rucˈ nimlaj quicten quinopan na iwucˈ, we jelaˈ craj Dios che quinpetec, rech quinrak na jbeˈ uxnen chlaˈ iwucˈ.
45015033	Are Dios, che re Rjaw ˈaxbal chicxoˈl runak rucˈ, quicˈjeˈ iwucˈ nimlaj iwinjel. Amén.
45016001	Cmic cwaj in che quiwetamaj uwach utzlaj kechlal al Febe. Are wa rixak are jun aj chac chicxoˈl rajcojnel chpan tinmit Cencreas.
45016002	Cwaj che quicˈlu al Febe pubeˈ Kjaw Jesucristo, su kas cumaj chiwe ix che ix tioxlaj tak aj cojnel xa ix jnanch rucˈ Kjaw Jesucristo. Cwaj che quiutoˈo chpan injel su rajawxic che. I qˈui chque rkechlal iutoˈon re ural, jelaˈ in inutoˈon.
45016003	Chiya rtzil cwach kechlal Áquila rucˈ rixkil al Prisca, que wach aj chac rucˈ Kjaw Jesucristo.
45016004	Que xicya quib prccamnical rmal wech in. Jelaˈ ubnon che xicya quib puˈab rcˈax uwmal in. Rmal laˈ quinmaltioxij chque, naret xak xiw in quinmaltioxij chque, jelaˈ quicbno injel aj cojnel che i aj Israel taj.
45016005	Jelaˈ chiya rtzil cwach rajcojnel che quicmol quib pcchoch que. Chiya rtzil uwach a Epéneto, re loˈ wichˈil chinwach. Re nabe aj cojnel che Kjaw Jesucristo pucuent Asia.
45016006	Chiya rtzil uwach al Mriˈy, che nimlaj chac ubnon re chixoˈl ix.
45016007	Chiya rtzil cwach che in winkil chlaˈ iwucˈ are i Andrónico rucˈ a Junias, are jnan kwach cucˈ xojcˈjeˈ pcarsa. Que i u takoˈn Dios che inmak qui ˈij chicxoˈl, nabe xicjon que che Kjaw Jesucristo chinwach in.
45016008	Chiya rtzil uwach Ampliato, re loˈ wichˈil chinwach prubeˈ Kjaw Jesucristo.
45016009	Chiya rtzil uwach a Urbano are wach aj chac che Kjaw Jesucristo. Jelaˈ quibno chiya rtzil uwach a Estaquis, re loˈlaj wichˈil.
45016010	Chiya rtzil uwach Apeles, che utz ckil rmal u chac che re kas tzij cˈo u cojnic rucˈ a Jesucristo. Chiya rtzil cwach i ajuwarchoch Aristóbulo.
45016011	Chiya rtzil uwach winkil a Herodión. Jelaˈ chiya rtzil cwach ajuwarchoch a Narciso che i cjonnak che Kjaw Jesucristo.
45016012	Chiya rtzil cwach al Trifena rucˈ al Trifosa. Que mas quiucˈil che rchac prubeˈ Kjaw Jesucristo. Jelaˈ chiya rtzil uwach rloˈlaj kechlal al Pérside, re jun chic chque ixkib che mas nim ruchac ubnon pubeˈ Kjaw Jesucristo.
45016013	Chiya rtzil uwach a Rufo uchaˈon rmal Kjaw Jesucristo jnan rucˈ ruchuˈ. Ruchuˈ re ubnon chwe che jelaˈ pcha in ral re.
45016014	Chiya rtzil cwach Asíncrito, a Flegonte, a Hermes, a Patrobas, rucˈ a Hermes jnan cucˈ tak kechlal che i cˈo cucˈ.
45016015	Chiya rtzil uwach a Filólogo, rucˈ al Jul, rucˈ a Nereo rucˈ rnab, rucˈ a Olimpas, jnan cucˈ quinjel kechlal tioxlaj aj cojnel che i cˈo cucˈ.
45016016	Chiyala rtzil iwach rucˈ chuchˈuj iwenmaˈ chiwachbal iwib che ucˈutic che mas nim quiwil wi iwib ix che ix jnanch rucˈ Kjaw Jesucristo. Que aj cojnel che Kjaw Jesucristo che quicmol quib chpan tak tinmit ural quicya rtzil iwach ix.
45016017	Quixinbochˈej wechlal, che quicoj retal chquij runak che quictas jujun aj cojnel chquij inqˈuiaj chic, che quicban chque rajcojnel che cuban quieb quenmaˈ rucˈ ccojnic che Dios. Que quetzlaj uwach u tzij re rucˈ su quicbno che iton chic rmal che ustaj quibno. Chitsa iwib chquij wa runak che jelaˈ quicbno.
45016018	Jelaˈ jleˈ unak naret quichcon rucˈ Kjaw Jesucristo. Xa are quicbno su curij cchˈobnic que chbil tak quib. Rucˈ chuchˈujlaj tak tzij jelaˈ tzoylaj tak tzij quicbij, quiccoj ccˈux runak che cˈot cchˈobnic cucˈ rech quiusbu.
45016019	Quinjel unak cton rson che ix mas quinmaj u tzij Dios. Rmal laˈ cˈo nimlaj quicten chpan wenmaˈ iwmal. Are laˈ wechlal cwaj che quicˈjeˈ i nˈoj che ubanic utzil, naret che ubanic etzlal.
45016020	Are Dios, re aj sipnel che ˈaxbal chicxoˈl runak rucˈ, cuya chiwe che quixchcon na pwiˈ runmal itzel Satanás rmal utzlaj i chac quibno rech Kjaw Jesucristo. Kjaw Jesucristo cuya utzlaj utzil chiwe rech quicˈjeˈ iwucˈ iwinjel.
45016021	Are wechlal a Tey wach aj chac cuya rtzil iwach. Jelaˈ quicbno a Lucio, a Jasón rucˈ a Sosípatro, que kwinkil i cˈo ural, juntir quicya rtzil iwach ix.
45016022	In, are in a Tercio, che in xintzˈibaj wajun wuj chiwe rmal rech a Pablo, in quinya rtzil iwach prubeˈ Kjaw Jesucristo.
45016023	A Gayo cuya rtzil iwach. Uyaˈon psar chwe prchoch, jelaˈ cubno chque rajcojnel cuya chque quicmol quib prchoch. A Erasto, aj chejnel che rpwak rech tinmit ural, cuya rtzil iwach. Jelaˈ rkechlal a Cuarto cuya rtzil iwach.
45016024	(Kjaw Jesucristo cuya utzlaj utzil chiwe ix nimlaj iwinjel. Amén.)
45016025	Chkenmartsaj ba u ˈij Dios. Rmal laˈ che re ccon che itacˈbxic chpan i cojnic rucˈ rutzlaj u tzij re che xinya ubixic chiwe rmal Kjaw Jesucristo. Are laˈ xketamajt can nabe rmal laˈ che Dios chˈuktal pelˈal chpan tak wa rˈij jnab che ˈaxnakch canak.
45016026	Wacmic are Dios uˈaljsan psak chicwach quinjel unak cho ruwach ulew, rmal su xictzˈibaj canak aj bil u tzij re. Jelaˈ xubno pcha uchˈbon lo pujlon ujer wa rjunelic Dios, rmal rech runak chpan injel tinmit cho ruwach ulew quicjon che Kjaw Jesucristo jelaˈ jnan quequinmaj su cubij.
45016027	¡Are Dios, xiw re Rjaw injel nˈoj, chkenmartsaj u ˈij rmal Kjaw Jesucristo chbe ˈij sak! Amén.
46001001	In in a Pablo, inusqˈuin che apóstol che in u takoˈn a Jesucristo. Jelaˈ xincanaj che apóstol rmal jelaˈ u reynic Dios. Jnan in cˈo rucˈ kechlal a Sóstenes.
46001002	Quintzˈibaj wajun wuj chiwe ix rajcojnel quimol iwib chpan tinmit Corinto, che ixchaˈon rmal Dios, che ixsqˈuin rech quixel tioxlaj tak aj cojnel rmal a Jesucristo. Naret xiw chiwe ix aj Corinto quintzˈibaj wi wa rwuj, are quintzˈibaj chque quinjel rajcojnel che quicyic u ˈij Kjaw Jesucristo chpan injel tak tinmit. A Jesucristo Cjaw que jelaˈ ubnon are Kjaw oj.
46001003	Are Dios Ktaˈ chke jnan rucˈ Kjaw Jesús cuya utzil chixoˈl cuya u ˈab piwiˈ rech cˈo ˈaxbal chixoˈl. Are waˈ cwaj che cuban chiwe ix iwinjel.
46001004	Amˈal quinmaltioxij che in Dios iwmal ix wechlal. Rmal utzlaj utzil uyaˈon Dios chiwe che xa ix jun rucˈ Kjaw Jesucristo.
46001005	Rucˈ re irkon wi injel su rajawxic chiwe. Re quixutoˈo rech cˈo jsucˈlaj tak i chˈobnic, jelaˈ quixutoˈo rech quiˈalajsaj injel utzlaj u tzij Dios. Jelaˈ cubno rmal xa ix junch rucˈ.
46001006	Chcˈun ba pijlon su xinbij chiwe, su con che ubanic a Jesucristo chpan i cˈaslemal, jelaˈ ubnon chiwe wacmic.
46001007	Rmal waˈ che ix co chpan i cojnic rucˈ, xa cˈot jun sipnic che mat uyaˈon Dios chiwe. Jelaˈ ibnon cmic cˈot su craj chiwe rech quixconec quiwiˈej na u ˈij jampa cucˈtuˈ rib Kjaw Jesucristo jampa ctzlaj lak.
46001008	Re co quixutacˈbaˈ na chpan i cojnic jampa copan qˈuisbal ˈij. Rech jelaˈ cˈot jun etzlal craktaj na chiwij, ni cˈot jun i mac jampa copan u ˈij che cpe Kjaw Jesucristo.
46001009	Dios cuban na injel wariˈ chiwe kas tzij rmal laˈ che injel cuqˈuis pwiˈ u tzij su ubin chke. Re xixusqˈuij rech quixel xa jun rucˈ u takoˈn re, are Kjaw Jesucristo u Cˈjol.
46001010	Wacmic quixinbochˈej ba loˈlaj tak wechlal, prubeˈ Kjaw Jesucristo che xa jun i chˈobnic chixoˈl iwinjel. Chiya can ubanic chˈoj chpan tak i tzij. Are cwaj che xa jun iwach, xa jun iwenmaˈ iwinjel. Jelaˈ cˈot mod quijach bic iwib chixoˈl rucˈ tak i tzij.
46001011	Rmal jelaˈ kas wetaˈan su ibnon wechlal. Xicya rson chwe cmal i ajuwarchoch al Cloe che cˈo chˈoj chixoˈl.
46001012	Craj cubij che wetaˈan che cˈo jaljoj tak i chˈobnic chiwachbal iwib chijujnal. Jun jewaˈ cubij: “Are in quintakej a Pablo,” cchaˈ. Jun chic jelaˈ cubij: “In quintakej Apolo,” cchaˈ. Jun chic are waˈ cubij: “In rech a Luˈ,” cchaˈ, jun chic are laˈ cubij: “In quintakej a Jesucristo,” cchaˈ. ¿La naret kas tzij che jelaˈ quibij chiwachbal iwib?
46001013	Cwaj quinta chiwe, ¿la qˈui lo uwach Kjaw Jesucristo? ¿La are lo in, in a Pablo xinrip chwach rcruz cheˈ rmal i mac ix? ¿O la xban lo i kasan jaˈ piwiˈ pinbeˈ in, naret pubeˈ Kjaw Jesucristo? Jetlaˈ wechlal.
46001014	Wachanim in quinmaltioxij che Dios che cˈot mijun chiwe inbnon kasan jaˈ pwiˈ. Xak xiw a Crispo rucˈ a Gayo xinban kasan jaˈ picwiˈ.
46001015	Jelaˈ ubnon che cˈot mijun cubij che cˈo mas i qˈui che quitraj chwij in chixoˈl rmal rech xinban kasan jaˈ picwiˈ pinbeˈ in.
46001016	¡Ay! Cteˈ xcˈun pinjlon che xinban kasan jaˈ picwiˈ i ajuwarchoch kechlal a Estéfanas. Kas tzij quinbij chiwe che cˈoxt jun chic cˈun pinjlon che xinban kasan jaˈ pwiˈ.
46001017	Naret xinutak wi Kjaw Jesucristo che ubanic kasan jaˈ picwiˈ runak. Xa are xuya in takquil che ubixic rutzlaj u tzij Dios chque. Naret xinya ubixic rucˈ inmak tak tzij che cˈax u chˈobic. Jelaˈ quintzcuj tak tzij che cˈaxt u chˈobic rech quinkasajt u ˈij u camnical a Jesucristo cho rcruz rmal kmac oj. Cwaj in che quinjel unak quicchˈob wariˈ.
46001018	In wetaˈan che are ubixic chrij u camnical a Jesucristo chwach jun cruz cheˈ rmal cmac runak, jnan rucˈ tak tzij che cucˈam bic rtew chicwach runak che csach na cwach chpan cˈax. Chke oj che cojcˈoltaj na rmal a Jesucristo, are wa rtzij uyaˈon u choˈab Dios rucˈ.
46001019	Jelaˈ pcha tzˈibtal canak chpan Tioxlaj Wuj: “Quinsach na uwach cnˈoj runak che cˈo cnˈoj rech uwach ulew. Jelaˈ quinbno quinwesaj apnak cchˈobnic runak che mas cˈo cchˈobnic rech uwach ulew,” cchaˈ.
46001020	Cmic quinta chiwe, ¿su quiptan runak che cˈo inmak qui nˈoj quicbij? ¿Su quiptan inmak tak aj nawtzbal que runak rucˈ tak cchˈobnic que rech uwach ulew chrij su mod quicˈoltaj na runak? ¿Su quiptan runak che mas quiconec quicˈalajsaj cchˈobnic chquij su racleˈn rech uwach ulew? Cˈot quiptan, rmal Dios xujal uwach inmak tak qui nˈoj runak rucˈ qui chˈobnic rech uwach ulew, xukasaj u choˈab qui nˈoj quinjel.
46001021	Dios rmal mas nim u chˈobnic, xerlo che runak xicon taj quetamaj uwach rmal tak cchˈobnic, tak cnˈoj que xiw rech uwach ulew. Re xojucˈlo rmal rech che oj ketamaj uwach rmal xojcjon che rutzlaj u tzij re che ubin can chke. Mas tneˈ cˈot uptan wariˈ chque inqˈuiaj chic unak, are waˈ tioxlaj u nˈoj re chke.
46001022	Tak judíos ccaj wet cban inmak tak cˈutbal chicwach rmal u choˈab Dios, rech quicjon che wa rtzij. Are runak aj Israel taj quictzcuj mas cchˈobnic, mas cnˈoj rech quicchˈob u be rutzlaj u tzij re.
46001023	Tigreˈ jampa oj quekya ubixic che su xuban a Jesucristo, jampa xcam cho rcruz rmal kech, wa rtzij su quekbij chque rajIsrael xa cˈot uptan chque. Que ccaj quekcˈut jun inmak maybal chicwach. Chque rajIsrael taj are u tzij Dios xa are tzij ccˈam bic rmal tew rmal quicchˈobt u be wa rtzij.
46001024	Chke oj are oj runak che xojusqˈuin rmal Dios, we judíos o we aj Israel taj, a Jesucristo re u choˈab Dios, re u nˈoj Dios rech cojcˈoltaj na rmal.
46001025	Jelaˈ queklo che su quicbij runak che cˈot uptan, are nim na u choˈab chwach injel cchˈobnic rucˈ tak cnˈoj runak che mas inmak cchˈobnic quicbij. Jelaˈ ubnon rucˈ Dios petnak wi ktzij. Su racleˈn che xa tuker chwach Dios, are laˈ nim na u choˈab chwach u choˈab cchˈobnic runak.
46001026	Quicoj retal loˈlaj tak wechlal, che are Dios xixusqˈuij lak, mas tneˈ ix qˈui taj che cˈo i nˈoj chicwach runak. Jelaˈ ix qˈui taj che cˈo nimlaj i takquil. Jelaˈ jnan ix qˈui taj che inmak qui ˈij i taˈ i chuˈ.
46001027	Dios xiuchaˈ cxoˈl runak cho ruwach ulew che cˈot qui nˈoj chicwach jleˈ chic, jelaˈ che resxic cqˈuixbal runak che cˈo qui nˈoj quicbij chrij su rmod cojcˈoltaj na. Jelaˈ xiuchaˈ runak che cˈot quiptan cho ruwach ulew che resxic cqˈuixbal runak che nim qui ˈij quicbij che quib.
46001028	Dios xuyujbaˈ u nˈoj re rech runak quicˈoltaj na, runak xa quicbij che cˈot uptan chque, che quicchˈobt u be re. Re xuyujbaˈ u nˈoj rech csach uwach inmak tak cchˈobnic runak, che xa i ploj chwach nimlaj u nˈoj re.
46001029	Jelaˈ xuban Dios rmal rech cˈot mod che jun cuyic u ˈij utquel chwach re.
46001030	Dios re u cˈamal i cˈaslemal che xa ix jnan rucˈ Kjaw Jesucristo. Dios uyaˈon che a Jesucristo che cucˈut chekwach su rmod che cojcˈoltaj na. Xojuban tzˈkat chwach Dios rmal u tzˈkatil re, xojuban tioxlaj tak aj cojnel rmal xiw re tiox chwach Dios. Xutoj rjil kmac rech xojresaj puˈab aj chˈoj chke rmal re aj cˈlol ke.
46001031	Jelaˈ pcha tzˈibtal canak chpan Tioxlaj Wuj, che cubij: “Chin jun craj cuyic u ˈij chbil rib, utz che cunmartsaj u ˈij su ubnon Ktaˈ Kjawxel che,” cchaˈ.
46002001	In wechlal, jelaˈ xinbno jampa xinopan iwucˈ che ubixic rutzlaj u tzij Dios chiwe. Naret rucˈ inmak tak tzij che cˈax u chˈobic, naret rucˈ qˈui tak nˈoj xinˈalajsaj chiwach su cˈtun chinwach rmal Dios.
46002002	Xinbno che xa jun in chˈobnic xcˈjeˈ chpan wenmaˈ jampa xincˈjeˈ chixoˈl. Are in chˈobnic waˈ che xiw quinˈalajsaj u beˈ Kjaw Jesucristo chiwach, che re xrip chwach cruz cheˈ rmal i mac ix. Xiw laˈ xinbij chiwe.
46002003	Jelaˈ xinbno xincˈjeˈ chixoˈl, xuban quieb in cˈux rucˈ in chac chixoˈl, xinxiˈij wib chwach, mas xinbirbtec chwach Dios rmal in chac chixoˈl.
46002004	Are wa rutzlaj tzij che xinya ubixic chiwe, naret rucˈ u choˈab jun unak xixinbochˈej wi. Jelaˈ taj xa rmal Tioxlaj Xlabxel rucˈ u choˈab Dios che cˈo wucˈ xixinchˈac wi pcha iwinjel xiwlo.
46002005	Jewaˈ xinbno rech quicˈjeˈ i cojnic rucˈ Kjaw Jesucristo, naret xa rmal qui nˈoj unak, xa are rmal u choˈab Dios.
46002006	Cwaj che quiwetamaj che in quinbij tzij che nim qui chˈobnic chque rkechlal che co ctacˈban quib chpan qui cojnic rucˈ a Jesús. Wa rnim chˈobnic naret rech uwach ulew, nu petnak cucˈ runak che inmak qui ˈij aj uwach ulew, que chanim csach na cwach.
46002007	Jetlaˈ wechlal. Are wa rtzij su quekbij chiwe, are u nˈojbal Dios che ketaˈant lo nabe. Su cˈo pujlon Dios jampa mjaˈ cuban uwach ulew, craj cubij are u nˈoj re chrij su mod cojcˈoltaj na. Are waˈ quekˈalajsaj chiwach ix rmal rech Dios cunmartsaj na kˈij chbe ˈij sak rmal laˈ che xojcjon che u tzij cubij rech junelic cojcˈoltaj na rmal.
46002008	Are rquinmal tak unak cho ruwach ulew xa xicchˈob taj su u mod Dios rech cojcˈoltaj na. Wet xicchˈbo mat xiccamsaj Kjaw Jesucristo chwach cruz cheˈ, che re kas tzij nim u ˈij.
46002009	Su ctjan quinbij chiwe are jelaˈ pcha tzˈibtlic chpan Tioxlaj Wuj che cubij: “Are Dios uyujban chic su racleˈn che mas tzoy rilic chque runak che quicloˈoj re, su racleˈn clont uwach rucˈ cbawach, ni ctont rson rucˈ qui xquin, ni quicchˈbont chpan quenmaˈ,” cchaˈ.
46002010	Dios u cˈtun injel wariˈ chekwach oj rmal Tioxlaj Xlabxel che cuncˈoj injel u chˈobnic Dios. Jelaˈ cubno cuchˈbo rnim chˈobnic che cˈo pujlon Dios nabe, tigreˈ cuˈalajsaj chekwach nojin.
46002011	Chicxoˈl runak, cˈot mijun cuchˈbo su u chˈobnic jun unak chic, xak xiw renmaˈ re cchˈbawac su cumaymaˈ. Jelaˈ u mod che cˈot mijun cuchˈbo su racleˈn cˈo pujlon Dios, xak xiw Tioxlaj Xlabxel rech Dios cchˈbawac su cˈo pujlon re.
46002012	Are oj naret kmon jun u xlabal xa rech uwach ulew. Are kmon Tioxlaj Xlabxel uyaˈon chke rmal Dios, rech quekchˈbo injel su xusipaj chke rmal utzlaj utzil.
46002013	Cmic are oj quekya ubixic injel su xusipaj chke Dios rucˈ u tzij u cˈtun chekwach rmal Tioxlaj Xlabxel, naret rucˈ tzij elnak picjlon runak. Jelaˈ u mod che quekˈalajsaj su rech Tioxlaj Xlabxel chque runak che quicchˈob uwach su racleˈn che rech re.
46002014	Wa runak che mjaˈ quicjon che a Jesucristo cˈot Tioxlaj Xlabxel chpan quenmaˈ. Rmal laˈ quiccˈamt lo su racleˈn rech Xlabxel rech Dios. Xa cˈot uptan chque rque. Que quicont che u chˈobic rmal rech xak xiw runak che cˈo Tioxlaj Xlabxel chpan quenmaˈ quicchˈbo su cucˈut re chicwach. Wa rinqˈuiaj unak xiw quicont che u chˈobic.
46002015	Are wa runak che quictakej su craj Tioxlaj Xlabxel utz que quincˈoj na injel su quicbno, we utz o we ustaj. Rmal laˈ cˈot mijun unak cuˈat na tzij picwiˈ rmal su quicbno, xa quicchˈob taj, rmal mjaˈ quicjon che Kjaw Jesucristo.
46002016	Jelaˈ tzˈibtal canak chpan Tioxlaj Tzij: “Cˈot mijun conec cuchˈbo su cˈo pujlon Dios. Cˈot mijun conec cunawtzaj Dios,” cchaˈ. Mas tneˈ jelaˈ cubij, are oj che oj jun rucˈ Kjaw Jesucristo, cˈo u chˈobnic re kucˈ, rmal laˈ cˈot mijun conec cojunawtzaj rucˈ tak chˈobnic quech runak rech uwach ulew.
46003001	Are in loˈlaj tak wechlal, in xincon taj xixinnawtzaj jelaˈ pcha unak che ucˈmon cbe rmal Tioxlaj Xlabxel. Xa jelaˈ rajawxic che xixinnawtzaj pcha inqˈuiaj unak che nojnak che ubanic u reynic u chˈobnic qui bkil rech uwach ulew. Jelaˈ pcha alaj tak acˈlab che cteˈ cmjon ccˈaslemal jelaˈ ix pcha cteˈ imjon i cojnic rucˈ Kjaw Jesucristo.
46003002	Nabe canak jampa in cˈo iwucˈ xa nojin xincˈut chiwach rutzlaj u tzij Dios, pcha jun alaj acˈa che ctjan na che u tuˈ. Naret iwa xinya chiwe rmal rech mjaˈ quixcon che utijic. Jelaˈ ubnon cmic, mas tneˈ ˈaxnak i qˈui ˈij mjaˈ cˈo i choˈab rech quixcon che utijic iwa.
46003003	Rmal jelaˈ che quixtjan che ubanic su curij i bkil rech uwach ulew, xa pcha ix alaj na, pcha te cˈacˈ xixcjon che u tzij Dios. Jelaˈ quinbij chiwe rmal wetaˈan che itzel quiwil wi jun che curak utzil, tjan quiyic chˈoj, quitasla iwib chbil tak iwib. ¿La mat are quichˈbo che xiw rech uwach ulew quixtjan che ubanic? ¿La mat quiban iwe pcha quicban inqˈuiaj unak chic xa i rech uwach ulew, che mjaˈ quiccjon che Kjaw Jesucristo?
46003004	Chichˈbo chrij su quibno jampa jewaˈ cubij jun chixoˈl: “In in rech a Pablo,” cchaˈ, jun chic cubij: “In in rech Apolo”, cchaˈ. ¿La mat are quiban cmod jelaˈ cchˈobnic pcha runak che i rech uwach ulew che mjaˈ quicjon che a Jesucristo?
46003005	Cwaj quinta chiwe: ¿Chin in? ¿Chin Apolo? rech ix quimaj ubanic chˈoj chkij. Xa oj kach aj chac rech Dios che xekya ubixic chiwe rech xixcjon che Kjaw Jesucristo. Oj chekjujnal xa quekbno su ktakquil uyaˈon pekˈab rmal Dios.
46003006	U tzij Dios pcha jun ticoˈn. In xintco jampa xinya ubixic u tzij re chiwe. Tigreˈ Apolo xujˈaj jampa xixunawtzaj che su u be i cojnic. Qˈuisbal re are Dios cuya che che cqˈuiy u tzij chixoˈl chpan iwenmaˈ.
46003007	Jelaˈ ubnon che nimt uptan lajun che xutco, jelaˈ jnan nimt uptan lajun che xujˈaj. Are Dios che cˈo u choˈab cuqˈuiytsaj ruticoˈn re nim u ˈij.
46003008	Pjun chic tzij, chin cutco, rucˈ chin jun cujˈaj xa i jnan cach aj chac che Dios. Chicjujnal cˈut quiccˈam na ctojbal que su cchac quibnon. Dios cuya na ctojbal chque.
46003009	Are oj oj kach aj chac rucˈ Dios. Ix are ix pcha jun ulew che Dios tjan che ubanic rchac chwach. Pjun chic tzij, jelaˈ ibanic ix pcha jun ja che Dios tjan che uyiquic chwach.
46003010	Rmal rutzil are Dios uyaˈon in takquil pinˈab che jelaˈ pcha jun aj yujbal tak ja, che xincoj che u taquelbal ja. Jelaˈ ubnon che xinya ubixic utzlaj u tzij re rech quicjon unak che. Tigreˈ jun chic quicˈaw wa rja pwiˈ wa rutaquelbal. Jelaˈ pcha ubnon Apolo che xixunawtzaj chpan i cojnic. Rajawxic chque chicjujnal quicban cuent che uyiquic rja pwiˈ u taquelbal. Rajawxic chque chicjujnal quicban cuent rucˈ su mod quicnawtzaj runak rucˈ u tzij Dios.
46003011	Jelaˈ pcha jun ja rajawxic u taquelbal, jelaˈ ubnon re i cojnic rucˈ Dios cjon chic, rajawxic u taquelbal. Rajawxic jun u majbal re rech conec cuban mas co. Cˈot jun chic u majbal i cojnic rucˈ Dios chwach wajun u majbal, are Kjaw Jesucristo.
46003012	We cˈo jun cuyic jun ja pwiˈ wa rutaquelbal rucˈ ˈan pwak, o rucˈ sak pwak, o rucˈ tak abaj che pkal rjil, o we rucˈ tak cheˈ, o rucˈ tak qˈuim o rucˈ tak ptzˈan,
46003013	are cchac chicjujnal quicˈalajsaj na jampa copan na u ˈij rech ˈatbal tzij. Jelaˈ ubnon chpan u chac Dios, rajawxic mas cuent rucˈ su mod queknawtzaj runak chpan ccojnic. Rmal rech cpech na wajun ˈij cˈalajsaj na kchac rucˈ ˈaˈ. Are wa rˈaˈ cuˈalajsaj su kas ubanic kchac chekjujnal xekbno chwach Dios.
46003014	Jelaˈ pcha jun aj bnol tak ja we ucjon su racleˈn che utz che uyiquic rja pwiˈ rutaquelbal ja, tigreˈ cucˈam na tojbal re. Jnan kucˈ oj we utz kebnon rucˈ cnawtsxic runak chpan ccojnic prutzij Dios, tigreˈ quekcˈam na tojbal ke.
46003015	We u chac jun cchjarec injel, rmal ucjont utz tak abaj che uyiquic rja, tigreˈ curakt u tojbal re. Jelaˈ ubnon chque rajchac che Dios, cˈot ctojbal quiquirko rmal Dios we quicbant cuent che cnawtsxic chque rajcojnel. Are rajchac quicˈoltaj na mas tneˈ xa jbeˈ craj csachtaj uwach juntir.
46003016	¿La sach pijlon che Dios cˈseˈ na chpan iwenmaˈ, che are ix pcha ubnon rchoch re ix iwinjel xixcjon che Kjaw Jesucristo? Are jkal Tioxlaj Xlabxel rech Dios chpan iwenmaˈ.
46003017	We cˈo jun cuban tzˈil che u pan rchoch Dios rmal u mac, are Dios cusach na uwach re, rmal rech rchoch Dios jun tioxlaj ja, cˈot mod cˈjeˈ tzˈil chpan. Rmal laˈ rajawxic che chichjej iwib rucˈ. Are ix rchoch Dios, ix are ix aj cojnel che a Jesucristo.
46003018	Xa mijun chiwe cusub rib. We cˈo jun chixoˈl che cubij rib che mas retaˈan chicwach runak cho ruwach ulew cmic, are utz che cuya canak. Utz chubna che rib che cˈot retaˈan rech jelaˈ cpe na mas u nˈoj rmal Dios.
46003019	Quicoj retal chrij wariˈ che are qui nˈoj runak cho ruwach ulew, are laˈ cˈot uptan chwach Dios. Rmal jelaˈ tzˈibtal canak chpan Tioxlaj Wuj: “Dios cuban chque runak quitzˈak na rmal qui nˈoj. Are runak che quicbij che cˈo qui nˈoj xa quitacljec, quitzˈak na rmal qui chˈobnic,” cchaˈ.
46003020	Jelaˈ jnan tzˈibtlic canak: “Ktaˈ Kjawxel retaˈan chic cchˈobnic runak che cˈo qui nˈoj, xa cˈot uptan che,” cchaˈ.
46003021	Rmal laˈ mijun chiwe cunmartsaj rib rmal cutakej jun unak che cˈo mas u chˈobnic che xa rech uwach ulew. Cnataj chiwe che iwech ix injel u nˈoj Dios che are waˈ rajawxic chiwe quiwetamaj.
46003022	Chiwlampeˈ we are Dios xinuya chiwe, jelaˈ xuya Apolo, jnan rucˈ a Luˈ che quixktoˈo. We are uyaˈon injel uwach ulew chiwe, rucˈ i cˈaslemal cmic jnan rucˈ i camnical, che pcha inqˈuiaj aj chac chiwe. Jelaˈ rucˈ wa rˈij cmic, o rucˈ tak wa rˈij che cpe na, injel iwech ix injel uyaˈon chiwe.
46003023	We jelaˈ ubnon Dios chiwe che uyaˈon injel chiwe rmal rech che ix ix rech Kjaw Jesucristo. A Jesucristo, re rech Dios, tigreˈ cˈot uptan chiwe quitakej qui chˈobnic runak che xa i rech uwach ulew.
46004001	Rmal jelaˈ rajawxic che ix quiwetamaj che oj xa oj aj chac che a Jesucristo. Re uyaˈon ktakquil pekˈab rech quekcˈut chicwach runak su cˈo pujlon Dios che xekchˈob taj nabe canak. Rmal laˈ are in rucˈ Apolo xojbe chixoˈl.
46004002	Ix iwetaˈan che chin jun che cˈo u takquil su uyaˈon puˈab, rajawxic che cuqˈuis pwiˈ injel. Jelaˈ ubnon we kas oj aj chac che a Jesucristo.
46004003	Chwe in naret cuban cˈax chwe we quiˈat na tzij pinwiˈ rmal in chac xinban chixoˈl. Jelaˈ mas tneˈ quinicˈam bic cho jun ˈatbal tzij rech uwach ulew. Ni in naret quinban ˈatbal tzij pinwiˈ chbil wib rmal su xinban chixoˈl. Are waˈ cuban na Dios.
46004004	In quinna chpan wenmaˈ che cˈot mac inbnon chixoˈl. Mas tneˈ che jelaˈ quinna in cubij taj che in jsucˈ inbnon chwach Dios rucˈ injel. Are Kjaw Jesucristo cuˈat na tzij pinwiˈ in, re cubij we utz o we ustaj inbnon chixoˈl.
46004005	Rmal laˈ, xa miban ˈatbal tzij pinwiˈ we utz o we ustaj inbnon chixoˈl che mjaˈ copan u ˈij jampa cpech na Kjaw Jesucristo. Chiwiˈej na jampa cpe chna re, tigreˈ re cresaj na chsak su kebnon chixoˈl. Re conec cuˈalajsaj na su chˈuktlic chpan quenmaˈ runak. Tigreˈ jampa cuban na ˈatbal tzij pekwiˈ oj aj chac rucˈ, chekjujnal quekcˈam na ktojbal ke rmal Dios, su kas cumaj chke.
46004006	Wechlal, in xinbij injel wariˈ chkij oj rucˈ Apolo che jun cˈambal nˈoj rech quixtoˈtjec. Rmal rech quichˈbo che xa ustaj quibno jampa jun chiwe cunmartsaj rib rmal cutakej jun chke oj rajchac che a Jesucristo. Craj che quichˈbo rech quiyat u wiˈ su tzˈibtlic. Rmal laˈ xa miyic u ˈij jun u takoˈn Dios chwach jun chic. Jelaˈ xa miwetzlaj uwach lajun chic.
46004007	Cmic quinta chiwe, ¿suche che quiyic i ˈij chiwachbal iwib? ¿Su cˈo rucˈ jun wet mat Dios iawnak che? We uyaˈon che rmal Dios, ¿suche cunmartsaj rib jelaˈ pcha utquel xurko su cˈo rucˈ?
46004008	Ix aj Corinto xa ix jelaˈ pcha cmod tak biyom, ya injel cˈo iwucˈ su quiwaj. Quina ix che ix pcha tak ˈatbal tzij chic che ya cˈo i taknic, are oj oj apóstoles xojcanaj apno jelaˈ. Cwaj in wet jelaˈ kas tzij che ix cˈo i taknic rmal laˈ che jampa kas tzij cˈolec oj jnan iwucˈ ix cˈo ktaknic iwucˈ, naret oj cˈo na ural cho ruwach ulew chpan cˈax.
46004009	In cˈo bwelt quinchˈbo che Dios uyaˈon chke oj apóstoles che cojcanaj canak qˈuisbal re chque quinjel. Oj jelaˈ pcha bnonch ˈatbal tzij pekwiˈ chicwach injel unak rech cojcamsxic. Jelaˈ ubnon che cojctzˈutzaˈ tak ángeles jnan cucˈ quinjel unak rmal ust kilic chicwach.
46004010	Cmic are oj pcha oj locˈarnak chicwach runak rmal u tzij Kjaw Jesucristo. Oj are jnant iwucˈ ix che ix juis nim i chˈobnic chicwach quinjel unak. Oj pcha oj che cˈot kchoˈab, are ix pcha cˈo mas i choˈab. Jelaˈ ix nim quixiltaj wi cmal runak, are oj xa quitzlax kwach cmal runak.
46004011	Pcha ubnon ujer, jelaˈ ubnon cmic, cojnumic, cchkeˈej kchiˈ, oj xa cˈojbal tak ketzˈiak. Runak cojcchiˈo, xa cˈot kas kchoch oj.
46004012	Oj cosnak che rchac rucˈ kˈab rech quekrko su rajawxic chke. Jampa runak cojquiˈo, oj quekta che Dios rech cuban utzil chque rque. Jampa cojcoktaj che ubanic cˈax chke, oj quekchˈij uˈoxmil, cˈot quekbij rech quektoˈo kib chicwach.
46004013	Jampa runak quicbij itzel tak tzij chkij, oj cˈot cˈax quektzlij ubixic chque, xa jelaˈ quekbochˈej rucˈ maxolaj tak tzij. Bnon chke che jelaˈ pcha xa oj mes rech uwach ulew, are oj pcha oj ctzˈilal injel runak. Jelaˈ bnon chke wacmic.
46004014	Naret quintzˈibaj wariˈ chiwe che uyaˈic i qˈuixbal. Xa are cwaj quinya i nˈoj chiwe rmal rech ix pcha ix welcˈwal che mas quixwaj.
46004015	Mas tneˈ i cˈo lajuj mil aj nawtzbal iwe che quiccˈam i be chiwach prubeˈ a Jesucristo, chnataj chiwe che xa jun i taˈ. Are in jelaˈ pcha in in i taˈ pubeˈ a Jesucristo rmal rech are in nabe xinya ubixic rutzlaj u tzij Dios chiwe.
46004016	Cmic jelaˈ quixinbochˈej, chibna iwe u cˈutbal xinya can chiwe pcha utzlaj tak acˈlab quequinmaj ctaˈ cchuˈ.
46004017	Rmal jelaˈ xintak bic a Tey iwucˈ, rech cnataj chiwe su mod xinban in chixoˈl. A Tey jun chque kechlal xcjon che a Jesucristo uwmal in. Re kas in cˈjol chpan kcojnic che mas jsucˈ ubnon rucˈ. Re cucˈsoj na chiwe su quinnawtzaj wi in chque rajcojnel quicmol quib che uyiquic u ˈij Dios chpan injel tinmit.
46004018	Ya wetaˈan chic che cˈo jujun chixoˈl che quitjanec quicmartsaj quib, che quicbij che xa quinxiˈij wib jampa quinopan iwucˈ.
46004019	In quinbe iwucˈ, we jelaˈ craj Kjaw Jesucristo chanim quinbec. Tigreˈ quinwil na su quicon che ubanic wa rinqˈuiaj che ctjan quicmartsaj quib chixoˈl rucˈ rinmak tak ctzij su quicbij. In kas cwaj quinwlo we petnak rcchoˈab rmal Dios.
46004020	Rmal rech jelaˈ are u taknic Dios chpan quenmaˈ runak cuˈalajsaj rmal u choˈab Tioxlaj Xlabxel, naret xa rucˈ tak ctzij unak.
46004021	Cmic quinta chiwe, ¿su mod quiwaj ix che quinbe iwucˈ? ¿La quiwaj che quinbe iwucˈ rucˈ asiar? jelaˈ pcha cuban jun ctaˈ chque relcˈwal che quiccojt u tzij. ¿O quiwaj che quinbe iwucˈ rucˈ utzil rmal quixinloˈoj chpan wenmaˈ, rmal xiya can ubanic etzlal quibno? ¿Chin chque quiwaj? quincha chiwe.
46005001	Oj kas tzij kton rson su xbantjec chixoˈl che mas itzel. Jelaˈ cˈo jun chixoˈl xuban itzel mac che quijkon quib rucˈ ucab u chuˈ. Are wajun tzˈillaj mac ni quicyat chque che jelaˈ quicbno chicxoˈl runak che quetaˈant uwach Dios.
46005002	¡Ix jelaˈ ibnon quixtjanec quinmartsaj na iwib rmal mas nim i chˈobnic quibij! ¡Mas utz na we quixbson congan pcha jun cubsoj jun camnak! Are wajun che jelaˈ xubno utz wet ujer iwesan chixoˈl.
46005003	Rmal laˈ in quinbij chiwe wechlal, mas tneˈ in cˈot iwucˈ wachanim, are rwenmaˈ cˈo chlaˈ chixoˈl. Jelaˈ pcha wet in cˈo iwucˈ, ya xinˈat tzij pwiˈ wajun che jelaˈ u mac xubno.
46005004	In quixinpixbaj che chimlo iwib prubeˈ Kjaw Jesucristo, rech quichˈbo su quiban che wajun. Are in in quincˈjeˈ na iwucˈ chpan wenmaˈ. Jelaˈ jnan u choˈab Kjaw Jesucristo quicˈjeˈ na iwucˈ rech quibno su craj re.
46005005	Tigreˈ chijcha ba wa rachi puˈab Satanás, rech csach na uwach rubkil chpan cˈax rmal u mac ubnon. Rech jelaˈ cˈoltaj na renmaˈ chpan u ˈij Kjaw Jesucristo jampa cuban ˈatbal tzij pwiˈ wajun.
46005006	Ust unmartsxic iwib jampa cˈo na wajun aj mac chixoˈl. ¿La quichˈob taj che are rmac pcha chˈam cubno? ¿La iwetaˈan taj che rucˈ xa jbeˈ chˈam cuchˈmartsaj injel rˈor? Jelaˈ cubno mas tneˈ xa jun mac chixoˈl quixuchˈmartsaj iwinjel.
46005007	Chcˈun ba pijlon su quicban rajIsrael jampa xa nkaj chic wa rnim ˈij rech Pascua. Que quesaj injel tak chˈam che cˈo cucˈ cho ja. Wacmic utz chiwesaj ba wajun tzˈillaj aj mac chixoˈl. Jelaˈ quixcanaj canak pcha cˈacˈ ˈor che cˈot chˈam rucˈ. Jelaˈ ix yaˈtajnak chiwe jun cˈacˈ i cˈaslemal rmal a Jesucristo. Kjaw Jesucristo xcamsxic pcha taˈbal toˈob chwach Dios che cuybal i mac ix, jelaˈ pcha xiccamsaj jun chij rajIsrael ujer chpan rnim ˈij rech Pascua che taˈbal toˈob chwach Dios che cuybal cmac que.
46005008	Rmal jelaˈ xuban Kjaw Jesucristo chke, are nim u ˈij chke jelaˈ pcha wa rnim ˈij ujer rech Pascua. Rmal laˈ quekya canak itzel tak kcˈaslemal rech ujer, jelaˈ pcha kesaj jun cuxlanwa che cˈo chˈam rucˈ che ustaj. Cmic chekbna utz chwach Dios chpan kcˈaslemal, naret rucˈ quieb kenmaˈ xa rucˈ saklaj tzij. Jelaˈ pcha jun cuxlanwa che uyaˈont chˈam rucˈ.
46005009	Ya xintzˈibaj bic chiwe chpan jun chic wuj che rajawxic quitas iwib chquij wa runak che quicban itzellaj mac cucˈ tak ixkib.
46005010	Naret cwaj quinbij chiwe che quitas iwib chquij runak che i aj cojnel taj che quicban wa rmac, o quicrij su cˈo cucˈ inqˈuiaj chic unak, o runak che quicban elaˈ, o che quequinmaj tak cdios che xa cbnon cmal runak. We jelaˈ, rajawxic quixel bic cho ruwach ulew juntir.
46005011	Are waˈ cwaj quinbij chiwe, che rajawxic chiwe micwucˈaj iwib rucˈ mijun che cubij rib che kechlal we are cuban na wa ritzel tak mac, o we curij na uwach su racleˈn quech inqˈuiaj chic unak, o we cunmaj na tak cdios che xa cbnon cmal unak, o we cbar na, o we cuban na elaˈ. Chin jun che jelaˈ cubno xa mixwaˈ rucˈ.
46005012	In cˈot piˈab che quinˈat tzij picwiˈ runak i aj cojnel taj che Kjaw Jesucristo. Ix rajawxic che quiˈat tzij picwiˈ rajcojnel chic che i cˈo chlaˈ chixoˈl. Dios xiw re cuˈat na tzij picwiˈ runak che caj taj quicjon che. Ix rajawxic quiwesaj ba wajun itzel achi chixoˈl.
46006001	Jampa jun chiwe cˈo u chˈoj rucˈ jun chic chixoˈl tak cojnel, ¿su uptan quibe chicwach runak i aj cojnel taj che ubanic ˈatbal tzij piwiˈ? ¿Suche che quibet chicwach rajcojnel che utaˈic ˈatbal tzij piwiˈ?
46006002	¿La iwetaˈan taj che cpe na jun ˈij jampa rajcojnel tak unak quicˈat na tzij picwiˈ jleˈ chic unak che i rech uwach ulew? We ix quiˈat na tzij picwiˈ runak rech uwach ulew chpan tak ˈij cpe na, tigreˈ ¿la mat quixconec quiban ˈatbal tzij picwiˈ wa rtak jleˈ cˈax cˈo chixoˈl wachanim?
46006003	¿La iwetaˈan taj che cyaˈtaj na chke oj oj rajcojnel che cojuc che ˈatbal tzij picwiˈ rángeles che nim qui ˈij? Are wa rjleˈ cˈax rech kcˈaslemal ural cho ruwach ulew, ¿suche quixcont che ubanic ˈatbal tzij pwiˈ che nimt u ˈij?
46006004	Rmal laˈ ix we cˈo i chˈoj chrij su racleˈn che iwech ix iwechlal iwib chpan i cojnic, xa mita ˈatbal tzij chque runak che i cjonnakt che Kjaw Jesucristo.
46006005	Quinbij jewaˈ chiwe rech quixqˈuixic. ¿La cˈot mijun chixoˈl cˈo u nˈoj che ccon che ubanic ˈatbal tzij chicxoˈl rechlal jampa cwalaj lo jun alaj chˈoj chicxoˈl?
46006006	¿La kas rajawxic lo che jun aj cojnel cbe cucˈ runak che aj cojnel taj che ubanic ˈatbal tzij pwiˈ rechlal? Jetlaˈ wechlal, rajawxic quiban ˈatbal tzij piwiˈ ix chiwachbal iwib.
46006007	Rmal laˈ che cwalaj rchˈoj chixoˈl, craj cubij che xa ix ploj. ¿La mat utz na che quichˈij rcˈax che cˈo chixoˈl? ¿La mat utz na che xa quicuy jun che crelˈaj su cˈo iwucˈ? rech jelaˈ cpet jun qˈuixbal chixoˈl.
46006008	Ix quixtjan che ubanic su laˈ che ustaj, rmal rech che ix iwechlal iwib quixtjan che ubanic cˈax jelaˈ quiban elaˈ chbil tak iwib ix aj cojnel. Are wariˈ qˈuixbal chicwach injel unak.
46006009	Pent xa quichˈob taj che runak i jsucˈ taj chwach Dios cˈot su cquechbej prcaj rucˈ re. Ix xa mixsubtjec, cˈot mijun quibnaw itzel tak mac cucˈ ixkib, ni quequinmaj tak cdios che xa cbnon cmal runak rucˈ qui ˈab, ni quicban cmac cucˈ jleˈ tak ixkib naret quixkil, ni achjab che quicban pcha quixkil che jun cach achi,
46006010	ni tak elaˈom, ni unak che quicrij uwach su cˈo cucˈ inqˈuiaj chic unak, ni quiˈbarec, ni quiyˈonec, ni quiusub inqˈuiaj chic runak, cˈot mijun chque cquechbej ccˈolbal prcaj rucˈ Dios.
46006011	Jelaˈ i cˈo jujun chiwe nabe canak. Cmic ix chˈajtaj nak chic iwenmaˈ, bnonch tioxlaj tak aj cojnel chiwe chwach Dios. Cmic bnonch jsucˈlaj unak chiwe prubeˈ Kjaw Jesucristo rmal Tioxlaj Xlabxel rech Dios.
46006012	Ix quibij che injel yaˈtal che jun aj cojnel su cubno rmal xojutzˈakpij canak Kjaw Jesucristo. In quinbij chiwe naret injel cojutoˈo we quekbno. Jelaˈ cˈo mod quinbij che injel yaˈtal che jun aj cojnel, xa in quinyat wib che ubanic su racleˈn we quinna pwenmaˈ che quinya wib puˈab che rech ctkan pinwiˈ.
46006013	Quinya jun cˈambal nˈoj chiwe: Cumaj chke che quektij kwa rmal rech rwa are rech kpan, are kpan xa rech kwa. Are wa riquieb csach na cwach rmal Dios. Naret yaˈtal chke che quekcoj kebkil che ubanic itzel tak mac cucˈ tak ixkib. Are kebkil cˈo uptan che Kjaw Jesucristo rech quekinmartsaj u ˈij re rucˈ. Are Kjaw Jesucristo cˈo uptan che kebkil.
46006014	Jelaˈ pcha xuban Dios xucsoj uwach Kjaw Jesucristo chicxoˈl rcamnak, jelaˈ cpe na jun ˈij jampa cwalaj kebkil chicxoˈl rcamnak rmal u choˈab re.
46006015	Cwaj in che quichˈbo che are ix xa ix jnanch ibnon rucˈ Kjaw Jesucristo, craj cubij che i bkil ix xa yujtal rucˈ u bkil re. ¿La are utz we quinwesaj lo u tzˈkatil u bkil a Jesucristo rech quinya rucˈ jun ixak che cuqˈuij u bkil chque rachjab? Cˈot mod rucˈ wechlal.
46006016	¿Cwaj che quichˈbo che chin jun achi che cˈjeˈ rucˈ jun ixak che cuqˈuij u bkil, xa jun cuban qui bkil wa riquieb? Jelaˈ tzˈibtlic chpan Tioxlaj Wuj che cubij: “Chwach Dios wa riquieb, xa jun qui bkil chic,” cchaˈ.
46006017	Chin jun cujach rib che Kjaw Jesucristo, tigreˈ re cuban na xa jun rucˈ re chwach Dios.
46006018	Rmal laˈ quinbij chiwe wechlal, miya che itzellaj mac cucˈ jleˈ tak ixkib cˈjeˈ iwucˈ chpan i cˈaslemal. Quinjel wa rinqˈuiaj tak mac chic che quicban runak, naret chrij qui bkil quicban wi. Chin cuban wa ritzellaj mac cucˈ jleˈ tak ixkib, are chrij rubkil cuban wi u mac.
46006019	¿La mjaˈ quichˈbo che are i bkil ix tak aj cojnel chic are rchoch Tioxlaj Xlabxel, che cˈo chpan iwenmaˈ? Are Dios uyaˈon chiwe che jelaˈ ibnon cmic. Ix naret iwech iwib rech quibno su quiwaj quibno rmal laˈ che a Jesucristo xixutzˈakpij puˈab rmac.
46006020	Jelaˈ wechlal are ix loˈtajnak chic rmal Dios. Re xixuloˈo rmal u quiqˈuel Kjaw Jesucristo ruCˈjol. Rmal laˈ quiya iwib che ubanic u chac re rucˈ i bkil rech quinmartsaj u ˈij cmal.
46007001	Cmic cwaj quinbij quieb oxib tzij chiwe chrij su xitzˈibaj chpan i wuj xitak lo chwe. Utz ubnon jun achi we cucˈamt jun ixak che rixkil. Utz we canaj canak utquel we cuchˈjo.
46007002	Rmal rech wajun itzellaj mac cucˈ jleˈ chic tak ixkib che mas i qˈui unak quikaj chpan, are utz che rachi cˈjeˈ rucˈ xa jun rixkil. Jelaˈ che rixak, utz cˈjeˈ rucˈ xa jun richjil, rech jelaˈ ckajt chpan wa ritzellaj mac.
46007003	Are utz che rachi cuqˈuis pwiˈ su rajawxic che ubanic che rixkil. Jelaˈ are ixak cuqˈuis pwiˈ su rajawxic che ubanic che richjil.
46007004	Are ixak naret ctkan pwiˈ u bkil re utquel, are richjil ctkan pwiˈ. Jelaˈ jnan rucˈ wa rachi, naret re ctkan pwiˈ u bkil utquel, are rixkil ctkan pwiˈ.
46007005	Chiya iwib chiwachbal iwib ix che ubanic su rajawxic che i bkil. We jnan quichˈbo che quiya na can quieb oxib ˈij che quirak iwib rech quiya iwib che ubanic chˈawen rucˈ Dios jelaˈ cˈot latzˈ chiwe. Jampa xbantaj wariˈ chirka chna iwib rech quixutakchˈejt Satanás che ubanic mac, rmal quixcon taj quiˈil iwib.
46007006	Are waˈ che quinbij chiwe wachanim xa rech quinya i nˈoj, naret jun takquil quinya chiwe.
46007007	Are cwaj in che wet quinjel quicbno pcha in, che cˈot wixkil. Xa wetaˈan che chicjujnal chiwe uyaˈon jaljoj tak cchoˈab chiwe rmal Dios. Jun wi u mod jujun uyaˈon Dios chque, inqˈuiaj chic jun chwi u mod uyaˈon chque.
46007008	Rmal laˈ quinbij chiwe ix che ix mjaˈ quixcˈleˈec, jelaˈ jnan chque tak melcaˈn, are utz na we quixcanaj canak pcha in che cˈot wixkil incˈmon.
46007009	We quixcon taj quiˈil iwib che quixcˈjeˈ itquel, ¡chixcˈlunak! Utz na we quixcˈleˈec chwach che xak quixcˈjeˈ che uchˈijic nimlaj i reynic chpan iwenmaˈ.
46007010	Wacmic cˈo jun taknic quinya chque che ya i cˈlunak chic, naret xak jun i nˈoj quinya chiwe. Are rixak xa mujach can richjil. Are wa rtaknic naret xa wech in, are petnak rucˈ Kjaw Jesucristo.
46007011	We rixak ya ujchon can richjil, rajawxicch canaj can utquel, xa mucˈamch jun chic achi. Utz na we ctzlaj chna jeac chic rucˈ richjil. Jelaˈ che rachi, cˈot mod rucˈ cujach can rixkil.
46007012	Cmic quinya jujun chic i nˈoj chque rinqˈuiaj chic chixoˈl che i cˈlunak chic jampa mjaˈ i cjonnak che Kjaw Jesucristo. Naret jun taknic wariˈ petnak rucˈ Kjaw Jesucristo quinbij chiwe, rmal jelaˈ cumaj chwe che xak jelaˈ quinbij chiwe: We cˈo jun kechlal che cˈo rixkil che aj cojnel taj, we craj rixkil cˈjeˈ rucˈ, xa mujach bic.
46007013	We cˈo jun ixak aj cojnel che cˈo richjil aj cojnel taj, we craj richjil cˈjeˈ rucˈ, xa mujach bic.
46007014	Rmal laˈ are richjil che aj cojnel taj, pent cjon na che Kjaw Jesucristo rmal rixkil che aj cojnel. Jelaˈ jnan rucˈ rixkil che aj cojnel taj, pent cjon na che Kjaw Jesucristo rmal richjil che aj cojnel. We xicjach bic quib chicxoˈl, tigreˈ pent quelcˈwal mijun bwelt quicchˈob uwach Kjaw Jesucristo. Are wariˈ quintjan che ubixic chiwe wechlal, pent quelcˈwal quicjon na che Kjaw Jesucristo we ctaˈ cchuˈ quicjacht bic quib chicxoˈl.
46007015	We craj cujach bic rib wajun che aj cojnel taj, chiya can che su craj cubno. Rmal jelaˈ rajcojnel we achi o we are ixak rajawxic taj che cˈjeˈ rucˈ chuxeˈ u taknic rajcojnel taj che jun tzij. Rmal jelaˈ are Dios iusqˈuin rech quicˈjeˈ utzil chixoˈl cucˈ iwixkil iwichjil, jelaˈ jnan cucˈ inqˈuiaj chic unak.
46007016	Rmal laˈ at ixak at aj cojnel, ¿su mod cachˈbo che cjon na awichjil? Jelaˈ at achi at aj cojnel, ¿su mod cachˈbo che cjon na awixkil? Xa quichˈob taj.
46007017	Chijujnal baˈ utz chibna che i takquil uyaˈon Kjaw Jesucristo chiwe. Jelaˈ cumaj chiwe che quibno pcha ibnon jampa xixusqˈuij nabe rmal Dios. Chiya che Dios che cucˈam i be chiwach. Jelaˈ quixintak che ubanic pcha quinban chque quinjel tak aj cojnel chpan injel tak tinmit.
46007018	Jun cˈambal nˈoj quinbij chiwe: We cˈo jun chiwe cjon retal che u bkil pcha quicban rajIsrael jampa mjaˈ quicjon che Kjaw Jesucristo, xa mumaymaˈ resxic retal che cjon che. We cˈo jun chic che ucjont retal che u bkil jampa xcjon che Kjaw Jesucristo xa mumaymaˈ ucojic retal, cˈot uptan we cucjo.
46007019	We jun aj cojnel che Kjaw Jesucristo cjon retal che u bkil o we cjon taj naret laleˈ nim u ˈij. Xa are nim ubanic che quekinmaj u taknic Dios che are kas nim u ˈij chke.
46007020	Utz chiwe chijujnal chixcanaj canak jelaˈ rucˈ i chac pcha ibnon jampa xixusqˈuij Dios rech quixcjon che.
46007021	We at aj chac ayaˈon awib puˈab awjaw jampa xatusqˈuij rmal a Jesucristo rech xatcjon che, xa mamaymaˈ chic che jelaˈ abnon. We xatutzˈakpij awjaw, tigreˈ utz chacjo a choˈab rech caban a chac at atquel.
46007022	We cˈo jun chiwe che uyaˈon rib che aj chac che jun rjaw jelaˈ ubnon jampa xsqˈuixic rmal a Jesucristo che xcjon che, re tzˈakptal chic che ctraj chrij Kjaw Jesucristo mas tneˈ cˈo puˈab u patrón rech uwach ulew. Jelaˈ ubnon we cˈo jun chiwe che cˈot puˈab u patrón jampa xsqˈuixic rmal Kjaw Jesucristo che xcjon che, tigreˈ re cuya rib che aj chac puˈab a Jesucristo.
46007023	Are Dios re ixuloˈon ix, utjon rjil cˈacˈ i cˈaslemal, rmal u quiqˈuel u Cˈjol. Cmic ix rech Dios, narext ix rech ritzel. Rmal laˈ xa miya iwib picˈab runak che ubanic su ccaj que quicbno. Jelaˈ quibno quiya iwib puˈab Dios rech quibno su craj re.
46007024	Jelaˈ wechlal, utz chiwe chijujnal quixcanaj canak rucˈ i chac jelaˈ pcha ibnon jampa xixusqˈuij Kjaw Jesucristo che xixcjon che. Utz che xa jun chixcˈol wi chwach Dios rmal quixutoˈo na Kjaw Jesucristo rucˈ injel.
46007025	Wacmic cwaj quinya pixbnic chiwe chquij poˈj tak altom che i cˈo chixoˈl. Naret jun taknic petnak rucˈ Kjaw Jesucristo quixintak wi. Xa are in quinbij, quinya chiwe pcha ubanic jun che cuya i nˈoj. Rmal rech che xel u cˈux Kjaw Jesucristo chiwe, re uyaˈon chiwe che ix jsucˈ chwach Dios.
46007026	Quincha in che utz we jun unak canaj can utquel che cˈot ixak cutzcuj. Jelaˈ quinbij rmal rech ketaˈan taj su cˈax quekrak na chpan wa rˈij cmic.
46007027	Rmal laˈ, we cˈo awixkil xa marij bic ujachic bic. Jelaˈ we cˈot awixkil, xa matzcuj.
46007028	We catcˈleˈec, cˈot mac cabno. We jun poˈj ali cˈleˈec jelaˈ cˈot mac cubno. Xak xiw quinbij chiwe che are wa rijucˈlaj quicrak na cˈax chpan ccˈaslemal. Cwaj in wet mat quicrak cˈax, rmal laˈ quinbij jelaˈ chiwe, utz we quixcanaj canak itquel.
46007029	Wechlal, are mas cwaj che canaj can pijlon che xa quieb oxib ˈij chic cˈo chekwach. Chanim csach na uwach ulew, tigreˈ cˈot mod rucˈ che cojchcon na mas rmal u tzij Dios. Rmal laˈ chin jun che cˈo rixkil utz chubna ba che pcha cˈot rixkil, rech con che ubanic u chac rech Dios.
46007030	Rmal jelaˈ we xa cojbsonec rmal cˈo jun camnak, o we cojquictic rmal cˈo quicten, we cˈo i qˈui kucˈ o we xa jbeˈ cˈo kucˈ, cnataj chiwe che injel wariˈ csachtaj na uwach jnan rucˈ uwach ulew.
46007031	Jelaˈ ubnon che chin jun che cˈo uptan che su racleˈn xa rech uwach ulew, cˈot mod rucˈ che cbeˈ u cˈux chquij. Rmal laˈ che naj taj cuchˈjo ruwach ulew.
46007032	Cwaj in wechlal che cˈot su quixuc wi ˈil che umaymaˈxic. Rmal laˈ quinbij chiwe che are rachi che utquel xiw cumaymaˈ su racleˈn rech Kjaw Jesucristo. Are cutzcuj ubanic su kaj chwach Dios.
46007033	Are wa rachi che cˈo rixkil, cuyat che che jelaˈ cubno. Re xiw cubsoj su racleˈn rech uwach ulew. Are cutzcuj ubanic su kaj chwach rixkil.
46007034	Re xa quieb u cˈux rucˈ su cubno. Jelaˈ xa jun cubij cucˈ tak ixkib. Wa rixak che cˈo richjil jnant u chˈobnic rucˈ jun ali che mjaˈ cˈo richjil. Wa rali xiw cumaymaˈ su racleˈn rech Kjaw Jesucristo rech cubno su kaj chwach Dios rucˈ injel renmaˈ. Xa are rixak che cˈo richjil are cubsoj su rech uwach ulew, are cubno su kaj chwach richjil.
46007035	Quinbij injel wariˈ chiwe rech quicoj retal, naret rech quinya latzˈ chiwe. Rmal rech che cwaj che quicoj injel i choˈab che ubanic su racleˈn che quixutoˈo rucˈ u chac Kjaw Jesucristo. Tigreˈ jelaˈ cˈoxt su racleˈn che quimaymaˈ che cbeˈ i cˈux chrij cho ruwach ulew. Xak xiw quibsoj ubanic su craj Kjaw Jesucristo chiwe.
46007036	Cmic quinbij chiwe chrij we jun achi cˈo u miˈal che poˈj ali chic. Utz che we cujach rumiˈal puˈab jiˈixel rech quicban cˈulnen, rucˈ chwach quictzˈak chpan itzellaj mac cucˈ inqˈuiaj chic. Are rcˈulnen mac taj chwach Dios.
46007037	We rumiˈal ya cuchˈob chpan renmaˈ che canaj can utquel jelaˈ jnan cuchˈjo che cutakchˈejt rib che ubanic mac. We cuchˈob chpan renmaˈ che rajawxic taj cˈleˈec rucˈ jun achi rmal rech u chac Kjaw Jesucristo, tigreˈ utz na cubno.
46007038	Jelaˈ wechlal chin cuya u miˈal che quicˈleˈec rech curak richjil, utz cubno. Chin jun che cuya taj, rmal laˈ che re craj cchcon rucˈ Kjaw Jesucristo, utz na cuban re.
46007039	Are rixak cˈlunak chic, rajawxic cˈjeˈ rucˈ richjil nicpaˈ jnab cˈseˈ richjil, rmal uyaˈon u tzij rucˈ. We ccam bic richjil, tigreˈ cuya che quicˈleˈ rucˈ jun chic achi chin kaj chwach re. Xak xiw we rachi aj cojnel che Kjaw Jesucristo.
46007040	In quinchˈbo che are rixak melcaˈn quicat na mas we xa canaj can utquel. Are waˈ quinchˈbo che utz we jelaˈ cubno, jelaˈ wa rnˈoj wariˈ petnak rucˈ Xlabxel rech Dios.
46008001	Cmic cwaj quinbij quieb oxib tzij chiwe chrij tak tiˈij yaˈon chicwach tak dios xa cbnon cmal runak. In quinwlo rmal su xita chwe chpan rwuj xitak lo chwe, che ix iwinjel cˈo su quichˈbo chrij wariˈ che utz. Jampa quekbij che cˈo su quekchˈbo xa kenmartsaj kib rucˈ. Jetlaˈ ubanic che xojcjon che Kjaw Jesucristo, cmic rajawxic chke che quekloˈoj kib, are la cuya kchoˈab chpan kcojnic rech cojqˈuiy na rmal.
46008002	We cˈo jun cuchˈbo che cˈo mas u chˈobnic, xa mjaˈ cuchˈob u be rech cˈjeˈ kas u chˈobnic.
46008003	Chin jun che culoˈoj Dios kas tzij, re cuchˈob u be rech cpe na mas u chˈobnic.
46008004	Wachanim are wariˈ quinbij chiwe chrij wa rwa che cyaˈon chicwach wa rtak cdios che xa cbnon cmal runak. Oj kinjel ketaˈan chic che tak wa rdios wariˈ naret kas tzij Dios. Are, xa cˈot quiptan rmal i cˈas taj. Oj ketaˈan che xiw wajun Dios cˈolec cˈo prcaj, cˈoxt jun chic.
46008005	Mas tneˈ cˈo jujun unak che quicbij cdios chque su racleˈn cˈo prcaj jelaˈ cˈo cho ruwach ulew. Mas tneˈ cˈo i qˈui tak cdiosil i qˈui tak cjaw quicbij chque,
46008006	are oj ketaˈan che xa jun kas Dios cˈolec are Ktaˈ Kjawxel. Rucˈ re petnak wi injel su cˈolec. Oj cojcˈseˈ na, jelaˈ cojchconec rmal u choˈab re. Jelaˈ xa jun Kjaw cˈolec, re Kjaw Jesucristo. Re aj bnol injel su cˈolec. Jelaˈ oj oj rmal re oj cojcˈseˈec.
46008007	Naret quinjel chque rajcojnel quicchˈob wariˈ. Cˈo jujun chixoˈl ix wechlal, che i natal che quicyic qui ˈij tak cdios che xa bnon cmal runak, rmal rech mjaˈ co ccojnic rucˈ Kjaw Jesucristo. Tigreˈ jampa quictij tak wa che yaˈon chicwach cdios, quicna chpan quenmaˈ che quitjanec quicyic qui ˈij ujer tak cdiosil rucˈ, rmal laˈ cuban tzˈil chque quenmaˈ jeac chic.
46008008	Oj ketaˈan che naret rmal su quektijo utz cujeltaj rmal Dios. Naret rmal su quektijo, ni rmal su quektij taj che oj utz chwach re.
46008009	Ix wechlal, naret ixxmon che ubanic wa rujer tak i chˈobnic. Ix tzˈakptajnak chic rmal xixcjon che kas Dios. Rmal laˈ chichjej iwib rech quixelt pcha jun tzˈakbal chque rkechlal che mjaˈ i co chpan ccojnic. Pent xa cuban quieb ccˈux rucˈ ccojnic jampa quixcˈlo che quitij tak cwa che xa yaˈon chicwach ujer tak i dios.
46008010	Jun cˈambal nˈoj waˈ quinbij chiwe: We at che awetaˈan injel wariˈ su quinbij, tigreˈ caticˈul chwach jun mexa chpan jun ja nu cˈwe cdios che xa bnon cmal runak. Tigreˈ catiltaj bic rmal jun awechlal che mjaˈ co chpan u cojnic rucˈ Kjaw Jesucristo, pent cuna re chpan renmaˈ che cmic awas utijic tak wa che yaˈon chicwach cdiosil runak. Pent cuya gan che re cutij re awucˈ at we xatij bic.
46008011	We jelaˈ cabno che catijo, rmal che at at xmon taj che ubanic su racleˈn, xa rucˈ jbeˈ casach uwach rawechlal che mjaˈ co chpan u cojnic. Cnataj chawe che rmal re xcam Kjaw Jesucristo cho rcruz cheˈ.
46008012	Rmal laˈ we jelaˈ cabno chque rkechlal caban cˈax chque che mjaˈ i co chpan ccojnic. Caban chque che quicban su racleˈn che quicna chpan quenmaˈ che awas ubanic. We jelaˈ cabno naret xiw chquij rkechlal caban wi a mac, are chrij Kjaw Jesucristo caban wi a mac.
46008013	Rmal laˈ we cˈo su quintijo cuban che wechlal che ctzˈak prmac, xa cˈoxt quintijo, rech jelaˈ quinelt in jun tzˈakbal che wechlal.
46009001	¿La naret in in tzˈakptlec che ubanic su cwaj quinbno? ¿La mat in jun chque rapóstoles che u takoˈn Dios? ¿La mat inwlon uwach Kjaw Jesucristo rucˈ mer in bawach? ¿La mat rmal in chac chixoˈl che xixcjon che Kjaw Jesucristo? Jelaˈ ubnon wechlal. Xa naret rech quinmartsaj wib rmal.
46009002	Pent cˈo inqˈuiaj unak che quicbij che naret in apóstol chicwach, chiwach ix iwetaˈan che kas in apóstol. Rmal rech che ix are ix aj cojnel chic rmal xinya ubixic utzlaj u tzij Dios chiwe rech xixcjonec. Are rcˈutbal waˈ che kas in apóstol che Kjaw Jesucristo.
46009003	Are waˈ quinbij che utoˈic wib chicwach runak che quicmol tzij chwij:
46009004	¿La mat yaˈtal chke che cojwaˈec, che quektij kbanaˈ rmal su quicya rkechlal chke che xicjon che Kjaw Jesucristo kmal oj oj rapóstoles?
46009005	¿La mat cˈo pekˈab che ucˈamic jun kechlal che kixkil, jelaˈ pcha quicban inqˈuiaj apóstoles chic, jelaˈ pcha quicban i u chaˈ Kjaw Jesucristo, jelaˈ pcha cuban a Luˈ che quiccˈam bic quixkil jampa quibe ptak benan?
46009006	¿La cuyat chwe in che jelaˈ quinbno? ¿La xak xiw lo in rucˈ kechlal a Bernabé tkalt chke che kya can kchac rucˈ kˈab rech quekya ubixic rutzlaj u tzij Dios? Are la inqˈuiaj apóstoles ix quiya su rajawxic chque chpan ccˈaslemal.
46009007	Cˈot mod rucˈ kechlal. Cmic quinta chiwe, ¿la mat cˈo lo jun aj bnol chˈoj che mat ctoj u ˈij? ¿La cˈo jun che cutco jun prut che mat cutij jbeˈ uwach? ¿La cˈo jun che cˈo jun cuyˈuj u chcap che cutijt leche quicyaˈo? Cˈo taj.
46009008	Xa michˈbo che jewaˈ quinbij rmal xa jelaˈ cchˈobnic runak. Are laˈ jnan cubij rucˈ u pxab a Moisés ujer.
46009009	Tzˈibtal canak chpan Tioxlaj Wuj rmal che cubij: “Cˈot mod quixim u chiˈ rchcap jampa quicchˈay trico,” cchaˈ. ¿La jelaˈ xubij Dios chque rchcap rmal mas cubsoj uwa su cutijo? Naret xak xiw laleˈ wechlal.
46009010	Are waˈ xubij rech jun cˈambal nˈoj chke oj cmic. Rmal kech oj xtzˈibax canak rech jun cˈutbal che tkal che jun aj chac rucˈ Dios cya che su rajawxic che rech tojbal u ˈij. Ketaˈan che jun ctjanec cuban cpuj, cul u cˈux chrij su cuya rulew. Jelaˈ cuban aj chiyol trico, cul u cˈux che cucˈam na re su cyaˈ che rmal tak ticoˈn.
46009011	Jelaˈ wechlal, we rutzlaj u tzij Dios jelaˈ pcha jun ticoˈn, jelaˈ we oj ktcon jun ticoˈn rech Tioxlaj Xlabxel chpan iwenmaˈ, ¿la nim lo kiˈen chiwe we quekcˈam ke tak wa tak atzˈiak iwmal? Nare taj wechlal.
46009012	We jleˈ chic unak yaˈtal chque che quiccˈam que rwa tak atzˈiak iwucˈ, ec oj, ¿la mat yaˈtal chke? Mas tneˈ yaˈtal chke kcjont choˈab che utaˈic chiwe. Xa kchjon injel su yaˈtal chke rech quikˈatmijt uwach rutzlaj u tzij Dios chiwach rech Kjaw Jesucristo.
46009013	Ix iwetaˈan chic che Dios xubij chque runak che quichcon chpan tioxlaj chac chpan unmal rchoch re, che que quictij que rwa su yaˈon runak chwach Dios chpan rchoch re. ¿La mat iwetaˈan che rajchac rech Dios cchcon chwach rporbal ˈaˈ nu cprox wi tak chcap che quicsipaj runak che Dios, que quictij tiˈij che quicya chwach Dios?
46009014	Jelaˈ xtkan Kjaw Jesucristo: Chque rajchac che quicya ubixic utzlaj u tzij Dios, rajawxic quictzˈuk quib cmal runak che quicjon che rutzlaj u tzij re.
46009015	In mijun bwelt inton jun centavo chiwe ix. Naret xintzˈibaj wariˈ chiwe rech quinrak su quiya na chwe. ¡Utz na we quincmac rucˈ chwach che quinta chiwe su rajawxic chwe! Utz inbnon, quinquictic rmal cˈot su inton can chiwe che cuˈatmij ubixic rutzlaj u tzij Dios chixoˈl.
46009016	Cumaj chwe che quinya ubixic rutzlaj u tzij Dios. Rajawxic chwe che jelaˈ quinbno. Rmal laˈ cuyat chwe che quinmartsaj wib che ubanic. ¡Toˈob in wach we quinyat ubixic rutzlaj u tzij Dios chque runak!
46009017	Jelaˈ we inyaˈon wib che ubixic u tzij Dios, pcha jun aj chac cuya rib puˈab u patrón, tigreˈ cˈo rtojbal we rmal utz xinbno, jelaˈ pcha rajchac cucˈam tojbal re u chac cubno. Xa rmal are jun takquil che uyaˈon Dios chwe, re inuchaˈon che ubanic. Rmal laˈ inyaˈont wib che ubanic.
46009018	Cmic, ¿su la rtojbal we rmal jelaˈ inbnon? Are wariˈ che quinya ubixic utzlaj u tzij Dios chiwe ix che cˈot tojbal we inton chiwe, craj cubij che in quinquictic xak xiw rmal che quinya ubixic u tzij Dios chiwe che cˈot su quitoj chwe, mas tneˈ cuya chwe quinta tojbal in ˈij chiwe, xa quinban taj.
46009019	Mas tneˈ cˈot mijun unak ctkan pinwiˈ in. Are jewaˈ quinbno, quinya wib picˈab quinjel unak che in aj chac chque. Jelaˈ quinbno rech quinchˈac na qˈui unak rech Kjaw Jesucristo rech quicjon che.
46009020	Jampa quincˈjeˈ chicxoˈl tak judíos quinban che xa in jnan cucˈ rech quicta utzlaj u tzij Dios rech Kjaw Jesucristo, craj cubij, runak che i cˈo na chuxeˈ u pxab a Moisés, in quinbno che xa in jnan cucˈ, rech quicto su cwaj quinbij chque chrij utzlaj u tzij Kjaw Jesucristo.
46009021	Jampa in cˈo chicxoˈl runak aj Israel taj che i cˈot chuxeˈ u pxab a Moisés, tigreˈ quinbno che xa in jnan cucˈ que we quinconec. Cˈo bwelt che quincon taj rmal cumaj chwe quinbno su cubij Kjaw Jesucristo chwe. Jelaˈ u mod che i aj Israel taj quicto su cwaj quinbij chque.
46009022	Jampa in cˈo chicxoˈl rkechlal che cˈot mas ccojnic, quinbno pcha che xa oj jnan cucˈ, rech quiyintoˈo rucˈ ccojnic che Kjaw Jesucristo. Injel quinbno chicxoˈl injel runak, rech jelaˈ quicˈoltaj na jujun chque rmal rutzlaj u tzij Dios che quinbij chque.
46009023	Injel wariˈ su quinbno rmal rech quicjon injel unak che rutzlaj u tzij Dios. Rech jelaˈ quinrak na mas quicten chpan wenmaˈ jampa quicjon che Kjaw Jesucristo.
46009024	Cˈo jun cˈambal nˈoj iwetaˈan chic che quinya chiwe wachanim: Jampa i qˈui unak quictzˈak anim, rech quicrak jun tojbal, quinjel quictzcuj quiccˈam na lajun ctojbal, xa jun chque curko, are lajun che mas chconec chicwach la inqˈuiaj. Jelaˈ quiban ix chicjo injel i choˈab chpan i cojnic rech quirak na rtojbal iwe rmal Dios.
46009025	Quinjel unak che quictij cchoˈab che ubanic jun atznen, quesaj can injel su laˈ cuban latzˈ chque. Jelaˈ naret injel tak wa quictijo. Are rque kas tzij jelaˈ quicbno xa rech quicchˈac jun tojbal che xa cqˈuis na uwach. Oj oj quektij kchoˈab che urakic jun tojbal che csachtajt uwach, junelic cˈolec, che cuya na Dios chke.
46009026	Rmal laˈ jelaˈ quinbno, naret xa atznen quinbno. In quintzˈakt anim che mat quinwlo nu quinbe wi, rmal laˈ che Dios ubin chwe che cuya na in tojbal. In jelaˈ quinbno pcha jun che cuban chˈoj rucˈ u ˈab, naret quinchˈay rtew, we xintzˈak in ˈab cˈo su quinrak rucˈ. Are craj cubij che kas tzij quinrak na in tojbal rmal Dios.
46009027	Xa are quinban cˈax che in bkil, quintkan pwiˈ. Jelaˈ quinbno rmal rech quinyat che cubno su craj cubno. Quintkan pwiˈ in bkil rmal rech inmjon ubixic u tzij Dios chque inqˈuiaj rucˈ injel in choˈab cˈolec. Jelaˈ quinbno rmal pent quinraktjec che ust inbnon in rucˈ in bkil, rmal jelaˈ cuyaxt chwe che quinya ubixic u tzij Dios.
46010001	Wechlal, in cwaj che csacht pijlon che quinjel ktaˈ man ujer jampa Dios xiresaj chpan ulew pucuent Egipto, que quinjel xicˈjeˈ chuxeˈ rsutzˈ che xucˈam cbe chicwach. Jelaˈ quinjel xicˈaxej rPlo Quiak, jampa Dios xucoj jun be chicwach chpan jaˈ che chkeˈej ubnon. Jelaˈ xuban Dios che aj cˈmol cbe chicwach.
46010002	Jelaˈ pcha cuban kasan jaˈ che cojuya puˈab wajun che cojtraj chrij, jelaˈ xuban rmal sutzˈ jnan rucˈ chpan rplo chque aj Israel, xiyuya puˈab a Moisés rech xitraj bic chrij. Jelaˈ pcha xicban lo kasan jaˈ prubeˈ a Moisés.
46010003	Jelaˈ ubnon che quinjel xa jun uwach wa xictijo, che petnak prcaj rucˈ Dios rmal jun maybal.
46010004	Quinjel xictij que jron che xusipaj Dios chque che xel chpan jun nimlaj abaj. Are wa rabaj are pcha jun cˈutbal chque che cˈo Kjaw Jesucristo cucˈ. Re xcˈjeˈ cucˈ nu ibenak wi jelaˈ pcha wa rjaˈ che xictij que injel ˈij.
46010005	Mas tneˈ jelaˈ xuban Ktaˈ Kjawxel chicwach, xak xiw quieb oxib xicbno su xkaj chwach re. Rmal laˈ che xiquinmajt Dios, que xicam can chpan tak chkeˈej ulew.
46010006	Injel wariˈ xbantjec rech quel jun cˈutbal chekwach oj cmic. Are laˈ rech benakt kcˈux chrij su rech itzel pcha xicban que che benak ccˈux chrij.
46010007	Rmal laˈ quimajt uyiquic u ˈij tak dios che xa bnon cmal runak, pcha xicban jujun chque ktaˈ man ujer. Rmal jelaˈ tzˈibtlic chpan Tioxlaj Wuj chrij tak ktaˈ man ujer che xicban nim ˈij che jun chcap rech ˈan pwak. Cubij: “Runak xicˈbeˈec, xiwaˈec, xictij cbanaˈ. Tigreˈ xiwalaj che ubanic nim ˈij rucˈ tak xjoj,” cchaˈ. Jelaˈ xicban que chwach wajun chcap rech ˈan pwak.
46010008	Jelaˈ ix xa miban itzel tak mac cucˈ tak ixkib, pcha xicban jujun chque ktaˈ man ujer. Rmal jelaˈ xicam jwinak oxib mil unak chicxoˈl xa pjun ˈij.
46010009	Xa mekcˈam u pan Dios, jelaˈ pcha su xicban jujun chque ktaˈ man ujer. Rmal jelaˈ Dios xutak ccamsxic rmal tak cmatz.
46010010	Xa mixwulwtec chwach Dios, jelaˈ pcha xicban jujun chque ktaˈ man ujer. Rmal laˈ xpe riwal Dios picwiˈ xusach cwach rmal jun ángel.
46010011	Injel wariˈ xbantjec rech quel jun cˈutbal chekwach oj cmic. Are la pcha nawtzbal chke rech quekban taj, rech quekrakt oj cˈax pcha su xicrak que. Jelaˈ tzˈibtlic chpan Tioxlaj Wuj che jun cˈambal nˈoj chke oj oj cˈo ptak wa rqˈuisbal ˈij.
46010012	Jelaˈ wechlal, chin jun che cuchˈbo che co tcˈal chpan u cojnic, chucjo retal chrij wariˈ su xicban que. Utz cuchjej rib rech ctzˈakt prmac pcha xicban que.
46010013	Cnataj chiwe wariˈ che cˈot su racleˈn quixutakchˈej che ubanic mac cpe chiwij che mat jnan rucˈ su xicrak inqˈuiaj unak chic. Are Dios tzˈkat cubno rucˈ u tzij, cuyat chiwe che quirak jun chˈacbal che quixcont che uchˈijic. Jelaˈ jampa quirak rchˈacbal, are Dios quixutoˈo rucˈ, rech quixel chpan, jelaˈ quixcon che uchˈijic.
46010014	Rmal wariˈ loˈlaj tak wechlal, chixˈanmaj chwach uyiquic qui ˈij tak dios che xa bnon cmal runak.
46010015	In quinbij wariˈ chiwe rmal rech quixcon che utatbxic u be. Utz chichˈbo we kas tzij su quintjan che ubixic chiwe.
46010016	Jampa quektij ke u pan tak mnul che natbal re u camnical Kjaw Jesucristo are quekmaltioxij che Dios. Are upan mnul jun cˈutbal chekwach che xa oj jnanch rucˈ a Jesucristo che xtix u quiqˈuel cho rcruz cheˈ rmal kech. Jampa jnan quektij rcuxlanwa che upron chic, are cˈutbal waˈ che kinjel xa oj jnanch rucˈ a Jesucristo che xpax rubkil rmal kech.
46010017	Jelaˈ pcha xa jun cuxlanwa cˈolec che kinjel quektij wa rwa. Mas tneˈ che oj qˈui, pcha xa oj jun kebkil rucˈ Kjaw Jesucristo, rmal rech injel xektij ke wa rwa.
46010018	Chichˈbo ba su quicban runak aj Israel, che quictij que wa rtak chcap che quiyaˈon che taˈbal toˈob chwach Dios. Que quiccˈam quech que rucˈ Dios chwach rporbal ˈaˈ.
46010019	Cmic chic, ¿su cwaj quinbij chiwe rucˈ wa rtzij? ¿La quinbij lo che cˈo quiptan wa rtaˈbal toˈob quicban runak chicwach cdios che xa bnon cmal runak? ¿La quinbij lo che i cˈaslec cdios que, o che kas tzij Dios la inqˈuiaj dios? Jetlaˈ quinbij wechlal.
46010020	Xa are quinbij che runak che i cjonnakt che Kjaw Jesucristo jampa quicya csipnic chicwach tak cdios que, are chwach ritzel tak u xlabal quicya wi, naret chwach rcˈaslec Dios. Cwaj taj che ix quicˈam iwe cucˈ ritzel tak u xlabal jampa quitij iwa cucˈ tak aj cojnel taj che quicya cwa chicwach tak cdiosil.
46010021	Quicoj retal chrij wariˈ, cˈot mod quitij iwe u pan mnul rech natbal re Kjaw Jesucristo rucˈ quitij iwe u pan cmnul che csipan chque ritzel tak u xlabal. Ni cuyat chiwe che quicˈam iwe cho rmexa che natbal re Kjaw Jesucristo rucˈ quicˈam iwe su xicsipaj chque itzel tak u xlabal.
46010022	¿La are quiwaj che cyic riwal Dios chiwij rmal quicˈam iwe cucˈ tak itzel? ¿La are ix cˈo na mas i choˈab chwach Dios? Cˈo taj wechlal.
46010023	In quinchˈbo che jewaˈ quibij: “Injel yaˈtal chke quekbno,” quixchaˈ. Utz we jelaˈ quibij xa are injel taj che cˈo quechbex che ubanic. Injel cuyaˈo quinbno xa are injel taj cuya in choˈab chpan in cojnic.
46010024	Rmal laˈ mijun cutzcuj ubanic su utz cril re chbil rib. Xa are cutzcuj ubanic su utz che jun chic.
46010025	Are laˈ utz we quibno, injel su cqˈuix pqˈuibal tiˈij, cumaj chiwe quitijo. Rajawxic taj quita na nu petnak wi tak tiˈij. Xak pchin chque utz quina ix chpan iwenmaˈ quitijo.
46010026	Rmal rech che Dios are Rjaw injel uwach ulew, jelaˈ injel su cˈo cho ruwach ulew rech re jelaˈ uyaˈon chiwe rech quitijo.
46010027	We cˈo jun aj cojnel taj che quixusqˈuij che jun uˈin, we quiwaj quixbec, utz quixbec. Injel su cya chiwach chitija. Naret rajawxic quita na che nu petnak wi rwa cya chiwe, xak pchin chque che utz quina chpan iwenmaˈ quitijo.
46010028	We cˈo jun cubij chiwe che iyaˈon rwa chwach jun dios che xa bnon cmal runak rech quicyic u ˈij, xa mitijo. Jelaˈ quibno quiya jun cˈutbal chwach lajun rjaw uˈin, jelaˈ jnan rmal rech quibant cˈax che prenmaˈ.
46010029	Naret quinbij che ix quina cˈax chpan iwenmaˈ ix, xa are quinbij chrij lajun chic. Pent cuna cˈax chpan renmaˈ we quitij su yaˈon chicwach tak cdios. Pent jelaˈ quibij na ix, “¿suche che cuya che jun chic cuˈatmij su cwaj quintij in? rmal su cuna re chpan renmaˈ che ustaj we quintijo.
46010030	We quinmaltioxij che Dios rmal su quintijo, ¿suche che quichˈaw chwij rucˈ su quintijo?” quixchaˈ.
46010031	Are waˈ quinbij chiwe wechlal: We quixwaˈec, we quitij i banaˈ, o we cˈo su quiwaj quibno, rajawxic chibna injel che uyiquic u ˈij Dios. Chicwach jujun naret quiyic u ˈij Dios, we quitij tak wa uyaˈon chicwach cdios che xa bnon cmal runak.
46010032	Rmal laˈ wechlal, xa mixel ix pcha jun tzˈakbal chicwach runak judíos, ni chicwach runak che naret i aj Israel, ni chicwach runak che i cjonnak prutzij Kjaw Jesucristo.
46010033	Jelaˈ quinban in, injel quinbno su kaj chicwach inqˈuiaj. Naret quintzcuj su utz chwe in rmal in tzˈakptlec. Xa are quintzcuj su utz chicwach inqˈuiaj chic, rech quicˈoltaj na.
46011001	Chibna iwe su quinban in, che jelaˈ quinbno quintakej rcˈutbal xuya chke Kjaw Jesucristo.
46011002	Wechlal, mas utz ibnon, rmal rech che cnataj chiwe su inbin can chiwe, jelaˈ ibnon injel su xixinnawtzaj wi.
46011003	Xa cˈo na cwaj che quiwetamaj, are waˈ: Che Kjaw Jesucristo are unmal chke oj achjab. Rmal laˈ jelaˈ ubnon che re cuya u takquil che rachi. Are wariˈ u colmil rachi rucˈ rixkil, are rachi nabe chwach ixak. Dios re unmal che Kjaw Jesucristo.
46011004	Rmal laˈ cumajt che rachi che cuban chˈawen rucˈ Dios, o cuˈaxej tzij chque runak che uyaˈon che rmal Dios, we chˈuktal u jlon. We jelaˈ cubno, xa cuya u qˈuixbal chbil rib.
46011005	Injel ixak che cuban chˈawen rucˈ Dios, o we quicˈaxej u tzij Dios chque runak che uyaˈon che rmal Dios, we chˈuktalt u jlon, cuya u qˈuixbal chbil rib. Xa jnan cubij wet socanch bic ruwiˈ, xa qˈuixbal che re.
46011006	We rixak cuchˈukt rujlon jampa cbe che uyiquic u ˈij Dios, utz na wet cresaj u wiˈ. We are qˈuixbal che rixak che cucpuj bic ruwiˈ, o cresaj injel u wiˈ, tigreˈ chuchˈku rujlon.
46011007	Xa cumajt che rachi che cuchˈuk rujlon jampa cuyic u ˈij Dios, rmal rech che re nabe ubnon che are u caˈybal Dios. Xa re uwachbal Dios cucˈut chicwach inqˈuiaj chic. Are rixak are uwachbal rachi cucˈut chicwach inqˈuiaj chic.
46011008	Jampa Dios xuban runak nabe, naret achi xresaj che rixak, xa are rixak xel che rachi.
46011009	Jelaˈ Dios xubant rachi rmal rech rixak, xa are rixak xubno rmal rech rachi.
46011010	Rmal waˈ rajawxic che rixak cuchˈuk u jlon, che are jun cˈutbal che cˈo chuxeˈ u taknic richjil. Jelaˈ utz cquil rángeles rech Dios, quicoj retal chrij che cˈo chuxeˈ u taknic richjil.
46011011	Mas tneˈ jelaˈ chekxoˈl oj oj aj cojnel chic che Kjaw Jesucristo, wet mat cˈo rachi, cˈot uptan rixak xa utquel. Jelaˈ mat cˈo rixak, cˈot uptan rachi xa utquel. Rajawxic rixak che rachi, rachi rajawxic ixak che.
46011012	Jelaˈ ubanic rixak esan che rachi, jelaˈ rachi calax rmal ixak. Injel wariˈ rucˈ Dios petnak wi.
46011013	Chichˈbo ix, ¿la tkal che jun ixak che cuban chˈawen rucˈ Dios we uchˈkunt rujlon?
46011014	Caˈaljan che jun achi che nim ruwiˈ xa qˈuixbal che. Naret rech wi che nim u wiˈ.
46011015	Che wa rixak, cumaj che we inmak ruwiˈ, ¡kaj chwach re we inmak ruwiˈ! Yaˈon che inmak u wiˈ rech cuchˈuk rujlon rucˈ.
46011016	We cˈo jun craj cchˈojan chrij wa rtak tzij, utz cretamaj nabe che oj cucˈ quinjel aj cojnel rech Dios chpan quinjel tinmit cˈoxt jun chic cchˈobnic chrij wajun tzij. Jelaˈ quekbno kinjel.
46011017	Cmic chic cwaj quinbij jun tzij chiwe chrij su quixtjan che ubanic che ustaj. Jampa quimol iwib che uyiquic u ˈij Dios rmal tioxlaj uˈin, xa cˈax quiban chbil tak iwib, naret utz quibno.
46011018	Are nabe quinbij chiwe che inton rson che jampa quimol iwib chicxoˈl rajcojnel, cˈo jaljoj uwach i chˈobnic chixoˈl. Quincoj jbeˈ che kas tzij jelaˈ quibno.
46011019	Rajawxic che quicˈjeˈ na jaljoj uwach tak nawtzbal iwe chixoˈl, rech quel psak chin chiwe che kas i aj cojnel rucˈ Dios chixoˈl.
46011020	Rmal laˈ xinto che jampa quimol iwib che utijic rtioxlaj uˈin, naret quixtjan che ubanic su u reynic Kjaw Jesucristo.
46011021	Rmal jelaˈ jampa quixwaˈec, chijujnal ix quixnabjec chicwach rinqˈuiaj che utijic wa rwa. Jujun quicanaj can pnumic, jujun chic quicˈaw uwiˈ su quictijo, quiuban ˈabrel rmal.
46011022	¿La mat cˈo iwchoch nu quitij wi iwa ix we jelaˈ quiwaj quibno? ¿La mat nim quiwil wi rajcojnel rucˈ Dios che quicmol quib che uyiquic u ˈij Dios chicxoˈl? ¿Suche quiya cqˈuixbal tak inqˈuiaj che cˈot su quech que rech quictijo? ¿Su laˈ quinbij chiwe? ¿La quinbij lo che utz quixtjan che ubanic? Kas tzij che ust quixtjan che su quibno.
46011023	In che Kjaw Jesucristo xincˈam wi wajun nawtzbal iwe che xinbij chiwe nabe i are waˈ: Che Kjaw Jesucristo chpan wajun aˈab jampa mjaˈ cjachtjec picˈab rajchˈoj che, xutij uwa cucˈ u tijon. Xucˈam rcuxlanwa.
46011024	Xumaltioxij che Dios, xupro, xubij: “Chicˈma iwe, chitija. Are waˈ cuqˈuexwachij in bkil che cpir na rmal iwech ix. Chibna waˈ che jun natbal we in,” xcha chque.
46011025	Tigreˈ jampa xbantaj ruˈin, xucˈam apno rmnul, xubij: “Are waˈ u pan rmnul, cuqˈuexwachij jun cˈacˈ chˈobnic cuban Dios chque runak rmal rech in quiqˈuel. Nicpaˈ bwelt quitij iwe u pan mnul chibna waˈ che natbal we,” xcha chque.
46011026	Rmal laˈ wechlal, nicpaˈ bwelt che quitij rcuxlanwa jnan rucˈ u pan rmnul, quiya ubixic u camnical Kjaw Jesucristo che cpech na jeac chic.
46011027	Chin jun che cutij rcuxlanwa rucˈ u pan wa rmnul rech Kjaw Jesucristo, we cuchˈob taj su uptan che cutijo, re cuban mac chrij rubkil, cuban cˈax che u quiqˈuel Kjaw Jesucristo.
46011028	Rajawxic chijujnal utz chincˈoj riwenmaˈ nabe, tigreˈ cuya chiwe quitij iwe rcuxlanwa jnan rucˈ u pan rmnul.
46011029	Chin jun cutij wa rcuxlanwa rucˈ u pan wa rmnul, we cuchˈob taj che nim u ˈij, jelaˈ ccˈajsax na uwach chbil rib rmal rech che cutijo xa cuchˈob taj che are cuqˈuexwachij u bkil Kjaw Jesucristo.
46011030	Rmal waˈ i cˈo i qˈui yab chixoˈl ix, jelaˈ i qˈui che cˈoxt cchoˈab, jnan cucˈ i qˈui i camnak chic chiwe.
46011031	We quekincˈoj su cˈo chpan kenmaˈ nabe chwach quektijo, tigreˈ cbant ˈatbal tzij pekwiˈ rmal Ktaˈ Kjawxel.
46011032	Jampa Ktaˈ Kjawxel cuˈat na tzij pekwiˈ rech queknawtzaj kib rmal, rech csachtajt kwach juntir jnan cucˈ runak i rech uwach ulew.
46011033	Jelaˈ wechlal, jampa quimol iwib che utijic rtioxlaj uˈin, chiwiˈej na iwib, rech jnan quixwaˈec.
46011034	We cˈo jun chiwe mas cnumic, utz chwaˈ lo prchoch, rech jelaˈ Dios cucˈajsajt uwach rmal ust su quibno jampa quimol iwib. Are in quincˈsa na ubixic chiwe chquij rinqˈuiaj tak cˈax chixoˈl jampa quinopan iwucˈ.
46012001	Wechlal, cmic cwaj che quiwetamaj chquij tak sipnic cuya Tioxlaj Xlabxel chke chekjujnal, rech jelaˈ iwinjel quichˈob u colmil.
46012002	Ix iwetaˈan chic che jampa mjaˈ ix aj cojnel rucˈ Dios, xa ischon can i be. Xixtraj na chquij menlaj tak cdios che xa bnon cmal runak.
46012003	Rmal wariˈ quinya i nˈoj iwinjel, che cˈot jun cretzlaj uwach Kjaw Jesucristo rucˈ u tzij we cchˈawac rmal u choˈab Xlabxel rech Dios. Jelaˈ cˈot jun quicon che ubixic Kjaw che a Jesucristo, wet mat rmal u choˈab Tioxlaj Xlabxel cchˈaw wi.
46012004	Qˈui uwach tak sipnic petnak chlaˈ rucˈ Dios, xa jun Tioxlaj Xlabxel cusipaj chke.
46012005	Jelaˈ qˈui uwach tak chac cuya Dios chke, xa jun Kjaw chke a Jesucristo che cojchcon rucˈ.
46012006	Jelaˈ jnan qˈui uwach tak cchoˈab uyaˈon Dios chke che ubanic u chac re, xa jun Dios cchcon chpan kcˈaslemal kinjel.
46012007	Dios uyaˈon chke chekjujnal tak sipnic rech cuˈalajsaj psak u chac Tioxlaj Xlabxel cˈo pkenmaˈ, rech cˈo kechbej che injel.
46012008	Rmal Tioxlaj Xlabxel are Dios cuya che jun che conec cubij tak tzij rucˈ utzlaj u nˈoj. Che jun chic uyaˈon che che nim u chˈobnic chrij u tzij Dios rmal Tioxlaj Xlabxel cuya che.
46012009	Che jun chic uyaˈon mas nim u cojnic che, rmal wajun Tioxlaj Xlabxel. Che jun chic uyaˈon che che quiucnaj unak rucˈ cyabil rmal u choˈab Tioxlaj Xlabxel.
46012010	Che jun chic uyaˈon che con che ubanic tak maybal. Che jun chic uyaˈon che che cuˈaxej tzij chque runak uyaˈon che rmal Dios. Che jun chic uyaˈon che uchˈobic tak itzel u xlabal che quicjluj quib che Tioxlaj Xlabxel. Che jun chic uyaˈon che che cchˈaw chpan jleˈ chic tak chˈabal che retaˈant can nabe. Che jun chic uyaˈon che che conec cuˈaxej pjun chic chˈabal su quichˈaw chpan jleˈ chic tak chˈabal chic rech jelaˈ runak quicto su cubij.
46012011	Injel wariˈ are u chac wajun xa jun Tioxlaj Xlabxel cuya chke chekjujnal. Re ujchon na injel u sipnic, jelaˈ pcha su craj re cuya chke chekjujnal.
46012012	Jelaˈ pcha su ubnon kebkil, mas tneˈ i qˈui u tzˈkatil xa jun uwach kebkil kinjel. Xa jnan kebnon oj che oj aj cojnel chic che Kjaw Jesucristo, mas tneˈ oj qˈui oj cˈolec xa oj jun kebkil chic kinjel xa oj jun tinmit chwach re.
46012013	Jelaˈ kinjel bnon kasan jaˈ chke, are laˈ rech cojkeb chuxeˈ u ˈab Kjaw Jesucristo, xa oj jun kebkil chic. Mas tneˈ oj judíos o we aj Israel taj, mas tneˈ oj cˈo puˈab jun patrón, o we oj cˈot puˈab jun patrón, kinjel xiw wajun Tioxlaj Xlabxel cˈo chpan kenmaˈ.
46012014	Jelaˈ che kebkil xat xa jun u tzˈkatil, are i qˈui cˈolec.
46012015	Wet cˈo mod cchˈaw raknaj jelaˈ cubij: “Richˈilt rib rucˈ ruˈab naret in rech a bkil,” cchaˈ. Naret rmal su cubij cuya canak che naret richˈil rib rubkil.
46012016	O wet cˈo mod cucoj tzij chbil rib jun a xquin che naret richˈil a bkil rmal rech che a bawach taj. Naret rmal su cubij che cuya canak che naret richˈil a bkil.
46012017	Chichˈbo ba wet injel u tzˈkatil kebkil xa re kbawach, ¿su mod quekto? Xa quekta taj. Wet injel u tzˈkatil kebkil are kxquin, ¿su mod quekna rexlab su racleˈn? Xa quekna taj. Rmal laˈ qˈui u tzˈkatil cˈo che kebkil.
46012018	Dios iucjon chicjujnal rutzˈkatil kebkil jelaˈ pcha su xraj re xubno.
46012019	Wet xa jun uwach quinjel u tzˈkatil kebkil, xa ˈalaj taj nu cˈwe kebkil.
46012020	Cmic are waˈ queklo: mas tneˈ i qˈui u tzˈkatil kebkil, xa jun kebkil cˈolec.
46012021	Rmal laˈ, wet cˈo mod cchˈaw rubawach jun cuya taj cubij jelaˈ che ruˈab: “Ix rajawxict chwe,” cchaˈ. Jelaˈ ubnon che u jlon jun con taj cubij jelaˈ che rkan: “Ix rajawxict chwe,” cchaˈ.
46012022	Pjun chic tzij are u tzˈkatil che quekbij oj che cˈot quiptan, are la kas cˈo uptan are mas rajawxic che rkebkil.
46012023	Utzˈkatil kebkil che quekbij che nimt cbanic, are utz quekban che uchejxic. Utzˈkatil kebkil che xa qˈuixbal quilic, mas utz quekban che cchˈukic.
46012024	Utzˈkatil kebkil che utz quilic, naret rajawxic quekchku. Dios xuyujbaˈ kebkil xuya qui ˈij che u tzˈkatil che naret inmak qui ˈij quekbij.
46012025	Jelaˈ xuban Dios rech quetzlajt quib rutzˈkatil kebkil, xa jnan quil wi quib chicwachbal quib.
46012026	We xa jun u tzˈkatil kebkil curak cˈax, injel kebkil urkon cˈax rucˈ. We jun u tzˈkatil quinmartsaj u ˈij, injel kebkil cquicat rucˈ.
46012027	Jelaˈ cwaj quinbij chiwe wechlal, che wacmic are ix iwinjel ix jnan rucˈ pcha ix u bkil Kjaw Jesucristo, chijujnal ix u tzˈkatil u bkil re.
46012028	Dios xuya ctakquil aj cojnel rech quictoˈo quib chicwachbal quib, ural cˈwe cbeˈ chpan rwuj: Nabe xiucoj rapóstoles che u takoˈn re. Tigreˈ xiucoj rajbil tak u tzij re. Tigreˈ churox xiucoj aj nawtzbal que runak che u tzij. Tigreˈ xiucoj unak che quicban tak maybal chicwach inqˈuiaj chic, tigreˈ xiucoj runak che ccanxic tak yab. Xiucoj runak quicban utzil chque inqˈuiaj unak che cˈo rajawxic chque, jelaˈ jnan xiucoj runak che quiccˈam cbe inqˈuiaj chic. Xa jnan xiucoj runak che quicchˈaw chpan inqˈuiaj chic tak cchˈabal, che quetaˈant can nabe.
46012029	¿La quinjel lo i apóstoles? ¿La quinjel lo aj bil tak u tzij Dios? ¿La quinjel lo quicnawtzaj inqˈuiaj chic? ¿La quinjel lo i aj bnol tak maybal?
46012030	¿La quinjel lo iyaˈon chque quicnaj runak? ¿La quinjel lo quiconec quichˈaw chpan inqˈuiaj chic chˈabal? ¿La quinjel lo quiconec quicjal uwach tak chˈabal su quicbij inqˈuiaj rech quinjel quicta u colmil? Jelaˈ taj wechlal. Jelaˈ cchac wi chicjujnal quicbno.
46012031	Are waˈ mas chitzcuj rnabe tak u sipnic chicxoˈl quinjel tak sipnic uyaˈon Dios chke. Wachanim quincˈut na jun be chiwach che mas utz na chicwach quinjel wariˈ su xinbij chiwe chrij tak sipnic che cuya Tioxlaj Xlabxel chke.
46013001	Wet uyaˈon chwe che quinchˈaw chpan injel uwach tak tzij chque injel unak, jelaˈ quech tak ángeles, che wetaˈant can nabe, we cˈot loˈbal in cˈux chque inqˈuiaj, xa cˈot su cˈo wucˈ. Jelaˈ xiw tzij quinchˈawac, jelaˈ pcha jun moro cchˈawsxic, o jelaˈ pcha jun plato che ctzinljec ctzˈak bic.
46013002	Wet uyaˈon chwe che quinˈaxej tzij chque runak che iyaˈon chwe rmal Ktaˈ Kjawxel, wet uyaˈon chwe che wetaˈan injel jampa mjaˈ quel psak, wet uyaˈon chwe che cˈo mas nim in cojnic rech jelaˈ quinconec quinwesaj bic tak jib chiˈ nu i cˈwe, wet uyaˈon chwe che quinconec quinban injel wariˈ rmal injel elnak lo psak chinwach, we mat cˈo loˈbal in cˈux, tigreˈ cˈot in ptan chiˈ chwach Dios cˈot su quinnawtaj wi.
46013003	Wet quinya injel su cˈo wucˈ che ctzˈukic tak mebaˈ, mas tneˈ quinjach in bkil rech cprox prˈaˈ rmal xinya ubixic u tzij Dios, we cˈot loˈbal in cˈux in, cˈot su cwechbej che, cˈot su quinnawtaj wi.
46013004	Are chin cˈo loˈbal u cˈux, mas maxo chic, mas cuchˈij na rcˈax, cpext riwal chrij jun chic we curak utzil, cuyicxt u ˈij chbil rib, ni cunmartsajxt rib chicwach inqˈuiaj.
46013005	Re crajxtaj cuban su racleˈn che qˈuixbal rilic, ni cutzcujt rutz chbil rib. Re naret cpe riwal chanim, ni cucˈolt riwal chpan renmaˈ.
46013006	Naret quicat rucˈ jun chic che ubanic mac, are quicat rucˈ saklaj tzij.
46013007	Injel su cˈax curko cuchˈij uˈoxmil, mas cuban maxo rucˈ. Injel su cuchˈjo cˈo mas u rixic rucˈ.
46013008	Are kas loˈbal u cˈux jun cˈot u qˈuisic. Copan na jun ˈij jampa rajawxicxtaj che quicya ubixic u tzij Dios chque runak, ni rajawxicxtaj cojchˈaw chpan inqˈuiaj chic tak tzij che ketaˈant can nabe. Jelaˈ injel uwach tak cchˈobnic unak qˈuis na u ˈij. Xa are loˈbal u cˈux jun cˈot u qˈuisic, junelic cˈaslec.
46013009	Cmic xa jbeˈ ketaˈan, rmal xa ploj kchˈobnic cˈo kucˈ, jelaˈ xa jbeˈ rutzij Dios cbix chque runak rmal quekchˈobt juntir.
46013010	Copan na jun ˈij jampa cojutzˈkatsaj na che injel nicpaˈ cˈo rucˈ Dios. Tigreˈ la jbeˈ cˈo kucˈ cmic, cˈoxt uptan chke quesax na chke.
46013011	Jun cˈambal nˈoj quinya chiwe: Are jampa in xa in acˈa, xinchˈawac, xinchˈbo, jelaˈ xcˈjeˈ in nˈoj jelaˈ pcha jun acˈa. Tigreˈ jampa xinuban achi, xinya canak su racleˈn cuban jun acˈa.
46013012	Jelaˈ ubnon wacmic xa jbeˈ quekchˈbo che su u mod Dios. Jelaˈ pcha u mod che cojcaˈy chpan jun espej che naret kas ˈalaj cojcaˈy chpan. Cpe na jun ˈij jampa quekrak na kib rucˈ Dios, tigreˈ kas quel na chsak chekwach injel wariˈ. Cmic xa jbeˈ wetaˈan, copan jun ˈij jampa kas quinwetamaj na injel, jelaˈ pcha su u mod Dios che kas retaˈan in wach in cmic.
46013013	Jelaˈ cˈut quijkeˈ na kcojnic, rucˈ cubsbal kcˈux, rucˈ loˈbal kcˈux, are wa rioxib mas cchoˈab chke cbe ˈij sak. Xa are nim u ˈij chicxoˈl wa rioxib, are loˈbal kcˈux.
46014001	Rmal jelaˈ wechlal, chicjo i choˈab rech jelaˈ cˈjeˈ loˈbal i cˈux chixoˈl. Tigreˈ cuya chiwe che utz quirij uwach rsipnic che cuya Tioxlaj Xlabxel chiwe. Are rsipnic che mas quirij uwach, are rech quiˈalajsaj tzij chque runak che iyaˈon chiwe rmal Dios.
46014002	Are jun che cchˈaw chpan jleˈ chic tak tzij che retaˈant can nabe, naret quiuchˈabej runak rmal quicchˈob taj su cubij. Xa are utquel cuchˈabej Dios, rmal rech che xiw re cuchˈbo su cubij. Tioxlaj Xlabxel cuya u choˈab che jun jampa jelaˈ cubno, xa naret elnak psak chicwach unak.
46014003	Pjun chic tzij, are lajun che cuˈalajsaj tzij chque runak che iyaˈon che rmal Dios, re quiuchˈabej runak rmal quicchˈbo su cubij. Jelaˈ ubnon cuya cchoˈab rech quiqˈuiyic chpan ccojnic, quiupixbaj bic rucˈ u tzij, cuya cubsbal ccˈux chque rucˈ tak tzij che quicchˈbo.
46014004	Rmal laˈ are lajun che cchˈaw chpan jleˈ chic tak tzij che quicchˈobt runak, xa are curak mas u choˈab chpan renmaˈ chbil rib. Wajun che cuˈalajsaj u tzij Dios chque runak chpan ctzij que, re cuya cchoˈab chque quinjel aj cojnel che quicto su cubij.
46014005	Jelaˈ in cwaj che wet iwinjel ix quixconec quixchˈaw chpan inqˈuiaj chic tak tzij che iwetaˈant can nabe. Xa mas cwaj che iwinjel quixconec quiˈalajsaj chicwach runak tak tzij iyaˈon chiwe rmal Dios. Are wajun sipnic uyaˈon Tioxlaj Xlabxel rech cuˈalajsaj u tzij Dios chque runak, are nim na u ˈij chwach lajun sipnic che cchˈaw jun chpan jleˈ chic tak tzij che retaˈant can nabe. We cˈo jun conec cujal uwach tzij che quicbij inqˈuiaj chpan jleˈ chic tak tzij, tigreˈ cˈo mod quitoˈo jbeˈ rech cuya cchoˈab rajcojnel chpan nu i cjonnak wi.
46014006	Jelaˈ wechlal, ¿su uptan we in quinopan iwucˈ xiw quinchˈaw chpan jleˈ chic tzij chiwe che quita taj? ¿Su laˈ quiwechbej che? Cˈo taj. We quinˈalajsaj chiwach su racleˈn che cpe na, o we quinbij jun tzij chiwe rech cpe na mas i chˈobnic, o we quinˈaxej u tzij Dios chiwe, o we quixinnawtzaj rucˈ u tzij Dios chpan i chˈabal ix, tigreˈ nim cawtaj na chiwe.
46014007	Chekbna che pcha jun cˈambal nˈoj chrij su racleˈn che cˈot ccˈaslemal: Jelaˈ pcha su quiccoj runak che ubanic ˈjon, jelaˈ pcha ubnon rsuˈ, o pcha ubnon rguitarra. Wet xa jun uwach ruchˈabal jampa cchˈawsxic, ¿su laˈ quekban che uchˈobic che su quel chpan ˈjon? Quekchˈob taj, chiˈ cojsach wi. Jelaˈ ubnon rucˈ jleˈ chic tak tzij che quichˈaw jujun. Wet cˈo jun cuya u colmil tak tzij chque, oj quekchˈob taj. Chiˈ cojsach wi juntir.
46014008	Pjun chic tzij, jampa jun xicˈsoj rucˈ trompeta, we co taj quicchˈawsaj, runak quicyujbaˈt quib che ubanic cchac, craj cubij wet cˈo jun cuya u colmil tak tzij che, xa quekchˈob taj, xa cojsach rucˈ.
46014009	Jelaˈ wechlal, wet ix quibij tzij che kas cchˈobtjec, ¿su quicban runak rech cquetamaj su quibij? Jelaˈ pcha quixchˈaw ptak tew, cˈot jun cuchˈbo su quibij.
46014010	Quincha in che mas qˈui uwach tak tzij cˈo cho ruwach ulew. Wetaˈan taj nicpaˈ uwach. Injel tzij cˈo u be chwach Dios jelaˈ chicwach runak.
46014011	Chwe in xa cˈot u colmil jleˈ tak tzij rmal rech quinchˈobt u be. We jun cchˈaw wucˈ che naret in tzij in, tigreˈ ˈalaj che naj petnak wi, cˈot mod quinchˈob uwach, rmal laˈ aj naj unak chwe, jelaˈ in che re.
46014012	Rmal jelaˈ wechlal, che xa quichˈob taj jampa runak quichˈaw chpan jleˈ chic tak tzij, utz na che mas quirij ucˈamic inqˈuiaj chic rsipnic che cuya na Tioxlaj Xlabxel chiwe. Chicjo i choˈab che ucˈamic lak tak sipnic che mas quixctoˈo, rech quixqˈuiyic chpan i cojnic, che uyaˈic mas cchoˈab chque rajcojnel i rech Dios.
46014013	Jelaˈ ubnon, we cˈo jun uyaˈon che che cchˈaw chpan jun chic tzij che retaˈant can nabe, utz chuta che Dios rech conec cujal ubixic wa rtzij rech quicta rajcojnel chpan ctzij que su craj cubij wa rinqˈuiaj tzij.
46014014	We in quinban chˈawen rucˈ Dios chpan jun chic tzij che quinta taj, are wenmaˈ cchˈaw rucˈ re, xa are in chˈobnic cˈot cwechbej che, rmal quinta taj su quinbij rucˈ in chiˈ.
46014015	Rmal laˈ, are wariˈ utz chwe che quinbno: Are quinban chˈawen rucˈ Dios chpan jleˈ chic tak tzij che wetaˈant can nabe rech are wenmaˈ cchˈaw rucˈ re. Jelaˈ jnan quinbno chpan in tzij in rech rucˈ injel in chˈobnic quinchˈaw rucˈ. Jampa quinbxin na rucˈ Dios are chpan jleˈ tak tzij quinbxin che, rech are wenmaˈ cbxin rucˈ. Jelaˈ jnan quinbno quinbxin rucˈ Dios chpan in tzij in rech rucˈ injel in chˈobnic quinbxin rucˈ. Are wa riquieb quinbno. Cˈo cwechbej rmal wa riquieb.
46014016	We at canmartsaj u ˈij Dios, o we camaltioxij che xiw chpan jleˈ chic tak tzij, are lajun chic che cuta rachˈawen che cuchˈob taj su cabij, ¿su mod cubno che jnan quiyic u ˈij Dios? Quixcon taj rmal rech xiw at atquel camaltioxij che. Jelaˈ wechlal, xa quixcon taj quimaltioxij che Dios at, jnan rucˈ lajun chic rmal cutat re su cabij at che.
46014017	Mas tneˈ tzoy caban che a chˈawen che xamaltioxij che, naret cuya cchoˈab chque inqˈuiaj chic, rmal laˈ che xicta taj su xabij.
46014018	Cmic in quinmaltioxij che Dios che uyaˈon chwe che quinconec quinchˈaw chpan jleˈ chic tak tzij mas chiwach ix iwinjel.
46014019	Chlaˈ nu quicmol wi quib rajcojnel che uyiquic u ˈij Dios, utz na we xa job tzij quinbij che quicon che uchˈobic rech quicmaj cchoˈab rucˈ, chwach quinbij lajuj mil tzij chpan jleˈ chic tak tzij che quicta taj su quinbij.
46014020	Wechlal, xa mibno che pcha ix alaj tak acˈlab che quicchˈob taj su quicbno. Xa chibna pcha racˈlab che quetaˈan taj su racleˈn ubanic retzlal. Chibna tzˈkat rucˈ i chˈobnic chwach Dios rucˈ wariˈ su quinbij chiwe chrij jleˈ chic tak tzij.
46014021	Tzˈibtal can chpan Tioxlaj Wuj rech pxab ujer che cubij: “Quiyinchˈabej na rinwinkil chpan jleˈ chic tak tzij, jelaˈ cban chque cmal jleˈ chic tak unak che naj i petnak wi. Ni rmalt jelaˈ quinctatbej na,” cchaˈ.
46014022	Rmal laˈ queklo che jampa rajcojnel quiconec quichˈaw chpan jleˈ chic tak tzij che quetaˈant can nabe, naret pcha jun cˈutbal che u choˈab Dios cˈo cucˈ, xak xiw jun cˈutbal chicwach rajcojnel taj. Jampa rajcojnel quicˈalajsaj u tzij Dios chicwachbal quib, are jun cˈutbal che u choˈab Dios cˈo cucˈ, naret jun cˈutbal chicwach rajcojnel taj.
46014023	Rmal jelaˈ, we ix iwinjel rajcojnel quimol iwib che uyiquic u ˈij Dios, jelaˈ quimaj ubixic chijujnal chpan jleˈ chic tak tzij che iwetaˈant can nabe. We quiuc bic runak iwucˈ che i aj cojnel taj, o wa rinqˈuiaj unak che cˈot uptan chque rutzlaj u tzij Dios, que quicbij na chiwe che xa xixlocˈrec.
46014024	We quixtjan che uˈaljsxic rutzij Dios chque runak chpan i tzij ix, we cuc bic jun iwucˈ che aj cojnel taj, o jun che retaˈan taj su cubij u tzij Dios, jampa cuta wa ritzij iwinjel, cuc che umaymaˈxic che cˈo u mac ubnon chwach Dios, jelaˈ ubnon chuchˈob na chrij su quibij chpan renmaˈ.
46014025	Tigreˈ jelaˈ quel na chsak chwach su cˈo chpan renmaˈ. Jelaˈ cubno culucbaˈ na rib chwach Dios, rmal cˈax cuna chpan renmaˈ. Cuˈalajsaj u mac chwach Dios, cumaj uyiquic u ˈij re, cubij na chiwe che kas tzij cˈo u choˈab Dios iwucˈ.
46014026	¿Su laˈ kas rajawxic quibno wechlal, jampa quimol iwib che uyiquic u ˈij Dios? Are waˈ u colmil quibno: Jujun chiwe quibxin prubeˈ Dios. Jujun chic quiunawtzaj runak rucˈ u tzij re. Jujun chic quicbij tak tzij su uˈaljsan Dios chicwach. Jujun chic quicyic u ˈij Dios chpan jleˈ chic tak tzij che quetaˈant can nabe. Jujun chic quicjal uwach su quicbij inqˈuiaj chpan i tzij ix rech quixconec quito. Utz quibna injel, rech jelaˈ quiya mas cchoˈab rajcojnel chpan nu i cjonnak wi. Injel cˈo u colmil chque.
46014027	We cˈo jun cchˈaw chpan jleˈ chic tak tzij, xa i quieb oxib quichˈawac. Chixchˈaw chijujnal rech cucocˈbejt rib i tzij. Rajawxic cˈut che cˈo jun cujal ubixic su quicbij inqˈuiaj chpan kas cchˈabal rajcojnel rech quicto su quicbij.
46014028	We cˈot chin jun che cujal ubixic chpan ctzij rajcojnel, cˈot mod quichˈaw chpan jleˈ chic tzij jampa quimol iwib. Are chin craj che cchˈaw chpan jun chic tzij, utz cumaymaˈ chpan renmaˈ, chuchˈabej rib chpan renmaˈ rucˈ Dios. Xiw jelaˈ conec cchˈaw chpan jun chic tzij, Jampa cˈot chin jun cujal uwach la rtzij.
46014029	Jelaˈ quibno jampa quicˈalajsaj u tzij Dios chque runak che iyaˈon chque rmal re. Xa i quieb oxib quichˈawac, inqˈuiaj chic quitjan che u chˈobic rij su xbixic.
46014030	We cˈo jun aj cojnel cul cajak, che are Dios cuˈalajsaj jun tzij chwach. Lajun nabe cchˈawac cuya na che re cchˈawac, cubij na su xcˈun lo pujlon rmal Dios.
46014031	Jelaˈ iwinjel cuya chiwe quiˈaxej tzij chque runak che iyaˈon chiwe rmal Dios. Chijujnal rajawxic quixchˈawac su uyaˈon Dios chiwe, rech quinjel rajcojnel quinawac, jelaˈ quicubsaj ccˈux chrij Dios.
46014032	Are chin cuya ubixic u tzij Dios chque runak we cˈo riwal chpan u bkil, rajawxic ctkan pwiˈ renmaˈ rech cchˈaw taj. Jelaˈ cubno xiw criˈej na.
46014033	Dios naret jun che xa rech cojutuclej bic, xa re cuya mas tioxlaj ˈaxbal chicxoˈl rajcojnel. Jelaˈ quibno pcha su cbnon tak aj cojnel rucˈ Dios che mas quiquicat rucˈ re.
46014034	Xa michˈaw rixkib chicxoˈl rajcojnel jampa quimol iwib che uyiquic u ˈij Dios. Xa cumajt chque che quichˈawac, Xa chicya quib chuxeˈ u taknic Dios nu quiutak wi.
46014035	We cˈo su ccaj cquetamaj rixkib, utz chicta chque rquichjil chpan cchoch. Qˈuixbal rilic che rixak che quicta apno jun tzij chicwach rajcojnel jampa quicmol quib.
46014036	¿La iwucˈ ix elnak lo u chˈobnic Dios? O ¿la xak xiw chixoˈl ix petnak wi u tzij Dios? Jelaˈ taj wechlal, rmal laˈ cuyat chiwe che quibno su quiwaj quibno jampa quimol iwib che uyiquic u ˈij Dios.
46014037	We cˈo jun chixoˈl cumaymaˈ che uyaˈon che che quiconec cuya ubixic u tzij Dios, o che cubij che cˈo u chac chixoˈl uyaˈon che rmal u choˈab Tioxlaj Xlabxel. Tigreˈ jelaˈ jnan china che u chˈobic che cˈo u be su cubij, jelaˈ pcha su quintzˈibaj bic chiwe, che are takquil petnak rucˈ Dios.
46014038	We craj taj cuta u be rtzij, tigreˈ utz chiya canak jelaˈ pcha jun che cˈot retaˈan.
46014039	Jelaˈ quibno wechlal, mas chirij che quixconec quiˈalajsaj u tzij Dios chque runak che iyaˈon chiwe rmal re. Xa miˈatmij cwach chin quichˈaw chpan jleˈ chic tak tzij che uyaˈon chque rmal u choˈab Tioxlaj Xlabxel che quetaˈant can nabe.
46014040	Jampa quimol iwib che uyiquic u ˈij Dios chibna injel rech utz quixiltaj wi. Chibna injel che su kas u colmil chwach re.
46015001	Cmic wechlal, cwaj che xcˈun ba pijlon su xixinnawtzaj wi canak. Are rutzlaj u tzij Dios che xixcjon che nabe, rmal laˈ cˈo i choˈab rech co ixtcˈal chpan cmic.
46015002	Are utzlaj u tzij Dios che xinya ubixic chiwe mas u choˈab. Quixcˈoltaj na rmal we co ixuchˈpon che nu ix cjonnak wi. Wet mat jelaˈ nim balt ix cjonnak che Dios.
46015003	Are waˈ xinya ubixic chiwe su ubin can chwe in nabe, che are Kjaw Jesucristo xcam cho rcruz cheˈ rmal kmac oj, jelaˈ pcha su tzˈibtal canak ujer chpan rTioxlaj Wuj che jelaˈ cbantaj na.
46015004	Che xmukic, xcˈastjec churox ˈij chicxoˈl camnak. Jelaˈ xbantjec injel pcha su tzˈibtlic.
46015005	Tigreˈ xucˈut rib chwach a Luˈ, jelaˈ xucˈut rib chicwach rinqˈuiaj u takoˈn chic.
46015006	Cˈawnak chcan jujun ˈij, tigreˈ xucˈut rib chicwach inqˈuiaj chic kechlal che ˈaxnak jbeˈ uwiˈ che job cient. Quinjel xquil uwach Kjaw Jesucristo, i qˈui chque rque i cˈas na cmic, xa cˈo jujun chicxoˈl i camnak chic.
46015007	Tigreˈ xucˈut rib chwach a Santiago. Jelaˈ xucˈut rib chicwach quinjel rapóstoles che i u takoˈn re.
46015008	Jelaˈ ubnon che qˈuisbal re mas matan chic xucˈut rib chinwach in. Jelaˈ in jnan rucˈ pcha jun alaj acˈa che mjaˈ curak u ˈij calxec, rmal che naret nim in ˈij pcha la rinqˈuiaj apóstoles che nim qui ˈij.
46015009	Naret nim in ˈij chicxoˈl rapóstoles. Cumaj taj che cbix apóstol chwe, rmal laˈ che nabe in xinban cˈax chque rajcojnel che i rech Kjaw Jesucristo.
46015010	Xiw rmal su ubnon Dios chwe rmal utzlaj rtzil u cˈux uyaˈon chwe mas tneˈ su wakleˈn in bnon. Re xinucoj che jun apóstol u takoˈn re. Naret xak jbeˈ u choˈab uyaˈon chwe, xa mas uyaˈon in choˈab che ubanic ruchac chicwach quinjel rapóstoles. Naret rucˈ in choˈab in quinchconec, are rucˈ u choˈab Dios uyaˈon chwe in.
46015011	We in xinchconec, o we are inqˈuiaj chque rapóstoles, xa jnan uwach tzij xekya ubixic chiwe. Are waˈ xixcjon che, are rutzlaj u tzij Dios.
46015012	Cmic cwaj quinta chiwe wechlal, we ix quicjo che Kjaw Jesucristo cˈastajnak chic chicxoˈl rcamnak pcha xekbij chiwe. We jelaˈ quicjo, ¿suche quicbij jujun chixoˈl ix che rcamnak quicˈastaj taj?
46015013	Rmal laˈ wet mat quicˈastaj na rcamnak, xa jnan ccˈastajt uwach Kjaw Jesucristo. Camnak na uwach chicxoˈl rcamnak.
46015014	Wet mat xcˈastaj Kjaw Jesucristo chicxoˈl rcamnak, jelaˈ ubnon cˈot uptan su xekya ubixic chiwe. Jelaˈ ubnon nim balt rcojnic rucˈ Dios, xiw kasal ˈij quekbno. Elnakt psak chin che oj cjonnak wi.
46015015	Wet camnak na Kjaw Jesucristo, xa oj aj bnol tak tzijtal chrij Dios. Rmal rech che oj xekˈalajsaj ubixic che kas tzij Dios xucsoj uwach Kjaw Jesucristo chicxoˈl rcamnak. Wet mat re xcˈastjec, mat quicˈastaj na rcamnak.
46015016	Wet mat quicˈastaj rcamnak, tigreˈ cˈastajt uwach Kjaw Jesucristo. Camnak na uwach chicxoˈl rcamnak.
46015017	We xcˈastajt uwach Kjaw Jesucristo, xa jelaˈ cˈot xawtaj wi chiwe nu ix cjonnak wi. Jelaˈ ibnon ix cˈo na chuxeˈ i mac cmic, ix cˈoltaj nak taj.
46015018	Wet jelaˈ, are wa runak che i camnak chic che xicjon bic prubeˈ Kjaw Jesucristo, jelaˈ ubnon xa sachnak cwach rmal cmac.
46015019	Wet xak xiw chpan wajun kcˈaslemal cho ruwach ulew cˈo cubsbal kcˈux chrij Kjaw Jesucristo, craj cubij wet cˈot cubsbal kcˈux chrij chpan lajun chic kcˈaslemal cpe na, ¡toˈbsan kwach oj kinjel oj aj cojnel che! Oj cumaj chke che ctoˈbsax na kwach oj cmal quinjel runak rmal xa xojkaj chpan tzijtal.
46015020	Xa jetlaˈ wechlal. ¡Xa mibsoj! A Jesucristo cˈastajnak chic chicxoˈl rcamnak kas tzij. Re nabe xwalaj chicxoˈl rcamnak. Are cucˈam cbe chicwach tak camnak che quicˈastaj na.
46015021	Jelaˈ ubnon che rmal u mac rnabe unak, are Adán, xpe rcamnical picwiˈ quinjel runak cho ruwach ulew. Tigreˈ rmal su xuban Kjaw Jesucristo che xux unak, quicˈastaj na rcamnak rmal.
46015022	Cmic quinjel runak quicmac, rmal laˈ che xa i jnan rucˈ Adán xa i aj mac. Jelaˈ jnan rmal che xa oj jun rucˈ Kjaw Jesucristo cya na kcˈaslemal chke.
46015023	Jelaˈ ubanic jampa quicˈastaj na chicjujnal quictus na quib chwach Kjaw Jesucristo. Kjaw Jesucristo nabe chicwach xcˈastjec, rech cucˈam cbe chicwach. Tigreˈ quicˈastaj na chin i rech re jampa copan u ˈij che cpe na re.
46015024	Tigreˈ cpe rqˈuisbal re juntir, jampa Kjaw Jesucristo cusach na cwach quinjel che i aj chˈoj che Dios che cˈo ctakquil picwiˈ inqˈuiaj chic, quinjel che cˈo ˈatbal tzij picˈab, jnan cucˈ inqˈuiaj chic che quiyaˈon quib picwiˈ jleˈ chic unak. Tigreˈ cujach na injel su cˈolec che canaj can puˈab Dios, che re ctkan na picwiˈ quinjel.
46015025	Rmal rech Kjaw Jesucristo runmal picwiˈ quinjel, jelaˈ ubnon copan jun ˈij jampa Dios quiujach na quinjel rajchˈoj che chuxeˈ rkan. Tigreˈ a Jesucristo cujach na u takquil puˈab u Taˈ Dios.
46015026	Are rqˈuisbal aj chˈoj che Dios, a Jesucristo cusach na uwach, are rcamnical che cˈo pekwiˈ.
46015027	Rmal Dios uyaˈon injel taknic chuxeˈ rkan Ktaˈ Kjawxel che u Cˈjol. Jampa cubij che injel taknic cˈo chuxeˈ rkan, cˈoch psak che naret a Jesucristo ctkan pwiˈ u Taˈ Dios, rmal laˈ che Dios xutak uyaˈic injel puˈab u Cˈjol, craj cubij che Dios are runmal che u Cˈjol.
46015028	Jampa quinjel quiyaˈtaj na puˈab Kjaw Jesucristo, tigreˈ a Jesucristo ruCˈjolaxel cuya na rib ptakec che u Taˈ Dios, che re nabe xiyaw quinjel su cˈolec puˈab re. Jelaˈ ubnon che Dios ctkan na picwiˈ injel nicpaˈ i cˈolec chpan qˈuisbal re juntir.
46015029	Pjun chic tzij wechlal, we rcamnak quicˈastaj taj, ¿su laˈ quicban runak chixoˈl che cban kasan jaˈ rmal quech aj cojnel che i camnak chic che cˈot kasan jaˈ xban chque? Su uptan quicban wariˈ we quiccojt rtzij che quicˈastaj na rcamnak.
46015030	Jelaˈ wechlal, ¿cu craj cubij chke oj che oj cˈo prcˈax injel ˈij rmal quekya ubixic rutzlaj u tzij Dios? Xak nim balt su quekbno we quicˈastajt rcamnak.
46015031	Kas tzij quinbij chiwe wechlal, che injel ˈij inyaˈon wib chpan in camnical. Are kas tzij jelaˈ, jnan rucˈ che kas tzij mas quinquictic iwmal ix che ix xixcjon che Kjaw Jesucristo, jelaˈ jnan quixqˈuiy na mas chpan nu ix cjonnak wi.
46015032	We in xinrak cˈax chpan rtinmit Éfeso cmal runak che pcha inqˈuiaj cˈanlaj tak chcap, ¿su quinwechbej na che wet mat quicˈastaj na rcamnak? rmal jelaˈ xinrko. We rcamnak quicˈastaj taj mas utz na wet quekban na nim ˈij che quektij na kwa, quektij na kbanaˈ, rmal rech chwek cojcmac, chiˈ qˈuis wi juntir pcha quicbij jujun.
46015033	Xa jelaˈ taj wechlal, xa mixsubtjec rmal unak che jelaˈ quicbij. Rmal laˈ che are jun che utz u nˈoj, we cquichˈilˈaj quib cucˈ ritzel tak unak, cnaw na che ubanic etzlal cucˈ que.
46015034	Rmal laˈ wechlal, utz quimaj u chˈobic su quibno, utz chibna chiyujbaˈ iwib chwach Dios. Xa mixmocan chic. Cˈo jujun chixoˈl che mjaˈ kas quicchˈob uwach Dios. Quinbij jewaˈ chiwe rech cuya qˈuixbal chixoˈl.
46015035	Pent cˈo jun cuta u colmil che chrij su mod quicbno rcamnak jampa quicˈastjec. Pent jelaˈ cuta, ¿su ccaˈy qui bkil jampa quiwaljec chicxoˈl rcamnak?
46015036	Are chin cuta jelaˈ, xa cuchˈob taj su cubij. Ix ya iwetaˈan chic che jampa catic jun ijaˈ, nabe rajawxic che rijaˈ ccam na rech ctuxic, tigreˈ cˈseˈ chna jeac chic.
46015037	Are rijaˈ che ctiquic, xa ˈeˈl chic, naret unmal rijaˈ quel lak, xa are rutux che rax, che cˈacˈ chic caˈyec jampa quel lak. Jelaˈ ubanic che rtrico, rucˈ jleˈ chic tak ijaˈ.
46015038	Dios cuya chque rijaˈ su ccaˈy uwach rticoˈn pcha su craj re chque. Cuya chque rijaˈ chicjujnal su quicaˈy uwach chwach.
46015039	Jelaˈ pcha su cuban chque tak ticoˈn, xa jnan cuban chque tak chcap. Jaljoj cuban chque qui bkil xat xa jnan quicaˈy quinjel. Xa jun quicaˈy qui bkil rchcap che quijab rkan, jun chwi quicaˈy qui bkil tak tzquin, xa jnan jun chwi quicaˈy qui bkil tak car che i cˈo pjaˈ. Xa jnan jelaˈ ubnon Dios che qui bkil runak, jun chwi quicaˈyec chicjujnal.
46015040	Jelaˈ quibnon cˈo qui bkil aj rcaj, xa jnan cˈo qui bkil rech uwach ulew. Jaljoj quilic ctzoybal. Jun chwi qui ˈij qui bkil aj rcaj. Jun chwi qui ˈij qui bkil rech uwach ulew.
46015041	Jun chwi caˈy uwachbal rˈij, jun chwi caˈy uwachbal ricˈ. Jelaˈ ubnon rchˈmil jun chwi quicaˈyec. Jelaˈ chicxoˈl rchˈmil jaljoj uwach ctzoybal. Cˈo jujun mas cjuljtic cwachbal, cˈo inqˈuiaj chic kast mas ccaˈyec cwachbal.
46015042	Jelaˈ ubnon rucˈ kebkil oj che aj uwach ulew che xa quicmac caˈay chuxeˈ rulew. Jampa kcˈastaj chic, jun chwi ccaˈyec chwach lajun che xaˈay pulew. Are laˈ caˈayxtaj, jelaˈ junelic cˈaslec.
46015043	Jampa cmuk canak u bkil jun cˈot u ˈij jampa cmuk canak. Jampa cˈastaj jeac chic, nim u ˈij chwach Dios. Xa cˈot u choˈab jampa cmuk canak, jampa cˈastaj jeac chic cˈo congan u choˈab rucˈ.
46015044	Rech uwach ulew u bkil jun che cmuk canak. Jampa cˈastaj na uwach jun chwi u bkil are rech Tioxlaj Xlabxel aj rcaj. Ix iwetaˈan che cˈo u bkil rech uwach ulew, che canaj chiˈ chuxeˈ ulew, jelaˈ jnan cˈo u bkil rech Xlabxel aj rcaj che cˈjeˈ prcaj.
46015045	Jewaˈ cubij chpan Tioxlaj Wuj: “Che rnabe unak, are Adán, xyaˈ jun u cˈaslemal cho ruwach ulew,” cchaˈ. Are rqˈuisbal Adán, craj cubij a Jesucristo, re jun u xlabal che cuya cˈaslemal chque rcamnak.
46015046	Naret nabe cˈo cˈaslemal rech u xlabal aj rcaj. Xa are la nabe cˈo cˈaslemal cho ruwach ulew, tigreˈ cˈo cˈaslemal rech u xlabal aj rcaj.
46015047	Are Adán, rnabe unak, xbanic xa rucˈ ulew, rmal laˈ xa rech uwach ulew u bkil. Are rucab runak, craj cubij Kjaw Jesucristo, re aj rcaj rmal laˈ che chlaˈ petnak wi.
46015048	Are runak i rech uwach ulew, que i jnan rucˈ rnabe unak che rech uwach ulew. Are runak che i cjonnak che a Jesucristo i aj rcaj, que i jnan rucˈ lajun che aj rcaj.
46015049	Wacmic jelaˈ caˈy kebkil pcha rnabe unak rech uwach ulew. Jelaˈ ubnon cpe na jun ˈij jampa quel na kebkil jnan rucˈ wajun che petnak prcaj.
46015050	Are wa cwaj quinbij chiwe wechlal, che are rkebkil, che ktiˈjal cˈo cmic quicon taj crechbej rucˈolbal prcaj rucˈ Dios. Rmal rech che kebkil xa caˈayec xa qˈuisic. Jelaˈ u mod che cˈot crechbej chpan jun cˈolbal che csachtajt uwach. Oj cˈot kebkil che cuchˈij jun kcˈaslemal che cˈot u qˈuisic.
46015051	Cmic chiwtampeˈ, quinbij jun tzij chiwe che ktont can nabe: Naret kinjel oj camnak chic jampa cpe na Kjaw Jesucristo. Xa cjaltaj na uwach kebkil rmal u choˈab re jampa cpetec.
46015052	Injel wariˈ mas chanim cbantjec, jelaˈ pcha jun jampa cuyubyaˈ u bawach xa con taj cawlo rmal mas chanim. Tigreˈ quicta rqˈuisbal trompeta cchˈawsxic. Jampa cchˈaw qˈuisbal re trompeta, tigreˈ chanim quiwalaj rcamnak rucˈ jun chic qui bkil che ccamxtaj. Jelaˈ ubnon che cjaltaj na uwach kebkil rmal Dios.
46015053	Jelaˈ pcha cuban jun cujal can retzˈiak che tzˈil cucoj bic retzˈiak che kas cˈacˈ. Jelaˈ rajawxic che wa rkebkil che cˈo wacmic che xa caˈayec, cjaltaj na uwach che jun caˈayxtaj. Jelaˈ rajawxic che wa rkebkil quicmac, cjaltaj na uwach che jun che ccamxtaj.
46015054	Jampa wa rkebkil che xa caˈayec cjaltaj na uwach rucˈ lajun che caˈayxtaj, jampa wa rkebkil che xa quicmac cjaltaj na uwach rucˈ lajun chic che ccamxtaj, tigreˈ cuqˈuis na pwiˈ su tzˈibtal can chpan rTioxlaj Wuj che cubij: “Xsach uwach rcamnical rmal xchcon pwiˈ rjunelic cˈaslemal.
46015055	Are rcamnical, ya cˈoxt u choˈab che ubanic cˈax chke. Are rmukbal, ya quekxiˈijxt kib chwach,” cchaˈ.
46015056	Are wa rmac kebnon cuya u choˈab che rcamnical rech cuban cˈax chke. Jelaˈ ubnon rpxab cucˈut chekwach che cˈo u choˈab rmac chkij.
46015057	¡Maltiox che Dios che uyaˈon chke che cojchcon na pwiˈ rmac che cojchcon na pwiˈ rcamnical rmal Kjaw Jesucristo!
46015058	Jelaˈ loˈlaj tak wechlal, co quitacˈbaˈ iwib chpan nu ix cjonnak wi. Xa muban quieb i cˈux rucˈ. Amˈal chixucˈil che ubanic i chac rucˈ Kjaw Jesucristo. Iwetaˈan che i chac quibno prubeˈ Kjaw Jesucristo naret jun chac che cˈot uptan, rmal rech cojcˈastaj na chicxoˈl rcamnak kas tzij.
46016001	Cmic cwaj quinya ubixic chiwe chrij wa rcchuj chque rajcojnel pucuent Judea. Jelaˈ pcha su xiyintak wi quinjel rajcojnel pucuent Galacia, jelaˈ chibna ix iwinjel pcha quicban que.
46016002	Are wariˈ quibno: Injel domingo jampa quimol iwib, chijujnal cho tak iwchoch chitsa apno jbeˈ che la ichˈcon. Chimlo apno u chiˈ. Naret che te laˈ quixuc che umolic rcchuj jampa quinopan iwucˈ.
46016003	Jampa quinopnec, quintak na bic rkechlal che ichaˈonch ix chixoˈl. Quinya na bic rwuj picˈab, che chiˈ cubij wi nicpaˈ u chiˈ cchuj quiccˈam bic chque rajcojnel chpan tinmit Jerusalén.
46016004	We cˈo mod che quinbe in, jelaˈ quinwichˈilˈaj na bic rkechlal che quiccˈam bic cchuj.
46016005	Quinbe na iwucˈ jampa quinicˈaw pucuent Macedonia. Nabe cwaj quintzlij rajcojnel chpan tak tinmit, chpan wa rulew rech Macedonia.
46016006	Pent rajawxic che quincanaj can iwucˈ, o we quinwecˈusaj wa rˈalaj chlaˈ. Jelaˈ cuya chiwe che quixintoˈo rucˈ in benan nu quinbech wi na che inchˈbon lak.
46016007	Naret cwaj che xak jelaˈ quinopan iwucˈ che iwilic. In incubsan in cˈux che quincˈjeˈ na can quieb oxib ˈij iwucˈ, we cuya Kjaw Jesucristo chwe.
46016008	Wachanim quincanaj can ural ptinmit Éfeso. Jampa curak u ˈij wa rnim ˈij rech Pentecostés, tigreˈ quinbe na iwucˈ.
46016009	Quincanjec jbeˈ chic ural, rmal rech che uyaˈon chwe rmal Kjaw Jesucristo che ubanic jun nimlaj chac chiˈ. Cwaj quinwlo che utz quel na injel chinwach. Qˈui che quicban na quiwal chwe rucˈ, que ccaj wet quincˈatmij che ubanic.
46016010	We copan a Tey iwucˈ, chiwla che cˈot cuxiˈij wi rib. Xa chcˈol iwucˈ rucˈ quicten quicˈjeˈ chlaˈ. Rmal rech che re jnan kwach oj aj chac rucˈ Ktaˈ Jesucristo.
46016011	Jelaˈ wechlal, mijun chiwe cretzlaj uwach. Xa jelaˈ chijcha lak rucˈ utzil. Jelaˈ quibno, chitoˈo lak rech cpe wucˈ. Quinwiˈej na ural cucˈ wa rinqˈuiaj chic kechlal che quipetec.
46016012	Are rkechlal Apolo, mas xinbochˈej u jlon rech copan iwucˈ quirichˈilˈaj bic rkechlal che quiccˈam bic wa rwuj iwucˈ. Re xa xraj taj xbe wacmic. Are na jampa cconec tigreˈ cbe iwucˈ.
46016013	Chixcˈasctak chwach u petbal u ˈij Kjaw Jesucristo. Co chitacˈbaˈ iwib chpan i cojnic rucˈ Dios. Chibna che kas ix achjab chic cubant quieb i cˈux rucˈ. Chicjo i choˈab rucˈ re.
46016014	Injel su quibno, chibna rucˈ loˈbal tak i cˈux.
46016015	Wechlal, quichˈob cwach che rajuwarchoch rkechlal a Estéfanas, are rque i nabe tak aj cojnel chicxoˈl runak che i cˈo pucuent Acaya. Que quiyaˈon quib che utoˈic tak kechlal chpan ccojnic rucˈ su rajawxic chque.
46016016	Cwaj quixinbochˈej che quiya iwib ptakec chque rkechlal che jelaˈ pcha quicban que. Jelaˈ quibno quiya iwib ptakec chque quinjel kechlal che quixctoˈo. Jelaˈ jnan quicban nimlaj tak chac rech Dios chixoˈl rech quiya su rajawxic chque.
46016017	Quinquictic che rkechlal a Estéfanas xpe ural kucˈ, jelaˈ a Fortunato rucˈ Acaico, rmal que xibnawac che su xixcont ix che intoˈic in.
46016018	Que xicya u choˈab rwenmaˈ. Jelaˈ xcban chiwe ix jampa i cˈo chlaˈ iwucˈ. Nim chiwla wi rkechlal che quicban u chac Dios jewaˈ pcha quicban que.
46016019	Quinjel rajcojnel che i cˈo pucuent Asia quicya rtzil iwach. Are Áquila rucˈ rixkil al Prisca, jelaˈ quinjel rajcojnel che quicmol quib che uyiquic u ˈij Dios chpan cchoch que, quicya nimlaj rtzil iwach ix iwinjel.
46016020	Quinjel rkechlal i cˈo ural quicya rtzil iwach. Iloˈ iwib che uyaˈic rtzil iwach, che ucˈutic chicwach runak che mas nim quiwil wi Kjaw Jesucristo.
46016021	Are in, in a Pablo, cmic quinchˈip wa rwuj quintzˈibaj bic rucˈ in letra, rucˈ in ˈab rech quintak bic rtzil iwach ix chpan.
46016022	We cˈo jun chiwe che craj taj culoˈoj Kjaw Jesucristo, are Dios cusach na uwach junelic. Cpe na Kjaw Jesucristo.
46016023	Are Kjaw Jesucristo cuya u ˈab piwiˈ ix, cuban utzil chiwe iwinjel.
46016024	Mas quixinloˈoj prubeˈ Kjaw Jesucristo.
47001001	In, in a Pablo, in apóstol che u takoˈn a Jesucristo rmal jelaˈ u reybal Dios. Jnan oj cˈo ural rucˈ kechlal a Tey, quintzˈibaj wajun wuj chiwe ix rajcojnel che imlon iwib prubeˈ Kjaw Jesucristo chpan tinmit Corinto. Jelaˈ quintzˈibaj chque quinjel kechlal i rech Dios i cˈo pucuent Acaya.
47001002	Are Dios rucˈ Kjaw Jesucristo, cuya utzil chixoˈl, cuya u ˈab piwiˈ rech cˈo ˈaxbal chixoˈl iwinjel.
47001003	Utz chkenmartsaj u ˈij Dios are u Taˈ Kjaw Jesucristo rmal mas utz ubnon kucˈ. Dios mas cutoˈbsaj kwach rmal coˈ u cˈux chke. Re mas cucubsaj kcˈux chpan injel.
47001004	Re mas cucubsaj kcˈux chpan injel tak cˈax quekrko, rech jelaˈ cojcon che ucubsxic qui cˈux inqˈuiaj chic che i cˈo chpan rcˈax. Jelaˈ su ucubsxic kcˈux oj rmal Dios rmal quel u cˈux chke, jelaˈ quekban oj che ucubsxic qui cˈux inqˈuiaj chic che quirkon cˈax.
47001005	Rmal laˈ we oj quekrak congan cˈax rmal laˈ che xa oj jnanch rucˈ a Jesucristo. Jelaˈ ubnon che mas ccubsax na kcˈux rmal re, mas cojutoˈbsaj na kwach.
47001006	Are oj we xekrak cˈax, rmal laˈ che xekya ubixic utzlaj u tzij Dios chiwe, are waˈ xekbno che ucubsxic i cˈux ix jelaˈ rech quixcˈoltaj na. Jampa xekrak rcˈax oj, are Dios xutoˈbsaj kwach, jelaˈ xscubsax kcˈux rmal re. Jelaˈ xubno che jun cˈutbal chiwach ix che jampa ix cˈo chpan rcˈax jelaˈ jnan cuban che utoˈbsxic iwach ix.
47001007	Cmic cuya chke che mas cul kcˈux chiwij ix, rmal che iwetaˈan che jelaˈ pcha rcˈax quirko, xa jnan quirak na iwe rcubsbal i cˈux rmal Dios jelaˈ pcha xuban chke oj.
47001008	Cmic chic kechlal, quinchˈbo che utz che quiwetamaj nicpaˈ uwach tak cˈax xekrak oj pucuent Asia. Mas nim rcˈax xekrko cmal tak aj chˈoj che u tzij Dios. Cˈoxt kchoˈab che uchˈijic rcˈax xekna oj. Oj xekmaymaˈ che csachtaj kwach rmal.
47001009	Oj ya xekbij chpan kenmaˈ che tzijxt craj ya cojcmac. Jampa xekrak la rcˈax naret xkcubsaj kcˈux chkij oj chbil kib, are xkcubsaj kcˈux chrij Dios che re cucˈsoj na kwach mas tneˈ oj camnak chic.
47001010	Dios xojutoˈo, jelaˈ xojresaj puˈab lajun cˈaxlaj camnical, jelaˈ jnan ctjan che ktoˈic chwach la rcˈax. Rmal laˈ cul na kcˈux chrij re che cojcˈoltaj na chwach wa rcˈax che cpe na.
47001011	Ix rajawxic cojitoˈo chpan i chˈawen rucˈ Dios pekwiˈ. We jelaˈ i qˈui chiwe quiban chˈawen rucˈ pekwiˈ, tigreˈ jelaˈ i qˈui chiwe quimaltioxij che rmal rech u toˈbnic cuya na chke, re cuya chke su quita che.
47001012	Cˈo jun tzij che mas cuya quicten pkenmaˈ, are waˈ: Che quekna chpan kenmaˈ che utz kebnon cucˈ injel unak, che xubant quieb kenmaˈ chpan injel su kebnon cucˈ quinjel unak, jelaˈ jnan kebnon iwucˈ ix. Dios iawnak chke rmal utzil, naret rmal cchˈobnic runak.
47001013	Jampa quintzˈibaj bic chiwe xak jun uwach tzij quinbno rech quixcon che u chˈobic jampa quisqˈuij uwach chixoˈl. Cˈbeˈ na in cˈux che kas quichˈob na injel su cubij chwach wa rwuj che intkon bic chiwe.
47001014	Mas tneˈ che xa jbeˈ quichˈob che in tzij wacmic, cuya chiwe che cquicat riwenmaˈ rmal kech oj, jampa cpe u ˈij che Kjaw Jesucristo ctzlaj lo jeac chic. Are oj quicat na kenmaˈ rmal iwech ix jampa cpe re.
47001015	Are waˈ cˈbeˈ in cˈux chrij che ix quixquictic chpan iwenmaˈ rmal kech oj. Rmal laˈ che xwaj wet xinbe iwucˈ ucab bwelt rech cojquictic iwucˈ jeac chic.
47001016	Jelaˈ xinchˈbo che nabe quinicˈaw iwucˈ jampa quinbe pucuent Macedonia. Tigreˈ quiyinˈaxbejch lo iwilic pinbe jampa quintzlajch lak jeac chic. Jelaˈ xwaj in wet ix xinitoˈo rucˈ su rajawxic chwe prbe rech quinbe pucuent Judea.
47001017	Rucˈ injel wariˈ su xinbno, pent cˈo jun chiwe cuta chwe suche xinwluj in chˈobnic che xinbet iwucˈ. ¿La are in chˈobnic xinbno che usxtaj? ¿La quichˈob ix che xa quinban in pcha cuban jun aj uwach ulew, che xiw cubij jelaˈ jampa craj cubij che jelaˈ taj?
47001018	Nare taj wechlal, are Dios retaˈan che jelaˈ taj quekban oj oj apóstoles. Jampa oj quekbij jelaˈ, xa jelaˈ quelec pcha su xekbij. Cˈot quieb uwach tzij kucˈ oj.
47001019	Rmal laˈ che u Cˈjol Dios, a Jesucristo, xa jun uwach tzij rucˈ re, cˈot quieb. Jampa cubij jelaˈ naret cubij che jelaˈ taj. Re amˈal cuqˈuis pwiˈ su cubij. Re wajun xekya ubixic chiwe cucˈ kechlal a Silvano, jnan rucˈ a Tey.
47001020	Quinjel su ubin can Dios che cuya na chke, quiyaˈtaj na chke rmal a Jesucristo, rmal la che cuqˈuis na pwiˈ injel su cubij chke. Rmal laˈ jampa quekinmartsaj u ˈij Dios chicwach runak, quekbij: “Amén” craj cubij che jelaˈ canjec, rmal rech a Jesucristo cuya na chke injel su ubin can Dios che cuya na chke.
47001021	Dios cojucwartsaj chpan nu oj cjonnak wi rucˈ a Jesucristo rech cubant quieb kcˈux rucˈ. Jelaˈ jnan cuban chiwe ix, rech jnan quekchˈbo che cˈo kcˈaslemal rmal re. Dios xojuchaˈo che ubanic u chac re.
47001022	Re ucjon ketal che ucˈutic che oj rech re. Jelaˈ ubnon uyaˈon rTioxlaj Xlabxel chpan kenmaˈ che craj cubij che oj rech re. Jnan rucˈ pcha jun cˈutbal chke che kas tzij cˈo na kech oj cuya na chke.
47001023	In quincoj u beˈ Dios chpan in tzij che in benakt iwucˈ pCorinto rmal rech che xwaj taj xixinyjo rucˈ tak in tzij. U mac laˈ che in xwaj taj che mas quixbson chpan iwenmaˈ, rmal la xinbet chanim che iwilic.
47001024	Naret cwaj quinbij che ix cˈo pekˈab oj rech quibno su kaj oj chpan i cojnic. Jelaˈ taj wechlal rmal ix utz ibnon chpan i cojnic. Xa are kaj quixktoˈo rech cˈo na mas quicten chpan iwenmaˈ. Ya ix ix co chic chpan i cojnic.
47002001	Are waˈ xinchˈbo chpan wenmaˈ che quinbext iwucˈ jeac chic che uyaˈic bis chixoˈl.
47002002	Rmal laˈ we in quixinya chpan bis, tigreˈ cˈoxt jun cuya quicten chpan iwenmaˈ. Xak xiw ix quixconec quiya quicten pwenmaˈ in, we xa quixbsonec uwmal in, tigreˈ quixcon taj quiya na quicten chwe.
47002003	Rmal laˈ xintzˈibaj bic lajun chic wuj chiwe rech jampa quinopnec ya iyujban chic la rcˈax chixoˈl. Tigreˈ jampa quinpetec quinbsont iwmal ix che ix cumaj chiwe che cquicat wenmaˈ iwmal. Mas cul na in cˈux chiwij iwinjel che su laˈ cuya quicten chwe in jelaˈ jnan cuban chiwe ix. Rmal la xinpet iwucˈ chanim xa xinwiˈej jelaˈ, rech quinwesaj na rcˈax chixoˈl rech jelaˈ quinopan iwucˈ rucˈ quicten chpan wenmaˈ.
47002004	¡Ay! xwaj in wet rajawxic chwe xintzˈibaj bic rnabe wuj chiwe. Congan cbson rwenmaˈ rucˈ nimlaj bis chiwe, rmal lajun cˈax che cˈo chixoˈl. Naret xintzˈibaj chiwe rech quixbsonec, xa rech quichˈbo che kas quixinloˈoj, che cˈax quinna chpan wenmaˈ rmal lajun cˈax che xuc chixoˈl.
47002005	Cnataj chiwe che lajun che uyaˈon rcˈax chixoˈl, naret xiw chwe in uyaˈon wi rbis, jelaˈ jnan mas uyaˈon chixoˈl ix. Naret cwaj quinbij mas tzij chrij rmal rech cˈaxt cuna re chpan in tzij.
47002006	Are rcˈajsbal uwach xurko iwmal ix ya xuban che. ¡Cmic quiyajxt la rachi! ¡Chixuxnak!
47002007	Jelaˈ ubnon xa mibanch che cmic. Ix chischa u mac, chicubsaj u cˈux chixoˈl, rech jelaˈ quiˈixawt renmaˈ chixoˈl rmal rech nimlaj u bis cˈo che.
47002008	Rmal laˈ quixinbochˈej che quiban utzil che cmic, rech jelaˈ cuchˈbo che kas tzij quiloˈoj na re.
47002009	Rmal lajun cˈax cˈo chixoˈl xintzˈibaj wa rnabe wuj chiwe, rech quinwlo su quibno, we quinmaj injel in tzij su xinbij chiwe.
47002010	Cmic chic wechlal, we ix quisach uwach u mac jun, jelaˈ in in quinsach uwach u mac. We cˈo jun inschon uwach u mac, jelaˈ inbnon rmal iwech ix tigreˈ jelaˈ chwach Kjaw Jesucristo inschon uwach u mac.
47002011	Utz chekyu u mac lajun rmal jelaˈ cˈot su cuchˈac Satanás chkij. Cmic quekchˈbo su cumaymaˈ runmal itzel chkij.
47002012	Jampa xinopan ptinmit Tróade che ubixic utzlaj u tzij Dios rech a Jesucristo, xinrko che pcha xtortaj jun be chinwach rech xinˈalajsaj u tzij chicwach i qˈui unak.
47002013	Naret xuxant rwenmaˈ che umaymaˈxic rmal rech che xinrakt kechlal a Tito chlaˈ. Rmal laˈ xiyinchˈabej can kechlal, xinbe pucuent Macedonia che utzucxic.
47002014	Wacmic wechlal, quekmaltioxij che Dios, rmal rech che re aj cˈmol kbe injel ˈij rech cojchcon pwiˈ ritzel prubeˈ Kjaw Jesucristo. Dios cojutoˈo rech quekˈalajsaj na chicwach quinjel runak su ubnon a Jesucristo kucˈ. Re uyaˈon u choˈab chke rech quekya ubixic utzlaj u tzij Dios chicwach runak. Are u tzij jnan rucˈ pcha rexlab jun cutzˈej quiˈ chpan injel ulew.
47002015	Oj, oj u takoˈn Dios jelaˈ ubanic pcha jun cˈocˈlaj cunbal che cusipaj Kjaw Jesucristo chwach Dios. Are rexlab waˈ copan chicxoˈl runak che quicˈoltjec, jnan rucˈ unak che csach na cwach.
47002016	Chicwach unak che csach na cwach, jelaˈ are la pcha rexlab camnical quiucˈam bic chpan cˈajsbal cwach we quicjon taj. Chque runak che quicˈoltjec, are pcha jun quiˈ rexlab rech cˈaslemal che are cuya ccˈaslemal junelic. ¿Chin quicon che ubanic wa rchac rech quicjon runak che Dios?
47002017	Xak xiw u takoˈn Dios che jelaˈ pcha oj quekbij rsaklaj tzij rucˈ u choˈab Kjaw Jesucristo quicon che ubanic wariˈ. Naret pcha wa rinqˈuiaj chic che xa benak ccˈux chrij pwak, xak quicya ubixic u tzij Dios rech quicchˈacbej pwak chrij.
47003001	Jampa jelaˈ quekbij chiwe, ¿la craj cubij lo che xekmajch umartsxic kib chiwach rmal kchac chixoˈl jeac chic? O ¿la rajawxic che quekya bic tak wuj chiwe rech quiwetamaj che oj u takoˈn Dios, jelaˈ pcha su quicban inqˈuiaj chic? O ¿la rajawxic che ix quiya bic tak wuj chke rech cquetamaj la rinqˈuiaj che oj utz?
47003002	Jetlaˈ rajawxic wechlal. Are ix pcha ix wuj chke che cubij chwach injel utz xekban chixoˈl. Quekna chpan kenmaˈ che ix quiˈalajsaj psak su xekban chixoˈl, jelaˈ ubnon che quinjel unak quetaˈan, ˈalaj chque.
47003003	Quinbij jun cˈambal nˈoj chiwe: Are ix jelaˈ pcha jun wuj che xutzˈibaj Kjaw Jesucristo chque runak. Naret tzˈibtal rucˈ tinta cho jun kas wuj, xa jelaˈ tzˈibtal rmal Tioxlaj Xlabxel che cˈaslec Dios. Naret tzˈibtal cho jun tzˈlam tak abaj, xa cho tak iwenmaˈ rech runak quiclo su xekban oj chixoˈl.
47003004	Cuya chke che jelaˈ quekbij chiwij rmal laˈ cul kcˈux chrij Dios rmal a Jesucristo che jelaˈ utz quiltaj wi kchac xekban chixoˈl.
47003005	Naret quekmaymaˈ che cojcon che ubanic jun kchˈobnic chixoˈl che xa kitquel wi. Xa are Dios quiyˈaw kchoˈab che ubanic su cojcon che ubanic chixoˈl, naret oj.
47003006	Dios xuya chke oj, oj u takoˈn re, rech quekya ubixic rcˈacˈ u chˈobnic re chrij su cuban na chque runak rech quicˈoltjec. Are rcˈacˈ u chˈobnic naret pcha jun pxab che tzˈibtal canak cho jun wuj. Xa are cuya kcˈaslemal chke rmal cˈo u choˈab Tioxlaj Xlabxel rucˈ. Are rpxab tzˈibtal canak ujer, xa cojuya chpan kcamnical rmal xojcont che u tzˈkatsxic. Xa are cˈacˈ u chˈobnic cuya kcˈaslemal rmal Tioxlaj Xlabxel.
47003007	U pxab Dios ujer xa cˈton cho tak tzˈlam abaj, jelaˈ nimlaj u ˈij Dios xucˈut rib chwach a Moisés jampa xpetec. Are runak israelitas xicon taj xictzˈutzaˈ u plaj a Moisés rmal rech mas craplnec, mas tneˈ mas craplan na nabe canak jampa te cˈacˈ uyaˈon rupxab che rmal. Jelaˈ ubnon che mas craplnec su racleˈn che xa cojuya chpan kcamnical mas tneˈ nim u ˈij.
47003008	¡Chichˈbo ba che mas nim na u ˈij rcˈacˈ u chˈobnic Dios xuban jnan ctzij cucˈ runak rmal laˈ petnak rucˈ u choˈab Tioxlaj Xlabxel!
47003009	We nim u ˈij wa rpxab che cojuya chpan cˈajsbal kwach rech kcamnical, mas nim na u ˈij wa rtzij rech cˈacˈ u chˈobnic Dios xuban jnan ctzij cucˈ runak che cuˈalajsaj psak che oj jsucˈ chwach re.
47003010	Are wa rpxab nabe nim u ˈij, wacmic nimxt u ˈij, rmal rech la rcˈacˈ u chˈobnic Dios mas nim na u ˈij. Rmal laˈ xa xqˈuis u ˈij lajun pxab nabe.
47003011	Pjun chic tzij, we cˈo u ˈij lajun pxab che xa csachtaj na uwach, tigreˈ mas nim na u ˈij wajun cˈacˈ u chˈobnic Dios cucˈ runak che cqˈuist u ˈij, che junelic cˈaslec.
47003012	Rmal laˈ che cul kcˈux chrij wa rcˈacˈ u chˈobnic Dios che cojcˈoltaj na rmal, ktaken ubixic injel u tzij re naret quekxiˈij kib rucˈ su quekbij.
47003013	Naret jelaˈ quekban oj pcha xuban a Moisés che xa xuchˈuk ruplaj rucˈ jun suˈt rech jelaˈ tak israelitas xa quil taj jampa cchˈup na ruwachbal u plaj rmal pxab che cˈo puˈab xa qˈuis na u ˈij.
47003014	Que chˈuktal uwiˈ cchˈobnic, jelaˈ ubnon wacmic pcha ubnon che cjon chˈukbal che cbawach, jampa quicsqˈuij uwach wa rwuj rech ujer tak u pxab Dios chicwach runak. Que quicon taj cquesaj rchˈukbal che cbawach, rmal rech che xiw a Jesucristo quicon che uresxic rech quicchˈbo su kas craj Dios chque.
47003015	Jelaˈ ubnon wacmic, jampa quicsqˈuij uwach tak wuj u tzˈiban rmal a Moisés, jelaˈ pcha cˈo jun chˈukbal pwiˈ rquenmaˈ, jelaˈ ubnon quicchˈob taj su craj cubij wa rwuj.
47003016	Jampa jun cujal uwach u chˈobnic chpan renmaˈ rech quicjon che Kjaw Jesucristo, tigreˈ quesax na rchˈukbal che chpan renmaˈ.
47003017	Kjaw Jesucristo re Xlabxel che cuya kcˈaslemal chke. Chin jun che cˈo rTioxlaj Xlabxel rech Kjaw Jesucristo chpan renmaˈ, are laˈ tzˈakptajnak chic, ya cˈoxt chuxeˈ u taknic rujer tak pxab rech cˈoltaj na rmal.
47003018	Wachanim are oj, oj kinjel che xojcjon che Kjaw Jesucristo chˈuktalxtaj rkchˈobnic chpan kenmaˈ. Rmal laˈ ˈaljsan chic psak nim u ˈij Kjaw Jesucristo chekwach. Jelaˈ u mod che cjaltaj na mas kmod oj injel ˈij, rmal rech che cuˈalajsaj na mas chekwach injel ˈij wa rnim u ˈij re, jelaˈ pcha quektzˈutzaˈ kib chpan jun espej che ˈalaj kil kwachbal. Jelaˈ ubnon che nojin cojel na xa jnan rucˈ Kjaw Jesucristo. Are waˈ u chac Kjaw Jesucristo che cuban na chke injel ˈij. Are Xlabxel cuˈalajsaj che nim u ˈij re.
47004001	Jelaˈ ubnon che cubant quieb kcˈux rucˈ kchac che uyaˈon Dios pekˈab, rmal nimlaj utzil xuya chke rech quekya ubixic rutzlaj u tzij chque runak.
47004002	Oj quekbant qˈuixballaj tak mac pelˈal che itzel rilic, ni quixksub taj. Naret quekyuj u pan ubixic rutzij Dios. Xa are quekˈalajsaj rsaklaj tzij chicwach runak. Jelaˈ quinjel runak quil uwach kchac, quicna chpan quenmaˈ che utz kebnon chwach Dios.
47004003	Wacmic wechlal, we are utzlaj u tzij Dios che cojtjan che ubixic che chˈuktal uwiˈ chicwach runak, jelaˈ ubnon chque runak che csachtaj na cwach.
47004004	Are chˈuktal chicwach rmal laˈ che que ccaj taj quicjonec. Are runmal itzel are cdios i aj uwach ulew, ubnon chque runak che quicchˈob taj, rech cquil taj wa rjotzcaj chaj che quiresaj chpan ekuˈn, are laˈ utzlaj u tzij Dios rech Kjaw Jesucristo che mas nim u ˈij. Are u ˈij Kjaw Jesucristo jelaˈ jnan pcha u ˈij u Taˈ Dios.
47004005	Naret quekya ubixic chbil tak kib chiwach, xa are quekya ubixic chrij Kjaw Jesucristo che re oj Rjaw. Are oj xa oj aj chac chiwe prubeˈ Kjaw Jesucristo.
47004006	Dios xutak bic rech craplan na wi rsakil chpan ekuˈn, wacmic xa jnan cuban che che craplan rusakil chpan kenmaˈ, rech jelaˈ rmal rusakil quekchˈob na rkas nim u ˈij Dios che craplan chu plaj Kjaw Jesucristo.
47004007	Are rusakil Dios uyaˈon pkenmaˈ jnan rucˈ pcha jun kbeymal uyaˈon chke. Wa rkbeymal cˈo chpan kebkil che pcha jun boˈj cˈlon su racleˈn chpan. Are laˈ craj cubij naret rmal kchoˈab oj cˈo rusakil re kucˈ che xojcˈlo, xa are cuˈalajsaj psak che rucˈ Dios petnak wi.
47004008	Rmal laˈ che mas tneˈ quekrak cˈax chpan injel tak tinmit, cojel na chuxeˈ. Mas tneˈ csach kcˈux rucˈ umaymaˈxic su petnak chkij, ketaˈan che quekrak na su quekbno jampa cpetec. Qˈuistajt kcˈux rucˈ.
47004009	Xa jnan mas tneˈ cojctarbej cmal aj chˈoj chke, oj uyaˈont canak rmal Dios. Mas tneˈ cojtzˈak pulew rmal che cojcchˈayic, cojwalaj na quekmaj chna cchac chicwach unak.
47004010	Are oj kyaˈon kib chpan kcamnical su cpe chkij, jelaˈ pcha xuban a Jesucristo che xcamsxic. Jelaˈ ubnon cuˈalajsaj chicwach runak che xak xiw rmal Kjaw Jesucristo oj cˈaslec che cˈseˈ re chpan kenmaˈ.
47004011	Craj cubij che are oj che oj cˈas na, injel ˈij kejchon kib chpan kcamnical, rmal u chac Kjaw Jesucristo. Rech jelaˈ quekˈalajsaj chicwach inqˈuiaj chic unak che cˈo rucˈaslemal Kjaw Jesucristo kucˈ mas tneˈ cojcam na.
47004012	Rmal la cˈo mod quekbij chiwe ix wechlal che ctjan quichcon kcamnical pekwiˈ oj, rech jelaˈ quirak na i cˈaslemal ix rmal wa rcˈax quekrak oj.
47004013	Oj xa jun kenmaˈ rucˈ lajun che xutzˈibaj canak chpan Tioxlaj Wuj che cubij: “Xincjonec, rmal laˈ xinchˈawac chrij su laˈ xincjon che,” cchaˈ. Oj jelaˈ xa jnan xojcjonec che Kjaw Jesucristo, rmal laˈ quekya ubixic u tzij chicwach runak.
47004014	Rmal laˈ che oj ketaˈan chic che wajun, xa jun Dios che xucsoj uwach Kjaw Jesucristo chicxoˈl rcamnak, re jnan cojucsoj na oj jelaˈ pcha xuban che re. Jelaˈ cubno cojutacˈbaˈ na chwach chlaˈ rucˈ, jnan iwucˈ ix kechlal.
47004015	Quinjel wa rcˈax quekrak oj cˈo nim uptan chiwe ix. Rech jelaˈ jampa i qˈui chiwe quiccˈam rutzlaj utzil Dios chpan iwenmaˈ, jelaˈ i qˈui chiwe quimaltioxij na che, rech jelaˈ mas quiyic u ˈij re nimlaj iwinjel.
47004016	Rmal laˈ cqˈuistajt kcˈux rucˈ. Mas tneˈ rkebkil ctjanec pocrec, are kenmaˈ injel ˈij curak na mas u choˈab, tjanec cqˈuiyic.
47004017	Are wa rjbeˈ cˈax che quekrak ural naret mas naj u ˈij. Jampa xqˈuis u ˈij wa rcˈax quekrak na junelic quicten che mas nim u ˈij che cuya na chke rmal Dios. Wachanim quekchˈob taj nicpaˈ cuya na chke Dios jampa qˈuis wa rcˈax quirkon.
47004018	Rmal laˈ naret quekcubaˈ kcˈux chquij su laˈ che queklo, jelaˈ pcha wa rcˈax xekrko, xa are quekcubaˈ kcˈux chquij su racleˈn che quiltajt uwach che cuya na Dios chke prcaj. Are wa rcˈax chanim qˈuisic, xa are su cuya na re chke csachtajt uwach junelic cˈaslec.
47005001	Jelaˈ wechlal, ketaˈan chic che are kebkil rech uwach ulew xiw caˈayec jampa cojcmac jelaˈ pcha ubanic tak kchoch rech uwach ulew xa cuban pocˈ. Jampa csach uwach kebkil rech uwach ulew ketaˈan che cˈo jun chic kebkil prcaj che cqˈuis taj. Are kchoch prcaj naret cbnon cmal qui ˈab runak. Are cbnon chke rmal Dios, jelaˈ ubnon csachtajt cwach chbe ˈij sak.
47005002	Cmic oj cˈo na chpan kebkil rech uwach ulew. Cojlawec rmal laˈ che mas quekrij cojˈax na chpan wa rcˈacˈ kebkil prcaj.
47005003	Jelaˈ oj pcha jun che mas craj cujal bic tak ˈel retzˈiak che cˈo chrij rech cucoj la rcˈacˈ atzˈiak. Ix quichˈbo wechlal che jampa rkenmaˈ quel chpan kebkil xa cojcmac. Are kenmaˈ quicˈseˈ na, we cˈot u ˈij rkenmaˈ jelaˈ ubnon pcha jun che cˈot atzˈiak ucjon, xa chˈnal canak. Are kenmaˈ oj curak na cˈacˈ rchoch jelaˈ pcha cˈacˈ retzˈiak cucoj na che.
47005004	Jelaˈ wechlal, wacmic oj cˈo chpan kebkil rech uwach ulew che mas latzˈ uwach, rmal laˈ xa cojlawec. Naret kaj che cojcam chanim rech csachtaj uwach kebkil, xa are kaj che cyaˈtaj na jun cˈacˈ kebkil, rech curak cˈacˈ rchoch kenmaˈ. Jelaˈ ubnon che la rˈel kebkil che rech uwach ulew che caˈay chpan ulew, cjaltaj na uwach rmal rcˈacˈ kcˈaslemal che cˈot u qˈuisic.
47005005	Dios xojuyujbaˈ rech cojal uwach kebkil. Are uyaˈon rTioxlaj Xlabxel chke che jun retal che cˈo na su kechbej che.
47005006	Rmal jelaˈ che uyaˈon Tioxlaj Xlabxel chke injel ˈij quekcubaˈ kcˈux chrij. Ketaˈan chic che jampa oj cˈas na ural chwach ulew, naret oj cˈo chpan rcˈacˈ kebkil aj rcaj, craj cubij che mjaˈ oj cˈo prcaj rucˈ Kjaw Jesucristo.
47005007	Are oj cojcˈseˈ na rmal kcojnic, naret cojcˈseˈ na rmal su quiltaj uwach.
47005008	Mas cul kcˈux chrij kcojnic, quekxiˈijt kib chwach kcamnical. Rmal laˈ we cojcmac chanim cojopan chlaˈ rucˈ Kjaw Jesucristo.
47005009	Rmal laˈ quekcoj kchoˈab rech utz cojril Kjaw Jesucristo we oj cˈaslec jelaˈ pcha ubnon wacmic, o we oj cˈo chlaˈ rucˈ re.
47005010	Jelaˈ rajawxic che oj kinjel oj unak quektacˈbaˈ na kib nu cul wi Kjaw Jesucristo che ubanic ˈatbal tzij pekwiˈ. Jelaˈ chekjujnal quekcˈam na rtojbal re kchac su kebnon jampa xojcˈjeˈ cho ruwach ulew, we are utz o we ustaj xekban chwach Dios.
47005011	Wechlal, rmal laˈ che ketaˈan chic che cuˈat na tzij pekwiˈ, quekxiˈij kib chwach su cojtjan che ubanic. Oj quekbochˈej qui jlon runak rech quicjal uwach cchˈobnic. Dios retaˈan chic su kas kbanic oj, che utz kebnon rucˈ kchac uyaˈon pekˈab, jelaˈ quinchˈbo che jnan quina ix chpan iwenmaˈ che utz xekbno rucˈ kchac chixoˈl.
47005012	Naret quekbij che kib jeac chic chiwe che utz kbanic oj. Xa jelaˈ quekya rson chiwe rech quixquictic chpan iwenmaˈ kmal oj. Rech jelaˈ quiwetzlaj uwach ctzij runak che quequinmartsaj quib rmal su racleˈn che quiltaj uwach, naret quequinmartsaj quib rmal su cˈo chpan quenmaˈ che quiltajt uwach.
47005013	Wet xa oj locˈarnak, jelaˈ pcha quicbij jujun chke, are laˈ rech Dios. We oj tzˈkat rucˈ kchˈobnic are laˈ rech quixqˈuiyic chpan i cojnic rucˈ re.
47005014	Rmal are loˈbal u cˈux Kjaw Jesucristo uyaˈon chke, cojutakchˈej che ubixic u tzij chicwach runak. Rmal rech che oj ketaˈan chic che jampa xcam Kjaw Jesucristo cho rcruz cheˈ che kqˈuexwach kinjel, craj cubij che jelaˈ pcha u mod che kinjel xojcmac jampa xcam re kmal.
47005015	Kjaw Jesucristo xcam cho rcruz cheˈ che kqˈuexwach kinjel oj oj unak. Jelaˈ xubno naret rech cojcˈseˈ chic che utzucxic su kaj oj quekbno. Jelaˈ taj wechlal. Xa are craj che cojcˈseˈec che unmartsxic u ˈij wajun che xcam cho rcruz rmal kech, jelaˈ jnan xcˈastaj uwach chicxoˈl rcamnak rmal kech.
47005016	Rmal laˈ wacmic wechlal, naret quekmaymaˈ cwach runak chrij su cbanic cho ruwach ulew, we nim ctakquil. Mas tneˈ nabe jelaˈ xekmaymaˈ uwach Kjaw Jesucristo pcha ubanic jun unak aj uwach ulew. Xa nojin xekchˈbo che ustaj jelaˈ xekbno.
47005017	Rmal laˈ che chin jun che xa jnanch rucˈ Kjaw Jesucristo cˈacˈ chic ubnon che rucˈaslemal. Su laˈ rech ujer u cˈaslemal xsach taj cwach, cˈacˈ chic quibnon quinjel.
47005018	Injel wariˈ petnak rucˈ Dios, che xojutzˈkatsaj rucˈ re, che oj aj chˈoj che nabe, rmal su xuban Kjaw Jesucristo chke. Jelaˈ ubnon che xuya ktakquil pekˈab rech quekyujbaˈ na runak chwach re rmal utzlaj utzil, rech quiuban maxo rucˈ.
47005019	Are waˈ craj cubij che Dios xiutzˈkatsaj runak cho ruwach ulew rucˈ re, rmal Kjaw Jesucristo. Xiuban maxo chque runak rucˈ re. Naret xutzˈutzaˈ uwach cmac runak, xa are quiucyu. Chke oj xuya pekˈab che quekya ubixic wa rtzij chque runak che are Dios quiutzˈkatsaj runak chwach re rmal Kjaw Jesucristo.
47005020	Rmal laˈ oj are oj u takoˈn Kjaw Jesucristo. Jelaˈ ubnon che Dios ctjanec quiubochˈej qui jlon runak wacmic rmal kech oj. Rmal wariˈ quixkbochˈej ix, ix aj Corinto, prubeˈ Kjaw Jesucristo, chiya iwib che Dios che quixuban na maxo rucˈ.
47005021	A Jesucristo cˈot jun u mac xubno, are Dios xuya kmac oj chrij re. Jelaˈ ubnon che jampa cojcjon che Kjaw Jesucristo are Dios cuˈalajsaj che oj jsucˈ chwach rmal laˈ che cojel oj jnan rucˈ re, re jsucˈ chwach.
47006001	Jelaˈ wechlal che jnan kwach oj aj chac rucˈ Dios. Rmal laˈ quixkbochˈej che xa mitzˈilaˈ uwach rutzil rech re.
47006002	Chitampeˈ su cubij chpan Tioxlaj Wuj che tzˈibtlic: “Chpan wa rˈij che xinban utzil chawe xatintatbej. Xatintoˈo chpan wa rˈij jampa xatincˈlo,” cchaˈ. Quinbij chiwe che wacmic chic are wa rˈij che quirak utzlaj utzil Dios. ¡Are wacmic u ˈij rech quixcˈoltaj na!
47006003	Oj cˈot jun tzˈakbal quekya chwach mijun unak, rech jelaˈ cˈot tzij cbix chrij kchac quekban chixoˈl.
47006004	Xa kaj quekˈalajsaj rucˈ injel su quekbno che kas oj utzlaj aj chac che Dios. Rmal laˈ che quekchˈij uˈoxmil rcˈax quekrko, jampa cˈo su rajawxic chke quekchˈjo. Jampa cˈo su quekmaymaˈ chpan kenmaˈ xiw quekcubaˈ kcˈux chrij Dios, jelaˈ quekbno jampa quimlon quib rajchˈoj chkij.
47006005	Jampa cojquichˈiyo, jampa cojcya pcarsa, o jampa quimlon quib runak chkij che ubanic cˈax chke, o jampa quekrak cˈaxlaj tak chac, o cojwarxtaj, o quekchˈij numic xiw quekcubaˈ kcˈux chrij Dios chpan injel.
47006006	Jelaˈ quekˈalajsaj chicwach runak che chˈajchˈoj kcˈaslemal chwach Dios, jampa cˈo kchˈobnic kas tzij petnak rucˈ re, jampa quekchˈij uˈoxmil cˈax quicban inqˈuiaj chke, jampa quekban utzil chque rinqˈuiaj. Jelaˈ xekcˈut chicwach inqˈuiaj chic che oj kas oj aj chac che Dios, che kas quekloˈoj runak naret rucˈ quieb kenmaˈ, jelaˈ ˈalaj che Tioxlaj Xlabxel cucˈam kbe chekwach.
47006007	Jelaˈ quekbno amˈal quekbij rkas tzij, jelaˈ ˈalaj che cˈo u choˈab Dios kucˈ. Quinya jun cˈambal nˈoj chiwe: Are oj jelaˈ pcha oj quekcjon chic wa rtak chˈichˈ rech chˈoj chwach itzel, chˈichˈ rech ktoˈo kib chwach kajchˈoj, jelaˈ cˈo inqˈuiaj chˈichˈ rech quekya bic che. Are uyaˈon chke rmal Dios che cubij chke che oj jsucˈ chwach.
47006008	Cˈo bwelt che runak ust cojiltaj wi, xa jnan cˈo bwelt che utz cojiltaj wi. Cˈo bwelt quicbij itzel tak tzij chkij, xa jnan cˈo bwelt quicbij utzlaj tak tzij chke. Cˈo bwelt quicbij chke che xa oj aj subnel, xa jnan cˈo bwelt quicbij chke che cˈo u colmil ktzij su quekbij.
47006009	Cˈo bwelt che cban chke che quetaˈant kwach rmal xa oj ploj tak achjab, xa jnan cˈo bwelt che cban chke che quetaˈan kwach rmal nim kbanic. Cˈo bwelt che xa jbeˈ craj cojcmac, cteˈ xkenaˈo che xojcˈseˈ na. Cˈo bwelt che xekrak chˈayic rucˈ tak asiar, naret rech cojccamsaj rmal.
47006010	Cˈo bwelt che kas tzij cojbsonec, mas tneˈ jelaˈ amˈal cojquictic. Mas tneˈ che cˈot pwak kucˈ, quekya na cbeymal rech Dios chque i qˈui unak. Mas tneˈ cˈot su cˈo kucˈ xa are injel tzˈkatnak chke, cˈot su rajawxic chke.
47006011	Ix ix aj Corinto, rucˈ injel kenmaˈ xekbij u tzˈkatil che utzlaj u tzij Dios chiwe. Mas xel kcˈux chiwe ix kechlal.
47006012	Injel kebnon chiwe rucˈ injel kenmaˈ. We cˈo su laˈ cuˈatmij loˈbal kcˈux chekxoˈl, ix ix rjaw, rmal laˈ che ibnont injel chke rucˈ injel iwenmaˈ.
47006013	Rmal laˈ quixinbochˈej, jelaˈ pcha cuban jun achi chque relcˈwal, che jelaˈ pcha u mod che xel kcˈux oj chiwe ix, rucˈ injel kenmaˈ, jelaˈ chibna ix chke oj.
47006014	Xa miwucˈaj iwib cucˈ unak che aj cojnel taj. We jelaˈ pcha u mod quixcˈjeˈ chuxeˈ jun yucu che xa tzlanec. ¿La cuya lo che curak rib u jsucˈmil Dios rucˈ retzlal? ¿La cuya lo curak rib rsak rucˈ rekuˈn? Cuya taj wechlal.
47006015	¿La quicaj quib Kjaw Jesucristo rucˈ quinmal itzel Belial? ¿Su mod cuban jun aj cojnel rech cuban jun u chˈobnic rucˈ jun chic che aj cojnel taj? Cˈot mod rucˈ.
47006016	¿Su mod quicaj quib tak dios che xa ibnon cmal runak, rucˈ kas rchoch Dios? Are oj oj rchoch cˈaslec Dios, jelaˈ pcha cubij chpan Tioxlaj Wuj: “Quinjkeˈ na cucˈ in winkil, quinbin na chicxoˈl. Quinel na Dios quech que, que quiˈel na in tinmit,” cchaˈ.
47006017	Rmal laˈ xa jnan cubij Ktaˈ Kjawxel: “Chixel chicxoˈl ritzel tak unak, chitsa iwib chquij. Xa michˈip su racleˈn che quixutzˈilˈaj. Tigreˈ in quixincˈam na.
47006018	Quinel na in in i Taˈ, ix quixel na ix in cˈjol ix in miˈal. Jelaˈ cubij Ktaˈ Kjawxel cˈo injel u choˈab puˈab,” cchaˈ.
47007001	Rmal wa rtzˈibtlic queklo loˈlaj tak wechlal, che are waˈ ubin can Dios che cojuban na relcˈwal re. Rmal laˈ chkesaj ba chkij kcˈaslemal injel su racleˈn che xa tzˈillaj tak mac che cˈo chpan kebkil jelaˈ chpan kenmaˈ. Xa cojucˈil che ubanic tzˈkat chwach Dios rech jelaˈ cojel xa oj tioxlaj tak aj cojnel chpan injel.
47007002	¡Chujicˈma ba chpan iwenmaˈ wechlal! Oj cˈot jun etzlal kebnon chque mijun chiwe ix, cˈot jun cˈax kebnon che renmaˈ mijun chiwe. Jelaˈ ubnon naret kesbun jun chiwe rucˈ tak mlon tak tzij.
47007003	Naret quinbij wariˈ che uyaˈic jun mac chiwij. Are in inbin chic che ix cˈo chpan kenmaˈ, rmal laˈ we oj cojcmac o we cˈo su racleˈn che quekrak chpan kcˈaslemal, amˈal ix cˈo pkenmaˈ.
47007004	Mas nim rcubsbal in cˈux cˈo chiwij ix wechlal, che utz ibnon rucˈ i cojnic. Jelaˈ ubnon che in quinya rson chiwij chicwach inqˈuiaj chic che ix utz ibnon rucˈ. Mas icubsan in cˈux, jelaˈ jnan mas nim in quicten iwmal mas tneˈ cˈo bwelt che quekrak cˈax.
47007005	Rmal laˈ che jampa xojopan pucuent Macedonia mijun uxnen xekbno nu xojuxan taj. Xak jelaˈ ubnon xekrak injel uwach tak cˈaxclil, cˈo unak xichˈojan chkij, jelaˈ xuxiˈij rib kenmaˈ cmal.
47007006	Dios, re cucubsaj u cˈux chin jun che xa queblan u cˈux, jelaˈ xubno xucubsaj kcˈux oj rmal xpe kechlal a Tito kucˈ.
47007007	Naret xiw rmal xpe kucˈ xcubsax kcˈux, are laˈ rmal rech che xuya rson chke che ix kas xicubsaj u cˈux re, craj cubij che utz ibnon rucˈ i cojnic. Xubij che mas quiwaj quiwil in wach in, che xa quixbson chwe rmal wa rcˈax inrkon che quiwaj quiwetamaj we utz in wach in. Are waˈ xuya mas quicten chpan wenmaˈ rmal su xubij chwe.
47007008	Mas tneˈ xixinya prbis rmal wa rwuj xintak bic chiwe, naret xinmaymaˈ chpan wenmaˈ che mat xintak bic rwuj chiwe. Are xinbson can jbeˈ nabe rmal rech che rwuj xa xuya rbis chixoˈl ix. Xa quieb oxib ˈij xixbsonec.
47007009	Wacmic chic quinquictic, naret rmal rech che xixbsonec, xiw quinquictic rmal rech che rbis xyaˈ chiwe xucˈam i be chiwach che xijal uwach i chˈobnic. Are wa utz xril wi Dios che xixbson chrij i mac ibnon. Rmal laˈ cˈot jun cˈax quirak na rmal re rmal laˈ che ya xijal uwach i chˈobnic.
47007010	Are rbis che cuya Dios prenmaˈ cuban che jun che cujal uwach u chˈobnic rech ccˈoltaj na. Naret kas bis wariˈ jampa jelaˈ cubno. Are bis rech uwach ulew are xiw cucˈam bic jun chpan junelic camnical are waˈ bis kas tzij.
47007011	Jampa ix xixbsonec rmal i mac ibnon xichˈjo jelaˈ pcha su xraj Dios chiwe. Cmic chiwlampeˈ su xuya Dios chiwe rmal i bis. Are laˈ xuban chiwe che xiyujbaˈ iwib chwach rmal la rjbeˈ cˈax xirko. Ya xichˈbo che su kas ibnon chwach Dios, jelaˈ ibnon che xiˈalajsaj rucˈ i chiˈ su i mac ibnon chwach. Tigreˈ xyictaj iwiwal, xixiˈij iwib chwach su xibno. Tigreˈ mas xiwaj che wet utz xinwlo su xibno che xiyujbaˈ i chˈobnic chwach Dios. Xibno su kas cumaj che lajun che ubnon itzel mac chixoˈl. Injel xicˈut chekwach che utz ibnon cmic, che cˈot su craj na che uyujbxic rucˈ su ibnon.
47007012	Jelaˈ wechlal, jampa xintzˈibaj bic lajun wuj chiwe naret xintzˈibaj bic xiw rmal rech lajun che ubnon etzlal chixoˈl, ni xiwt rmal rech lajun chic che xban cˈaxlaj etzlal che. Xa are xintzˈibaj bic rech jampa iyujban iwib chic quiˈalajsaj chbil tak iwib che kas tzij mas quimaymaˈ picˈux chrij su kaj oj chiwe chwach Dios.
47007013	Rmal injel wariˈ are Dios uyaˈon cubsbal kcˈux. Naret xiw chke oj uyaˈon rcubsbal kcˈux, jelaˈ mas utz xeklo che cˈo congan u quicten a Tito rmal iwech ix. Are ix iwinjel iyaˈon uxnen che renmaˈ rmal rech che rucˈ utzlaj rtzil i cˈux xicˈul chixoˈl.
47007014	In xinbij che a Tito che mas quinquictic iwucˈ rmal utzlaj i mod, naret xel in qˈuixbal rucˈ su xinbij che. Xa jelaˈ che injel su xekbij che a Tito chiwij, jelaˈ xelec. Injel su xekbij chiwij are laˈ saklaj tzij.
47007015	A Tito mas quixuloˈoj chpan renmaˈ, jampa cnataj che xinmaj rutzil Dios rmal laˈ xicˈlu rucˈ maxoˈil jelaˈ rucˈ utzlaj i chˈobnic xixucˈil, xicoj u tzij su xubij chiwe.
47007016	In quinquictic jnan rucˈ re rmal rech che in kas tzij quinconec quincubsaj in cˈux chiwij ix chpan injel.
47008001	Wacmic chic kechlal, kaj quekbij chiwe chrij utzlaj utzil Dios uyaˈon chque rajcojnel che i cˈo pucuent Macedonia.
47008002	Que xicrak nimlaj tak cˈaxclil picwiˈ xa rech cuˈalajsaj psak we kas tzij i cjonnak che Kjaw Jesucristo. Mas tneˈ jelaˈ xiquirko, cˈo uwiˈ rquicten xyaˈ chque chpan quenmaˈ. Mas tneˈ mas tak i mebaˈ, que quiyaˈon qˈui uwach tak sipnic chque inqˈuiaj chic che cˈo rajawxic chque, jelaˈ pcha wet i biyom. Jelaˈ xicbno naret che xa rucˈ quieb quenmaˈ.
47008003	In kas tzij quinbij su la xinwlo, che rucˈ injel ccˈux xicya injel su xicon che uyaˈic chque rucˈ u wiˈ. Are xchˈobtaj lo chpan quenmaˈ, cˈot mijun xubij chque su rajawxic quicbno.
47008004	Mas xojcbochˈej we cˈo rmod rucˈ che quicya que cchuj pcha quicban inqˈuiaj rech quictoˈo rajcojnel chpan jleˈ chic tak tinmit rucˈ su rajawxic chque.
47008005	Naret jelaˈ xelec su xekchˈbo. Rmal laˈ che rucˈ mas uwiˈ xicya bic rpwak. Jelaˈ xicbno rmal laˈ che nabe kas xicjach quib puˈab Kjaw Jesucristo, tigreˈ xicya quib che ubanic ktakquil oj jelaˈ pcha su u reynic Dios chke.
47008006	Rmal laˈ che xekpixbaj bic a Tito che cuqˈuis ubixic chiwe chrij umolic wa rcchuj, su xumaj lo ubanic iwucˈ nabe. Rech jelaˈ quichˈob u colmil chrij uyaˈic wa rtak sipnic chque inqˈuiaj, rmal utzlaj utzil Dios cˈo chpan iwenmaˈ.
47008007	Are ix mas utz ibnon rucˈ injel utzil uyaˈon Dios chiwe. Jelaˈ co itacˈban iwib rucˈ i cojnic, jelaˈ mas maxo quiban che uyaˈic u tzij Dios chque runak, utz ibnon rucˈ i chˈobnic che u tzij. Mas quiwaj ubanic injel uwach u chac re. Jelaˈ utz ibnon che cojiloˈoj rucˈ utzlaj iwenmaˈ. Rmal laˈ che mas utz ibnon rucˈ injel wariˈ, jelaˈ wacmic utz chibna rucˈ wa rcchuj rech quiya chque inqˈuiaj unak che mas cˈo su rajawxic chque.
47008008	Naret quinbij che jun tzij rajawxic quimol u chiˈ wa rtak sipnic pcha ubnon jun i takquil che jun tzij quiqˈuis pwiˈ. Xak xiw cwaj che quiwetamaj su quicban inqˈuiaj chic aj cojnel pucuent Macedonia, che mas benak ccˈux che umolic wa rcchuj quech rinqˈuiaj che cˈo rajawxic chque. ¿La jelaˈ quiban ix? We jelaˈ, tigreˈ kas tzij quel i cˈux chque inqˈuiaj chic aj cojnel che cˈo rajawxic chque. Jelaˈ ix quicˈtuˈ che quiloˈoj rinqˈuiaj rucˈ saklaj tzij.
47008009	Are ix iwetaˈan chic su ubanic utzlaj utzil Kjaw Jesucristo. Mas tneˈ che re kas biyom, rmal laˈ che are Rjaw juntir. Rmal iwech ix xuya can injel su cˈo puˈab, xuban pcha mebaˈ chekxoˈl oj unak. Jelaˈ xubno rech quixel ix biyom ix rmal rumebaˈil re.
47008010	Wacmic in cwaj quinya i nˈoj chrij wa rcchuj. Are ix, ix aj Corinto, ix nabe chicwach quinjel aj cojnel chic che xiwaj umolic tak cchuj. Jelaˈ jnan ix nabe che ximaj ubanic. Jelaˈ jun bir canak ximaj lo umolic wa rsipnic. Cmic quinchˈbo che utz quiqˈuis pwiˈ che quimol rsipnic chixoˈl, quitzˈkatsaj juntir.
47008011	Wacmic chitakej ubanic rucˈ utzlaj iwenmaˈ rech jelaˈ quiqˈuis pwiˈ su ximaj lo ubanic nabe. Chiya ba tak chuj chijujnal, jelaˈ pcha cubij iwenmaˈ.
47008012	Rmal laˈ jampa jun cumaymaˈ chpan renmaˈ che cˈo su cusipaj, are Dios cucˈmo che rmal su la conec cuyaˈo, naret cuta che su cˈot cˈo rucˈ.
47008013	In naret quinbij chiwe che rmal rsipnic quiyaˈo quiuya na ix chpan mebaˈil.
47008014	Xa are cwaj che cˈot mijun chque rajcojnel che mat curko su rajawxic che chpan u cˈaslemal. Wacmic cˈo na mas uwiˈ iwucˈ ix, are utz quibno quiya chque rinqˈuiaj che cˈo rajawxic chque. Jelaˈ ubnon copan jun ˈij jampa rpent cqˈuis iwech ix, tigreˈ are rque quicya chna iwe. Jelaˈ xa jnan quitoˈo iwib chiwachbal iwib rech cˈot jun chixoˈl che mat curko su rajawxic che.
47008015	Tzˈibtal can chpan rTioxlaj Wuj che jewaˈ cubij: “Are jun che qˈui u jal xurko, cˈot xtoˈtaj canak. Are wajun che xa jbeˈ xurko xubna che,” cchaˈ.
47008016	Wechlal, in quinmaltioxij che Dios, che xuya prenmaˈ a Tito che quixumaymaˈ jelaˈ pcha in che quixinmaymaˈ chpan wenmaˈ.
47008017	Jampa xinta che a Tito we craj cbech iwucˈ, re utz xuto chanim xubij che cbec, rmal laˈ mas quel u cˈux chiwe. Rmal laˈ, che rucˈ injel renmaˈ copan chlaˈ che itoˈic. Utquel xuchˈob pucˈux che jelaˈ cubno.
47008018	Jnan rucˈ a Tito, oj xektak bic jun kechlal che crichˈilˈaj bic. Re jun kechlal che mas utz quichˈaw chrij quinjel rajcojnel ural rmal utz ubnon che u chac rucˈ utzlaj u tzij Dios.
47008019	Naret xak xiw wariˈ, xa are xiccoj cmal kechlal che cbe kucˈ che ucˈamic bic wa rcchuj che kmlon u chiˈ ural. Are waˈ utzil quekbno, rech kenmartsaj u ˈij Kjaw Jesucristo, jelaˈ jnan quekcˈtuˈ chiwach ix che oj kaj quictoˈo tak kechlal che cˈo su rajawxic chque.
47008020	Oj jelaˈ quekbno, rech cˈot mijun cubij jun tzij chkij rmal kmod che cojtjan che umolic wa rtak cchuj che qˈui chic.
47008021	Rmal laˈ cojtjanec quekcoj kchoˈab che ubanic su laˈ che tzˈkat rucˈ wa rcchuj, naret xak xiw chwach Kjaw Jesucristo, jelaˈ jnan chicwach runak.
47008022	Cucˈ rque quektak bic jun chic kechlal che quirichˈilˈaj bic. Are wajun chic qˈui bwelt klon che are cucoj u choˈab che ruchac rech Dios. Wacmic mas cˈo u reynic che cbe iwucˈ ix, rmal rech che nim rcubsbal u cˈux chiwij ix wacmic, rmal su xekbij che chiwij.
47008023	Jelaˈ kechlal, we cˈo jun cuta chiwe chquij rkechlal xektak chixoˈl, utz chibij che che a Tito, re wichˈil, are wach aj chac che itoˈic chixoˈl. Wa riquieb kechlal chic are ctakoˈn rajcojnel ural, que quequinmartsaj u ˈij Kjaw Jesucristo, cmal utz cbnon rucˈ ccˈaslemal, jelaˈ chibij che.
47008024	Rmal laˈ chicˈtu chicwach rkechlal xektak bic chixoˈl che kas tzij quiloˈoj Kjaw Jesucristo rmal quicˈul chixoˈl. Jelaˈ chicˈtu chicwach che kas tzij cojquicat iwucˈ ix, jelaˈ pcha su kbin chque che jelaˈ i mod ix. Jelaˈ ubnon che quinjel rajcojnel quicta rson che utz ibnon chpan i cojnic rucˈ Dios.
47009001	Wechlal in quinchˈbo che naret rajawxic chwe che quintzˈibaj na mas chiwe chrij ctoˈic chque tioxlaj tak aj cojnel chic pucuent Judea.
47009002	Rmal rech che wetaˈan chic che ix mas quiwaj quitak jun sipnic chque rucˈ injel iwenmaˈ. In inbin can chque kechlal pucuent Macedonia che quinquicat iwucˈ ix rmal rech che ix, ix cˈo pucuent Acaya ichˈbon lo jun bir canak che quitoˈo rinqˈuiaj rucˈ tak cchuj. Rmal laˈ che mas xiquictic che umolic cchuj, xpe creynic chpan quenmaˈ i qˈui chque rque aj Macedonia rech jelaˈ jnan quicban que.
47009003	Cmic chic quintak bic wa rioxib kechlal iwucˈ rech quiccˈam bic wa rcchuj iyujban chic. Tigreˈ ˈalaj chque rque su utz xekbij chiwij che kas tzij, che naret quekbij tzij che cˈot su cawtaj wi. Jelaˈ cwaj che iyujbanch iwib rucˈ tak i sipnic, jelaˈ pcha su inbin can chque.
47009004	Xak rucˈ jbeˈ, pent cˈo jujun chque rkechlal aj Macedonia quibe wucˈ, jampa in quinbe iwucˈ. Tigreˈ we cojquirka che ix iyujbant iwib rucˈ, quel na kqˈuixbal rmal rech che xcˈbeˈ kcˈux chiwij. Chichˈbo ba ix che cuya na mas qˈuixbal chiwe ix.
47009005	Rmal laˈ xinmaymaˈ pincˈux che rajawxic quinnabaj bic rkechlal che quiopan chlaˈ iwucˈ nabe chinwach in, rech quixctoˈo che u tzˈkatsxic apnak wa rcchuj che ix ibin canak che cyaˈic. Rech jelaˈ tzˈkatnakch apnak su quicyaˈo, jelaˈ pcha jun toˈbnic che iyaˈon rucˈ injel iwenmaˈ, naret che jun tzij xicta chiwe.
47009006	Chcˈun pijlon wa rcˈambal nˈoj: Chin jun che qˈuit u ticoˈn cutco, xa jbeˈ uwach ruticoˈn cucˈlo. Chin jun che nim ruticoˈn cutco, are laˈ nim ruwach ruticoˈn cucˈol na, craj cubij we xa jbeˈ quiyaˈo, xa jbeˈ quichˈco.
47009007	Rmal laˈ chijujnal chiwe quiyaˈo jelaˈ pcha su xchˈobtaj lo chpan iwenmaˈ, naret rucˈ bis, ni rmal rech ctaˈ chiwe jun tzij quiyaˈo. Chin jun che cuya u sipnic rucˈ quicten chpan renmaˈ, jelaˈ kaj chwach Dios mas culoˈoj uwach.
47009008	Are Dios cˈo u choˈab che ubanic injel uwach tak utzil chiwe, rech amˈal cˈo injel iwucˈ su rajawxic chiwe chpan i cˈaslemal, rucˈ che cˈo na uwiˈ. Tigreˈ jelaˈ quixcon che ubanic injel uwach utzlaj tak chac chwach re.
47009009	Tzˈibtlic chpan Tioxlaj Wuj: “Wa rachi che jsucˈ chwach Dios cusipaj bic qˈui uwach tak sipnic chque tak i mebaˈ, su laˈ cubno che jsucˈ chwach Dios xa qˈuis taj, jelaˈ ubnon chbe ˈij sak,” cchaˈ.
47009010	Dios cuya tak ijaˈ che aj tcol ticoˈn tigreˈ cuya rjal che rech cutijo. Jelaˈ jnan cuban chiwe ix, cuya chiwe injel su rajawxic chiwe, cuban che che cuqˈuiytsaj na. Tigreˈ jelaˈ quixconec quisipaj na mas chque inqˈuiaj chic che cˈo rajawxic chque. Jelaˈ ubnon che quiban jun utzlaj tak chac chwach re.
47009011	Jelaˈ ubnon che Dios amˈal cuya chiwe rech quixconec quisipaj chque inqˈuiaj chic che cˈo rajawxic chque. Jelaˈ u mod che jampa quiccˈam i sipnic quicmaltioxij che re iwmal ix.
47009012	Are wa rutzlaj chac quibno naret xiw cutzˈkatsaj su rajawxic chque wa rinqˈuiaj tioxlaj tak aj cojnel, are cuban chque quicmaltioxij che Dios rmal quicten iyaˈon ix chpan quenmaˈ que.
47009013	Jelaˈ ubnon che rmal la rtoˈbnic iyaˈon chque, cuˈalajsaj psak che kas tzij quinmaj u tzij Dios. Tigreˈ cˈo mas i qˈui chque cquinmartsaj na u ˈij re iwmal. Jelaˈ quicˈtuˈ che kas tzij ix cjonnak che rutzlaj u tzij Dios rmal quiya nimlaj sipnic chque rque jelaˈ chque inqˈuiaj chic.
47009014	Que jampa quicban chˈawen rucˈ Dios piwiˈ, mas quel na ccˈux chiwe rucˈ. Jelaˈ quicbno rmal Dios uyaˈon chiwe rutzil rech jelaˈ ix quiban toˈbnic chque inqˈuiaj chic.
47009015	¡Chekmaltioxij baˈ che Dios, rmal nimlaj u sipnic uyaˈon chke, che quekrakt ubixic che su ubanic rnimlaj utzil uyaˈon chke!
47010001	Wacmic wechlal, in in a Pablo quinbochˈej i jlon prubeˈ a Jesucristo rmal che re chuchˈuj renmaˈ, naret cunmartsaj rib. Inton chic che cbixic che jampa in cˈo iwucˈ quinucˈil chiwach. Tigreˈ jampa in cˈoxt iwucˈ quinbij na injel chiwe, naret quinxiˈij wib che ubixic.
47010002	Quixinbochˈej che jampa quinopan iwucˈ, rajawxict chwe che quinyaj jujun chiwe rucˈ cˈaxlaj tak tzij. Rmal i cˈo jujun chixoˈl che quicbij che are oj xa quekban kchac pruchoˈab creynic unak aj uwach ulew.
47010003	Jelaˈ kas tzij che oj cˈo chicxoˈl runak rech uwach ulew. Xa oj cojchcon taj jelaˈ pcha runak aj uwach ulew.
47010004	Are wa rkchˈacbal quekcoj oj che u chac Dios naret rech uwach ulew, xa are petnak prcaj rucˈ re. Rmal laˈ cˈo cchoˈab che quekluj injel su racleˈn che xa aj chˈoj che rutzlaj be rech Dios.
47010005	Jelaˈ, oj cojcon che quekluj tak tzij quicban jujun unak che quicchˈaw chrij Dios rucˈ inmak tak cchˈobnic rech uwach ulew. Jelaˈ cojcon che usachic cchˈobnic runak che cuˈatmij cwach runak che quicjon na che, craj cubij che are oj queksach uwach cchˈobnic runak rech quicya quib puˈab Kjaw Jesucristo rech quequinmaj na u tzij.
47010006	Jampa ix quitzˈkatsaj na iwib rech quinmaj injel su cubij Dios, tigreˈ jampa cojbe iwucˈ quekban na ˈatbal tzij picwiˈ rinqˈuiaj chixoˈl che caj taj quequinmaj u tzij.
47010007	Ix are xiw quiwil rij uwachbal, utz quiban che uchˈobic u pan su quinbij chiwe. We cˈo jun chiwe cumaymaˈ chpan renmaˈ che kas tzij re rech a Jesucristo. Jelaˈ rajawxic che cumaymaˈ na mas, rech cuchˈbo che oj oj rech Kjaw Jesucristo jnan rucˈ pcha re.
47010008	Mas tneˈ quinmartsaj jbeˈ in ˈij rmal wa rtaknic che uyaˈon Kjaw Jesucristo pinˈab che in u takoˈn re, naret quel in qˈuixbal rucˈ. Rmal rech che uyaˈon in takquil che uyaˈic i choˈab ix, prutzij Dios. Naret che usachic iwach.
47010009	Naret cwaj che quichˈbo che xa quixinxbij rmal wa rtak wuj che quintzˈibaj chiwe.
47010010	Wetaˈan chic che cˈo jujun chixoˈl che quicbij che mas co che mas cchoˈab in tzij quintzˈibaj chiwe chpan tak wuj. Tigreˈ jampa in cˈo iwucˈ xa in ploj achi, xa cˈot uptan in tzij quinbij chiwe.
47010011	Chin chiwe che jelaˈ cubij rajawxic cuchˈbo che jelaˈ pcha su inbnon rucˈ in tzij jampa quintzˈibaj cho rwuj chiwe jampa in cˈot iwucˈ, jelaˈ quinban na rucˈ in chac jampa in cˈoch iwucˈ, che rucˈ choˈab quinpetec.
47010012	Are oj oj cojcon taj quekbij kib jelaˈ pcha jujun quicbij che utz cbanic que. Ni cojcont oj quekbij che oj utz na chicwach que. Que xa jechˈ cchˈobnic, rmal laˈ che xa rucˈ cchˈobnic que quicmaymaˈ quib we utz o we ustaj cchac quibnon. Quicjnamtsaj quib che rilic chin utz u chac naret quicjnamtsaj quib rucˈ u chˈobnic Dios. ¡Are que xa i ploj!
47010013	Oj naret kenmartsaj kˈij che su racleˈn che kech taj. Are Dios cuˈalajsaj chke nu rajawxic cojchcon wi. Jelaˈ ubnon che re uyaˈon chke che xojopan iwucˈ che ubixic utzlaj u tzij chiwe chpan tinmit Corinto. Rmal laˈ xiw kenmartsaj kˈij chrij rkchac uyaˈon pekˈab che kas tzij xekban chixoˈl.
47010014	Rmal laˈ che naret oj elnak chpan u be uyaˈon chke rmal Dios che kenmartsaj kib. Oj, oj rnabe xojopan chpan i tinmit che ubixic utzlaj u tzij Dios rech a Jesucristo chiwe. Wet xojopnec che ubixic cˈot mod kenmartsaj kib iwmal ix.
47010015	Jelaˈ quelec che kenmartsajt kˈij che su cchac quech inqˈuiaj chic quibnon chixoˈl che uyaˈont chke Dios su quekbno. Xa are cul kcˈux che cqˈuiy na i cojnic rech cˈo mod rucˈ che cojchcon na mas chixoˈl, we jelaˈ u reynic Dios, naret kaj quekya uwiˈ che rchac uyaˈon re pekˈab.
47010016	Tigreˈ jelaˈ cojconec quekya na ubixic utzlaj u tzij Dios ptak tinmit che i cˈo apno jelaˈ chiwe. Rech jelaˈ kenmartsajt kib chrij u chac jun chic chpan u be uyaˈon che rmal Dios.
47010017	Chin jun craj cunmartsaj u ˈij, are utz chunmartsaj u ˈij su ubanic Dios. Naret cunmartsaj rib.
47010018	Are jun che cubij rib che utz ubnon rucˈ u chac chwach Dios, naret wariˈ caˈaljnec che utz. Xiw are wariˈ caˈaljnec che utz ubnon jun, we Kjaw Jesucristo cubij che utz ubnon che u chac.
47011001	Cmic chic are cwaj quichˈij jbeˈ wariˈ we quinbij tzij pcha u mod jun locˈ cchˈawac, chichjaˈ su cˈo chpan wenmaˈ che quinbij chiwe.
47011002	Mas quixwaj wechlal, rmal laˈ che cpe wiwal jampa cˈo inqˈuiaj chic che quiccoj i cˈux rucˈ jun chic tzij che naret pcha su xekbij oj chiwe. Are loˈbal in cˈux in chiwe are petnak rucˈ Dios. Are cwaj in quixinya puˈab Kjaw Jesucristo jelaˈ pcha jun cujach bic rumiˈal puˈab richjil che kas ali na che cˈot achi ˈaxnak rucˈ jampa cucˈam richjil. Jelaˈ cwaj quixintacˈbaˈ na chwach Kjaw Jesucristo che cˈot jun chic tzij icˈmon cmal inqˈuiaj chic che quiuc chixoˈl.
47011003	Xa quinxiˈij wib chiwe, xak rpent quixsubtaj na cmal inqˈuiaj chic rech jelaˈ csachtaj u be i chˈobnic, quiban na quieb che iwenmaˈ rucˈ i cojnic che Kjaw Jesucristo. Jelaˈ ubnon che quixuban tzˈil chixoˈl rucˈ. Jelaˈ pcha su xuban al Eva xsubtaj rmal rcmatz che mas xnaw che usubxic.
47011004	Rmal laˈ, jampa cpe jun chixoˈl che cucoj u beˈ a Jesús rucˈ u tzij, xa jun chwi tzij cubij chiwe chrij, ix chanim quiya iwib che utatbxic. O we cchˈaw chrij jleˈ chic u xlabal jnant rucˈ rTioxlaj Xlabxel che icˈmon nabe, o we cubij jun chwi tzij chrij su mod quixcˈoltaj na naret jelaˈ pcha cubij utzlaj u tzij Dios, are ix utz quiban che utatbxic, cˈot su quibij che.
47011005	In quinchˈbo che nimt qui ˈij wa rinqˈuiaj che xa quicjluj quib che u takoˈn Dios chinwach in. Que quicbij quib che juis nim qui ˈij, que nim cbanic chixoˈl.
47011006	Pent cˈo na craj che in tzij che quinchˈawac, xa are in chˈobnic tzˈkatnak chic rmal Kjaw Jesucristo. Are wariˈ xekˈalajsaj psak chiwach rucˈ injel su kebnon oj oj rkas apóstoles chixoˈl.
47011007	Jampa xinya ubixic rutzlaj u tzij Dios chixoˈl, naret xinmartsaj wib che utaˈic pwak chiwe. Xa are xwaj wet xinyic i ˈij ix chekxoˈl. Pent are mac wariˈ che jelaˈ xinbno.
47011008	In jelaˈ pcha xinwesaj pwak picˈab inqˈuiaj chic aj cojnel chpan jleˈ chic tak tinmit rech xincjo su rajawxic chiwe jampa xinchcon chixoˈl, rech xinyat latzˈ chiwe.
47011009	Tigreˈ jampa xincˈjeˈ iwucˈ, xinelt pcha jun ekaˈn che mijun chiwe ix, mas tneˈ cˈo rajawxic chwe. Xa are kechlal xipe pucuent Macedonia xicya su rajawxic chwe rech xincjo. Kas tzij xinchjej wib chpan injel, rech quinel taj pcha jun ekaˈn chiwe ix. Jelaˈ inbnon inbenak, jelaˈ quinbno jampa quinpe chna.
47011010	Jelaˈ pcha in wetaˈan che kas tzij cˈo a Jesucristo wucˈ, in quinbij chiwe saklaj tzij che quinˈalajsaj psak chicwach runak chpan injel u cuent Acaya che cˈot pwak incˈmon chiwe. Cˈot mijun che cuˈatmij in tzij che jelaˈ quinbij na chque.
47011011	¿Suche che jelaˈ quinbij chiwe? ¿La quibij ix che rmal laˈ quixwaj taj? Are Dios retaˈan che kas quixwaj wechlal.
47011012	In quintakej ubanic su tjanec quinbno, rech quinyat u be chque la rinqˈuiaj chic che quicjluj quib che i u takoˈn Dios chixoˈl. Rech jelaˈ cˈoxt rson cquinmartsaj quib che quicbij xa jnan kach aj chac kib kucˈ oj.
47011013	Are wa rachjab naret kas i u takoˈn Dios, xa i aj subnel tak aj chac che quicjluj quib che i apóstoles rech Kjaw Jesucristo.
47011014	Cˈot umaymaˈxic su quicban que. Are wa runmal itzel Satanás, jelaˈ jnan cujluj rib che are jun ángel rech sakil rech quiusub rajcojnel.
47011015	Jelaˈ ubnon che xak pre chque tak aj chac rech Satanás quicjluj quib che ubanic tak aj chac che rutz. Qˈuisbal re quicrak na cˈajsbal cwach rucˈ la rcˈaxlaj tak cchac quicbno.
47011016	Jeac chic quinbij, mijun cuchˈbo che in xa in locˈarnak chic. We jelaˈ quichˈbo chibna ba che in in locˈarnak chic, rech jelaˈ quiya chwe che quinmartsaj na jbeˈ wib.
47011017	We quinyic in ˈij rucˈ su quinbij, naret intkon che ubixic rmal a Jesucristo, xa are pcha jun achi locˈarnak chic quinchˈawac.
47011018	Rmal laˈ che cˈo i qˈui che quequinmartsaj quib jelaˈ pcha quicban unak aj uwach ulew, cmic in jelaˈ quinmartsaj na wib pcha quicban que.
47011019	Jelaˈ quinbno wachanim rmal laˈ che ix mas utz quiwlo tak achjab che locˈarnak chic. Rucˈ injel iwenmaˈ quicˈlu. Pent jelaˈ quiban chwe rmal juis nim i nˈoj chixoˈl.
47011020	Jampa quiopan la rinqˈuiaj unak iwucˈ che quicjluj quib che i u takoˈn Dios, que quitkan piwiˈ ix. Que quicquelˈaj su cˈo iwucˈ ix, quicban quech chiwe, quicban nim che quib chiwach, o quixcchˈay chi plaj pcha cuban jun cˈanlaj patrón che u mos. Ix xiw quichˈjo wa rcˈax quicban chiwe, cˈot su quibij chque. ¡Ay no wechlal!
47011021	Mas tneˈ cuya qˈuixbal chwe che quinbij chiwe, are oj xa oj ploj rmal xuyat chke che jelaˈ xekban chiwe pcha quicban que. Su quicbij la rinqˈuiaj chic che quequinmartsaj quib chiwach, che quicxiˈijt quib che ubixic, jelaˈ in cmic quinxiˈijt wib che ubixic chiwe. Chichˈbo ba che pcha jun achi locˈarnak chic quinchˈawac.
47011022	Quinta chiwe, ¿la que quichˈaw chpan ctzij hebreos? Jelaˈ in. ¿La que israelitas? Jelaˈ in. ¿La que riˈ u man Abraham? Jelaˈ in.
47011023	¿La que i aj chac rucˈ Kjaw Jesucristo? Are in mas in aj chac rucˈ chicwach que. Quinchˈob taj su quinbij, quintjanec quinchˈawac jelaˈ pcha jun achi locˈarnak chic. In mas incjon in choˈab che chac chicwach que. In mas cˈax inrkon chicwach que rmal laˈ che qˈui bwelt incchˈiyon, qˈui bwelt inquiyaˈon pcarsa. Qˈui bwelt che runak ccaj wet xinccamsaj.
47011024	In job bwelt xinrak in chˈayic picˈab runmal chque judíos, injel bwelt xincchˈay jwinak blejlajuj rucˈ tak xcˈay.
47011025	Oxib bwelt xincchˈay rucˈ cheˈ. Jun bwelt xiccoj abaj chwe. Jampa xinbe pwiˈ rplo, oxib bwelt xupisclij rib rbarco chinxeˈ xinuya chpan rjaˈ. Jelaˈ ubnon xincˈjeˈ jun ˈij rucˈ jun aˈab chpan rjaˈ.
47011026	Qˈui bwelt inbnon in benan. Inrkon tak cˈax chpan rplo, jelaˈ jnan picˈab tak elaˈom, ptak qui ˈab rinwinkil, jnan rucˈ tak qui ˈab runak i aj Israel taj, chpan tak tinmit, rucˈ tak chkeˈej ulew, chpan tak plo, jelaˈ jnan chicxoˈl tak kechlal che xa quicjluj quib che i aj cojnel. Cˈax inrkon chpan injel cˈolbal cmal injel uwach tak unak.
47011027	Jelaˈ ubnon xintij in choˈab rucˈ in chac, inrkon tak cˈax che in bkil rmal. I qˈui bwelt cˈot uran xintijo, xinrak numic, xchkeˈej in chiˈ, xinchˈij numic i qˈui bwelt. Xinchˈij tak tew, jelaˈ jnan xinchˈij qˈui ˈij jampa cˈo rajawxic chwe che wetzˈiak.
47011028	Rucˈ wariˈ cˈo na uwiˈ rcˈax xinrko cmal quinjel rajcojnel chpan injel tak tinmit. Injel ˈij mas quinmaymaˈ pincˈux su quibnon. Are laˈ jelaˈ pcha jun ekaˈn cˈo chwij.
47011029	We jun chque rajcojnel che cˈot u choˈab, jelaˈ quinna in che in cˈot in choˈab. We jun ctzˈak chpan u mac rmal jun chic, in cumaj ˈaˈ wenmaˈ rmal cˈax quinna che.
47011030	We cumaj chwe che quinmartsaj wib, tigreˈ in quinmartsaj wib rmal quech su racleˈn che cucˈtuˈ che in cˈot in choˈab.
47011031	Dios are u Taˈ Kjaw Jesucristo che cumaj chke che quekyic u ˈij amˈal chbe ˈij sak, re retaˈan che kas tzij su quinbij, re retaˈan che naret mlon tzij quinbno.
47011032	Jelaˈ jampa in cˈo ptinmit Damasco, wa rˈatbal tzij che cˈo puˈab unmal ˈatbal tzij Aretas xiucoj tak aj chejnel nu quiuc wi runak chpan tinmit rech quinicchˈpo jampa quinel bic.
47011033	Xinresaj lo chpan jun wentaˈn, xinckasaj lo chrij jun tapia chpan jun chcach, che cxmon rucˈ clab rmal laˈ xinkajt picˈab que.
47012001	Wechlal, cˈot quinchˈac che che quinmartsaj wib. Mas tneˈ cˈot jelaˈ cumaj chwe che jelaˈ quinbno. Wachanim quinmaj ubixic chiwe chrij su inwlon che petnak rucˈ Dios, su cˈtun lo chinwach, rucˈ su xuˈalajsaj chinwach rmal Kjaw Jesucristo.
47012002	Cwaj quinbij chiwe su xbantaj chwe. Wetaˈan uwach jun achi che aj cojnel che a Jesucristo, che cˈo can cajlajuj jnab xcˈam bic prcaj chpan urox caj. In wetaˈan taj we xcˈam bic richˈil u bkil o rucˈ taj. Xiw Dios retaˈan.
47012003	Wetaˈan chic su xbantjec che wa rachi che xbe prcaj. Xiw wetaˈan taj we xcˈam bic rucˈ u bkil o rucˈ taj. Are Dios retaˈan.
47012004	Xcˈam bic prcaj chpan tzoylaj cˈolbal paraiso. Chlaˈ xuta wi jujun tzij che jun unak con taj cuya ubixic chque. Are rtzij xuto yaˈtalt ubixic cmal runak. Mas tzoy utaˈic.
47012005	In quinmartsaj u ˈij jun achi pcha lajun xopan prcaj. Naret quinmartsaj wib in. Xak xiw quinmartsaj wib cmal su racleˈn che cˈtun chwe in che cˈot in choˈab.
47012006	Wet cwaj quinmartsaj wib tigreˈ saklaj tzij quinbij chrij su inbnon, naret in pcha jun achi locˈarnak chic. Xa quinban taj rech cˈot jun cumaymaˈ che nim na inbanic chwach su laˈ cumaj chwe rmal in chac inbnon, o chwach in tzij xinbij.
47012007	Are su racleˈn rilic che xucˈut chwach lajun rmal Dios mas tzoy, xa quinmartsaj u ˈij rmal. Jelaˈ ubnon Dios uyaˈon jun cˈax chwe jelaˈ pcha jun qˈuix cˈo chpan in bkil rech cuyat chwe quinmartsaj wib rucˈ su quinbno. Are wa rcˈax tkon lo wucˈ rmal unmal itzel Satanás jelaˈ pcha quinuchˈiyo rech jelaˈ quinmartsajt wib rucˈ su quinbno.
47012008	Oxib bwelt xinbochˈej Kjaw Jesucristo che cresaj wa rcˈax chwe.
47012009	Re jewaˈ ubin chwe: “Quinwesaj taj, chubna cmic wa rloˈbal in cˈux chawe, xa are in choˈab in caˈaljnec chpan a cˈaslemal jampa rmal cˈoxt a choˈab at,” xcha chwe. Jelaˈ ubnon cmic che mas quinquictic rucˈ injel wenmaˈ che xa cˈot in choˈab, rech jelaˈ cˈjeˈ na u choˈab Kjaw Jesucristo wucˈ.
47012010	Rmal laˈ quinquictic jampa cˈoxt u choˈab wenmaˈ, jampa quinyoˈec, jampa cˈo su rajawxic chwe, jampa quinoktxec, jampa quinrak cˈax rmal rech u beˈ Kjaw Jesucristo. Jampa cˈot in choˈab quinna in, tigreˈ mas cpe na in choˈab rmal a Jesucristo.
47012011	Xinban pcha jun locˈrec unak jampa xinbij in tzij rech quinmartsaj wib. Xa are ix xixintakchˈej che ubixic wariˈ. Are cumaj chiwe ix che utz quixchˈaw chwij in. Are la rinqˈuiaj che quicjluj quib che u takoˈn Dios che quibij ix che inmak cbanic, naret inmak qui ˈij chinwach in, mas tneˈ nimt in ˈij in.
47012012	Xaˈaljnec che kas tzij in u takoˈn a Jesucristo rmal tak retal, jelaˈ tak maybal, rucˈ tak cˈutbal xuban Dios chixoˈl uwmal. Jampa xinchcon chixoˈl, xinchˈij uˈoxmil rcˈax iwucˈ.
47012013	¿Suche mas quimaymaˈ che ust inbnon iwucˈ, che jnant xinban iwucˈ pcha xinban cucˈ la rinqˈuiaj chic aj cojnel chpan inqˈuiaj chic tinmit che utz xinban cucˈ? Chpan ctinmit que xicya in psar jnan rucˈ su rajawxic chwe. Jelaˈ quibij ix, ¿la rmal laˈ che xinelt pcha jun ekaˈn chiwe che ust quixinwil cmic? We jelaˈ, cumaj chiwe che quicuy in mac.
47012014	Wacmic ya inyujbanch wib rech quinbe iwucˈ churox bwelt. Naret quinya jun ekaˈn chiwij. Naret quintzcuj in su laˈ che quisipaj chwe, xiw ix quixwaj naret i mibil. Are in pcha in i taˈ chiwe rmal xixcjon che Kjaw Jesucristo uwmal in. Naret racˈlab quicmol cbeymal rech ctaˈ, xa are ctaˈ quicmol cbeymal quech acˈlab. Rmal laˈ cˈot su racleˈn quinta chiwe jampa in cˈo chixoˈl.
47012015	Rmal laˈ che in pcha i taˈ, are in rucˈ injel in wenmaˈ quinsach na injel su cˈo wucˈ rmal iwech ix. Jelaˈ quincoj na in choˈab mas tneˈ quinya wib che quincam iwmal. Jelaˈ quinbno rmal mas quixwaj rucˈ injel wenmaˈ, mas tneˈ ix quitzlijxt u cˈxel utzil chwe.
47012016	Wacmic i cˈo jujun quicbij chixoˈl, mas tneˈ quetaˈan che xinelt pcha jun ekaˈn chiwe, che in xa mas quinjil wib che ubanic tak in nˈoj, rmal rech xixinsbu, jelaˈ xinrak in pwak chiwij.
47012017	¿Su mod xixinsbu? ¿La rmal xiyintak bic in takoˈn iwucˈ rech cˈo su quinchˈac chiwij?
47012018	In xinbochˈej a Tito che cbe iwucˈ, jelaˈ xintak bic jun chic kechlal che crichˈilˈaj bic. ¿La xixusub lo a Tito? ¿La mat xa jnan kchac rucˈ a Tito? ¿La mat xa jnan kchˈobnic chixoˈl rucˈ? Naret a Tito xixusbu, wechlal.
47012019	Pent quimaymaˈ che xa kaj ktoˈo kib rucˈ tak tzij chiwach. Jetlaˈ quekbno, are chwach Dios jelaˈ prubeˈ Kjaw Jesucristo cojchˈaw wi. Are quekbij injel wariˈ chiwe che uyaˈic i choˈab chpan i cojnic loˈlaj tak wechlal.
47012020	Quinxiˈij wib, pent jampa quinopan iwucˈ naret quixinrka che jelaˈ pcha cwaj in che cˈo utzil chixoˈl. Jelaˈ ix quinirak taj che jelaˈ pcha quiwaj ix. Pent quiyaj iwib chiwachbal iwib, pent ctiˈtat chpan iwenmaˈ, pent quiyic tak tzij, pent quixwulwtec, pent quixchˈaw chiwij chiwachbal iwib quinmartsaj iwib, pent quituclej bic iwib.
47012021	In quinxiˈij wib, pent jampa quinopnec, are Dios xa cukasaj in ˈij chiwach ix cuya cˈax chpan wenmaˈ iwmal. Rmal laˈ i qˈui chiwe che ujer petnak quicyat can ubanic tzˈillaj tak cmac cucˈ jleˈ chic tak ixkib, jelaˈ quicban na itzel tak creynic su curij na qui bkil xa rech uwach ulew. Xiw quicya quib che ubanic su ccaj quicbno. Ccaj taj quicjal uwach cchˈobnic. Que quiˈxowt rquenmaˈ chrij rmac quibnon can ujer.
47013001	Are wariˈ urox bwelt che quinbe iwucˈ. We cˈo u tzij jun chixoˈl chrij jun chic rajawxic cchˈob na injel rucˈ ctzij i quieb o i oxib aj ˈaljsnel.
47013002	Ya inbin canak chiwe jampa in cˈo iwucˈ wajun bwelt canak, jelaˈ quinbij chna wachanim chiwe che mjaˈ in cˈo iwucˈ, che tak rajIsrael bnol etzlal chixoˈl quinya na cˈajsbal cwach. Quinbij chque rajcojnel che ujer canak che quicyat can ubanic cmac, jnan cucˈ rinqˈuiaj i cˈo chixoˈl, we quinbe chna jun bwelt iwucˈ, cˈot jun quintoˈbsaj na uwach chiwe.
47013003	Tigreˈ quel na kas tzij che naret xiw in quinchˈawac, xa are Kjaw Jesucristo cchˈaw uwmal jelaˈ pcha quiwaj quichˈbo. A Jesucristo naret xa ploj u choˈab chixoˈl, xa are ucˈtun chiwach che congan u choˈab.
47013004	Rmal laˈ che kas tzij re xrip cho rcruz cheˈ, jelaˈ ubnon xcmac pcha u mod jun che cˈot u choˈab. Wachanim cˈaslec rmal u choˈab Dios. Jelaˈ oj mas tneˈ oj cˈot kchoˈab kitquel, are Dios cuya u choˈab chke rech quekbno su rajawxic chke chixoˈl. Jelaˈ ubnon quekˈalajsaj chiwach che kas tzij oj cˈaslec rucˈ xa jun uwach u choˈab Dios jnan rucˈ a Jesucristo.
47013005	Jelaˈ chincˈoj chpan iwenmaˈ rech quiwetamaj we kas cˈo i cojnic rucˈ Dios. Kas quiwlo su ibnon rucˈ i chac. ¿La iwetaˈan taj che cˈo a Jesucristo chpan iwenmaˈ? Cˈolec we kas tzij che ix aj cojnel che re. Pent xa quijluj iwib che ix aj cojnel.
47013006	Quincha in che ix quichˈbo che oj kas tzij oj aj cojnel che a Jesucristo rmal cojchconec.
47013007	Oj quekban chˈawen rucˈ Dios rech cˈot mijun etzlal quibno. Naret quekban chˈawen rucˈ xiw rech caˈaljnec che kas tzij su xeknawtzaj chixoˈl, xa are quekbno rech che ix quiban su utz chwach Dios, mas tneˈ cbixic cmal jujun che oj ust kbanic chwach re.
47013008	Rmal laˈ che oj cˈot cojcon che usachic uwach rkas tzij. Xak xiw cojcon che uˈaljsxic rkas tzij.
47013009	Rmal laˈ oj cojquictic jampa rajawxict chke quekban ˈatbal tzij chixoˈl. Mas tneˈ chixoˈl ix cˈot kchoˈab quibij. We ix kas tzij cˈo i choˈab rucˈ Kjaw Jesucristo cuyat cˈax chke. Mas kaj che ix quiban co chpan nu ix cjonnak wi rucˈ.
47013010	Rmal wariˈ quiyintzˈibaj bic wa rwuj chiwe che mjaˈ quinopan iwucˈ, rech jampa quinopnec naret in cˈan chiwe, jelaˈ pcha su yaˈtal chwe rmal rtakquil uyaˈon Kjaw Jesucristo pinˈab. Re uyaˈon chwe che uyaˈic i choˈab, rucˈ i cojnic naret che usachic iwach.
47013011	Wacmic wechlal quinbij chiwe, chichjej iwib chlaˈ. Chitzˈkatsaj su craj Dios chpan i cˈaslemal. Chicubsaj i cˈux, chibna xa jun i chˈobnic chixoˈl, chcˈol utzil chixoˈl. Are Dios che quel u cˈux chiwe, re quiyaw ˈaxbal chixoˈl. Jelaˈ ubnon quicˈjeˈ na iwucˈ.
47013012	Chiya lo rtzil iwach chiwachbal iwib rucˈ injel iwenmaˈ, che ucˈutic che mas nim quiwil wi iwib ix tioxlaj tak aj cojnel.
47013013	Quinjel rkechlal ural quicya rtzil iwach ix.
47013014	Are Kjaw Jesucristo cuya u ˈab piwiˈ, are Dios cuya iwe rloˈbal u cˈux, jelaˈ Tioxlaj Xlabxel quicˈjeˈ chpan iwenmaˈ che nimlaj iwinjel.
48001001	In, in a Pablo, in apóstol che Kjaw Jesucristo. Naret runak xincchaˈo che xincanaj che u takoˈn re naret unak xinquetko. Are Dios che xuˈalajsaj u Cˈjol chicxoˈl rcamnak re xuchˈbo che xincanaj in che u takoˈn re, jelaˈ xuchˈob a Jesucristo.
48001002	In rucˈ injel kechlal i cˈo wucˈ quektzˈibaj wajun wuj chiwe ix iwinjel ix aj cojnel, ix cˈo chpan injel tinmit pucuent Galacia.
48001003	Quicˈam utzlaj utzil chpan iwenmaˈ, rucˈ ˈaxbal chixoˈl rmal Dios rucˈ Kjaw Jesucristo.
48001004	Re xuya rib xcamsxic rmal kmac oj. Jelaˈ xubno rech cojresaj chpan etzlal chiˈ cho ruwach ulew, rech cuqˈuis pwiˈ su u reybal Dios che.
48001005	¡Quekyic u ˈij nimlaj Dios, junelic chbe ˈij sak! Amén.
48001006	Mas xinmaymaˈ che chanim ix quixtjanec quiya can u tzij Dios, che re wajun xixusqˈuij lak rmal utzlaj utzil a Jesucristo. Xiya canak u tzij Dios, jelaˈ wacmic ximaj utaˈic jun chic tzij rech quiwaj quixcˈoltaj na rmal.
48001007	Xa cˈoxt jun chic tzij rech quixcˈoltjec. In quinbij chiwe che cˈo inqˈuiaj unak chic che ccaj que wet quixquischo, are ccaj que quicjal uwach wa rutzlaj tzij rech Kjaw Jesucristo.
48001008	Ix xa micoj ctzij jleˈ chic su quicbij chiwe che jelaˈ taj pcha xbix canak chiwe ujer, mas tneˈ wet oj xojpe iwucˈ rech quekbij jun chic tzij, xa micjo. Mas tneˈ wet cpe jun ángel prcaj che cubij jun chic tzij chiwe, xa micjo. Chin jun che cubij jun chic tzij chiwe xak jelaˈ ucjon rib chuxeˈ jun cˈax che Dios cucˈajsaj na uwach.
48001009	Su kbin can iwucˈ jelaˈ cmic quinbijch jeac chic chiwe, we cˈo jun cpe chic cubij chna jun chic tzij chiwe che jnant rucˈ pcha lajun che icˈmon nabe, curak na cˈax rmal Dios, cucˈajsaj na uwach.
48001010	¿Su craj cubij wariˈ che quinbij chiwe chanim? ¿La are craj cubij che in quintzcuj che runak utz quichˈaw chwij? ¿O jelaˈ quintzcuj che utz quinril Dios? ¿O are quintzcuj che utz quinquil wi runak? Jelaˈ taj wechlal. We jelaˈ quinbno rech utz quincanak chicwach unak tigreˈ in naret in aj chac rucˈ Kjaw Jesucristo.
48001011	Wechlal, in cwaj che kas tzij quiwetamaj che u tzij Dios inbin chiwe naret xa u chˈobnic unak.
48001012	Naret xincˈam u tzij Dios rmal xa jun unak xubij chwe. Naret jun unak ucˈtun chinwach. A Jesucristo, re xuˈalajsaj chinwach in, naret jun unak.
48001013	Ix iton chic su in mod in ujer jampa in xincoj ctzij runak judíos. In congan xinban cˈax chque i aj cojnel rech a Jesucristo. In are xwaj wet xincon che usachic cwach quinjel.
48001014	Chpan qui pxab in winkil judíos mas nim xinuc in che ubanic chicwach i quinjel unak nicpaˈ xa jnan kjnab cucˈ. Jelaˈ xinbno rmal rucˈ injel in chˈobnic xwaj in che injel unak xicjon che ctzij ujer tak ktaˈ man.
48001015	Jampa mjaˈ quinˈalax in ural cho ruwach ulew, are Dios inuchaˈonch lak rmal utzlaj utzil ubnon chwe, xinusqˈuij rech quinban u takoˈn re rmal jelaˈ xraj re chwe. Dios xuˈalajsaj u Cˈjol chinwach rech cˈo mod rucˈ quinbij saklaj tzij chque runak i aj Israel taj rech quicˈoltjec rmal. Jelaˈ xraj Dios chwe. Cˈot xinta in nˈoj chque runak jampa jelaˈ xuban chwe.
48001017	Ni xinbet in cucˈ nabe tak u takoˈn Dios chpan tinmit Jerusalén rech quinta in nˈoj chque. Xa are xinel bic, xinbe pucuent Arabia, chlaˈ xinbe wi in intquel. Tigreˈ xintzlaj lak, xinbech chpan tinmit Damasco, chlaˈ xincˈjeˈ wi.
48001018	Jampa icˈawnak chcan oxib jnab, xinpˈkeˈ bic chpan tinmit Jerusalén, chlaˈ xinwetamaj wi uwach a Cefas, olajuj ˈij xincˈjeˈ rucˈ.
48001019	In xinwilt cwach inqˈuiaj chic que u takoˈn Dios, xiw a Santiago xinwil uwach, re u chaˈ a Jesucristo, jelaˈ u takoˈn re pcha in.
48001020	Are wariˈ su quintjan che utzˈibxic chiwe, are Dios querlo che kas tzij su quintzˈibaj.
48001021	Tigreˈ jampa xbantaj injel wariˈ xinbe chpan inqˈuiaj tinmit pucuent Siria, jnan rucˈ pucuent Cilicia.
48001022	Tak aj cojnel che Kjaw Jesucristo pucuent Judea, nabe canak quetaˈant in wach.
48001023	Xak xiw xicta rson jewaˈ: “Are wajun che xuban cˈax chke nabe canak, che xraj re wet xusach kwach juntir, cmic tjanec cuya ubixic utzlaj u tzij Dios rech quicˈoltaj na runak,” xichaˈ.
48001024	Jelaˈ ubnon che rkechlal chlaˈ xquinmartsaj u ˈij Dios rmal wech in.
48002001	Jampa icˈawnak chcan cajlajuj jnab, xinbech jeac chic chpan tinmit Jerusalén pucuent Judea. Xinwichˈilˈaj bic a Bernabé, jelaˈ xincˈam bic a Tito che wichˈil.
48002002	Xinbe chic chlaˈ rmal che Dios xucˈut chinwach che rajawxic jelaˈ quinbno. Xinchˈabej runmakil chicxoˈl i aj cojnel pa quitquel wi. Xinˈalajsaj chicwach injel utzlaj u tzij Dios che quintjan che ubixic chque i aj Israel taj rech quicˈoltaj na. Jelaˈ rajawxic che xinbno rech nim balt in chac inbnon lak nabe, jelaˈ jnan quinban na wachanim.
48002003	A Tito che petnak wucˈ mas tneˈ re jun chque griegos, i aj Israel taj, xiccojt cchoˈab che rech cucoj retal che u bkil jelaˈ pcha quicban que tak kwinkil.
48002004	Jelaˈ xelec mas tneˈ cˈo jujun achjab che quicbij che quib che kechlal, xuc cucˈ chicxoˈl pelˈal. Are xcaj que wet xuc retal u bkil a Tito jun tzij. Xicnim quib chekxoˈl rech quiclo su quekban oj che ojelnak chic puˈab u takquil ujer tak qui pxab a Moisés rmal oj cjonnak chic che Kjaw Jesucristo. Que ccaj che cojˈax jeac chic puˈab u taknic qui pxab.
48002005	Ni jbeˈ xekyat kib chque che su ccaj que quicbno jun tzij. Rmal rech quichˈob ix che utz xeklo che cˈjeˈ na saklaj tzij iwucˈ, are u tzij Dios itaken wacmic rech quixcˈoltaj na rmal.
48002006	Rmal laˈ cˈot jun cˈacˈ tzij chic xbix chwe cmal runmakil tak aj cojnel ptinmit Jerusalén. Mas tneˈ unak quicbij chque che mas nim qui ˈij chicxoˈl, cˈot uptan chwe su quicbij. Dios aret cril cwach we cˈo ctakquil chicxoˈl inqˈuiaj o we cˈo taj. Xa jnan cwach kinjel.
48002007	Quinmal tak aj cojnel naret xicbij jun cˈacˈ tzij chwe rech quintakej ubanic. Que xiclo che kas tzij uyaˈon pinˈab in rech quinya ubixic utzlaj u tzij Dios chque runak i aj Israel taj, che cjont retal qui bkil. Jelaˈ pcha ubnon che a Luˈ uyaˈon puˈab re che cubij na utzlaj u tzij Dios chque rajIsrael, che cjon retal qui bkil.
48002008	Dios xuban ubanic u reybal re che xucoj a Luˈ che u takoˈn re chicxoˈl judíos. Jelaˈ jnan xuban chwe in che xinucoj che u takoˈn re chque runak i aj Israel taj.
48002009	A Santiago, a Cefas rucˈ a Xuan, are rque inmak ctakquil chicxoˈl rajcojnel ptinmit Jerusalén, jampa xicchˈbo che Dios uyaˈon wajun utzlaj utzil chwe, tigreˈ xicya la qui ˈab chwe in rucˈ a Bernabé che xa jnanch uwach kenmaˈ cucˈ. Utz xquil wi che oj cojbe cucˈ runak i aj Israel taj. Jelaˈ ubnon que quibe cucˈ tak judíos che ubixic utzlaj u tzij Dios.
48002010	Xak xiw xojcbochˈej che rajawxic che cˈax quekna chque tak mebaˈ, are waˈ incjon in choˈab che ubanic su xinctak wi.
48002011	Jampa a Cefas xopan chpan tinmit Antioquía rajawxic chwe xinbij tzij chu plaj rmal ust ctjan che ubanic.
48002012	Jelaˈ xinbno rmal che jampa mjaˈ quiopan jujun che i petnak rucˈ a Santiago, a Luˈ utz xutij uwa cucˈ runak i aj Israel taj. Tigreˈ xiopan u takoˈn a Santiago rucˈ a Luˈ, che ubixic che che ustaj jelaˈ cubno, re xresaj bic rib cucˈ runak che i aj Israel taj xutijxt uwa cucˈ. Xuxiˈij rib chicwach tak judíos, che quicjon retal qui bkil.
48002013	Jelaˈ jnan xicban wa rinqˈuiaj judíos pcha xuban a Luˈ xicjnimtsaj quib cucˈ, xa jnan xuban quieb qui plaj. Jelaˈ xuban a Bernabé xuya may, xuban quieb qui plaj rucˈ a Luˈ.
48002014	In jampa xinwlo che ust quitjan che ubanic che jsucˈ taj quibinic rucˈ su cubij saklaj tzij che cojcˈoltaj na rmal, xinbij jelaˈ che a Cefas chicwach quinjel rajcojnel chlaˈ: “We at at jun chque kwinkil tak judíos che jelaˈ catjan che ubanic pcha quicban runak i aj Israel taj che quiccoj taj su cubij qui pxab kwinkil i aj Israel, ¿suche che wacmic caban jelaˈ cacoj a choˈab chque i aj Israel taj rech quicban que jelaˈ pcha quicban kwinkil i aj Israel?” xincha che.
48002015	Oj oj judíos kech wi ojˈalaxnak. Oj oj jnant cucˈ jleˈ chic tak unak aj Israel taj che xa i aj mac chwach Dios.
48002016	Ketaˈan che cˈot jun unak cuban jsucˈ chwach Dios rmal cunmaj u pxab a Moisés. Xa are cuban jsucˈ chque rmal ccojnic che Kjaw Jesucristo. Jelaˈ oj oj xekcjon che Kjaw Jesucristo rech cojel na jsucˈ chwach Dios, naret rmal xkenmaj u pxab a Moisés nu cojutak wi. Rmal jelaˈ cˈot jun unak cuban jsucˈ chwach Dios rmal cunmaj u pxab a Moisés.
48002017	Chiwlampeˈ wechlal, we are oj kaj quekban jsucˈ chwach Dios rmal cojcjon che Kjaw Jesucristo, tigreˈ ˈalaj chke che oj xa oj aj mac chwach re. ¿La jelaˈ craj cubij che a Jesucristo xojuya chpan kmac? Jelaˈ taj.
48002018	We in xinwluj can ujer tak in chˈobnic tigreˈ quintzlajch jeac chpan rech quinmaj ubanic, we jelaˈ quinbno ˈalaj che in in aj mac chwach Dios.
48002019	In ya xinwlo che in pcha in camnak jampa xincˈjeˈ chpan u pxab a Moisés rmal xincont che u tzˈkatsxic. Rmal laˈ xinwlo che rajawxic quincjon che Dios rech quincˈseˈ chna jeac chic rmal quinmaj re.
48002020	A Jesucristo xcam cho rcruz cheˈ rmal wech in. Jelaˈ pcha wet xincam in cho rcruz jnan rucˈ. Cmic inxtaj in cˈaslec xa a Jesucristo cˈaslec chpan wenmaˈ. Are in cˈaslemal cho ruwach ulew cmic, quinˈaxej chpan che incjonnak che u Cˈjol Dios che xinuloˈoj, jelaˈ xujach u cˈaslemal rmal wech in.
48002021	Nare taj quinwetzlaj uwach utzil uyaˈon Dios chke rmal u camnical u Cˈjol. Wet jun cuban jsucˈ chwach Dios rmal cunmaj u pxab a Moisés, tigreˈ rajawxic taj cam a Jesucristo cho rcruz rmal kech.
48003001	¡Ay ix ix aj Galacia, xa ploj i chˈobnic, xa mas co i jlon! ¿Chin wajun xixusbu rmal rech quicoj taj wa rsaklaj tzij che xekbij chiwe? Jampa xekya ubixic u tzij Dios chiwe, xekcˈut chiwach rucˈ mer i bawach che a Jesucristo xrip cho rcruz cheˈ rmal kech.
48003002	Wacmic cwaj quinta chiwe: ¿La xuc rTioxlaj Xlabxel iwucˈ rmal xinmaj u pxab a Moisés o rmal che xixcjon che u tzij Dios che xito xekbij?
48003003	¿La xa quiwaj taj quichˈbo? Su imjon lo nabe rmal u choˈab Tioxlaj Xlabxel, ¿la xa jelaˈ quiya canak rech quiqˈuis wi chpan i choˈab ix pa itquel wi?
48003004	¿La xak jelaˈ xirak wi mas cˈax nabe jampa xixcjon che a Jesucristo? Cwaj in che quichˈob u colmil suche xirak wa rcˈax.
48003005	Are wajun uyaˈon Tioxlaj Xlabxel chiwe, cuban inmak tak maybal chixoˈl. ¿La jelaˈ cubno rmal ix quinmaj u pxab a Moisés, o rmal xixcjon che wa rtzij xito? Are rmal i cojnic che Dios.
48003006	Jelaˈ wechlal, rmal laˈ che Abraham xcjon che Dios, jelaˈ rmal u cojnic xaˈaljnec che jsucˈ ubnon chwach Dios, naret rmal xunmaj rpxab.
48003007	Cmic chichˈbo baˈ che chin quicjon che Dios kas tzij, wacmic que i riˈ u man Abraham.
48003008	Tzˈibtal canak chpan Tioxlaj Wuj che Dios cubij che cuban na jsucˈ chque runak i aj Israel taj rmal ccojnic che. Xuya lo ubixic rutzlaj u tzij jampa jelaˈ xubij che Abraham: “Quinya na in ˈab picwiˈ injel nimlaj tinmit awmal at rech quicrak na utzlaj utzil,” xchaˈ.
48003009	Rmal laˈ queklo chin quicjon che Dios are cuya na u ˈab picwiˈ rmal ccojnic jnan rucˈ Abraham che xcjon che ujer.
48003010	Quinjel quicuban ccˈux chrij u pxab a Moisés quicrak na ccˈajsbal cwach rmal Dios. Jelaˈ ubnon rmal cubij rTioxlaj Wuj: “Quinjel runak che quequinmaj taj su cubij chpan pxab, we quictzˈkatsaj taj che ubanic injel ˈij su tzˈibtal chpan wa rwuj rech pxab, injel qˈuiaktaj nak chic, quicrak na cˈajsbal cwach,” cchaˈ.
48003011	ˈAljan nak chicwach runak che cˈot jun cuban jsucˈ chwach Dios rmal cunmaj u pxab a Moisés. Tzˈibtal can chpan Tioxlaj Tzij: “Are waˈ u colmil chwach Dios che runak quicˈseˈ na rmal ccojnic,” cchaˈ.
48003012	Are rpxab a Moisés cˈot re che rcojnic rmal rech cubij: “Chin jun cutzˈkatsaj injel su cubij rpxab cˈseˈ na rmal,” cchaˈ.
48003013	A Jesucristo xojresaj puˈab rcˈajsbal kwach che cuya rpxab chke. Re xuya rib che xurak cˈajsbal uwach re rmal kech oj. Ketaˈan che jelaˈ xubno rmal jelaˈ tzˈibtal chrij chpan Tioxlaj Wuj: “Cˈax rilic, wajun che ctziybax cho jun cruz cheˈ chicwach inqˈuiaj chic,” cchaˈ.
48003014	Jelaˈ xubno rech Dios cuya na utzlaj utzil chque runak aj Israel taj rmal a Jesucristo, are waˈ xubij canak che cuya na che Abraham nabe. Jelaˈ ubnon che wacmic quekcˈam na rTioxlaj Xlabxel che Dios ubin lak che cuya na chke rmal kcojnic che, naret rmal quekinmaj pxab.
48003015	Wechlal, quinbij na chiwe jun cˈambal nˈoj rmal su quicban unak cho ruwach ulew. Jampa jun unak cubij su u chˈobnic cuban na rucˈ jun chic, nabe cutzˈibaj cho jun wuj, tigreˈ cucoj u beˈ qˈuisbal tak u tzij rech jelaˈ cˈot jun chic cubij che naret kas tzij, jelaˈ con taj cuya u wiˈ chque u tzij.
48003016	Dios xubij che cuya na jun tioxlaj sipnic che Abraham jnan rucˈ riˈ u man. Tioxlaj Wuj naret cchˈaw picwiˈ i qˈui tak riˈ u man, are waˈ cubij che xa jun riˈ u man, are wajun riˈ u man cchˈaw pwiˈ are Kjaw Jesucristo.
48003017	Are waˈ quinbij chiwe chanim: Dios xubij che Abraham ujer che cˈo su cuya na che. Xucˈut chwach che kas tzij cuban na su ubin lo che nabe. Tigreˈ iˈaxnak chpan quijab cient rucˈ jwinak lajuj jnab, jampa Dios xuya u pxab che a Moisés. Rmal waˈ con taj u pxab a Moisés cusach uwach su ubin can Dios che Abraham nabe che cuya na che. Con taj cuchpuj uwach rmal laˈ ubin canak che mas ujer chwach u pxab a Moisés.
48003018	We quekcˈmo wajun sipnic che Dios xubij che cuya na chke rmal kenmaj u pxab a Moisés, tigreˈ naret jun sipnic che cuya na chke. Rmal rech che Dios xubij che Abraham che cˈo su cuya na che che xa jelaˈ cusipaj che. Rajawxict che cunmaj u pxab a Moisés rech cucˈmo.
48003019	Cmic chic, ¿su uptan chke u pxab a Moisés? Dios nabe xubij che cˈo su cuya na che Abraham, tigreˈ xpe rpxab rech cucˈut chekwach che cˈo kmac kebnon. Wa rpxab xak jelaˈ cˈolec, criˈej na che cpe wajun riˈ u man Abraham, che ubin lo Dios che cuya na che, are Kjaw Jesucristo. Are Dios nabe xuya wa rpxab chque rángeles. Tigreˈ que xicya puˈab jun aj chˈawnel pwiˈ, a Moisés. Tigreˈ re xuya chque runak. Rmal jelaˈ xraj Dios che xicbno.
48003020	Jampa Dios xuya u tzij che Abraham che cˈo su cuya na che, utquel re xuchˈob pujlon che jelaˈ cubno. Ni xutat u mod che jun ángel ni xucojt jun aj chˈawnel rmal rech Dios xa jun.
48003021	¿Su cubij injel wariˈ? ¿La jewaˈ cubij che u pxab a Moisés xa aj chˈoj chrij su ubin lo Dios che cuya na chke? Jelaˈ taj. Wet are Dios xuya jun pxab che con che uyaˈic kcˈaslemal, tigreˈ utz kenmaj u pxab rech cojuyujbaˈ chwach rmal.
48003022	Rmal laˈ che tzˈibtal canak chpan Tioxlaj Wuj cucˈut chekwach che jnan rucˈ pcha oj juntir ojtzpal pcarsa rmal kmac kebnon. Jelaˈ quelec, rmal rech chin jun che cjon che Dios, cucˈam na su ubin re che cuya na che jun che ccjon na rucˈ rmal Kjaw Jesucristo.
48003023	Ujer canak jampa mjaˈ cpe kcojnic che Kjaw Jesucristo jnan rucˈ pcha ojtzpalec pjun carsa rmal u pxab a Moisés. Xak jelaˈ oj cˈolec, xa kiˈen wa rˈij jampa cuˈalajsaj chekwach wa rkcojnic che Kjaw Jesucristo.
48003024	U pxab a Moisés pcha u mod jun aj chejnel, xa xojuchjej nabe pcha u mod jun unak che nim chic cuyˈuj jun alaj acˈa rech cucˈut u be chwach. Tigreˈ jampa xpe Kjaw Jesucristo xojuyujbaˈ chwach Dios rmal xojcjon che.
48003025	Jelaˈ ubnon wacmic, rmal rech che xpe rkcojnic che Kjaw Jesucristo, rajawxicxt chke lajun che xojuchjej nabe canak, craj cubij are u pxab a Moisés.
48003026	Cmic iwinjel ix ix relcˈwal Dios chic, rmal xixcjon che Kjaw Jesucristo.
48003027	Ix iwinjel jampa xban kasan jaˈ piwiˈ, a Jesucristo xak jelaˈ pcha ubanic jun cˈacˈ atzˈiak icjon chiwij, craj cubij che wacmic xa ix jnan rucˈ Kjaw Jesucristo.
48003028	Jampa ix jnan chic rucˈ Kjaw Jesucristo, ix iwinjel aj cojnel xa ix jnan chic, mas tneˈ judío o griego, mas tneˈ jun aj chac cˈo puˈab jun chic o we jun aj chac che cˈot puˈab jun chic, mas tneˈ jun achi o we jun ixak, are ix iwinjel xa ix jnan chic.
48003029	We ix kas tzij ix rech Kjaw Jesucristo, kas ix riˈ u man Abraham. Jelaˈ ubnon quiwechbej na su ubin Dios che cuya na che Abraham.
48004001	Are waˈ cwaj quinbij chiwe wechlal chrij su laˈ quiwechbej che cuya chiwe Dios: Are jun alaj, we xcam u taˈ jampa alaj na, mjaˈ cuchˈbo su crechbej re che cya na che. Are alaj xak jnan rucˈ pcha xa jun rajchac che u taˈ camnak, mas tneˈ re rjaw juntir su cˈo puˈab u taˈ nabe.
48004002	Are wa ralaj rajawxic cunmaj su quicbij tak aj chejnel che quitkan pwiˈ. Tigreˈ jampa xopan wa rˈij ubin can rmal u taˈ quiˈax na que quinjel puˈab u cˈjol.
48004003	Oj ujer xekbno pcha wajun alaj. Oj cˈo picˈab cchˈobnic runak che xektakej su xicbij chke inqˈuiaj che xa aj uwach ulew.
48004004	Jampa xtzˈkat wa rˈij chwach Dios, tigreˈ xutak lo u Cˈjol, xalax rucˈ jun ixak, xux aj Israel chicxoˈl kwinkil. Re xcˈjeˈ chuxeˈ u pxab a Moisés kucˈ.
48004005	Oj tak judíos are oj cˈo chuxeˈ u pxab a Moisés nabe, tigreˈ xpe Kjaw Jesucristo rech cojutzˈakpij chwach. Jelaˈ xubno rech jelaˈ cojel na relcˈwal Dios.
48004006	Rmal laˈ che cmic ix relcˈwal Dios chic xutak lak Tioxlaj Xlabxel rmal u Cˈjol chpan tak iwenmaˈ. Cmic are Tioxlaj Xlabxel jelaˈ cubij che Dios rucˈ wiynic: “At in Taˈ Dios,” cchaˈ.
48004007	Jelaˈ ubnon che wacmic naret oj aj chacxt cˈo puˈab u taknic u pxab a Moisés, xa are oj relcˈwal Dios. We oj kas tzij oj relcˈwal Dios tigreˈ kechbej na ke su cuya na chke rmal Kjaw Jesucristo.
48004008	Ix ujer jampa mjaˈ quiwetamaj uwach Dios, are xinmaj i dios che xa quibnon cmal unak, are kas tzij che i dios taj.
48004009	Cmic iwetaˈan chic uwach chin kas i Dios, mas utz jelaˈ quinbij che Dios retaˈanch iwach ix. Wacmic ¿suche quixtzlajch jeac chic chpan tak cchˈobnic runak che cˈot u choˈab cˈot quiwechbej che rech quitakej chna tak dios che naret kas tzij Dios? ¿Suche quiwaj quinmaj chna jeac chic?
48004010	Ix quicoj na che rajawxic quichjej jujun tak ˈij o jun icˈ, o quieb oxib ˈij, o jun jnab, jelaˈ pcha xiban ujer, jampa xitakej wa rinqˈuiaj dios cbnon cmal unak.
48004011	¡Iwetaˈan taj su quibno! In quinxiˈij wib iwmal ix su quixtjan che ubanic. We jelaˈ quibno nim balt in chac xinban chixoˈl.
48004012	In wechlal quixinbochˈej na che ix jelaˈ quibno pcha quinban in, rmal xa jnan xojcjon che Kjaw Jesucristo. Cˈot jun cˈax ibnon chwe in jampa in cˈo iwucˈ nabe.
48004013	Ix iwetaˈan che xa rmal jun yabil xinrko xinkaj iwucˈ che xinbij rutzlaj u tzij Dios chiwe la rnabe bwelt canak.
48004014	Jampa cˈo rcˈax che in bkil rmal ryabil xiwetzlajt bic in wach, ni xiniwesajt bic. Xinicˈul iwucˈ pcha wet in jun ángel rech Dios, jnan rucˈ pcha wet in Kjaw Jesucristo xiban chwe.
48004015	Ec wacmic, ¿nu xbe wi wa riquicten che cˈo iwucˈ nabe? Xinwlo su xibno jampa xincˈjeˈ iwucˈ. Are wa rtzij quinbij chiwij rmal utzlaj i mod wucˈ nabe canak: Wet cˈo rajawxic chwe are ix quiwesaj na i bawach che quisipaj chwe.
48004016	¿La rmal rech che xinbij saklaj tzij chiwe che xiban iwajchˈoj chwe cmic?
48004017	Cˈo jujun unak petnak chixoˈl che mas quixcaj, jelaˈ jun chwi creynic chpan quenmaˈ. Que ccaj quixquesaj bic chekxoˈl rmal rech quixtraj bic chquij rech mas quiwaj na chque chekwach oj.
48004018	Jelaˈ utz we cˈo unak che mas quixcaj, rucˈ xa jun cquenmaˈ, jelaˈ rucˈ quinjel ccˈux, naret xak xiw quixcaj jampa in cˈo iwucˈ.
48004019	Ix, ix jnan rucˈ pcha welcˈwal, jeac chic in cˈo prcˈax rmal iwech ix. In jnan rucˈ pcha jun ixak che xa urkon uˈoxmil cˈax che mjaˈ cuya jun ral. Jelaˈ quinna in iwmal. Jelaˈ quinbno quintakej uchˈijic wa rcˈax, are na cˈjeˈ a Jesucristo chpan iwenmaˈ iwinjel.
48004020	Cmic mas quinbsonec rmal iwech ix, xa sachnak in cˈux rmal su quixtjan che ubanic. Cwaj in wet in cˈo iwucˈ wachanim rech quinya i nˈoj chixoˈl.
48004021	Ix che quiwaj quixcˈjeˈ na jeac chic chuxeˈ u pxab a Moisés, chibij na chwe, ¿la iton taj su cubij u pxab a Moisés?
48004022	Tzˈibtal canak che Abraham xiˈalax i quieb u cˈjol, jun u cˈjol rucˈ jun ixak rajicˈ, jun chic rucˈ kas rixkil re, are wajun cˈot chuxeˈ u taknic jun chic.
48004023	Wajun u cˈjol xalax rucˈ rajicˈ re xalxec jelaˈ pcha kban oj che xa jelaˈ cojalxec. Are wajun chic xalax rucˈ kas rixkil re wajun ubin lak rmal Dios ujer canak che cuya na chque.
48004024	Are waˈ jun cˈambal nˈoj chke che i quieb ixkib i cˈo rucˈ Abraham quiuqˈuexwachij i quieb u chˈobnic Dios chrij su cuban na chque runak. Jun u chˈobnic jelaˈ pcha u qˈuexwach wajun jib Sinaí. Are wajun ixak al Agar, are rajicˈ che Abraham. Are acˈlab quiˈalax rmal re i cˈo chuxeˈ ctaknic jun chic jelaˈ pcha u chuˈ.
48004025	Al Agar re pcha wajun jib u beˈ Sinaí che cˈo pucuent Arabia, are u cqˈuexwach tinmit Jerusalén cˈo wacmic. Quinjel unak i cˈo chpan wa rtinmit i cˈo chuxeˈ u taknic u pxab a Moisés.
48004026	Cˈo jun chic tinmit Jerusalén cˈo prcaj che cˈot chuxeˈ u taknic jun chic, are kchuˈ waˈ kinjel oj oj aj cojnel rmal oj cˈoxt chuxeˈ u taknic u pxab a Moisés.
48004027	Tzˈibtal canak ujer chpan Tioxlaj Wuj chrij al Agar rucˈ al Sara che cubij: “Chatquictok, at ixak che awech wi che cˈot awal, jelaˈ xatalan taj. Chatuwyinak rucˈ quicten rmal carakt uˈoxmil cˈax pcha quicrak inqˈuiaj chic ixkib che quicya cal. Qˈui na ral wajun ixak che iyaˈon canak nabe che kas rixkil, chicwach ral ixak che pcha cˈo richjil,” cchaˈ.
48004028	Jelaˈ oj wechlal, oj reˈ oj jnan rucˈ pcha a Isaac, ral kas rixkil Abraham. Oj ojˈalaxnak xa rmal jelaˈ ubin lo Dios ujer.
48004029	Ujer wajun abon xalax rucˈ wa rajicˈ che xa jelaˈ xalxec, are xuban cˈax che wajun chic abon xalax chpan u choˈab Tioxlaj Xlabxel, a Isaac. Su ubnon ujer jelaˈ ubnon cmic are oj aj cojnel quekrak cˈax cmal la rinqˈuiaj chic aj cojnel taj.
48004030	Jelaˈ ubnon, ¿su cubij Tioxlaj Wuj tzˈibtal canak ujer? Are waˈ cubij: “Chawesaj bic rajicˈ jnan rucˈ ral. Re cˈot crechbej ral rajicˈ rucˈ ral kas rixkil che cˈot chuxeˈ u taknic jun chic. Cˈot mod cjach chicwach wa riquieb, xa jun kas rjaw,” cchaˈ.
48004031	Wechlal, are waˈ craj cubij chke, che are oj naret oj riˈ u man rajicˈ che cˈot crechbej che su cuya na Dios. Xa oj riˈ u man kas nabe rixkil Abraham che cˈot chuxeˈ u taknic jun chic. Oj kas tzij kechbej su cuya na Dios chke.
48005001	Kas tzij che are Kjaw Jesucristo xojutzˈakpij, oj tzˈakptal chic chpan u pxab a Moisés. Rmal laˈ co chixtcˈal chpan nu ixcjonnak wi wachanim. Xa miyach iwib jeac chic chuxeˈ jun chic chˈobnic. Jnan rucˈ pcha ekaˈn quiya chiwij che mas al.
48005002	Utz quinitatbej in, in a Pablo, are in quinbij chiwe, we ix quiya na iwib che ucojic retal i bkil, cˈot uptan chiwe Kjaw Jesucristo.
48005003	Quinbij saklaj tzij chiwe jeac chic, che chin jun achi cucoj retal che u bkil, rajawxic na cunmaj injel uwach u pxab a Moisés su cutak wi.
48005004	Chin chiwe quibij che ix jsucˈ chic chwach Dios rmal che quinmaj u pxab a Moisés, xa quichˈob taj che itson can iwib chrij Kjaw Jesucristo. Cˈoxt iwe che utzlaj rutzil che uyaˈon Dios chke rmal Kjaw Jesucristo.
48005005	Oj cmic quekcubsaj na kcˈux che rmal u toˈbnic Tioxlaj Xlabxel xojcjon che Kjaw Jesucristo. Are Dios cojuyujbaˈ na rucˈ che cubij na che oj jsucˈ chwach.
48005006	We xa oj jnan rucˈ Kjaw Jesucristo mas tneˈ cjon retal kebkil o we cjon taj naret laˈ nim uptan chke. Xa are kcojnic nim uptan chekxoˈl jelaˈ ubnon kloˈoj kib chekxoˈl kas tzij rmal kcojnic cchconec.
48005007	Ix ix utz ibnon can nabe. ¿Chin xucoj i cˈux che quinmajxt wa rsaklaj tzij cmic?
48005008	Naret Dios xibnaw chiwe che jelaˈ quibno cmic. Iwetaˈan che re xixusqˈuij nabe rech jelaˈ ixtzˈakptajnak chic chuxeˈ u pxab a Moisés.
48005009	La rinqˈuiaj unak xiuc chixoˈl jnan rucˈ pcha chˈam. Xa msach pijlon che xa jbeˈ chˈam uyaˈon rucˈ ˈor, conec cuchˈmartsaj injel rˈor.
48005010	In cul in cˈux chrij rKjaw Jesucristo, che xa jun uwach kchˈobnic iwucˈ. Chin jun craj cusach uwach i chˈobnic are laˈ ccˈajsax na uwach rmal Dios, xa pchin chque.
48005011	Wechlal, we in quintjan che ubixic che rajawxic cuc na retal i bkil, tigreˈ runak judíos cˈoxt chˈoj quicban chwe jelaˈ pcha quicban chwe wacmic. Rmal jelaˈ che are ubixic chque che su xuban Kjaw Jesucristo jampa xuya rib cho rcruz cheˈ cubant cˈax chque.
48005012	Are runak wariˈ che ccaj quicoj cchoˈab che rajawxic cuc retal i bkil utz na chwe wet que quicˈat qui bkil juntir chicwachbal quib, naret xa jun alaj chˈkap che qui bkil pcha quicban cmic.
48005013	Ix wechlal, ix xixusqˈuij Dios rech quixtzˈakptaj bic chuxeˈ u pxab a Moisés. Cmic rmal laˈ che ix ixtzˈakptaj nak chic, naret quiban iwe su craj cubno i bkil che aj uwach ulew. Xa jelaˈ quibno, quitoˈo iwib, chiya iwib che ix aj chac chiwachbal iwib, rech quicˈut che quiwaj iwib rucˈ loˈbal i cˈux.
48005014	Injel u pxab Moisés quicrak quib che xa jun tzij are wariˈ: “Chaloˈoj awjil a tzˈkat jelaˈ pcha su cabno che caloˈoj awib at atquel,” cchaˈ.
48005015	We jelaˈ quibno che quitila iwib chbil iwib, jnan rucˈ pcha quitij bic iwib chbil tak iwib, china cuent rucˈ, chichjej iwib we jelaˈ quibno csach na iwach.
48005016	Are waˈ quinbij chiwe: Chiya iwib che ubanic su craj Tioxlaj Xlabxel chiwe. Jelaˈ quitzˈkatsajt ubanic su craj cubno i bkil.
48005017	Su craj i bkil aj uwach ulew, are waˈ aj chˈoj che Tioxlaj Xlabxel. RTioxlaj Xlabxel cuban chˈoj che su craj cubno i bkil aj uwach ulew, jelaˈ ubnon quicculˈaj quib. Rmal laˈ cuyat chiwe che xa jelaˈ quibno su quiwaj quibno.
48005018	We are Tioxlaj Xlabxel ucˈmon i be chiwach, tigreˈ ix cˈoxt chuxeˈ u pxab a Moisés che ubanic su quixutak wi.
48005019	Cmic ˈalaj chiwach su craj cubno kebkil aj uwach ulew, jelaˈ cubno: Curij uwach jun ixak che naret rixkil, quicmac quib rucˈ jun ali che mjaˈ quicban cˈulnen, cuban injel uwach tzˈil rilic, cuban su curij cubno che xa rech itzel.
48005020	Cuyic u ˈij tak dios che xa quibnon runak, cuban itzel tak ˈitz, quicˈulˈaj quib chicwach che ubanic chˈoj, ctiˈtat renmaˈ chrij jun chic. Cmeˈ u jlon chanim, cutzcuj su cuchˈco rmal utz cubno, are cutas bic rib chquij inqˈuiaj chic, quicmol quib cucˈ inqˈuiaj che ubanic itzel.
48005021	Are unak waˈ ust quiclo che quicrak utzil inqˈuiaj chic, i aj camsnel, quiˈbarec rmal trag, mas ix buˈ. Que quibnaw qˈui uwach tak mac che mas curij qui bkil su cubno. In quinbij xa jeac chic chiwe pcha inbin canak, are unak waˈ che jelaˈ quicbno, cˈot su cquechbej prcaj nu cˈwe u taknic Dios.
48005022	Pjun chic tzij, we cˈo Tioxlaj Xlabxel chpan quenmaˈ runak tigreˈ quicloˈoj quib, quiquictic, cˈo ˈaxbal chicxoˈl cucˈ inqˈuiaj, quicchˈij injel uwach cˈax, chuchˈuj quenmaˈ, quicban utzil chque inqˈuiaj chic, quiqˈuis pwiˈ su quicbij che quicbno.
48005023	Que quequinmartsajt quib, quichjej quib rech quicbant rustaj chwach Dios. Cˈot jun pxab cchˈaw chrij che ustaj che jelaˈ quicbno.
48005024	Wa rkas i rech Kjaw Jesucristo jelaˈ pcha quirponch chwach cruz cheˈ su craj cubno qui bkil aj uwach ulew. Quinjel reynic qui bkil camnak chic, xicam cho cruz cheˈ jnan rucˈ Kjaw Jesucristo.
48005025	We oj cˈastaj nak chic rmal Tioxlaj Xlabxel, tigreˈ xa quekya kib puˈab re rech cucˈam kbe chekwach su quekbno.
48005026	Cmic kenmartsaxt kib, xa mekban tzijtal chbil kib. Ni cpe kiwal chrij jun chic che curak utzil chekxoˈl.
48006001	Ix wechlal, we cˈo jun chiwe che tzˈaknak chpan jun mac, are ix che co ixtcˈal chpan nu ixcjonnak wi che cˈmon i be rmal Tioxlaj Xlabxel, utz chitoˈo wajun rech cwalaj chic. Utz quiban che utoˈic rucˈ jun iwenmaˈ chuchˈuj, rech jelaˈ cucˈolmij rib. Chichjej iwib chiwachbal iwib chijujnal rech jelaˈ quixtzˈakt ix chpan mac jampa quixtakchˈex che ubanic mac.
48006002	Ix chitoˈo la iwib chuxeˈ tak iwekaˈn rech jelaˈ quinmaj su quixutak wi che ubanic u tzij Kjaw Jesucristo.
48006003	We cˈo jun chiwe cuchˈbo che mas nim u ˈij re, che rajawxict che cutoˈo la inqˈuiaj, xa cusub rib chbil rib. Are u tzij re ctzlaj chrij su cubij.
48006004	Rajawxic chiwe chijujnal quiwil u be richac quibno pa itquel wi, we utz i chac o we ustaj. Rech jelaˈ quixquicat na che utz i chac ibnon chijujnal. Naret quicoj retal chquij su cchac inqˈuiaj quicbno. Tigreˈ utz quinaˈo rmal utzlaj i chac quixtjan che ubanic.
48006005	Rajawxic chiwe ix che utz quiban che rekxic iwekaˈn chijujnal.
48006006	Chin chiwe quitatbej rech quixcnawtzaj rmal rutzlaj u tzij Dios chixoˈl, rajawxic quitoˈo la rinqˈuiaj aj nawtzbal iwe rucˈ su rajawxic chque chpan ccˈaslemal. Utz quitoj chque rucˈ su cˈo iwucˈ.
48006007	Cˈot jun cretzlaj uwach Dios wet curak cˈajsbal uwach rmal. Su cutic jun achi are la cucˈol na, craj cubij su cuban rachi we utz o we ustaj are la curak na tojbal re rmal.
48006008	We jun cuban ubanic u reybal u bkil aj uwach ulew curak na u tojbal re che cusach uwach rmal. Jelaˈ we cuban ubanic u reybal Tioxlaj Xlabxel, re curak na u tojbal re che junelic u cˈaslemal chbe ˈij sak.
48006009	Rmal laˈ xa qˈuistaj kcˈux che ubanic utzil. Cpe na jun ˈij che quekrak na tojbal ke rmal utzlaj kchac, we xqˈuist kchoˈab che ubanic.
48006010	Jelaˈ wechlal, nicpaˈ bwelt cojcon che ubanic utzil chekbna chque quinjel unak. Mas nim na utzil rajawxic quekban chque rkechlal chpan u tzij Dios nu oj cjonnak wi.
48006011	Chiwlampeˈ, cmic in quinchˈip rwuj rech quintzˈibaj in chiwe, inmak inbnon che rletras chiwe rucˈ in ˈab in rech quicoj retal chrij.
48006012	Wa rinqˈuiaj unak i cˈo chixoˈl che quitjanec quicoj cchoˈab chiwe rech quiya iwib che ucojic retal i bkil, jelaˈ quicbno rech utz quiˈiltaj wi cmal runak, rech jelaˈ quicrakt cˈax cmal i aj Israel we quicya ubixic chque chrij u camnical Kjaw Jesucristo cho rcruz cheˈ.
48006013	Are wa rinqˈuiaj quicjon retal qui bkil i quicon taj quitzˈkatsaj injel uwach u pxab a Moisés. Jelaˈ ubnon che cˈot uptan che quicjon retal qui bkil. Que ccaj quiccoj retal i bkil ix rech jelaˈ quequinmartsaj quib rmal icjon iwetal ix cucˈ jun tzij.
48006014	Cmic are in cwaj taj quinmartsaj wib che xa intquel, xiw cwaj quinmartsaj u ˈij Kjaw Jesucristo che xcam cho rcruz rmal wech in. Rmal laˈ che xcam re cho rucruz, injel su rech uwach ulew jelaˈ pcha camnak chic chinwach in. Jelaˈ in in pcha jun camnak chic chwach su rech uwach ulew.
48006015	Rmal laˈ we xa oj jnanch rucˈ Kjaw Jesucristo, tigreˈ cˈot cubno we cuc retal kebkil, o we cuc taj. Are kas rajawxic chke che cojel cˈacˈlaj tak unak. Are waˈ kas cˈo uptan.
48006016	Are rutzlaj utzil Dios cˈjeˈ na iwucˈ ix jnan rucˈ ˈaxbal chixoˈl iwinjel ix che iyaˈon iwib che ubanic wa rutaknic Dios. Jelaˈ jnan cˈjeˈ iwucˈ ix iwinjel che ix kas u tinmit re.
48006017	Are waˈ qˈuisbal re che quinbij chiwe wechlal: Cmic chic in cwaj taj che mijun unak cuya latzˈ chwe. Jelaˈ wecˈan retal in bkil che wa rcˈax che inrkon nu insoctaj nak wi rmal quinya ubixic u tzij Kjaw Jesucristo. Are laˈ cuˈalajsaj psak che in rajchac che kas tzij.
48006018	Wechlal, are Kjaw Jesucristo cuya utzlaj utzil chiwe rech cˈjeˈ iwucˈ chpan iwenmaˈ nimlaj iwinjel. Amén.
49001001	In in a Pablo, in apóstol craj cubij che in u takoˈn a Jesucristo rmal rech che jelaˈ u reybal Dios. Quintzˈibaj wajun wuj chque rtioxlaj tak aj cojnel i rech Dios i cˈo ptinmit Éfeso, che ix jsucˈ chic chpan i cojnic che a Jesucristo.
49001002	Dios cuya u ˈab piwiˈ rech cˈo utzlaj utzil iwucˈ, jelaˈ jnan cuya ˈaxbal chixoˈl rmal Kjaw Jesucristo.
49001003	¡Utz chkeyca u ˈij Dios are u Taˈ Kjaw Jesucristo! Rmal laˈ che uyaˈon u ˈab pekwiˈ, mas nim ubnon chke rmal che xa oj jnanch rucˈ a Jesucristo. Rmal jelaˈ quekrak na injel uwach tioxlaj tak sipnic che i petnak prcaj.
49001004	Jampa mjaˈ ctictaj ruwach ulew rmal Dios, re xojuchaˈo rmal Kjaw Jesucristo rech cojel tioxlaj tak aj cojnel che cˈot tzˈil craktaj chkij.
49001005	Rmal mas xojuloˈoj are Dios uchˈbon lo ujer che cojucoj che relcˈwal re rmal Kjaw Jesucristo. Are waˈ u reynic, kaj chwach che jelaˈ cubno.
49001006	Rmal laˈ cmic kenmartsaj u ˈij Dios rmal mas nim u ˈij, nimlaj utzil ubnon chke, xutoˈbsaj kwach rmal loˈlaj u Cˈjol che xa oj jnanch rucˈ cmic.
49001007	Rmal u camnical Kjaw Jesucristo xojutzˈakpij puˈab runmal itzel, craj cubij are Dios xojucyu rucˈ kmac xekbno rmal u quiqˈuel u Cˈjol xtix rmal kech cho rcruz cheˈ. Tzijt craj che mas nim rutzlaj utzil uyaˈon chke.
49001008	Dios xuˈalajsaj psak rutzlaj utzil che cˈot u qˈuisic rmal rutzlaj u nˈoj uyaˈon chke rech quekchˈob u be.
49001009	Su uchˈbon lo ujer che craj re cutzˈkatsaj rmal a Jesucristo.
49001010	Are su uchˈbon lo Dios che cuqˈuis na pwiˈ jampa curak u ˈij che jelaˈ cubno are wariˈ: Quiumol na injel su ubnon re, are injel su cˈo prcaj jnan rucˈ injel su cˈo cho ruwach ulew quiuya na puˈab a Jesucristo.
49001011	Rmal laˈ che xa oj jnanch rucˈ Kjaw Jesucristo are Dios xojuchaˈo mas ujer rech quekcˈam na ke su cuya na chke. Injel cˈo u colmil che, jelaˈ uchˈbon lo ujer rmal Dios. Jelaˈ ubnon che Dios jelaˈ xraj xuban chke rmal xkaj chwach re che jelaˈ cubno.
49001012	Rmal jelaˈ ubnon Dios chke wechlal, cumaj chke che kenmartsaj u ˈij re che mas nim u ˈij. Cumaj chke rmal rech che are oj oj nabe chicwach quinjel unak xojcjon che Kjaw Jesucristo.
49001013	Jelaˈ jnan ix, ix aj tinmit Éfeso jnan xixcjon che a Jesucristo pcha xekban oj, jampa xito rutzlaj u tzij Dios che quixcˈoltaj na rmal. Jampa xixcjon che, tigreˈ Dios xucoj jun retal chiwe che ix rech re rmal rTioxlaj Xlabxel che ubin lo ujer che cuya na chke kinjel tak aj cojnel.
49001014	Cmic are rTioxlaj Xlabxel uyaˈon chke jnan rucˈ pcha jun retal che cuqˈuis pwiˈ injel u tzij su ubin lo chke che cuya na chke. Jelaˈ cuban na chke jampa cutzˈkatsaj injel chicxoˈl runak che cresaj na puˈab runmal itzel rech quiˈax puˈab re, rech kenmartsaj u ˈij Dios rmal mas nim u ˈij.
49001015	Rmal laˈ wechlal jampa xinta rson che utz ibnon chpan i cojnic rucˈ Kjaw Jesucristo, jelaˈ xinto che quiloˈoj quinjel rtioxlaj tak aj cojnel,
49001016	quinuxan taj, quinmaltioxij che Dios iwmal injel bwelt che quixcˈun pinjlon jampa quinban chˈawen rucˈ.
49001017	In quinta che Dios, are u Taˈ Kjaw Jesucristo che mas nim u ˈij, rech cuya choˈab chiwe rmal Tioxlaj Xlabxel rech cpe i nˈoj, rech cuˈalajsaj psak chiwach rech kas quixchˈob uwach re.
49001018	Jelaˈ quinta che rech cuya mas i chˈobnic psak, rech quiwetamaj na su laˈ wa rcubsbal kcˈux cuya chke che xojusqˈuij lo rucˈ rech quekcˈam ke rucˈ re. Jelaˈ jnan rech quiwetamaj rnimlaj echbal cuya Dios chque runak che i rech re.
49001019	Quinta che rech quichˈbo rnimlaj u choˈab re che cˈot u qˈuisic, che cchcon kucˈ oj che xojcjon che. Are wa ruchoˈab re che quinbij chiwe, are la xucoj re,
49001020	jampa xucsoj uwach a Jesucristo chicxoˈl rcamnak rech cbeˈec chnim u ˈab u Taˈ Dios, nu cˈwe u takquil prcaj.
49001021	Cmic a Jesucristo cˈo u takquil puˈab picwiˈ quinjel che cˈo ctakquil prcaj, picwiˈ quinjel che cˈo ˈatbal tzij picˈab, picwiˈ quinjel che cˈo cchoˈab chicwach inqˈuiaj, jelaˈ picwiˈ quinjel tak ˈatbal tzij. Re nim na u beˈ picwiˈ cbeˈ inqˈuiaj che cˈo cchoˈab picˈab. Jelaˈ ubnon cmic jelaˈ ubnon chpan wa rˈij cpe na junelic chbe ˈij sak.
49001022	Dios xujach injel puˈab a Jesucristo nicpaˈ i cˈolec, re runmal chque quinjel tak aj cojnel, jelaˈ pcha u jlon jun unmal che u bkil.
49001023	Tak aj cojnel juntir jelaˈ pcha u bkil a Jesucristo rmal re unmal chque. Tak aj cojnel quektzˈkatsaj injel u taknic re, re cutzˈkatsaj injel su cˈolec.
49002001	Dios xuya i cˈaslemal chiwe rucˈ a Jesucristo. Nabe canak wechlal, are ix jelaˈ pcha ix camnak chic rmal i mac, xiya iwib che ubanic injel uwach etzlal.
49002002	Jelaˈ ubnon che xitakej ubanic u taknic rech uwach ulew che xiw itzel rilic. Xiya iwib puˈab runmal itzel, che cˈo u choˈab picwiˈ quinjel tak itzel u xlabal cˈo ptak tew. Jelaˈ jnan cˈo u choˈab picwiˈ runak che quequinmajt su cubij Dios chque, jelaˈ pcha ix nabe canak.
49002003	Oj, oj kinjel nabe canak xekban oj cucˈ rinqˈuiaj. Xekya kib che ubanic su xkaj xekbno, xektakej ubanic su xurij xuban kebkil rucˈ kchˈobnic aj uwach ulew. Jelaˈ jnan are oj nabe oj cˈo chuxeˈ jun cˈajsbal kwach cpe na pekwiˈ rmal Dios, jelaˈ pcha la rinqˈuiaj che quitjan ubanic etzlal cmic.
49002004	Tigreˈ Dios congan xel u cˈux chke, mas nim xojuloˈoj.
49002005	Mas tneˈ che jelaˈ oj pcha oj camnak canak nabe rmal kmac che cojtjan che ubanic, Dios jelaˈ pcha xucsoj kwach chicxoˈl rcamnak, xuya jun cˈacˈ kcˈaslemal rmal a Jesucristo. Jelaˈ quelec wechlal che xojcˈoltjec rmal utzlaj utzil re, jelaˈ jnan ix xixcˈoltjec rmal.
49002006	Jelaˈ ubnon che xojwaljec rmal che xa oj jnanch rucˈ a Jesucristo, xojwaljsaj xuya ktakquil pekˈab prcaj jnan rucˈ a Jesucristo che nim u takquil puˈab.
49002007	Xojcˈoltjec, xixcˈoltjec, rmal Dios che xuya jun cˈutbal chque runak chpan tak wa rˈij jnab che quipe na chekwach che congan rnimlaj rtzil u cˈux rmal mas xojuloˈoj. Xuˈalajsaj psak che jelaˈ u mod re rmal a Jesucristo.
49002008	Wechlal, are ix xixcˈoltjec rmal nimlaj rtzil u cˈux Dios che xixcjon che, naret rmal rutzlaj i chac quibno, xa re xusipaj chiwe che quixcˈoltaj na.
49002009	Rmal laˈ cuyat chiwe mijun cunmartsaj rib che xucˈoltjec rmal xucoj u choˈab che ubanic utzlaj u chac.
49002010	Dios ojubnon kinjel. Jelaˈ ctjan che u chac kucˈ rmal che xa oj jnanch rucˈ a Jesucristo rech quekban utzlaj tak kchac chwach. Jelaˈ ubnon che cojtzˈkatsaj injel su uchˈbon lo ujer che quekban na.
49002011	Rmal laˈ xa msach pijlon wechlal su ibnon nabe canak rucˈ chwach su ibnon cmic. Naret ix judíos jelaˈ pcha oj. Are oj cjon retal kebkil jelaˈ pcha cubij kpxab cmal qui ˈab quinmal chke. Rmal laˈ quekbij che kib che oj are oj aj retal kebkil. Jelaˈ quekbij che are ix ix aj Israel taj rmal laˈ che quicˈamt retal i bkil.
49002012	Chcˈun pijlon che ujer canak jelaˈ ix pcha ix aj naj chwach a Jesucristo. Naj ix cˈwe canak chwach re. Jelaˈ ubnon rmal laˈ che naret ix u tinmit Dios pcha oj tak judíos che ojuchaˈon chic. Cˈot iwe che nabe u chˈobnic Dios che su ubin re che cuya na chke oj. Xak jelaˈ ix cˈo cho ruwach ulew, cˈot cubsbal i cˈux, cˈot Dios piwenmaˈ.
49002013	Wacmic chic, are xixkeb rucˈ Dios rmal xa ix jnanch rucˈ Kjaw Jesucristo. Are ix che naj ix cˈwe che Dios nabe canak, cmic uyaˈon chiwe che quixcˈjeˈ nkaj rucˈ rmal u camnical a Jesucristo.
49002014	A Jesucristo xuya ˈaxbal chekxoˈl, rmal waˈ che la riquieb tinmit xuban che xa i jun chic rmal ccojnic che. Are xerluj wajun tapia chekxoˈl, che uˈatmin kxoˈl. Jelaˈ xubno rmal u camnical cho rcruz.
49002015	Rmal rubkil a Jesús che xusipaj puˈab u camnical, xusach uwach u pxab a Moisés che ktaken oj tak judíos rech cojcˈoltaj na rmal. Jelaˈ xubno rech cuban jun cˈacˈ tinmit chque wa riquieb che quitjan che rchˈoj chicwach. Rmal laˈ xuya ˈaxbal chicxoˈl tak judíos cucˈ tak i aj Israel taj.
49002016	Jelaˈ xuban a Jesucristo xuxan wa rchˈoj chicxoˈl la riquieb tinmit, rmal u camnical cho rcruz cheˈ, xuya utzil chicxoˈl rucˈ Dios. Cmic chic xuban xa jun tinmit chque, xucˈam cbe chicwach rech xitzlaj lak rucˈ Dios. Xuban chque che xa i jun chic quilic chwach.
49002017	Jelaˈ ubnon che a Jesucristo xpe che ubixic utzlaj u tzij Dios che cˈo ˈaxbal chicxoˈl rucˈ. Rmal laˈ are ix tak aj Israel taj che ix aj naj chwach Dios nabe, jnan kucˈ oj tak judíos che oj mas nkaj chwach, cuya chke che cojcjon che xa jnan.
49002018	Rmal a Jesucristo oj kinjel, we oj judíos o we aj Israel taj, xa jnan cojkeb nkaj rucˈ Dios rmal rTioxlaj Xlabxel che xa jun chke oj juntir.
49002019	Cmic chic are ix wechlal ix aj Israel taj, naret ix aj naj chic chwach Dios. Cmic are ix, jnan kucˈ oj, xa oj jun chic, oj aj u tinmit re rmal xojcjon che a Jesucristo. Cmic chic ix relcˈwal re jnan kucˈ oj rmal kcojnic.
49002020	Quinya jun cˈambal nˈoj chiwe. Are ix jnan cucˈ quinjel che quiccjon che Dios, ix pcha ubnon jun ja che icon pwiˈ jun taquelbal quicjon canak tak apóstoles i u takoˈn a Jesucristo, jelaˈ jnan tak aj bil u tzij Dios ujer. A Jesucristo pcha u qˈuexwach rnabe abaj che u taquelbal ja ucjon che u xcˈut wa rja.
49002021	Pwiˈ wa rtaquelbal ja cojtjan che uyiquic bic. Rmal a Jesucristo cuchˈip rib injel che cpe chpan wa rja rech cˈjeˈ xa jun tioxlaj ja rech Dios.
49002022	Rmal laˈ wechlal ix che ix aj Israel taj, jnan cucˈ quinjel che xa i jnan chic rucˈ a Jesucristo rmal ccojnic, are quinjel jelaˈ pcha wa rja nu cˈjeˈ wi Dios rmal Tioxlaj Xlabxel.
49003001	Rmal laˈ in, in a Pablo, che in cˈo pcarsa rmal xinya ubixic utzlaj u tzij a Jesucristo chiwe ix ix tak aj Israel taj, quinban chˈawen rucˈ Dios.
49003002	In quinchˈbo che iton chic su ubnon Dios chwe in, rmal utzlaj utzil, uyaˈon in chac pinˈab rech quinya ubixic u tzij chiwach ix rech quixcˈoltaj na.
49003003	Dios ucˈtun chic su uchˈbon lo pujlon nabe utquel. Xuˈalajsaj psak chinwach in, jelaˈ jnan xintzˈibaj jbeˈ chiwe nabe canak.
49003004	Jampa quisqˈuij uwach wajun nabe wuj chixoˈl quicoj retal che in quinchˈbo su uchˈbon lo Dios pujlon ujer canak utquel.
49003005	Nabe canak cˈot mijun chque runak xretamaj uwach su uchˈbon lo Dios utquel pujlon. Wacmic Dios xuˈalajsaj psak chicwach rtioxlaj tak apóstoles i u takoˈn re, jnan cucˈ tak aj bil u tzij re rmal Tioxlaj Xlabxel.
49003006	Su cˈo pujlon Dios utquel nabe canak are wariˈ, che rmal utzlaj u tzij Dios quicˈoltaj na quinjel unak, naret xak xiw tak judíos. Cmic are rajIsrael taj jnan cucˈ tak judíos quiccˈam na xa jun echbal cuya na chque rmal re. Are wa riquieb tinmit xa jun quilic cmic, jelaˈ pcha jun achi xa jun u bkil cˈolec. Tak aj Israel taj quiccˈam que cucˈ tak judíos su ubin can Dios che cuya na rmal a Jesucristo.
49003007	Dios, rmal utzlaj utzil, xinucoj che rajchac che ubixic utzlaj u tzij chiwach ix aj Israel taj. Jelaˈ xuban chwe rmal u choˈab chcon chpan wenmaˈ.
49003008	Chiwlampeˈ wechlal, chwe in xuban wi utzil Dios, mas tneˈ mas in ploj aj chac chicwach quinjel rtioxlaj tak kechlal. Are Dios xuya in takquil pinˈab rech quinya ubixic utzlaj u tzij chicwach runak che i aj Israel taj. Cmic rmal laˈ quinbij chque rtzoylaj u chˈobnic re che cˈot u qˈuisic chbe ˈij sak.
49003009	Jelaˈ quinˈalajsaj chicwach quinjel unak su u colmil u chˈobnic Dios xuban chque runak. Are Dios, aj bnol re juntir su cˈolec, xerwaj u chˈobnic chicwach unak chpan tak wa rˈij jnab ˈaxnak canak.
49003010	Rech jelaˈ wacmic cuˈalajsaj chicwach quinjel tak ángeles che cˈo ctakquil picˈab jnan cucˈ quinjel che cˈo cchoˈab picˈab prcaj, rech cquetamaj tioxlaj u nˈoj re che qˈui uwach. Jelaˈ tioxlaj tak aj cojnel quiccˈut chicwach que rmal utzlaj cchac quicbno chpan ccˈaslemal.
49003011	Injel wariˈ su quinbij chiwe wachanim bantajnak rmal jelaˈ u colmil u chˈobnic Dios che ujer petnak che cuqˈuis pwiˈ injel junelic chbe ˈij sak rmal Kjaw Jesucristo.
49003012	Rmal a Jesucristo cuya chke cojkeb nkaj rucˈ Dios rmal kchˈawen. Cˈo cubsbal kcˈux rucˈ rmal xojcjon che u tzij rucˈ injel kenmaˈ.
49003013	Rmal laˈ wechlal quixinbochˈej che cqˈuist i cˈux rmal wa rcˈax inrkon in che in cˈo pcarsa rmal xinya ubixic utzlaj u tzij Dios chiwe ix. Are in inrkon cˈax rech jelaˈ are ix quirak rutz che quicyic i ˈij cmal inqˈuiaj.
49003014	Jampa in quinchˈbo su ubnon Dios che xojcˈoltjec rmal a Jesucristo, cumaj chwe quinxqueˈec chwach u Taˈ Kjaw Jesucristo rech quinmaltioxij che.
49003015	Rmal rech re quinjel i cˈo ptak rcaj jnan cucˈ quinjel i cˈo cho ruwach ulew che xicjon che, xiccˈam cbeˈ xucoj chque rmal i relcˈwal re.
49003016	In quinta che Dios, che cˈo injel beymal puˈab re che mas nim u ˈij, rmal laˈ conec cuya chiwe rech cˈjeˈ u choˈab re chpan iwenmaˈ rmal Tioxlaj Xlabxel rech re.
49003017	Jelaˈ ubnon a Jesucristo cˈjeˈ iwucˈ chpan iwenmaˈ. Quinta che che quiloˈoj iwib chbil tak iwib che quixcˈjeˈ xa jun chpan, jelaˈ pcha jun cheˈ che cslib taj rmal naj benak wi u cˈamal pulew, co ctacˈban rib rmal.
49003018	Jelaˈ ubnon quixcon che uchˈobic jnan cucˈ quinjel tak aj cojnel che mas nim xojuloˈoj wi a Jesucristo. Are loˈbal u cˈux re jelaˈ pcha su racleˈn che nim uwach, nim rkan, naj elnak bic, jelaˈ naj kaj nak. Are rloˈbal u cˈux re cˈot u qˈuisic.
49003019	Jelaˈ quinta che rech quiwetamaj che mas nim xojuloˈoj wi a Jesucristo. Are loˈbal u cˈux chke cojcont che u chˈobic chrij injel rmal mas nim. Jelaˈ ubnon mas tneˈ xojunojsaj rucˈ loˈbal u cˈux Dios.
49003020	Wacmic, chkenmartsaj u ˈij Dios, che cˈo injel choˈab puˈab. Nim na ccon che ubanic chwach su quekta che che cubno. Nim na cuban chke chwach su quekchˈbo che cubno. Jelaˈ cubno rmal u choˈab re che tjan che rchac chpan kenmaˈ.
49003021	¡Chkeyca u ˈij Dios, che nimlaj u ˈij chekxoˈl oj tak aj cojnel che rmal su ubnon chke che uchˈbon lo pujlon re che cuban na chke rmal Kjaw Jesucristo! Nim u ˈij re benak junelic chbe ˈij sak. Amén.
49004001	Are in wechlal in cˈo pcarsa rmal in rajchac Kjaw Jesucristo. Cmic quixinbochˈej che quicoj i choˈab che ubanic rjsucˈ chwach Dios pcha cumaj chque runak che iusqˈuin rmal re.
49004002	Xa minmartsaj iwib, cˈjeˈ jun utzlaj i mod cucˈ runak, quichˈij rcˈax nicpaˈ quicban chiwe cmal inqˈuiaj, chicˈtuˈ rloˈbal i cˈux chiwachbal iwib rmal quitoˈo iwib chixoˈl.
49004003	Chicjo i choˈab rech quixcˈjeˈ chpan jun i chˈobnic rmal rtoˈbnic cuya rTioxlaj Xlabxel chiwe, jelaˈ rmal rˈaxbal chixoˈl cuya re.
49004004	Cmic chic kinjel oj tak aj cojnel xa oj jun tinmit chic, jelaˈ pcha xa jun kebkil cuya chke. Jelaˈ xa jun Tioxlaj Xlabxel cˈolec, jelaˈ ubnon xa jun cubsbal kcˈux nu xojusqˈuij wi Dios.
49004005	Xa jun Kjaw chke are Kjaw Jesucristo, xa jun nu oj cjonnak wi juntir, jelaˈ jnan xa jun kasan jaˈ nim u ˈij.
49004006	Xa jun Dios chke oj kinjel. Re cˈo picwiˈ injel su cˈolec, ctjan cchcon re kmal kinjel, jelaˈ cˈo chpan kenmaˈ kinjel.
49004007	Are uyaˈon chke chekjujnal su cojcon che ubanic che nim uptan chicxoˈl tak aj cojnel. Jelaˈ petnak pcha jun sipnic uyaˈon a Jesucristo chke.
49004008	Rmal laˈ jelaˈ cubij rTioxlaj Wuj tzˈibtal canak: “Xpˈkeˈ bic prcaj xiucˈam bic la rinqˈuiaj che xuchˈco, che xiutzˈakpij canak, jelaˈ ubnon xusipaj qˈui cchac chque runak,” cchaˈ.
49004009	¿Su craj cubij che xpˈkeˈ bic prcaj a Jesucristo? Are waˈ craj cubij che nabe xkaj bic naret xak chiˈ xcˈjeˈ wi xbe naj chuxeˈ rulew.
49004010	Are wajun xkaj lak chuxeˈ rulew, re wajun xpˈkeˈch bic picwiˈ injel rcaj rech jelaˈ cunojsaj re injel u xoˈl rcaj rucˈ rulew rucˈ tioxlaj u taknic re che mas nim u choˈab.
49004011	A Jesucristo xuya chque rajcojnel chicjujnal, rech quicon che ubanic cchac chicxoˈl tak aj cojnel. Chque jujun xiucoj che apóstoles che u takoˈn re, jujun chic xiucoj che aj bil u tzij re, chque inqˈuiaj xiucoj che quicya ubixic u tzij Dios rech quicˈoltaj na runak, chque inqˈuiaj xiucoj chque unmal chque tak aj cojnel rech quicchjej chpan injel, jujun chic xuya chque quicnawtzaj inqˈuiaj chic rucˈ u tzij re.
49004012	Jelaˈ xuban chque rech quiuyujbaˈ quinjel tioxlaj tak aj cojnel rech quicchcon rucˈ chpan u chac, rech jelaˈ qˈuiy na ccojnic chekxoˈl.
49004013	Jelaˈ wechlal, cojel na kinjel xa oj jnan rucˈ nu oj cjonnak wi, rech jelaˈ xa jnan ketamaj uwach a Jesucristo u Cˈjol Dios. Jelaˈ ketzˈkatsaj injel rucˈ kchˈobnic chpan kenmaˈ, jelaˈ pcha a Jesucristo tzˈkatnak injel rucˈ.
49004014	Jampa ya oj co chic chpan nu oj cjonnak wi, tigreˈ quiconxt inqˈuiaj chic aj subnel pa ccaj wi que cojccˈam wi bic. Tigreˈ naret quekjal uwach kchˈobnic jelaˈ pcha inqˈuiaj acˈlab che quicchˈob taj su quicbno. Are la rinqˈuiaj ccaj wet quicoj kcˈux rucˈ tak tzoylaj tak tzij quicbij, jelaˈ pcha xicbno cucˈ inqˈuiaj chic xicchˈco xiccˈam bic pswan chpan che naret saklaj tzij.
49004015	Jetlaˈ oj, are oj quekbij rsaklaj tzij rucˈ injel kenmaˈ rmal mas kloˈoj kib. Jelaˈ u mod cojqˈuiyic chpan injel uwach kcˈaslemal rech cojel jnan rucˈ Kjaw Jesucristo. Re unmal chque tak aj cojnel jelaˈ pcha u jlon unmal u bkil.
49004016	Quinya jun cˈambal nˈoj chiwe wechlal: Are oj tak aj cojnel oj jelaˈ pcha u bkil a Jesucristo. Re u jlon, unmal che u bkil, are oj u tzˈkatil u bkil, rech jelaˈ kyuclan kib juntir rucˈ, rmal oj cˈo chuxeˈ u taknic re. Are oj u bkil a Jesucristo, cojqˈuiyic jampa injel u tzˈkatil u bkil cchconec cuban u chac su cumaj che cubno. Jelaˈ utz uyuclan rib injel u tzˈkatil u bkil a Jesucristo. Jelaˈ ubnon wechlal jampa kloˈoj kib chbil tak kib chekxoˈl.
49004017	Cmic chic wechlal are waˈ quinbij chiwe, quixinbochˈej prubeˈ Kjaw Jesucristo, che xa miban iwe jelaˈ pcha inqˈuiaj chic iwinkil che quetaˈant uwach Dios. Are cchˈobnic que xa cˈot uptan.
49004018	Rmal rech cmac ubnon que i cˈo pekuˈn jelaˈ ubnon cchˈobnic que i cˈo pekuˈn. Que cˈot que che u cˈaslemal cuya Dios rmal quicchˈob taj su quicbno, mas co quibnon che quenmaˈ.
49004019	Que cˈoxt qˈuixbal che ubanic itzel tak etzlal. Quictakej ubanic tak tzˈil, benak ccˈux che ubanic injel uwach tak etzlal.
49004020	Jetlaˈ xiwetamaj ix ix wechlal aj Éfeso che xixcjon che a Jesucristo.
49004021	Are ix iton chic wa rutzlaj tzij chrij a Jesucristo, jelaˈ are ix u tijon re xcˈut chiwach injel u colmil che csaklaj tzij cˈo rucˈ.
49004022	Chiya canak ujer tak i cˈaslemal che xtkan piwiˈ, xiujcˈo che ubanic injel su xurij cubno i bkil. Are laˈ xixusbu che ubanic su craj jun tzij quibno. Jelaˈ ctjan che ulujxic juntir i cˈaslemal.
49004023	Cmic rajawxic cuban cˈacˈ che iwenmaˈ jnan rucˈ i chˈobnic rmal Dios.
49004024	Jelaˈ pcha jun cucoj jun cˈacˈ retzˈiak, rajawxic chiwe ix che quicoj jun cˈacˈlaj i cˈaslemal, rech quixel tioxlaj tak aj cojnel che utz iwilic juntir jelaˈ pcha ubnon Dios. Jelaˈ quiˈalajsaj chicwach runak che kas tzij xixuban cˈacˈ tak unak rmal re.
49004025	Rmal laˈ wechlal xa miban chic mlon tak tzij, xiw rsaklaj tzij quibij chiwachbal iwib ix iwechlal iwib chixoˈl. Jelaˈ quibno rmal rech che oj kinjel xa oj jun chic jelaˈ are oj u tinmit Dios.
49004026	We xpe iwiwal, xa miya che quixutakchˈej che ubanic mac. Xa mixcˈol iwiwal juntir jun ˈij.
49004027	Xa miya che runmal itzel quixuchˈpo.
49004028	Chin jun chiwe xuban can elaˈ nabe, xa muban chic. Cmic chichcon rucˈ u ˈab che ubanic jun chac che qˈuixbalt rilic rech cˈo su cuya chque i cˈo rucˈ, rech cˈo quel wi cuya chque chin cˈo rajawxic chque.
49004029	Xa mibij itzel tak tzij che cˈax utaˈic. Xa jelaˈ quibij tak tzij che quiutoˈo inqˈuiaj chic che utz utaˈic. Rmal laˈ quixqˈuiy na mas chpan nu ixcjonnak wi, cuya na mas utzlaj utzil chixoˈl.
49004030	Xa miya che rTioxlaj Xlabxel rech Dios che cbsonec rmal iwech ix. Rmal rech che are Dios ucjon retal chiwe che ix rech re rmal Tioxlaj Xlabxel. Are retal waˈ cchˈaw chiwij jampa curak u ˈij che quixcˈoltaj na juntir.
49004031	Cmic ctiˈtatxt iwenmaˈ chrij jun chic, xa mibanch i cˈanil, xa mibij tzij rucˈ u choˈab iwiwal. Xa mixyoˈn chic, xa mibij tzij chquij inqˈuiaj chic, jelaˈ jnan xa mixcˈol cˈax chpan iwenmaˈ chrij jun chic.
49004032	Are wariˈ quimaj ubanic chixoˈl wechlal: Chibna utzil, quel i cˈux chque inqˈuiaj, chischa i mac chiwachbal tak iwib. Jelaˈ pcha xixucuy wi Dios rmal Kjaw Jesucristo are laˈ quiban ix chque inqˈuiaj, chicyu.
49005001	Cmic chic ix wechlal, are ix relcˈwal Dios che mas quixuloˈoj. Chicjo i choˈab che ubanic pcha su cuban re.
49005002	Chiya iwib che utaknic loˈbal u cˈux re, jelaˈ pcha xuban a Jesucristo che mas xojuloˈoj, xuya rib rmal kech che jun cuybal kmac chwach u Taˈ pcha jun cˈocˈlaj cunbal xusipaj che Dios, che kaj chwach re.
49005003	Chibna su cumaj chiwe ix che ix tioxlaj tak aj cojnel chic ix rech Dios. Xa mixmocan rucˈ jun ixak che mjaˈ ix cˈlunak rucˈ. Xa miban tzˈillaj tak mac su curij cubno i bkil. Xa mirij uwach i qˈui tak i mibil. Ni quibij waˈ chpan tak i tzij, xa cˈot uptan laleˈ.
49005004	Ni cumajt chiwe che quibij cˈaxlaj tak tzij, ni tzij che cˈot uptan, ni jleˈ tak tzij che qˈuixbal utaˈic. Xa jelaˈ quimaltioxij che Dios rucˈ i tzij su quibij.
49005005	Quicoj retal chrij su quinbij chiwe che chin jun cmocan rucˈ jun ixak che mjaˈ cˈlunak rucˈ, chin jun che cutakej ubanic su curij cubno u bkil, jelaˈ chin jun che mas curij uwach qˈui u mibil, che jelaˈ pcha jun che cuyic u ˈij tak dios che xa cbnon rmal unak, cˈot su cquechbej que prcaj nu cˈwe u taknic Dios rucˈ Kjaw Jesucristo.
49005006	Xa micoj u tzij jun che xa craj quixusbu rucˈ tak tzij che cˈot uptan. Rmal injel wariˈ che quinchˈaw chrij wachanim cpe na riwal Dios chquij tak unak che ccaj taj quequinmaj u tzij.
49005007	Are ix xa miwucˈaj iwib cucˈ wa runak.
49005008	Are ix ujer ix cˈo chpan ekuˈn rmal i mac ibnon. Wacmic chic rmal xa ix jnanch rucˈ Kjaw Jesucristo are ix cˈo prsak. Rmal laˈ quixbin bic prsak rucˈ jun utzlaj i cˈaslemal.
49005009	Are wariˈ utzlaj u chac jun che cˈo prsak. Cuban utzil chque inqˈuiaj, jsucˈ cubno chwach Dios, saklaj tzij cubij.
49005010	Chicjo i choˈab rech quiwetamaj injel su kaj chwach Dios.
49005011	Xa miban iwe cucˈ la rinqˈuiaj unak che i cˈo pekuˈn che xa cˈot uptan su ctjan che ubanic. Are utz we chiˈalajsaj chicwach chpan rsak rech quiya i nˈoj chque.
49005012	Are cuya qˈuixbal utaˈic we quixchˈaw chrij su quicban que pelˈal che xa itzel rilic.
49005013	Jampa elnak psak injel su quicban que, caˈaljan cmac chicwach su quitjan che ubanic.
49005014	Rmal laˈ are waˈ cubij chquij chpan Tioxlaj Wuj tzˈibtal canak: “Chicsoj bic awach at warnak, chatwalaj bic chicxoˈl rcamnak, are Cristo catuya na psak,” cchaˈ.
49005015	Rmal laˈ wechlal, kas chiwla iwib su quibno chpan i cˈaslemal. Xa miban iwe cucˈ itzel tak unak che quicchˈob taj su quicbno, xa are cˈjeˈ i nˈojbal iwucˈ che petnak rucˈ Dios.
49005016	Quitijt uran rucˈ che ubanic injel rutz, rmal laˈ che oj cˈo chpan tak ˈij jampa cˈo u taknic ritzel.
49005017	Xa msach i cˈux rucˈ i chˈobnic, chicjo i choˈab rech quiwetamaj u colmil che u chˈobnic Dios chiwe.
49005018	Xa miya iwib che utijic trag, are la catucˈam bic prcˈax, xa are la quibno, quiya iwib che ubanic su craj Tioxlaj Xlabxel chiwe.
49005019	Chinawtzaj iwib, chipixbaj iwib rucˈ tak salmos, rucˈ tak himnos, rucˈ tioxlaj tak bix. Chixbxinak che rKjaw Jesucristo rucˈ tak bix cucˈut pijlon rTioxlaj Xlabxel. Jelaˈ quibno rucˈ injel iwenmaˈ.
49005020	Amˈal chimaltioxij che Dios are i Taˈ injel uwach su cpe na chiwe. Jelaˈ quiban che prubeˈ Kjaw Jesucristo.
49005021	Chiya la iwib chbil tak iwib ptakec, jelaˈ quibno rech nim quiwil wi Kjaw Jesucristo.
49005022	Are ix ixkib che ix cˈlunak chic, chijujnal chiya iwib ptakec chque iwichjil quixquitko, jelaˈ pcha quibno quiya iwib puˈab Kjaw Jesucristo che quinmaj u tzij.
49005023	Are achi cˈo u taknic pwiˈ rixkil jelaˈ pcha Kjaw Jesucristo cˈo u taknic picwiˈ tak aj cojnel rmal laˈ che re unmal chque. A Jesucristo re aj cˈlol que quinjel tak aj cojnel, jelaˈ que u tinmit re.
49005024	Jelaˈ ubnon chque tak ixkib rajawxic quicya quib picˈab quichjil chpan injel, jelaˈ pcha tak aj cojnel quicya quib ptakec quinmal chque are Kjaw Jesucristo.
49005025	Are ix, ix achjab che ix cˈlunak chic, chijujnal chiloˈoj iwixkil, jelaˈ pcha xuban Kjaw Jesucristo xiuloˈoj tak aj cojnel che u tinmit re, xuya rucˈaslemal rmal quech que.
49005026	Jelaˈ xubno rech cuban sak che u tinmit rech cuban tioxlaj tinmit chwach, rech jelaˈ pcha quicchˈaj qui ˈab rech quicban sak, jelaˈ xuban a Jesucristo che u tinmit rucˈ u tzij.
49005027	Jelaˈ xubno rech cutacˈbaˈ u tinmit chwach re che nim u ˈij, che cˈot tzˈil craktaj chrij, chuchˈuj ubnon che, juntir i chˈajchˈoj chic, che jun tioxlaj u tinmit, tzˈkatnak injel.
49005028	Jelaˈ u mod che cumaj che jun achi che culoˈoj rixkil, jelaˈ pcha culoˈoj rib chbil rib utquel. Chin jun che kas culoˈoj rixkil, are retal waˈ che culoˈoj rib chbil rib.
49005029	Mijun achi cretzlaj can uwach u bkil chbil rib, xa cutzku jelaˈ cuchjej rib rech cˈot jun cˈax curko. Jelaˈ cuban Kjaw Jesucristo cucˈ tak aj cojnel che u tinmit re quiuchjej.
49005030	Jelaˈ cubno rmal laˈ che are oj u tinmit re, jelaˈ oj are oj che xojcjon che oj cˈo chpan u tinmit re. Are oj rech re, jelaˈ re kech oj jelaˈ pcha u tiˈjal u bkil xa jun rjaw.
49005031	Rmal laˈ che xa i jun chic wa rijucˈlaj jelaˈ pcha a Jesucristo rucˈ u tinmit, are rachi cuya can u taˈ u chuˈ rech quicˈleˈ rucˈ rixkil. Jelaˈ wa riquieb quiˈel xa i jun chic chquilic chwach Dios.
49005032	Are waˈ jun cˈutbal che mas cˈax u chˈobic che ketaˈant can nabe. Are wariˈ jun cˈambal nˈoj che su u mod Kjaw Jesucristo cucˈ tak aj cojnel che i u tinmit re.
49005033	Jelaˈ craj cubij chque tak achjab chijujnal, che rajawxic quiloˈoj quixkil jelaˈ pcha quicloˈoj quib chbil tak quib. Are tak ixkib nim quiwil wi iwichjil.
49006001	Are ix, ix tak acˈlab, rajawxic quinmaj i taˈ i chuˈ prubeˈ Kjaw Jesucristo. Are waˈ cumaj chiwe, jelaˈ jsucˈ chwach Dios.
49006002	“Nim quiwil wi i taˈ i chuˈ,” cubij u pxab Dios che uyaˈon che a Moisés ujer. Are wa cˈo jun tzij rucˈ che xubij Dios che cuya na jun che jelaˈ cubno, jelaˈ cubij:
49006003	“Rech utz quel juntir chawach, jelaˈ naj catcˈseˈ na bic cho ruwach ulew,” cchaˈ.
49006004	Jelaˈ ix ix ctaˈ cchuˈ racˈlab xa miyic quiwal iwelcˈwal. Chisqˈuij rucˈ utzlaj tak pxab, chinawtzaj rucˈ maxolaj iwenmaˈ rech quicjon na che Kjaw Jesucristo. Jelaˈ ubnon cqˈuistajt ccˈux iwucˈ.
49006005	Are ix, ix tak aj chac, chinmaj ctzij i patrón ural cho ruwach ulew, nim quiwil wi, quixucˈil iwib chicwach, chinmaj quinjel rucˈ xa jun iwenmaˈ, jelaˈ pcha wet quixchcon rucˈ Kjaw Jesucristo quixinman che.
49006006	Chinmaj su quixctak wi che ubanic i patrón, naret xiw jampa quixcˈlo rech nim quixquil wi, jelaˈ quibno jampa quixquil taj. Chicjo i choˈab che ubanic wariˈ rmal rech che jelaˈ craj Dios chiwe, jelaˈ ix xa ix aj chac che Kjaw Jesucristo. Chibna rucˈ injel iwenmaˈ su craj Dios chiwe.
49006007	Chibna i chac rucˈ quicten chpan iwenmaˈ. Jelaˈ quibno rucˈ i chac wet mat are quichcon rucˈ a Jesucristo, naret rucˈ xa jun achi.
49006008	Chcˈun pijlon che Dios cuya na ctojbal chque runak chicjujnal rmal utzlaj cchac cbnon canak. Che re cˈot uptan we jun aj chac cˈo puˈab jun chic, o we jun aj chac che cˈot puˈab jun chic.
49006009	Jelaˈ ix, ix tak patrón cho ruwach ulew, nim quiwil wi tak aj chac i cˈo piˈab, jelaˈ pcha quicban que chiwe. Xa mibij chque che quicrak cˈax iwmal we quequinmajt i tzij. Chcˈun pijlon che are ix jun cucˈ iwajchac, xa jnan ix cˈo puˈab Iwjaw che cˈo prcaj, re cuban na ˈatbal tzij piwiˈ chijujnal. Naret cril jun unak mas nim u ˈij chicwach inqˈuiaj.
49006010	Qˈuisbal re quinbij chiwe wechlal, chicjo congan i choˈab rmal u choˈab cuya Kjaw Jesucristo chiwe rmal laˈ che xa ix jnanch rucˈ. Are u choˈab re mas nim u ˈij.
49006011	Chicjo injel iwetzˈiak chiwij rech chˈoj rucˈ unmal itzel che cuya chiwe rmal Dios, rech co quitacˈbaˈ iwib chwach iwajchˈoj. Jelaˈ quibno pcha cuban jun aj bnol chˈoj cucoj retzˈiak rech cutoˈo rib chwach aj chˈoj che.
49006012	Are oj tak aj cojnel naret cojchˈojan cucˈ runak jelaˈ pcha cuban jun aj bnol chˈoj rech uwach ulew, are oj cojchˈojan cucˈ itzel tak u xlabal che cˈo ctakquil prcaj, jelaˈ cojchˈojan cucˈ tak itzel che cˈo cchoˈab picˈab, che cˈo ˈatbal tzij picwiˈ tak unak che i cˈo pekuˈn rmal cmac quitjan che ubanic. Jelaˈ cojchˈojan rucˈ rjaw ekuˈn.
49006013	Rmal laˈ wechlal chicjo iwetzˈiak che toˈbal iwe chpan wa rchˈoj rucˈ unmal itzel. Tigreˈ jampa cpe wa rˈij rech tak chˈoj rucˈ ritzel cˈot su craj chiwe rech co quictacˈbaˈ iwib chwach su cuya chiwe. Rech jelaˈ jampa cqˈuis ubanic rchˈoj rucˈ jelaˈ ibnon ix pcha te xumaj rchˈoj rucˈ co ixtcˈal chwach ya xichcon pwiˈ.
49006014	Are waˈ retzˈiak quicoj chiwij rech wa rchˈoj rucˈ itzel, jelaˈ pcha cucoj jun aj bnol chˈoj jampa cuban chˈoj ural cho ruwach ulew che utoˈic rib: Nabe chicjo rSaklaj Tzij rech Dios pcha ubanic quixim i pan rucˈ jun i pas. Are chwach i cˈux quicoj jun toˈbal iwib are laˈ jsucˈlaj tak i cˈaslemal chwach Dios.
49006015	Quicoj tak i xjab che iwkan rech chˈoj, are waˈ che mas iyujbanch iwib che ubixic utzlaj u tzij Dios chque runak rech cˈo ˈaxbal chicxoˈl rucˈ Dios.
49006016	Amˈal chicˈma iwe toˈbal iwe che ctacˈban chiwach rech quirakt iwe su cuya rajchˈoj che cuqˈuiak lo chiwij. Are craj cubij che quiban co chpan nu ix cjonnak wi, rech quirakt iwe su cuqˈuiak lo chiwij runmal itzel, jelaˈ quixcon che uchˈapic injel u qˈuiakbal. Are qˈuiakbal cuqˈuexwachij tak takchbal mac.
49006017	Jelaˈ pcha jun aj bnol chˈoj cucoj toˈbal u jlon chicjo iwe pijlon, are wariˈ: Are Dios quixucˈol na, xiw laleˈ quichˈob pijlon. Jelaˈ pcha jun aj bnol chˈoj recˈan u mchet rech chˈoj, are ix quichˈip utzlaj u tzij Dios che uyaˈon chiwe rmal Tioxlaj Xlabxel.
49006018	Chiyujbaˈ iwib rech chˈoj rucˈ itzel rmal chˈawen rucˈ Dios. Injel ˈij quiban chˈawen rech Dios quixutoˈo chpan rchˈoj. Amˈal chibna chˈawen are rTioxlaj Xlabxel cucˈam i be che ubanic. Chixcˈasctak xa mqˈuistaj i cˈux che ubanic. Chibochˈej Dios picwiˈ quinjel tioxlaj tak aj cojnel.
49006019	Jelaˈ jnan chibna chˈawen pinwiˈ in, rech jelaˈ jampa quinchˈaw na cucˈ runak, are Dios cuya na in tzij, rech quinxiˈijt wib che ubixic utzlaj u tzij re chque. Cwaj in quinˈalajsaj psak chicwach su uchˈbon lo pujlon Dios ujer che quetaˈant can runak nabe canak.
49006020	Rmal wa rutzlaj u tzij wariˈ are in intkon che ubixic chque injel unak. Mas tneˈ in cˈo pcarsa wachanim are chibna i chˈawen rech jelaˈ quinxiˈijt wib che ubixic, jelaˈ pcha cumaj chwe.
49006021	A Tíquico cubij na injel chiwe su inbnon in ural, rech quiwetamaj na injel intjan che ubanic. Re loˈlaj wechlal wariˈ, utzlaj aj chac rucˈ Kjaw Jesucristo.
49006022	Rmal laˈ xintak bic iwucˈ rech quiwetamaj su kebnon oj ural rech jelaˈ cuya cubsbal i cˈux rmal re cˈo chixoˈl.
49006023	Dios cuya u ˈab piwiˈ nimlaj iwinjel ix wechlal, rech cˈo ˈaxbal chixoˈl rucˈ jelaˈ quiloˈoj iwib chbil iwib rucˈ utzlaj i cojnic rmal Kjaw Jesucristo.
49006024	Quicˈam utzlaj utzil Dios ix iwinjel che mas quiloˈoj Kjaw Jesucristo rucˈ xa jun iwenmaˈ che qˈuistajt i cˈux rucˈ.
50001001	A Pablo rucˈ a Tey, oj rajchac che a Jesucristo, quektzˈibaj wajun wuj waˈ chiwe ix tioxlaj tak aj cojnel che i cˈo pucuent tinmit Filipos. Jelaˈ quektzˈibaj chiwe tak quinmal chque rajcojnel jnan cucˈ quinjel rajtoˈbnel chixoˈl.
50001002	Quicˈam utzlaj utzil che ˈaxbal chixoˈl rmal Dios rucˈ Kjaw Jesucristo.
50001003	Injel bwelt quixcˈun pinjlon, quinmaltioxij che Dios wech in iwmal ix.
50001004	Jampa quinban chˈawen rucˈ piwiˈ quinquictic chpan wenmaˈ quinbochˈej che Dios piwiˈ ix iwinjel.
50001005	Jelaˈ quinbno quinmaltioxij che Dios iwmal, rmal laˈ che mas xinitoˈo rucˈ in chac rech quinya ubixic rutzlaj u tzij Dios, jelaˈ xibno jampa nabe ixcjonnak lak jelaˈ ibnon benak wacmic.
50001006	Are cul in cˈux chrij che Dios jelaˈ pcha xumaj ubanic jun utzlaj chac piwenmaˈ, utaken u tzˈkatsxic, jelaˈ ubnon benak jampa curak u ˈij cpech na a Jesucristo.
50001007	Ix wechlal injel ˈij ix cˈo pinchˈobnic chpan wenmaˈ, jelaˈ ubnon che cumaj chwe che utz quinna in pincˈux iwmal. Jelaˈ ubnon rmal laˈ che jnan oj aj chac iwucˈ che ubixic rutzlaj u tzij Dios. Jnan xekcˈam rutzlaj utzil rmal Dios. Jelaˈ ubnon mas tneˈ che in cˈo pcarsa o we rajawxic che quinya rson chque tak ˈatbal tzij chrij u tzij rucˈ saklaj tzij, rech quintoˈo wib rucˈ in tzij. Jnan ix cˈo wucˈ chpan injel.
50001008	Dios retaˈan che saklaj tzij quinbij che mas quel in cˈux chiwe iwinjel. Jelaˈ pcha u mod a Jesucristo quixraj, jelaˈ u mod che quixwaj in.
50001009	Are waˈ in chˈawen rucˈ Dios piwiˈ, rech mas quiloˈoj iwib ix chbil iwib rucˈ i chˈobnic rucˈ utzlaj i nˈoj, rech quixqˈuiy na chpan loˈbal i cˈux.
50001010	Rech jelaˈ quixcon che u chˈobic chin chque mas utz quibno chwach Dios. Are laˈ cuya chiwe che cˈot tzˈil craktaj chiwij che cˈot cˈax quina chpan iwenmaˈ rmal jun i mac ibnon jampa curak u ˈij che cpe chna a Jesucristo.
50001011	Rech jelaˈ nojnak i cˈaslemal rucˈ utzlaj tak i chac, che ix tzˈkatnak chic chwach Dios rmal cchcon a Jesucristo piwenmaˈ. Xak xiw re cˈo u choˈab che ubanic injel wariˈ chiwe, rech jelaˈ quinmartsaj u ˈij Dios, che quiyic u ˈij re rucˈ i cˈaslemal.
50001012	Cwaj in wechlal, che quiwetamaj che rmal su cˈax xinrak ural, che in cˈo pcarsa, xak jelaˈ elnak bic che tjan uqˈuiyic u chac Dios, che mas i qˈui quictatbej u tzij.
50001013	Rmal laˈ che wacmic quinjel tak achjab aj bnol chˈoj i aj chejnel pcarsa jnan cucˈ quinjel unak che cˈo chiˈ wucˈ quetaˈan chic che in cˈo pcarsa rmal in rajchac a Jesucristo.
50001014	I qˈui que kechlal i aj ural jampa xiclo che xak jelaˈ in cˈo pcarsa, che quinchˈij wa rcˈax, xuya ccubsbal ccˈux, quitjanec quicoj cchoˈab, quicxiˈijt quib che ubixic u tzij Dios chicwach inqˈuiaj.
50001015	Kas tzij i cˈo jujun chque che quicya ubixic utzlaj u tzij che a Jesucristo rmal cquetzlaj in wach in rmal in chac inbnon rucˈ u toˈbnic Dios. Ccaj que wet unak utz quicchˈaw chquij rmal ctzij quicbij cˈo mas u choˈab. I cˈo inqˈuiaj chque che quicya ubixic utzlaj u tzij Dios rucˈ utzlaj utzil.
50001016	Jujun chque quicya ubixic u tzij a Jesucristo che utzucxic su quicchˈac chrij, naret rucˈ injel cquenmaˈ. Are creynic que rech quicban na mas cˈax chwe in ural pcarsa.
50001017	Are wa rinqˈuiaj che quicya ubixic che rucˈ utzlaj utzil mas quequinloˈoj rmal laˈ che quetaˈan che in cˈo ural rech quinya rson chrij rutzlaj u tzij Dios rech quicˈoltjec runak chque tak ˈatbal tzij che cˈo ctakquil picˈab.
50001018	Chwe in naret mas nim uptan chwe suche quicya ubixic u tzij. Are waˈ nim uptan chwe che quitjan che ubixic chque runak rutzlaj u tzij Dios, are waˈ cuya nimlaj quicten chpan wenmaˈ. Jelaˈ jnan quinquictic na mas cqˈuist in quicten in.
50001019	In wetaˈan che rucˈ injel wariˈ su inrkon utz na quel chinwach, rmal i chˈawen quixtjan che ubanic pinwiˈ in. Jelaˈ quinna in wechlal rmal nimlaj u toˈbnic Tioxlaj Xlabxel uyaˈon chwe pent quinel na bic pcarsa.
50001020	Are wariˈ kas cwaj wechlal che cubant quieb in cˈux rucˈ in chac uyaˈon pinˈab rmal Dios, che quelt in qˈuixbal che ubanic rmal cˈax inrkon. Cwaj che quinxiˈijt wib che uyaˈic utzlaj u tzij Dios rech quinyic u ˈij Kjaw Jesucristo rucˈ in cˈaslemal o we rmal quincmac, cwaj in quinmartsaj u ˈij rucˈ injel in choˈab.
50001021	Chwe in wechlal we quincˈseˈec, in rech a Jesucristo quincˈseˈ na bic. We quincmac tigreˈ mas utz na quinrko.
50001022	We quinchcon na mas rucˈ a Jesucristo ural cho ruwach ulew rmal quincˈseˈ na bic rech quinchˈac na mas unak che rutzlaj u tzij tigreˈ quinchˈob taj chin chque mas utz, ¿we quincˈseˈec o utz na we quincmac? In quinchˈob taj. Xiw Dios retaˈan.
50001023	Mas cˈax u chˈobic waˈ, we quincam na utz chwe, rech quinya can in cˈaslemal quinbe rucˈ a Jesucristo chanim.
50001024	Chiwe ix utz na we quincˈseˈ na bic jbeˈ chic rech quixintoˈo na mas chpan i cojnic.
50001025	Ya xinchˈbo, ya wetaˈan chic che mas utz na we quincˈseˈ na bic rech quinchcon na iwucˈ chixoˈl. Jelaˈ quinbno rmal rech cpe na mas i cojnic jelaˈ rech mas quixquicat ix chpan nu ixcjonnak wi rucˈ Dios.
50001026	We quinopan chna iwucˈ rech quinchcon na chixoˈl quixquictic na mas rmal. Jelaˈ cuya na quiyic u ˈij Kjaw Jesucristo rmal xinuchjo rucˈ wa rcˈax xinrko.
50001027	Xak xiw quixinbochˈej che cˈjeˈ i cˈaslemal jelaˈ pcha su cumaj chiwe ix ix aj cojnel che rutzlaj u tzij a Jesucristo. Jelaˈ ubnon we quinbe na che iwilic o we naj in cˈwe chiwach cwaj quinta rson che co itacˈban iwib chpan i cojnic jelaˈ che xa jun iwenmaˈ chbil tak iwib chixoˈl. Xa jnan che quixtjan che rchˈoj chwach ritzel, rech jelaˈ quixchcon chpan i cojnic che ccˈoltaj na runak rmal.
50001028	Xa mixiˈij iwib chicwach iwajchˈoj che ust cquil wi i chac su quibno. Xa muban quieb i cˈux rucˈ, rech jelaˈ quiccoj retal che cˈot quicchˈac chiwij. Jelaˈ quichcon picwiˈ, rmal laˈ che Dios uyaˈon i choˈab chiwe.
50001029	Quixquictic rmal laˈ che uyaˈon chiwe naret xak xiw che quixchcon rucˈ Kjaw Jesucristo, are na uyaˈon chiwe che quirak na cˈax rmal u beˈ re.
50001030	Xa jnan oj cˈo iwucˈ chpan wa rchˈoj rucˈ ritzel. Jampa in cˈo iwucˈ nabe xicoj retal chwij che su mod xinchconec xincoj injel in choˈab rucˈ, jelaˈ jnan inbnon cmic quintij in choˈab che ubanic injel rech cojchcon na pwiˈ ritzel.
50002001	Rmal waˈ wechlal, we a Jesucristo cuya u choˈab chiwe chpan i cˈaslemal, we cucubsaj i cˈux che quixuloˈoj re. Jelaˈ we cˈo rTioxlaj Xlabxel iwucˈ we quel i cˈux chque inqˈuiaj, we cˈax quina ix chque inqˈuiaj chic, we jelaˈ ibnon cmic,
50002002	tigreˈ quixinbochˈej che quitzˈkatsaj in quicten in chpan wenmaˈ. Xa jun i chˈobnic cˈjeˈ iwucˈ chpan iwenmaˈ, chiloˈoj iwib chbil tak iwib, xa jnan quixchcon rucˈ a Jesucristo rucˈ xa jun i nˈoj rucˈ xa jun iwenmaˈ.
50002003	Xa mijun chiwe cutzcuj ubanic su curij cubno utquel re, ni rech quequinmartsaj u ˈij cmal inqˈuiaj. Jelaˈ cwaj che quinmartsajt iwib chbil tak iwib chixoˈl, rech cˈot jun che cuchˈbo che mas nim u ˈij re chicwach wa rinqˈuiaj.
50002004	Quel i cˈux chque inqˈuiaj chic, naret xiw cuchjej rib utquel jun chixoˈl.
50002005	China ix chpan iwenmaˈ jelaˈ pcha xuna Kjaw Jesucristo che jewaˈ u chˈobnic re.
50002006	Re: Mas tneˈ xa jnan u ˈij, uwachbal rucˈ Dios, xucojt u choˈab che uyiquic u ˈij xbil rib, xubno che jnant u ˈij rucˈ Dios, xuya rib puˈab re.
50002007	Jelaˈ xuya canak su rech re rucˈ u Taˈ xukasaj rib chwach u ˈij, rech xuya rib puˈab che jun rajchac. Re xux jun unak chekxoˈl, xalxec pcha calax jun acˈal ural chwach ulew.
50002008	Tigreˈ jampa xuban achi xunmartsajt rib chekwach, are u reybal u Taˈ xucˈam u be chwach, jelaˈ ubnon xurak cˈaxlaj camnical cho jun cruz cheˈ.
50002009	Rmal laˈ che xutzˈkatsaj injel su xraj Dios che, cmic are Dios xuwaljsaj u Cˈjol, congan xunmartsaj u ˈij chicwach injel su cˈolec, xuya jun beˈaj che nim na u ˈij chicwach quinjel beˈaj.
50002010	Rmal laˈ jampa quictatbej u beˈ re a Jesús quinjel i cˈo prcaj, quinjel i cˈo cho ruwach ulew, jelaˈ quinjel i cˈo chuxeˈ ulew quinjel quixqueˈec rucˈ cchˈecˈ quicyic u ˈij che.
50002011	Quicˈalajsaj na che xiw a Jesucristo Kjaw, xiw re nim u ˈij rech jelaˈ quicyic u ˈij Dios rmal.
50002012	Rmal laˈ che jelaˈ ubnon re loˈlaj tak wechlal, jelaˈ pcha amˈal quinmaj in tzij in jampa in cˈo chixoˈl, wachanim mas cwaj che quicoj retal chrij su quinbij mas tneˈ naj in cˈwe chiwach wacmic rech jelaˈ quibno: Chicjo i choˈab rucˈ utzlaj i chac, chinmaj injel su cubij Dios chiwe rucˈ maxolaj iwenmaˈ, chixiˈij iwib chwach ubanic etzlal rech jelaˈ quitzˈkatsaj na injel rech quixcˈoltaj na.
50002013	Dios ctjan cchcon chpan iwenmaˈ chijujnal, quitjanec quixutoˈo rech jelaˈ rucˈ injel iwenmaˈ quiwaj quinmaj su cubij re, tigreˈ quixutoˈo che ubanic.
50002014	Chpan injel su quibno, xa mixraˈrtec, xa mixchˈojnec chpan i tzij.
50002015	Rech jelaˈ cˈot etzlal craktaj chiwij, che sak ibnon chpan iwenmaˈ, che ix relcˈwal Dios che cˈot ni jbeˈ tzˈil craktaj chiwij. Ix tak aj cojnel, ix jnan rucˈ pcha chaj che uyaˈon Dios chicxoˈl runak che i cˈo pekuˈn, rmal cmac cbnon. Que quischon cbe jelaˈ benak wi ccˈux che ubanic etzlal. Rajawxic chiwe che quicˈam cbe chicwach, jelaˈ pcha cuban jun chaj cucˈam cbe picwiˈ runak i cˈo pekuˈn.
50002016	Chiˈalajsaj rutzlaj u tzij Dios chicwach rech cˈjeˈ junelic ccˈaslemal rmal. Jelaˈ cuya quicten chwe iwmal ix jampa curak u ˈij che cpe na a Jesucristo. Rmal laˈ cuˈalajsaj na chsak che naret nim balt xinchcon chixoˈl, naret xak jelaˈ xincoj in choˈab che ubanic u chac Dios iwucˈ.
50002017	We quinccamsxic, we rajawxic quinya in quiqˈuel chpan in camnical jelaˈ pcha jun taˈbal toˈob chwach Dios rech cutzˈkatsaj i cojnic che quiya che re pcha jun in sipnic che. Cˈot jun cˈax chwe, xak jelaˈ quinquictic iwucˈ nimlaj iwinjel.
50002018	Jelaˈ jnan cwaj in che quixquictic wucˈ. Xa jun cojquicat wi kinjel.
50002019	We jelaˈ craj rKjaw Jesús quintak bic a Tey iwucˈ chanim. Jelaˈ cwaj quinbno rech quinta na rson jampa ctzlaj na wucˈ che su ibnon chpan i cojnic rech cucubsaj in cˈux ural iwmal.
50002020	Cˈot jun chic in wichˈil che xa jnan cchˈobnic kucˈ xiw wajun a Tey. Re kas tzij mas quixubsoj pucˈux.
50002021	Are wa rinqˈuiaj quinjel xa quictzcuj su quech que naret quictzcuj su craj a Jesucristo chque.
50002022	Ya iwetaˈan chic rutzlaj u chac ubnon a Tey, che nim uptan chixoˈl. Jelaˈ cchcon wucˈ pcha jun u cˈjol cunmaj u tzij u taˈ, xa jnan xojchconec che ubixic rutzlaj u tzij Dios.
50002023	Cˈul in cˈux che quintak be iwucˈ che iwilic, xa nabe quinwil na su quinrak na in ural pcarsa.
50002024	Pent cuya chwe che quinel bic rech jelaˈ are in quinbe iwucˈ che iwilic chanim. Jelaˈ rcubsbal in cˈux chrij Kjaw Jesucristo che cuya na chwe.
50002025	Ya inchˈbon chic che utz we quintak na bic iwucˈ kechlal a Epafrodito. Re wach aj chac, jnan xojchcon rucˈ chpan u chac a Jesucristo che xojchˈojan rucˈ ritzel. Are wajun xitak lo wucˈ pcha iwajchac, rech xinutoˈo rucˈ su rajawxic chwe.
50002026	Re mas u gan cril iwach iwinjel jeac chic. Mas xubsoj rmal che xito che xurak u yabil.
50002027	Kas tzij xurak u yabil che xa jbeˈ xraj ya mer xcmac. Are Dios xel u cˈux che, jelaˈ ubnon xutzric. Rmal laˈ jelaˈ xel u cˈux chwe in, rech quinbsojt mas chrij rmal u yabil wet xcam re chinwach.
50002028	Rmal waˈ mas cwaj quintak bic iwucˈ rech quixquictic rucˈ jampa quiwil uwach. Jelaˈ quinbno rech quinbsojxtaj che ix mas quimaymaˈ uwach re.
50002029	Jampa cpetec chicˈlu pcha jun kechlal petnak prubeˈ Kjaw Jesucristo. Nim quiwil wi tak aj cojnel che quicbno pcha cuban re.
50002030	Chiwla wechlal che tzijt craj ya mer xbanic rmal u chac a Jesucristo. Xuxiˈijt rib che uyaˈic rib puˈab rcˈax rmal ubanic toˈob chwe. Xuqˈuis pwiˈ su xiwaj ix che cuban chwe ural.
50003001	Wacmic quinbij chiwe wechlal, quixquictak prubeˈ Kjaw Jesucristo. Cuyat latzˈ chwe quintzˈibaj chiwe jeac chic pcha xinbij chiwe nabe rmal laˈ che nim uptan chiwe ix.
50003002	Chichjej iwib chicwach runak che ccaj quicban cˈax chiwe, jnan rucˈ pcha inqˈuiaj tzˈeˈ, che quicban cˈax chque inqˈuiaj chic. Que rech itzel quichconec, ccaj que wet jun tzij quicsoj i bkil.
50003003	Naret wariˈ che quekcsoc kebkil cojuban na relcˈwal Dios, are waˈ che quekyic u ˈij re rmal Tioxlaj Xlabxel uyaˈon chke. Are waˈ retal che kas tzij oj relcˈwal re. Jelaˈ ubnon che are oj tak aj cojnel cojquictic rucˈ Kjaw Jesucristo rmal kcˈaslemal uyaˈon chke. Naret kcubsaj kcˈux chrij su laˈ che kil uwach.
50003004	Wet cwaj jelaˈ quinbno cuya chwe quincubsaj in cˈux chrij su kil uwach che xinban in ujer. Cˈot jun chic achi che cˈo na mas rson rucˈ chinwach in che cul u cˈux chrij su ubnon chpan u cˈaslemal rech ccˈoltaj na.
50003005	Are in jampa cˈo waxkib ˈij chwe inˈalaxnak, xcoj retal in bkil pcha quicban chque alaj tak abon chekxoˈl tak judíos. Are in jun chque riˈ u man a Benjamín ujer. Kas in judío rmal jelaˈ in chˈabal, jelaˈ in mod, rmal in taˈ in chuˈ i aj Israel. In xintakej u pxab a Moisés ujer, xinnawtzaj wib jelaˈ pcha quicban inqˈuiaj fariseos.
50003006	In jun tzij benak in cˈux che u tzˈkatsxic wa rpxab, rmal laˈ xinban mas cˈax chque tak aj cojnel che a Jesucristo. Cˈot jun chque wichˈil ujer chpan u pxab a Moisés che curak jun tzij rech cchˈaw chwij rucˈ.
50003007	Are injel waˈ che mas xel in cˈux cucˈ ujer, cˈoxt quiptan chwe cmic, xinya can juntir rech quintakej ubanic su craj a Jesucristo chwe.
50003008	Naret xiw laleˈ che cˈot uptan chwe, are injel su cuya chwe che quinchco, cˈot su quinwechbej rmal. Cmic xiw nim uptan chwe rech quinwetamaj uwach Kjaw Jesucristo kas tzij. Are xinya can injel, jnan rucˈ xa mes chwe juntir rmal rech quinrak na in cˈaslemal rmal a Jesucristo.
50003009	Jelaˈ xinbno rech quinux xa in jnan rucˈ a Jesucristo. Naret quinban jsucˈ chwach rmal quincoj in choˈab che quinmaj utaknic u pxab a Moisés. Xa are Dios cuban jsucˈ che jun chwach rmal u cojnic che Kjaw Jesucristo, craj cubij che Dios cojuban na jsucˈ chwach rmal cojcjon che, naret rmal quekcoj kchoˈab che kenmaj ujer tak pxab.
50003010	Cmic xiw wariˈ cwaj, che quinwetamaj uwach Kjaw Jesucristo kas tzij, rech jelaˈ quinna pincˈux u choˈab u cˈastajbal re. Cwaj in quinchˈob u be rcˈax jelaˈ pcha wa rcˈax xurak re, rech quinux jnan rucˈ pcha re, cwaj quinwetamaj u colmil che u camnical rech jelaˈ jampa quincam in,
50003011	cul in cˈux chrij che quincˈastaj na chicxoˈl rcamnak jelaˈ pcha xuban re.
50003012	Naret quinbij che ya inrkon chic, ni quinbij che in tzˈkat chic chwach Dios. Xa are quinchcon na rech quinwil na we quinrak na in tojbal we su xinusqˈuij wi Kjaw Jesucristo che quinrko.
50003013	Rmal laˈ wechlal, naret quinbij chiwe che ya inrkon chic, cˈo su quinbno rech jelaˈ quinrko, su racleˈn che ˈaxnakch canak sach canak pinjlon. Are quincoj injel in choˈab rech quinrak na su laˈ che mjaˈ quinrko.
50003014	In are quinbno pcha jun che cutzˈak anim rech curak jun tojbal. In jelaˈ quintij in choˈab jampa in cˈaslec rech jampa quinqˈuis in cˈaslemal quinchˈac na in tojbal su xinusqˈuij wi Kjaw Jesucristo che quinrko, che cuya na chque quinjel che xa i jnan rucˈ.
50003015	Kinjel oj che kas oj co chic chpan nu oj cjonnak wi, rajawxic che jelaˈ kchˈobnic. We cˈo jujun chiwe jun chwi cchˈobnic are Dios cuˈalajsaj chsak che injel wariˈ kas tzij su quinbij.
50003016	Rajawxic chic che quektakej su u colmil ubanic wacmic su laˈ che ketaˈan che rkas tzij.
50003017	Wechlal, chibna iwe jelaˈ pcha quinban in. Are oj quekcˈut chiwach su kas rajawxic quibno, wacmic quitakej rajcˈmol tak i be che jelaˈ quicbno pcha xekban oj.
50003018	Qˈui bwelt inbin can chiwe wariˈ. Quinbij chna jeac chic chiwe mas tneˈ quinbsoj rmal quinoˈec: Cˈo i qˈui unak che cbnon cajchˈoj che u cruz a Jesucristo rmal ccˈaslemal che ustaj.
50003019	Que csach na cwach chpan rcˈax chpan qˈuisbal tak ˈij. Are cdios que xa u reynic qui bkil che ccaj quicbno. Que quicyic qui ˈij chrij su racleˈn che xa qˈuixbal rilic. Are cchˈobnic que xiw rech uwach ulew.
50003020	Jetlaˈ kucˈ oj, are ktinmit oj prcaj rucˈ Dios. Kiˈen che Kjaw Jesucristo re aj cˈlol ke che cpe chna jeac chic prcaj.
50003021	Re cujal uwach kebkil aj uwach ulew che mas ploj, rech cuya jun chic chke pcha u bkil re. Jelaˈ cubno rucˈ nimlaj u choˈab cˈo puˈab uyaˈon che che ctkan picwiˈ injel su cˈolec.
50004001	Rmal laˈ, ix loˈlaj tak wechlal, mas cwaj quinbe iwucˈ che iwilic, are ix quiya quicten chpan wenmaˈ, are ix pcha ix in tojbal rmal laˈ xixinchˈco che rutzlaj u tzij Dios. Cmic quitakej i cojnic rech co quitacˈbaˈ iwib chpan nu ixcjonnak wi.
50004002	Quinbochˈej cjlon wechlal al Evodia rucˈ al Síntique, rech quicchpuj cchˈoj chicxoˈl, rech cˈo ˈaxbal chicxoˈl rmal utzlaj utzil pubeˈ Kjaw Jesucristo.
50004003	Jelaˈ jnan quinta chawe at at utzlaj aj chac wucˈ rech quiatoˈo wa riquieb ixkib rech quicyujbaˈ quib. Xekrak kib cucˈ la riquieb ixkib, jnan xojchcon cucˈ che ubixic rutzlaj u tzij Dios, jelaˈ jnan rucˈ a Clemente cucˈ inqˈuiaj chic che jnan xojchcon cucˈ. Tzˈibtal can cbeˈ que quinjel chpan rwuj rech cˈaslemal prcaj rucˈ Dios.
50004004	Injel ˈij quixquictic prubeˈ Kjaw Jesucristo. Jeac chic quinbij chiwe wechlal: ¡Chixquictak!
50004005	Chiˈalajsaj chsak chicwach quinjel unak che quel i cˈux chque inqˈuiaj chic. Chcˈun pijlon che nkaj chic cˈwe u ˈij che cpe na Kjaw Jesucristo.
50004006	Xa mimaymaˈ su racleˈn che petnak chiwij. Xak xiw chibij che Dios chpan i chˈawen rucˈ su rajawxic chiwe injel ˈij. Jampa quita che, quimaltioxij che rucˈ chuchˈujlaj iwenmaˈ.
50004007	Rmal jelaˈ quibno are Dios cuya ˈaxbal chixoˈl rucˈ. Are su cuya re chiwe mas nim na u ˈij chwach su con jun cuchˈob pujlon. Are wa rˈaxbal chixoˈl rucˈ Dios cuchjej iwenmaˈ jnan rucˈ i chˈobnic, rmal rech quixel xa ix jnanch rucˈ Kjaw Jesucristo.
50004008	Qˈuisbal re wechlal, chinojsaj richˈobnic chpan iwenmaˈ rech quimaymaˈ rij injel che saklaj tzij, injel che nim quiltaj wi. Injel che jsucˈ chwach Dios, injel che sak chwach, injel che utz uchˈachaˈxic chixoˈl. Jelaˈ chichˈbo chrij injel tzoy rilic, jelaˈ chrij injel che cumaj chiwe quiyic u ˈij.
50004009	Injel su incˈtun can chiwach, injel su xixinnawtzaj wi, injel in tzij iton, jelaˈ injel iwlon che inbnon, chibna juntir jelaˈ pcha xinban in chixoˈl. Tigreˈ are Dios re rjaw re ˈaxbal chixoˈl cˈjeˈ iwucˈ chpan iwenmaˈ.
50004010	Mas quinquictic prubeˈ Kjaw Jesucristo iwmal ix. Wacmic chic xuya chiwe che xiˈalajsaj chsak che quel i cˈux chwe. Te wachanim xincˈun pijlon che mas ujer chcanak xuyat chiwe che xinitoˈo. Naret quinbij che xinsach pijlon, xa are xixcon taj xinitoˈo rucˈ su rajawxic chwe.
50004011	Naret quinbij waˈ rmal cˈo rajawxic chwe. Jelaˈ taj wechlal, xa are xinwetamaj che quinquictic rucˈ su cˈo wucˈ mas tneˈ che xa jbeˈ cuban che.
50004012	In wetaˈan chic su u colmil u cˈaslemal jun mebaˈ, jelaˈ jnan wetaˈan su u colmil u cˈaslemal jun biyom. Ya xinwetamaj injel uwach ccˈaslemal runak. Jelaˈ ubnon che quinquictic rucˈ su racleˈn quinrko, we quinrak su quintijo che xinojec rmal, o we xinrak taj, xa jun in quicten rucˈ. We cˈo su rajawxic che in cˈaslemal o we cˈo taj xa jun quinquicat wi rucˈ Dios.
50004013	Quincon che ubanic injel rmal a Jesucristo cuya in choˈab che uchˈijic juntir.
50004014	Mas tneˈ jelaˈ quinbij are ix utz xibno xinitoˈo rucˈ wa rcˈax xinrko. Maltiox chiwe wechlal.
50004015	Are ix wechlal, ix aj tinmit Filipos iwetaˈan chic che jampa xinel chixoˈl nabe xinbe pucuent Macedonia, jampa nabe xinmaj ubixic rutzlaj u tzij Dios. Xiw ix wechlal xinitoˈo rucˈ su rajawxic chwe, cˈot inqˈuiaj tak aj cojnel chpan jleˈ chic tak tinmit che xinictoˈo. Are ix xitak inqˈuiaj sipnic chwe che intoˈic rmal xixintoˈo nabe canak chpan i cojnic che rutzlaj u tzij Dios.
50004016	Jelaˈ ubnon che jampa xincanaj chpan tinmit Tesalónica are ix quieb oxib bwelt xinitoˈo rucˈ tak i sipnic xitak chwe.
50004017	Naret quinbij wariˈ chiwe rech quinrak na in sipnic iwmal, xa are cwaj che quirak na mas i qˈui tojbal iwe rucˈ Dios rmal utzlaj tak i chac quixtjan che ubanic.
50004018	Injel i sipnic incˈmon chic rucˈ uwiˈ wechlal. Ya incˈmon chic rsipnic xitak lo chwe rmal kechlal a Epafrodito, cmic cˈot rajawxic chwe ural. Maltiox chiwe wechlal. Are wa rsipnic iyaˈon chwe quel na pcha jun cˈocˈlaj cunbal quiˈ rexlab, isipan che Dios che jun taˈbal toˈob chwach che kaj chwach rmal mas utz querlo.
50004019	Cmic wechlal are in Dios cuya na injel su rajawxic chiwe che su beymal re nim u ˈij prcaj rmal Kjaw Jesucristo.
50004020	¡Chkeyca u ˈij Dios amˈal chbe ˈij sak! Amén.
50004021	Quintak rtzil cwach quinjel rtioxlaj tak aj cojnel chicjujnal prubeˈ Kjaw Jesucristo. Jelaˈ are kechlal i cˈo ural wucˈ quictak rtzil iwach ix iwinjel.
50004022	Quinjel rtioxlaj tak aj cojnel i cˈo ural quictak bic rtzil iwach. Jelaˈ jnan i ajuwarchoch runmal ˈatbal tzij a César mas quictak rtzil iwach iwinjel.
50004023	Are Kjaw Jesucristo cuya u ˈab piwiˈ, cuya utzlaj utzil chixoˈl nimlaj iwinjel.
51001001	In, in a Pablo in apóstol, craj cubij che in u takoˈn a Jesucristo rmal rech che jelaˈ u reynic Dios. In jnan in cˈo rucˈ kechlal a Tey.
51001002	In quitzˈibaj wajun wuj chque rtioxlaj tak kechlal aj cojnel chpan tinmit Colosas, che ix jsucˈ chic ibnon chwach a Jesucristo. Dios cuya u ˈab piwiˈ, cuya ˈaxbal chixoˈl rucˈ.
51001003	Jampa quekban chˈawen piwiˈ rucˈ Dios, injel ˈij quekmaltioxij che, are u Taˈ Kjaw Jesucristo rmal utz ibnon chpan i cojnic.
51001004	Oj ktonch rson che cˈo i cojnic rucˈ Kjaw Jesucristo, jelaˈ kton chic che quiloˈoj quinjel i tioxlaj tak aj cojnel.
51001005	Jelaˈ quibno rmal laˈ che ix cul i cˈux chrij su quiwechbej chlaˈ rucˈ Dios prcaj. Rmal laˈ che iton chic rutzlaj u tzij Dios are laˈ saklaj tzij cubij.
51001006	Are wa rutzlaj u tzij Dios xbix chiwe ix, tjan uqˈuiyic chixoˈl jelaˈ tjan cuya utzlaj utzil chixoˈl rmal re. Jelaˈ ubnon rmal i cojnic che, naret xiw ix, jelaˈ ubnon cmic cho injel uwach ulew, are rutzlaj u tzij Dios cqˈuiyic jelaˈ pcha jun ticoˈn cqˈuiyic jelaˈ ubnon cuya uwach.
51001007	Are wa rsaklaj tzij xiwetamaj rmal loˈlaj kechlal a Epafras. Re kichˈil, cach aj chac, re jsucˈlaj aj chac che a Jesucristo xektak bic chixoˈl.
51001008	Cmic chic re ucˈmon lo rson chke che ix quiloˈoj iwib chbil iwib rmal laˈ uyaˈon chiwe rmal Tioxlaj Xlabxel.
51001009	Rmal laˈ jampa oj xekta rson che jelaˈ ibnon, xekmaj ubanic chˈawen piwiˈ rucˈ Dios injel ˈij. Quekta che rmal rech kas quiwetamaj injel u chˈobnic re che su craj chiwe, che cuya mas i nˈoj jnan rucˈ i chˈobnic rmal Tioxlaj Xlabxel.
51001010	Jelaˈ quekta che rmal rech quixcˈjeˈ chpan jun i cˈaslemal jelaˈ pcha craj re. Rech ˈalaj che ix cˈo puˈab Dios. Jelaˈ quiban su kaj chwach re. Quiban injel utzlaj tak chac, jelaˈ pcha ubanic jun ticoˈn che cuya utzlaj uwach. Jelaˈ quibno wechlal rech quiwetamaj na mas u chˈobnic Dios.
51001011	Quekta che rech cpe na mas i choˈab chpan i cojnic, rmal nimlaj u choˈab re che mas nim u ˈij. Rech jelaˈ quixconec che uchˈijic injel uwach cˈax quirko chpan i cˈaslemal rucˈ u maxoˈil iwenmaˈ.
51001012	Jelaˈ jnan chimaltioxij che Dios rucˈ nimlaj quicten rmal rech re xiuyujbaˈ rucˈ, rech quicˈam iwe su ubin re che cusipaj na chiwe. Are laˈ pcha jun echbal che ucˈlon re chiwe prcaj nu cˈwe u taknic chpan u sakil.
51001013	Dios jelaˈ xuban chke, xojresaj puˈab u choˈab rjaw ekuˈn, xojuˈaxej pucuent u choˈab loˈlaj u Cˈjol che cˈo u taknic chpan kenmaˈ.
51001014	A Jesucristo xutoj kmac rucˈ u quiqˈuel rmal xusach kmac kinjel jelaˈ ubnon cˈoxt kcas rech kmac rucˈ Dios cmic.
51001015	A Jesucristo u Cˈjol Dios xux unak cho ruwach ulew, re xa jelaˈ pcha u caˈybal u Taˈ jnan cwachbal rucˈ che cojcon taj kil uwach. Re xcˈjeˈ nabe chicwach quinjel nicpaˈ i cˈolec.
51001016	Rmal a Jesucristo are Dios xuban ubanic quinjel nicpaˈ i cˈolec chlaˈ prcaj, jelaˈ nicpaˈ su cˈo cho ruwach ulew re xubno. Nicpaˈ kiltaj cwach jnan cucˈ nicpaˈ kiltajt cwach re xuban quinjel. Quinjel che i cˈo picwiˈ inqˈuiaj chic, jnan cucˈ quinjel cˈo ctakquil chicwach inqˈuiaj chic re xiuyujbaˈ quinjel. Quinjel i cˈo cchoˈab picwiˈ inqˈuiaj chic, cucˈ quinjel i cˈo ˈatbal tzij picˈab, rmal re i cˈolec juntir, rech re quinjel.
51001017	A Jesucristo cˈo chic jampa mjaˈ quicˈjeˈ injel nicpaˈ i cˈolec. Cmic re querlo su cuban chque juntir rmal i cˈo puˈab injel nicpaˈ i cˈolec.
51001018	Jelaˈ ubnon che Kjaw Jesucristo re unmal chque rajcojnel, jelaˈ pcha kjlon are unmal che kebkil. Re pcha u cˈamal chque rajcojnel cuya ccˈaslemal chque, rmal nabe re xcˈastaj uwach chicxoˈl camnak. Rmal jelaˈ xubno re nabe chicwach que injel, cˈo pwiˈ quinjel nicpaˈ i cˈolec, jelaˈ pcha jun nabeal cyaˈ u takquil puˈab rmal u taˈ.
51001019	Rmal jelaˈ, injel su cˈo rucˈ Dios utz xerlo xujach injel puˈab u Cˈjol. Jelaˈ ubnon cˈot su craj che, are u Taˈ injel uyaˈon che su cˈo rucˈ re nabe.
51001020	Jelaˈ ubnon che Dios xuchˈob pujlon che jelaˈ rmal u Cˈjol cojucˈam na bic chwach oj kinjel che oj sachnak che ubanic mac. Jelaˈ xubno rmal xutak lo Kjaw Jesucristo chekxoˈl, xcam cho rcruz cheˈ rech jelaˈ cˈo ˈaxbal chekxoˈl rucˈ. Xiuyujbaˈ rucˈ quinjel su cˈo cho ruwach ulew, jnan rucˈ su cˈo ptak rcaj rech jelaˈ cˈo mod quiuc rucˈ Dios.
51001021	Are ix, ix aj Colosas, nabe naj ix cˈwe can che Dios. Ibnon iwajchˈoj che piwenmaˈ rmal itzel tak i chˈobnic su cˈo piwenmaˈ, jelaˈ rmal itzel tak i chac xibno.
51001022	Cmic chic xixuyujbaˈ iwinjel rmal xuya rib puˈab u camnical Kjaw Jesucristo, craj cubij xuya rubkil chpan u camnical rmal quech runak cho ruwach ulew. Jelaˈ xuban chiwe rech quixujach chwach Dios kas ix tioxlaj tak aj cojnel chic che ix tzajtajnajxtaj rmal i mac, cˈoxt etzlal craktaj chiwij. Co quixutacˈbaˈ chwach Dios rech jelaˈ cˈoxt mijun unak cchˈaw chiwij. Ya ix richˈil chic rucˈ Dios.
51001023	Rech jelaˈ quirka iwib chwach Dios, rajawxic co itacˈban iwib chpan i cojnic. Xa miya chcanak, cubant quieb i cˈux rucˈ. Jelaˈ quibno pcha ubanic jun cheˈ che naj benak u cˈamal pulew che cbuktajt bic rmal rtew. Jelaˈ pcha ibnon jampa iton rutzlaj u tzij Dios che xixcjon che, rajawxic che jelaˈ ibnon benak co ixtcˈal chpan. Are wajun utzlaj u tzij Dios wacmic cbix chpan injel tinmit cho ruwach ulew. In, in a Pablo, intkon che ubixic chque runak.
51001024	Cmic in quinquictic rmal cˈax inrkon rmal quinya ubixic utzlaj u tzij Dios chiwe ix. Quinchˈij uˈoxmil cˈax chpan in bkil rech quintzˈkatsaj na nicpaˈ craj na rcˈax curak na a Jesucristo rmal quech runak che quicjon che. Are tak aj cojnel jnan rucˈ pcha u bkil Kjaw Jesucristo.
51001025	Dios uyaˈon in takquil chwe rech quinel jun aj chac chixoˈl ix tak aj cojnel. Jelaˈ xubno rech cˈo su quiwechbej uwmal. Rech jelaˈ quintzˈkatsaj ubixic injel u tzij chiwe.
51001026	Are wa rutzlaj u tzij Dios che quinbij chiwe wachanim iwetaˈant can nabe canak. Dios nabe xerwaj chicwach runak, xerwaj chicwach tak ˈij jnab, nicpaˈ iˈaxnak chcanak. Are wacmic Dios xuˈalajsaj psak chicwach quinjel tioxlaj tak aj cojnel i rech re.
51001027	Are wajun chˈobnic xuchˈob pujlon Dios nabe, xkaj chwach che xucˈut chicwach runak che i u tinmit re. Jelaˈ runak i aj Israel taj cmic cuya chque che quicrak quib che i u tinmit re, naret xiw tak judíos. Are waˈ u chˈobnic: A Jesucristo cˈjeˈ piwenmaˈ. Rmal jelaˈ cul i cˈux chrij che quirak na iwe su ubin can Dios che cuya na chiwe. Rech jnan quirak iwib rucˈ prcaj nu cˈwe u taknic re che nim u ˈij. Are wa rchˈobnic Dios xucˈut chicwach quinjel unak.
51001028	Jelaˈ ubnon che are oj quekya ubixic utzlaj u tzij Dios chque quinjel unak, naret xak xiw chque judíos. Oj quekpixbaj injel unak, queknawtzaj rucˈ injel knˈoj rech kas quicchˈbo, rech jelaˈ i tzˈkat chic jampa quictacˈbaˈ na quib chwach Dios, che xa i jnanch rucˈ Kjaw Jesucristo.
51001029	Rmal che jelaˈ u colmil kchac congan quinchconec, quintij congan in choˈab rmal nimlaj u choˈab cuya a Jesucristo chwe. Quincoj in choˈab rucˈ in chac rmal laˈ congan cchcon chpan wenmaˈ rucˈ u choˈab re.
51002001	Jelaˈ cwaj in che quiwetamaj che congan quinmaymaˈ chpan wenmaˈ quinbson chiwe ix. Injel ˈij quincoj in choˈab rech quinban chˈawen piwiˈ rucˈ Dios, jelaˈ picwiˈ tak aj cojnel i cˈo chpan tinmit Laodicea jnan picwiˈ quinjel tak aj cojnel che mjaˈ quicchˈob in wach.
51002002	Jelaˈ quinbno rech Dios ccubsaj ccˈux, rech quicrak quib xa jun cchˈobnic rech quicloˈoj quib rucˈ utzlaj qui nˈoj. Rech jelaˈ cubant quieb ccˈux rucˈ ccojnic rmal che i tzˈkatnak juntir rucˈ cchˈobnic. Jelaˈ cquetamaj na su laˈ che cˈo pujlon Dios che quetaˈant can nabe, are waˈ Kjaw Jesucristo.
51002003	Rucˈ re quekrak wi injel u chˈobnic rucˈ injel u nˈoj Dios. Jelaˈ pcha jun curak jun u mibil ural cho ruwach ulew.
51002004	In quinbij jelaˈ chiwe rmal rech cˈot jun unak che cucoj i cˈux rech quixusbu rucˈ tak cnawtzbal che saklaj tzij taj, mas tneˈ rucˈ mas tzoylaj tak tzij quicˈalajsaj chiwach.
51002005	Mas tneˈ che in cˈot iwucˈ wachanim, are wenmaˈ cˈo chixoˈl ix. Quinquictic rucˈ injel wenmaˈ rmal inton rson che jsucˈ petnak i chac chpan i cojnic. Jelaˈ quinquictic rucˈ che xa co ixtcˈal chpan nu ix cjonnak wi rucˈ Kjaw Jesucristo.
51002006	Su xibno jampa nabe xicˈam u tzij a Jesucristo che re Iwjaw chiwe cmic, xa jelaˈ quixcˈjeˈ chpan injel i cˈaslemal rech jelaˈ xa ix jnanch rucˈ re.
51002007	Xa jun quixcˈjeˈ wi rucˈ a Jesucristo pcha ubanic jun ticoˈn che naj benak u cˈamal chpan ulew, o pcha ubanic jun ja icon pwiˈ jun u taquelbal che xa jun cˈjeˈ wi rja che cslib taj. Jelaˈ co chitacˈbaˈ iwib chpan su xixnawtsax wi. Jelaˈ congan chimaltioxij che Dios injel ˈij.
51002008	Jelaˈ chibna cuent iwib, xa miya iwib picˈab inqˈuiaj chic unak che que ccaj quixquesaj chpan nu ixcjonnak wi rucˈ qui nˈoj que che xa are cchˈobnic unak, xa ctzij que che cˈot uptan. Que quiccˈam qui nˈoj cmal jleˈ chic tak u xlabal xa aj uwach ulew. Are qui nˈoj que naret rucˈ a Jesucristo petnak wi.
51002009	Rucˈ a Jesucristo xicˈjeˈ wi injel su cˈo rucˈ Dios. Injel nicpaˈ cˈo rucˈ Dios cˈo rucˈ a Jesucristo jampa xux unak cho ruwach ulew. Tzˈkat juntir cˈot su craj che.
51002010	Cmic chic chiwe ix iyaˈon wi injel u choˈab re, rech cˈo jun cˈacˈ i cˈaslemal rmal laˈ che xa ix jnanch rucˈ a Jesucristo. Re cˈo picwiˈ quinjel che cˈo ctakquil pruchac Dios, jelaˈ re cˈo picwiˈ quinjel che cˈo ˈatbal tzij picˈab.
51002011	Jelaˈ ubnon chiwe ucjon iwetal rmal rech xa ix jnanch rucˈ a Jesucristo. Naret quinbij jun iwetal che cjon che i bkil che quicoj runak rucˈ qui ˈab jelaˈ pcha quicban tak judíos. Xa are quinbij rmal ix elnak chic chuxeˈ u taknic i bkil su craj cubno che xa rech uwach ulew. Are quinchˈaw chrij wajun iwetal cjon chiwe xa ix jnanch rucˈ a Jesucristo.
51002012	Jelaˈ xiban ix jampa xban kasan jaˈ piwiˈ. Jnan rucˈ pcha xa jnan xixmuk rucˈ a Jesucristo. Jelaˈ su xubno xcˈastaj uwach chicxoˈl rcamnak jelaˈ jnan xixcˈastaj iwach ix che jun i cˈaslemal jsucˈ chwach, rmal xixcjon che rcˈaslec Dios che xucˈut u choˈab jampa xucsoj uwach a Jesucristo chicxoˈl rcamnak.
51002013	Are ix quichˈbo che nabe canak ix pcha ix camnak chic rmal i mac ibnon. Jelaˈ ubnon rmal rech cˈot u pxab Dios iwucˈ rmal ix ix aj Israel taj. Mas tneˈ jelaˈ che cˈax ix cˈwe nabe are Dios xucsoj iwach xuya cˈacˈ i cˈaslemal rucˈ a Jesucristo. Dios xusach injel i mac rmal Kjaw Jesucristo.
51002014	Dios xuchpuj wa rkcˈas rmal kmac che cˈo rucˈ rmal xojcont che u tzˈkatsxic u pxab re. Wa rupxab Dios che cˈo kucˈ oj aj judíos, xojuya prcˈax rmal mas cˈax ubanic juntir. Dios xa xuchpuj uwach wajun cˈax cˈo chkij rmal laˈ xuc clawux che u ˈab a Jesucristo cho rcruz jampa xcam re kmal.
51002015	Naret xiw jelaˈ xuban Dios chke. Are jampa xcam a Jesucristo cho rcruz, xukasaj qui ˈij jleˈ chic u xlabal che cˈo ctaknic, che cˈo ˈatbal tzij picˈab i cˈo cchoˈab quibin ptak tew. Re xresaj qˈuixbal chque chicwach quinjel i cˈo prcaj rmal a Jesucristo xchcon picwiˈ quinjel jampa xcam cho rcruz cheˈ.
51002016	Rmal jelaˈ cmic xa miya che jun cuˈat tzij piwiˈ ix rmal su quitijo, rmal su racleˈn i banaˈ quitijo. Cˈoxt mod quicban ˈatbal tzij piwiˈ chquij inmak ˈij o are nabe ˈij che jun icˈ o are tak ˈij rech uxnen.
51002017	Injel wariˈ xa jnan rucˈ pcha jun muj che xa jun rat cˈolec tigreˈ cchˈupic. Su laˈ che nim uptan chke oj cpe na, are wajun cˈot u qˈuisic are Kjaw Jesucristo, naret u pxab a Moisés.
51002018	Cmic xa miya che jun cumajch rtojbal iwe che xichˈco. Rmal laˈ che cˈo jujun unak che quicbno pcha cˈot quetaˈan, quicbij chiwe che rajawxic quiyic u ˈij tak pxab cucˈ que. Que quiyic qui ˈij tak ángeles naret Dios quicyic u ˈij. Quimlon quib chpan qˈui uwach tak jleˈ chic tzij che xa quichqueaj, che xa cquil chpan curan che nim uptan chque. Quequinmartsaj quib che ubanic qui chˈobnic xa rech qui bkil aj uwach ulew. Xa miya chque che quicˈajsaj iwach rmal quibant iwe cucˈ.
51002019	Quinjel unak che jelaˈ quicbno quijchon bic quib chrij a Jesucristo. Re unmal chque rajcojnel. Rmal a Jesucristo qˈuiy jun rucˈ u chˈobnic, pcha ubanic u bkil jun tjan u qˈuiyic rmal su cutijo. Uyuclan rib u bkil jun, urkon rib juntir rmal u tzˈkatil. Jelaˈ cuban a Jesucristo chque rajcojnel rech quiqˈuiyic cyuclan quib juntir rmal u reynic Dios.
51002020	Cmic chic ix che ix camnak chic chwach i mac, jnan rucˈ pcha jnan xixcam rucˈ a Jesucristo, craj cubij che cmic quinmajxt ctzij jleˈ chic unak che quichˈawac rmal cnˈoj tak u xlabal rech uwach ulew. Cmic chic, ¿suche quiya iwib che quinmajch ctzij jeac chic? ¿Suche quiya iwib chuxeˈ ctaknic xa aj uwach ulew rmal ix i elnak chic chpan laleˈ?
51002021	Are u pxab xa aj uwach ulew jelaˈ cubij: “Xa michˈpo, xa mitijo, xa mixlibsaj rucˈ i ˈab su racleˈn,” jelaˈ cubij.
51002022	Wa rtzij rech wa rtaknic xa cchˈaw chrij su racleˈn che csachtaj uwach. Xa unak quektakchˈej quib che ubanic, xa unak quiccnawtzaj quib che ubanic su quicban que.
51002023	Are jewaˈ kas tzij utz cquil wi qui nˈoj che quicbij che quib. Rmal mas quicoj cchoˈab rech quicyic u ˈij chque su quicban chbil tak quib chicwach jleˈ chic. Jelaˈ quicbno ccoj cchoˈab che ubanic cˈax che qui bkil rech quequinmartsaj ctaknic quech que. Are su quicban que con taj che utoˈic runak chwach su cutakchˈej che ubanic chpan cchˈobnic qui bkil xa aj uwach ulew.
51003001	Rmal la, che ix cˈo jun cˈacˈ i cˈaslemal rmal laˈ che jelaˈ pcha ix cˈastaj nak chic rucˈ a Jesucristo, chitzcuj injel su laˈ iwech nu cul wi a Jesucristo prcaj putaknic jelaˈ chnim u ˈab Dios. Chlaˈ cˈwe iwe ix.
51003002	Cˈjeˈ i chˈobnic chrij su cˈo prcaj, narext quimaymaˈ su cˈo cho ruwach ulew.
51003003	Rmal laˈ che ix jelaˈ pcha ix camnak chic chwach su craj cubno i bkil aj uwach ulew, are i cˈaslemal cmic cˈoltal chlaˈ rucˈ a Jesucristo i cˈo puˈab Dios.
51003004	Cmic chic cˈo mod quibij kas tzij che a Jesucristo re i cˈaslemal. Curak na jun ˈij jampa u petbal u ˈij a Jesucristo che quixpe chna jnan rucˈ re. Tigreˈ jnan quixcˈjeˈ rucˈ puchoˈab u sakil.
51003005	Cmic chischa uwach injel nicpaˈ quibno che xa rmal i chˈobnic ix chpan i bkil rech uwach ulew. Xa mixmocan rucˈ jun ixak che mjaˈ quiban cˈulnen rucˈ, xa miban itzel tak mac puchoˈab i bkil. Xa misach i cˈux rucˈ su craj cubno i bkil xa rech uwach ulew. Xa miban itzel tak i reynic su quichˈob pijlon quiwaj quibno. Xa mirij qˈui uwach, are xa jnan rucˈ che quiyic u ˈij tak dios xa bnon cmal unak.
51003006	Quicoj retal che cpe riwal Dios picwiˈ quinjel runak che jelaˈ quicbno, xa jelaˈ rmal quequinmajt u tzij re.
51003007	Xa jelaˈ xiban ix iwinjel nabe canak chpan ujer tak i cˈaslemal.
51003008	Cmic che ix cojnel chic che a Jesucristo chiya canak injel uwach tak mac su rech uwach ulew. Cmic xa mibanch iwiwal chic. Xa mibanch mas cˈan che iwib, xa mibanch etzlal puchoˈab reynic i bkil. Xa miban atzˈambal tak tzij cucˈ inqˈuiaj unak chic. Xa mixchˈaw chquij inqˈuiaj unak chic, xa mibijch tzij che qˈuixbal utaˈic.
51003009	Ix cmic xa mibij chic tak mlon tzij chiwachbal iwib chixoˈl. Iwetaˈan chic che iwesanch bic ujer tak i cˈaslemal nicpaˈ uwach etzlal xiban nabe canak. Jelaˈ pcha jun iwetzˈiak ˈeˈl chic xiwesaj bic chiwij.
51003010	Ix ya irkon chic jun cˈacˈ i cˈaslemal pcha jun iwetzˈiak cˈacˈ che icjon chiwij. Jelaˈ Dios cuban na cˈacˈ chiwe chpan i chˈobnic, are waˈ rcˈacˈ i cˈaslemal quinbij chiwe. Tigreˈ quixel na ix tzˈkat chic chwach che re xbnaw chiwe che xixuban cˈacˈ tak unak chic.
51003011	Jelaˈ ubnon chke oj cmic oj cˈoxt jaljoj rilic chicxoˈl tak unak mas tneˈ i judíos, o mas tneˈ i aj Israel taj, o we cjon retal qui bkil, o we cjon taj, mas tneˈ i aj ural taj, o we i aj ural, we jun aj chac cˈo puˈab jun chic, o we jun aj chac cˈot puˈab jun chic. Cmic quinjel waˈ cˈot uptan chke rmal ketaˈan chic che a Jesucristo xiw re cˈo pekwiˈ kinjel, xiw re cˈo pkenmaˈ kinjel.
51003012	Are ix cmic ix u tinmit Dios, re quixuloˈoj, ixuchaˈon chic, ubnon tioxlaj tak aj cojnel chiwe. Chicjo i choˈab rucˈ cˈacˈ tak i cˈaslemal pcha jun cˈacˈ iwetzˈiak icjon chiwij, rech jelaˈ quel i cˈux chque inqˈuiaj unak chic. Chibna utzil, china ix chpan iwenmaˈ che nimt i ˈij chicwach jleˈ chic. Xa miyic i ˈij chicwach inqˈuiaj chic, chichjaˈ uˈoxmil rcˈax quirko.
51003013	Ix chitoˈo iwib chiwachbal iwib chixoˈl. Chischa uwach i mac chbil tak iwib we cˈo jun petnak riwal chrij jun chic. Chibna ix pcha xuban Iwjaw Jesucristo xusach i mac ix, jelaˈ jnan chibna ix chiwachbal iwib.
51003014	Chrij injel wariˈ quibno chpan cˈacˈ i cˈaslemal, mas nim na rajawxic che quiloˈoj iwib chbil tak iwib. Are wa pcha jun i pas uchˈpon rib injel su icjon chiwij, cutzˈkatsaj na injel chiwe chpan i cˈaslemal.
51003015	A Jesucristo uyaˈon nimlaj ˈaxbal chixoˈl iwinjel rucˈ Dios. Are nimlaj ˈaxbal uyaˈon a Jesucristo chixoˈl are waˈ ucˈmon i be chiwach. Rmal jelaˈ xubno chimaltioxij che Dios.
51003016	Are u tzij a Jesucristo cˈjeˈ na iwucˈ jelaˈ pcha cunojsaj na iwenmaˈ rucˈ quicten. Chinawtzaj iwib, chipixbaj iwib rucˈ jsucˈlaj tak i chˈobnic. Chixbxinak rucˈ tak salmos, rucˈ himnos, rucˈ tak bix che cuya Tioxlaj Xlabxel chiwe. Are jampa quixbxinic, chimaltioxij che Dios chpan iwenmaˈ.
51003017	Chin chque quibno, chin chque quibij chibna injel pubeˈ Kjaw Jesucristo. Chimaltioxij mas che Dios rmal re.
51003018	Ix ix ixkib che ix cˈlunak chic, chiya iwib chque iwichjil quixquitko. Are waˈ rajawxic quibno che ix cjonnak rucˈ Kjaw Jesucristo.
51003019	Ix ix achjab che ix cˈlunak chic, chiloˈoj iwixkil, xa michˈabej chpan u choˈab iwiwal.
51003020	Ix ix quelcˈwal, chinmaj ctzij i taˈ i chuˈ chpan injel. Amˈal jelaˈ quibno. We jelaˈ quibno utz quixiltaj wi rmal Kjaw Jesucristo.
51003021	Ix ix ctaˈ racˈlab xa miyic quiwal iwelcˈwal. We jelaˈ quibno qˈuistaj ccˈux iwucˈ.
51003022	Jelaˈ ix, ix aj chac, chinmaj quinjel ctzij iwjaw ural cho ruwach ulew chpan injel. Chinmaj ctzij naret xiw jelaˈ quibno jampa quixclo, naret xiw rech quiclo che ix utz ibnon. Rucˈ injel iwenmaˈ chibna su ccaj que quibno, rmal jelaˈ che quixiˈij iwib chwach Dios.
51003023	Xa pchin chque quibno chibna rucˈ injel iwenmaˈ, rech ˈalaj che quinmaj u tzij Dios nabe chwach quinmaj ctzij iwjaw cho ruwach ulew. Jelaˈ quibno jnan rucˈ pcha rucˈ Dios quixchcon wi.
51003024	Chcˈun ba pijlon che Kjaw Jesucristo cusipaj na su quiwechbej chlaˈ rucˈ che tojbal iwe, rmal rech che ix xinmaj u tzij a Jesucristo su xubij chiwe. Che re kas Iwjaw kas tzij.
51003025	Chin jun chiwe cuban etzlal xa curak na rtojbal re retzlal che cubno. Dios nimt cril wi jun chwach jun chic unak. Xa jnan quilic ubnon chque quinjel.
51004001	Are ix, ix tak patrón, chibna jsucˈ rech quixel tzˈkat cucˈ iwach tak aj chac. Chcˈun pijlon che jelaˈ ix cˈo jun Iwjaw prcaj.
51004002	Ix iwinjel wechlal, imjon u choˈab che ubanic chˈawen rucˈ Dios. Chicsoj iwach che ubanic chˈawen. Chimaltioxij che Dios rucˈ.
51004003	Jelaˈ jnan chibna ix che ubanic chˈawen pekwiˈ oj, rech are Dios jelaˈ pcha cutor na jun uchi ja che ubixic u tzij. Rech cuya na quekbij utzlaj u tzij rech a Jesucristo, re aj cˈlol ke. Are jelaˈ nabe cˈo pujlon Dios utquel, cmic chic cwaj in quinya ubixic mas tneˈ in cˈo pcarsa rmal xinya ubixic.
51004004	Congan quita che Dios rech cuya na chwe che quincon na che uˈaljsxic na u tzij che kas rajawxic quinbno.
51004005	Chicjo i choˈab che u cˈutic utzlaj i chac chicwach runak che aj cojnel taj rucˈ utzlaj i nˈoj. Quitijt uran rucˈ che ucˈutic chicxoˈl.
51004006	Ix xa utz quixchˈaw cucˈ quinjel runak, rech jelaˈ quixconec quibochˈej qui jlon. Rmal jelaˈ quibno quichˈob na su mod che quitzlij uwach tzij chque runak chijujnal.
51004007	Are loˈlaj kechlal a Tíquico, re cubij na chiwe injel su inbnon. Are wichˈil, wach aj chac rucˈ Kjaw Jesucristo. Re jun jsucˈlaj aj chac kucˈ.
51004008	Re xintak bic iwucˈ rech quiwetamaj na su kebnon oj ural, rech jelaˈ re cucubsaj na i cˈux iwinjel.
51004009	Are waˈ xquichˈilˈan bic quib loˈlaj kechlal a Onésimo. Are waˈ iwinkil ix. Que quicbij na chiwe injel su cojtjan che ubanic ural.
51004010	Are jun chic kechlal Aristarco are wichˈil in cˈo prcarsa. Re cutak bic rtzil iwach. Jelaˈ cutak rtzil iwach a Cux re rechlal a Bernabé. Binch chiwe chrij a Cux we copan iwucˈ chicˈlu rucˈ rtzil i cˈux.
51004011	Jelaˈ wajun chic a Jesús che cbix a Justo che u beˈ, re cutak bic rtzil iwach. Chicxoˈl i tak judíos xak xiw wa rioxib quichcon wucˈ che ubixic u tzij Dios chque runak rech quicjon che. Que xicubsaj in cˈux in ural.
51004012	Are wajun iwinkil ix a Epafras cutak bic rtzil iwach. Re aj chac rucˈ a Jesucristo. Injel ˈij cutij u choˈab che ubanic chˈawen rucˈ Dios piwiˈ ix, rech co quitacˈbaˈ iwib chpan nu ixcjonnak wi. Jelaˈ quixel na tzˈkat rucˈ rech kas quiwetamaj injel su craj re chiwe.
51004013	In inwlon chic che a Epafras mas quel u cˈux chiwe. Injel ˈij cuban chˈawen piwiˈ, jelaˈ cuban picwiˈ tak aj cojnel che i cˈo chpan tinmit Laodicea, jnan cucˈ i cˈo chpan tinmit Hierápolis.
51004014	A Lucas wajun utzlaj aj cun cutak bic rtzil iwach, jelaˈ cuban a Demas cutak bic rtzil iwach iwinjel.
51004015	Ix aj Colosas chiya rtzil cwach rkechlal che i cˈo ptinmit Laodicea. Jelaˈ chiya rtzil uwach al Ninfa rucˈ quinjel che i aj cojnel chic che quicmol quib cho rchoch re.
51004016	Jampa ix xiqˈuis usicxic uwach wajun wuj che xintak chiwe, tigreˈ chitkach bic chque i aj cojnel chpan tinmit Laodicea rech quicsqˈuij chicwach rque chlaˈ. Jelaˈ i aj Laodicea quictak chna jun wuj iwucˈ ix. We xopnec chisqˈuij uwach chiˈ chixoˈl.
51004017	Jewaˈ chibij che Arquipo che cˈo chlaˈ iwucˈ, “Chiwlaˈ che utz cabno che rchac che uyaˈon Kjaw Jesucristo paˈab rech caqˈuis a tzij pwiˈ su cabno,” quixcha che. Maltiox chiwe.
51004018	In a Pablo, cmic in quintzˈibaj chiwe rucˈ in ˈab in. Quintak uyaˈic rtzil iwach nimlaj iwinjel. Chcˈun pijlon che in in cˈo pcarsa. Are Dios quixuchjej iwinjel, cuya u ˈab piwiˈ.
52001001	In a Pablo, wichˈil a Silvano rucˈ a Tey, quintzˈibaj wajun wuj chiwe ix kechlal ix aj cojnel chpan tinmit Tesalónica. Ix cˈo puˈab Dios, jelaˈ ibnon xa ix jnanch rucˈ Kjaw Jesucristo. Are Dios cuya u ˈab piwiˈ, cuya ˈaxbal chixoˈl rucˈ, rmal Kjaw Jesucristo.
52001002	Amˈal quekmaltioxij che Dios rmal iwech ix iwinjel. Amˈal quixcˈun pekjlon jampa quekban chˈawen rucˈ.
52001003	Jelaˈ quixcˈun pekjlon chwach Dios che cnataj chke che ix quiya utzlaj cˈutbal che i cojnic rmal i chac ibnon. Jelaˈ quibno quicˈtuˈ che mas quiloˈoj Dios rmal quicoj i choˈab che ubanic i chac rech re. ˈAlaj chwach che mas tneˈ quirak cˈax, co itacˈban iwib chpan i cojnic che cpe chna Kjaw Jesucristo.
52001004	Oj ketaˈan kechlal che kas tzij, Dios mas quixuloˈoj, ketaˈan chic che ixchaˈon chic rmal.
52001005	Jelaˈ ubnon rmal laˈ che jampa xekya ubixic rutzlaj tzij chiwe rech quixcˈoltjec, naret xiw rucˈ tak tzij xopan chixoˈl. Are u choˈab Tioxlaj Xlabxel xucˈut rib chiwach ix che kas tzij su xekbij. Jelaˈ jnan xiwlo che saklaj tzij injel su xixcjon che. Ix iwetaˈan che jampa xojcˈjeˈ iwucˈ naret xektzcuj su laˈ che utz chke oj, are xektzcuj utzil chiwe ix.
52001006	Jelaˈ ix xiban iwe su xekban oj, jelaˈ xitakej Kjaw Jesucristo. Xicˈam utzlaj u tzij Dios rucˈ quicten petnak rmal Tioxlaj Xlabxel, mas tneˈ xirak congan cˈax rucˈ.
52001007	Rmal jelaˈ xichˈij rcˈax su xirko, xiya jun utzlaj cˈutbal chicwach quinjel rajcojnel i cˈo pucuent Macedonia cucˈ i cˈo pucuent Acaya che jelaˈ rajawxic quicban que.
52001008	Rmal iwech ix xel rson che rutzlaj u tzij Kjaw Jesucristo, xakt xiw pucuent Macedonia rucˈ pucuent Acaya, ya xel rson chpan injel tak tinmit che utz ibnon chpan i cojnic rucˈ Dios. Rmal jelaˈ rajawxicxtaj che cˈo su quekbij chiwe.
52001009	Are runak che xicta i rson quitjan che ubixic chke oj su mod xojicˈlu jampa xojopan iwucˈ. Quicbij chke injel su xibno, che su mod xiya can i dios che xa bnon cmal unak, che xixcjon che Dios rech quinmaj su cubij kas Dios cˈaslec.
52001010	Jelaˈ jnan quicbij chke che quitjanec quiwiˈej u Cˈjol Dios che cpe na prcaj. Re Kjaw Jesucristo xcˈastaj uwach chicxoˈl camnak rmal u choˈab Dios. Re wajun xojresaj puˈab rcˈajsbal cwach che cpe na jampa Dios cuban ˈatbal tzij picwiˈ runak.
52002001	Ix wechlal, ya iwetaˈan chic che xakt jelaˈ xojopan iwucˈ. Naret nim balt kchac chixoˈl.
52002002	Iton chic wechlal, che mas tneˈ xekrak cˈax xojyoˈec chpan tinmit Filipos nabe chwach xojopan iwucˈ. Are Dios xojutoˈo che ubixic utzlaj u tzij re chiwe. Xekxiˈijt kib. Jelaˈ xekbno mas tneˈ cˈo unak xojcculˈaj, xojcˈatmij che ubixic.
52002003	Rmal laˈ ˈalaj che jampa xekya ubixic chiwe xojsach taj che ubixic saklaj tzij chiwe. Ni cˈot etzlal chpan, naret kreynic che quixkisbu rucˈ su xixknawtzaj wi.
52002004	Jelaˈ taj wechlal, rmal are Dios utz xuncˈoj kenmaˈ, jelaˈ xojerlo, xojutak bic che ubixic utzlaj u tzij che cojcˈoltaj na rmal. Jelaˈ kemjon lo ubanic cmic naret rech kaj chicwach unak xa are rech kaj chwach Dios che retaˈan injel su cˈo chpan kenmaˈ we utz o we ustaj.
52002005	Ix iwetaˈan chic che naret rucˈ tzoylaj tak tzij xekbij chiwe rech utz quito. Jelaˈ taj kechlal. Ni cˈot su xekbij chiwe rech quekchˈac pwak chiwij. Are Dios xojerlo retaˈan che jetlaˈ xekbno.
52002006	Mijun bwelt xektzcuj rech quequinmartsaj kˈij cmal runak, iwmal ix o cmal inqˈuiaj chic.
52002007	Mas tneˈ cumaj chke che cˈo ktakquil piwiˈ rmal rech che oj apóstoles oj u takoˈn Kjaw Jesucristo. Jetlaˈ xekbno kechlal, are oj chuchˈuj kenmaˈ iwucˈ pcha jun cchuˈ racˈlab quiuloˈoj ral quiuchjej, jelaˈ xekban oj iwucˈ.
52002008	Jelaˈ oj mas quixkloˈoj. Xkaj chekwach uyaˈic chiwe xakt xiw utzlaj u tzij Dios, are xkaj wet xekjach chiwe mas tneˈ kcˈaslemal. Rmal rech mas quixkaj pkenmaˈ.
52002009	Kechlal, cˈun pijlon su mod xojchcon chixoˈl, xektij cˈax rucˈ kchac. Xojchcon chaˈab, xojchcon pˈij rech quekyat jun ekaˈn chrij mijun chiwe ix. Jewaˈ cojtjan che ubanic jampa xekya ubixic utzlaj u tzij Dios chiwe.
52002010	Ix xiwlo, jelaˈ are Dios xerlo, che oj jsucˈlaj tak unak chixoˈl ix. Cˈot etzlal xraktaj chkij, chˈajchˈoj kcˈaslemal jampa xojcˈjeˈ chixoˈl ix ix rajcojnel.
52002011	Ix iwetaˈan chic che xixkpixbaj chijujnal, xekcubsaj i cˈux, pcha cuban ctaˈ racˈlab chque relcˈwal. Jelaˈ xekbochˈej i jlon che utz quiban chpan i cˈaslemal rech quixkaj chwach Ktaˈ Kjawxel. Re xixusqˈuij cuya chiwe quixcˈjeˈ na rucˈ, rech jnan cˈo i taknic prcaj, jelaˈ jnan nim i ˈij rucˈ.
52002013	Rmal wariˈ amˈal quekmaltioxij che Dios, rmal che jampa xicˈam rutzij re che xekbij chiwe, xicˈam taj xa jelaˈ pcha u tzij jun unak. Are laˈ xicoj psaklaj tzij che petnak rucˈ Dios naret xa mlon tak tzij. Cmic re cchcon chpan iwenmaˈ rmal u tzij rech cujal uwach i cˈaslemal ix ix aj cojnel.
52002014	Ix kechlal, ix xirak cˈax cmal iwinkil. Jelaˈ pcha xicban chque rajcojnel che Dios i cˈo pucuent Judea. Que i rech Kjaw Jesucristo pcha ix, que xicrak cˈax cmal i cwinkil tak judíos.
52002015	Tak judíos xiccamsaj Kjaw Jesucristo, xiccamsaj tak aj bil u tzij Dios ujer. Jelaˈ xojctarbej che ubanic cˈax chke. Are unak waˈ quicban taj su kaj chwach re. Que quicban aj chˈoj chque juntir unak.
52002016	Jampa oj xkaj quekya ubixic utzlaj u tzij Dios chque runak i aj Israel taj rech quicˈoltjec, que xa xojcˈatmij. Jelaˈ ubnon petnak ujer cquenmar mas cmac chwach Dios. Cmic chic petnak nimlaj riwal re picwiˈ quinjel.
52002017	Kechlal, jampa xojel lo pitinmit, mas tneˈ xa quieb oxib ˈij chic che klont kib iwucˈ, ix cˈo pkenmaˈ kaj mas xojucˈil che iwilic jeac chic.
52002018	Rmal jelaˈ xkaj wet xojtzlaj chanim iwucˈ. Are in a Pablo quieb oxib bwelt xintzcuj su quinbno rech quinbe iwucˈ. Xa are runmal itzel xojuˈatmij.
52002019	¿Cmic nu kas cul wi kcˈux? ¿Nu cojquicat wi? ¿Su tojbal ke rmal chac kebnon? Are ix wechlal, chibna utzlaj i chac rech cojquictic iwmal jampa cpe na Kjaw Jesucristo che quekrak kib chwach re prcaj.
52002020	Jelaˈ wechlal, iwmal ix cojquictic, iwmal ix utz quichˈaw runak chke.
52003001	Rmal wariˈ xekchˈij taj che xojopant iwucˈ, xekchˈbo cojcanaj can kitquel chpan tinmit Atenas.
52003002	Jelaˈ xekbno, tigreˈ xektak bic kechlal a Tey iwucˈ. Re jun aj chac che Dios cchcon kucˈ che ubixic utzlaj u tzij rech Kjaw Jesucristo. Xektak bic iwucˈ rech quixupixbaj, che uyaˈic i choˈab chpan i cojnic.
52003003	Rech jelaˈ mijun chiwe cuban quieb u cˈux rucˈ i cojnic rmal cˈaxclil nu ix cˈwe cmic. Ya iwetaˈan chic, kechlal, che rajawxic jun tzij quekrak cˈax rmal jelaˈ u reynic Dios.
52003004	Jelaˈ jampa oj cˈo na iwucˈ, kbin lo chiwe che quekrak na cˈax. Jelaˈ xbantjec pcha iwetaˈan chic.
52003005	Rmal wariˈ che xinchˈij taj che quinwilt iwach, xintak a Tey che utaˈic su ibnon chpan i cojnic. Xinxiˈij wib che xa rucˈ jbeˈ xixchˈactaj rmal unmal itzel. We jelaˈ xa nim balt la rchac xekban chixoˈl.
52003006	Cmic a Tey xtzlaj nakch lo iwucˈ, cmic cˈo ural xcun kucˈ. Xuya rson che utz ibnon chpan i cojnic, che mas quiloˈoj iwib rucˈ utzlaj iwenmaˈ. Xubij chke che oj cojcˈun pijlon rucˈ utzil, jelaˈ congan quiwaj quiwil kwach pcha oj, jelaˈ oj kaj kil iwach ix.
52003007	Rmal wariˈ kechlal, mas tneˈ quekrak cˈax oj, mas tneˈ cojtjan che uchˈijic uˈoxmil cˈax, mas xicubsaj kcˈux che ix co itacˈban iwib chpan i cojnic.
52003008	Pcha u mod jun cˈacˈ kcˈaslemal quekna oj jampa xopan rson kucˈ che ix co ixtcˈal chpan i cojnic rucˈ Kjaw Jesucristo.
52003009	Cmic cuya chke che quekmaltioxij che Dios wa rnimlaj quicten cˈo pkenmaˈ rmal iwech ix. Jelaˈ ubnon che quekmaltioxij che iwmal.
52003010	Kechlal, congan quekta che Dios pˈij chaˈab, rech kil na iwach. Rech jelaˈ quekya su rajawxic chiwe che u tzˈkatsxic i cojnic.
52003011	Are Dios, rucˈ Kjaw Jesucristo cucˈam kbe, rech jelaˈ cojopan na iwucˈ chanim.
52003012	Are Kjaw Jesucristo quixutoˈo rech mas quiloˈoj iwib iwinjel chixoˈl ix aj cojnel, jelaˈ mas quiloˈoj injel unak, jelaˈ pcha u mod che quixkloˈoj ix.
52003013	Jelaˈ cubno cuya i choˈab chpan iwenmaˈ. Rech jampa cpe na Kjaw Jesucristo cucˈ injel i rech re, cˈot jun tzˈil craktaj chiwij chˈajchˈoj iwenmaˈ, kas ix tioxlaj tak aj cojnel chwach Dios.
52004001	Cmic xiwch wariˈ quixkbochˈej, quixkpixbaj kechlal pubeˈ Kjaw Jesucristo, che quitakej ubanic chpan i cˈaslemal su laˈ xekcˈut can chiwach. Jelaˈ quibno pcha tjan quiban cmic. Rmal rech che are waˈ ckaj chwach Dios. Quixkbochˈej che chibna ba injel ˈij.
52004002	Ix iwetaˈan chic u colmil chin chque taknic xekya chiwe prubeˈ Kjaw Jesucristo.
52004003	Are waˈ craj Dios chiwe che quixel tioxlaj tak aj cojnel. Quijach iwib chrij injel etzlal. Jelaˈ craj Dios che quikajxt chpan mac rucˈ jun ixak che mjaˈ quiban cˈulnen.
52004004	Ix achjab chijujnal are craj Dios che quichˈbo su mod quixcˈjeˈ cucˈ iwixkil rech cˈot tzˈil craktaj chiwij. Nim quiwil wi iwib chbil tak iwib.
52004005	Xa misach i cˈux che ubanic xa i reybal ix aj uwach ulew, jelaˈ pcha quicban jleˈ chic tak unak xa i rech uwach ulew che quetaˈant uwach Dios.
52004006	Mijun chiwe cuban cˈax che rechlal. Xa misub iwechlal rucˈ wariˈ xinbij chiwe. Are Dios cuya u cˈxel su cˈax ibnon che iwechlal. Jelaˈ pcha kbin lo chiwe xaˈalajsaj chiwach nabe che Dios cucˈajsaj cwach itzel tak unak che jelaˈ quicbno.
52004007	Dios xojusqˈuij, naret rech quicban tzˈillaj tak mac, are xojusqˈuij rech quekjach kib chrij tak etzlal, rech quekya kib puˈab re.
52004008	Jelaˈ quelec kechlal, chin jun nimt cril wi wa rtzij naret jun unak nimt cril wi. Are nimt cril wi Dios che uyaˈon Tioxlaj Xlabxel chpan kenmaˈ.
52004009	Rajawxic taj che quintzˈibaj chiwe chrij su quiban ix kechlal rech quiloˈoj iwib iwinjel ix aj cojnel. Are Dios xixunawtzaj che rajawxic quiloˈoj iwib chbil tak iwib.
52004010	Jelaˈ ibnon amˈal chque quinjel kechlal cˈo pucuent Macedonia nu ix cˈwe ix. Cmic quixkbochˈej kechlal che quitakej ubanic injel ˈij che mas quiwaj na iwib.
52004011	Chicjo i choˈab rech cˈjeˈ utzil chixoˈl. Chibna iwe, xa minim iwib cucˈ inqˈuiaj chic. Chixchcon rucˈ i ˈab jelaˈ pcha xekbij chiwe jampa oj cˈo iwucˈ.
52004012	Jelaˈ utz iwilic chicwach unak i aj cojnel taj, utz quichˈaw chiwij. Jelaˈ ubnon cˈot su rajawxic chiwe chpan i cˈaslemal.
52004013	Wechlal, cwaj quiwetamaj u colmil su cbantaj na chque rcamnak, rech jelaˈ quixbson taj pcha quicbsoj jleˈ chic tak unak che cˈot nu quiccubsaj wi ccˈux.
52004014	Are oj quekcjo che Kjaw Jesucristo xcmac i xcˈastaj chic. Jelaˈ jnan quicˈastjec rcamnak che xicjon che re. Are Dios quiucˈam na bic quinjel che xicjon che jampa i cˈaslec, quirichˈilˈaj na bic Kjaw Jesucristo jampa cpe chna.
52004015	Rmal jelaˈ quekya wajun nawtzbal chiwe, uyaˈon Kjaw Jesucristo chke: Che oj oj cˈas na che kiˈej na jampa cpe Kjaw Jesucristo, cojnabajt chicwach nabe tak rajcojnel che i camnak chic. Que nabe quibe rucˈ.
52004016	Are jampa Kjaw Jesucristo kaj na lo prcaj rucˈ nim u taknic, ctaˈtaj na jun chˈabal co cchˈawac, jelaˈ ctaˈtaj na runmal chque rángeles co cchˈawac, jelaˈ jnan ctaˈtaj na u chˈabal u trompeta rech Dios. Tigreˈ rcamnak chic che xicjon bic che Kjaw Jesucristo, que quicˈastaj na bic nabe.
52004017	Tigreˈ oj che oj cˈas na cojcˈam na bic jnan cucˈ wa rinqˈuiaj. Xa jnan quekrak wi kib chpan sutzˈ che u cˈulic Kjaw Jesucristo, jelaˈ jnan cojcˈjeˈ na wi rucˈ Kjaw Jesucristo nu ccˈjeˈ wi re chbe ˈij sak.
52004018	Rmal jelaˈ cbantaj na wechlal. Chicubsaj i cˈux chbil tak iwib rucˈ wa rtzij.
52005001	Rajawxic taj wechlal, che cˈo su quintzˈibaj bic chiwe chrij chque ˈij, chque jnab cbantaj na injel wariˈ.
52005002	Ix ya iwetaˈan chic che u petbal u ˈij Kjaw Jesucristo cˈot mijun unak retaˈan. Jelaˈ cbantaj na pcha cuban jun elaˈom cuc pjun ja chaˈab che cˈot jun retaˈan jampa cpetec.
52005003	Jampa quita runak che jelaˈ quicbij: “Utz oj cˈwe cˈot jun cˈax chke,” quicha na, tigreˈ chanim cpe na wa rcˈax chquij pcha uˈoxmil cuna jun ixak yab unak chic jampa mjaˈ calnec. Quicon taj quicwaj quib chwach wa rcˈax cpetec.
52005004	Ix wechlal, ix cˈot pekuˈn pcha wa rinqˈuiaj che i aj cojnel taj. Rajawxic taj che quixiˈij iwib chwach u petic Kjaw Jesucristo. Xa mixiˈij iwib jampa copan wajun ˈij, jelaˈ pcha che mas cuxiˈij rib jun jampa cpe relaˈom.
52005005	Ix iwinjel ix cˈo chpan rusakil Dios rmal i cojnic, ix rech pˈij, jelaˈ oj xa oj jnan iwucˈ. Oj naret oj rech chaˈab, naret oj rech ekuˈn.
52005006	Rmal jelaˈ wechlal xa mojwarec rucˈ kcojnic pcha jelaˈ jleˈ chic che i cˈo pekuˈn. Chojcˈasctak, chekchˈbo su quekbno.
52005007	Are wa rinqˈuiaj unak i cˈo pekuˈn jelaˈ quibnon pcha iwarnak chic. Que pcha inqˈuiaj ˈabrel che jampa chaˈab quiˈbarec.
52005008	Are oj rech u sakil Dios, quekchˈbo su quekbno, naret oj pcha tak ˈabrel. Rajawxic quekcoj na ccojnic rucˈ loˈbal kcˈux jelaˈ pcha ubanic jun chˈichˈ cucoj jun achi aj bnol chˈoj toˈbal re uwach u cˈux chpan rchˈoj. Jelaˈ rajawxic chekcubsaj kcˈux che cojcˈoltaj na, jelaˈ pcha ubanic jun toˈbal re cucoj jun aj bnol chˈoj pujlon, cul u cˈux chrij che cutoˈo chpan rchˈoj.
52005009	Dios ojuchaˈon taj xa rech cucˈajsaj kwach. Are ojuchaˈon rech cojcˈoltaj na rmal Kjaw Jesucristo.
52005010	Re xcam rmal kech oj rech cojcˈseˈ na jnan rucˈ re. Rmal laˈ we oj cˈaslec jampa cpetec, o we oj camnak chic, xa jnan cojcˈseˈ na rucˈ.
52005011	Rmal waˈ chicubsaj i cˈux, chiya la i choˈab chbil tak iwib, jelaˈ pcha su quixtjan che ubanic.
52005012	Quixkbochˈej kechlal, che quinmaj ctzij runmal aj cojnel che quichcon chixoˈl, che quiccˈam i be chiwach. Que ichaˈon rmal Dios rech quicya i nˈoj prubeˈ Kjaw Jesucristo.
52005013	Jelaˈ nim chiwla wi, chiloˈoj, rmal rech cchac che quitjan che ubanic nim uptan chwach Dios jelaˈ jnan chiwach ix, rmal laˈ cˈjeˈ ˈaxbal chixoˈl.
52005014	Jelaˈ jnan quixkbochˈej kechlal, che quiya qui nˈoj chin jun craj taj cchconec. Chicubsaj ccˈux chin quibsonec, che cuban quieb ccˈux. Quitoˈo chin cˈot u choˈab chpan u cojnic, xa mqˈuis taj i cˈux che ctoˈic quinjel.
52005015	Chichjej iwib rech cˈot jun cuya cˈax che rjil u cˈxel jun chic ubnon cˈax che. Xa jelaˈ chitakej ubanic utzil chbil tak iwib. Jelaˈ chibna utzil chque quinjel unak.
52005016	Quixquictak injel ˈij.
52005017	Xa mitanbaˈ ubanic chˈawen rucˈ Dios.
52005018	Chimaltioxij che Dios chpan injel. Are waˈ craj Dios che jelaˈ quiban ix, ix aj cojnel che Kjaw Jesucristo.
52005019	Xa miˈatmij uwach Tioxlaj Xlabxel pcha cchˈup jun ˈaˈ chiwach.
52005020	Xa miwetzlaj uwach ctzij cuya Tioxlaj Xlabxel chque kechlal quiˈalajsaj chiwach.
52005021	Utz quiban che utatbxic injel, chin chque utz chin chque ustaj. Tigreˈ chitakej ubanic rutz.
52005022	Chijcha iwib chquij injel uwach etzlal.
52005023	Dios cuya ˈaxbal chixoˈl rucˈ, cuban na chˈajchˈoj che i cˈaslemal iwinjel, rech quixel tioxlaj tak aj cojnel, cuchjej na iwenmaˈ, cuchjej iwuxlabal, rucˈ i bkil, rech cˈot tzˈil craktaj chiwij jampa cpe na Kjaw Jesucristo, ix tzˈkatnak juntir.
52005024	Are Dios xixusqˈuij, xa jnan re jsucˈ, cuqˈuis pwiˈ injel su craj cuban na chiwe.
52005025	Ix kechlal, chibna chˈawen rucˈ Dios pekwiˈ oj.
52005026	Chiya rtzil cwach injel kechlal, rucˈ chuchˈujlaj iwenmaˈ che ucˈutic che nim quiwil iwib ix tioxlaj tak aj cojnel chwach re.
52005027	Quixinbochˈej prubeˈ Kjaw Jesucristo rech quisqˈuij uwach wa rwuj chicwach quinjel kechlal.
52005028	Are Kjaw Jesucristo cuya u ˈab piwiˈ ix nimlaj iwinjel, cuya utzlaj utzil chixoˈl.
53001001	In a Pablo, wichˈil a Silvano rucˈ a Tey, quintzˈibaj wajun wuj chiwe ix kechlal i aj cojnel chpan tinmit Tesalónica. Ix cˈo puˈab Dios jelaˈ ibnon xa ix jnanch rucˈ Kjaw Jesucristo.
53001002	Dios jnan rucˈ Kjaw Jesucristo cuya u ˈab piwiˈ rech cuya na ˈaxbal chixoˈl.
53001003	Kechlal, rajawxic che amˈal quekmaltioxij che Dios rmal iwech. Yaˈtal ubanic rmal che kas tzij tjanec qˈuiy i cojnic, jelaˈ quinmar loˈbal i cˈux chbil tak iwib.
53001004	Rmal jelaˈ che cojquictic iwucˈ, quekbij chque rajcojnel che Dios chpan jleˈ chic tak tinmit su ibanic ix chpan i cojnic. Jelaˈ cojquictic che ubixic su tjan quibno che quichˈij uˈoxmil rcˈax che cban chiwe cmal inqˈuiaj unak chic. Co ixtcˈal chpan i cojnic jampa quirak cˈaxclil.
53001005	Are ix cˈutbal waˈ che Dios are jsucˈ cubno jampa cuˈat tzij picwiˈ runak. Cril Dios che irkon cˈax. Yaˈtal chiwe che quirak na tojbal iwe mas tzoy jampa quixopan prcaj rucˈ, rmal cˈax tjan quirko chpan i cˈaslemal.
53001006	Dios jsucˈ cubno, che cuya na cˈajsbal cwach chque runak che quitjan quicban cˈax chiwe.
53001007	Are ix irkon cˈaxclil, are Dios cuya na uxnen chiwe rmal cˈax xirko, jelaˈ pcha cuban chke oj, jampa Kjaw Jesucristo cpe na prcaj. Re cucˈut na rib chekwach, i richˈilˈan rángeles che cˈo cchoˈab. Cpe na chpan urep ˈaˈ.
53001008	Cucˈajsaj na cwach quinjel unak che quicjont chwach Dios, cucˈ runak che quinmajt utzlaj u tzij rech Kjaw Jesucristo.
53001009	Are rque quicrak na tojbal re cmac. Csach na cwach chbe ˈij sak. Quichaˈ taj na bic chwach Kjaw Jesucristo. Naj quiya wi na chwach re. Naj quicˈjeˈ wi che u choˈab Kjaw Jesucristo che nim u ˈij.
53001010	Jewaˈ cbantaj na jampa u petbal u ˈij Kjaw Jesucristo. Injel unak i rech re quequinmartsaj na u ˈij, jelaˈ nim cquil wi rmal injel rajcojnel. Jelaˈ ix kechlal, rmal xixcjon che u tzij quekˈalajsaj chiwach quixcˈjeˈ na cucˈ wa rinqˈuiaj aj cojnel rech jnan quiyic u ˈij Kjaw Jesucristo jampa cpetec.
53001011	Rmal jelaˈ amˈal quekban chˈawen rucˈ Dios piwiˈ, rech cumaj chiwe su xixsqˈuij wi rmal re. Jelaˈ quekta che che cuya na u choˈab chiwe rech quixconec quiban injel uwach utzil pcha imjon lo ubanic. Jelaˈ jnan quiban na injel utzlaj tak chac tjan quibno rmal rech che kas tzij xixcjon che.
53001012	Rmal jelaˈ quinmartsaj u beˈ Kjaw Jesucristo rmal i cˈaslemal che jsucˈ chwach, jelaˈ quinmartsax i ˈij ix rmal re. Jelaˈ cuban chiwe rmal utzlaj utzil Dios rucˈ Kjaw Jesucristo.
53002001	Cmic kechlal, kaj quekbij chiwe su cbantaj na jampa curak u ˈij che cpe chna Kjaw Jesucristo, jampa quekmol kib rucˈ pupetbal ˈij.
53002002	Quixinbochˈej che cubant quieb i cˈux rucˈ i chˈobnic. Xa mixucˈil che jun chic tzij mas tneˈ quicbij petnak rucˈ Tioxlaj Xlabxel. Ni quibant i cˈux rmal jun tzij quito rech unak, ni rmal jun wuj pcha kech oj, che cubij chpan che ya ˈaxnak chic petbal u ˈij Kjaw Jesucristo.
53002003	Kechlal, xa mixsubtjec rmal chin jun unak. Nabe chwach u petbal u ˈij Kjaw Jesucristo, rajawxic chque runak quiwalaj na chrij Dios. Tigreˈ cucˈut na rib jun achi aj bnol etzlal che cuban aj chˈoj rucˈ u pxab Dios. Re criˈej na che csach uwach rmal Dios.
53002004	Are wa rajchˈoj cuwaljsaj rib chrij injel su rech Dios, jelaˈ chrij injel su quequinmaj runak. Jelaˈ cubno ccˈbeˈ na chpan unmal rchoch Dios, jelaˈ pcha wet re Dios, cubij na che rib che re Dios.
53002005	¿La cˈunt pijlon che jampa xincˈjeˈ iwucˈ, jelaˈ xinbij chiwe?
53002006	Cmic iwetaˈan su laˈ cuˈatmij uwach wa rajchˈoj che Dios, rech con taj cucˈut rib chanim. Jampa cpe u ˈij tigreˈ kil uwach.
53002007	ˈAlaj chic che u chˈobnic rech itzel ctjan cchcon chpan cquenmaˈ runak pelˈal, xiw riˈen wa rˈij jampa quesax bic pinqˈuiaj wajun che cuˈatmij uwach aj bnol etzlal.
53002008	Tigreˈ quiltaj uwach wa rajIsrael bnol etzlal. Camsax na rmal Kjaw Jesucristo, rucˈ rexlab. Csach na uwach wajun rucˈ u petic Kjaw Jesucristo jampa cucˈut na rib.
53002009	Wa rachi aj bnol itzel petnak puˈab unmal itzel Satanás. Cpe na rucˈ nimlaj u choˈab rech cuban tak retal rucˈ tak cˈutbal che kas tzij taj.
53002010	Cucoj na injel uwach etzlal che quiusub runak che csach na cwach. Csach na cwach rmal rech che xcaj taj quequinmaj saklaj tzij rech quicˈoltjec.
53002011	Rmal wariˈ Dios cuya chque che quisubtaj na rmal saklaj tzij taj. Jelaˈ cubno rech quicjon chque tak aj bnol tzijtal.
53002012	Rech jelaˈ ccˈajsax na cwach quinjel che quicoj taj saklaj tzij rech Dios. Xa jelaˈ benak ccˈux che ubanic etzlal.
53002013	Kechlal, quixuloˈoj Kjaw Jesucristo. Quekna oj pkenmaˈ che amˈal quekmaltioxij che Dios rmal iwech ix. Rmal jelaˈ Dios ujer xixuchaˈo rech quixcˈoltjec rmal Tioxlaj Xlabxel che cuban chˈajchˈoj che iwenmaˈ, jelaˈ rmal xixcjon che rsaklaj tzij.
53002014	Dios xixusqˈuij rech quixcˈoltjec rmal utzlaj u tzij rech re che xekbij chiwe. Rech quixcˈjeˈ jnan rucˈ Kjaw Jesucristo jampa quequinmartsaj u ˈij, jelaˈ quirak iwe rucˈ.
53002015	Jelaˈ kechlal, co chixtcˈal lak, xa misach pijlon su cˈtun chiwach. Are su xekbij chiwe, jelaˈ su xektzˈibaj chiwe chpan tak wuj, xa mitzˈakpij canak.
53002016	Are Kjaw Jesucristo, jnan rucˈ Dios che mas xojuloˈoj, xuya cubsbal kcˈux che cˈot u qˈuisic, jelaˈ xuya chke che cul kcˈux chrij a Jesucristo rmal nimlaj utzil uyaˈon chke,
53002017	cucubsaj i cˈux rech co quixutacˈbaˈ che ubixic injel utzlaj tak tzij, che ubanic injel utzlaj tak chac.
53003001	Cmic xiw wariˈ quinbij chiwe, kechlal: Chibna chˈawen rucˈ Dios pekwiˈ rech jelaˈ utzlaj u tzij rech Kjaw Jesucristo cbix na chanim chpan injel tak tinmit, che jelaˈ nim quiltaj wi rutzij pcha su xuban chixoˈl ix.
53003002	Chibna chˈawen rech are Dios cojutoˈo chicwach itzel tak unak che aj bnol tak etzlal. Naret quinjel unak cquechbej rcojnic che.
53003003	Kjaw Jesucristo jsucˈ, cuqˈuis pwiˈ su cubij re cuban na chiwe, rech cˈo i choˈab chpan i cojnic, jelaˈ quixuchjej na chwach itzel.
53003004	Jelaˈ cul kcˈux chrij Kjaw Jesucristo che ix tjan che ubanic, jelaˈ quitaken ubanic su racleˈn xixktak can che ubanic.
53003005	Are Kjaw Jesucristo quixutoˈo rech quichˈbo chpan iwenmaˈ che mas u loˈbal u cˈux Dios chiwe. Jelaˈ quixutoˈo rech quichˈij na rcˈax jelaˈ pcha xuban Kjaw Jesucristo.
53003006	Kechlal, quekya jun takquil chiwe prubeˈ Kjaw Jesucristo, che xa miwucˈaj iwib cucˈ tak kechlal che ccaj taj quichconec, che xa kasal ˈij quicbno. Que cˈot u be ccˈaslemal, quicban taj su xekcˈut chiwach ix che rajawxic quibno.
53003007	Are ix iwetaˈan chic che rajawxic quiban iwe su xekban oj jampa xojcˈjeˈ chixoˈl. Jelaˈ xekbno jampa xojcˈjeˈ iwucˈ xojchconec, naret xa kasal ˈij xekbno.
53003008	Cˈot wa che xak jelaˈ xektijo, xektoj rjil che chin jun xuya chke. Oj xekcoj kchoˈab rucˈ cˈaxlaj chac chaˈab pˈij rech xekyat jun ekaˈn chrij mijun chiwe.
53003009	Mas tneˈ yaˈtal chke quekta kwa chiwe, cˈot xekta chiwe. Jelaˈ xekbno che ucˈutic chiwach che jelaˈ quiban iwe pcha xekban oj.
53003010	Jampa xojcˈjeˈ iwucˈ, jelaˈ xekya jun takquil chiwe xekbij: “We cˈo jun craj taj cchconec, tigreˈ utz we cwaˈ taj,” xojcha chiwe.
53003011	Cmic oj kton chic che cˈo jujun chixoˈl che xa i quiak, che quicchcon taj. Jelaˈ tjan quicoj cchoˈab quicnim quib chpan quech inqˈuiaj chic.
53003012	Are cojtkan chque runak che jelaˈ quicbno, quekpixbaj prubeˈ Kjaw Jesucristo che rajawxic que quichconec, che jelaˈ quicban chque su quech que. Jelaˈ che quichconec rech quicchˈac cwa que, naret quictij cwa inqˈuiaj chic.
53003013	Ix kechlal, xa mqˈuis taj i cˈux che ubanic utzil.
53003014	We cˈo jun chixoˈl che cunmajt ktzij chpan wa rwuj, chicjon retal chrij. Xa miwichˈilˈaj chic rech jelaˈ cqˈuix che.
53003015	Xa miban iwajchˈoj che, xa chiya u nˈoj che pcha quiban che jun iwechlal.
53003016	Are Kjaw Jesucristo che are rjaw utzil cuya na utzlaj utzil chixoˈl. Are utzil cˈjeˈ iwucˈ chpan injel i cˈaslemal, jelaˈ cubno Kjaw Jesucristo cˈjeˈ iwucˈ ix nimlaj iwinjel.
53003017	In a Pablo, wachanim quinchˈip rwuj rucˈ in ˈab, quintzˈibaj rucˈ in letra. Jelaˈ pcha quinbno chpan injel in wuj che quintzˈibaj chque kechlal. Are waˈ in letra in.
53003018	Are Kjaw Jesucristo cuya u ˈab piwiˈ ix cuya ˈaxbal chixoˈl nimlaj iwinjel.
54001001	In a Pablo in apóstol che u takoˈn a Jesucristo. Ktaˈ Kjawxel aj cˈlol ke rucˈ Kjaw Jesucristo xinutak lo che ubixic u tzij re. Chrij re cul wi kcˈux kinjel.
54001002	In quintzˈibaj wajun wuj chawe at a Tey at jnan rucˈ pcha at in cˈjol chpan nu ojcjonnak wi awucˈ. Are Dios cuya u ˈab pawiˈ, cuya utzlaj utzil chawe, rech cˈo ˈaxbal chixoˈl rucˈ rmal Kjaw Jesucristo.
54001003	In jelaˈ xatinbochˈej che catcanaj can ptinmit Éfeso jampa in xinbe pucuent Macedonia, rech utz caban che ubixic chque wa rinqˈuiaj unak chic rech micbij jleˈ chic tak nawtzbal che kas tzij taj.
54001004	Rech jelaˈ micyic qui ˈij che ubixic tak tzij che xa elnak bic picjlon runak. Que quichˈbon lo picjlon su u colmil cbeˈ ujer tak ctaˈ man che are laˈ cˈot u qˈuisic ubixic chque wacmic. Are waˈ tak tzij junelic i cˈo chpan che cˈot uptan. Que cˈot quiˈawtaj wi che ubanic wa rchac che xuya Dios chke rmal laˈ che xojcjon che. Jelaˈ catinbochˈej wi che catak ubixic chque cmic.
54001005	Are u be wa rtaknic caya chque runak, rech jelaˈ quinjel rajcojnel chlaˈ quicloˈoj quib rucˈ xa jun quenmaˈ che sak ubnon rmal Dios. Rmal laˈ quicna che quib che cˈot etzlal quibnon, rech jelaˈ kas tzij cˈo ccojnic, naret xa rucˈ quieb qui plaj.
54001006	Are wa rinqˈuiaj che cˈo chixoˈl xa quischon cbe. Xicya can rsaklaj tzij, are xicyic qui ˈij jleˈ chic tak nawtzbal che cˈot quiptan.
54001007	Are ccaj que wet quicnawtzaj jleˈ chic rucˈ tak u pxab Dios. Ni quicchˈob taj su quicbij chque, ni quicchˈobt u be tak wa rtzij che ccaj que quicnawtzaj, che benak ccˈux rucˈ.
54001008	Oj cmic ketaˈan chic che wa rpxab rech Dios utz ubnon we jun kas cuchˈob u colmil su cojutak wi.
54001009	Are rajawxic quekchˈbo che are wa rupxab uyaˈont Dios chque runak che i jsucˈ chwach rech quicrak cˈax rmal. Xiw chque ritzel tak unak uyaˈon wi, che que quicyat quib che u taknic Dios chpan quenmaˈ, che quicyat quib puˈab re. Que i aj yoˈnel chrij Dios, inmak tak mac quibnon. Que quicchˈob chpan cquenmaˈ xiw rech uwach ulew, que i aj camsnel chque ctaˈ cchuˈ, i aj camsnel chque jleˈ chic unak.
54001010	Que quicban cmac cucˈ tak ixkib che mjaˈ quicban cˈulnen, quicban ixak che jun cach achi. Que quicchˈip bic unak pelˈal, que i aj mlol tak tzijtal, que quiqˈuist ctzij pwiˈ su xicbij che jun tzij quicbno. Que quicoj cchoˈab, rech quicjluj can injel rutzlaj nawtzbal che cˈot etzlal rucˈ.
54001011	Are wa rnawtzbal urkon rib rucˈ rutzlaj u tzij Dios che nim u ˈij. Are rnimlaj Dios inutkon che ubixic wa rutzlaj u tzij chque runak rech quicˈoltaj na.
54001012	In congan quinmaltioxij che a Jesucristo are Kjaw, re uyaˈon in choˈab chwe che ubixic wa rutzij re. Utz xinerlo, xinuchaˈo, xinucoj che rajchac rucˈ re.
54001013	Jelaˈ xuban chwe mas tneˈ nabe xinwetzlaj uwach Dios rucˈ in tzij, xinyˈon chrij, xinban cˈax chque i rech re. Are Dios xel u cˈux chwe, che nabe canak mjaˈ quinchˈbo su u be rcojnic, che xinchˈob taj su quinbno chrij nabe canak.
54001014	Mas nim rutzil uyaˈon chwe Dios rucˈ uwiˈ. Jelaˈ rcojnic uyaˈon chke i quieb rucˈ loˈbal kcˈux che cusipaj chke rmal che xa oj jnanch rucˈ Kjaw Jesucristo.
54001015	Cˈo jun tzij che cuya na chke che cbeˈ kcˈux chrij. Utz chke kinjel che cojcjon che wajun utzlaj tzij i are wariˈ: che are Kjaw Jesucristo xpe cho ruwach ulew che aj cˈlol ke che oj oj aj mac tak unak. Are in nim na in mac chicwach quinjel.
54001016	Jelaˈ xuban Dios chwe in, mas xel u cˈux chwe, jelaˈ jnan xuˈalajsaj psak che mas xinuchˈjo rmal qˈui bwelt xinucuy rucˈ in mac. Jelaˈ xuban chwe in che in nimlaj aj mac chwach, rech cucˈut chicwach inqˈuiaj chic unak che jelaˈ cuban na chque pcha xuban chwe in, rech jelaˈ quiccjon na che, quicˈjeˈ junelic kcˈaslemal cucˈ, chbe ˈij sak.
54001017	Dios cˈot u qˈuisic, re csacht uwach, quiltajt uwach, xiw re Dios cˈoxt jun chic. Re kenmartsaj u ˈij mas chkeyca u ˈij jelaˈ ubnon chbe ˈij sak. Amén.
54001018	Quinjach bic wajun a takquil paˈab at a Tey, at jnan rucˈ pcha at in cˈjol chpan nu ojcjonnak wi, rech cacoj a choˈab che ubanic chˈoj rucˈ ritzel chpan u chac Dios. Jelaˈ cabno rech caqˈuis pwiˈ su cbin lo chawij cmal aj bil u tzij re ujer, xiw jelaˈ cabno.
54001019	Xa mayach canak nu xatcjon wi, cacoj a choˈab rech amˈal cana chpan awenmaˈ che injel su cabno cˈot etzlal abnon rucˈ. Rmal jelaˈ i cˈo jujun che xcaj taj xicban wariˈ xicya can rsaklaj tzij nu xicjon wi nabe, xitzˈak chic.
54001020	Jelaˈ xicban wa riquieb achjab a Himeneo rucˈ Alejandro. Que xicya can rsaklaj tzij. In xinjach bic wa riquieb puˈab Satanás rech cquetamaj che cˈot mod rucˈ cquetzbej uwach Dios rucˈ tak ctzij.
54002001	Nabe quinya u colmil chawe chrij wariˈ rech quianawtzaj la rinqˈuiaj. Chpan i chˈawen quibochˈej Dios, quitznoj che su quita che, quimaltioxij che rucˈ injel iwenmaˈ. Jelaˈ cwaj quibno chpan i chˈawen picwiˈ quinjel unak.
54002002	Ix chibna chˈawen rucˈ picwiˈ quinjel che cˈo ctakquil pˈatbal tzij jnan cucˈ cˈo ctakquil picwiˈ runak, rech jelaˈ quicˈjeˈ utzil chekxoˈl, rech jelaˈ cˈo ˈaxbal chekxoˈl. Jelaˈ ubnon cuya chke che quekban na su cumaj chke quekbno rech utz cojril Dios, nim kil wi kib chekwachbal kib, jelaˈ quekcjo su cubij Dios chke.
54002003	Are waˈ kaj chwach Dios aj cˈlol ke, are waˈ utz cril wi re.
54002004	Dios craj che quicˈoltaj runakch nimlaj quinjel, rech cquetamaj injel wa rsaklaj tzij rech re.
54002005	Xa jun Dios cˈolec, jelaˈ xa jun aj chˈawnel chwach picwiˈ quinjel runak are Kjaw Jesucristo xux jun unak chekxoˈl.
54002006	Re xujach u cˈaslemal che utojic kmac rech cojresaj puˈab rajchˈoj chke. Are wariˈ xubno jampa cˈo mas rajawxic chke, jelaˈ xuˈalajsaj psak che Dios craj che kinjel cojcˈoltaj na rmal.
54002007	In incjon che apóstol, are in u takoˈn re che ubixic wajun utzlaj tzij. Quinbij saklaj tzij prubeˈ a Jesucristo, quinbant mlon tzij chawe che iniyaˈon in takquil che quinnawtzaj runak che i aj Israel taj u tzij Dios chrij kcojnic che rsaklaj tzij.
54002008	Rmal laˈ in cwaj cmic che rachjab i aj cojnel chic quicban chˈawen rucˈ Dios chpan injel tinmit. Jampa quicyic qui ˈab che ubanic chˈawen, rajawxic che quetaˈan che cˈot mac quibnon rucˈ qui ˈab, che cˈot quiwal che qui bkil, che xa jun cquenmaˈ quinjel rucˈ su quicta che Dios.
54002009	Jelaˈ cwaj che quicban tak ixkib: quiccoj quetzˈiak utz uyujbxic chquij quicbno, su kas cumaj chque rucˈ utzlaj cchˈobnic. Ixkib xa micban che quicyic qui ˈij che uxayic cwiˈ. Rajawxic taj che quicwik quib rucˈ ˈan pwak ni rucˈ tzoylaj tak rax, ni rucˈ tzoylaj atzˈiak pkal rjil.
54002010	Xa jelaˈ rajawxic che quicyujbaˈ quib che ubanic utzlaj cchac su kas yaˈtal chque tak ixkib che quequinmaj su cubij Dios.
54002011	Rajawxic chque rixkib quictatbej Tioxlaj tak Wuj rucˈ maxolaj quenmaˈ, rech jelaˈ nojin quicchˈbo su cubij u tzij Dios. Utz quicbno quichˈaw taj rech jelaˈ quiccoj cchoˈab che utatbxic.
54002012	In cmic quinyat che rixak che quiunawtzaj achjab rucˈ u tzij Dios. Ni rachi cˈot cutak che, xa jun chcˈol wi rixak.
54002013	Rmal laˈ che Dios are nabe xuban Adán tigreˈ xuban al Eva naret xuban rixak nabe.
54002014	Adán naret re xsubtaj rmal ritzel, are rixkil xcon ritzel che xutzˈak prmac, xutzˈilˈaj u pxab Dios.
54002015	Jelaˈ ubnon che Dios xuya uˈoxmil cˈax che rixak jampa calnec ccˈoltaj na we cuqˈuis pwiˈ su cumaj che quiuqˈuiytsaj na tak ral, we co tcˈal chpan nu cjonnak wi rucˈ injel u cˈux, tigreˈ quel na tioxlaj aj cojnel che culoˈoj Dios rucˈ utzlaj tak u chˈobnic.
54003001	Are wariˈ kas tzij su kton chic: We cˈo jun achi craj cuc che unmal chque rajcojnel, jun utzlaj chac curij ubanic.
54003002	Are wariˈ u colmil chrij u cˈaslemal jun unmal chque rajcojnel: re cˈot mijun tzˈil craktaj chrij, re xa jun rixkil, mas cumaymaˈ u chac rech utz quel chwach, re utz u chˈobnic cubno, u colmin injel u chˈobnic, re cuya psar chque runak, mas cnaw che cnawtsxic runak rucˈ u tzij Dios.
54003003	Re cutijt trag, aj chˈaynel taj, ni cutzcujt pwak qˈuixbal uchˈaquic. Pjun chic tzij re quel u cˈux chque inqˈuiaj chic, mas chuchˈuj renmaˈ, naret benak u cˈux chrij rpwak.
54003004	Re utz cuban che ctakic picwiˈ i ajuwarchoch. Relcˈwal quequinmaj u tzij su cubij chque rucˈ utzlaj quenmaˈ. Nim quil wi chicwach.
54003005	We cˈo jun che retaˈan taj quitkan chque ajuwarchoch rech quiuloˈoj rucˈ utzlaj u chˈobnic, ¿su mod conec cucˈam cbe chicwach tak aj cojnel i rech Dios? Jelaˈ con taj.
54003006	Cˈot mod rucˈ che jun cˈacˈ cojnel cuc che unmal chicxoˈl aj cojnel, rmal rech che xa jelaˈ cuyic u ˈij chicwach jelaˈ curak na cˈajsbal uwach rucˈ su cubno, jelaˈ pcha xuban unmal itzel nabe canak.
54003007	Rajawxic che utz quiltaj wi chicxoˈl runak che i aj cojnel taj rech cˈot yoˈbal re curko, jelaˈ ctzˈakt puˈab runmal itzel.
54003008	Jelaˈ ubanic u cˈaslemal chin quiuc che aj toˈbnel che que quictoˈo na tak aj cojnel, rajawxic che utz quiˈiltaj wi cmal runak, que quiqˈuis pwiˈ su quicbij che quicbno, quictijt trag, que quictzcujt pwak che qˈuixbal uchˈaquic.
54003009	Utz quicban che umaymaˈxic chpan quenmaˈ su kas ubanic rutzlaj u tzij Dios, che quetaˈant can nabe, rajawxic che quicna chpan quenmaˈ che cˈot jun etzlal quibnon.
54003010	Jelaˈ ubanic che quicoj che aj toˈbnel, nabe quiwetamaj ccˈaslemal we utz quibnon, we cˈot etzlal craktaj chquij tigreˈ utz quicoj che aj toˈbnel chixoˈl. We cˈo tzij iton chquij tigreˈ cˈot mod rucˈ quiuquic.
54003011	Jelaˈ ubanic chque rixkib, rajawxic che nim quiˈiltaj wi, che cˈot tzijtal quicbno, utz quicban che cchˈobnic rucˈ su quicbno, tzˈkat rucˈ juntir.
54003012	Are rachi che cuc che aj toˈbnel rajawxic che xa jun rixkil, are utz cuban che ctakic i ajuwarchoch. Are relcˈwal nim quiquil wi.
54003013	Jelaˈ ubnon che tak aj toˈbnel che utz quicban che cchac, nim quiˈiltaj wi cmal rinqˈuiaj rajcojnel. Jelaˈ quicbno mas quicmaj cchoˈab che ubixic chrij ccojnic che Kjaw Jesucristo chicwach unak. Quicxiˈijt quib che ubixic.
54003014	In quintzˈibaj bic injel wariˈ chawe at a Tey, mas tneˈ cwaj chanim quinbe awucˈ catinwlaˈ chlaˈ.
54003015	We in quinbeytaj na che quinbe awucˈ, are rwuj xopan awucˈ rech cawetamaj u colmil chrij su mod qui cˈaslemal runmal chicxoˈl rajcojnel i rech Dios. Are tak aj cojnel quinjel are waˈ u tinmit rcˈaslec Dios. Are tak aj cojnel que pcha u cˈolbal rsaklaj tzij, que quictoˈo rkas tzij chicwach rajchˈoj che.
54003016	Tzijt craj che mas nim uptan rutzlaj u tzij Dios chrij kcojnic che ketaˈant can nabe, rmal jelaˈ cubij chrij Kjaw Jesucristo chpan Tioxlaj Wuj: “Re xux unak cho ruwach ulew, xwalajsaj rmal Tioxlaj Xlabxel che jsucˈ injel rucˈ, re xiltaj uwach cmal rángeles, xopan ubixic chicwach runak chpan injel tinmit, cˈo xicjon che chpan injel tinmit cho ruwach ulew, tigreˈ xcam bic prcaj rucˈ nim u ˈij,” cchaˈ.
54004001	Saklaj tzij cubij rTioxlaj Xlabxel che chpan qˈuisbal tak ˈij cˈo jujun quictas na quib chrij rutzlaj u tzij Dios nu icjonnak wi nabe. Que quictatbej chquij jleˈ chic itzel tak u xlabal i petnak pucuent rajsubnel. Quitraj na bic chquij jleˈ chic cnawtzbal, che jetlaˈ cubij rkas tzij rech Dios, xa petnak rucˈ ritzel.
54004002	Jelaˈ quicbno quictatbej na rachjab chin xa quieb qui plaj che i aj mlol tzijtal. Que xa i cˈatnak quenmaˈ, quicna taj su ubanic retzlal quitjan che ubanic.
54004003	Que quictak jleˈ chic unak che rajawxic taj quicˈleˈec, quicbij che cˈo jujun tak uwach wa che ustaj quictijo. Jelaˈ quicbij que mas tneˈ are Dios uyaˈon can injel wariˈ chke rmal che cˈo rajawxic chke. Jelaˈ ubnon che oj quektij injel uwach wa rwa rucˈ maltioxnic che Dios. Cumaj chke che jelaˈ quekban oj che oj aj cojnel che re che ketaˈan rsaklaj tzij su cubij.
54004004	Injel su xuban Dios utz chke, rmal laˈ xa ustaj we ketzlaj uwach su uyaˈon chke. Are cumaj chke che quekcˈam na injel rucˈ maltioxnic che.
54004005	Rmal laˈ che are Dios ubnon tiox che rcˈulnen, jelaˈ jnan che rwa quektijo rmal Tioxlaj Wuj jelaˈ rmal chˈawen rucˈ. Rmal laˈ xa micoj ctzij su quicbij la rinqˈuiaj tak aj subnel.
54004006	We jelaˈ chianawtzaj waˈ chicwach rkechlal wa rsaklaj tzij quintjan che ubixic chawe, tigreˈ quel na che at jun utzlaj aj chac rucˈ a Jesucristo. Tigreˈ cpe na mas a choˈab rmal rutzlaj u tzij Dios nu ojcjonnak wi, jelaˈ pcha jun cutij uwa cqˈuiy rmal. Jelaˈ ubnon we catakej rutzlaj nawtzbal acˈmon kmal oj nabe, cuya na a choˈab.
54004007	Xa macˈol uwach tzij che elnak bic picjlon runak, che xa tzij aj uwach ulew che xa cˈot uptan. At chanawtzaj awib che uyiquic u ˈij Dios.
54004008	We jun cunawtzaj rib che cutij u choˈab rucˈ u bkil xa jbeˈ utz wi che. Chin jun che cunmartsaj u ˈij Dios are utz injel, rmal rech cˈo crechbej na che chpan u cˈaslemal cmic, jelaˈ chpan u cˈaslemal che cpe na.
54004009	Are wariˈ su quinbij chawe kas saklaj tzij, cuya chke kinjel cˈbeˈ kcˈux chrij che kas tzij.
54004010	Rmal wa rsaklaj tzij are oj quektij kchoˈab che ubixic jelaˈ quekrak cˈax rmal che runak cojquiˈo. Are oj quekcubsaj kcˈux chrij rcˈaslec Dios, che re aj cˈlol que runak quinjel. Jelaˈ cubno quiucˈol na chin quicjon che.
54004011	Injel wa rtzij che quintjan che ubixic chawe, utz chiatka che ubanic chianawtzaj rucˈ.
54004012	Maya chque runak che quetzlaj awach at rmal rech che mjaˈ kas at riˈj achi. At caya jun utzlaj cˈutbal chicwach injel aj cojnel rmal a tzij su cabij, jelaˈ rmal a cˈaslemal che jsucˈ ubnon, xa jnan rmal che quialoˈoj inqˈuiaj chic rucˈ utzlaj awenmaˈ. Rech jelaˈ ˈalaj che co attcˈal chpan a cojnic, sak abnon che racˈaslemal, rech jelaˈ quicban que su caban at.
54004013	Jelaˈ cabno chasqˈuij uwach rTioxlaj Wuj tzˈibtal canak chicwach runak, chiapixbaj, chianawtzaj runak, jelaˈ abnon jampa quinopan awucˈ.
54004014	Xa matucˈil che uˈaljsxic su xusipaj Dios chawe. Are wa rtioxlaj choˈab uyaˈon chawe rmal tak aj bil u tzij Dios jampa runmal chque rajcojnel xquiya qui ˈab pawiˈ.
54004015	Utz chabna che ubixic wa rtzij, chajcha awib che ubanic rech caˈaljan chicwach quinjel che congan catij a choˈab rucˈ che cawetamaj jun utzlaj a chac. Rech jelaˈ mas catnaw che ubanic.
54004016	At chawla awib, jelaˈ chamlo u chiˈ injel su atnawnak wi, maya chcanak. Jelaˈ ubnon catcˈoltaj na at rucˈ quicˈoltaj na inqˈuiaj chic che catctatbej.
54005001	Co machˈabej jun riˈj achi, xa cabochˈej u jlon rucˈ utzlaj tak tzij pcha caban at che a taˈ. Chbij u be chque rabon jelaˈ pcha caban chque a chaˈ.
54005002	Jelaˈ caban chque i rijab tak ixkib chic, pcha caban che a chuˈ. Chiabochˈej. Jelaˈ caban chque altom pcha caban chque awnab at, rucˈ utzlaj a chˈobnic catchˈaw cucˈ.
54005003	Jelaˈ quiatoˈo tak melcaˈn ixkib che kas tzij cˈo rajawxic chque.
54005004	We cˈo jun melcaˈn che cˈo ral che cˈoch riˈ u man, rajawxic che are rque cquetamaj na che nim cquil wi rctiˈ man rech jelaˈ quicban utzlaj utzil che. Que quicya su rajawxic che cchuˈ melcaˈn. Jelaˈ ubnon quictzlij rjil u cˈxel che re su xuban chque nabe. Are laˈ utz cril Dios, are kaj chwach che jelaˈ quicbno.
54005005	Are jun melcaˈn che ccanaj canak utquel, re cucubsaj na u cˈux chrij Dios. Re cuxan taj che ubanic chˈawen rucˈ re che pˈij chaˈab.
54005006	Are jun melcaˈn che xa cutzcuj ubanic su curij cubno u bkil, are laˈ camnak chic chwach Dios mas tneˈ cˈaslec.
54005007	Jelaˈ quiatak wi rajcojnel che cˈo melcaˈn cucˈ rech quicna che quib che que cˈot etzlal craktaj chquij, che utz quicban cucˈ.
54005008	We cˈo jun che ust cuban che cchejxic i ajuwarchoch, che i cˈo puˈab re, are la resanch bi rib chpan nu cjonnak wi, nim na u mac ubnon chic chwach jun che cjonnak taj.
54005009	Jampa catzˈibaj cbeˈ chque i melcaˈn tak ixkib rech caya toˈbnic chque, xiw cacoj cbeˈ chque che i tzˈkatnakch oxcˈal qui jnab, che xa jun quichjil ˈaxnak cucˈ.
54005010	Jelaˈ quesax ubixic che utzlaj cchac cbnon chic, che jelaˈ quicbij che utz cbnon rucˈ cqˈuiytsanch ccˈal. Utz quichˈaw cucˈ runak che quiopan cucˈ, cuya qui psar, jelaˈ xicchˈaj qui kan tioxlaj tak aj cojnel. Jelaˈ xictoˈo runak che i cˈo chpan cˈaxclil o we xicrak yabil. We jelaˈ ubixic chixoˈl che cˈo utzlaj tak chac cbnon, tigreˈ utz caya rtoˈbnic chque chpan qui cˈaslemal.
54005011	Xa matzˈibaj cbeˈ chque melcaˈn tak ixkib che xa i cacˈal tak unak na. Rmal laˈ che nojin quicbanch na creybal que quicya can su xicbij che Kjaw Jesucristo rech quichcon rucˈ puchac jelaˈ are ccaj quicˈleˈ chna jeac chic.
54005012	We jelaˈ xicbno quicrak na ccˈajsbal cwach rmal che xiqˈuist pwiˈ ctzij su xicbij nabe che a Jesucristo.
54005013	Naret xiw wariˈ quicbno, quicna taj quibin che tak ja xa kasal ˈij quicbno. Jelaˈ ubnon che quicjnimtsaj quib cucˈ jujun ixkib che cˈot ctakquil che xa quibe che ubanic tzijtal, che quicnim quib che ubixic injel tak tzij che cˈot uptan chque.
54005014	Rmal laˈ in cwaj che rixkib i melcaˈn che i cacˈal tak unak na utz chque che quicˈleˈec cqˈuiytsaj na cal chichcon chpan cchoch. Rech jelaˈ cˈot yacbal tzij chquij cmal rajchˈoj chque rajcojnel.
54005015	O jujun chque melcaˈn tak ixkib xictasch bi quib che u tzij Dios xictakejch bic u be Satanás. Rmal laˈ quinbij che utz na we quicˈleˈec.
54005016	We cˈo jun aj cojnel chixoˈl, o we achi o we ixak, che i cˈo melcaˈn cho rchoch, utz che re quiutzku, muya ekaˈn chquij rajcojnel. Rech jelaˈ rajcojnel quiutzku na rmelcaˈn i cˈo chicxoˈl che kas cˈo rajawxic chque.
54005017	Nim cawil wi wa runmal chque rajcojnel chixoˈl che quicˈmon be chiwach, utz quicban che ichejxic. Rmal laˈ cumaj chiwe che quitoj qui ˈij naret xak xiw nim quiwil wi chixoˈl. Jelaˈ quiban chque wa runmal chixoˈl che quicya ubixic u tzij Dios chiwe jelaˈ jnan quixcnawtzaj che su u colmil.
54005018	Are waˈ tzˈibtal canak chpan Tioxlaj Wuj cubij: “Xa maxim u tzaˈn jun chcap che cchconec,” cchaˈ. Are laˈ craj cubij, we craj cutij jbeˈ su cˈo chwach utz ubnon. Jelaˈ tzˈibtal canak chpan jun u xak chic: “Cumaj che rajchac cucˈam tojbal re,” cchaˈ.
54005019	Xa macjo we cˈo jun cumol tzij chrij jun unmal chque rajcojnel, we xiltaj taj cmal quieb oxib unak su xubno.
54005020	Chin jun chque runmal chque rajcojnel che cutakej ubanic u mac utz caˈalajsaj chicwach quinjel rajcojnel, rech jelaˈ inqˈuiaj chic aj cojnel quicxiˈij quib che ubanic cmac.
54005021	In quinbochˈej a jlon chwach Dios at a Tey, jelaˈ catinbochˈej chwach Kjaw Jesucristo, jelaˈ jnan chicwach quinjel rángeles rech Dios che ichaˈon chic. Are chabna wariˈ su quintjan che ubixic chawe, xa mayic u ˈij jun unak chwach jun chic. Jelaˈ xa jnan caban chque quinjel rucˈ wa rpixbnic.
54005022	Jampa catzcuj chin jun cacoj che unmal chicxoˈl rajcojnel, nojin, utz cawil na u be su cabno rech jelaˈ catzˈakt chpan mac rucˈ che xaya a ˈab pwiˈ chanim rech cacoj che unmal chque. At chabna injel wariˈ rech jelaˈ sak racˈaslemal chwach Dios. Chachjej awib.
54005023	Ustaj we xa jron catijo jampa quichkeˈej a chiˈ rmal laˈ arkon yabil, tjanec at yab. Are utz chatija uˈal tak uvas rech jelaˈ cˈot cˈax cuban che a pan.
54005024	Cˈo jujun unak che chanim quicˈut quib psak che ubanic mac, jampa mjaˈ caˈat tzij picwiˈ, cˈo inqˈuiaj chic che caˈaljant chque su rmac quicbno. Jampa caˈat na tzij picwiˈ, chiˈ caˈaljnec wa rmac quibnon.
54005025	Jelaˈ ubnon chin chque xicban utzlaj tak chac chanim quiˈaljan psak. Wa rutzlaj tak chac che quiˈaljan taj su quicbnon, are laˈ quicon taj quicwaj quib chwach Dios. Re querlo injel.
54006001	Quinjel aj cojnel che i cˈo chuxeˈ u taknic jun chic, cumaj chque che nim cquil wi cpatrón chpan injel, rech jelaˈ runak cquetzbejt uwach u beˈ Dios, ni cquetzbejt uwach u tzij su ucˈtun chicwach che ojcjonnak oj che.
54006002	We cˈo cpatrón chiwe che i aj cojnel xa micquetzlaj cwach rmal rech che quechlal quib chic. Are laˈ chibna mas utzlaj tak chac chicwach rech caˈaljnec che quiloˈoj iwib chicwach i aj cojnel chic. Chicnawtzaj quib che wa rtzij rech utz quicpixbaj quib che ubanic utzlaj tak chac.
54006003	We cˈo jun chixoˈl che jun chwi cubij che naret saklaj tzij su quixunawtzaj wi, we cucoj taj su cubij rsaklaj tzij rech Kjaw Jesucristo, che cˈo itzel rucˈ rmal cunmaj taj rTioxlaj Wuj nu xojcjon wi nabe,
54006004	re xa cuyic u ˈij chbil rib utquel, cˈot su retaˈan. Benak u cˈux che ubanic chˈoj rucˈ tak tzij. Rmal jelaˈ cubno cpe riwal jampa jun chic curak utzil, ctiˈtat renmaˈ, quiyˈonec, cuban itzel u chˈobnic chquij inqˈuiaj chic.
54006005	Tjanec quicculˈaj quib che ubanic chˈoj, rmal laˈ jnan sachnak uwach qui nˈoj, cˈot saklaj tzij chpan ccˈux. Que xiw quicchˈbo chrij su mod quicchˈac pwak rmal quequinmaj u tzij Dios. At chijcha bic awib chquij wa runak che jelaˈ quicbno.
54006006	ˈAlaj chke che nim na cuchˈac jun we cunmaj su cubij Dios we cquicat na rucˈ su quicya che cmal tak aj cojnel.
54006007	Ketaˈan chic che cˈot su racleˈn quekcˈmon lo ural chwach ulew jampa xojalxec, jelaˈ cˈot su racleˈn cojconec quekcˈamch bic jampa cojcmac.
54006008	We cˈo su quektijo, we cˈo ketzˈiak chojquictak rucˈ wariˈ mas tneˈ cˈot pwak cˈo kucˈ.
54006009	Chin jun craj cuban biyom ural chwach ulew chpan wariˈ cutzˈak rib chpan mac. Are chˈipbal waˈ chque che benak qui cˈux chrij su quicrij uwach, are laˈ cuban cˈax chque runak. Injel wariˈ che itzel reynic, cˈot uptan che ccˈaslemal, xiw csach na cwach rucˈ.
54006010	Chpan uloˈxic rpwak quel wi injel uwach tak etzlal. Cˈo jujun chicxoˈl aj cojnel che mas benak ccˈux chrij rpwak, xisach ccˈux rucˈ, xicya canak nu icjonnak wi, xicban qˈui uwach tak cˈax chbil tak quib rmal jelaˈ xicrij xicbno.
54006011	Cmic wechlal a Tey at utzlaj aj chac che Dios, chatanmaj chicwach wa rinqˈuiaj che jelaˈ quicbno. At chawla awib rech cˈo jun a cˈaslemal clom benak. Chanmaj su cubij Dios, mas chatcjon che, quialoˈoj inqˈuiaj chic, chichjaˈ uˈoxmil rcˈax, chuchˈuj caban che awenmaˈ.
54006012	Chacjo congan a choˈab che ubanic chˈoj rucˈ ritzel rech utz catcˈjeˈ chpan nu atcjonnak wi. Chichpaˈ wajun a cˈaslemal che cˈot usachic uwach naret cabsoj a cˈaslemal che csach uwach. Rmal laˈ xatusqˈuij wi Dios rech utz xabno xaˈalajsaj chicwach i qˈui unak rutzlaj a cojnic che, que xicoj retal chrij a cˈaslemal.
54006013	Jelaˈ catintak che ubanic cmic chwach Dios che re cuya ccˈaslemal quinjel nicpaˈ i cˈolec, jelaˈ cmic chwach a Jesucristo, che re xuˈalajsaj u cojnic, xubij saklaj tzij chwach a Poncio Pilato.
54006014	Utz canmaj wa rtakquil quinya chawe. Xa majal uwach a takquil, chibna injel rech jelaˈ cˈot jun etzlal craktaj chawij, che jelaˈ abnon jampa cpe na Kjaw Jesucristo.
54006015	Re cucˈut na rib jampa ctzˈkat u ˈij chwach Dios che are wajun nim u ˈij. Re cˈo picwiˈ quinjel che cˈo ctakquil. Re Cjaw quinjel i cˈo prˈatbal tzij cho ruwach ulew.
54006016	Re cˈolec jampa xutic lo injel, re cˈolec jampa cqˈuis u ˈij uwach ulew. Re cam taj. Re cˈot mijun quiconec copan chunkaj pa cˈwe re rmal mas craplnec u sakil. Mijun unak rlon uwach, mijun quiconec querlo. ¡Re nim u ˈij kil wi kinjel, cˈot u qˈuisic u choˈab chbe ˈij sak! Amén.
54006017	Nicpaˈ cwach i beymab i cˈo chicxoˈl rajcojnel cmic, chiyatka che mequinmartsaj quib rech jelaˈ miccubaˈ ccˈux chrij cbeymal, are laˈ csach na uwach. Xa are quiccubaˈ ccˈux chrij cˈaslec Dios che re iyawnak injel su cˈo cucˈ. Jelaˈ nim uyaˈon chke rucˈ uwiˈ rech cojquicat congan rucˈ.
54006018	Are rbeymab chiyatka che ubanic utzlaj utzil, che quiuban na mas biyom che utzlaj tak chac quicbno. Utz quiˈel na utzlaj tak aj sipnel chque tak unak che cˈo rajawxic chque, utz quicya chque inqˈuiaj su quicˈlon.
54006019	We jelaˈ quicbno quicmol na mas u chiˈ jun cbeymal prcaj chbil quib rmal rech quicyic jun utzlaj u taquelbal che ccˈaslemal chpan wajun ˈij cpe na. Jelaˈ quicbno pcha u mod che quicchˈip wajun ccˈaslemal che cpe na che cqˈuist uwach.
54006020	At a Tey chabna cuent awib rucˈ su iyaˈon paˈab rmal Dios. Xa mayic qui ˈij rtzˈillaj tak tzij cbixic, are laˈ cˈot uptan. Xa mayic qui ˈij jleˈ chic aj nawtzbal su quicbij che xa qui nˈoj que mas tneˈ che quicban che quib che cˈo inmak cchˈobnic quicbij.
54006021	Cˈo jujun chque rajcojnel xictas bic quib chrij ccojnic cmal wa rinqˈuiaj, que xa quischon cbe rmal la rjleˈ tak nawtzbal. Are Dios cuban utzil chawe, cuya u ˈab pawiˈ.
55001001	In a Pablo, in apóstol rucˈ a Jesucristo in u takoˈn re rmal jelaˈ u reynic Dios. Uyaˈon chwe che quinya ubixic chque runak chpan injel tak tinmit che Dios ubin canak che cuya na junelic ccˈaslemal we quicjon na che Kjaw Jesucristo.
55001002	Cmic in quintzˈibaj bic wajun wuj chawe at a Tey, at pcha ubanic jun loˈlaj in cˈjol chpan nu ojcjonnak wi. Are Dios cuya u ˈab pawiˈ, cuya utzlaj utzil chawe, quel u cˈux chawe, jelaˈ jnan cuya ˈaxbal chixoˈl rucˈ rmal Kjaw Jesucristo.
55001003	In quinna chpan wenmaˈ che sak inbnon rucˈ in chac uyaˈon pinˈab, jelaˈ pcha xicban ujer tak in taˈ man judíos. Mas quinmaltioxij che Dios awmal at wechlal a Tey. Congan catcˈun pinjlon chpˈij chaˈab jampa quinban chˈawen rucˈ Dios.
55001004	Mas catcˈun pinjlon che mas xatbsonec, xatoˈec, jampa xinel chlaˈ iwucˈ. Cwaj quinwilch awach jeac chic che quinojsax congan wenmaˈ che quicten.
55001005	Amˈal cucˈsoj pinjlon che kas tzij utz abnon rucˈ a cojnic, che naret cuban quieb a cˈux rucˈ. Jelaˈ u mod u cojnic awtiˈ al Loida, jelaˈ a chuˈ al Eunice mas utz ccojnic que pcha awe. Elnak chsak chinwach che jelaˈ abnon rucˈ a cojnic wacmic.
55001006	Rmal laˈ in cwaj quincˈsoj bic pajlon wa rchoˈab sipan chawe rmal Dios jampa xinya in ˈab pawiˈ.
55001007	Che are rTioxlaj Xlabxel che uyaˈon rmal Dios naret rech kxiˈij kib chpan kenmaˈ, xa are cuya congan kchoˈab rucˈ loˈbal kcˈux, rech queklawchij kib.
55001008	Xa matqˈuix che ubixic rtioxlaj tak tzij che su xuban chke Kjaw Jesucristo. Jelaˈ xa matqˈuix chinwach in che in cˈo pcarsa rmal rech xinbij u tzij Kjaw Jesucristo. Jelaˈ chabna at chachja rcˈax carak na rmal caya ubixic che rutzlaj u tzij Dios. Re cuya mas a choˈab at rech cachˈij uˈoxmil rcˈax.
55001009	Dios xojucˈlo, xojusqˈuij che cojel na tioxlaj tak aj cojnel chwach. Naret xojusqˈuij rmal utzlaj tak chac kebnon. Xa xojusqˈuij rmal laˈ uchˈbonch lo ujer che cˈo su cuban na kmal, jelaˈ jnan rmal utzlaj utzil uyaˈon chke rmal Kjaw Jesucristo. Jelaˈ uchˈbon chic che cuban na jampa mjaˈ ctictaj lo ruwach ulew rmal.
55001010	Cmic Dios xuˈalajsaj chekwach che mas cojuloˈoj rmal u petic wajun aj cˈlol ke, are Kjaw Jesucristo. Jampa xcam re xusach uwach u choˈab wa rcamnical che cˈo chkij, rech kxiˈijt kib chwach, xuˈalajsaj chsak junelic kcˈaslemal rmal utzlaj u tzij re, che xojcjon che.
55001011	Dios xinuchaˈo rech quinya ubixic wa rtzij chque runak. Xinucoj che apóstol che u takoˈn re, rech quiyinnawtzaj runak i aj Israel taj rucˈ rutzlaj u tzij re.
55001012	Jelaˈ in rmal wariˈ che in in cˈo pcarsa wachanim. Xa cubant quieb in cˈux rucˈ, rmal wetaˈan chin che incjonnak wi. Elnak psak chinwach che mas cˈo u choˈab che cchejxic injel su inyaˈon puˈab che copan u ˈij cpe na re.
55001013	Co catacˈbaˈ awib chpan wa rnawtzbal xawetamaj uwmal, jelaˈ caban at. Catakej ubanic su xawetamaj wucˈ. Utz cabno catcˈjeˈ chpan nu atcjonnak wi rucˈ injel loˈbal a cˈux uyaˈon chke rmal laˈ che xa oj jnanch rucˈ a Jesucristo.
55001014	Utz caban che uchejxic injel su uyaˈon Dios paˈab, rmal Tioxlaj Xlabxel xuya wa rasipnic.
55001015	Jelaˈ aton chic che quinjel kechlal i cˈo pucuent Asia incyaˈon chcanak. Jujun chque wa rachjab a Figelo rucˈ jun chic a Hermógenes, que xincya canak.
55001016	Dios quel na u cˈux chque nicpaˈ i cˈo prchoch kechlal a Onesíforo. Qˈui bwelt re xucubsaj in cˈux, re cˈot xqˈuix wi chinwach in che in cˈo ural pcarsa.
55001017	Re jampa xopan ptinmit Roma xucoj u choˈab che intzucxic in, nojin xinurkaˈ nu intzpal wi.
55001018	Dios quel u cˈux che ptak u qˈuisbal ˈij jampa cban ˈatbal tzij pekwiˈ kinjel. Jelaˈ at awetaˈan injel wa rutzlaj u chac jampa xojutoˈo chpan tinmit Éfeso.
55002001	At a Tey, che at pcha jun in cˈjol chpan nu ojcjonnak wi, xa chacjo a choˈab rmal utzlaj utzil uyaˈon Kjaw Jesucristo che xa oj jnanch rucˈ wacmic.
55002002	At aton chic, su xinbij chawe chicwach i qˈui unak. Cmic jelaˈ chajcha bic picˈab i jsucˈlaj tak unak che utzlaj cchˈobnic che quicon che cnawtsxic inqˈuiaj chic.
55002003	Jelaˈ caban at chichjaˈ nicpaˈ uwach cˈax carko pcha cuban jun utzlaj aj bnol chˈoj che mas cuchˈij rcˈax. Jelaˈ cabno prubeˈ Kjaw Jesucristo.
55002004	Cˈot jun aj bnol chˈoj che cucoj u choˈab che ubanic u nˈoj re utquel chicxoˈl tak unak. Are jelaˈ xa cumaymaˈ ubanic u takquil runmal che.
55002005	Jelaˈ ubanic che jun cutij u choˈab che ubanic atznen, jelaˈ cuchˈact rtojbal re rucˈ ratznen cubno wet mat cutzˈkatsaj u colmil ratznen. Jelaˈ caban at catzˈkatsaj u colmil ubixic u tzij Dios.
55002006	Jelaˈ ubanic che jun che congan quichcon chpan ulew, re curak nabe uwach u ticoˈn che xutco. Jelaˈ catchcon at rech carak a tojbal.
55002007	Chichˈbo rij su quinbij chawe, are Dios cucˈolmij chawach injel rech cachˈbo su quinbij.
55002008	Amˈal xcˈun ba pajlon su xuban a Jesucristo, re riˈ u man unmal ˈatbal tzij a David. Re xcˈastaj chicxoˈl rcamnak. Jelaˈ pcha cubij chpan Tioxlaj Wuj che quintjan che ubixic chque runak.
55002009	Rmal laˈ che quinya rubixic rutzlaj u tzij Dios quinrak cˈax rucˈ. In pcha ubanic jun aj bnol etzlal che in cˈo pcarsa inxmon rucˈ jun clena, xa wetaˈan che u tzij Dios cˈot mod cxim rucˈ clena. Are laˈ tzˈakpin ubixic chicwach injel unak.
55002010	Rmal laˈ che in quinchˈij injel uwach rcˈax rmal quech runak che ichaˈon rmal Dios, rech jelaˈ quicˈoltaj na rmal Kjaw Jesucristo. Jelaˈ quicrak ccˈolbal rucˈ prcaj nim u ˈij chbe ˈij sak.
55002011	Kas tzij wa rtzij che kton chic che cubij: We cojcam jnan rucˈ pcha xuban a Jesucristo che xiccamsaj, jelaˈ oj cojcˈseˈ chna pcha xuban re xcˈastaj chicxoˈl rcamnak,
55002012	We oj quekchˈij rcˈax quekrko, tigreˈ cuya chna ktakquil pekˈab pcha cˈo puˈab re prcaj, we quekbijt saklaj tzij che oj ojcjonnak rucˈ, tigreˈ jelaˈ re cuˈalajsaj taj chwach u Taˈ che ojcjonnak che.
55002013	We oj quekqˈuist pwiˈ su quekbij che, re amˈal cuqˈuis pwiˈ u tzij su cubij chke. Re con taj cresaj rib che re Dios kas tzij.
55002014	Chnataj ba pijlon rajcojnel chlaˈ awucˈ, che utz caban che cpixbxic chwach Kjaw Jesucristo rech quicchˈipt quib che ubanic chˈoj rucˈ tak tzij, che are laˈ cˈot cquechbej che chpan u cˈaslemal chin jun cutatbej su quicbij. Are laˈ curak na cˈax rmal.
55002015	Jelaˈ cabno at a Tey, chacjo congan a choˈab che ubanic a chac rech catacˈbaˈ awib chwach Dios che jun aj chac che cˈot qˈuix wi chwach, rmal rech tzˈkat abnon che cnawtsxic runak rucˈ injel rsaklaj tzij rech re.
55002016	Xa maya chque che quicjakbaˈ mas tzij chicxoˈl che cˈot uptan, xa ctzij aj uwach ulew quicbij. Jelaˈ quicban chque quicˈatmij runak che ccaj quequinmaj Dios su cubij chke.
55002017	Are waˈ la rtzij che quitjan che ucˈutic qˈuiy na chicxoˈl runak, pcha ubanic jun cˈaxlaj yabil che cultzuj qui bkil. Jujun chque wa rachjab che jelaˈ quicbno quicya ubixic jun chic tzij a Himeneo rucˈ a Fileto.
55002018	Que xisachec, xicya can rsaklaj tzij. Que quicbij che cˈoxt jun cˈajstajbal cpe chic, ya icˈawnak chic quicbij. Jelaˈ quicban chque jujun xa quicjscho nu icjonnak wi nabe.
55002019	Wajun taquelbal ucjon Dios co tcˈalec, ketaˈan che are saklaj tzij waˈ rmal wa rtzij che cubij: “Ktaˈ Kjawxel cuchˈob cwach i rech re,” cchaˈ. Jun chic cubij: “Quinjel i rech re che quiyaˈon quib puˈab Ktaˈ Kjawxel, jelaˈ chquesaj quib rech quicbanxt etzlal,” cchaˈ.
55002020	Jun chic cˈambal nˈoj quinya chawe: Chpan jun ja quech inmak tak unak cˈo tzoylaj tak tijbal cwa che ˈan pwak, cˈo rech sak pwak, jelaˈ are waˈ cˈo u ptan chque, nim cquil wi. Jelaˈ cˈo tijbal cwa che xa xˈol, i cˈo che xa cheˈ are laˈ cˈot mas nim uptan, are la nimt cquil wi.
55002021	Jelaˈ jun we cujosˈij rib, cubant itzel tak reynic. Are laˈ nim cril wi Dios, quel na tioxlaj tak aj cojnel chwach, cˈo uptan che Kjaw Jesucristo, clom ubnon che injel u cˈaslemal, utzlaj tak chac cubno.
55002022	Xa maban awe su quicban runak i cacˈal unak na che benak ccˈux chrij ubanic su curij cubno qui bkil. Are utz chabna che awib at che canawtzaj awib chpan nu atcjonnak wi, rech jelaˈ quialoˈoj inqˈuiaj chic, rech cˈo ˈaxbal chixoˈl cucˈ, jelaˈ chibna jnan cucˈ runak che quicta su rajawxic chque che Kjaw Jesucristo rucˈ saklaj quenmaˈ.
55002023	Xa matatbej cchˈobnic runak che xa que quijkon lo ubanic, xa cˈot uptan laleˈ. Awetaˈan che chpan wa rcchˈobnic runak quicchˈip quib che ubanic rchˈoj.
55002024	Cumajt che jun rajchac Kjaw Jesucristo che cutzcuj ubanic chˈoj rucˈ tzij. Re rajawxic che chuchˈuj cucˈ quinjel, cnaw che ubixic rutzlaj tak tzij chicwach runak, cucuy cmac runak mas tneˈ cˈax quichˈawac.
55002025	Re chˈaw rucˈ loˈ tak tzij che jujun chic unak che quiccojt u tzij jampa cubij u be chque. Re quiriˈej na che are Dios cujal uwach quenmaˈ rech jelaˈ cquetamaj na saklaj tzij.
55002026	Jelaˈ craj chque che quicˈastaj chpan cchˈobnic rech quiˈel bic chpan wajun chˈipbal que rmal unmal ritzel. Que i cˈo puˈab re wachanim, rech quicban que su craj re chque.
55003001	At a Tey cwaj che cachˈbo che chpan tak qˈuisbal ˈij cpe na mas cˈax pekwiˈ.
55003002	Chpan tak qˈuisbal ˈij quipe na i qˈui unak che xiw quictzcuj quech que, che benak quenmaˈ rucˈ pwak, inmak unak quicban che quib, que quicna che quib che inmak ctakquil. Que quiyˈon chrij Dios, are unak laˈ quequinmaj taj su quicbij ctaˈ cchuˈ, que quicmaltioxij taj su quiccˈam rucˈ qui ˈab, que quetzbej injel uwach su rech Dios.
55003003	Que quelt ccˈux chque inqˈuiaj chic, cˈot utzlaj utzil cucˈ, que i aj bnol tak tzijtal, xiw quictzcuj ubanic chˈoj. Que cˈan tak unak, quicban cajchˈoj che injel che utz.
55003004	Jelaˈ quicbno quicjach quichˈil picˈab inqˈuiaj chic, quicmaymaˈ taj su quitjan che ubanic, mas quicyic qui ˈij chicwachbal quib. Congan quictzcuj ubanic su curij qui bkil quicbno, naret quictzcuj su craj Dios chque.
55003005	Que quicjluj quib che quequinmaj su rech Dios, are ˈalaj che cchac quicbno che cˈot u choˈab re cucˈ. Injel wa runak che jelaˈ quicbno xa miwucˈaj iwib cucˈ.
55003006	Jelaˈ quicban jujun chque quiuc ptak ja quicsub tak ixkib che mas ploj cchˈobnic, xa i sachnak pquenmaˈ che ubanic qˈui uwach tak mac, quicˈam bic rmal injel uwach creynic qui bkil.
55003007	Que tak ixkib waˈ congan quictij cchoˈab che unawtsxic quib, xa quicon taj cquetamaj saklaj tzij su cubij.
55003008	Jelaˈ xicban i quieb achjab ujer, jun a Janes, jun chic a Jambrés, que i aj ˈitz xquiˈatmij uwach a Moisés. Jelaˈ quicban wa rinqˈuiaj achjab che quintjan quinchˈaw chquij che jelaˈ quiˈatmij uwach saklaj tzij. Are laˈ sachnak uwach qui nˈoj. ˈAlaj che cchac quicbno che cˈot ccojnic.
55003009	Que quicqˈuist pwiˈ wa rcchac su quitjan che ubanic che xa rech itzel, caˈaljan chsak chicwach quinjel unak che quicchˈob taj su quicbno. Jelaˈ pcha xicban wa riquieb che xquiˈatmij uwach a Moisés ujer.
55003010	At chwij in atran wi, xamaj injel su xatinnawtzaj wi, xamaj injel in mod in su quinbno, at awetaˈan injel u colmil in cˈaslemal. Jelaˈ awetaˈan nu incjonnak wi, awetaˈan che in cˈot wiwal cpe chwe cucˈ inqˈuiaj. Xa jnan awetaˈan che mas quel in cˈux chque inqˈuiaj chic, awetaˈan che naret cuban quieb in cˈux rucˈ cˈax quinrko.
55003011	Are cˈax pcha xinrko che xpe chwij chpan tak tinmit Antioquía, chpan Iconio jelaˈ chpan Listra. Are cˈax wariˈ xinchˈij uˈoxmil che xinoktax bic. Are Kjaw Jesucristo xinresaj chpan injel wariˈ.
55003012	Jelaˈ quicrak na cˈax quinjel aj cojnel che kas tzij ccaj quequinmaj u tzij Dios, che xa i jnanch rucˈ a Jesucristo.
55003013	Are ritzel tak unak, jnan cucˈ unak che quiconec quicsub inqˈuiaj chic quequinmaj bic ctzij su quicbij chicxoˈl. Que i aj subnel tak unak, que quisubtajnak cmal inqˈuiaj chic.
55003014	At chabna injel su kas xawetamaj che nu atcjonnak wi, catakej ubanic juntir. Awetaˈan chin rucˈ anawtzan wi awib.
55003015	Jelaˈ cachˈbo che jampa at alaj na, ya xawetamaj su tzˈibtlic chpan Tioxlaj Wuj, che quicon che unawtsxic jun rech cpe u nˈoj, jelaˈ ccˈoltaj na rmal u cojnic rucˈ Kjaw Jesucristo.
55003016	Injel su tzˈibtlic chpan Tioxlaj Wuj rucˈ Dios petnak wi, jelaˈ pcha xel lo chpan renmaˈ rech cˈo kechbej che, cuya chke che queknawtzaj inqˈuiaj chic rucˈ, jelaˈ quekya qui nˈoj, quekya u colmil chque. Xa jnan cuya chke quektzˈkatsaj na injel kcˈaslemal chwach Dios.
55003017	Jelaˈ ubnon cˈo injel su rajawxic che jun aj chac che Dios, utzˈkatsan rib rmal che ubanic injel uwach utzlaj tak chac chwach. Cˈot su craj na che.
55004001	Chwach Dios, jelaˈ chwach Kjaw Jesucristo, che cuban na jun Unmal ˈatbal tzij picwiˈ quinjel unak, we cˈaslec, we camnak, jampa cpetec, catinpixbaj at a Tey,
55004002	che chaˈalajsaj saklaj tzij chque runak. Nu rajawxic che cabij wi catcˈjeˈ chlaˈ. Chabij chque we ccaj quictoˈo mas tneˈ we ccaj taj quicta ubixic, we utzlaj tak ˈij na o we ustaj, chbij chque quinjel runak. Chin jun che xa ust cubno chiyayjaˈ chaya u nˈoj, chapixbaj, cacubsaj ccˈux. Chinawtzaj runak rucˈ utzlaj awenmaˈ.
55004003	Jelaˈ cabno cmic, rmal laˈ che cpe na rˈij jampa runak quicchˈijt utaˈic wajun utzlaj nawtzbal rech saklaj tzij, che cˈot etzlal rucˈ. Jelaˈ quicban na que quictakej ubanic su curij qui bkil rech quictzcuj inqˈuiaj aj nawtzbal que. Quicmol na mas i qˈui aj nawtzbal que che quicˈalajsaj na chicwach su quicˈat che utaˈic che rech itzel.
55004004	Que quictatbejxtaj wa rsaklaj tzij rech Dios, quicxtuj na canak. Cbe na ccˈux che utatbxic su quijkon lo ubanic ujer che elnak picjlon runak.
55004005	At a Tey chulawchij awib rucˈ injel a cˈaslemal. Chichjaˈ awe rcˈax, chbij utzlaj u tzij Dios chque quinjel runak pcha jun kas aj chac che re. Utz caban che u tzˈkatsxic rachac chwach.
55004006	Are in in cˈolec xa quieb oxib ˈij chic ya quinjach in cˈaslemal che jun cˈutbal quech inqˈuiaj chic. Ya mer copan wa rˈij jampa quincmac, quinel bic ural.
55004007	In congan intjon in ˈij che ubanic jun chˈoj rucˈ ritzel, xinqˈuis injel in chac uyaˈon pinˈab, clom xinban che su rajawxic chpan in cojnic.
55004008	Rmal laˈ che jelaˈ xinbno quinrak na jun tojbal we che tzˈkat chwe che cuya na Dios che jsucˈlaj ˈatbal tzij cubno. Jelaˈ cuya chwe chpan wa rˈij jampa cuban ˈatbal tzij pekwiˈ. Naret xiw chwe in cuya wi, jelaˈ cuya chque quinjel che quiˈen na u petbal re rucˈ utzlaj quenmaˈ.
55004009	Chacjo a choˈab che catpe wucˈ chanim che wilic.
55004010	In xinuya can a Demas. Re xbech u cˈux rucˈ su rech uwach ulew, benak ptinmit Tesalónica. A Crescente benak chpan u cuent Galacia, a Tito benak chpan u cuent Dalmacia.
55004011	In xiw a Lucas cˈo wucˈ che wichˈil. Na utzil chwe, chatzcuj lo a Cux chima lo iwib rucˈ quixpe ural chanim. Cˈo rajawxic chwe ural rucˈ in chac uyaˈon pinˈab.
55004012	Ya xintak bic a Tíquico chpan tinmit Éfeso.
55004013	Jampa catpetec chma lo in ˈuˈ chwe xinya can chpan tinmit Tróade prchoch kechlal a Carpo. Jelaˈ chma lo wa rtak wuj, xa masach pajlon wa rtzˈun kbnon wuj che, che tzˈibtal uwach, are wech in.
55004014	Are wajun Alejandro aj chiyol chˈichˈ, qˈui uwach etzlal ubnon chwe. Dios cutoj u cˈxel u mac ubnon chwe.
55004015	At chna cuent awib chwach, rmal laˈ che mas xuculˈaj uwach saklaj tzij che quekbij.
55004016	Jampa nabe bwelt xintoˈo wib rucˈ in tzij chicwach ˈatbal tzij che su inbnon, xa mijun wichˈil xinutoˈo, quinjel xiˈanmaj bic chinwach. In are cwaj che are Dios cubant cˈax chque, cucˈajsajt cwach rmal jelaˈ xicbno.
55004017	Dios xcˈjeˈ wucˈ xuya congan in choˈab, xuya chwe xinconec xinya ubixic rutzlaj tzij re chque, jelaˈ xicto quinjel unak i aj Israel taj. Jelaˈ xinutoˈo che pcha xinresaj lo picchiˈ rcoj.
55004018	Jelaˈ ubnon che quinresaj na Dios picˈab ritzel tak unak che ccaj quicban cˈax chwe, cucˈam na in be chinwach rech quincˈoltaj na, rech quinopan rucˈ prcaj nu cˈwe u taknic re. ¡Chkeyca u ˈij re chbe ˈij sak! Amén.
55004019	Chya bic rtzil cwach al Prisca rucˈ richjil Áquila, jelaˈ injel i ajuwarchoch a Onesíforo.
55004020	A Erasto xcanaj can chpan tinmit Corinto. A Trófimo xurak yabil xinya can chpan tinmit Mileto.
55004021	Chabsoj lak che catpe chanim, che psˈij na jampa catpetec. A Eubulo rucˈ a Pudente, rucˈ a Lino, jnan rucˈ a Claudia cucˈ quinjel kechlal ural quictak rtzil awach at.
55004022	Are Kjaw Jesucristo cˈjeˈ chpan awenmaˈ. Are Dios cuya u ˈab piwiˈ cuya utzlaj utzil chixoˈl nimlaj iwinjel.
56001001	In in a Pablo, in aj chac rucˈ Dios. In in apóstol che Kjaw Jesucristo, che craj cubij in u takoˈn re, are in ptan in rech quicjon na runak che uchaˈon Dios ujer rech jelaˈ cquetamaj na u colmil chrij wa rsaklaj tzij, rech jelaˈ quicyic u ˈij re rucˈ kas tzij.
56001002	Are kcuban kcˈux che quekrak junelic kcˈaslemal che ubin lo Dios ujer che cuya na chke. Re cuqˈuis na pwiˈ su xubij lo nabe jampa mjaˈ ctictaj lo ruwach ulew rmal.
56001003	Wacmic chic, xopan u ˈij che Dios xuˈalajsaj wa rsaklaj tzij chekwach. Re xuya pinˈab in che quinya ubixic rutzlaj u tzij rmal jelaˈ xinutak lo Dios che aj cˈlol ke.
56001004	In quintzˈibaj bic wajun wuj chawe at a Tito, che at pcha at in cˈjol chpan nu ojcjonnak wi, rmal xatcjon che a Jesucristo rmal wech in. Are Dios cuya u ˈab pawiˈ, quel u cˈux chawe, jelaˈ cuya na ˈaxbal chixoˈl rucˈ, rmal Kjaw Jesucristo aj cˈlol ke.
56001005	Jampa in xatinya can pucuent Creta, are wajun ulew che cˈo pinqˈuiaj jaˈ, are rech quiayujbaˈ injel su craj na chicxoˈl rajcojnel. Che caya ctakquil chicxoˈl rajcojnel, quiachaˈ inqˈuiaj unmal chque chpan injel tak tinmit chlaˈ, jelaˈ pcha xatintak wi che ubanic nabe.
56001006	Are wa rinqˈuiaj cacoj che unmal chicxoˈl rajcojnel rajawxic che cˈot jun etzlal craktaj chquij, xa jun ixak cˈlunak rucˈ. Rajawxic che jelaˈ relcˈwal, tzˈkat quicbno rucˈ nu i cjonnak wi jnan rucˈ ctaˈ cchuˈ, cˈot etzlal craktaj chquij, xa miwalaj chquij che i cˈo picwiˈ.
56001007	Are jun che cuc che aj chejnel chicxoˈl rajcojnel rajawxic che clom ubnon che rucˈaslemal chwach Dios, rmal cchcon chpan u takquil xuya Dios che. Are wajun cuyict u ˈij chbil rib, cpet riwal chanim, re cutijt trag, ni quichˈion taj, ni curijt uchˈaquic pwak che quisbun rucˈ.
56001008	Jelaˈ cubno amˈal cuya psar chque inqˈuiaj chic che quipe naj, utz cril re jampa runak rucˈ utzlaj cmod quicban cchac. Utz cuban ˈatbal tzij picwiˈ chin chque utz chin chque ustaj, tzˈkat rucˈ injel u tzij. Re craj taj cubno su curij re cubno, re cubsoj rucˈaslemal chbil rib chwach Dios.
56001009	Jelaˈ rajawxic che cunmaj injel rsaklaj tak tzij che pcha uton can re nabe, rech cconec quiupixbaj runak rucˈ utzlaj nawtzbal que che cˈot etzlal chpan. Ccon che cbochxic inqˈuiaj chic unak che quicban chˈoj rucˈ tak tzij, che nu cjonnak wi re.
56001010	Cˈo i qˈui che quicyat quib chuxeˈ ctaknic runmal chque rajcojnel, i que quichˈawac xa cˈot uptan su quicbij, quiconec quicsub inqˈuiaj chic unak. Jelaˈ quicban judíos che quicbij che rajawxic cuc retal qui bkil rajcojnel che pcha quibnon que.
56001011	Utz na che ctzapax upicchiˈ rmal laˈ che kas tzij taj quicnawtzaj bic inqˈuiaj chic unak rucˈ tak tzij che xa rech quicchˈac pwak chquij che cumajt chque jelaˈ quicbno. Xa quictuclej jujun tak ja unak rucˈ tak cnawtzbal que.
56001012	Cˈo jun chicxoˈl i aj Creta che quicbij unak che re aj bil u tzij qui dios que che jelaˈ xubij: “Quinjel aj Creta xa i aj bnol tak tzijtal, que jnan rucˈ pcha itzel tak chcap, xa i aj kasal ˈij tak unak che xiw quicbsoj su quictijo,” xchaˈ.
56001013	Are saklaj tzij su xubij wajun aj Creta. Rmal jelaˈ co chiyayjaˈ, chaˈalajsaj chicwach che su ubanic etzlal quicbno chwach Dios, rech quiˈel na sak chpan nu icjonnak wi.
56001014	Co chiyayjaˈ rech quictakejt ujosxic quib pcha quicban runak judíos che cˈot uptan. Jelaˈ cabno rech quicojt retal ctzij wa runak che quiyaˈon canak rsaklaj tzij.
56001015	Quinjel unak che sak cchˈobnic, jelaˈ sak injel su quicbnon. Are wa rinqˈuiaj unak chic che tzˈil cchˈobnic che i aj cojnel taj, cˈot mijun sak chicwach. Tzˈil uwach qui nˈoj, tzˈil quibnon che quenmaˈ, que quicnaxt chpan quenmaˈ che su quibnon injel uwach etzlal.
56001016	Que quicbij che quetaˈan su cubij Dios, xa are ˈalaj che cchac quicbno che jelaˈ taj. Itzel quilic, quiwalaj bic chquij inqˈuiaj chic che cˈo ctaknic picwiˈ. Cˈot mijun utzlaj chac quiconec quicbno.
56002001	At a Tito tzˈkat caban che ubixic rsaklaj tzij che rutzlaj nawtzbal waˈ chekwach che cˈot etzlal craktaj chpan.
56002002	Chianawtzaj i riˈj tak achjab chixoˈl rech utz cchˈobnic rucˈ su quicbno, rajawxic chque utz cmod rech utz cquil wi inqˈuiaj chic. Jelaˈ utz quicban ˈatbal tzij picwiˈ chin chque utz chin chque ustaj, jelaˈ co tcˈal chpan nu icjonnak wi, rucˈ loˈbal ccˈux, jelaˈ quicbno quicchˈij uˈoxmil rcˈax quiquirko.
56002003	Jelaˈ quicban i riˈj tak ixkib chic rajawxic che utz quibin chpan ccˈaslemal chwach Dios rech utz cquil wi che i tioxlaj tak aj cojnel chic, que quicbant tzijtal, che quictijt trag, rech jelaˈ quiccˈut chicwach inqˈuiaj chic su kas ubanic rutz.
56002004	Utz quicban bic che ucˈamic cbe ixkib altom na rech quicloˈoj quichjil, che utz quicban che uqˈuiytsxic tak cal.
56002005	Utz cchˈobnic quicbno, che sak chpan cquenmaˈ quicnaˈo, rech utz rilic cchac quicbno cho tak cchoch, che quel ccˈux chque inqˈuiaj che cˈo rajawxic chque. Jelaˈ quiyaˈon quib ptakec chque quichjil, rech jelaˈ cˈot chin jun cretzbej uwach u tzij Dios.
56002006	Jelaˈ caban chque tak abon quiapixbaj rech quicmaymaˈ rij injel su quicbno chpan ccˈaslemal.
56002007	At a Tito, at chibna utzlaj a chac chicwach, rech jelaˈ utz cquil inqˈuiaj chic su catjan che ubanic, rech jelaˈ quicban que su caban at. Utz caban chque cnawtsxic rucˈ saklaj tzij, xiw utz caban che ubixic rech nim catquil wi cmal runak.
56002008	Jampa caya ubixic u tzij Dios chicwach runak xiw rucˈ chuchˈujlaj tak tzij catchˈawac rech cˈot jun etzlal craktaj chawij. Jelaˈ ubnon che quiqˈuix rajchˈoj che rutzij Dios, jelaˈ quicon taj quicbij jun itzellaj tak tzij chiwij ix ix aj cojnel.
56002009	Utz caban che cpixbxic rajchac che i cˈo picˈab inqˈuiaj chic. Rajawxic chque rajchac che quicya quib ptakec chque cpatrón chpan injel, rech utz cquil wi cmal, quiccˈulˈajt uwach ctzij su quicbij chque.
56002010	Xa micquelˈaj bic su cˈo rucˈ cpatrón rech jelaˈ quiccˈtuˈ che i tzˈkat che ubanic injel cchac. Rech jelaˈ quiquil inqˈuiaj chic unak che are knawtzbal ke rech Dios aj cˈlol ke mas tzoy rilic.
56002011	Rmal laˈ che Dios ucˈtun utzlaj utzil chicwach quinjel unak, re craj quicˈoltaj na quinjel rmal.
56002012	Are laˈ cucˈut chekwach, cojunawtzaj rech quektas kib chrij ritzel tak reynic xa rech uwach ulew che quicojt u ˈij Dios. Jelaˈ cojunawtzaj rucˈ rech nojin quekchˈbo su quekbno rech quekban jsucˈ chwach Dios chpan kcˈaslemal. Jelaˈ quekinmaj u tzij su cubij rucˈ injel kenmaˈ.
56002013	Jelaˈ jnan cucˈut chekwach che kiˈej na rupetec u cˈjol nimlaj Dios are Kjaw Jesucristo che nim u ˈij wajun aj cˈlol ke che cpe na. Congan cojquicat rucˈ rmal cuqˈuis na pwiˈ su xubij che cuban na.
56002014	Are Kjaw Jesucristo xusipaj u cˈaslemal chke oj, xuya rib chpan u camnical, rech jelaˈ xojresaj puˈab injel uwach etzlal. Sak xuban che kchˈajic chwach injel etzlal. Rucˈ la xojelec che pcha oj relcˈwal re cmic. Jelaˈ chekjo kchoˈab che ubanic utzlaj tak chac rucˈ.
56002015	Chbij chque injel su xinbij chawe. Chiapixbaj runak, chaˈalajsaj chicwach che su ubanic che ustaj quicbno. At cˈo a takquil paˈab maxiˈij awib chicwach, rech jelaˈ cˈot jun cretzlaj awach at.
56003001	Chacsoj picjlon rajcojnel che quicya quib che ubanic su quicbij unmal ˈatbal tzij cucˈ unak che cˈo ctakquil. Rajawxic quequinmaj runak che cˈo ctakquil. Jelaˈ chnataj chque che quicban injel uwach utzlaj tak chac.
56003002	Chabij chque che are aj cojnel quicbijt cˈaxlaj tak tzij chquij inqˈuiaj chic, che ustaj we quictzcuj chˈoj, che xiw chuchˈuj cquenmaˈ chpan injel, rech quiˈel na utzlaj tak unak. Que quicbant inmak tak unak chbil quib chicxoˈl, xa quicban maxo chicwachbal quib chicxoˈl runak.
56003003	Rmal jelaˈ xekban oj nabe canak, cˈot ke nˈoj che ubanic rutz, kenmaj taj su cubij Dios. Oj sachnak chpan kchˈobnic, kyaˈon kib puˈab u reybal kebkil, injel etzlal su xekrij uwach xekbno. Xekyic kiwal chrij jun kichˈil we xurak utzil, oj xketzlaj cwach inqˈuiaj chic. Oj xketzlaj kwach chekwachbal kib.
56003004	Ktaˈ Kjawxel are aj cˈlol ke xucˈut chekwach rucˈ u maxoˈil re, che mas xojuloˈoj.
56003005	Re xojucˈlo naret rmal jun utzlaj chac kebnon oj, xa rmal utzlaj utzil che xel u cˈux chke. Re xojuchˈaj rucˈ kmac, xojuban sak chwach, jelaˈ jnan xojuban cˈacˈ tak unak chic, jelaˈ pcha ubanic jun alaj acˈa che cteˈ xalxec. Jelaˈ xuban chke rmal u choˈab Tioxlaj Xlabxel.
56003006	Dios xutak lo rTioxlaj Xlabxel chpan kenmaˈ rmal Kjaw Jesucristo aj cˈlol ke xat xak jbeˈ u choˈab xuya chke, xuya injel chke.
56003007	Jelaˈ tzˈkat ubnon chke rmal utzlaj utzil. Cmic cul na kcˈux che kechbej na junelic kcˈaslemal chlaˈ rucˈ prcaj, che xubij chke che cuya na chke.
56003008	Saklaj tzij su la quintjan che ubixic chawe at wechlal a Tito. Cwaj in che chabij injel su quinbij chawe, xa muban quieb a cˈux rucˈ. Rech jelaˈ rajcojnel che Dios quiuctˈil che ubanic utzlaj tak chac. Rech jelaˈ quel na utz chicwach runak quinjel rech cˈo cquechbej na chque.
56003009	Xa mayic qui ˈij chrij tak tzij su quicbij unak che cˈot quiptan che cchˈaw chquij su quijkon lo ubanic que ujer, che xa que quichˈbon lo chicwach. Xa maban chˈoj cucˈ runak, chrij jleˈ chic tak tzij, jelaˈ xa maban chˈoj chrij u pxab a Moisés. Are laˈ cˈot cquechbej che, cˈot uptan che quicyic qui ˈij chrij.
56003010	We cˈo jun che craj quiutuclej rajcojnel rech quictas bic quib chixoˈl, at chaya u nˈoj. We cuta taj, chbij jeac chic che chixoˈl. We cuta taj su cabij, we cucojt a tzij, chwesaj bic chicxoˈl tak aj cojnel.
56003011	Rmal cucojt a tzij su cabij che, ˈalaj che lajun sachnak rucˈ u chˈobnic uyaˈon can rsaklaj be. ˈAlaj rmal ruchac che retaˈant re che rumac ubnon, utquel cujach bic rib chpan cˈajsbal uwach.
56003012	In jampa quintak bic kechlal Artemas awucˈ o we quintak bic kechlal a Tíquico, at chanim catpe wucˈ chpan tinmit Nicópolis. Chlaˈ quincˈawsaj wi rˈalaj.
56003013	Chiatoˈo bic rucˈ injel nicpaˈ catcon che uyaˈic chque kechlal a Zenas, are lajun aj pxab, rucˈ kechlal Apolo. Chabna utzil chque quiatoˈo bic che su rajawxic chque chpan cbe.
56003014	Jelaˈ jnan ubanic chque kechlal i cˈo kucˈ, cˈo rajawxic chque che jelaˈ cquetamaj che xa miucˈil che ubanic utzlaj tak cchac chque inqˈuiaj. Quicrak na jun ccˈaslemal che nim u ˈij chque, jnan rucˈ pcha jun ticoˈn che cuya qˈui uwach chicwach.
56003015	Quinjel i cˈo wucˈ quicya apno rtzil awach at, a Tito. At chaya rtzil cwach kechlal che cojquiloˈoj chpan nu ojcjonnak wi. Are Dios cuya utzlaj utzil chiwe, cuya u ˈab piwiˈ ix iwinjel.
57001001	In a Pablo, cmic in cˈo pcarsa rmal xinya ubixic u tzij Kjaw Jesucristo. Wachanim cˈo kechlal a Tey wucˈ, are in quintzˈibaj wa rwuj chawe, loˈlaj kechlal Filemón, at kach aj chac che ubixic rutzlaj u tzij Dios.
57001002	Jelaˈ quinya rtzil uwach rloˈlaj kechlal al Apia, jnan rucˈ kechlal Arquipo che jelaˈ pcha tak oj kach aj bnol chˈoj rech Kjaw Jesucristo che cojchˈojan chrij ritzel. Jelaˈ quintzˈibaj chque quinjel rajcojnel quimlon quib awucˈ a Filemón cho awchoch che uyiquic u ˈij Dios.
57001003	Quinya rtzil iwach iwinjel. Cwaj in che are Dios cuban utzil chiwe jelaˈ cuya ˈaxbal chixoˈl iwinjel rmal Kjaw Jesucristo.
57001004	Kechlal a Filemón, injel bwelt che quinban chˈawen rucˈ Dios, at catcˈun pinjlon jelaˈ quinmaltioxij che Dios pawiˈ.
57001005	Jelaˈ quinbno rmal laˈ che inton rson che mas quel a cˈux chque rinqˈuiaj chic kechlal, jelaˈ mas cˈo a cojnic rucˈ Kjaw Jesucristo.
57001006	Are waˈ quinta che Dios picwiˈ wa rinqˈuiaj kechlal xicjon che Kjaw Jesucristo rmal xaˈalajsaj chicwach rucˈ utzlaj a cojnic che Dios, rech quichcon ccojnic chpan quenmaˈ, rech cquetamaj na injel utzil cuya na Kjaw Jesucristo chke chpan kcˈaslemal.
57001007	In mas quinquictic rmal loˈbal a cˈux at, jelaˈ are laˈ cuya u choˈab chwe chpan wenmaˈ. Jelaˈ ubnon rmal laˈ che awmal at cˈo uxnen chpan quenmaˈ rtioxlaj tak aj cojnel chlaˈ awucˈ.
57001008	Cmic wechlal, mas tneˈ quinxiˈijt wib catintak che ubanic su rajawxic cabno, rmal rech che in apóstol, in u takoˈn a Jesucristo,
57001009	jetlaˈ quinbno. Are mas utz quinwlo che quinta utzil chawe, rmal mas quel in cˈux chawe. Are in a Pablo ya in riˈj chic, jelaˈ wacmic in cˈo pcarsa rmal u chac a Jesucristo, utz caban che utatbxic su quinbij chawe.
57001010	Are quinta utzil chawe rech quel a cˈux che loˈlaj wechlal a Onésimo, che jelaˈ pcha in cˈjol chpan wenmaˈ. Re xcjon che Kjaw Jesucristo ural wucˈ in pcarsa.
57001011	Ujer canak a Onésimo, naret cˈo uptan chawe at, are wacmic cˈo nim uptan chawe at jelaˈ chwe in.
57001012	Quintak bic a Onésimo awucˈ jeac chic. Cmic quinta chawe rech cacˈlu jelaˈ pcha wet in xinopan awucˈ rmal xa jnanch che kenmaˈ rucˈ.
57001013	Cwaj in mat xintzˈakpij bic, cwaj wet xcanaj can wucˈ rech quinutoˈo rucˈ su rajawxic chwe ural che a cˈxel at, che in cˈo pcarsa rmal xinya ubixic rutzlaj u tzij Dios.
57001014	In cˈot su cwaj quinbno rucˈ a Onésimo wet xinta na a nˈoj, rech caya che, che cˈjeˈ wucˈ che wajchac. Tigreˈ wa rutzil caban na chwe naret jun tzij cabno, xa are caban na rucˈ injel awenmaˈ.
57001015	Cmic quintak chna awucˈ mas tneˈ xanmaj bic chawach nabe jelaˈ ubnon xsachic quieb oxib ˈij. Pent jampa copnec quicˈjeˈ na awucˈ junelic chbe ˈij sak.
57001016	Xiw wacmic cpe awucˈ naret pcha nabe che xak jun chque awajchac che i cˈo paˈab. Are cmic nim na uptan chawe chwach jun awajchac. Cmic re jun loˈlaj awechlal che mas loˈ chinwach in, jelaˈ cawil na che jelaˈ quel chawach at. Jampa copnec narext xa jelaˈ pcha jun achi cacˈlu, are pcha jun kechlal prubeˈ Kjaw Jesucristo.
57001017	Jelaˈ wechlal a Filemón, we at cachˈbo che xa jun kenmaˈ awucˈ chibna utzil chacˈlu raOnésimo, jelaˈ wet pcha in quinopan awucˈ.
57001018	We cˈo jun cˈax ubnon chawe, o we cˈo u cˈas ubnon awucˈ, chta chwe in.
57001019	Are in, in a Pablo, quintzˈibaj wariˈ rucˈ in ˈab, are in quintjow injel u cˈas awucˈ. Jelaˈ quinbno mas tneˈ cuya chwe che quinbij chawe che at cˈo a cˈas wucˈ, jelaˈ a cˈas injel a cˈaslemal rmal wech in xatcjonec.
57001020	Jelaˈ kechlal chibna wa rutzil chwe pcha jun utzlaj aj cojnel che Kjaw Jesucristo. We cabno cuya na nimlaj uxnen chwe chpan wenmaˈ.
57001021	Quincubaˈ in cˈux chawij che canmaj in tzij rmal laˈ xintzˈibaj wa rwuj chawe. In wetaˈan che quicˈaw na uwiˈ che caban na chwach su quinta chawe.
57001022	Jelaˈ quinta chawe che quiyujbaˈ apno jun in psar. Cˈul in cˈux che rmal i chˈawen rucˈ Dios, re cuya na chwe che quinopan na iwucˈ.
57001023	Are kechlal a Epafras cuya lo rtzil awach, re wichˈil waˈ che jnan oj cˈo pcarsa rucˈ, rmal xekya ubixic u tzij Kjaw Jesucristo.
57001024	Kechlal a Cux, rucˈ Aristarco, rucˈ a Demas jnan rucˈ a Lucas, que kach tak aj chac, quicya rtzil awach at a Filemón.
57001025	Are Kjaw Jesucristo cuya u ˈab piwiˈ ix iwinjel, are cˈjeˈ chpan iwenmaˈ nimlaj iwinjel.
58001001	Are Dios qˈui bwelt xiuchˈabej can tak ktaˈ man ujer. Qˈui uwach xuban che cchˈabxic, cmal tak aj bil u tzij re.
58001002	Wacmic, chpan wa rqˈuisbal tak ˈij xojuchˈabej rmal ruCˈjol a Jesucristo. Dios xuban ubanic ruwach ulew jnan rucˈ juntir su cˈolec rmal u Cˈjol. Jelaˈ jnan xujach can puˈab ruCˈjol injel su xubno pcha jun echbal re.
58001003	A Jesucristo are u sakil rnim u ˈij Dios che craplnec pekwiˈ. Re cuqˈuexwachij injel u tzˈkatil rcˈaslec Dios. Injel su cˈolec cˈjeˈ xa jun rmal u tzij re che mas nim u choˈab. A Jesucristo jampa xojujosˈij chpan tak kmac, tigreˈ xcˈbeˈ chnim u ˈab u Taˈ, che cˈo injel u taknic rucˈ prcaj.
58001004	U Cˈjol Dios xaˈax u ˈij chicwach qui ˈij rángeles. Jelaˈ ubnon rmal xrechbej jun beˈaj che xiw re u Cˈjol chwach cbeˈ que. Jelaˈ jun chwi u choˈab echbal re, rucˈ mas nim u ˈij chicwach cbeˈ ángeles.
58001005	Chichˈbo ba che mas i qˈui u mod che Dios xuˈalajsaj psak che are u Cˈjol nim na u ˈij chicwach qui ˈij rángeles. Rmal laˈ che mijun bwelt xubij wariˈ che jun ángel: “At at in Cˈjol, cmic quinel in a Taˈ chawe,” xchaˈ. Xiw jelaˈ xubij chpan Tioxlaj Wuj chrij u Cˈjol a Jesucristo. Xa michjun bwelt xubij wariˈ chrij jun ángel: “In quinel na u Taˈ che, jelaˈ re quel na in Cˈjol,” xchaˈ. Xiw jelaˈ xubij chpan Tioxlaj Wuj chrij u Cˈjol a Jesucristo.
58001006	Tigreˈ jampa xutak lo wajun u Cˈjol cho ruwach ulew are wariˈ xubij Dios chrij che tzˈibtal canak: “Che quicyic na u ˈij re cmal quinjel rángeles nicpaˈ i cˈolec,” xchaˈ.
58001007	Chquij tak ángeles are wariˈ xubij Dios che tzˈibtlic: “Re cuban chque rángeles che quiˈel pcha ubanic rtew, are wa rtak aj chac che pcha ubanic urep tak ˈaˈ,” xchaˈ. Jetlaˈ xubij chrij u Cˈjol.
58001008	Tigreˈ are wariˈ xubij chrij u Cˈjol che tzˈibtal canak chpan Tioxlaj Wuj: “Are wa rataknic at Dios junelic cˈolec chbe ˈij sak. Are ˈatbal tzij caban at kas jsucˈlaj ˈatbal tzij cabno.
58001009	Xel a cˈux che ubanic su laˈ che tzˈkat chawach jelaˈ xawetzlaj uwach ubanic tak etzlal. Rmal jelaˈ xabno are Dios, a Dios at, xatuchaˈo xuya chawe che mas catquictic rucˈ a taknic uyaˈon re paˈab. Jelaˈ ubnon xuya mas u taknic chawe at chicwach awichˈil,” xchaˈ.
58001010	Xa jnan cubij chrij: “At, at Rjaw, jampa u majbal re injel, at xaban co che u taquelbal ruwach ulew, jelaˈ rcaj xayujbaˈ rucˈ a ˈab at.
58001011	Que csach na cwach juntir, at catcˈseˈ na, junelic at cˈolec. Que quiuban ˈel pcha tak atzˈiak cubno.
58001012	¡At cabot na cchiˈ injel su xabno pcha jun atzˈiak. At cajaltaj na uwach injel su xabno, pcha cuban jun cjaltaj uwach retzˈiak! At cjaltajt awach at, xa jun at cˈolec junelic cbe ˈij sak,” cchaˈ
58001013	Jelaˈ mijun bwelt xubij Dios che jun ángel: “Chatcˈul lak chnim in ˈab rech nim a takquil cabno, catcˈjeˈ chiˈ cteˈ cawlo quiyinya rawajchˈoj chawe che u taquelbal awkan,” xchaˈ.
58001014	Quinjel tak ángeles, xa jelaˈ tak u xlabal i u takoˈn Dios. Re iutkon lo che ctoˈic runak che quicˈoltaj na jelaˈ quicrak echbal quech que.
58002001	Rmal laˈ che jelaˈ ubin canak Dios chrij u Cˈjol che nim u ˈij, rajawxic che mas cojucˈil che ubanic su racleˈn kton lak che rutzlaj u tzij re, rech jelaˈ quektast bic kib chpan u be re.
58002002	Are u taknic Dios uyaˈon chque runak ujer cmal tak ángeles, caˈaljan psak che kas tzij. Jelaˈ ubnon che chin jun xraj taj cutzˈkatsaj su tzˈibtlic o we xunmaj taj su cubij, xurak cˈajsbal uwach, su kas tkal che.
58002003	We que xicrak cˈajsbal cwach rmal xquinmaj taj su xubij Dios, ec oj, ¿su quekbno rech cojtoˈtjec chwach wa rcˈajsbal kwach we cojuctˈil che rnimlaj utzil ubnon chke rech cojcˈoltaj na rmal? Cˈot ctoˈtjec chwach. Nabe are Kjaw Jesucristo xuya ubixic tzij chrij su mod cojcˈoltaj na. Cˈo jujun xicto xiclo che kas tzij xicna chpan quenmaˈ. Tigreˈ nojin xicˈalajsaj chsak chke oj che kas tzij su xubij re jelaˈ ubnon xojcjon oj che.
58002004	Cˈo na, are Dios xuˈalajsaj psak chicwach runak che kas tzij su cubij, rmal tak retal, tak cˈutbal rucˈ injel uwach tak maybal xubno. Jelaˈ xubno rmal jaljoj tak ksipnic uyaˈon chke che petnak puchoˈab Tioxlaj Xlabxel, rmal su xraj Dios che cusipaj chke chekjujnal.
58002005	Dios naret uyaˈon picˈab rángeles che cˈo ctakquil pwiˈ wa ruwach ulew che cpe na pcha su cojtjan che uchˈachaˈxic chiwe wachanim chpan wa rwuj.
58002006	Jelaˈ queklo rmal su cubij chpan jun chˈkap che rTioxlaj Wuj, jampa cˈo jun xchˈaw rucˈ jelaˈ xubij che: “¿Su uptan rachi che cˈun pajlon at Dios? ¿Su u be che jelaˈ cabno? ¿Su ubanic rachi che caban utzil che, che mas cabsoj uwach?
58002007	Xa rucˈ jbeˈ xaban ˈalaj na u ˈij chicwach qui ˈij rángeles. At xaban che che nim u ˈij nim cquil wi cmal injel su cˈo cho ruwach ulew. Jelaˈ xabno xaya u takquil pwiˈ injel su abnon at.
58002008	Xaya lo quinjel su cˈolec ptakec chuxeˈ rkan rachi,” cchaˈ. Rmal laˈ che jelaˈ cubij, ˈalaj che Dios xuya rachi pwiˈ injel su ubnon re, naret tak ángeles. Cˈot su cˈolec wet mat cˈo puˈab re, wet mat cˈo chuxeˈ u takquil rachi. Mas tneˈ jelaˈ cubij, mjaˈ queklo che cˈo injel su cˈolec cˈo chuxeˈ u takquil rachi.
58002009	Xiw wariˈ queklo che a Jesús, che xban che che xa alaj jbeˈ u ˈij chicwach qui ˈij rángeles rech quieb oxib ˈij rmal u camnical xurko, wacmic nim na u ˈij nim quil wi rmal xcˈastjec chicxoˈl rcamnak. Jelaˈ ubnon, Dios mas xel u cˈux chque runak, rmal laˈ xutak lo rucˈjol chpan rcamnical rech quekrak rutzlaj utzil rmal re.
58002010	Injel su cˈolec rmal Dios cˈolec, jelaˈ jnan quinjel su cˈolec xa i rech re. Jelaˈ ubnon che are Dios craj che i qˈui chque runak quiˈel relcˈwal re rech cˈo su cquechbej que rucˈ nim u ˈij re. Rmal jelaˈ tkal che che xutij cˈax Kjaw Jesucristo rmal rech xutzˈkatsaj injel rech quel re jsucˈlaj aj cˈlol que runak che quicˈoltaj na.
58002011	Rmal waˈ che su xuban a Jesús chque runak che xiˈel relcˈwal Dios. Jelaˈ quelec che que xa i jnan rucˈ re jelaˈ pcha re xa i jnan rucˈ u Taˈ. Jelaˈ ubnon che xa jun cTaˈ quelec xiw are Dios. Rmal laˈ che xkaj chwach a Jesucristo che ubixic che que i rechlal re rmal xa jun cTaˈ.
58002012	Cubij chpan Tioxlaj Wuj: “Quinˈalajsaj na rabeˈ at chicwach rwechlal, catinbxoj na chicxoˈl runak che quicyic a ˈij at,” cchaˈ.
58002013	Xa jnan cubij: “In quincubaˈ na in cˈux chrij,” cchaˈ. Jelaˈ jun bwelt chic cubij: “Chiwlampeˈ, chiˈ in petnak wi cucˈ i relcˈwal Dios uyaˈon re chwe,” cchaˈ.
58002014	Jelaˈ quelec che oj relcˈwal Dios jelaˈ cubij a Jesucristo chke. Are oj xa oj unak che cˈo kebkil cˈo kquiqˈuel. A Jesucristo xux jun unak chekxoˈl jelaˈ pcha oj. Jelaˈ xubno rmal rech cuya che che cusach uwach runmal itzel che cˈo u choˈab picwiˈ runak rech quiuya chpan camnical.
58002015	Jelaˈ xubno xiutzˈakpij bic quinjel unak che i cˈo puˈab rcamnical chpan injel ccˈaslemal, jelaˈ ubnon rmal laˈ che mas quicxiˈij quib chwach rcamnical.
58002016	Cmic chic ˈalaj chke che kas tzij u Cˈjol Dios naret xpe che ctoˈic tak ángeles, xa are xpe che ctoˈic runak che i riˈ u man Abraham.
58002017	Jelaˈ ubnon che jun tzij rajawxic che quel na re jnan cucˈ pcha jun unak che ctoˈic quinjel rechlal chpan injel. Jelaˈ xubno rech quel pcha ubanic jun unmal patre chwach Dios, che tzˈkat juntir rucˈ. Che mas quel u cˈux chque runak. Rech jelaˈ csachtaj uwach cmac unak rmal re.
58002018	Cmic chic ˈalaj che rajawxic che a Jesús xux unak, che ctoˈic runak rucˈ cˈax quiquirko. Jelaˈ ubnon che re xurak cˈax jampa xtakchˈex che ubanic mac. Re xuchˈjo xubant mac rech cuya che quiutoˈo runak che quitakchˈex che ubanic cmac che quirkon cˈax rmal.
58003001	Jelaˈ ubnon, tioxlaj tak wechlal, ix ixsqˈuin rmal Dios jnan cucˈ inqˈuiaj chic che quixelec ix rech re. Cmic cwaj che kas chimaymaˈ su ubanic Kjaw Jesucristo che re u Takoˈn Dios. Re xcanaj che Unmal patre pekwiˈ chpan nu ojcjonnak wi.
58003002	A Jesús injel xutzˈkatsaj chwach Dios, che xucoj che unmal patre pekwiˈ. Jelaˈ pcha a Moisés che tzˈkat xubno chwach Dios chpan injel u chac chicxoˈl u tinmit Dios ujer.
58003003	Che a Jesús xuya nim na u ˈij chwach u ˈij a Moisés, jelaˈ pcha nim quil wi rajbnol tak ja chwach wa rja xuyujbaˈ rucˈ u ˈab.
58003004	Injel ja xa ibnon cmal runak. Are chin xibnawac injel su cˈolec are Dios.
58003005	Jelaˈ ubnon, a Moisés are jun aj chac che kas tzij tzˈkat xubno chwach Dios chicxoˈl u tinmit re. Are u chac re jun aj ˈaljsnel che cuˈalajsaj ubixic su racleˈn Dios ubin can che.
58003006	A Jesucristo, u Cˈjol Dios, re tzˈkat chpan injel, jetlaˈ pcha jun aj chac. Tzˈkat xubno chuxoˈl u tinmit Dios i are oj, we co oj tcˈal chpan kcojnic, we quekcubaˈ na kcˈux chrij re jelaˈ jnan we cojquicat na rmal cuqˈuis na pwiˈ su cuya na chke.
58003007	Rmal laˈ wechlal, pcha cubij Tioxlaj Xlabxel chpan Tioxlaj Wuj: “Wacmic we ix quitatbej su cubij Dios,
58003008	xa miban co che iwenmaˈ, jelaˈ pcha su xicbno runak xquetzlaj uwach Dios chpan chkeˈej ulew.
58003009	Chlaˈ i taˈ man ix ujer xiccˈam in pan rucˈ ctzij, mas tneˈ xiclo chpan cawnak jnab che xiw utzlaj chac xinban cucˈ.
58003010	Rmal laˈ xpe wiwal chque wa runak, xinbij chque: 'Amˈal ix sachnak iwenmaˈ, xa quiwaj taj quinmaj rinbe in,' xincha chque.
58003011	U mac laˈ xinjic in beˈ in rucˈ u choˈab wiwal su quinban na cucˈ, xinbij quiuct que chpan uxnen wucˈ che xinchˈbo nabe che quinya na chque,” xchaˈ.
58003012	Rmal laˈ wechlal, chichjej iwib rech jelaˈ cˈot jun chiwe cuban quieb u cˈux rucˈ nu cjonnak wi rech cresaj bic rib rucˈ rcˈaslec Dios.
58003013	Xa are ix chipixbaj iwib injel ˈij, jampa oj cˈo chpan tak wa rˈij cmic che oj cˈaslec. Rech jelaˈ cˈot jun chiwe cuban co che renmaˈ, rech cusub rib re rmal tak mac.
58003014	Rmal laˈ we cubant quieb kcˈux rucˈ rkcojnic. We jelaˈ kebnon pcha kebnon nabe rucˈ che mas kcuban kcˈux rucˈ, jelaˈ ubnon xekcˈam ke, tigreˈ xa jnan cˈo quekcˈam na ke rucˈ a Jesucristo.
58003015	Chekcubaˈ kcˈux chrij su cubij rTioxlaj Wuj: “Wacmic we quito su cubij Dios, xa miban co che iwenmaˈ, jelaˈ pcha su xicban la inqˈuiaj che xquetzlaj uwach Dios,” cchaˈ.
58003016	¿Chinnak xquetzlaj uwach Dios, che xiccoj taj su xubij chque? Are quinjel runak xiesax lo pucuent Egipto rmal a Moisés.
58003017	¿Chin chquij xcˈjeˈ wi riwal Dios chpan cawnak jnab? Are chquij runak che xicban inmak tak mac chwach re che xiccjont che xicam can chpan tak chkeˈej ulew.
58003018	¿Chin tak chquij xujic u beˈ rucˈ u tzij che quiuct na rucˈ chpan uxnen? Are chquij runak che xquinmajt u tzij su xubij.
58003019	Jelaˈ ubanic che queklo che xicon taj xiuc chpan uxnen rucˈ Dios rmal rech che xicjont che re.
58004001	Rmal laˈ che cˈo na mod che oj cojuc na rucˈ Dios chpan wa ruxnen, jelaˈ pcha xubij ujer. Cmic oj quekchjej kib, pent cˈo jun chke che jampa cban ˈatbal tzij pekwiˈ craktaj chekxoˈl che cuc taj chpan wa ruxnen.
58004002	Are oj kton chic rutzlaj u tzij Dios jnan rucˈ pcha runak ujer. Xa que cˈot xquechbej che utatbxic rutzij rmal che xicjon taj jampa xictatbej.
58004003	Wacmic are oj cojuc na rucˈ Dios chpan wa ruxnen rmal laˈ che xojcjon che u tzij su xubij. Jelaˈ pcha su xubij chpan Tioxlaj Wuj: “Xinjic in beˈ rucˈ in tzij chpan u choˈab wiwal xinbij che que quiuct wucˈ chpan uxnen,” xchaˈ. Jelaˈ xubij Dios chrij uxnen, rmal rech re xuqˈuis u chac jampa xuqˈuis ubanic juntir uwach ulew tigreˈ xuxnic. Are ruxnen ya uyujban chic chque.
58004004	Chpan jun chˈkap che rTioxlaj Wuj tzˈibtal canak chrij wa ruwuk ˈij rech uxnen cubij: “Xuxan Dios che ubanic injel u chac chpan wa ruwuk ˈij,” cchaˈ.
58004005	Jun bwelt chic cchˈaw chrij ruxnen chpan rTioxlaj Wuj cubij: “Que quiuct wucˈ chpan wa ruxnen,” cchaˈ.
58004006	Are runak che nabe xictatbej rutzlaj u tzij Dios xiuct pruxnen rucˈ rmal laˈ che xquinmajt u tzij su xubij chque. Xa cˈo na inqˈuiaj chic unak che cˈo na mod rucˈ quiuquic pruxnen we quicjon che rutzij.
58004007	Rmal laˈ, Dios xuchˈob jun chic cˈacˈ ˈij rech runak quiuc pruxnen rucˈ. Jelaˈ pcha su xubij rmal a David, jampa i ˈaxnakch i qˈui jnab che xubij nabe che cuya na uxnen chque runak. Are wariˈ bin canak rmal a David chpan Tioxlaj Wuj: “Wacmic we quito ix su cubij Dios chiwe, xa micwartsaj riwenmaˈ,” cchaˈ.
58004008	A Josué, wa rajcˈmol cbe israelitas ujer, wet xuya wa ruxnen chque, tigreˈ are Dios mat xuchaˈ jun ˈij chic rech uxnen che cpe na.
58004009	Rmal laˈ che jelaˈ ubnon cˈo na jun uxnen chque runak che u tinmit Dios che cpe na, jelaˈ pcha su xuban re xuxnic chpan wa ruwuk ˈij.
58004010	Rmal laˈ chin jun cuc rucˈ Dios chpan wa ruxnen, are la craj cubij che uxennak che ruchac, jelaˈ pcha su xuban re xuxan che ruchac.
58004011	Chekcjo ba kchoˈab rech cojuc na rucˈ Dios chpan wa ruxnen. Cˈo jun mtzˈak canak pcha xicban la inqˈuiaj che xiuct rucˈ chpan uxnen rmal xiccojt u tzij.
58004012	Are u tzij Dios cˈaslec, mas cˈo u choˈab. Re pcha u mod jun chˈichˈ che quieb lad cˈwe u ware. Cuc chpan nu quicrak wi quib su elnak chpan kchˈobnic rucˈ su quekmaymaˈ chpan kenmaˈ. Mas cuc chpan kenmaˈ u tzij re jelaˈ pcha u mod cujach rbak rucˈ u pan rbak. Re cuˈat tzij pwiˈ su curij cubno jun chpan u chˈobnic jnan rucˈ su cumaymaˈ chpan renmaˈ we utz o we ustaj cubno.
58004013	Rmal laˈ cˈot su racleˈn che ubnon rmal Dios cho ruwach ulew rucˈ su cˈo prcaj che conec querwaj rib chwach re. Quinjel su cˈolec i chˈnal lo chwach ˈalaj lo chwach u bawach re. Chwach re rajawxic quekjach na wi tzij chrij su xekbno.
58004014	Rmal laˈ co quektacˈbaˈ kib chpan nu ojcjonnak wi. Quekyaxt canak. Are oj cˈo jun nimlaj unmal kpatre a Jesús u Cˈjol Dios, ucnak prcaj rucˈ rcˈaslec Dios.
58004015	A Jesús nimlaj runmal patre rmal kech oj. Cconec quel u cˈux chke oj che xa oj tuker rucˈ kcojnic. Re xtakchˈex che ubanic mac jnan rucˈ pcha oj, xa cˈot u mac xuban re.
58004016	Rmal laˈ kxiˈijt kib chwach, co chojtcˈal apno chunkaj u cˈolbal re, che mas utzlaj utzil cˈo rucˈ. Jelaˈ quekbno rech quel u cˈux chke, cuban utzlaj utzil chke che ktoˈic chpan wa rˈij cmic jampa cˈo rajawxic chke.
58005001	Ix ya iwetaˈan chic quinjel unmal chque rpatre are xa ichaˈon lo chicxoˈl runak, cjon chwach Dios che que i aj chˈawnel picwiˈ runak. Jelaˈ cubno cuya rsipnic chwach Dios, quiucamsaj tak chcap che taˈbal toˈob chwach che usachic uwach cmac runak.
58005002	Are rpatre conec cuban maxo chque runak che quetaˈan taj su craj Dios chque, che isachnak chpan cchˈobnic. Jelaˈ cubno rmal laˈ che re xa jnan unak cucˈ, xa tuker na u chˈobnic cucˈ.
58005003	Rmal laˈ che xa cˈot u choˈab re, rajawxic che rpatre cuya rtaˈbal toˈob chwach Dios rmal u mac re, naret xiw rmal quech cmac runak rmal laˈ che xa jnan i aj mac cucˈ.
58005004	Cˈot mod che jun achi xak utquel wi cuc pchac che unmal chque rpatre. Xa are rajawxic che cuc lajun che quisqˈuix rmal Dios che ubanic wa rchac che nim cquil wi rmal. Jelaˈ pcha xuban Dios che Aarón u chaˈ a Moisés ujer, che re xuc che rnabe patre chwach Dios chicxoˈl runak judíos.
58005005	Jelaˈ pcha xuban Kjaw Jesucristo. Naret xucoj rib re chbil rib che ubanic u chac che unmal patre. Xa are Dios xuya u takquil che, nim xril wi rmal. Chrij a Jesús cubij Dios chpan rTioxlaj Wuj: “At reˈ at in Cˈjol, cmic inyaˈon racˈaslemal che at welcˈwal,” cchaˈ.
58005006	Xa jnan cubij chpan jun u xak chic che rTioxlaj Wuj: “At, at patre chque chbe ˈij sak, jelaˈ pcha ubanic a Melquisedec,” cchaˈ.
58005007	A Jesucristo jampa xcˈjeˈ ural cho ruwach ulew, jampa xuban chˈawen rucˈ Dios, co xchˈawac, xoˈec rmal urkon nimlaj bis. Xubochˈej u jlon, xuta utzil che wet con che resxic puˈab rucamnical. Are Dios xuto su xubij, rmal xuyict u ˈij chwach, xa xuya rib che ubanic su craj re che.
58005008	Mas tneˈ re u Cˈjol Dios, a Jesucristo xuya rib che ubanic su craj u Taˈ. Jelaˈ ubnon che xretamaj xunmaj u tzij re rmal xuchˈij uˈoxmil rcˈax xurko.
58005009	Rmal jelaˈ xubno xutzˈkatsaj injel chwach u Taˈ, rech quel re junelic aj cˈlol que quinjel unak che quequinmaj u tzij su cubij chque, che quicya quib che ubanic su craj re.
58005010	Jelaˈ ubnon che are Dios xucoj che unmal patre picwiˈ, jelaˈ pcha ubanic a Melquisedec nabe canak.
58005011	Cˈo na mas cwaj quinbij chiwe chrij kpatre a Jesucristo che jelaˈ pcha ubanic a Melquisedec, che mas cˈax uˈaljsxic chiwach rmal laˈ che xa tzpal i xquin, quiwaj taj quitatbej.
58005012	Cumaj chiwe wet quixinawtzaj na jun bwelt chic rucˈ u tzij Dios rmal tuker na i chˈobnic chrij. Xa quichˈob taj su racleˈn che nabe tak nawtzbal rech Dios. Ix rmal jelaˈ che mas ix ploj na chpan i cojnic rajawxic chna che jelaˈ pcha quitij na i tuˈ naret xiw utquel wa kya chiwe.
58005013	Chin jun che cutij na u tuˈ, jelaˈ pcha jun alaj acˈa, craj cubij che mjaˈ cretamaj u nˈoj cuchˈob taj chin chque utz, chin chque ustaj rmal rech che xa alaj na. Jelaˈ ibnon ix xa ix pcha jun alaj acˈa chpan i cojnic.
58005014	Runak che cˈo qui nˈoj, che quicon che u chˈobic chin chque utz chin chque ustaj, que pcha ubnon inmak unak che quictij rcolaj wa ya xiqˈuiyic chic rmal.
58006001	Rmal laˈ, chektakej rcojnic rech cojqˈuiyic chpan, pcha jun che conec cutij rcolaj wa. Xa mekya kib che cojcanaj can chpan rnabe tak nawtzbal rech u majbal lo re nu xojcjon wi rucˈ a Jesucristo. Ya xekya ubixic chiwe chrij rnabe tak tzij rech rcojnic rajawxict chke kcamlej ubixic chiwe jeac chic. Ya iwetaˈan chic che rajawxic quiya can ubanic ritzel tak chac che quixucˈam bic chpan i camnical. Jelaˈ iwetaˈan chic che rajawxic quixcjon che Dios.
58006002	Jelaˈ jnan ya kctun chic chiwach su ubanic ijosˈin iwib rucˈ tak jaˈ chwach Dios rmal kasan jaˈ. Xa jnan jelaˈ rucˈ su mod quiya i ˈab picwiˈ rajcojnel rech quiccˈam u choˈab rTioxlaj Xlabxel. Ya iwetaˈan chic che cˈtun chiwach chrij rcamnak, che quicˈastaj na, ya cˈtun chic chiwach chrij jun ˈatbal tzij che cpe na rmal Dios.
58006003	Cmic chic quektakej na su cˈtun chekwach rech cojqˈuiyic chpan kcojnic, we jelaˈ cuya Dios chke.
58006004	Rmal laˈ che are wa runak che xiccˈam saklaj tzij jun bwelt, che xquetamaj uwach wajun sipnic iyaˈon chque rmal Dios che xuya ccˈaslemal chque rucˈ, che xiccˈam rTioxlaj Xlabxel.
58006005	Jelaˈ jnan xicchˈbo chpan quenmaˈ su racleˈn rutzlaj u tzij Dios, jelaˈ xicnaˈo rnimlaj u choˈab su racleˈn che cpe chna chekwach rmal re,
58006006	we que quitzˈak chna canak che quetzlaj can uwach wa rutzlaj utzil uyaˈon Dios chque, ya cuyaxtaj che quetzlajch lak rech quicjal uwach cchˈobnic jeac chic. Rmal laˈ su quicbno xa que quitjanec quicrip chna jun bwelt ruCˈjol Dios cho rcruz cheˈ, xa cquetzlaj uwach a Jesús jeac chic.
58006007	Que pcha ubnon inqˈuiaj ulew che cultzuj rjab jampa kaj pwiˈ. Nabe cuya uwach tak ticoˈn che cˈo uptan chque wa runak quitjanec quichcon chuxeˈ.
58006008	Tigreˈ rulew che urkon mas jab pwiˈ, we xa cuya qˈuix rucˈ tak tzantzrac, xa ˈalaj che cˈot uptan rulew. Jelaˈ jnan rucˈ tak unak che nabe congan urkon utzlaj utzil rmal Dios, tigreˈ xiw cquetzlaj uwach su cuya chque, xa nkaj chic i cˈwe rcˈajsbal cwach quiquirko chpan rˈaˈ.
58006009	Mas tneˈ jelaˈ mas co cojchˈawac loˈlaj tak kechlal, cul kcˈux chiwij che ix xiwetzlajt uwach utzil Dios. Ketaˈan chic che injel su quiban na ix utz iwilic ix che jelaˈ quibno. Naret quirak jun cˈax cmal quibno su cumaj che jun che cˈoltaj nak chic.
58006010	Dios injel jsucˈ cubno, csacht pujlon su i chac ibnon. Naret csach pujlon che xicˈtuˈ chwach che quiloˈoj u beˈ jampa xiban toˈbnic chque rinqˈuiaj kechlal i relcˈwal re. Jelaˈ jnan quixtjan che ubanic wacmic.
58006011	Mas kaj che chijujnal ix quicoj i choˈab che ubanic injel uwach toˈbnic jampa copan rqˈuisbal re jelaˈ ibnon jnan rucˈ pcha su xiban nabe. Icjon i choˈab rucˈ, rech jelaˈ cuban tzˈkat che su quiwiˈej na che quirak na rmal Dios.
58006012	Oj kaj taj quixuban quiak, xa are kaj che quitakej ubanic pcha su quicban rajcojnel che mas i co chpan ccojnic. Que quicchˈij rcˈax rech cquechbej na su ubin Dios che cuya na chque.
58006013	Chcˈun pijlon che jampa Dios xubij che Abraham su cuya na che, naret xujic u beˈ jun che nim na ubanic chwach re rucˈ u tzij su xubij che. Are la xujic u beˈ re chbil rib rucˈ u tzij su xubij rmal laˈ che cˈot jun che nim na ubanic chwach re.
58006014	Dios jelaˈ xubij che Abraham che tzˈibtal canak chpan Tioxlaj Wuj: “Kas tzij quinya in ˈab pawiˈ, jelaˈ quinya na qˈui awiˈ a man,” xcha che.
58006015	Abraham xuchˈij reˈxic, rmal laˈ xurko su xbix che rmal Dios.
58006016	Runak jampa quicjic cbeˈ inqˈuiaj rucˈ su quicbij, jelaˈ quiccoj u beˈ jun che nim na u ˈij chicwach que. Tigreˈ jampa jelaˈ quicbno quictacˈbaˈ na ctzij chicxoˈl, jelaˈ ubnon cuxnic tak tzij rech chˈoj chicxoˈl que.
58006017	Are Dios xraj xuˈalajsaj psak che kas tzij cuya na chque runak su ubin can chque che cuyaˈo che naret cujal uwach u chˈobnic. Rmal laˈ xujic u beˈ re chbil rib rucˈ u tzij jampa xuya ubixic chque.
58006018	Jelaˈ xuban Dios xucoj quieb tzij che cjaltajt cwach, che naret conec cuban mlon tzij chquij. Are rnabe su ubin chke che cˈo su cuya na chke, cˈot mod cjal uwach u chˈobnic rucˈ. Jelaˈ ucab che xucoj u beˈ re rucˈ u tzij jampa xubij chke che cˈo su cuya na chke. Rmal wa riquieb tzij ubnon chke mas co ccubsaj kcˈux che oj oj quektzcuj toˈbal kib jelaˈ co kchˈpon u cˈulbal kcˈux iyaˈon chke.
58006019	Are wariˈ che cubij Dios che cuya na chke cˈo chpan kenmaˈ, cojutoˈo rech co ojutacˈban chpan nu ojcjonnak wi rucˈ, rech cojchcˈap taj. Su ubin lo Dios che cuya na chke cojutoˈo jelaˈ pcha jun ximbal re jun barco rech cchcˈapt pwiˈ rplo. Su kiˈen che cuya na chke pcha u mod jun toˈbal ke xuc bic prcaj nu cul wi Dios che nim u ˈij che cojutoˈo rech cojchcˈap taj chpan nu ojcjonnak wi.
58006020	Chlaˈ pa xuc wi a Jesús rmal kech oj, jelaˈ xnabaj chekwach che re aj trol kbe jelaˈ re unmal kpatre cmic junelic chbe ˈij sak jelaˈ pcha ubanic a Melquisedec.
58007001	A Melquisedec cˈo che ˈatbal tzij pucuent Salem xa jnan re patre chwach nimlaj Dios prcaj. A Melquisedec xel lo che u cˈulic Abraham jampa tzlajnakch lo che cchaquic can tak jleˈ chic unmal ˈatbal tzij che aj chˈoj che. Are wa rpatre a Melquisedec xuya u ˈab pwiˈ Abraham jampa xicrak quib rech curak utzlaj utzil.
58007002	Abraham xujach puˈab a Melquisedec lajuj rkan injel su xuchˈac lo chpan tak chˈoj. Are u beˈ a Melquisedec craj cubij wariˈ, “unmal ˈatbal tzij jsucˈlaj u tzij”. Xa jnan are unmal ˈatbal tzij pucuent Salem che craj cubij wariˈ, “are rjaw ˈaxbal chicxoˈl runak,” rmal laˈ che Salem are craj cubij, “cˈo ˈaxbal chicxoˈl runak.”
58007003	A Melquisedec naret tzˈibtlic we cˈo u taˈ, o we cˈo u chuˈ, cˈot uchˈachaˈxic we cˈo u taˈ man ujer. Ni cˈot ubixic nu xalax wi, jelaˈ ubnon cˈot ubixic we xcmac. Xak jelaˈ cˈolec jnan rucˈ pcha u Cˈjol Dios, rmal laˈ che quicˈjeˈ che patre junelic chbe ˈij sak.
58007004	Wacmic chichˈbo ba ix che mas nim u takquil a Melquisedec chwach Abraham. Che puˈab re xujach wi wa rlajuj rkan injel su xurak lo ktaˈ man Abraham ujer chpan tak chˈoj cucˈ tak unmal ˈatbal tzij.
58007005	Chin jujun chque riˈ u man a Leví che quiuc che cpatre chque judíos, iyaˈon ctakquil chque che quiccˈam lajuj rkan pwak che injel picˈab runak i cwinkil quib, jelaˈ pcha cubij chpan kpxab. Yaˈtal chque wariˈ mas tneˈ runak are cachalxic quib, xa jnan i riˈ u man Abraham.
58007006	A Melquisedec mas tneˈ naret riˈ u man a Leví, xucˈam lajuj rkan su xuchˈac ptak chˈoj che Abraham ujer. Tigreˈ xuya u ˈab pwiˈ Abraham mas tneˈ are Abraham are wajun che ubin che rmal Dios che cuya na i qˈui riˈ u man. Jelaˈ jnan ubin che che rmal re injel unak chpan injel tak tinmit quicrak rutzlaj utzil rmal re.
58007007	Are kas tzij che wajun che cuya u ˈab pwiˈ lajun chic nim na u ˈij chwach lajun che xucˈam u ˈab. Cˈot mijun cubij che jelaˈ taj.
58007008	Cmic chekxoˈl oj judíos, kas tzij che tak patre che quiccˈam tak lajuj rkan pwak, xa que i unak che quiccam na jelaˈ pcha oj juntir. Xa jetlaˈ ubnon rucˈ a Melquisedec che xucˈam lajuj rkan puˈab Abraham. Cubij chpan Tioxlaj Wuj che cˈas na a Melquisedec. Cˈot cubij we xcmac.
58007009	A Leví, are nabe chque tak patre juntir, jnan cucˈ riˈ u man re che quiccˈam lajuj rkan pwak wacmic, rmal laˈ che que i patre chwach Dios. Cuya chke quekbij che que xiyaw lajuj rkan pwak puˈab a Melquisedec jelaˈ jnan rucˈ pcha su xuban Abraham ujer, rmal rech che Abraham are ctaˈ man que juntir.
58007010	Cˈo mod che jelaˈ quekbij rmal rech che a Leví jnan cucˈ juntir riˈ u man Abraham xa i jnan cˈo rucˈ re mas tneˈ mjaˈ quiˈalxec rmal. Jelaˈ jnan rucˈ pcha wet i cˈo chic jampa xel lo a Melquisedec che u cˈulic Abraham.
58007011	Are rtinmit Israel xiccˈam wa rpxab su cubij a Moisés cmal tak patre, que i riˈ u man a Leví, jnan cucˈ i riˈ u man Aarón. Wet are rpatre xiconec xquitzˈkatsaj injel su craj Dios chque, tigreˈ mat rajawxic che cwalajch lo jun chic patre chicxoˈl jelaˈ pcha ubanic a Melquisedec, naret jelaˈ pcha ubanic jun chque riˈ u man Aarón.
58007012	We cjaltaj cwach rpatre, rmal elnakt lajun patre chicxoˈl riˈ u man a Leví jelaˈ jnan rajawxic cjaltaj uwach cpxab.
58007013	Are Kjaw Jesucristo, are wajun che cbix chrij che patre jelaˈ pcha ubanic a Melquisedec, re jun chwi u taˈ man ujer. Cˈot jun chque riˈ u man, ni che u taˈ man a Jesús che ˈalaxnak che patre.
58007014	ˈAlaj chke che Kjaw Jesucristo elnak chicxoˈl riˈ u man a Judá ujer. A Moisés cˈot xubij chquij tak riˈ u man a Judá che quiuc che patre chwach Dios chicxoˈl israelitas.
58007015	Are waˈ su quinbij chiwe chrij jun patre che jun chwi u mod chicwach inqˈuiaj che i riˈ u man a Leví, mas ˈalaj na chke we cwalaj chna jun chic patre jelaˈ pcha ubanic a Melquisedec.
58007016	Re cjont che patre rmal rpxab che cubij runak chin chque riˈ u man a Leví rajawxic quicˈjeˈ che rpatre. Xa are Kjaw Jesucristo cjon che patre rmal u choˈab rucˈaslemal che csacht uwach cˈot u qˈuisic.
58007017	Dios jewaˈ cubij chrij u Cˈjol che chpan Tioxlaj Wuj: “At are patre junelic chbe ˈij sak, jelaˈ pcha ubanic a Melquisedec,” ccha che.
58007018	Rmal laˈ kas tzij wa rujer pxab chquij tak patre xicchˈpuj uwach rmal rech che xa xqˈuis can u choˈab chwach wajun cˈacˈ xpe chic. Xa tuker, rmal rech cˈoxt u choˈab chicwach runak cˈot cquechbej che.
58007019	Are wa rujer pxab rech a Moisés cˈot xcon wi xutzˈkatsaj wi rib rmal. Wacmic xpe jun u cˈxel che mas nim u ˈij, che kas cuya cubsbal kcˈux, rmal laˈ che cojkeb na nkaj rucˈ Dios rmal.
58007020	Naret xiw wariˈ xa cˈo na uwiˈ u choˈab wa rcˈacˈ patre chwach Dios, rmal laˈ che Dios xujic u beˈ re rucˈ u tzij jampa xcˈjeˈ u Cˈjol che patre. Jetlaˈ xubno jampa xiˈax la inqˈuiaj che patre.
58007021	A Jesús che xuc che patre rucˈ u tzij Dios che xujic u beˈ re chbil rib rmal laˈ che Dios xubij chrij u Cˈjol che tzˈibtlic chpan Tioxlaj Wuj: “Ktaˈ Kjawxel xujic u beˈ rucˈ u tzij chrij su laˈ che cuban na, naret cujal uwach u tzij: 'At at patre cmic chbe ˈij sak,' xcha”. Jelaˈ xubij chrij u cˈjol.
58007022	Rmal laˈ, Dios xujic u beˈ chpan u tzij chrij u Cˈjol, cuˈalajsaj psak che kas tzij a Jesucristo re kpatre che jun cˈacˈ u chˈobnic che xuban jnan ctzij cucˈ runak, che nim na u ˈij chwach wa rujer pxab.
58007023	Jelaˈ ubnon che mas i qˈui unak xiuc che tak patre ujer, xak jelaˈ xiyicˈaw bic rmal rech che chicjujnal xicmac, naret xibey taj che patre.
58007024	A Jesús, rmal laˈ che quicˈjeˈ junelic chbe ˈij sak, xuc che patre, naret che xa cjaltjec uwach, rajawxicxt jun chic, naret che xa ccmac.
58007025	Re quicon che ccˈolic runak chbe ˈij sak, juntir unak che quikeb rucˈ Dios rmal u choˈab re quicˈoltaj na. Rmal rech che re junelic cˈaslec rech cubochˈej Dios picwiˈ runak che quictzcuj u be rcˈaslec Dios.
58007026	Rmal jelaˈ, a Jesús re unmal patre che kas rajawxic chke. Re Tiox che cˈot etzlal rucˈ, ni cˈot u mac xubno. Re tzajtajnak taj, utson rib chquij rajmac, cmic chic xwalajnak chic mas ajsec chna cˈwe chwach rcaj wacmic.
58007027	Re jnant rucˈ la rinqˈuiaj chic tak patre, che rajawxic injel ˈij quiccamsaj tak chcap che uyaˈic taˈbal toˈob chwach Dios nabe pwiˈ cmac que, tigreˈ picwiˈ rcmac runak. Re xa jun bwelt xuya rucˈaslemal che jun taˈbal toˈob chwach Dios jampa xcam cho rcruz cheˈ rmal kech.
58007028	Are u pxab a Moisés are quiccoj tak unak che unmal chque patre che xa i ploj rucˈ cchoˈab, xa tuker cchˈobnic. Are rutzlaj u tzij Dios che xujic u beˈ re chpan, xpe chic jampa cˈo chic rpxab rech a Moisés. Cmic are Dios xucoj u Cˈjol che Unmal patre che re tzˈkatnak rucˈ injel junelic chbe ˈij sak.
58008001	Cmic are wariˈ u cˈux che injel che su cojtjan che ubixic: Che jelaˈ ubanic Kjaw Jesucristo re rUnmal tak Patre chke oj, tzˈkatnak junelic chbe ˈij sak. Xcˈbeˈ chnim u ˈab u Taˈ che nim u takquil che nim u ˈij prcaj.
58008002	Re kpatre cchcon chpan mas tioxlaj tak cˈolbal prcaj che xuyic Dios, naret xicyic runak rucˈ qui ˈab.
58008003	Quinjel runmal chque tak patre cjon che u takquil rech cyaˈic tak sipnic rucˈ tak taˈbal toˈob chwach Dios. Rmal laˈ che jelaˈ ctakquil tak patre cumaj che a Jesucristo che jelaˈ jnan cˈo su cusipaj che Dios.
58008004	Are runmal chque tak patre kech oj, a Jesucristo. Wet cˈo cho ruwach ulew cmic, naret cumaj che quicˈjeˈ che patre, rmal laˈ che cˈo na tak patre rech quicya sipnic chwach Dios, jelaˈ pcha cubij u be che rpxab rech a Moisés.
58008005	Are cchac tak patre quech judíos cmic jnan rucˈ pcha ubanic jun uwachbal che xa jelaˈ pcha ubanic jun muj che injel su racleˈn u chac a Jesucristo prcaj. Ketaˈan chic che jelaˈ, rmal su xuban a Moisés jampa mjaˈ cumaj ubanic rja nu xicmol wi quib runak ujer. Are Dios jelaˈ xubij che a Moisés chpan Tioxlaj Tzij: “Chichˈbo baˈ, chabna injel jelaˈ pcha uwachbal che xcˈut chawach jelaˈ ptak jib,” xchaˈ che.
58008006	A Jesucristo are unmal patre kech oj, cjon che jun chac che mas nim na u ˈij chicwach cchac la rinqˈuiaj chic tak patre pucuent Israel. Rmal laˈ che re aj chˈawnel che u chˈobnic Dios chrij su cuban na chque runak cmic. Mas utz na cuban chque runak cmic chwach rnabe canak, rmal rech che utz na su racleˈn che ubin Dios che cuya na chque runak cmic rucˈ chicwach su xubij lo nabe che cuya na chque.
58008007	Cˈo na su craj che rnabe pxab rmal laˈ xcon taj xiucˈol runak, rmal laˈ rajawxic che cpe na jun chic cˈacˈ u chˈobnic Dios che xuban jnan ctzij cucˈ runak.
58008008	Dios jelaˈ xubij jampa xchˈaw chquij tak cmac runak nabe canak che tzˈibtal can chpan Tioxlaj Wuj: “Quiwil na, quipe na tak ˈij, ccha Ktaˈ Kjawxel, jampa quinban na jun cˈacˈ tzij cucˈ runak aj Israel, cucˈ tak riˈ u man a Judá.
58008009	Jetlaˈ pcha su xinban chque ctaˈ man nabe chpan rˈij jampa xiyincˈam lo che qui ˈab che quesxic lo pucuent Egipto. Que xquinmaj taj in tzij xinban jnan cucˈ nabe, rmal laˈ che xictzˈkatsaj taj, in xiyinya canak, ccha Ktaˈ Kjawxel.
58008010	Are wariˈ cˈacˈ tzij quinban na jnan cucˈ runak i aj Israel jampa i ˈaxnak na jujun tak ˈij, are wariˈ, ccha Ktaˈ Kjawxel. Quiyinya na in pxab chpan cchˈobnic runak, chpan cquenmaˈ quintzˈibaj wi. In quinel na Dios quech que, que quiˈel na i in tinmit in chinwach.
58008011	Rajawxicxt mijun quiunawtzaj chna jun chic, ni rquichˈil, ni cach tak aj tinmit cnawtzaj quib rech quicchˈob in wach in in Ktaˈ Kjawxel. Rmal laˈ che quinjel cquetamaj na in wach in, la rtak alaj, tak inmak chicxoˈl, cquetamaj na in wach in quinjel.
58008012	In quinsach na uwach etzlal che quibnon quincsojxt uwach cmac quibnon chinwach in,” cchaˈ.
58008013	Are Dios jampa cchˈaw chrij jun cˈacˈ u tzij cuban na cucˈ runak, craj cubij che cuban na ˈeˈl che rnabe. Are la rˈeˈl chic xa querjobec, xa cˈoxt uptan, chanim csach taj uwach.
58009001	Cmic chic quinbij chiwe, che rnabe u chˈobnic xuban Dios che xuban jnan ctzij cucˈ runak, cˈo u colmil chicwach runak che uyiquic u ˈij re. Xicmol quib chpan jun rchoch re rech uwach ulew che quibnon runak rucˈ qui ˈab.
58009002	Are nabe rchoch Dios nu xicmol wi quib runak cˈo quieb oxib u pan. Chpan rnabe u pan xcˈjeˈ wi rtzˈuquelbal cantelaˈ, rucˈ rmexa nu cˈwe rcuxlanwa che cyujban tak patre chwach Dios. Are rnabe u pan cbix Tioxlaj Cˈolbal che.
58009003	Tigreˈ ucab u pan rchoch Dios, xcˈjeˈ wi kas u pan mas nim u ˈij, che cbix Mas Tioxlaj Cˈolbal che.
58009004	Chlaˈ cˈwe jun rporbal ˈaˈ pon rech ˈan pwak, rucˈ rcxon rech cˈolbal u pxab Dios, are rnabe u chˈobnic xuban jnan ctzij cucˈ runak aj Israel. Are wa rcxon injel chˈuktal rij rucˈ ˈan pwak. Chpan wa rcxon cˈo jun alaj xaro rech ˈan pwak che cˈo jbeˈ wa rmaná chpan, jelaˈ chpan cˈwe u chˈmey Aarón che xpe u tux chrij. Xa jnan chpan cˈwe tak tzˈlam abaj che tzˈiban chwach su xuchˈob Dios cucˈ runak. Injel wariˈ ucˈlon chpan rcxon cˈo chpan Mas Tioxlaj Cˈolbal.
58009005	Pwiˈ wa rcxon xcˈjeˈ wi cwachbal i quieb querubines che xicˈalajsaj u ˈij Dios. Que xicya cmujal rucˈ cxicˈ pwiˈ rcˈolbal nu ccuytaj wi cmac runak. Cuyat chke cmic che quekbij na tzij chrij wariˈ.
58009006	Jampa yujban chic injel wariˈ chpan rchoch Dios. Are rtak patre xiuquic xiˈel bic chpan rnabe u pan are rTioxlaj Cˈolbal che ubanic su rajawxic chque che uyiquic u ˈij Dios xicban chiˈ chpan.
58009007	Chpan rucab u pan, are rMas Tioxlaj Cˈolbal xak xiw cuc runmal chque rtak patre xa jun bwelt chpan jun jnab. Jampa cuc bic rajawxic che recˈan bic jbeˈ quicˈ rech chcap rech cuya chwach Dios rmal quech u mac re jelaˈ rmal quech cmac runak.
58009008	Rmal laˈ xicbno are rTioxlaj Xlabxel cuˈalajsaj chekwach cmic che cuyat chque runak quiuc chpan wajun u pan che Mas Tioxlaj Cˈolbal rmal laˈ che cˈo na la rtasbal u pan chwach.
58009009	Are injel wariˈ jnan rucˈ jun cˈambal nˈoj chpan wa rˈij cmic, are cubij, chque runak che quicya csipnic jelaˈ quiccamsaj tak chcap che taˈbal toˈob chwach Dios, naret quicon chque che quicna chpan quenmaˈ che cˈoxt cmac quibnon chwach che are quicyic u ˈij rmal jelaˈ quicbno.
58009010	Rmal rech che are laˈ su quicbno xak xiw ctaknic que su racleˈn che quiltjec, chrij tak wa, chrij tak banaˈ jelaˈ qˈui uwach tak chjamnec quicban che qui bkil quicbno rech quicyujbaˈ quib chwach Dios. Injel wariˈ cˈo uptan xak xiw chpan wa rˈij canak jampa mjaˈ xpe la rcˈacˈ u chˈobnic Dios xuban jnan ctzij cucˈ runak.
58009011	Cmic chic ya xpe Kjaw Jesucristo, re unmal patre che xya u takquil picwiˈ injel utzlaj tak toˈbnic su cˈolec. Re cchcon chpan jun cˈolbal prcaj che nim na ubanic. Are laˈ mas tzˈkat na chwach lajun rchoch Dios nabe cˈo cho ruwach ulew. Lajun prcaj naret ubnon rucˈ qui ˈab runak. Are craj cubij che naret aj uwach ulew wajun cˈolbal nu cchcon wi a Jesucristo chpan.
58009012	A Jesucristo xuc chpan wajun cˈolbal che Mas Tioxlaj Cˈolbal. Xa naret rucˈ rquiqˈuel amaˈ tak csicˈ ni quech alaj tak amaˈ tak chcap, che uyaˈic taˈbal toˈob chwach Dios, re rucˈ u quiqˈuel re xuquic. Jelaˈ xubno che xa jeac xuquic chbe ˈij sak che uresxic runak puˈab runmal ritzel che uyaˈic junelic ccˈaslemal chque.
58009013	Saklaj tzij cubij rpxab che runak che i tzˈil chwach Dios rmal cmac quibnon, jampa cˈatsxec cquiqˈuel amaˈ tak chcap, jelaˈ amaˈ tak csicˈ, are rchaj rech ratiˈ chcap che cˈatsxec pwiˈ rporbal ˈaˈ che ctuclex picwiˈ runak rech quijosxic, rech cuban sak chque chwach Dios xak xiw chquij cuban sak chque naret cuban sak che rquenmaˈ runak.
58009014	Cmic chichˈbo ba chrij u camnical a Jesucristo che xujach rib che jun taˈbal toˈob, re tzajtajnak taj cho Dios rmal Tioxlaj Xlabxel che junelic cˈaslec. Nim u ˈij u choˈab rucamnical re jampa xtix u quiqˈuel cho rcruz cheˈ. Rucˈ laˈ xconec xujosˈij uwach kenmaˈ chwach Dios. Jelaˈ ubnon xojresaj chwach itzel tak chac che cˈot uptan chke che cojucˈam bic chpan kcamnical. Cmic jelaˈ quekna chpan kenmaˈ che cˈoxt kmac chwach re rech cojcon che ubanic tak chac che su craj rcˈaslec Dios.
58009015	Rmal jelaˈ xubno are Kjaw Jesucristo re aj chˈawnel pwiˈ wajun cˈacˈ u chˈobnic Dios xuban jnan ctzij cucˈ runak. Jelaˈ ubnon rech wa runak che xiusqˈuij re quiccˈam na jun echbal quech que junelic che ubin re che cuya na chque. Cmic cˈo mod rucˈ che jelaˈ cuban Dios chque runak rmal laˈ che xcam a Jesucristo che quitzˈakpij runak chwach rcˈajsbal cwach che quiquirko rmal tak cmac quibnon jampa i cˈo chuxeˈ nabe u chˈobnic Dios.
58009016	Rmal laˈ che jampa cˈo jun testamento cho ruwach ulew, rajawxic che caˈaljsxec che xcam wajun che xbnaw wa rtestamento rech cˈo u choˈab echbal chicwach relcˈwal.
58009017	Cˈot uptan wa rtestamento we cˈas lajun chin xibnawac. Xak xiw we xcmac tigreˈ cˈo u choˈab su cubij chicwach.
58009018	Rmal laˈ jelaˈ ubnon rnabe u chˈobnic Dios xiw rucˈ quicˈ tak chcap xiccamsaj cˈo u choˈab chicwach runak.
58009019	A Moisés jampa xuya ubixic quinjel u pan rpxab chicwach quinjel runak, are xucˈam cquiqˈuel alaj tak amaˈ tak chcap rucˈ ramaˈ tak csicˈ rucˈ jron. Tigreˈ xuchˈip jun quiak lana jnan rucˈ u ˈab jwiˈ ˈyes hisopo, xurub chpan rquicˈ, xuquitzlej tak jbeˈ pwiˈ rwuj rech pxab. Jelaˈ xuquitzlej tak jbeˈ picwiˈ quinjel runak are laˈ jun cˈutbal waˈ che xiuban sak chwach Dios.
58009020	Tigreˈ xubij chque runak: “Are wa rquicˈ cuya u choˈab che ruchˈobnic Dios che xuban jnan ctzij iwucˈ, che xixutak che unamxic u pan,” xcha chque.
58009021	Jelaˈ jnan xuquitzlej tak jbeˈ quicˈ pwiˈ rchoch Dios jnan rucˈ picwiˈ quinjel uwach su cˈlon chpan che quiccoj che uyiquic u ˈij re chpan.
58009022	Jelaˈ ubnon che cuya quekbij che chuxeˈ rnabe rpxab rech a Moisés, ya mer injel su cˈlon chpan quiujosˈij rmal quicˈ. Jelaˈ ubnon che wet mat xiccamsaj tak chcap rech ctruwsax cquicˈ, tigreˈ cˈot mod csachtaj uwach cmac runak.
58009023	Jelaˈ rajawxic che quijosxic su racleˈn che cˈo chpan rchoch Dios ujer, che quiccoj che uyiquic u ˈij Dios che jnan rucˈ pcha cwachbal su cˈo prcaj cmic, rmal cquiqˈuel tak chcap che taˈbal toˈob chwach Dios. Are su racleˈn che aj rcaj quijosxic rmal jun taˈbal toˈob mas nim na u ˈij chwach cquiqˈuel tak chcap che cquitzlej chpan rchoch Dios ural cho ruwach ulew.
58009024	A Jesucristo xuct chpan lajun Tioxlaj Cˈolbal che bnon rmal qui ˈab runak che jnan rucˈ pcha uwachbal wajun rkas Tioxlaj Cˈolbal prcaj: Re xak jelaˈ xuc prcaj. Cmic utacˈban rib chwach Dios rmal kech oj chpan wajun Tioxlaj Cˈolbal nu cul wi rcˈaslec Dios.
58009025	Are runmal chque tak patre quech aj Israel cuc chpan rMas Tioxlaj cˈolbal xa jeac chpan injel jnab rucˈ u quiqˈuel tak chcap che uyaˈic taˈbal toˈob chwach Dios. A Jesucristo xuc chpan rMas Tioxlaj cˈolbal prcaj che uyaˈic rucˈaslemal, naret qˈui bwelt xuya rib che taˈbal toˈob chke, xa jun bwelt xuya rib pekwiˈ, jelaˈ ubnon chbe ˈij sak.
58009026	Wet jelaˈ xubno, rajawxic che i qˈui bwelt xcam cho rcruz cheˈ jampa xbantaj lo ruwach ulew, jelaˈ ubnon petnak copan wa rˈij cmic. Xa jetlaˈ xubno, xa jeac xujach rib chpan wa rˈij jampa u qˈuisbal wa rˈij jnab che are wacmic. Re xuya rucˈaslemal che taˈbal toˈob chwach Dios jampa xcam cho rcruz cheˈ che usachic uwach cmac runak.
58009027	Jelaˈ pcha ubnon che quinjel runak, che xa jeac quicmac, tigreˈ caˈat na tzij picwiˈ rmal Dios.
58009028	Xa jnan xubno a Jesucristo. Xa jeac xuya rib che taˈbal toˈob che usachic cmac i qˈui unak. Tigreˈ cpech na pucab bwelt, narext che usachic cmac runak, xa are cpe che ccˈolic runak che quiˈen ucab u petbal re.
58010001	Rmal laˈ cmic queklo che are wa rpxab rech a Moisés, jnan rucˈ pcha u mujal chque wa rutzlaj utzil che cuya na a Jesucristo. Naret laleˈ che su kas cuya chke. Rmal laˈ che wa rpxab cont che uyujbxic chque runak rech quikeb na chwach Dios. Rmal rech che wa rtak taˈbal toˈob rajawxic quicya injel jnab jun tzij.
58010002	Wet are rpxab quicon che cyujbxic runak chwach Dios, tigreˈ ujer laˈ xicya can uyaˈic taˈbal toˈob chwach, rmal rech che i tzˈkat chic chwach quicnaˈo pquenmaˈ che cˈoxt cmac que chwach re.
58010003	Xa jetlaˈ ubnon, rmal laˈ che uyaˈic taˈbal tak toˈob injel jnab chwach Dios cnataj chque runak che cˈo cmac quibnon chwach re. Amˈal cˈun picjlon che i aj mac na chwach.
58010004	Rmal laˈ ˈalaj che cquiqˈuel tak alaj amaˈ tak chcap jelaˈ ramaˈ tak csicˈ quicont che resxic cmac runak chwach Dios.
58010005	Rmal laˈ a Jesucristo jampa xpe cho ruwach ulew jelaˈ xubij che Dios che tzˈibtal canak chpan Tioxlaj Wuj: “At cawaj taj che quiccamsax tak chcap che taˈbal toˈob chawach at. Ni cawajt mijun sipnic quech runak, xa at ayujban wajun in bkil che quincˈseˈ in chicxoˈl.
58010006	Naret kaj chawach at che quiprox tak chcap pwiˈ rporbal ˈaˈ, ni kaj chawach che quiccamsax tak chcap che taˈbal toˈob che resxic cmac runak.
58010007	Tigreˈ in xinbij na: 'Chawlampeˈ at in Dios, in quinbe che ubanic su cawaj at chwe, jelaˈ pcha su tzˈibtal chwij chpan tak wuj rech a pxab,' xcha che,” cchaˈ.
58010008	Rmal laˈ queklo che nabe are wa xubij, naret cawaj at che runak quicya tak taˈbal toˈob chawach, ni uyaˈic tak sipnic, ni quicprox tak chcap che resxic tak mac quech runak, mijun kaj chawach at. Jelaˈ xubij a Jesucristo mas tneˈ are rpxab cutak che ubanic injel wariˈ chwach Dios.
58010009	Tigreˈ, jelaˈ xubij che u Taˈ: “Chawlampeˈ at, in quinbe che ubanic su cawaj at,” xchaˈ. Jampa jewaˈ xubij are Dios xusach uwach uyaˈic tak taˈbal toˈob quech tak chcap che resxic cmac runak. Rech jelaˈ a Jesucristo xcanaj che u cˈxel la rinqˈuiaj taˈbal toˈob che cˈoxt quiptan chwach Dios. Jelaˈ ubnon che xujach rib che u camnical che jun taˈbal toˈob chwach Dios picwiˈ runak che usachic cmac.
58010010	Rmal laˈ che a Jesucristo xuqˈuis pwiˈ su xraj Dios che, xojujosˈij rucˈ kmac rech cojel sak chwach. Jelaˈ xuban chke rmal rech che xusipaj rib chwach Dios jampa xcam cho rcruz rmal kech oj.
58010011	Injel tak patre chicxoˈl rajIsrael cutacˈbaˈ rib injel ˈij che ubanic u takquil che uyiquic u ˈij Dios. Jewaˈ cubno qˈui bwelt quiucamsaj tak chcap rech cuybal cmac runak chwach. Jelaˈ cubno mas tneˈ quicon taj quicchˈpuj cmac runak rmal su cubno.
58010012	Are wajun patre chke oj, a Jesucristo, xuya rucˈaslemal chbil rib rech cuybal cmac runak chwach Dios. Re xa jeac xuya rib chbe ˈij sak che uresxic cmac runak. Jampa jelaˈ xubno tigreˈ xcˈbeˈ lo chnim u ˈab Dios nu cˈwe rutaknic prcaj.
58010013	Chlaˈ cˈwe wacmic ctjanec riˈen na che cuya na rajchˈoj chuxeˈ rkan rmal Dios, cuban chque pcha jun u taquelbal rkan.
58010014	Xa rucˈ wajun sipnic xuya re, xiutzˈkatsaj chwach Dios junelic chbe ˈij sak wa runak che ijosˈin chic rucˈ cmac. Ctjanec cuban tioxlaj tak aj cojnel chque.
58010015	Cubij rTioxlaj Xlabxel jampa xuˈalajsaj wa riquieb tzij tzˈibtal canak chpan Tioxlaj Wuj. Nabe xubij:
58010016	“Are waˈ in chˈobnic che quinban na jnan ctzij cucˈ runak jampa iˈaxnak chic jujun tak ˈij, ccha Ktaˈ Kjawxel: Quiyinya na in pxab chpan quenmaˈ, chpan cchˈobnic quintzˈibaj wi na,” cchaˈ.
58010017	Tigreˈ are wa rucab cubij pjun chic chˈkap che rwuj: “Cˈunxt pinjlon wa rcmac che quibnon chinwach. Cnatajxt chwe wa retzlal quibnon can nabe,” cchaˈ.
58010018	Jelaˈ ubnon che jampa sachtaj uwach cmac unak rmal Dios, rajawxicxtaj che quicya na tak sipnic chwach che resxic cmac.
58010019	Jelaˈ queklo cmic wechlal, cˈot quekxiˈij wi kib che cojuc chpan Mas Tioxlaj Cˈolbal prcaj rucˈ Dios rmal u camnical a Jesucristo.
58010020	Re xutor jun cˈacˈ be chekwach rech cojuc rucˈ. Chpan wajun cˈacˈ be quekrak wi junelic kcˈaslemal rmal rech u camnical re. Cmic chic cˈoxt jun tasbal u pan che cojuˈatmij che cojuc rucˈ Dios chpan Mas Tioxlaj Cˈolbal. A Jesucristo xuya rubkil chpan cˈaxlaj camnical rech cˈoxt su racleˈn cojuˈatmij che cojuc rucˈ re.
58010021	Cmic chic cˈo jun nimlaj patre che cˈo u takquil picwiˈ runak che i u tinmit Dios, a Jesucristo.
58010022	Rmal laˈ joˈ wechlal cojkeb apno nkaj chwach Dios, naret rucˈ quieb kenmaˈ, xa rucˈ nimlaj kcojnic che. Rmal laˈ che a Jesucristo xuban sak che kenmaˈ rucˈ u quiqˈuel. Jelaˈ ubnon che cmic queknaxt pkenmaˈ che cˈo kmac chwach Dios. Jelaˈ ubnon che pcha u mod che oj chˈajtaj nak chic rucˈ jun saklaj jron.
58010023	Cmic co chojtcˈal chpan wa rcubsbal kcˈux che Dios cuqˈuis u tzij pwiˈ su ubin chke che cuya na chke. Xa mekyach canak.
58010024	Rmal laˈ che nim xuban re chke, cumaj chke che kas chekla kib, chekpixbaj kib rech kloˈoj kib chekwachbal kib. Xa jnan quekban utzlaj tak chac chicwach quinjel runak.
58010025	Xa mekya can ubanic che quekmol kib che uyiquic u ˈij Dios, jelaˈ pcha quicban jujun. Xak jelaˈ utz chekpixbla kib chekwachbal kib, rmal laˈ che queklo che nkaj chic cˈwe rˈij jampa cpe chna Kjaw Jesucristo.
58010026	Rmal laˈ che quinbij chiwe wechlal, we oj quektzcuj ubanic rmac jampa ya ketaˈan chic wa rutzlaj u tzij Dios, ya cˈoxt jun chic taˈbal toˈob cucˈam Dios che usachic uwach kmac.
58010027	We jelaˈ quekbno xak xiw kiˈej rˈatbal tzij cuban na re pekwiˈ, jnan rucˈ quekxiˈij kib chwach wa rcˈaxlaj ˈaˈ che quicrak na runak che ccaj quicban chˈoj che.
58010028	Cnataj chiwe che chin jun chicxoˈl rajIsrael che cretzlaj uwach u pxab a Moisés, rucˈ ctzij i quieb oxib xiclo, rucˈ laˈ curak u camnical lajun aj mac. Ya cˈoxt ctoˈbsax wi uwach re.
58010029	¿Ec wajun che retzlan uwach u Cˈjol Dios? O ¿we itzel cril wi ruquiqˈuel che xtixic jampa xcam cho cruz cheˈ che xojujosˈij rucˈ rumac ubnon? Are jelaˈ cchˈaw chrij wa rquicˈ rech rcˈacˈ u chˈobnic Dios xuban jnan ctzij cucˈ runak. O ¿we cuyjoˈ rTioxlaj Xlabxel che ubnon tioxlaj utzil chke? Are wajun che jelaˈ cubno curak na cˈajsbal uwach mas cˈax chwach lajun che cretzlaj uwach u pxab a Moisés.
58010030	Oj ketaˈan che Ktaˈ Kjawxel xubij wariˈ: “Pinˈab in cˈwe cˈajsbal cwach runak, chwij in cˈwe tojbal u cˈxel, in quintoj na,” xcha. Cubij chic: “Ktaˈ Kjawxel cuˈat na tzij picwiˈ runak rech u tinmit re,” cchaˈ.
58010031	Rmal laˈ queklo are xipbal uwach wariˈ we ckaj jun puˈab rcˈaslec Dios, jampa caˈat na tzij picwiˈ runak rech quiucˈajsaj cwach prˈaˈ.
58010032	Chcˈun na pijlon che wa rˈij icˈawnak chic jampa te cˈacˈ xiwetamaj rutzlaj u tzij Dios, xitij i choˈab rucˈ xichˈij uˈoxmil cˈax xirko xicjon che, are cˈax xcont che ichˈaquic.
58010033	Cˈo jujun chiwe xpe rcˈax chquij jampa xiyoˈ rucˈ tzij, jelaˈ xicrak cˈax chque chicwach jleˈ chic runak. Cˈo jujun chic chiwe xiccˈam que cucˈ che i cˈo chpan wa rcˈax.
58010034	Ix xel i cˈux chque jujun chiwe che xicˈjeˈ pcarsa. Jampa inqˈuiaj unak xquelˈaj bic su cˈo iwucˈ, ix xiw xitzˈutzaˈ, xixquictic rmal. Jelaˈ xibno rmal laˈ xichˈbo che cˈo iwe ix prcaj che mas utz na, che csachtajt uwach.
58010035	Xa misach uwach rcubsbal i cˈux rucˈ Dios, xa miya canak nu ixcjonnak wi. Chitakej ubanic injel su craj Dios chiwe rech quirak na nimlaj tojbal iwe rmal re.
58010036	Ix rajawxic chiwe che quichˈij rcˈax, rech jelaˈ quiqˈuis pwiˈ su u reybal Dios chiwe. Tigreˈ quirak na su ubin re che cuya na chiwe.
58010037	Jelaˈ tzˈibtal canak chpan rTioxlaj Wuj cubij: “Xa jbeˈ chic craj, chanim cpe wajun che cpe na, cbeytaj taj.
58010038	Are rjsucˈlaj tak unak chinwach quicˈseˈ na rmal ccojnic, we ctzlaj can chrij nu cjonnak wi, tigreˈ xkajxt chinwach. Ya ust quinwlo,” xcha Dios.
58010039	Are oj naret oj jun cucˈ runak che quitzlaj can chquij su xicjon lo nabe. Que csach na cwach. Xa are oj oj jun cucˈ runak che cˈo ccojnic che u cˈolic cquenmaˈ.
58011001	Are wariˈ u colmil chrij ubanic rkcojnic. Chin jun che cˈo u cojnic rucˈ Dios xa are chucubaˈ u cˈux che jelaˈ cbantaj na su riˈen che cpe na. Jelaˈ kas retaˈan prenmaˈ che saklaj tzij su laˈ che crilt uwach.
58011002	Xiˈaljsxic ujer tak ktaˈ man che utz xicbno chwach Dios rmal rech che xicˈjeˈ chpan ccojnic rucˈ.
58011003	Rmal rkcojnic quekchˈbo che Dios, jampa xtictaj lo ruwach ulew rucˈ injel su cˈolec, rmal u tzij re xitictaj lo injel. Jelaˈ u mod che su laˈ che ˈalaj cˈo wacmic, craj cubij are ruwach ulew rucˈ injel su cˈolec, xa ubnon rmal su racleˈn che quiltajt uwach ujer, are laˈ u tzij xel lo prenmaˈ Dios ujer.
58011004	Cmic cwaj che chichˈbo baˈ chrij ujer tak ktaˈ man che xiˈaljsxic su ubanic wa rcojnic rucˈ Dios. Rmal u cojnic, are Abel u cˈjol Adán xuya jun taˈbal toˈob chwach Dios che mas utz na chwach su xuya ratz a Caín. Rmal wariˈ xaˈalajsax che jsucˈ ubnon chwach rmal laˈ che Dios xucˈam rsipnic che xuyaˈo. Jelaˈ mas tneˈ Abel camnak chic, jnan rucˈ pcha cchˈaw na kucˈ cmic rmal u cojnic.
58011005	Rmal u cojnic are ktaˈ man a Henoc ujer xaˈax bic prcaj, xa xcam taj. Xiltajxt uwach chiˈ cho ruwach ulew rmal are Dios xucˈam bic. Cubij chpan Tioxlaj Wuj che jampa Dios mjaˈ cucˈam bic, a Henoc mas xkaj chwach. Rmal laˈ ˈalaj chekwach che cˈo u cojnic re.
58011006	Rmal laˈ we cˈot nu cjonnak wi jun, cˈot mod rucˈ che ckaj chwach Dios. Rajawxic che chin jun ckeb rucˈ re che chucubaˈ u cˈux che Dios cˈolec, che cˈaslec, jelaˈ cuya rutzlaj utzil chque runak che xccoj cchoˈab che utzucxic re.
58011007	Rmal u cojnic ktaˈ man a Noé ujer jampa Dios xubij che su racleˈn che mjaˈ quiltjec che cpe rnimlaj jab, re utz xubno xutatbej u tzij. Re xinman che injel su xubij, xuban wa rarca che ccˈolic runak i ajuwarchoch re. Rmal u cojnic re xuˈalajsaj chicwach runak che cˈo cmac que chwach Dios rmal xccaj taj xicjon che su xubij. Rmal u cojnic che Dios xuˈalajsaj che jsucˈ ubnon a Noé chwach.
58011008	Jelaˈ jnan rmal u cojnic ktaˈ man Abraham ujer jampa xusqˈuij rmal Dios, xinman che injel. Xbe chpan jun ulew che ubin Dios che rech re. Chanim xel bic mas tneˈ retaˈan taj nu cbe wi. Chrij u cojnic xbe wi.
58011009	Rmal laˈ che cˈo u cojnic Abraham xcˈjeˈ chpan rulew ubin Dios che che cuya na che. Xcˈjeˈ chpan jun alaj cbal ja, jelaˈ xcˈjeˈ chpan jun ulew pcha ubanic che recht re. Jelaˈ jnan xicban che u cˈjol a Isaac rucˈ rucˈjol re a Jacob, xa jnan xicˈjeˈ chpan tak cbal ja. Que xiccˈam xa jun tzij che xucˈam ctaˈ chque Abraham chrij su cuya na Dios chque.
58011010	Rmal laˈ are Abraham riˈen su cya na che rmal Dios, are lajun chic tinmit che cˈo u taquelbal chbe ˈij sak, che icon rmal re.
58011011	Jelaˈ rmal u cojnic al Sara rixkil Abraham xya che che quicˈjeˈ na jun ral abon. Xril uwach mas tneˈ che riˈj unak chic. Jelaˈ xubno rmal laˈ che xucjo su xubij Dios che cuya na che su ubin lo che.
58011012	Rmal laˈ che elnak pucˈux Abraham i qˈui riˈ u man, mas tneˈ xa jbeˈ craj ya mer cmac. Jelaˈ mas i qˈui pcha tak chˈmil i cˈo cho rcaj, jelaˈ pcha tak sanyib i cˈo chuchiˈ rplo, che cˈot jun quiconec quirejlaj.
58011013	Quinjel wa runak che quintjan che ubixic chiwe che xicjon che Dios, xa nojin xicmac jampa mjaˈ quiccˈam su ubin chque rmal Dios che cuya na chque. Mas tneˈ xicmac rmal laˈ che cˈo ccojnic, pcha u mod che xquil apno chnaj, xiccˈam apnak utaˈic che su cuya na Dios chque kas tzij cˈolec. Que xicyic apno qui ˈij su racleˈn che cuya na chque rmal re. Que xquetaˈan jelaˈ xicbij che xa queicwac, xak jelaˈ quiˈax bic cho ruwach ulew, quicanajt can chiˈ.
58011014	Are wa runak che jewaˈ quicbij che quicanajt can chiˈ quicˈalajsaj che que quitjan che utzucxic jun chic tinmit nu quicanaj wi canak, che quech que.
58011015	Wet xicmaymaˈ pquenmaˈ wa rulew nu xiˈel wi lak, tigreˈ cˈo mod rucˈ che quetzlajch bic jeac chic. Xitzlaj taj rmal xa jun icjonnak wi rucˈ Dios che quiˈej wajun cˈacˈ ulew che cuya na chque.
58011016	Que mas ccaj jun ccˈolbal che utz na chwach wa rulew nu xiˈel lo wi. Are waˈ xictzcuj jun ccˈolbal prcaj. Rmal laˈ are Dios cpet u qˈuixbal che jewaˈ cbix chque: “In are Dios quech que”, cchaˈ. Re uyujbanch jun cˈacˈ tinmit chque aj rcaj.
58011017	Rmal rech u cojnic, are Abraham jelaˈ pcha xuya u cˈjol a Isaac puˈab rucamnical che jun taˈbal toˈob chwach Dios. Jampa Dios xubij che che jelaˈ cubno rech cril u cojnic chpan renmaˈ we cunmaj u tzij kas tzij. Rucˈ injel u cˈux xucjo su xubij re che xraj wet xucamsaj wajun u cˈjol che xa jun. Jelaˈ ya mer xucamsaj, mas tneˈ are Dios uyaˈon a Isaac che pcha jun cˈutbal che cuqˈuis u tzij pwiˈ su cubij che cuya na che.
58011018	Are Abraham xraj wet xusipaj u cˈjol che Dios pcha jun taˈbal toˈob mas tneˈ jelaˈ ubin can che che tzˈibtal canak: “Rmal racˈjol a Isaac quicˈjeˈ na i qˈui awiˈ a man,” xcha che.
58011019	Rmal laˈ are Abraham retaˈan chic che we camnak chic a Isaac, are Dios conec cucˈsoj uwach chicxoˈl rcamnak. Jelaˈ ubnon che cuya na chke che quekbij jun tzij che pcha ubanic chicxoˈl rcamnak xucˈam lo rucˈjol Abraham.
58011020	Rmal u cojnic a Isaac xuya u ˈab picwiˈ wa riquieb u cˈjol a Jacob rucˈ a Esaú, xubij chque su racleˈn che cpe na che quicrak na rmal Dios.
58011021	Rmal u cojnic a Jacob, jampa xa jbeˈ craj ya mer cmac, xuya u ˈab picwiˈ relcˈwal u cˈjol a Jse chicjujnal, xubij chque su laˈ cpe na chque che i quech que che quicrak na rmal Dios. Xuya ralil u bkil chrij u chˈmey, chiˈ xuyic wi u ˈij Dios rmal u tzij su xubij.
58011022	Rmal u cojnic a Jse, jampa xa jbeˈ craj ya mer cmac, xunabej re chpan renmaˈ che quiˈel na bic relcˈwal i aj Israel pucuent Egipto. Jelaˈ xubno xuya ctakquil chque riˈ u man che quiccˈam bic rubkil mas tneˈ camnak chic jampa quiˈel na bic pucuent Egipto.
58011023	Rmal ccojnic u taˈ u chuˈ a Moisés, jampa te xalxec, xicwaj oxib icˈ chwach faraón, rmal jelaˈ xiclo che cˈo u ˈab Dios pwiˈ ralaj acˈa. Que xicxiˈijt quib chwach u taknic uyaˈon rmal nimlaj ˈatbal tzij pucuent Egipto che rajawxic quiccamsaj alaj tak acˈlab che i aj Israel.
58011024	Jelaˈ rmal u cojnic a Moisés jampa nim chic, xrajxtaj che cˈjeˈ che ral che u miˈal unmal ˈatbal tzij faraón pucuent Egipto, rmal xraj taj che quicbij che are u chuˈ re.
58011025	Are laˈ xutzcuj urikic cˈax jnan cucˈ ruwinkil che que i u tinmit Dios i aj Israel, chwach urikic quicten chpan rmac prchoch faraón xiw rech quieb oxib ˈij.
58011026	A Moisés xumaymaˈ prenmaˈ che are mas nim u tojbal curko we cuchˈij rcˈax rmal rech wajun u Takoˈn Dios che cpe na, a Jesucristo, chwach rbeymal pucuent Egipto che curak na we cˈjeˈ che ral u miˈal runmal ˈatbal tzij. Re jnan rucˈ pcha xril apno rtojbal re che cya na che rmal Dios.
58011027	Tigreˈ rmal u cojnic a Moisés xuya can ulew rech Egipto, re xuxiˈijt rib chwach riwal faraón che cuyat che quel bic chiˈ. Xa are co utacˈban rib chpan nu cjonnak wi jelaˈ pcha ubanic che xril lo Dios che quiltajt uwach, che xubij che che rajawxic quel bic chiˈ.
58011028	Rmal u cojnic che Dios a Moisés xuban rnim ˈij rech Pascua. Xutuclej rquicˈ rech tak alaj chij pucˈwil tak ja rech jampa cpe rángel rech camnical, tak acˈlab, quiccamsajt rnabeal che mijun chque aj Israel, jelaˈ xubij Dios che cuban na rángel.
58011029	Rmal ccojnic rajIsrael xiˈax chpan Plo Quiak, jelaˈ xiˈax chpan chkeˈej ulew chic rmal Dios xujach rib rjaˈ pinqˈuiaj. Xa are i aj Egipto che xitraj bic chquij rech quiccamsaj tak aj Israel jampa xiˈax chpan rplo, are rjaˈ xurak rib jeac chic, quinjel xicjic bic rjaˈ rucˈ quexlab xijeˈ chpan rplo.
58011030	Rmal ccojnic rajIsrael xtzˈak bic rtapia che usutuwin rij tinmit Jericó, jampa xibin chrij okub ˈij che xubij Dios che jelaˈ quicbno rech quichcon na pwiˈ rtinmit.
58011031	Rmal u cojnic al Rahab, are lajun ixak che xuqˈuij u bkil nabe canak, re xcam taj jnan cucˈ rinqˈuiaj unak che xicjon taj, rmal laˈ che xiucˈul rachjab i petnak pucuent i aj Israel rech cquil u pan rtinmit. Al Rahab utz xuban chque rmal xucoj che i petnak pucuent Dios.
58011032	¿La quinbij na mas chiwe chrij ccojnic inqˈuiaj chic? Pent cuyat wa rˈij chwe che quinbij chiwe chrij ccojnic a Gedeón, a Barac, a Sansón, a Jefté, a David, a Samuel, jnan cucˈ quinjel rajbil tak u tzij Dios ujer.
58011033	Qˈui uwach cˈutbal xicban que rmal ccojnic che Dios. Xichcon pwiˈ tak tinmit rmal xicjon che. Xicban utz cucˈ runak jampa iyaˈon ctakquil picwiˈ. Xicrak rutzil rmal Dios che ubin che are laˈ cuya na chque. Xictzapij upicchiˈ rtak coj rech quiuctij taj rmal che xicjon che.
58011034	Xicchˈpuj inmak tak ˈaˈ, xictoˈo quib chwach cchˈichˈ che ccamsnic. Xya congan cchoˈab chque jampa xicrak cyabil, xyaˈ congan cchoˈab chpan cchˈoj cucˈ runak i aj chˈoj che Dios. Que xicon chque achjab aj bnol chˈoj che quichˈojan cucˈ. Jelaˈ ubnon rmal xicjon che Dios.
58011035	Jujun ixkib rmal che xicjon che, are Dios xucsoj cwach ccamnak xiutzlijch lo cucˈ, i cˈastajnak chic. Cˈo inqˈuiaj chic xicrak cˈaxlaj camnical rmal rech che xcaj taj xicyic qui ˈij jleˈ tak dios, rech quiccˈol quib chwach rcˈax. Xak jelaˈ xicam bic rech jelaˈ quicˈastaj na, quicrak na jun ccˈaslemal che utz na chwach lajun xicya canak.
58011036	Jujun chic xquetzbej cwach cmal inqˈuiaj chic, xiquichˈiyo. Inqˈuiaj chic xiquixmo rucˈ clena xicya pcarsa rmal ccojnic.
58011037	Cˈo jujun xiccoj abaj chque, inqˈuiaj chic xicˈat rucˈ cierra. Xquincˈoj quenmaˈ rucˈ ctzij rech cquetamaj na su quibnon, xiccamsaj rucˈ chˈichˈ. Xak jelaˈ xibinic chpan tak tinmit, quicjon u tzˈumal tak chij quicjon u tzˈumal tak csicˈ che quetzˈiak, xak jelaˈ pcha tak mebaˈ xibinic. Xicrak cˈax cmal runak, jelaˈ runak xicban cˈax chque xquetzlaj cwach rmal ccojnic.
58011038	Que xak xibinic ptak chkeˈej ulew, xibin ptak jib, chpan tak swan xicˈjeˈ wi, rucˈ chpan tak jul chpan ulew. Are runak che i aj uwach ulew xa cumajt chque che quicˈjeˈ wa rajcojnel chicxoˈl.
58011039	Quinjel wa rtioxlaj tak aj cojnel rmal ccojnic xicˈalajsaj quib psak che utz quibnon chwach Dios. Que xa xquil taj su ubin re che cuya na chque, xa xicrak taj.
58011040	Rmal rech che are Dios xuchˈob su racleˈn mas utz na. Are waˈ xuchˈob che jnan quekrak na kib oj cucˈ que. Rmal laˈ che que quitzˈkatsax na kucˈ oj jampa quekrak na kib cucˈ prcaj rucˈ Dios.
58012001	Rmal laˈ cmic queklo che congan i qˈui unak chpan ujer tak ˈij jnab canak, xicˈalajsaj psak su kas ubanic rcojnic che Dios. Jelaˈ ubnon che xiccˈut chekwach oj cmic cmal ccˈaslemal su u colmil kcojnic rucˈ. Cmic cumaj chke che kesaj bic injel su laˈ cuˈatmij kcojnic. Utz chekya canak injel mac che cˈo chkij che craj cojuchˈpo. Rech jelaˈ quektij kchoˈab rech chekchja uˈoxmil u chac Dios che su uyaˈon chekwach. Jelaˈ pcha su xicban rujer tak tioxlaj tak aj cojnel.
58012002	Xak xiw cojtraj chrij a Jesús che re xutic kcojnic chpan kenmaˈ, jelaˈ re cutzˈkatsaj na chke. Re xuchˈij uˈoxmil cˈax jampa xcam cho rcruz cheˈ. Xa are xuchˈij utaˈic rqˈuixbal xicya chrij rmal laˈ che xcam cho rcruz cheˈ. Rmal laˈ che retaˈan chic che curak na quicten jampa xuqˈuis can uwach injel cˈax xurko. Cmic chic xcˈbeˈ chnim u ˈab Dios che nim u ˈij u takquil prcaj.
58012003	Utz chimaymaˈ rij wajun che xuchˈij injel uwach cˈax xicban rajmac tak unak che xquetzlaj uwach. Rmal rech quixcos taj che i chac jelaˈ jnan quixˈiˈtajt chpan iwenmaˈ.
58012004	Ix mjaˈ quixcam chpan i chˈoj che quixtjan che chrij ritzel che craj quixutakchˈej che ubanic mac.
58012005	Ix xa sachnakch can pijlon rpixbnic che cuya Dios chiwe jelaˈ pcha cuya jun ctaˈ chque relcˈwal. Are waˈ tzˈibtal can chpan Tioxlaj Wuj cubij: “Welcˈwal, nim cawil wi rcˈajsbal awach cuya chawe Ktaˈ Kjawxel, xa matiˈtjec chpan awenmaˈ jampa cuˈalajsaj a mac chawach.
58012006	Ktaˈ Kjawxel cucˈajsaj na cwach chin chque culoˈoj, injel quiucˈam na che i relcˈwal, re quiuchˈay na rucˈ,” cchaˈ.
58012007	Rmal laˈ jampa Dios cucˈajsaj iwach cuya uˈoxmil ix, chichjaˈ wariˈ. Rucˈ laˈ are cuˈalajsaj che cuban chiwe jelaˈ pcha cuban jun ctaˈ chque relcˈwal che mas craj, cupixbaj rucˈ u mod. ¿Chin lo jun acˈa che naret ccˈajsax uwach rmal u taˈ? Cˈo taj.
58012008	Wet are Dios cucˈajsajt iwach ix, jelaˈ pcha su cuban chque kas i relcˈwal, craj cubij che ix kast ix relcˈwal re. Xa ˈalaj taj chin i taˈ.
58012009	Jelaˈ ubnon jampa xa oj alaj tak acˈlab, are ktaˈ cho ruwach ulew xucˈajsaj kwach, rmal laˈ xekinmaj su xubij. ¿La naret utz na che quekya na kib ptakec che Ktaˈ cˈo prcaj, rech jelaˈ cojcˈseˈ na chlaˈ rucˈ re? Utz pues.
58012010	Are ktaˈ aj uwach ulew xa i quieb oxib ˈij xccˈajsaj kwach jampa xojqˈuiy chrij, su xicchˈbo che utz chke. Are Dios cucˈajsaj kwach rech cˈo kechbej che, che cˈot u qˈuisic, rech cuban tioxlaj tak aj cojnel chke, jelaˈ pcha ubnon re.
58012011	Are saklaj tzij wariˈ che cˈot mijun che utz querlo jampa ccˈajsax uwach rmal su u mac xuban canak. Xak jelaˈ quibson rmal cˈax curko. Tigreˈ nojin jampa cjaltaj uwach u chˈobnic rmal, cutacˈbaˈ rib pinqˈuiaj rucˈ utz rucˈ ustaj. Tigreˈ cumaj ubanic tak chac rucˈ ˈaxbal chicxoˈl rucˈ, jelaˈ ubnon che cubno su racleˈn che jsucˈ chwach re.
58012012	Rmal laˈ, jampa quirak cˈajsbal iwach rmal Dios chichjaˈ. Chitija i choˈab rech quixˈiˈtajt chpan iwenmaˈ chicjo congan i choˈab rech quichˈij uˈoxmil rcˈax.
58012013	Ix clom quixbe che ribe chicwach inqˈuiaj che pcha ubnon che xa quijechˈmayec quibinic. Tigreˈ que quitraj chiwij nu quixbe wi che ribe che clom, cutzir na qui kan rmal.
58012014	Chicjo i choˈab rech cˈjeˈ ˈaxbal chixoˈl cucˈ quinjel unak. Chibna su cumaj chiwe rech ix quixel na tioxlaj tak aj cojnel. Chin jun che quelt tioxlaj aj cojnel are laˈ quicon taj cril uwach Dios.
58012015	Chiwla iwib rech cˈot jun chiwe cretzlaj uwach rutzlaj utzil che cuya chiwe rmal Dios. Jelaˈ chiwla iwib rech cˈot jun chiwe che cuyic lo rcˈax chixoˈl jelaˈ pcha u mod jun cˈalaj ˈyes cqˈuiyic chicxoˈl rutzlaj ˈyes che xa benen uwach cuyaˈo calax mas benen chicxoˈl.
58012016	Chichjej iwib rech cˈot jun chiwe che cubno su curij cubno rucˈ itzel u chˈobnic xa rech uwach ulew che cuban mac cucˈ tak ixkib mjaˈ cuban cˈulnen. Xa mretzbej uwach su racleˈn che nim u ˈij chwach Dios, jelaˈ pcha xuban a Esaú. Re xuqˈuij rechbal re rech nabeal che u qˈuexwach jun lak rquilwa. Jelaˈ ubnon che mas xurij uwach su racleˈn che aj uwach ulew chwach su xraj cusipaj che Dios rucˈ echbal re.
58012017	Ix iwetaˈan chic, che jampa a Esaú xraj xucˈam u ˈab u taˈ pwiˈ rech curak echbal re rmal, are u taˈ xuyaxt che. Re xraj wet xujal uwach su ubnon canak nabe che xuqˈuij rechbal. Xa xcon taj mas tneˈ congan xoˈec chwach u taˈ.
58012018	Ix ix rajawxict chiwe quibno su xicban rujer tak ktaˈ man jampa Dios xujach u pxab chque nabe. Que xiopan chunkaj wajun jib Sinaí che mas xicxiˈij quib chwach. Rmal laˈ che xicna che mas quencˈaw rˈaˈ chicwach, che congan ˈekˈ muj rucˈ ekuˈn, jnan rucˈ rnimlaj tew cˈo chlaˈ.
58012019	Jelaˈ jnan xicta u chˈabal jun trompeta rucˈ ruchˈabal Dios che xchˈaw cucˈ. La runak che xicta ruchˈabal re xicbochˈej che che cchˈawxt chque rmal mas cˈax utaˈic.
58012020	Jelaˈ ubnon rmal laˈ che xicon taj xicchˈij uˈoxmil su xtak lo ubixic che xubij: “Chin jun cunakjij rjib, mas tneˈ xa jun chcap, rajawxic ccamsxic rucˈ tak abaj o rucˈ chˈichˈ,” xchaˈ.
58012021	Congan xipbal uwach su xiclo, su xicto. Rmal laˈ xubij a Moisés: “In mas quinxiˈij wib chwach, quinbirbtec rmal,” xchaˈ.
58012022	Wacmic ix ix jetlaˈ u mod icˈmon utzlaj u tzij Dios naret rucˈ quixiˈij iwib chwach. Are ix che xixcjon che a Jesucristo cuya quixopan chunkaj rcˈaslec Dios, xa quixiˈijt iwib chwach. Jelaˈ pcha u mod che quixopan chpan rtioxlaj tinmit aj rcaj u beˈ Jerusalén che cˈo pwiˈ rjib u beˈ Sión. Jnan ix cˈo chicxoˈl i qˈui mil ángeles che quimlon quib chlaˈ.
58012023	Ix jelaˈ pcha u mod che ixopannak cucˈ rnabe tak unak che i aj cojnel che Dios, che quimlon quib, che ctzˈiban cbeˈ chpan tak wuj prcaj. Jelaˈ pcha u mod che itacˈban iwib chwach rcˈaslec Dios, re kas ˈatbal tzij chque quinjel unak. Jelaˈ pcha ibnon che imlon iwib cucˈ tak u xlabal quech ujer taj aj cojnel che iuˈaljsan che i jsucˈ chwach Dios.
58012024	Ix jelaˈ ibnon ixcjonnak che a Jesucristo re rajchˈawnel rech wa rcˈacˈ u chˈobnic Dios xuban jnan ctzij cucˈ runak rech quiyuyujbaˈ chwach re. Ix are ix xixujosˈij rmal u quiqˈuel a Jesucristo che xtix cho rcruz rmal iwech ix. Are Abel are u cˈjol Adán jampa xcam re ujer, are u quiqˈuel re pcha u mod xchˈaw chrij rajcamsnel che rech cyaˈ prcˈajsbal uwach. A Jesucristo jampa xcam re cho rcruz are u quiqˈuel re cuya ˈaxbal chicxoˈl runak rucˈ Dios.
58012025	Rmal laˈ chichjej iwib wechlal, xa miwesaj iwib chwach Dios che ctjanec cojuchˈabej. Are wa rinqˈuiaj chic unak ujer xitoˈtaj taj chwach ccˈajsbal cwach jampa xquetzlaj uwach, jampa xchˈaw cucˈ rmal a Moisés chpan ujer tak ˈij, jnab. Cmic quicoj retal chrij, che cˈot mod cojtoˈtaj taj we kesaj kib chwach wajun che cchˈaw lo kucˈ che petnak u chˈabal prcaj.
58012026	Are ruchˈabal Dios xuslibsaj uwach ulew ujer jampa xujach u pxab che a Moisés. Cmic chic are cubij jelaˈ chke pcha tzˈibtal canak: “Jeac chic quinslibsaj xakt xiw uwach ulew, jelaˈ rcaj quinslibsaj na juntir jnan rucˈ uwach ulew,” cchaˈ.
58012027	Jampa Dios cubij che “quinslibsaj jeac chic,” are cuˈalajsaj psak che injel uwach su laˈ ibantajnak rmal, che queklo, quislibic, csach na cwach juntir. Xak xiw su racleˈn che csachtajt uwach che quicslib taj che kilt uwach cˈseˈ na, are waˈ rcˈacˈ u chˈobnic Dios xuban jnan ctzij cucˈ runak.
58012028	Rmal laˈ che quekmaltioxij che Dios rmal rech che uyaˈon chke u taknic re chpan kenmaˈ. Are wajun xa csacht uwach rmal laˈ che cslib taj. Chekiyca u ˈij Dios jelaˈ pcha su kaj chwach, nim chekla wi, chojinman che. Utz cojucˈil chwach.
58012029	Rmal rech che Dios re jelaˈ pcha jun ˈaˈ che injel cuproj canak rmal. Rmal laˈ quinjel che cquetzlaj uwach rutzlaj u tzij re quicrak na cˈajsbal cwach.
58013001	Chiloˈoj iwib ix wechlal, jelaˈ pcha quixtjanec quibno che kas ix iwechlal iwib chpan u tzij a Jesucristo.
58013002	Xa msach pijlon che uyaˈic psar chque rajcojnel che quipe iwucˈ. Rmal laˈ cˈo jujun ujer che xicya psar chque inqˈuiaj che xa xicchˈob taj che xicya psar chque rtak ángeles. Que xicrak utzil Dios cmal, jelaˈ pcha quirak ix we quiya psar chque rajcojnel quipe iwucˈ.
58013003	Jelaˈ jnan wechlal cnataj chiwe rajcojnel i cˈo pcarsa, jelaˈ pcha wet xa ix jun cucˈ ix cˈo pcarsa, xa jelaˈ quel i cˈux chque. Jelaˈ jnan cnataj chiwe runak quirkon cˈax, jelaˈ pcha wet ix rkawnak rcˈax jnan cucˈ que.
58013004	Xa jnan wechlal nim quiwil wi rcˈulnen chixoˈl ix iwinjel. Xa miya canak su xibij chiwachbal iwib chwach Dios jampa xicˈam iwib prcˈulnen. Are ix achjab, xa mixkaj chpan rmac cucˈ jleˈ chic ixkib. Jelaˈ jnan chibna ix ixkib xa mixkaj chpan mac cucˈ jleˈ chic achjab. Are wa rinqˈuiaj che jelaˈ quicbno che quicya quib che ubanic su curij cubno u chˈobnic xa rech uwach ulew, caˈat na tzij picwiˈ rmal Dios.
58013005	Xa mirij umolic mas pwak, cuban laleˈ chiwe nicpaˈ cˈo iwucˈ. Rmal laˈ ubin can Dios jewaˈ: “In quixinjacht canak jelaˈ, ni quixinyat can jbeˈ,” xchaˈ.
58013006	Rmal jelaˈ xubij chke utz quekcubaˈ kcˈux chrij su cuya chke pcha tzˈibtal canak chpan Tioxlaj Wuj: “Ktaˈ Kjawxel are aj tol we, quinxiˈijt wib chwach su racleˈn che quicban na runak chwe,” cchaˈ.
58013007	Chnataj chiwe runak che ucˈmon i be chiwach che xicya ubixic u tzij Dios chiwe. Mas tneˈ i camnak chic, utz we xcˈun pijlon su cmod xicban cchac chixoˈl. Chitakej ubanic i cojnic che Dios jelaˈ pcha xicjon che runak che ucˈmon i be chiwach.
58013008	A Jesucristo cjaltajt uwach. Xak jelaˈ ubnon iwir, jelaˈ wacmic, jelaˈ ubnon amˈal chbe ˈij sak.
58013009	Xa mitakej jleˈ chic tak cnawtzbal che jun chwi cbanic rucˈ chwach wajun che xixcjon che. Are utz na che co quitacˈbaˈ iwib chrij rutzlaj utzil uyaˈon Dios chiwe. Naret quitacˈbaˈ iwib chrij tak pxab che cchˈaw chrij su racleˈn che utz quitijo o we ustaj. Are tak pxab wariˈ cˈot ctoˈbnic chque unak che quictakej rech quicyujbaˈ quib chwach re.
58013010	Are chwach ujer tak rporbal ˈaˈ chpan rchoch Dios cˈo su xictij tak patre chque tak chcap che xicprox pwiˈ. Are wacmic, cˈot uptan su racleˈn che quictij runak, rmal u camnical Kjaw Jesucristo are laˈ jun chwi rtaˈbal toˈob xuya re chwach Dios.
58013011	Are runmal chque patre ujer xiccoj rquicˈ rech tak chcap chpan Mas Tioxlaj Cˈolbal chpan unmal rchoch Dios rmal cmac unak. Are qui bkil tak chcap are cproxec tzan tak ja che rtinmit, naret chpan.
58013012	Rmal laˈ che jelaˈ rajawxic quicbnon ujer rucˈ tak chcap che xiccoj rech taˈbal toˈob chwach Dios. Jelaˈ jnan xurak a Jesucristo, xiccamsaj cho rcruz cheˈ tzan tak ja che rtinmit Jerusalén. Jelaˈ xubno che jun retal che naret chuxeˈ u taknic ujer tak pxab xcam wi.
58013013	Rmal laˈ wechlal, utz cojel bic chpan ujer tak cchˈobnic jelaˈ pcha xuban re. Utz quekchˈij na injel cˈax su quicya unak chkij, jelaˈ pcha xban che re rmal laˈ che elnak re chuxeˈ rujer tak cchˈobnic che cutak ubanic pxab.
58013014	Utz quekchˈij injel cˈax rmal laˈ che ural chwach ulew cˈot ktinmit, xa are mas quektzcuj ucojic kib chpan wa rtinmit che cˈo na che cqˈuistajt uwach prcaj rucˈ Dios.
58013015	Rmal laˈ wechlal che injel tzˈkat ubnon chke cumaj chke quekinmartsaj u ˈij Dios injel ˈij rmal a Jesucristo. Are waˈ rtaˈbal toˈob che rajawxic quekyaˈo chwach. Utz quekˈalajsaj psak chicwach quinjel unak che xojcjon che rubeˈ Kjaw Jesucristo. Rucˈ ktzij kyic na u ˈij amˈal chbe ˈij sak.
58013016	Chibna utzil chiwachbal iwib. Chque tak kechlal che cˈo su rajawxic chque utz chijcha chque su cˈo iwucˈ ix. Xa msach wariˈ pijlon. Are wariˈ tak sipnic quiya chque runak mas ckaj chwach Dios che jelaˈ quibno. Jelaˈ pcha jun taˈbal toˈob quiya chwach re.
58013017	Utz chixinman chque chin cucˈam i be chiwach chpan nu ixcjonnak wi rucˈ Dios, chiya iwib ptakec chque. Que quicchjej iwenmaˈ ix pˈij chaˈab. Jelaˈ quicbno rmal rech che quetaˈan chic che rajawxic quicˈalajsaj na chwach Dios su xicban iwucˈ che iuchjen ural chwach ulew. Chicjo i choˈab che quinmaj injel su quicbij chiwe rech cˈo cquicten rucˈ cchac. Wet jelaˈ quibno tigreˈ xa rucˈ bis quicban wi cchac rech Dios, we jelaˈ ubnon cˈot ctoˈbnic quirak ix chpan i cˈaslemal cmal que.
58013018	Chitakej ubanic chˈawen rucˈ Dios pekwiˈ oj. Are oj kas quekna pkenmaˈ che cˈot rmac kebnon mas tneˈ cˈo jujun che jelaˈ taj quekbij, Rmal laˈ are kaj oj che utz quekbno chpan injel chicwach runak.
58013019	Mas quixinbochˈej rucˈ rchˈawen pinwiˈ wechlal, rech jelaˈ mas chanim quintzlaj na bic iwucˈ che iwilic.
58013020	Wacmic wechlal are Dios che re rjaw ˈaxbal chicxoˈl unak rucˈ, che are xucsoj uwach Kjaw Jesucristo chicxoˈl camnak quixutzˈkatsaj che ubanic injel uwach utzlaj tak chac che su craj re chiwe. Are Kjaw Jesucristo re jelaˈ pcha ubnon jun utzlaj aj yuˈ chque tak chij che mas quixuchjej. Re xcam rmal kech rech cuqˈuis pwiˈ su u chˈobnic Dios xuban jnan ctzij cucˈ runak rech junelic quicˈoltjec.
58013021	Cwaj che are cuya i choˈab chiwe rech quibno injel su kaj chwach Dios, rech quixtzˈkatsaj iwib chwach. Jelaˈ ubnon cuban re chke su craj re cubno rmal rcojnic rucˈ Kjaw Jesucristo. ¡Utz chekiyca u ˈij a Jesucristo amˈal chbe ˈij sak! Amén.
58013022	Quixinbochˈej wechlal, che utz quiban che utatbxic wa rtzij rech pixbnic rech jelaˈ quicubaˈ i cˈux chrij. Najt mas uwach wa rtzij xintzˈibaj chiwe chpan wa rwuj. Rmal laˈ quicoj retal chrij.
58013023	Cwaj in che quiwetamaj che rkechlal a Tey xtzˈakpix bic chpan carsa. We cpe ural wucˈ chanim, tigreˈ quincˈam bic wucˈ jampa quinbe che iwilic chlaˈ.
58013024	Chiya rtzil cwach quinjel aj cˈmol tak i be chlaˈ, jnan cucˈ injel rtioxlaj tak aj cojnel iwucˈ. Are kechlal i aj Italia quicya rtzil iwach ix.
58013025	Are Dios cuya na rutzlaj utzil chixoˈl ix che nimlaj iwinjel.
59001001	In a Santiago, in aj chac rucˈ Dios, jelaˈ in u takoˈn Kjaw Jesucristo. Quintzˈibaj wa rwuj chiwe ix riˈ u man cablajuj quechlal quib u cˈjol a Jacob tak aj Israel. Are ix ixcjonnak che Kjaw Jesucristo che ituclen iwib chpan injel tak tinmit cho ruwach ulew. Quinya rtzil iwach nimlaj iwinjel.
59001002	Ix wechlal, mimaymaˈ jampa quirak cˈax, quixquictak rucˈ su laˈ cpe chiwij che cuˈalajsaj psak we utz o we ust quixtjan che ubanic chpan i cojnic.
59001003	Jelaˈ quibno wechlal rmal rech iwetaˈan chic che jampa cpe wa rcˈax chiwij che cuˈalajsaj we kas co i cojnic o we co taj, tigreˈ quiwetamaj u colmil su uchˈijic rcˈax.
59001004	Chiya iwib che uchˈijic rcˈax rech jelaˈ cuqˈuis pwiˈ u chac chpan i cˈaslemal. Tigreˈ co quixtqueˈec chpan nu ixcjonnak wi. Jelaˈ ubnon injel cˈo iwucˈ su rajawxic che jun i cˈaslemal tzˈkat chwach Dios.
59001005	We cˈo jun chiwe mas cumaymaˈ rcˈax curko, che craj na u nˈoj, utz cuta che Dios. Re cuya u nˈoj injel nicpaˈ rajawxic che. Re cuxuyajt su racleˈn rajawxic, are cuya che rucˈ uwiˈ.
59001006	Xiw rajawxic cuta che rucˈ injel u cojnic, naret cuban quieb u cˈux rucˈ che utaˈic. We xa cqueban u cˈux chpan, jelaˈ quelec pcha cuban rtew che u retum rplo, jampa cawlo cucˈam be jewaˈ jampa cawil chic cˈoch jelaˈ.
59001007	Chin xa cuban quieb u cˈux chpan u cojnic, muchˈbo che Dios cuya la che su cuta che. Xa quieb u plaj cuban rucˈ.
59001008	Are runak che quieb u cˈux cmic cˈo su craj, chwek cˈo craj jun chic. We jelaˈ cuchˈbo, naret cucˈut chicwach jleˈ chic che co utacˈban rib chpan u cojnic.
59001009	Jun kechlal che nimt mas u ˈij chicwach unak, utz we quictic rucˈ Dios rmal laˈ che cwalajsaj na rmal.
59001010	Jelaˈ che jun biyom, che nim u ˈij chicwach unak, chquicat jampa Dios cukasaj u ˈij, rmal laˈ che u beymal jnan rucˈ pcha tak cutzˈej xa kaj uwach chanim.
59001011	Jampa quel la rˈij congan cmeˈec, tak ˈyes chkeˈjic rmal, rcutzˈej cchkeˈjic cqˈuis u tzoybal. Jelaˈ ctzˈakec, sachtaj uwach. Xa jnan cuban rbiyom csachtaj uwach chpan u mibil.
59001012	Quicten rajcojnel we co tcˈalec chpan cˈax curko. We xuchˈjo curak na rucˈaslemal prcaj rucˈ Dios, tojbal re wajun chin culoˈoj re.
59001013	We cˈo jun cunaˈo che ctakchˈex che ubanic mac rmal wa rcˈax urkon, xa mubij che rmal Dios xutakchˈej che ubanic mac. Cˈot mod jelaˈ cubij rmal laˈ che are Dios cuna taj su racleˈn ctakchˈex che ubanic mac, ni cutakchˈejt jun che ubanic u mac.
59001014	We jun xkaj chpan rmac are xa rmal benak u cˈux chrij su curij u bkil cubno. Jelaˈ ubnon uchˈpon u reynic itzel che cucˈam u be chwach che ubanic mac.
59001015	Rmal laˈ che etzlal curij ubanic, chiˈ calax wi rmac chrij. Jampa xmoltaj rmac chrij, jelaˈ pcha cuban co chpan, tigreˈ cujach puˈab rucamnical.
59001016	Loˈlaj tak wechlal, xa mixsubtjec.
59001017	Injel utzlaj tak sipnic che cyaˈ chke, chlaˈ prcaj rucˈ Dios petnak wi. Re xuban rsakil prcaj, are rˈij, ricˈ, jelaˈ xuban chˈmil. Dios nim u ˈij chicwach injel su xubno. Re cujalt uwach, ni cojuyat canak pekuˈn.
59001018	Mas ujer Dios utquel xuchˈbo che cuya na chke jun cˈacˈ kcˈaslemal. Jelaˈ xuban chke rmal saklaj u tzij, jelaˈ ubnon cojel oj nabe chicwach injel su xuban re rmal jelaˈ xraj re cuban chke.
59001019	Chitampeˈ, su quinbij chiwe loˈlaj tak wechlal. Rajawxic chijujnal che utz quiban che utatbxic tak tzij, jelaˈ naret chanim quitzlij ubixic. Naret chanim cpe iwiwal cmal.
59001020	Chin jun achi xak mˈan u jlon rmal riwal naret cuban su kaj chwach Dios.
59001021	Rmal laˈ chiwesaj bic injel tzˈilal, jnan rucˈ etzlal che moltaj nak chic. Chicˈma wa rsaklaj tzij itcon chpan iwenmaˈ che con chiwe quixucˈlo. Chiya iwib puˈab Dios rucˈ maxolaj iwenmaˈ.
59001022	¡Chinmaj rsaklaj tzij! Chibna su cubij, we xiw quitatbej quiban taj, xa quisub iwib itquel.
59001023	Chin jun xiw cutatbej u tzij Dios, cuban taj su cubij, are la xa jnan pcha jun achi che cril u plaj chpan espej,
59001024	querlo su caˈy u plaj, te joˈ taj cbec, sach pujlon su caˈyec.
59001025	Chin jun che cusqˈuij u pan u pxab Dios rech nojin cuban che uchˈobic rij su cubij, are wa rtzij cutzˈakpij bic wajun puˈab ritzel. Cutzˈkatsaj u chˈobnic juntir, we cutakej ubanic su cubij. Xa we cuya canak nojin sach pujlon su uton, jelaˈ pcha lajun che xril rib chpan espej, sach pujlon su caˈyec, tigreˈ cˈot crechbej che. Rajawxic che cubno su cubij rech curak utzil rmal Dios rucˈ utzlaj chac cubno.
59001026	We cˈo jun chixoˈl cubij rib che cuyic u ˈij Dios kas tzij, we cuˈilt u tzaˈn raˈ puchiˈ rech cubijt cˈaxlaj tak tzij, cusub rib rucˈ renmaˈ. Are uyiquic u ˈij Dios cˈot uptan che. Rmal laˈ Dios ust querlo.
59001027	Are rkas uyiquic u ˈij Dios che kaj chwach re che tzˈkat juntir chwach re are wariˈ: Chektoˈo tak melcaˈn ixkib, jelaˈ kchjej tak acˈlab che cˈot ctaˈ cchuˈ che i cˈo prcˈax. Jelaˈ kchjej kib rech cojutzˈilaj taj rmal su racleˈn che rech uwach ulew.
59002001	Ix wechlal, ixcjonnak che a Jesucristo re Kjaw nim u ˈij, xa miyic u ˈij jun unak chwach jun chic, xa jnan quiwil wi quinjel.
59002002	We cˈo jun xuc bic chixoˈl che ucjon marˈab che ˈan pwak, tzoylaj tak retzˈiak, tigreˈ we cˈo jun chic xuc chixoˈl che xa meˈy rij rmal xa mebaˈ,
59002003	we ix are mas quiyic u ˈij lajun che ucjon tzoylaj tak retzˈiak, pent quibij che: “Catcˈul ural kucˈ chpan nabe tak ten,” quixcha che. Tigreˈ lajun che xa mebaˈ pent quibij che: “Catcˈal apno jelaˈ,” quixcha che, o pent quibij che: “Catcˈul chiˈ pulew chunkaj uwkan,” quixcha che.
59002004	We jelaˈ quibno ¿la mat quiyic na u ˈij jun chwach jun chic? Jelaˈ wechlal, xa jnant quiwil wi iwib iwinjel, jelaˈ quiban ˈatbal tzij picwiˈ runak rucˈ itzel tak i chˈobnic.
59002005	Chitampeˈ wechlal su quinbij chiwe, Dios iuchaˈon i qˈui chque tak mebaˈ ural chwach ulew, rech quicmol mas cmod rech qˈui na mas ccojnic, jelaˈ pcha tak biyom cumol mas u pwak. Quech que u taknic Dios su ubin re che cuya na chque runak che quicloˈoj re.
59002006	Are ix quibno che xa quiya cqˈuix tak mebaˈ chixoˈl. Ix iwetaˈan che are tak biyom cquesaj i cˈatnal chiwe. Jelaˈ quixccˈam bic chicwach tak ˈatbal tzij che ubanic cˈax chiwe.
59002007	Tak biyom mas quetzbej uwach tioxlaj u beˈ Kjaw Jesucristo che ixcjonnak che. Jelaˈ quiban ix che quiyic na qui ˈij jujun chicwach inqˈuiaj. Ustaj jelaˈ quibno.
59002008	We kas tzij quibno quinmaj wajun pxab che nim u ˈij chicwach inqˈuiaj che jelaˈ cubij: “Caloˈoj awjil a tzˈkat jelaˈ pcha caloˈoj awib at,” cchaˈ, we jelaˈ, utz iwe.
59002009	We xa quiyic u ˈij jun unak chwach jun chic, jelaˈ quixkaj chpan i mac. Quirak na cˈajsbal iwach rmal quiwetzlaj uwach u pxab Dios.
59002010	We jun unak cutzˈkatsaj injel su cˈo chpan rpxab rech Dios, we xa cˈo jun chque che cunmaj taj, re cˈo u mac chrij injel su cˈo chpan u pxab.
59002011	Jelaˈ quelec rmal laˈ che are Dios ubin canak jelaˈ: “Xa matmocan rucˈ jun ixak awixkil taj,” xchaˈ. Jelaˈ jnan re xubij: “Xa matcamsnic,” xchaˈ. Pent cˈot atmocanak rucˈ jun ixak awixkil taj, xa xawetzlaj uwach u pxab we xacamsaj jun chic.
59002012	Are ix cuban na ˈatbal tzij piwiˈ chrij su chac quibno we utz o we xa ustaj chwach Dios. Rmal laˈ chichjej iwib rucˈ su quibij rucˈ su i chac quibno. Jelaˈ quixtzˈakptjec chuxeˈ cˈajsbal iwach.
59002013	Chin jun quelt u cˈux chque inqˈuiaj chic, are Dios quelt na u cˈux che re jampa cuban ˈatbal tzij pwiˈ. We kas quel kcˈux chque inqˈuiaj chic, tigreˈ quekrakt cˈajsbal kwach rmal.
59002014	Ix ix wechlal, ¿su uptan che jun aj cojnel we cubij rib che cˈo u cojnic we cuban taj utzlaj tak u chac? ¿La con lo cˈoltaj na rmal u cojnic we jelaˈ u mod? Con taj.
59002015	Rmal laˈ we cˈo jun kechlal achi, jun kechlal ixak cˈot quetzˈiak, o we quicrak taj su quictijo, injel ˈij cˈo rajawxic chque.
59002016	We jun chiwe ix jelaˈ cubij chque: “Chwek chic. Xa mixtzˈakec. Chibna utz che uchukic iwib rech quinnat tew. Chitija iwa,” ccha chque. We jelaˈ cubno xiw cubij chque, xa cˈot su cuya chque rech quiutoˈo, jelaˈ cˈot uptan u cojnic.
59002017	Jelaˈ quekban rucˈ kcojnic, wet mat cucˈut rib rmal utzlaj tak chac cuban jun, xa cˈot uptan, xa camnak u cojnic we xa utquel.
59002018	Pent cˈo jun cubij: “Cˈo chin jun che cˈo u cojnic, cˈo jun chic che cuban utzlaj u chac, ¿chin chque nim u ˈij chicxoˈl?” cchaˈ. In jelaˈ quintzlij ubixic che: Utz chacˈtuˈ chinwach su mod che cˈo u cojnic jun we cˈot utzlaj tak chac cubno. Are in quincˈut na in cojnic rmal utzlaj tak chac quinbno.
59002019	We at jun aj cojnel che cabij che catcjon che Dios che xa jun, rucˈ laˈ xubno, utz abnon. Chcˈun pa jlon, che are tak itzel u xlabal quicjo che cˈo jun Dios, jelaˈ pcha at, xa mas quisicstic rmal quicxiˈij quib chwach xa quicyat quib che ubanic utzlaj chac.
59002020	Cˈot uptan a chˈobnic we jelaˈ cabij. ¿La cawaj che quincˈut chawach che are cojnic jun, cˈot uptan we cubant utzlaj chac? Tigreˈ are waˈ quinbij:
59002021	Cachˈoban chrij su xuban ktaˈ man Abraham ujer, jampa Dios xuta che che cuya u cˈjol u beˈ a Isaac rech ccamsxic. Rmal u cojnic xuya rucˈjol pwiˈ rporbal ˈaˈ che ucamsxic. Rucˈ laˈ xucˈut chwach Dios che jsucˈ chwach.
59002022	¿La mat cawlo che cchcon rucojnic iyjun rucˈ u chac su xubno? Are u chac xuˈalajsaj u cojnic.
59002023	Jelaˈ xbantjec su tzˈibtal canak chpan Tioxlaj Wuj cubij: “Abraham xcjon che Dios. Rmal laˈ re xubij che jsucˈlaj achi,” cchaˈ. Rmal laˈ cbix che Abraham utzlaj richˈil Dios.
59002024	Chiˈ quiwil wi che Dios cubij chque runak che i jsucˈ chwach, rmal utzlaj cchac quicbno, naret xiw rmal ccojnic.
59002025	Jelaˈ jnan xuban Dios rucˈ wajun ixak ujer u beˈ al Rahab che nabe xuqˈuij u bkil. Are Dios xubij che jsucˈ chwach rmal su xubno jampa xuya qui psar chque tak u takoˈn re i petnak che quilic tinmit. Al Rahab xiutoˈo rech quicmaj jun chic be rech quiccamsax taj.
59002026	Rubkil jun we cˈoxt renmaˈ xa camnak chic. Jelaˈ kcojnic, camnak chic wet cucˈut rib che ubanic utzlaj chac quekbno.
59003001	Ix ix wechlal, rajawxict i qˈui aj nawtzbal chixoˈl. Jelaˈ iwetaˈan chic che are oj tak aj nawtzbal, mas cˈax cˈajsbal kwach quekrko chicwach inqˈuiaj aj cojnel chic, we ust quekban che cnawtsxic. Jelaˈ ubnon rmal laˈ che oj unmal chque aj cojnel.
59003002	Oj kinjel qˈui uwach tak mac quekbno. We cˈo jun che cˈot mijun mac ubnon rucˈ u tzij, are laˈ jsucˈ chwach Dios. Re ctkan pwiˈ injel u bkil naret xiw u tzaˈn raˈ.
59003003	Oj quekcoj prenó puchiˈ rquij, tigreˈ jampa quekjic prenó che rquij, re cunmaj jun tzij su kaj oj che. Jelaˈ ubnon che rquij cbe nu kaj oj cbe wi.
59003004	Jelaˈ ubnon rucˈ inmak tak barco. Rtew che cuchˈicmij mas u choˈab, rajawxic na jun aj binsal re rech querlo nu cuya ubic. Are u timón mas tneˈ xa alaj cubinsaj juntir rbarco pwiˈ rjaˈ.
59003005	Jelaˈ jnan u mod rucˈ u tzaˈn kaˈ, mas tneˈ xa alaj richˈil rib kebkil, mas cuyic u ˈij rmal cubij rib che inmak tak chac con che ubanic. Iwetaˈan we cˈo jun nim ccheˈlaj are xa jun upichˈ ˈaˈ conec cuproj rcheˈ juntir.
59003006	Are u tzaˈn kaˈ jnan rucˈ pcha jun ˈaˈ. Are u tzaˈn kaˈ con che ubixic injel etzlal rech uwach ulew, jelaˈ cubno cutzˈilˈaj injel kebkil. Are u tzaˈn kaˈ umjon ˈaˈ rech xbalba cucˈatsaj injel su utzlaj chac kebnon.
59003007	Are rachi conec cuban maxo chque injel tak chcap i cˈo ptak ˈyes. Jelaˈ tak tzquin quibin chqueaj, rucˈ tak car cˈo chpan jaˈ, jnan rucˈ injel uwach tak chcap quibin pulew are rachi ctkan picwiˈ,
59003008	xa cˈot mijun conec cuˈatmij u tzaˈn raˈ. Rmal u tzaˈn raˈ itzel tak tzij cubij, cˈax utaˈic. U tzaˈn raˈ jun nojnak che benen che pcha jun cmatz che conec cucamsaj jun.
59003009	Rucˈ u tzaˈn kaˈ quekyic u ˈij Dios. Jelaˈ jnan rucˈ u tzaˈn kaˈ quekbij itzel tak tzij chquij runak che Dios ubnon pcha ubanic re.
59003010	Pkchiˈ quel wi uyiquic u ˈij Dios, xa jnan pkchiˈ quel wi ritzel tak tzij. Wechlal, jelaˈ cumaj taj.
59003011	Cˈot klon wi che chpan jun cˈwaˈ calax quieb oxib uwach u qˈuil rjaˈ, craj cubij che cˈot mod quel jaˈ che quiˈ jnan rucˈ rjaˈ che cˈa.
59003012	Wechlal, u cheˈal higos con taj cuya olivos. Ni ticoˈn uvas cuyat uwach higos. Jelaˈ jun cˈwaˈ con taj cuya tzˈalaj jron rucˈ quiˈlaj jron. Amˈal xa jun u qˈuil rjaˈ calax chpan jun cˈwaˈ.
59003013	We cˈo jun chixoˈl che cˈo mas u nˈoj, che mas tzˈkat u chˈobnic, utz cubno cuˈalajsaj psak che jelaˈ rmal rutzlaj chac cubno. Xa cunmartsajt rib rucˈ, xa cuban chuchˈuj rucˈ chpan u cˈaslemal.
59003014	We cpe jun ˈekˈlaj iwiwal jampa jun chic curak utzil, o we quirij uwach su cˈo rucˈ jun chic, o we mas ctiˈtat iwenmaˈ, tigreˈ cuyat chiwe che quinmartsaj iwib rmal i nˈojbal. We jelaˈ quibno xa ix aj bnol tzijtal. Cˈot saklaj tzij chpan iwenmaˈ.
59003015	We jelaˈ quibno i chˈobnic naret petnak rucˈ Dios. Xa are aj uwach ulew, elnak picjlon itzel tak unak, xiw puˈab unmal itzel petnak wi.
59003016	We jun xa curij uwach su cˈo rucˈ jun chic, o we cpe riwal jampa jun chic curak utzil, tigreˈ runak quictuclej bic quib chicxoˈl, jelaˈ quicban injel uwach tak etzlal.
59003017	Are wa runak che cˈo cnˈojbal che petnak rucˈ Dios, nabe are sak quenmaˈ, quictzcuj ˈaxbal chicxoˈl runak, mas i maxo cmod cucˈ inqˈuiaj, chuchˈuj quenmaˈ. Mas quel ccˈux chque inqˈuiaj chic, quicban utzlaj tak chac, jelaˈ pcha jun ticoˈn cuya qˈui uwach. Quicyict qui ˈij jujun chicwach inqˈuiaj chic. Naret cuban quieb qui plaj.
59003018	Are runak che quictzcuj ˈaxbal chicxoˈl runak, jelaˈ pcha quictic jun ticoˈn rech runak quicrak utzlaj utzil chicxoˈl, tigreˈ que quicrak jun ccˈaslemal che jsucˈ chwach Dios.
59004001	¿Nu petnak wi tak chˈoj chixoˈl? ¿Suche quichˈip iwib rucˈ i tzij? Jelaˈ petnak rmal laˈ che mas quirij quibno u reybal i bkil. Xat xa jun u reybal mas i qˈui, jelaˈ ubnon quicchˈip quib quichˈojan chpan i cˈaslemal.
59004002	Ix quiwaj che quiqˈuiar tak i mibil su cˈot cˈo iwucˈ. Rmal laˈ che quirak taj quixcamsnec. Benak i cˈux chrij su cˈo rucˈ jun chic, xiw rmal laˈ che quirak taj tigreˈ quichˈip iwib rucˈ tzij, quiban ix aj chˈoj chiwachbal iwib. Quirak taj su quiwaj rmal laˈ che quitat che Dios rucˈ utzlaj iwenmaˈ.
59004003	Tigreˈ we quita che re cuyat chiwe rmal laˈ che ust quiban che u colmil utaˈic. Are i reynic we quicˈmo xa are csach iwach rucˈ su quirij quibno che aj uwach ulew.
59004004	¡Ix xa ix ploj rucˈ i cojnic! Are ix jelaˈ pcha jun ixak che xujach can richjil, xbe rucˈ tak aj chˈoj che. Rmal laˈ che we quijnamtsaj iwib cucˈ tak reynic aj uwach ulew, tigreˈ ix aj chˈoj che Dios. Chin jun chiwe cuya rib che ubanic su craj creynic aj uwach ulew re aj chˈoj che Dios.
59004005	Are waˈ cubij rTioxlaj Tzij che tzˈibtal canak: “RTioxlaj Xlabxel che uyaˈon Dios chpan kenmaˈ, mas cojuloˈoj craj taj cojel puˈab che utzucxic jun chic kjaw,” cchaˈ.
59004006	Dios cojutoˈo cuya na mas kchoˈab rech quekchjej kib chwach su curij ubanic kebkil. Jelaˈ cubno pcha cubij chpan Tioxlaj Tzij: “Dios quiutoˈo runak che quicbant nim che quib, xa quiuˈatmij cwach runak che quequinmartsaj quib,” cchaˈ.
59004007	Rmal laˈ wechlal, chijcha iwib puˈab Dios. Chiˈatmij uwach unmal itzel, canmaj na bic chiwach.
59004008	Chixkeb lo rucˈ Dios, rech jelaˈ re keb lo iwucˈ. Are ix ix aj mac tak unak, chixchjamnak rucˈ i mac ibnon, jelaˈ pcha jun cuchˈaj u ˈab. Ix che quiwaj quiloˈoj Dios, jelaˈ quijnamtsaj iwib rucˈ su rech uwach ulew, xa quieb i plaj quibno. Cmic xa jun quiban che iwenmaˈ rucˈ re.
59004009	Cˈax quina chpan iwenmaˈ, chixbsonak, chixoˈec rmal i mac ibnon. Cmic quixtzeˈenec quixquictic chpan i mac. Cpe jun ˈij che quixoˈec che quixbsonec cmal jampa cjaltaj i chˈobnic chpan iwenmaˈ.
59004010	China ix chpan iwenmaˈ che nimt i ˈij chwach Dios, re cunmartsaj na i ˈij.
59004011	Ix wechlal, xa micoj tzij chrij jun chic awechlal. We catchˈaw chrij jun chic, we caban ˈatbal tzij pwiˈ, jnan rucˈ pcha catchˈaw chrij u pxab Dios o caˈat tzij pwiˈ u taknic re. We caˈat tzij pwiˈ u pxab tigreˈ abnon ˈatbal tzij che awib pwiˈ su cubij, jelaˈ ubnon che canmaj taj su cutak wi.
59004012	Dios uyaˈon pxab, xiw re cˈo ˈatbal tzij puˈab. Xiw re conec cusach uwach jun, xiw re conec cucˈlo. We jelaˈ, ¿su uptan caban ˈatbal tzij pwiˈ awechlal?
59004013	Chitampeˈ wechlal are ix che jelaˈ quibij: “Pent cmic, pent chwek cojbe na chpan jun chic tinmit, chlaˈ cojsach jun jnab quekban cˈay, quekchˈac mas pwak chrij,” quixchaˈ.
59004014	Jelaˈ quibij mas tneˈ iwetaˈan taj su quekrak chwek cbˈij. Are kcˈaslemal kas tzij jelaˈ pcha rsib quel lo chpan rboˈj che cˈo pwiˈ rˈaˈ, xa jbeˈ cucˈut rib, tigreˈ quiltajxt uwach. Najt cˈwe rcamnical.
59004015	Cumaj chiwe che jelaˈ quibij: “We jelaˈ craj Dios cojcˈseˈ na rech cojbe jewaˈ o cojbe jelaˈ,” quixchaˈ.
59004016	Are ix quitakej ubanic uyiquic i ˈij chiwachbal iwib rucˈ i tzij su quibij. Injel wariˈ su quixtjan che ubanic petnak puˈab ritzel.
59004017	Chin retaˈan ubanic su craj Dios, we cuban taj, chiˈ kaj wi chpan mac.
59005001	¡Ix ix biyom, chitampeˈ wariˈ! Chixoˈec, chixsqˈuinak cmic rmal nimlaj cˈajsbal iwach che cpe na piwiˈ.
59005002	Are i mibil xicˈlo jampa quiwlo xa pocˈ chic. Are tzoylaj tak iwetzˈiak quiuban ˈel rmal chcap che quitjan che.
59005003	Are i meˈr, tak sak pwak rucˈ ˈan pwak xicˈlo, quirak na che ˈaynak rmal pus. Are pus cuqˈuexwachij i mac ibnon. Qˈuisbal ˈij are i mac cucoj tzij chiwij, rech quirak cˈajsbal iwach cucˈatsaj i bkil chpan ˈaˈ. Cmic oj cˈo chpan qˈuisbal tak ˈij, xa ustaj quimaymaˈ su mod rech quimoltaj mas i mibil.
59005004	Chitampeˈ, isbun iwajchac che xichcon iwucˈ che xicmol i jal. Cˈot tojbal que xiyaˈo. Cmic que quiwyin che ucojic tzij chiwij rmal jelaˈ xibno. Dios che cˈo injel u choˈab rucˈ, uton chic che xcoj tzij rajchac chiwij.
59005005	Ural chwach ulew ix cˈo injel su quiwaj, ijchon iwib puˈab su quirij ubanic che quixquictic rmal. Tjanec quichomrsaj iwib pcha inqˈuiaj chcap xa quiˈen rˈij jampa quicamsxic. Xa nkaj chic u ˈij rech quicamsxic.
59005006	Ix xicoj tzij chquij runak che cˈot cmac cbnon rech quicrak ccamnical rmal ˈatbal tzij ibnon picwiˈ. Que xictoˈt quib rucˈ ctzij chiwach.
59005007	Ix wechlal, utz quiban che reˈxic Kjaw Jesucristo jampa cpetec. Ix iwlon u mod jun aj chac che criˈej na che cuya uwach ruticoˈn cutic cho ruwach ulew. Criˈej na che cpe rsˈij tigreˈ cumol u chiˈ.
59005008	Jelaˈ quiban ix che reˈxic Kjaw Jesús jampa cpetec. Cubant quieb i cˈux rucˈ, rmal laˈ che xa nkaj chic cˈwe rˈij che cpetec.
59005009	Wechlal, xa micoj tzij chiwij chiwachbal iwib, rech jelaˈ cˈot chin cucoj tzij chiwij ix. Are kas ˈAtbal Tzij xa nkaj cˈwe. Cumaj che re cuban ˈatbal tzij piwiˈ.
59005010	Ix wechlal, chicjo retal chquij tak aj bil u tzij Dios ujer, che xichˈaw pubeˈ re. Que xicrak cˈax, xicchˈij uˈoxmil rmal cchac su xicbno chwach.
59005011	Are oj quekbij che utz que rajcojnel che quicchˈij rcˈax, mas quiquictic rmal. Iton chic su mod xuchˈij rcˈax a Job. Ya iwetaˈan chic su utzlaj tojbal xurak re qˈuisbal re. Jelaˈ cucˈut chekwach che quel u cˈux chke Dios. Re che mas cutoˈbsaj cwach runak.
59005012	Wechlal, nim quiwil wi wa rnawtzbal quinya chiwe wachanim. Xa mijic u beˈ rcaj, ni mijic u beˈ rulew rucˈ i tzij. Naret quijic u beˈ su racleˈn jampa quibij i tzij. Are utz che quibij: “jelaˈ,” quixcha, we kas jelaˈ. We jelaˈ taj tigreˈ quibij: “jelaˈ taj,” quixchaˈ. Jelaˈ quibno rech quirakt jun cˈajsbal iwach rmal Dios.
59005013	We cˈo jun chiwe xurak cˈax, utz cuban chˈawen rucˈ Dios. We jun cquictic, utz cbxinic cumaltioxij che rmal tak bix.
59005014	We cˈo jun yab chixoˈl, utz cutak ccˈamic tak unmal rajcojnel, rech quicban chˈawen rucˈ Dios pwiˈ, quiccoj asayt pwiˈ prubeˈ Kjaw Jesús.
59005015	Are cchˈawen, we rucˈ utzlaj ccojnic quicbno, tigreˈ Dios quiucnaj tak yab, quiutzar na rmal. We rmal mac ubnon xurak yabil are Dios cusach uwach.
59005016	Wechlal, chiˈalajsaj i mac chiwachbal iwib, chibna chˈawen rucˈ Dios chiwachbal iwib, rech jelaˈ quixucnaj che rcˈax. Mas nim u choˈab rchˈawen rucˈ Dios cuban jun achi che jsucˈ chwach, jampa cubno rucˈ injel u cˈux.
59005017	A Elías jun aj bil u tzij Dios ujer, re xa jun achi pcha kebnon oj. A Elías jampa xuta che rech cubanxt jab, tigreˈ Dios xuyaxt lo rjab pwiˈ ruwach ulew rech oxib jnab rucˈ inqˈuiaj.
59005018	Tigreˈ jampa xuta che rech cuyach lo rjab, jelaˈ xubno xuyach lo rjab pwiˈ ruwach ulew, xuya injel uwach ticoˈn.
59005019	Wechlal, we cˈo jun chixoˈl che uyaˈon can rsaklaj tzij, tigreˈ cpech jun chic cuyca lak rech ctzlaj chna chpan,
59005020	chiwetamaj wariˈ: Chin jun chiwe cuya u nˈoj che jun aj mac che uschon u be che tjan che ubanic etzlal, we ctzlaj chna chpan nu cjonnak wi nabe, are lajun xuya u nˈoj cresaj rajmac chuxeˈ rcˈajsbal uwach curko chpan camnical. Jelaˈ cubno rech csachtaj cwach qˈui u mac rmal Dios.
60001001	In in a Luˈ, in apóstol che a Jesucristo, are in u takoˈn re. Quintzˈibaj wajun wuj chiwe ix kechlal che ituclen iwib, ix elnak pitinmit rmal cˈax xirko. Jelaˈ ubnon che wacmic ix cˈo pucuent Ponto, pucuent Galacia, pucuent Capadocia, pucuent Asia rucˈ pucuent Bitinia.
60001002	Are ixuchaˈon chic rmal jelaˈ u reynic xuchˈob pujlon Dios ujer. Jelaˈ xuban re rech quixel tioxlaj tak aj cojnel rmal Tioxlaj Xlabxel, rech quinmaj Kjaw Jesucristo. Jelaˈ jnan rech quixuchˈaj re rucˈ u quiqˈuel. Are Dios cuya u ˈab piwiˈ rech cuya utzlaj utzil rech cˈo ˈaxbal chixoˈl rucˈ.
60001003	¡Chkenmartsaj u ˈij Dios u Taˈ Kjaw Jesucristo! Utz we jelaˈ quekbno rmal mas xel u cˈux chke, xuya jun cˈacˈ kcˈaslemal jampa xucsoj uwach a Jesucristo chicxoˈl rcamnak. Are waˈ cuya chke che cul kcˈux chrij chpan kcˈaslemal che jelaˈ cuban chke oj rmal laˈ che oj relcˈwal re cmic.
60001004	Jelaˈ ubnon che oj kiˈej su ucˈlon na chke Dios che cuya na chke prcaj jnan cucˈ quinjel che i relcˈwal re. Ucˈlon chiwe prcaj jelaˈ cubant ˈel, ni cpocar taj, csachtajt uwach cbe ˈij sak.
60001005	Rmal i cojnic che Dios, re quixuchjej injel ˈij rucˈ nimlaj u choˈab rech jelaˈ quirak iwe rucˈ. Jelaˈ ctjan che ubanic rech quixcˈoltaj na jampa cuˈalajsaj na u Cˈjol chpan rqˈuisbal tak ˈij.
60001006	Cmic cuya quixquictic rmal jelaˈ cuban na chiwe, mas tneˈ quixbson jbeˈ rmal che qˈui uwach cˈax irkon chpan i cˈaslemal che quixtjan che uchˈijic.
60001007	Cˈo u be wa rcˈax irkon wechlal, are waˈ: rech quiˈalajsaj chsak che kas ixcjonnak rucˈ Dios. Are rˈan pwak che csachtaj uwach che quicban runak rajawxic curak mas ˈaˈ rech jampa quelec cuchˈij na mas rˈij. Jelaˈ jnan i cojnic che mas nim u ˈij chwach rˈan pwak rajawxic curak cˈax rech jelaˈ co quitacˈbaˈ iwib chpan, rech quichˈij injel su cpe chiwij. Tigreˈ cquinmartsax i ˈij ix, quirak na nim i ˈij, mas utz quixˈiltaj wi jampa curak u ˈij che uˈaljsan Kjaw Jesucristo.
60001008	Are ix quiloˈoj uwach re mas tneˈ iwlont uwach. Jelaˈ ixcjonnak che mas tneˈ mjaˈ quiwil uwach. Jelaˈ ibnon che wacmic cˈo nimlaj quicten chpan iwenmaˈ che petnak prcaj che quirakt i tzij che ubixic chrij rmal mas tzoy.
60001009	Jelaˈ ubnon wechlal rmal laˈ che quixtjan che ucˈamic bic rtojbal re i cojnic, are waˈ che quixcˈoltjec.
60001010	Are tak aj bil u tzij Dios ujer, nojin xictzcuj, jelaˈ nojin xicchˈob chrij wa rtzij petnak rucˈ rech quixcˈoltaj na. Tigreˈ xicˈalajsaj psak, xicbij canak che are waˈ rsipnic che cuya na chiwe rmal re.
60001011	Que mas xicmaymaˈ chrij su racleˈn che xucˈut chicwach rTioxlaj Xlabxel rech a Jesucristo che xchˈaw cucˈ chpan quenmaˈ. Rmal jelaˈ xubij chque rech quictzˈibaj canak injel su cbantaj na che a Jesucristo: che curak na cˈax jelaˈ mas quequinmartsaj na u ˈij. Que xiuc che u chˈobic chque ˈij jelaˈ su mod cbantaj na injel.
60001012	Dios xuˈalajsaj chicwach psak che su xictzˈibaj canak naret cuqˈuis pwiˈ chpan tak wa rˈij canak jampa i cˈas na que. Xa jelaˈ cubno chpan wa rˈij cmic jampa ix cˈaslec ix cˈo cho ruwach ulew. Jelaˈ ubnon che wacmic ubin chsak wa rutzlaj u tzij re chekwach oj. Uyaˈonch ubixic chke rucˈ nimlaj u choˈab rTioxlaj Xlabxel petnak prcaj jelaˈ pcha xchˈaw re cucˈ que ujer. Are wa rtzij quintjan che ubixic chiwe quicrij cchˈobic chrij tak ángeles rech jelaˈ cquetamaj juntir su cubij.
60001013	Rmal laˈ wechlal ¡chicsoj uwach i chˈobnic chpan iwenmaˈ! ¡Chixcˈasctak! Chicubsaj i cˈux rmal su laˈ quirak na jampa cucˈut na rib Kjaw Jesucristo.
60001014	Chinmaj su cubij Dios chiwe. Xa miyach iwib puˈab su curij ubanic i reynic che cˈo iwucˈ jampa mjaˈ xichˈob rsaklaj tzij.
60001015	Wacmic, chicjo i choˈab rech cˈot tzˈil craktaj chiwij jelaˈ pcha Dios che xojusqˈuij che re kas tiox.
60001016	Are waˈ cubij rTioxlaj Wuj tzˈibtal canak: “Rajawxic che cˈot tzˈil craktaj chiwij rmal laˈ che in kas tzij in tiox,” cchaˈ.
60001017	Ix jelaˈ quibij “Ktaˈ,” quixcha che Dios, jampa quiban i chˈawen rucˈ. Chcˈun pijlon che re xa jnan cojril wi re jampa cuban na ˈatbal tzij pekwiˈ. Naret nim cril wi jun chke chwach jun chic. Rmal laˈ cumaj chiwe che quixiˈij iwib chwach injel ˈij chpan i cˈaslemal ural cho ruwach ulew.
60001018	Ix iwetaˈan chic rjil u tojbal Dios rech iresxic puˈab rjaw wajun i cˈaslemal che cˈot uptan che i cˈmon bic cmal i taˈ man, i aj Israel ujer. Naret quinchˈaw chrij rpwak che utjon re, rmal laˈ che rˈan pwak rucˈ rsak pwak xa jnan quisach cwach juntir.
60001019	Are rjil utjon Dios rech quixutzˈakpij nak puˈab rjaw itzel, are mas nim na, xa are u quiqˈuel a Jesucristo che jun tioxlaj taˈbal toˈob rmal kmac oj. Re xuya rib che u camnical jelaˈ pcha jun alaj chij che cˈot jun tzˈil craktaj chrij che sak ubnon juntir.
60001020	Dios xuchaˈo Kjaw Jesucristo ujer canak jampa mjaˈ cbantaj nak injel ruwach ulew rech jelaˈ cubno. Te wachanim xuˈalajsaj psak che jelaˈ uchˈbon lo ujer. Re xutak lo ruCˈjol chpan wa rqˈuisbal tak ˈij rmal iwech ix.
60001021	Rmal a Jesucristo xixcjon che Dios. Re wajun che xucsoj uwach chicxoˈl rcamnak, xunmartsaj u ˈij. Cmic are i cojnic, jnan rucˈ wa rcubsbal i cˈux rmal Kjaw Jesucristo cˈo iwucˈ, rech co quictacˈbaˈ iwib chpan.
60001022	Cmic wechlal rmal laˈ che quinmaj rsaklaj tzij ijosˈin iwib, jelaˈ ubnon quiloˈoj iwib chiwachbal iwib kas tzij che ix ix aj cojnel che Dios. Cmic quitakej iloˈoxic iwib rucˈ injel iwenmaˈ.
60001023	Ix jelaˈ ubnon chiwe pcha ixˈalaxnak chic rmal u tzij Dios che cˈaslec junelic chbe ˈij sak. Jelaˈ ubnon che cmic cˈo jun i Taˈ che junelic cˈaslec naret cril uwach u camnical, jetlaˈ pcha i taˈ i chuˈ aj uwach ulew che xa quicmac.
60001024	Are waˈ cubij rTioxlaj Wuj: “Quinjel runak xa i jnan rucˈ tak ˈyes che cˈo cho ruwach ulew, are qui ˈij runak jelaˈ ubnon pcha tak cutzˈej ptak ˈyes. Nojin chkeˈjic tak ˈyes, jelaˈ ctzˈak bic pulew u cutzˈej quicmac.
60001025	Xak are u tzij Dios jelaˈ taj, junelic cˈaslec chbe ˈij sak,” cchaˈ. Are wariˈ wa rtzij che uyaˈon ubixic chiwe rech quixcˈoltaj na rmal.
60002001	Rmal laˈ wechlal, chiya can injel uwach etzlal jelaˈ pcha wa rinqˈuiaj quinbij chiwe wachanim: xa mixsubtjec rmal tak mlon tak tzij, xa miban quieb i plaj, xa mirij uwach su cˈo rucˈ jun chic, xa miban tzijtal chquij inqˈuiaj chic.
60002002	Iwetaˈan su mod ralaj neˈ mas curij cutij u tuˈ, jelaˈ quiban ix mas quirij uwach u tzij Dios che jelaˈ cuya i choˈab chpan iwenmaˈ. Rmal laˈ quiqˈuiyic chpan i cojnic rech co quitacˈbaˈ iwib chpan. Jelaˈ ubnon quixcˈoltaj na.
60002003	Are ix ya iwlon chic che mas chuchˈuj u mod Dios rmal rutzlaj utzil uyaˈon chke.
60002004	Cmic wechlal chisaˈaj, quixkeb na nkaj rucˈ Kjaw Jesucristo. Quinya jun cˈambal nˈoj chiwe: A Jesucristo jelaˈ pcha jun abaj che nim uptan, wet cˈo jun abaj che cˈaslec are re. Re xa xquetzlaj uwach cmal tak unak kwinkil judíos. Dios uchaˈon chic che cˈjeˈ re unmal chke oj tak aj cojnel pcha runmal abaj u taquelbal jun ja.
60002005	Rmal laˈ joˈ cojkeb na rucˈ re che pcha wa rnabe abaj cucoj Dios che u taquelbal rchoch re. Quiya iwib puˈab rech jelaˈ quixucoj re pcha rinqˈuiaj abaj quibe pwiˈ u taquelbal rchoch re. Cmic are ix jelaˈ pcha ix tioxlaj tak patre chwach Dios. Cmic quixchcon prchoch re che uyaˈic cuybal cmac runak che kaj chwach rmal a Jesucristo.
60002006	Are waˈ cubij rTioxlaj Wuj: “Chiwlampeˈ, inuchaˈon jun abaj che nim uptan chwe, che quincoj che runmal abaj che rtaquelbal ja puxcˈut unmal uwchoch pwiˈ rjib Sión. Chin jun che cjon na che re, quelt na u qˈuixbal,” cchaˈ.
60002007	Are wa rabaj are Kjaw Jesucristo che nim uptan chiwe ix che xixcjon che, xa are rinqˈuiaj che quicjon taj cˈot uptan chque. Cubij rTioxlaj Wuj chquij: “Are wa rabaj che xquetzlaj cmal tak aj bnol tak ja, are wajun xel nim uptan chicwach quinjel wa rinqˈuiaj tak abaj,” cchaˈ.
60002008	Jelaˈ cubij chpan jun u xak chic che rTioxlaj Wuj: “Are wa rabaj, rech unak quitquej ckan pwiˈ, are wajun quitzˈak unak chrij,” cchaˈ. Jelaˈ ubnon cmic chque runak, mas quicrak cˈax rmal ccaj taj quicjon che u tzij Dios quequinmaj taj su cubij. Jelaˈ pcha quictzˈakec rmal wajun abaj che cˈo picbe. Dios ujer uchˈbon lo che jelaˈ rcˈax quiquirko.
60002009	Are ix xa ix jnant cucˈ la inqˈuiaj, are ix ixuchaˈon Dios che jun u tinmit re che nim uptan che. Are ix jelaˈ pcha ix tioxlaj tak patre chwach jun unmal ˈatbal tzij, are Dios che quiban ix aj chac che re. Are ix pcha jun u tinmit tioxlaj tinmit chwach, jelaˈ are ix kas ix rech re. Jelaˈ ubnon rmal rech quiya ubixic che rnimlaj u chac re, che xixusqˈuij lak rech quixel chpan ekuˈn rmal i mac ibnon, rech jelaˈ quixcˈjeˈ prusakil re.
60002010	Jetlaˈ ibnon nabe canak, naret ix rech Dios, naret ix u tinmit re. Wacmic jelaˈ ix kas ix rech re. Ujer canak xichˈob taj che Dios mas xel u cˈux chiwe, wachanim xicˈam rutzlaj utzil uyaˈon chiwe.
60002011	Ix loˈlaj tak wechlal quinbochˈej i jlon, che ix, ix aj naj che ixituclen iwib ural cho ruwach ulew, xa miya iwib che ubanic su curij cuban i bkil che aj uwach ulew. Are laˈ cuban aj chˈoj che su craj cuban iwenmaˈ che schjon chwach Dios.
60002012	Chichjej iwib rucˈ su quibno chpan i cˈaslemal chicwach runak che quicchˈobt uwach Dios, rech jelaˈ xiw utzlaj tak chac quibno. Jelaˈ ubnon che mas tneˈ cˈax quichˈaw chiwij, che quicbij che are ix xiw ix aj bnol etzlal, nojin cpe na jun ˈij che quicoj na u ˈij Dios jampa curak u ˈij che cpe Kjaw Jesucristo jnan iwucˈ ix.
60002013	Prubeˈ Dios, chiya iwib ptakec chque runak che cˈo ˈatbal tzij picˈab: Jelaˈ quibno che runmal ˈatbal tzij ptak nimlaj tinmit nu ix cˈwe cmic, rmal laˈ che re nim u takquil piwiˈ.
60002014	Jelaˈ quibno quiya iwib picˈab tak ˈatbal tzij i cˈo pitinmit, che que itkon lak rmal runmal chque che uyaˈic cˈajsbal cwach runak che i kas aj bnol etzlal. Xa jnan quibno che uyaˈic qui ˈij runak che kas i utzlaj tak unak.
60002015	Are waˈ u reynic Dios chiwe che quitzapij upicchiˈ la rploj tak unak che quicchˈob taj su quicbij. Jelaˈ quibno rmal rutzlaj i chac quibno chwach Dios.
60002016	Are ix ixtzˈakptaj nak chic chuxeˈ ubanic su cubij cpxab i aj Israel, xa naret craj cubij che quiya iwib che ubanic su quiwaj quibno. Are ixtzˈakptaj nak chic che ubanic injel su craj Dios chiwe, jelaˈ ix pcha ix aj chac ix cˈo puˈab re.
60002017	Nim quiwil wi injel unak. Chiloˈoj iwib chiwachbal iwib chixoˈl ix rajcojnel. Jelaˈ pcha xinbij chiwe chinmaj u tzij runmal ˈatbal tzij ptak nimlaj tinmit nu ix cˈwe cmic.
60002018	Are ix aj chac chiya iwib ptakec chque i patrón, rech jelaˈ nim quiwla chpan injel. Naret xiw chque i patrón che i chuchˈuj che quixcaj, jelaˈ quibno nim quiwla la rinqˈuiaj che mas i cˈan.
60002019	Dios mas cuya u ˈab piwiˈ rech quirak rutz, we quichˈij rcˈax quirko che cumajt chiwe rmal quiwaj quitzˈkatsaj u tzij su cubij chiwe.
60002020	Cˈot su quiwechbej we quirak cˈax rmal su i mac ibnon chicwach. Cumaj chiwe che quixquichˈiyo. We quichˈij i cˈax quirak rmal utz ibnon cucˈ i patrón mas tneˈ cumajt chiwe che jelaˈ xirko, tigreˈ kas quixkaj chwach Dios, re utz quixerlo.
60002021	Rmal rech quirak i cˈax, xixusqˈuij wi rmal Dios nabe canak. Jelaˈ quelec rmal laˈ che Kjaw Jesucristo, xutij cˈax rmal iwech, xuya jun cˈutbal chiwe rech quicoj retal chrij. Utz quibno quitakej uchˈijic rcˈax jelaˈ pcha xuban re.
60002022	Re cˈot u mac xubno. Cˈot mijun uton che xubij mlon tzij re, ni cˈot tzijtal xubij.
60002023	Jampa runak xiquiˈo a Jesucristo, re xutzlijt u cˈxel cˈax che ubixic chque. Jampa runak xicban cˈax che, naret xubij jun cˈajsbal uwach quiquirko. Re xiw xcubsaj u cˈux chrij Dios, che re kas jsucˈlaj ˈatbal tzij cubno.
60002024	A Jesucristo xuya rib che rekxic kmac kinjel. Are u bkil re xurak cˈaxlaj camnical cho jun cruz cheˈ rmal kech oj. Jelaˈ xuban chke rech cojuxan che ubanic kmac jelaˈ pcha xojcam chwach rech quektakejt ubanic. Jelaˈ oj cˈaslec cmic che ubanic su laˈ che jsucˈ chwach Dios. A Jesucristo soctajnak chic xutij cˈax rmal kech, rech jelaˈ cojcˈseˈ na, rech cojcantjec che rcˈaxlaj yabil are laˈ kmac che cˈo chkij nabe.
60002025	Are ix nabe jelaˈ ix pcha inqˈuiaj chij che quischon can cbe rmal i mac ibnon. Are wacmic ya irkon chic, xitzlaj rucˈ rajyuˈ a Jesucristo che kas quixuchjej pcha cuban rajyuˈ chque tak chij.
60003001	Jelaˈ quiban ix ix tak ixkib, chijujnal chiya iwib ptakec chque iwichjil. Pent i cˈo jujun chque tak achjab chixoˈl che mjaˈ icjonnak che u tzij Dios, tigreˈ que quichˈactaj na rmal rutzlaj i mod chicwach. We jelaˈ ubnon nojin quicjon na che, xa rajawxic taj che quibij ix jun tzij chque.
60003002	Que quicoj na retal chrij i cˈaslemal che cˈot jun tzˈil craktaj chiwij. Jelaˈ rmal utz quixiltaj wi cmal injel unak, xa nojin quicjonec.
60003003	Rajawxict chiwe che quiwik iwib rucˈ su racleˈn quicoj chiwij, jelaˈ pcha su mod quiyujbaˈ iwiˈ, o tak i rax, tak mariˈab o tak arit quicoj pixquin, o jelaˈ tak iwetzˈiak quicoj chiwij. Naret wariˈ cˈo uptan chwach Dios.
60003004	Xa are quiwik iwib rech cˈo i tzoybal chpan iwenmaˈ. Quicoj i choˈab rech cˈjeˈ jun iwenmaˈ chuchˈuj, che cˈo i maxoˈil, are laˈ csacht uwach pcha cuban la rinqˈuiaj. Are wariˈ nim uptan che Dios.
60003005	Jelaˈ xicban la rtak ixkib ujer che i tioxlaj tak aj cojnel chwach Dios. Que xiccubsaj ccˈux chrij Dios, jelaˈ cmod xicban che cyujbxic quib chquij: Xicya quib chijujnal ptakec quichjil. Jelaˈ xicwik quib rucˈ cquenmaˈ mas kaj chwach Dios.
60003006	Chcˈun pijlon che jelaˈ u mod al Sara are rixkil Abraham ujer. Xuya rib che utakic Abraham xunmaj u tzij chpan injel, jelaˈ xubij: “Uwjaw”, xcha che richjil. Are ix wechlal ixkib quitakej ubanic iwe su xuban re, rech jelaˈ cubij chiwe ix cmic che ix riˈ u man al Sara. Utz quibno chijujnal chpan injel rech cˈot quixiˈij iwib chwach i cˈanil che iwichjil.
60003007	Are ix ix achjab che ix cˈlunak chic, utz quibno rucˈ i chˈobnic chijujnal rech quichjej iwixkil rucˈ utzlaj i mod. Chcˈun pijlon che naret mas cchoˈab tak ixkib jelaˈ pcha ix. Cumaj chiwe che nim quiwil wi rmal laˈ che quicrak na que junelic ccˈaslemal jnan rucˈ pcha su quirak ix. Que pcha jun tioxlaj i sipnic xuya Dios chiwe. Rajawxic che injel wariˈ quibno rech cˈot jun i mac cuˈatmij ubanic i chˈawen rucˈ re.
60003008	Qˈuisbal re wechlal cwaj in che cˈjeˈ xa jun i chˈobnic chrij injel wariˈ su quintjan che ubixic chiwe, jelaˈ xa jun iwenmaˈ quina ix chiwachbal iwib. Chiloˈoj iwib che kas iwechlal iwib chpan u tzij Dios, rucˈ utzlaj i cˈux, xa minmartsaj iwib chiwachbal iwib.
60003009	Chin jun cuban cˈax chiwe, xa mitzlij u cˈxel cˈax che, chicyu. Xa mibij cˈaxlaj tak tzij che jun che quixcyoˈ rucˈ u tzij. Are utz quita che Dios rech cuya u ˈab pwiˈ lajun cuban che jun cˈax chiwe. Jelaˈ quibno rmal laˈ che jelaˈ cuban re chiwe ix, cuya u ˈab piwiˈ ix iwinjel che xixusqˈuij rucˈ.
60003010	Cubij rTioxlaj Wuj: “Chin jun che kas craj cquictic rucˈ u cˈaslemal, rech curak utzlaj tak u ˈij, tigreˈ cumaj che che cˈot jun cˈax cchˈaw chquij inqˈuiaj, xa mubij jun mlon tak tzij.
60003011	Rajawxic che cuya can ubanic etzlal, rech cuban rutz, injel ˈij cutzcuj uyaˈic ˈaxbal chicxoˈl runak, jelaˈ cutakej ubanic.
60003012	Jelaˈ cubno rmal laˈ che are Dios cuchjej rjsucˈlaj unak chwach, amˈal cuto su quicbij che chpan cchˈawen. Re xa ust cril runak che xiw etzlal quicbno,” cchaˈ.
60003013	¿Chin jun conec cuban cˈax chiwe wechlal we amˈal quicoj i choˈab che ubanic utzil?
60003014	Mas tneˈ jelaˈ quirko che quicban cˈax chiwe rmal jsucˈ quibno chwach Dios, utz iwe quixquictic. Xa mixiˈij iwib chwach la rcˈax su cuban chiwe xa jun unak. Xa mimaymaˈ su cuban chiwe.
60003015	Chicubsaj i cˈux chrij a Jesucristo che re Kjaw chke kas tzij, naret chrij jun achi. Chiyujbaˈ iwib rech amˈal quixconec quitoˈo iwib rucˈ i tzij chrij rutzlaj i cubsbal i cˈux, jampa runak quicta chiwe su u colmil.
60003016	Xa rucˈ utzlaj i mod chibij chque, rucˈ chuchˈujlaj iwenmaˈ. Chicjo i choˈab rech quina piwenmaˈ che cˈot jun etzlal craktaj chiwij, rech jelaˈ jampa runak quixcyoˈ rucˈ tak ctzij, jelaˈ cˈax quicchˈaw chquij utzlaj i chac quibno rmal itaken Kjaw Jesucristo, quel cqˈuixbal jampa quiccoj na retal che jetlaˈ i cˈaslemal pcha quicbij que.
60003017	Chichjaˈ uˈoxmil rcˈax quirko rmal benak i cˈux che ubanic utzil, we jelaˈ craj Dios che quirak cˈax rmal. Are mas utz na chwach quirak cˈax rmal etzlal quibno.
60003018	A Jesucristo, re xcam rmal iwech ix. Xa jun bwelt xuya rib che rcˈaxlaj camnical junelic chbe ˈij sak. Naret cam na jun bwelt chic rmal kmac oj, ya xubno. Re jsucˈlaj achi chwach Dios, che cˈot u mac xraktaj chrij. Xcam re rmal kech oj che xiw etzlal xketamaj xicbno. Jelaˈ xubno rech cucˈam kbe chekwach rech cojuc chlaˈ rucˈ re. Re xux unak, xiccamsaj, xmukic jelaˈ pcha xa jun achi, tigreˈ xcˈastaj uwach chicxoˈl rcamnak rmal Dios. Are ruxlabal che a Jesucristo xcam taj xak xiw u bkil.
60003019	Jelaˈ ubnon rmal u xlabal che cˈas na xbe che ubixic utzlaj u tzij Dios chque inqˈuiaj tak u xlabal che i tzpal canak chpan ˈekˈlaj ekuˈn.
60003020	Are wa rinqˈuiaj u xlabal are quech runak che xquinmajt u tzij Dios ujer jampa cˈas na a Noé jampa xuban rbarco. Are Dios xicriˈej xuchˈij i qˈui ˈij, xraj xerlo we quicjon na que che u tzij. Xa xicam juntir rmal jab, xak xiw i waxkib che i ajuwarchoch a Noé xicˈoltjec chwach rjaˈ.
60003021	Jelaˈ ubnon cuya jun cˈutbal chekwach che oj bnon kasan jaˈ pekwiˈ. Rmal rkasan jaˈ quekˈalajsaj psak che xojcˈoltaj nak chic chwach rcamnical jelaˈ quekrakt jun cˈajsbal kwach rmal Dios, rmal laˈ che xcˈastaj uwach Kjaw Jesucristo chicxoˈl rcamnak. Naret rmal xojujosˈij kib chkij rmal rkasan rjaˈ rech cojcˈoltjec, xa are rmal laˈ quekjach kib puˈab Dios xekta sachbal kmac che re. Tigreˈ rkasan jaˈ xel chke jelaˈ pcha jun cˈutbal che jelaˈ xekbno.
60003022	Cmic Kjaw Jesucristo cˈo prcaj cul chnim u ˈab Dios nu cˈwe u taknic. Jelaˈ quinjel tak ángeles cucˈ quinjel che i cˈo cchoˈab, jnan cucˈ quinjel che i cˈo ˈatbal tzij picˈab prcaj cyaˈon quib puˈab re rmal xutzˈkatsaj injel su craj u Taˈ che.
60004001	Cmic chic wechlal, ˈalaj che Kjaw Jesucristo xurak cˈax rmal iwech. Rmal laˈ cumaj chiwe che quitij i choˈab che u chˈobic chpan iwenmaˈ jelaˈ pcha xuchˈob re. Re xuya rib puˈab rcˈax xurko, jelaˈ jnan rajawxic che quiban ix. Xa miwetzlaj uwach rcˈax.
60004002	Cmic chic quiya iwib che urakic su cpe chiwij rmal Dios. Chiya iwib putaknic re chpan iwenmaˈ rech juntir i cˈaslemal. Ya cˈoxt uptan chiwe quirij ubanic etzlal i reynic xa aj uwach ulew.
60004003	Ya xinojsaj iwenmaˈ che ubanic creynic tak itzel unak che xiw quicbsoj ubanic etzlal. Jelaˈ xibno jampa ix cˈo puˈab runmal itzel: Ximocan cucˈ tak ixkib che naret i cˈlunak cucˈ, xirij cwach tak ixkib, xixbaˈrec, xiban itzel tak mac chpan tak nim ˈij aj uwach ulew, rucˈ xiyic qui ˈij tak dios xa cbnon cmal unak.
60004004	Cmic chic wa ritzel tak iwichˈil ujer mas quicmaymaˈ iwach rmal laˈ che quiquichˈilˈaj taj, jelaˈ pcha xibno nabe che ubanic itzel tak i mac cucˈ. Jelaˈ ubnon quixquiyˈo rucˈ tak ctzij cmic che cˈax utaˈic.
60004005	Xa mibsoj laˈ wechlal, are Dios cucˈajsaj na cwach jampa cuban ˈatbal tzij picwiˈ. Cpe na jun ˈij che rajawxic chque quicˈalajsaj psak injel chwach re. Are itzel tak unak che icamnak chic jnan cucˈ quinjel i cˈas na jampa cpe na u ˈij rech ˈatbal tzij.
60004006	Jelaˈ uptan che a Jesucristo xuya utzlaj ubixic u tzij Dios chque tak cxlabal quech runak che xicmac rmal rnimlaj jab ujer. Jelaˈ xubno rmal rech mas tneˈ xicrak cˈaxlaj camnical jelaˈ pcha quicrak runak, cuya chque che cˈseˈ na cxlabal jelaˈ pcha cˈseˈ na re junelic chbe ˈij sak.
60004007	Wechlal, xa nkaj chic cˈwe qˈuisbal re juntir. Rmal laˈ utz quibno rech quilawchij iwib chpan i cˈaslemal chixcˈasctak chpan i chˈobnic, quixuxant che ubanic chˈawen rucˈ Dios.
60004008	Chiloˈoj iwib chiwachbal iwib rucˈ injel iwenmaˈ, are nim na uptan chixoˈl chicwach juntir.
60004009	Utz quiya cpsar chque inqˈuiaj kechlal che quipe naj, chibna rucˈ quicten piwenmaˈ, naret rucˈ quieb i plaj.
60004010	Chitoˈo iwib rmal rtioxlaj i choˈab uyaˈon chiwe chijujnal rmal Dios. Jelaˈ quicˈut chicwach inqˈuiaj che utz quiban che uchejxic su sipan chiwe rmal re rech cˈo cquechbej inqˈuiaj iwmal.
60004011	Wajun cuya ubixic u tzij Dios, tigreˈ utz cuban che ubixic su cubij Dios naret su cubij re utquel. Chin jun cchconec che uyaˈic su rajawxic chque inqˈuiaj, jelaˈ cubno rmal u toˈbnic Dios cuya che rmal u choˈab re. Rmal jelaˈ quibno quinmartsaj u ˈij Dios, quiyic u ˈij re rmal a Jesucristo. Utz chkeyca u ˈij re che cˈjeˈ nimlaj u choˈab re junelic chbe ˈij sak. Amén.
60004012	Loˈlaj tak wechlal, xa mimaymaˈ wa ruˈoxmil cˈax che quirko che jelaˈ pcha jun che curak u ˈaˈil rˈij. Xa mibno pcha jun che cuchˈob taj su rech re, are rcˈax quirko iwech rmal laˈ chicˈma, xa mimaymaˈ rij.
60004013	Utz quina ix jampa quirak cˈax rmal quibno su craj Dios chiwe jelaˈ pcha xurak Kjaw Jesucristo. Tigreˈ jampa cpe na re cˈo rnimlaj quicten piwenmaˈ rmal laˈ che jnan cyic i ˈij rucˈ re.
60004014	Quixquictak we runak quixquiyˈo rmal quitakej ubanic su craj a Jesucristo chiwe. We jelaˈ quirko craj cubij che rTioxlaj Xlabxel cˈjeˈ iwucˈ ctjanec cchconec chpan iwenmaˈ rucˈ nim u ˈij.
60004015	Cwaj taj quinto che xirak cˈax rmal jun i mac ibnon jelaˈ pcha wet xicamsaj jun chic, o wet xiban elaˈ, o wet ix aj bnol etzlal, o wet quinim iwib che ubanic su quech inqˈuiaj chic. We jelaˈ quibno cumaj chiwe che quirak cˈax.
60004016	We jun chiwe curak cˈax rmal che cjonnak chic, o we rmal u tzij Dios, naret qˈuixbal che. Are utz cumaltioxij che, cunmartsaj u ˈij re che uyaˈon che che xurak cˈax rmal u beˈ a Jesucristo.
60004017	Cmic chic xurak u ˈij jampa cumaj ubanic ˈatbal tzij. Are nabe cban ˈatbal tzij picwiˈ runak che i u tinmit Dios. We oj quekrak cˈax rmal rˈatbal tzij, cwaj quichˈbo chrij rnimlaj cˈax quicrak na wa rinqˈuiaj unak che caj taj quicjon che rutzlaj u tzij re.
60004018	We are rjsucˈlaj tak unak rucˈ cˈax quicˈoltaj wi, ¿su cˈax quicrak na wa ritzel tak unak che xiw etzlal quicbno, che quicyict u ˈij Dios? Congan cˈax quiquirko.
60004019	Rmal laˈ queklo che runak che quicrak cˈax rmal jelaˈ craj Dios chque, are utz quictakej ubanic utzlaj tak cchac, jelaˈ quiccubsaj ccˈux chrij rcˈaslec Dios che xiw re aj bnol juntir su cˈolec. Re cuqˈuis pwiˈ u tzij su cubij, quixuyat canak.
60005001	Cmic quinya quieb oxib tzij chque tak quinmal chixoˈl ix rajcojnel. In are in unmal chque rajcojnel jnan iwucˈ ix. In xinwil rcˈax xurak a Jesucristo cho rcruz cheˈ, jelaˈ jnan quinwechbej na rwe in jampa cpe na re rucˈ nim u ˈij. Cmic quixinbochˈej wechlal:
60005002	Utz quiban che uchejxic tak aj cojnel che uyaˈon piˈab rmal Dios, jelaˈ pcha jun aj yuˈ utz cuban cchejxic wa ruchij. Xa muban quieb i cˈux che cchejxic jelaˈ we jun tzij rajawxic quibno. Naret quitzcuj su cya chiwe che i tojbal, ni quitzcuj pwak che qˈuixbal uchˈaquic, are la quibno rucˈ injel iwenmaˈ.
60005003	Xa miyic i ˈij rucˈ i taknic picwiˈ, chibna pcha cˈot i takquil picwiˈ. Xa quicˈam cbe chicwach i cˈo piˈab rucˈ utzlaj i mod, rech quicban que jelaˈ pcha quiban ix.
60005004	Tigreˈ jampa cpe na a Jesucristo, che re pcha runmal chque tak quinmal chque aj cojnel, re pcha runmal chque tak aj yuˈ, cuya na jun i corona che nim u ˈij che craplan junelic chbe ˈij sak.
60005005	Jelaˈ quiban ix wechlal tak abon quiya iwib ptaknic quinmal tak achjab i cˈo chixoˈl che ujer icjonnak chic. Xa minmartsaj iwib chiwachbal iwib. Utz quiban aj chac chque inqˈuiaj chixoˈl. Jelaˈ quibno rmal laˈ che jelaˈ cubij rTioxlaj Wuj: “Are Dios quiuculˈaj runak che quicna che quib che inmak tak unak. Xa cuban toˈob rucˈ utzlaj utzil chque runak che quequinmartsajt quib,” cchaˈ.
60005006	Rmal laˈ, chiya iwib chuxeˈ u taknic Dios che cˈo injel u choˈab puˈab. Tigreˈ re cuyic na i ˈij jampa craj re che jelaˈ cubno.
60005007	Injel su quimaymaˈ picˈux, su racleˈn che quibsoj, chiya can puˈab Dios. Re quel u cˈux chiwe kas tzij, quixuchjej.
60005008	Utz quiban che u chˈobic su quibno, chixcˈasctak. Are rajchˈoj chiwe runmal itzel, cutzcuj chin chiwe cuchˈco. Re jelaˈ pcha jun coj cutzcuj tak ploj tak chij rech cucamsaj cutijo.
60005009	Co quitacˈbaˈ iwib chpan nu ixcjonnak wi, xa miya iwib che quixuchˈco. Chcˈun pijlon che cˈo na mas i qˈui iwechlal i aj cojnel cho rinjel uwach ulew che quictjan che uchˈijic ccˈax rech quictakchˈejxt che ubanic mac.
60005010	Jampa iˈaxnak chic quieb oxib ˈij tigreˈ cˈoxt mas cˈax. Dios, are rjaw utzlaj utzil, che xixusqˈuij rech quicyic i ˈij jnan rucˈ a Jesucristo junelic chbe ˈij sak quixutzˈkatsaj na chwach, co quixutacˈbaˈ na chpan i cojnic, cuya i choˈab chiwe, rucˈ jun i taquelbal che xa cslib taj.
60005011	¡Are nimlaj u choˈab cˈjeˈ rucˈ pwiˈ injel su cˈolec, junelic chbe ˈij sak! Amén.
60005012	Quintak wa rwuj chiwe wechlal rucˈ u toˈbnic utzlaj wechlal a Silvano. Re kas tzij cuqˈuis pwiˈ u tzij su cubij. Xwaj wet xinya ccubsbal i cˈux rmal wa rtzij xintzˈibaj chiwe rech quiwlo che saklaj tzij oj cˈo chpan rutzlaj utzil Dios. Jelaˈ quinbij chiwe rmal jelaˈ inwlon chic.
60005013	Are tak aj cojnel i cˈo ptinmit Babilonia, che ix iwechlal iwib cucˈ quictak rtzil iwach iwinjel. Jelaˈ cutak rtzil iwach in cˈjol a Cux.
60005014	Chiya rtzil iwach chiwachbal iwib chixoˈl rucˈ nimlaj loˈbal i cˈux, rech jelaˈ nim quiwil iwib chiwachbal iwib. Are Dios cuya ˈaxbal chixoˈl ix iwinjel che ix rech Kjaw Jesucristo.
61001001	In a Simón cbix a Luˈ chwe, in aj chac rucˈ a Jesucristo, in apóstol che u takoˈn re. In quintzˈibaj wajun wuj chiwe ix wechlal, che xirak jun i cojnic che mas tzoy jelaˈ pcha oj xekrko. Are wa rkcojnic uyaˈon chke rmal Kjaw Jesucristo, are Dios kech oj, aj cˈlol ke oj juntir, che jsucˈ ubnon chke chwach u Taˈ.
61001002	Are Dios cuya u ˈab piwiˈ rech cuya ˈaxbal chixoˈl. Jelaˈ cwaj chiwe rmal rech qˈuiy na mas i chˈobnic chpan iwenmaˈ rucˈ re, jelaˈ rucˈ Kjaw Jesucristo.
61001003	Dios, rmal u choˈab, xusipaj injel su rajawxic chke chpan kcˈaslemal, rucˈ injel su rajawxic rech cojel tioxlaj tak aj cojnel chwach. Jelaˈ xuya chke rech ketamaj uwach wajun che xojusqˈuij rucˈ rmal nimlaj utzil uyaˈon chke, jelaˈ rucˈ nimlaj u ˈij re.
61001004	Jelaˈ ubnon che Dios uyaˈon chke su ubin can chke che cuya na chke, are wa rinmak tak sipnic che cojcont che uloˈic cˈo kucˈ cmic. Rucˈ wa rtioxlaj sipnic re quixutoˈo wechlal rech quixel puˈab tzˈillaj tak reynic rech i bkil che quixuya na chuxeˈ cˈajsbal iwach, rech quixˈax puˈab Dios, rech jelaˈ quixel pcha ubnon re.
61001005	Rmal wariˈ chicjo i choˈab rucˈ i cojnic rech jelaˈ qˈuiyic, cuya chiwe quiban utzlaj tak i chac. Tigreˈ rmal utzlaj tak i chac cpe na mas i chˈobnic.
61001006	Jampa cˈo mas i chˈobnic, tigreˈ quixconec quilawchij iwib, jampa quixconec quilawchij iwib, tigreˈ quichˈij injel uwach cˈax quirak chpan i cˈaslemal. Jampa quixconec quichˈij injel uwach cˈax, tigreˈ quiya iwib chuxeˈ u taknic Dios.
61001007	Jampa quixconec quiya iwib chuxeˈ u taknic Dios, tigreˈ quiwaj iwib che kas tzij ix iwechlal iwib chpan iwenmaˈ. Jampa quixconec quiwaj iwib che kas tzij ix iwechlal iwib, tigreˈ quiloˈoj iwib chiwachbal iwib juntir.
61001008	We injel wariˈ quitzˈkatsaj ubanic chpan i cˈaslemal, we quiban juntir, tigreˈ nim uptan i cˈaslemal chiwe. Tigreˈ naret nim balt i cojnic che Kjaw Jesucristo.
61001009	Chin jun chiwe che cubant wariˈ are jnan rucˈ pcha jun che caˈy taj, chˈuktal u bawach. Sachnakch pujlon che chˈajtaj nak chic chpan ujer tak u mac.
61001010	Rmal wariˈ wechlal quinbij na chiwe, are Dios xixusqˈuij lak, ixuchaˈon chic. Rmal laˈ chicjo i choˈab che ucˈutic chpan i cˈaslemal che kas tzij ixusqˈuin, ix chaˈtal rmal Dios. We jelaˈ quibno mijun bwelt quixtzˈak chna.
61001011	We jelaˈ ibnon, Dios cuya chiwe pcha jun uchi ja tortajnak chiwach che nim uwach rech quixuc na rucˈ prcaj nu cˈwe u taknic Kjaw Jesucristo aj Cˈlol ke.
61001012	Rmal wariˈ amˈal quincˈsoj pijlon su quintjan che ubixic chiwe. Jelaˈ quinbno mas tneˈ iwetaˈan chic, jelaˈ co itacˈban iwib chpan saklaj tzij che icˈmon chic.
61001013	Quinchˈbo che cumaj chwe che quincˈsoj pijlon injel wariˈ, nicpaˈ ˈij quincˈseˈ na bic cho ruwach ulew.
61001014	Are Kjaw Jesucristo ya ucˈtunch lo chinwach che najt mas in ˈij ural cho ruwach ulew. Tzijt craj ya quincmac.
61001015	Quincoj in choˈab iwucˈ rech quincˈun na pijlon injel ˈij juntir wariˈ jampa in camnak chic.
61001016	Are wa rnawtzbal xekya chiwe chrij u choˈab u petic Kjaw Jesucristo, naret xa tzijtal elnak pujlon jun unak. Xa are oj xeklo rucˈ mer kbawach jampa a Jesús xjaltaj uwach u caˈybal.
61001017	Are oj cˈo pwiˈ lajun jib jampa Dios xunmartsaj u ˈij u Cˈjol, xpe jun chˈabal prcaj che mas u choˈab che xubij: “Are wajun are loˈlaj in Cˈjol, in mas quinquicat rucˈ,” xchaˈ. Rmal su xubij Dios xuyic u ˈij che a Jesús.
61001018	Oj kas tzij xekto wajun xchˈawac petnak prcaj pa oj cˈwe rucˈ a Jesús pwiˈ wajun jib che quicbij tioxlaj jib che rmal chlaˈ Dios xujal uwach u caˈybal u Cˈjol.
61001019	Rmal laˈ che jelaˈ xeklo xuqˈuis pwiˈ su xicbij tak aj bil u tzij Dios ujer, cmic mas quekcubsaj kcˈux rucˈ su quicbij che cpe na. Jelaˈ ix utz quiban che utatbxic ctzij che jelaˈ pcha jun jotzcaj chaj craplnec chekwach pekuˈn. Are ctzij cucˈam kbe chke chekwach copan u ˈij jampa cpe na Kjaw Jesucristo che re jelaˈ pcha la rchˈmil quel lak jampa ya mer quiskaric. Re cuban sak chke pkenmaˈ.
61001020	Nabe rajawxic quichˈob wariˈ, che chpan injel su xictzˈibaj canak ujer tak aj bil u tzij Dios, cˈot jun unak conec xiw puchˈobnic re utquel cuˈalajsaj psak su cubij.
61001021	Mijun chque tak aj bil u tzij Dios xutzˈibaj jun tzij chpan wa rTioxlaj Wuj che xak elnak pujlon re utquel. Are Tioxlaj Xlabxel che cˈo chpan quenmaˈ wa rtioxlaj aj bil u tzij Dios xiuchˈabej, xuya qui nˈoj rech jelaˈ xicya ubixic wa rsaklaj tzij rech re.
61002001	Jelaˈ ubnon chicxoˈl unak i aj Israel mas ujer, cˈo jujun xa xicjluj quib che i aj bil tak u tzij Dios chicwach runak kwinkil. Jelaˈ quicˈjeˈ na jujun chixoˈl ix quicjluj quib che aj nawtzbal iwe. Que quicˈalajsaj na chiwach itzel tak nawtzbal che xa tzijtal ubixic. Que cquetzlaj uwach Cjaw che xiucˈlo. Rucˈ la chanim quicrak na jun cˈajsbal cwach rmal re.
61002002	Congan unak quictakej na itzel tak cnawtzbal que che ubanic injel su ccaj quicbno chpan qui bkil. Cmal que inqˈuiaj unak quiˈonec quicbij na cˈaxlaj tak tzij chrij kcojnic che Kjaw Jesucristo che xiw laˈ saklaj tzij.
61002003	Rmal quirij mas uwach pwak, quicbij na chiwe xak pchin chque tzij che uresxic pwak piˈab. Que xa quiˈej na wa rcˈax cpe na picwiˈ cˈot mod quicwaj quib chwach cˈajsbal cwach. Are Dios ujer chic iuyaˈon chuxeˈ wa rcˈax.
61002004	Dios xucuyt cmac jujun tak ángeles che xicban cmac chwach. Re xiuqˈuiak bic chpan rˈaˈ rech xbalba, xiutzapij can chpan ˈekˈlaj jul, i ximtlic rucˈ pcha jun clena rech cˈot mod quiˈel bic. Que icˈlon canak rech wa rˈij jampa cuban ˈatbal tzij picwiˈ.
61002005	Jelaˈ jnan Dios ni xucuyt cmac runak che i cˈo cho ruwach ulew mas ujer. Are xutak lo jun nim jab picwiˈ la ritzel tak unak, xijeˈ juntir chpan rjaˈ. Xiw a Noé rucˈ i waxkib chic i ajuwarchoch xicˈoltjec chicwach quinjel. Jelaˈ xuban Dios rmal a Noé xuya ubixic chicwach unak jun u cˈaslemal jsucˈ chwach re.
61002006	Xa jnan Dios xuban ˈatbal tzij picwiˈ la riquieb tinmit Sodoma rucˈ Gomorra, xusach cwach runak chpan. Xicˈat prˈaˈ xiuban chaj rmal ˈaˈ. Are wa riquieb tinmit xicya can jun cˈutbal chicwach runak che itran canak che wa rcˈaxlaj cˈajsbal cwach quicrak na unak che jelaˈ quicban itzel pcha xicban que.
61002007	Dios xiw a Lot xucˈlo chicxoˈl wa ritzel tak unak chpan wa riquieb tinmit. Re jun jsucˈlaj achi chwach, che ust xerlo cmod rinqˈuiaj che xicya quib che ubanic injel uwach etzlal.
61002008	A Lot, la rutzlaj achi waˈ, xcˈjeˈ chicxoˈl itzel tak unak, xuchˈij cˈax prenmaˈ rmal tzˈillaj tak mac xerlo, xuto, xicban la rinqˈuiaj. Jelaˈ xuchˈij ubanic injel ˈij.
61002009	Rmal wariˈ queklo wechlal che Kjaw Jesucristo retaˈan su cubno rech quiresaj rtioxlaj tak aj cojnel chwach takchbal mac rech cˈot cˈax quiquirko. Jelaˈ ˈalaj che retaˈan su mod cubno rech cucˈol can itzel tak unak rech wa rˈij jampa caˈat na tzij picwiˈ rech cˈajsbal cwach.
61002010	Kjaw Jesucristo cuya na jun cˈajsbal cwach mas cˈax chque wa rinqˈuiaj quictakej su curij cuban qui bkil che itzel rilic che cquetzlaj uwach u taknic Ktaˈ Kjawxel. Que quiccoj quib che inmak tak unak. Quicxiˈijt quib quicbno su caj quicbno. Quicxiˈijt quib che ubixic yoˈnec tak tzij chquij tak nim ctakquil prcaj.
61002011	Are tak ángeles ctacˈban quib chwach Dios, mas tneˈ mas nim cchoˈab, mas nim ctakquil chicwach wa rinqˈuiaj che quequinmartsaj quib, quicbijt cˈaxlaj tak tzij chquij, quiyˈon taj chwach Dios.
61002012	Ix iwetaˈan su mod cucˈ tak chcap che xa cˈot cchˈobnic, xak jewaˈ iˈalaxnak, quiqˈuiyic rech quicchˈip bic rech quicamsxic. Jelaˈ cmod wa rinqˈuiaj itzel tak unak. Cˈax quichˈawac chrij su racleˈn che quitat u be. Que csachtaj na cwach chpan cˈax quiquirko rmal itzel tak cmac quicbno.
61002013	Que quictij na cˈax rmal wa rcˈax xicban chque inqˈuiaj chic. Que utz quiclo quicya quib che ubanic su curij cuban qui bkil, mas tneˈ pˈij. Que xa itzel, xa cya qˈuixbal chixoˈl jampa ix quiban nim ˈij rech Dios che xa atznen chque rque, rmal xiw csbun quib rucˈ tak creynic qui bkil.
61002014	Que quicon taj quil uwach jun ixak che xak jelaˈ, chanim quicrij uwach. Quiccost che ubanic etzlal. Quicsbu tak unak che xa tuker ccojnic rucˈ Dios. Mas inawnak che uchˈaquic pwak che qˈuixbal uchˈaquic. Que i cˈo chuxeˈ cˈajsbal cwach rmal Dios.
61002015	Que isachnak canak, rmal xicya can lajun saklaj be. Xictakej u nˈoj a Balaam jun aj bil u tzij Dios ujer, u cˈjol a Bosor che xa xujluj rib che aj bil u tzij Dios. Are xraj xuchˈac pwak chrij ubanic tak mac.
61002016	Xyajec rmal u mac xubno rmal jun atiˈ buru xchˈaw puchˈabal unak. Xuyat che cutakej ubanic ritzel tak u chˈobnic. Are rburu xuˈatmij uwach che quiusbu runak.
61002017	Are unak waˈ jnan rucˈ jun cˈwaˈ che cˈoxt jaˈ chpan. Xa cˈot quiptan. Que i jnan rucˈ pcha sutzˈ xucˈam bic rtew che cˈot jab chpan. Cˈot quechbex che runak. Dios uyujban chic ccˈolbal que chpan la rekˈlaj jul rech cumaj chque quicˈjeˈ chpan junelic chbe ˈij sak.
61002018	Jampa quichˈawac, inmak tak tzij quicbij che cˈot uptan. Que quiccoj ccˈux runak che mjaˈ i co chpan ccojnic che quitjan quicya can ubanic etzlal. Rmal itzel tak reynic rech qui bkil quiyujcˈo rech quetzlajch lak chpan u chac itzel.
61002019	Que quicbij che quictzˈakpij runak che iximtal chpan retzlal. Xa que iximtal rmal. Jelaˈ ubnon rmal wajun tzij che jelaˈ cubij: “Chin jun cchˈactaj nak rmal jun chic cˈjeˈ re chuxeˈ u takquil chin xuchˈco”, cchaˈ.
61002020	Chin jujun xquetamaj uwach Kjaw Jesucristo aj Cˈlol ke, jelaˈ jnan ielnak chuxeˈ ubanic etzlal su curij cuban qui bkil aj uwach ulew. We quicya quib che ubanic jeac chic etzlal rech quicˈjeˈ chuxeˈ u taknic itzel, mas cˈax quicrak chna chwach nabe jampa mjaˈ quetamaj uwach Dios.
61002021	Mas utz na mat xquetamaj uwach rsaklaj tzij, chwach xicjon che xiw rech xa joˈtaj xitzlaj chic che ubanic etzlal. Jelaˈ xicya can wa rtioxlaj taknic che ubanic u taknic itzel.
61002022	Su xicban que cuqˈuis pwiˈ wajun tzij che jelaˈ cubij: “Rtzˈeˈ xuban can u xˈoj xtzlaj che utijawic jeac chic. Jelaˈ jnan pcha xuban rak, xuban atnen chpan sak jaˈ xtzlajec xubalctij rib chpan xˈol,” cchaˈ.
61003001	Loˈlaj tak wechlal, are wariˈ ucab wuj waˈ xintzˈibaj bic chiwe. Chpan wa riquieb wuj cwaj quixinpixbaj rech quicsoj saklaj i chˈobnic chpan iwenmaˈ, rmal jelaˈ quinya utzlaj tak i nˈoj chiwe.
61003002	Chcˈun pijlon su xicbij tioxlaj tak aj bil u tzij Dios mas ujer, jelaˈ jnan rucˈ su xojutak che ubanic Kjaw Jesucristo aj Cˈlol ke. Are xiˈalajsaj chiwach cmal i u takoˈn re rtak apóstoles.
61003003	Chicoj retal chrij wariˈ nabe: jampa curak qˈuisbal tak ˈij, quipe na unak quetzbej uwach su racleˈn che rech Dios. Cyaˈon quib che ubanic injel uwach etzlal su curij cuban qui bkil.
61003004	Que quitzeˈen na chiwij jampa quicta na jewaˈ chiwe: “¿Nu cˈwe wajun u Takoˈn Dios che cpe na? ¿Naret ubin can che cpetec? Are cpe taj, rmal laˈ che icamnak chic ujer tak ctaˈ man xak jelaˈ ubnon petnak jampa xitictaj lo unak cho ruwach ulew, xa cpet wajun,” quicbij na.
61003005	Que ccaj taj quicoj retal che rcaj bantajnak rmal xa jun u tzij Dios mas ujer. Rulew xel chpan rjaˈ rmal u choˈab u tzij re. Jelaˈ ubnon cˈo rjaˈ chrij ulew.
61003006	Jelaˈ rmal rjab, are jun nimlaj jab xubno xsach uwach juntir ulew chpan jaˈ jun bwelt chic, rmal u choˈab u tzij.
61003007	Are rcaj rucˈ rulew i cˈo wacmic i quicˈoltjec rmal u choˈab u tzij Dios, i quiˈej na cˈajsbal cwach rmal ˈaˈ. Quicprox na prˈaˈ chpan wajun ˈij qˈuisbal ˈij jampa caˈat na tzij picwiˈ runak che quicojt u tzij Dios pcha wa rinqˈuiaj. Jnan quicrak quib chpan cˈajsbal cwach rmal rˈaˈ.
61003008	Xa misach pijlon loˈlaj tak wechlal, che jun ˈij chwach Kjaw Jesucristo xa jnan rucˈ pcha jun mil jnab. Jelaˈ mil jnab xa jnan rucˈ pcha xa jun ˈij chwach re.
61003009	Kjaw Jesucristo naret cbeytjec che uqˈuisic pwiˈ su ubin can chke jelaˈ pcha quicbij jujun. Xa are nojin cojubochˈej kjlon rech cojal uwach kchˈobnic. Re craj taj che mijun csachtaj can uwach chpan cˈajsbal wachaj, are craj che kinjel quekya can ubanic etzlal.
61003010	Kjaw Jesucristo cpe na chpan jun ˈij jampa cˈot jun retaˈan. Jelaˈ jnan cpetec pcha cuban elaˈom, cpe chpan jun aˈab jampa cˈot jun criˈej. Jampa cpetec rucˈ jun xipbal che congan cchˈawac rcaj ya cˈoxtaj. Injel su cˈo chpan tak tew crak quib rucˈ ˈaˈ quicˈatec. Rulew cumaj ˈaˈ injel rucˈ su laˈ cˈo chwach quijaˈric juntir.
61003011	Jelaˈ qˈuis na injel, quicˈatec juntir. Rmal laˈ cumaj chiwe wechlal che quijach iwib che ubanic injel su craj Dios chiwe. Chicoj i choˈab rech cˈot jun etzlal craktaj chiwij.
61003012	Quiwiˈej u petic wajun ˈij rech Dios. Chibna utzlaj i chac rech mas chanim cpetec. Chpan lajun ˈij rcaj caˈat na jelaˈ cˈatic juntir che cˈo prcaj quicˈjarec rmal u ˈaˈil urep ˈaˈ.
61003013	Are oj kiˈej na rcˈacˈlaj caj rucˈ cˈacˈlaj ulew. Are Dios xuya u tzij chke che jelaˈ cuya na chke. Chpan cˈacˈlaj caj cˈacˈlaj ulew injel jsucˈ, injel tzˈkat cˈolec chwach re.
61003014	Rmal wariˈ loˈlaj wechlal, ctjanec chiwiˈej na wariˈ chicjo injel i choˈab rech cˈo ˈaxbal chixoˈl iwinjel jampa Dios quixurka, rech jelaˈ cˈot tzˈil craktaj chiwij, ni cˈot jun cˈax quina chpan iwenmaˈ rmal i mac.
61003015	Chicjo retal che are Kjaw Jesucristo ojriˈen rucˈ nimlaj tzil u cˈux. Xa are craj che quicˈoltaj na injel unak. Jelaˈ pcha xutzˈibaj loˈlaj kechlal a Pablo rmal u nˈoj uyaˈon che rmal Dios.
61003016	Re chpan injel u wuj xutak piˈab xucsoj pijlon injel wariˈ, mas tneˈ cˈo jujun chque u tzij che cˈax cchˈobtaj wi. Cˈo jujun unak che xa tuker chpan ccojnic, che xa cˈot cchˈobnic quicban yocˈ che rtzij xtzˈibax rmal re. Jelaˈ quicbno cucˈ inqˈuiaj u xak wuj che rTioxlaj Wuj quicban yocˈ che. Rmal jelaˈ quicbno csachtaj na cwach.
61003017	Rmal laˈ ix loˈlaj tak wechlal che itonch juntir wariˈ nabe chwach cbantjec, xa mixcˈamtjec bic cmal aj subnel tak unak, jelaˈ tak aj bnol tak tzijtal. Utz ibnon cmic che co itacˈban iwib chpan nu ixcjonnak wi.
61003018	Cwaj in che qˈuiy na i chˈobnic rucˈ Kjaw Jesucristo aj Cˈlol ke. Jelaˈ jnan qˈuiy na loˈbal i cˈux. ¡Chkeyca u ˈij re wacmic, jelaˈ quekbno junelic chbe ˈij sak! Amén.
62001001	Jampa xtictaj lo injel uwach ulew, a Jesucristo cˈo chic. Are oj oj u takoˈn re, xekya kˈab che, xektzˈutzaˈ uwach su caˈyec. Xkil uwach jelaˈ are oj xekta rutzij su xubij. Are waˈ quekbij chiwe ix ix aj cojnel che, che are Dios xchˈaw kucˈ rmal a Jesucristo, jelaˈ uyaˈon kcˈaslemal rmal re.
62001002	A Jesucristo xux unak chekxoˈl. Cmic quekbij chiwe rucˈ saklaj tzij che oj klon uwach. Rmal laˈ cuya chke che quekˈalajsaj chiwe ix che cˈo junelic kcˈaslemal rucˈ Dios che usipan chke cmic rmal a Jesucristo.
62001003	Injel su klon rucˈ kbawach, injel su kton rucˈ kxquin rmal a Jesucristo, xa jnan quekˈalajsaj ubixic chiwach ix, rech jelaˈ cuban jnan iwenmaˈ ix rucˈ kenmaˈ oj che xa oj jnanch rucˈ Ktaˈ Dios, jelaˈ xa oj jnanch rucˈ u Cˈjol a Jesucristo.
62001004	Are rwuj wariˈ quektzˈibaj chiwe ix ix aj cojnel che Kjaw Jesucristo, rech cutzˈkatsaj pijlon su rajawxic chiwe rech cˈo jun nimlaj quicten piwenmaˈ jnan rucˈ pcha kebnon oj.
62001005	Are saklaj tzij wariˈ su kton oj che xubij Kjaw Jesucristo chke, jelaˈ wacmic quekya ubixic chiwe ix: Che Dios re sak, re cˈot ni jbeˈ ekuˈn rucˈ.
62001006	Rmal laˈ we oj quekbij che xa oj jnanch rucˈ, we cojtjan che ubanic retzlal, tigreˈ oj cˈo na chpan ekuˈn. Jelaˈ cˈot saklaj tzij kucˈ xak xiw tzitzij quekbij rucˈ kchiˈ.
62001007	We oj cojcˈjeˈ chpan rsak jelaˈ pcha ubnon Kjaw Jesucristo che cˈo psak chwach u Taˈ, tigreˈ xa jnan kenmaˈ iwucˈ. Jelaˈ ubnon che u quiqˈuel Kjaw Jesucristo u Cˈjol cuchˈaj injel rmac rucˈ kenmaˈ.
62001008	Jelaˈ ubnon we quekbij che cˈot kmac, xa queksub kib, cˈot saklaj tzij kucˈ.
62001009	We quekˈalajsaj kmac chwach Dios, tigreˈ re cuban tzˈkat kucˈ, cusach na uwach rmac chkij, cchˈup na injel etzlal kebnon chwach. Are jsucˈ chwach re che jelaˈ cubno.
62001010	We quekbij che cˈot kmac kebnon, naret xak quekbij mlon tak tzij, xa jnan quekban na aj bnol tzijtal che Dios, rmal re ubin can chke che oj xa oj aj mac chwach. Jelaˈ ubnon che cˈot saklaj tzij kucˈ.
62002001	In quintzˈibaj wa rwuj chiwe ix wechlal, che ix ix jnan rucˈ ix alaj tak welcˈwal, rech quibanxt i mac. Jampa jun cuban u mac chwach Dios, chiwetamaj baˈ wariˈ, che cˈo jun aj chˈawnel pekwiˈ che cojutoˈo chwach, are Kjaw Jesucristo che tzˈkat ubnon chwach u Taˈ.
62002002	Dios xuya ruCˈjol prcˈaxlaj camnical rmal kech oj. Jelaˈ ubnon cusach uwach kmac rmal re, naret xiw kmac oj cusach uwach. Are cusach uwach cmac quinjel unak chin cuta sachbal u mac che.
62002003	We are oj quekinmaj su cojutak wi Dios, tigreˈ ˈalaj che quekchˈob uwach re.
62002004	Chin jun cubij rib che cuchˈob uwach Dios, we xa cunmaj taj su cutak wi che ubanic, are lajun xiw aj bnol tzijtal cuban chbil rib. Cˈot saklaj tzij rucˈ.
62002005	Chin jun cunmaj su cubij u tzij Dios, cuˈalajsaj psak che kas tzij culoˈoj Dios, xutzˈkatsaj uwach loˈbal u cˈux che. Rmal laˈ chin jun che kas cunmaj su cubij, tjanec cuˈalajsaj psak che re aj cojnel che Dios kas tzij.
62002006	Chin jun cubij rib che aj cojnel, re xa jnan jelaˈ cubno pcha xuban Kjaw Jesucristo.
62002007	Loˈlaj tak wechlal, are wa rtaknic su quintzˈibaj chiwe wachanim naret te cˈacˈ petnak, are ujer petnak, cˈo iwucˈ jampa nabe xixcjon che Dios. Wa rujer taknic che quinbij chiwe chanim are oj xekya ubixic chiwe nabe canak.
62002008	Mas tneˈ ujer petnak, are waˈ te cˈacˈ quinbij lo chiwe rech jelaˈ cˈjeˈ iwucˈ jelaˈ pcha xcˈjeˈ rucˈ Kjaw Jesucristo kas tzij. Are wariˈ taknic che cwaj in che cˈjeˈ iwucˈ iwinjel, che quiloˈoj iwib chiwachbal iwib kas tzij, rech jelaˈ quixel bic chpan ekuˈn, quixcˈjeˈ chpan rsak che congan craplan chekwach cmic.
62002009	Chin jun cubij che cˈo prsak, jelaˈ ubnon cretzlaj uwach rechlal, re cˈo na chpan ekuˈn.
62002010	Chin culoˈoj rechlal kas tzij cˈjeˈ chpan rsak. Jelaˈ ubnon che cˈot su cˈo rucˈ che cutakchˈej jun chic che ubanic u mac.
62002011	Chin jun che cretzlaj uwach rechlal cˈo na chpan ekuˈn. Chlaˈ cˈwe injel ˈij pcha u mod che jun utzapin u bawach che cril taj nu cbe wi rmal ˈekˈlaj ekuˈn cˈo chrij.
62002012	Wacmic quintzˈibaj chiwe ix, che ix ix jnan rucˈ ix alaj tak welcˈwal, rmal rech che sachtajnak chic uwach rimac prubeˈ Kjaw Jesucristo.
62002013	Jnan quintzˈibaj chiwe ix, ix ctaˈ racˈlab rmal rech quiwetamaj uwach Kjaw Jesucristo che cˈo chic jampa u majbal lo re juntir uwach ulew. Jelaˈ jnan quintzˈibaj chiwe ix ix abon che ixchconak chic pwiˈ runmal itzel. Jelaˈ quintzˈibaj chiwe ix ix acˈlab rmal laˈ che ix iwetaˈanch uwach Dios.
62002014	Jnan quintzˈibaj chiwe ix ix ctaˈ racˈlab rmal rech quiwetamaj uwach wajun che cˈo chic jampa xtictaj lo injel ruwach ulew. Jelaˈ jnan quintzˈibaj chiwe ix ix tak abon che cˈo i choˈab chpan iwenmaˈ rmal u tzij Dios, jelaˈ ubnon xixchcon pwiˈ runmal itzel.
62002015	Xa miloˈoj ruwach ulew, rucˈ su quiccˈol runak cho ruwach ulew. Chin jun culoˈoj su racleˈn che xa rech uwach ulew, cuyat che che culoˈoj Dios, rmal laˈ che benak renmaˈ rucˈ su cˈo cho ruwach ulew.
62002016	Injel su racleˈn che rech uwach ulew, jelaˈ pcha itzel tak reynic su curij cuban kebkil, o su curij cuchˈpo rmal su cril kbawach, o su racleˈn che cuban che jun che cunmartsaj rib chicwach inqˈuiaj. Injel wariˈ naret petnak rucˈ Dios, xa are aj uwach ulew.
62002017	Are ruwach ulew jnan rucˈ injel su cˈo chwach che quicrij unak, xa csachtaj na uwach. Chin jun che cuban u reynic Dios, cˈseˈ na junelic chbe ˈij sak.
62002018	Alaj tak welcˈwal, xa nkaj chic rqˈuisbal ˈij cho ruwach ulew. Ya iton chic che cpe na jun itzel aj chˈoj che Kjaw Jesucristo pqˈuisbal tak ˈij. Wacmic cˈo i qˈui aj chˈoj che Kjaw Jesucristo i petnak chic, rmal laˈ ketaˈan chic che xa nkaj chic cˈwe rqˈuisbal ˈij.
62002019	Are wa rinqˈuiaj aj chˈoj che a Jesucristo ielnak bic chekxoˈl oj, che oj aj cojnel che Dios. Naret xicˈjeˈ kucˈ che xa jun, u mac laˈ xiˈel bic chekxoˈl. Wet are xicˈjeˈ pjun kucˈ mat xiˈel bic chekxoˈl. Xa ˈalaj che naret oj jnan kucˈ rmal laˈ che ielnak bic. Que i kechlalt kib kucˈ.
62002020	Xa jun chwi u mod iwucˈ ix rmal rech cˈo u choˈab Tioxlaj Xlabxel uyaˈon chiwe, jnan rucˈ pcha xtix tak jbeˈ asayt piwiˈ. Rmal laˈ che ix iwetaˈan chic su u be rsaklaj tzij petnak prcaj.
62002021	Rmal laˈ quintzˈibaj chiwe ix wechlal rmal rech iwetaˈan chic rsaklaj tzij, jelaˈ iwetaˈan chic che cˈot mlon tak tzij cuban jun rucˈ rsaklaj tzij.
62002022	Wacmic wechlal, ¿chinnak are aj bnol tzij? Are rajbnol tak tzij lajun che cubij che a Jesús naret re u Takoˈn Dios che petnak che ccˈolic runak. Are lajun che jelaˈ cubij xa aj chˈoj che Kjaw Jesucristo. Re cretzlaj uwach Dios, jnan rucˈ u Cˈjol Kjaw Jesucristo.
62002023	Jelaˈ quelec rmal rech chin jun cretzlaj uwach ruCˈjol xa jnan cretzlaj uwach u Taˈ Dios jnan rucˈ ruCˈjol. Chin jun che kas tzij cjonnak che u Cˈjol, jelaˈ cˈo Ktaˈ Dios rucˈ renmaˈ, jnan rucˈ ruCˈjol.
62002024	Chichjej iwib wechlal, rech jelaˈ quicˈol la rtzij itonch lak nabe canak jampa xixcjon che Kjaw Jesucristo. We jelaˈ quibno tigreˈ quixcˈjeˈ xa jun rucˈ Dios, jnan rucˈ u Cˈjol. Jelaˈ ubnon che quixcˈseˈ na chbe ˈij sak.
62002025	Rmal laˈ che are Kjaw Jesucristo ubin can chke che cuya junelic kcˈaslemal che cˈot u qˈuisic we cojcjon che.
62002026	In quintzˈibaj injel wariˈ chiwe rmal laˈ che cˈo jujun che ccaj wet quixcsub na rucˈ jleˈ chic tak tzij.
62002027	Cˈo mod quitoˈo iwib rmal rech che cˈo u choˈab Tioxlaj Xlabxel uyaˈon chiwe chpan iwenmaˈ rmal Kjaw Jesucristo. Rmal laˈ cmic rajawxicxt jun chiwe che quixunawtzaj pcha quicban la rinqˈuiaj aj subnel chiwe. Are Tioxlaj Xlabxel rech Dios quixunawtzaj chpan injel su rajawxic chiwe. Su cucˈut chiwach are kas tzij, naret cuban mlon tak tzij pcha quicban rinqˈuiaj. Cmic wechlal, quicoj su cubij Tioxlaj Xlabxel chiwe, naret quicoj su quicbij la rinqˈuiaj unak. We jelaˈ quibno quixcˈjeˈ na rucˈ Kjaw Jesucristo xa jun ix cˈwe rucˈ. Xa mijach iwib chrij.
62002028	Jelaˈ alaj tak welcˈwal, quixcˈjeˈ rucˈ Kjaw Jesucristo rmal rech cˈot quixqˈuix wi chwach jampa cpe na re. Jelaˈ ubnon che cˈo nim cubsbal kcˈux jampa curak u ˈij che cpetec.
62002029	Ix iwetaˈan chic che are Kjaw Jesucristo injel ˈij jsucˈ cubno chwach Dios. Rmal laˈ jelaˈ jnan iwetaˈan chic che chin jun che kas jsucˈ cubno chwach re are la quel na relcˈwal re.
62003001	Utz quiban che u chˈobic che mas nim xojuloˈoj wi Dios. Re mas cojuloˈoj, rmal laˈ che cuya chke che cojel na che relcˈwal re, jelaˈ ubnon wacmic kas tzij. Rmal laˈ runak che i rech uwach ulew cmic quicchˈobt kwach oj che oj oj relcˈwal re, rmal laˈ che xa quicchˈobt uwach re.
62003002	Loˈlaj wechlal, are wacmic kas tzij oj are oj relcˈwal Dios. Mjaˈ kas caˈaljan chekwach su mod cojcaˈy pqˈuisbal re. Xak jelaˈ ketaˈan chic che jampa cpe na Kjaw Jesucristo cojel na jnan rucˈ pcha re. Jelaˈ cbantaj na rmal rech kil na uwach su kas u caˈybal jampa cpetec.
62003003	Chin jun che cucubsaj u cˈux chrij wariˈ che cojel na jnan rucˈ re, cucoj u choˈab che ubanic injel che tzˈkat chwach Dios. Cujosˈij rib chwach jelaˈ pcha ubnon a Jesucristo che re sak.
62003004	Chin jun che cuban na u mac, xa itzel cubno. Are ubanic mac xa itzel rilic.
62003005	Are ix iwetaˈan chic che Kjaw Jesucristo xpe che usachic uwach kmac oj unak. Jelaˈ jnan iwetaˈan che re cˈot u mac ubnon.
62003006	Rmal laˈ quinjel chin che xa i jnanch rucˈ Kjaw Jesucristo, quictakext ubanic cmac. Chin jun che cutakej na ubanic u mac, are laˈ retaˈant uwach Dios, ni cuchˈobt u mod Kjaw Jesucristo che tzˈkat cubno chwach.
62003007	Alaj tak welcˈwal, ¡xa miya iwib che jun che quixusbu! ˈAlaj chiwe wechlal che chin jun che tjan che ubanic su racleˈn che jsucˈ chwach Dios, re jsucˈ chwach, jelaˈ pcha Kjaw Jesucristo jsucˈ chwach.
62003008	Jelaˈ jnan wechlal, chin jun che utaken ubanic etzlal re cˈo na puˈab runmal itzel. Are runmal itzel xumaj ubanic mac chwach Dios jampa xtictaj lo ruwach ulew, jelaˈ ubnon benak wacmic chekwach. Re xiw mac cubno. Rmal laˈ Kjaw Jesucristo xpe cho ruwach ulew che usachic uwach u chac runmal itzel.
62003009	Wacmic queklo che chin jun che kas relcˈwal Dios ctakenxt ubanic rmac. Xa xretzlaj can uwach rmac xubno. Rmal laˈ che cˈo u cˈaslemal uyaˈon Dios che chpan renmaˈ. Jelaˈ ubnon che cbinxt chpan ujer tak u mac rmal laˈ che xretamaj uwach che Dios re u taˈ.
62003010	Jelaˈ ubnon che ˈalaj chke chin are i relcˈwal Dios, jelaˈ chin are relcˈwal runmal itzel. Chin jun che cuban taj su craj Dios che jsucˈ taj cubno chwach re, o we culoˈojt rechlal, are la naret relcˈwal re, xa are relcˈwal unmal itzel.
62003011	Are rtzij wariˈ xbix lo chiwe nabe che iton chic ujer: chekloˈoj kib chekwachbal kib jun tzij.
62003012	Naret cumaj chke che quekbno pcha a Caín che xuya rib puˈab runmal itzel, xucamsaj u chaˈ. ¿Suche xucamsaj? Rmal rech xuna re prenmaˈ che su tjan che ubanic are xa itzel chwach Dios, jelaˈ xuchˈbo che su cuban u chaˈ are xkaj chwach re, rmal laˈ xucamsaj.
62003013	Rmal laˈ wechlal, xa mimaymaˈ we quitzlax iwach cmal runak che xa i rech uwach ulew.
62003014	Are oj ketaˈan chic che ojelnak puˈab rjaw camnical, jelaˈ ojˈaxnak puˈab rjaw kcˈaslemal. Jelaˈ ketaˈan rmal rech quekloˈoj kechlal. Chin jun che culoˈojt rechlal cˈo na puˈab rjaw camnical.
62003015	Chin jun che cretzlaj uwach rechlal, re xa jnan rucˈ pcha jun aj camsnel. Ix iwetaˈan chic che cˈot junelic u cˈaslemal rucˈ Dios che jun aj camsnel.
62003016	Cmic quinbij chiwe su mod quekchˈbo su racleˈn rloˈbal u cˈux jun: Are Kjaw Jesucristo xuya rucˈaslemal rmal kech, are waˈ rkas loˈbal cˈux. Cmic rajawxic chke oj che quekya kcˈaslemal rmal quech rkechlal.
62003017	Rmal laˈ we cˈo jun kechlal che ucˈlon qˈui u mibil prchoch, rpent querlo che cˈo rajawxic che jun chic rechlal, we xa quelt u cˈux che, jelaˈ cuyat che su rajawxic, ¿la cˈo loˈbal u cˈux Dios chpan renmaˈ? Cˈo taj.
62003018	Alaj tak welcˈwal, naret quiban quieb i plaj che ubanic rloˈbal u cˈux Dios. Are rkas loˈbal u cˈux re naret xiw rucˈ ktzij su quekbij chekwachbal kib. Are loˈbal u cˈux jun cucˈut rib chpan kchac su quekbno chekwachbal kib.
62003019	Jelaˈ ubnon che ketaˈan chic che oj cˈo chpan rsaklaj tzij rech Dios, we quekban rutzlaj tak chac chekwachbal kib. Jelaˈ ubnon che quekna chpan kenmaˈ che cˈot kmac kebnon rech quekxiˈijt kib jampa quektacˈbaˈ na kib chwach Dios.
62003020	We quekna chpan kenmaˈ che cˈo kmac kebnon. Cˈo na mas cˈax cuna Dios chekwach oj, rmal laˈ che re retaˈan chic injel su kebnon.
62003021	Jelaˈ ubnon loˈlaj tak wechlal, we quekna chpan kenmaˈ che cˈot kmac kebnon, jelaˈ jnan cˈot quekxiˈij wi kib jampa cojopan chwach Dios.
62003022	Cˈo mod quekta che su rajawxic chke. Re cuya na injel su quekta che, rmal rech che ktaken su ojutkon che ubanic, jelaˈ kebnon su kaj chwach re.
62003023	Are wariˈ cojutak re che ubanic: Are craj re che cojcjon che u beˈ ruCˈjol Kjaw Jesucristo, jelaˈ jnan craj che quekloˈoj kib chekwachbal kib, jelaˈ pcha xubij can Kjaw Jesucristo chke.
62003024	Chin jun che cunmaj su cubij Dios che cuban injel su cutak wi, tigreˈ re cˈo u cˈaslemal Dios rucˈ, re quicˈjeˈ na Dios rucˈ. Cmic quinbij chiwe su mod quekchˈbo che cˈjeˈ Dios kucˈ, are laˈ rmal u choˈab Tioxlaj Xlabxel uyaˈon chke chpan kenmaˈ.
62004001	Loˈlaj tak wechlal, xa micoj ctzij quinjel che quibij quib che cˈo Tioxlaj Xlabxel cucˈ. Xak are nabe quitatbej u pan ctzij su quicbij rech quiwlo we kas tzij petnak rucˈ Tioxlaj Xlabxel rech Dios, o we jun chwi u xlabal quichˈaw wi. Jelaˈ quinbij wechlal, rmal rech i qˈui unak elnak bic cho injel uwach ulew, che quicjluj quib che que i aj bil u tzij Dios.
62004002	Cmic quinbij chiwe su mod quichˈbo we are tzij laˈ petnak rucˈ Tioxlaj Xlabxel rech Dios. Are wariˈ quita na chque: We kas tzij quicjon che Kjaw Jesucristo xpe cho ruwach ulew xux unak chekxoˈl. Chin jun che cubij cucjo che wa rtzij quita che, are u tzij re petnak rucˈ Tioxlaj Xlabxel rech Dios.
62004003	Chin jun cubij che cucoj taj a Jesús ˈalaj che u tzij naret petnak rucˈ Tioxlaj Xlabxel rech Dios. Are u tzij petnak rmal jun chic u xlabal che aj chˈoj che a Jesucristo. Ix ujer iton chic che cpe na lajun u xlabal aj chˈoj che a Jesucristo, ya cˈo wacmic cho ruwach ulew.
62004004	Are ix alaj tak welcˈwal, ix are ix rech Dios. Ya ixchconak chic picwiˈ runak che quicjluj quib che i aj bil tak u tzij re. Jelaˈ ubnon rmal rech Tioxlaj Xlabxel cˈo piwenmaˈ, nim na u choˈab re chwach tak u xlabal cˈo chpan quenmaˈ runak che i rech uwach ulew.
62004005	Que xiw chiˈ chrij uwach ulew quichˈaw wi. Runak che quictatbej ctzij, xa jnan i rech uwach ulew cucˈ.
62004006	Oj naret oj rech uwach ulew, are oj oj rech Dios. Chin jun che kas tzij cuchˈob uwach re are laˈ cojutatbej su quekbij. Chin jun che i recht re are laˈ cojutatbej taj. Jelaˈ ubnon che ˈalaj chke we jun tzij petnak rucˈ Dios kas tzij, rmal rech runak che i rech uwach ulew xa ccaj taj quictatbej saklaj tzij.
62004007	Loˈlaj tak wechlal, utz chekloˈoj kib chekwachbal kib chekjujnal. Utz we jelaˈ quekbno rmal rech are loˈbal u cˈux jun, rucˈ Dios petnak wi. Chin jun che culoˈoj inqˈuiaj chic kas tzij, are laˈ relcˈwal re. Jelaˈ ubnon che cucˈut chicwach inqˈuiaj che cuchˈob uwach Dios.
62004008	Chin jun culoˈojt rechlal, re retaˈant uwach Dios rmal laˈ che loˈbal u cˈux jun, rucˈ re petnak wi.
62004009	Dios xuˈalajsaj chekwach psak, che mas cojuloˈoj rmal rech xutak lo ruCˈjol cho ruwach ulew. Wacmic oj cojcˈseˈ na che jun kcˈaslemal cˈot u qˈuisic rmal u choˈab re.
62004010	Chichˈbo chrij su racleˈn rkas loˈbal u cˈux jun, xa are wariˈ: Are Dios xojuloˈoj oj nabe, jampa oj sachnak chpan kmac. Naret oj xekloˈoj re nabe. Re xutak wajun u Cˈjol chekxoˈl che usachic uwach kmac. Rmal u choˈab re xcˈjeˈ utzil chekxoˈl rucˈ.
62004011	Loˈlaj tak wechlal, we jelaˈ u mod che xojuloˈoj Dios, utz cojel wi che quekloˈoj kib chekwachbal kib.
62004012	Cˈot mijun unak rlon uwach Dios. We quekloˈoj kib kas tzij, tigreˈ are Dios cˈjeˈ kucˈ chpan kenmaˈ, cutzˈkatsaj na u loˈbal u cˈux re chekxoˈl.
62004013	Jelaˈ u mod ketaˈan che Dios cˈjeˈ kucˈ chpan kenmaˈ, jelaˈ oj cojcˈjeˈ rucˈ re, rmal laˈ che uyaˈon Tioxlaj Xlabxel chke che rech re.
62004014	Oj klon chic jelaˈ cojtjan che ubixic che Dios xutak lo u Cˈjol rech quicˈoltaj na runak cho ruwach ulew.
62004015	Chin jun cuˈalajsaj psak che a Jesucristo re u Cˈjol Dios, tigreˈ ˈalaj che cˈo Dios rucˈ chpan renmaˈ, re cˈjeˈ rucˈ Dios.
62004016	Oj quekchˈbo jelaˈ ojcjonnak che Dios che kas tzij cojuloˈoj rucˈ tioxlaj u cˈux re. Dios mas cojuloˈoj kas tzij. Chin jun che cˈjeˈ chpan loˈbal u cˈux cucˈ inqˈuiaj, re jnan cˈjeˈ rucˈ Dios, jelaˈ Dios cˈjeˈ rucˈ re chpan renmaˈ.
62004017	Jelaˈ u be rloˈbal kcˈux che cutzˈkatsaj chpan kenmaˈ rmal rech quekxiˈijt kib jampa copan u ˈij che cuban ˈatbal tzij pekwiˈ rmal Dios. Jelaˈ quekxiˈijt kib chwach, rmal laˈ che oj quekloˈoj Dios jelaˈ re cojuloˈoj oj. Jelaˈ ubnon che cojcˈseˈec ural cho ruwach ulew jnan rucˈ pcha Kjaw Jesucristo xicˈseˈ ural chwach ulew.
62004018	Chin jun che kas cˈo loˈbal u cˈux, cˈot cuxiˈij wi rib. Are u loˈbal u cˈux cresaj apno xenˈib jelaˈ. Rmal laˈ chin jun cuxiˈij rib, cˈot kas loˈbal u cˈux rucˈ. Jelaˈ ubnon rmal rech are xenˈib ucˈmon lo rcˈajsbal uwach rech rcamnical. Rmal laˈ we cˈo jun cuxiˈij rib, mjaˈ kas tzˈkat chpan rloˈbal cˈux.
62004019	Cmic are oj quekloˈoj Dios, rmal laˈ che re xojuloˈoj nabe.
62004020	We cˈo jun che jelaˈ cubij che rib: “In quinloˈoj Ktaˈ Kjawxel,” cchaˈ, xa jelaˈ ubnon cretzlaj na uwach rechlal, tigreˈ xa aj bnol tzijtal chbil rib. Cˈot mod rucˈ che culoˈoj Dios che rlont uwach, we culoˈojt rechlal che rlon uwach.
62004021	Are wariˈ u taknic Kjaw Jesucristo uyaˈon chke wacmic, chin jun culoˈoj Dios, xa jnan culoˈoj rechlal kas tzij.
62005001	Chin jun cucjo che a Jesucristo are wajun u Takoˈn Dios petnak che ccˈolic runak, re relcˈwal Dios. Quinjel unak che quicloˈoj Dios, jelaˈ jnan quiuloˈoj relcˈwal re.
62005002	Are wariˈ u mod che quekchˈbo che quekloˈoj relcˈwal Dios kas tzij, we quekloˈoj Dios jelaˈ we quekbno injel su cojutak che ubanic.
62005003	We kas tzij quekloˈoj Dios, tigreˈ quekinmaj su cojutak che ubanic. Are u taknic re cˈaxt mas ubanic.
62005004	Cˈaxt mas ubanic rmal laˈ che cojutoˈo kinjel che oj relcˈwal re, rech cojchcon pwiˈ su racleˈn che rech uwach ulew. Are waˈ su mod che cojchcon pwiˈ su racleˈn che rech uwach ulew, rmal kcojnic rucˈ re.
62005005	Cmic quinta chiwe, ¿chin jun conec cchcon pwiˈ su racleˈn che rech uwach ulew? Are lajun che xcjon che Kjaw Jesucristo che re u Cˈjol Dios kas tzij.
62005006	Kjaw Jesucristo, re wajun che petnak prcaj rucˈ Dios. Re xucˈut chicwach runak che a Jesucristo wajun u Cˈjol re jampa xuban kasan jaˈ pwiˈ, jelaˈ jnan xubno jampa xtix ruquiqˈuel cho rcruz cheˈ. Naret xiw rucˈ u kasan jaˈ xubno xucˈut chicwach, are laˈ jnan rucˈ u quiqˈuel xtixic xucˈut chicwach che re u Cˈjol kas tzij. Xa jnan cuˈalajsaj Tioxlaj Xlabxel che a Jesucristo re u Cˈjol Dios kas tzij. Are Tioxlaj Xlabxel saklaj tzij cubij.
62005007	Jelaˈ ubnon che cˈo i oxib caˈaljsan quib chicwach unak che a Jesucristo re wajun u Cˈjol Dios kas tzij.
62005008	Are nabe Tioxlaj Xlabxel, tigreˈ u kasan jaˈ a Jesucristo, qˈuisbal re are u quiqˈuel xtix cho rcruz cheˈ. Are wa rioxib xa jun tzij xicˈalajsaj ubixic.
62005009	Jampa jun unak cuˈalajsaj tzij chwach jun ˈatbal tzij aj uwach ulew, wa rinqˈuiaj che i cˈo chlaˈ rucˈ quiccoj u tzij su cubij mas tneˈ xa unak quicˈalajsaj. Jelaˈ ubnon che cuya chke che quekcjon che su ubin can Dios chke che mas nim u choˈab su cubij re chwach su cubij jun unak. Are waˈ cubij Dios chke, che a Jesucristo are u Cˈjol re.
62005010	Chin jun che xcjon che su cubij Dios chrij u Cˈjol, tigreˈ re cuna chpan renmaˈ che cˈo rsaklaj tzij rucˈ. Chin cucoj taj, jelaˈ ubnon pcha cuban che Dios xa aj bnol tzijtal. Jelaˈ quelec rmal rech cucoj taj su ubin can Dios, che a Jesucristo re u Cˈjol re kas tzij.
62005011	¿Su craj cubij u tzij Dios ubin canak chrij u Cˈjol? Are waˈ cubij chke: Dios cuya junelic kcˈaslemal chke rmal u choˈab ruCˈjol a Jesucristo.
62005012	Rmal laˈ wechlal, we cˈjeˈ u Cˈjol Dios rucˈ jun, kas tzij cˈo junelic u cˈaslemal rucˈ Dios, we xa cˈjeˈt u Cˈjol Dios rucˈ, xa jnan cˈot u cˈaslemal rucˈ Dios.
62005013	Injel wariˈ quintzˈibaj chiwe wechlal, rech quiwetamaj kas tzij che cˈo junelic i cˈaslemal chbe ˈij sak rucˈ Dios, are ix iwinjel che xixcjon che u Cˈjol re are Kjaw Jesucristo.
62005014	Rmal laˈ che xojcjon che, cˈot quekxiˈij wi kib chwach Dios jampa quekban chˈawen rucˈ. Oj ketaˈan chic che re cutatbej su quekta che, we curak rib rucˈ u reybal re chke.
62005015	Re cojutatbej jampa quekta che su craj re chke. We ketaˈan che cojutatbej kas tzij, jelaˈ jnan ketaˈan che cuya na lo chke su quekta che.
62005016	We cˈo jun chiwe che xril rechlal che xuban jun u mac, che cucˈamt bic chpan u camnical, utz cuban chˈawen rucˈ Dios pwiˈ, rech jelaˈ re cusach uwach u mac cuya na u cˈaslemal che. Jelaˈ quibno picwiˈ iwechlal che quicbant cmac che quiucˈamt bic chpan ccamnical. Cˈo jun mac che cucˈam bic jun chpan u camnical, we cˈo jun che ubnon wajun mac, cˈot uptan i chˈawen pwiˈ rmal laˈ che Dios cusacht uwach u mac su xubno.
62005017	Injel uwach etzlal are mac chwach Dios. Xa cˈo mac che cojucˈamt bic chpan kcamnical.
62005018	Oj ketaˈan chic chin jun cˈo Dios rucˈ che ubnon u Taˈ che, cutakejxt ubanic u mac. Jelaˈ ubnon rmal rech u Cˈjol Dios aj chejnel che, cuyat che runmal itzel cuchˈpo, rmal laˈ che re cˈo puˈab Dios.
62005019	Xa jnan ketaˈan chic che oj cˈo puˈab Dios mas tneˈ quinjel inqˈuiaj tak unak i aj uwach ulew i cˈo puˈab runmal itzel rech quicbno su quiutak che ubanic.
62005020	Oj ketaˈan chic che u Cˈjol Dios xpetec. Re uyaˈon chke rech ketamaj uwach Dios che xiw re kas tzij Dios. Cmic chic are oj cˈo puˈab rcˈaslec Dios, jelaˈ ubnon oj cˈo puˈab ruCˈjol Kjaw Jesucristo. Re Dios kas tzij are laˈ cˈo junelic kcˈaslemal rucˈ che cˈot uqˈuisic.
62005021	Alaj tak wechlal, chichjej iwib chicwach tak dios che xa quibnon runak rucˈ qui ˈab che naret kas tzij Dios. Jelaˈ quibno chbe ˈij sak.
63001001	Are rwuj waˈ petnak pinˈab in a Xuan, in in runmal chque rajcojnel. Quintzˈibaj chawe at ixak che atchaˈon lo rmal Dios, jnan cucˈ awal che kas quixinloˈoj prubeˈ re. Naret xiw in quixinloˈoj, jelaˈ quinjel chin quetaˈan uwach rsaklaj tzij, quixcloˈoj.
63001002	Jelaˈ ubnon che oj quixkloˈoj rmal rech rsaklaj tzij rech Dios xcˈjeˈ kucˈ chpan kenmaˈ, jelaˈ cˈjeˈ na kucˈ chbe ˈij sak.
63001003	Dios are Ktaˈ, rucˈ u Cˈjol Kjaw Jesucristo cuya utzil chekxoˈl, quel u cˈux chke, jelaˈ cuya ˈaxbal chekxoˈl iwucˈ. Jelaˈ cwaj in che cˈjeˈ kucˈ oj kinjel rucˈ saklaj tzij, jnan chpan loˈbal u cˈux re.
63001004	In mas xinquictic jampa xinrak jujun chque awal ural, che quitjanec ctaken rsaklaj tzij rech Dios, che quinmaj su cojutak wi che ubanic.
63001005	Cmic wechlal ixak, cwaj quinnataj chawe wajun tzij che bin lo chke ujer jampa nabe xojcjon che Kjaw Jesucristo are wariˈ: Are oj oj aj cojnel rajawxic quekloˈoj kib chekwachbal kib.
63001006	Are loˈbal cˈux quinbij chawe chanim, craj cubij che oj rajawxic chke quekinmaj su cojutak wi Dios che ubanic. Are laˈ ubin can chke ujer jampa te cˈacˈ xojcjonec, “Chiloˈoj iwib chbil tak iwib,” xcha chke.
63001007	Cmic cˈo i qˈui unak ibenak cho ruwach ulew che ccaj que wet cojquisbu rucˈ ctzij. Que quicbij che Kjaw Jesucristo naret pcha oj unak petnak cho ruwach ulew, che are laˈ cˈot u bkil re pcha kebkil oj oj unak, quicha che ubixic. Chin jun che jelaˈ cubij, are laˈ aj subnel, quel na aj chˈoj che a Jesucristo.
63001008	Ix chichjej iwib chicwach, rech jelaˈ csacht uwach i tojbal quicˈam na rmal utzlaj i chac quixtjan che ubanic. We jelaˈ quibno tzˈkat i tojbal iwe quicˈam na rmal Dios.
63001009	Chin jun che cˈjeˈt chpan su cojunawtzaj wi che are u tzij Dios, we jelaˈ cubno cuya uwiˈ che rubixic, are laˈ cˈot Dios rucˈ. Pjun chic tzij, chin jun che cˈjeˈ chpan su xcˈut chekwach rmal u tzij Dios, che cuyat uwiˈ, ni quesajt jun tzij che, are laˈ Dios cˈjeˈ rucˈ, jelaˈ jnan cˈjeˈ u Cˈjol rucˈ chpan renmaˈ.
63001010	Rmal laˈ wechlal, we cˈo jun cpe iwucˈ che craj quixunawtzaj rucˈ u tzij Dios, wet cucoj wa rtzij su xucˈut Kjaw Jesucristo chekwach, tigreˈ xa micˈul iwucˈ pja. Are laˈ xa aj subnel, xa miya iwib che utaˈic rutzij su cubij chiwe.
63001011	We jelaˈ quibno che quiya u psar, o we quiya iwib che utatbxic u tzij su cubij, nojin quixel jnan rucˈ che ubanic itzel tak chac, che ix quisub na inqˈuiaj chic jelaˈ pcha cuban re.
63001012	Cˈo na i qˈui cwaj quinbij chiwe, naret quintzˈibaj chiwe chanim cho wa rwuj, ni quintzˈibajt chiwe rucˈ tinta. Are laˈ utz quinwlo che quinbe iwucˈ che ubixic chiwe rucˈ in chiˈ, rech jelaˈ jnan cojquictic iwucˈ. We jelaˈ quinbno nojnak kcˈux rucˈ quicten.
63001013	Are tak ral a chaˈ che cˈo ural, che ichaˈon rmal Dios, quictak bic rtzil awach at. Chiˈ qˈuis wi in tzij in a Xuan, in jun chque u takoˈn Kjaw Jesucristo.
64001001	Are rwuj waˈ petnak pinˈab in a Xuan, in in runmal chque rajcojnel. Quintzˈibaj chawe at wechlal a Gayo, che mas kaj kib awucˈ prubeˈ Ktaˈ Kjawxel.
64001002	At loˈlaj wechlal, in quinban chˈawen rucˈ Dios pawiˈ rech utz quel injel a chac chawach at jelaˈ chwach re. Jelaˈ quinbno rech utz awach at, che cˈot a yabil. Jelaˈ wetaˈan che utz abnon rucˈ Dios chpan awenmaˈ.
64001003	In congan xinquictic jampa xipe jujun chque rkechlal, xicya rson chwe che utz catjan che ubanic rucˈ rsaklaj tzij, che kas atcjonnak rucˈ Dios jelaˈ catcˈjeˈ chpan u tzij.
64001004	Chwe in cˈot jun quicten nim na chwach wariˈ: che quinto che in welcˈwal prubeˈ Dios utz quibnon rucˈ rsaklaj tzij.
64001005	At wechlal, utz catjan che ubanic chwach Dios che caya psar chque rkechlal che i aj nawtzbal que rech u tzij, jnan cucˈ rkechlal che aj chlaˈ taj che i petnak che ubixic u tzij re chixoˈl.
64001006	Que xicbij chke oj tak aj cojnel ural su utz catjan che ubanic rmal loˈbal a cˈux chque. Jelaˈ utz quinwlo che caban toˈob chque rucˈ su rajawxic chque prbe. Jelaˈ jnan kaj chwach Dios che jelaˈ cabno.
64001007	Utz we jelaˈ cabno wechlal, rmal rech que xicmaj cbenan prubeˈ Kjaw Jesucristo che ubixic rutzlaj u tzij Dios. Xa cˈot jun toˈbnic xicˈmo picˈab tak unak che i aj cojnel taj.
64001008	Rmal laˈ wechlal are oj oj rajcojnel, cumaj chke che quekya toˈbnic chque rucˈ su rajawxic chque prbe, rech jelaˈ xa jnan quektoˈo kib cucˈ che ubixic rutzlaj u tzij Dios chque inqˈuiaj chic.
64001009	In xintak jun wuj che najt u pan chque rajcojnel chlaˈ chrij wariˈ su quintjan che ubixic chawe, xa a Diótrefes mas cunmartsaj rib chicwach. Re utz querlo che cucˈam cbe chque rinqˈuiaj aj cojnel, xa cucojt u ˈij rtzij xintzˈibaj cho rwuj.
64001010	Jampa quinopan na iwucˈ, quinbij na che jujun chque ruchac re che ctjan che ubanic che ustaj. Jelaˈ jnan quinbij na che injel ritzel tak tzij cubij chkij, rucˈ umolic tzij chkij cubno. Naret xiw wariˈ cubno, jelaˈ quiucˈult rkechlal jampa quipe chlaˈ che ubixic rutzlaj u tzij Dios chixoˈl. Jelaˈ cuˈatmij uwach chin jun che craj cuya psar chque. We cuya cpsar chque jujun chiwe, re cutzcuj uresxic jujun chixoˈl ix ix rajcojnel.
64001011	At loˈlaj wechlal, xa maban awe rucˈ ritzel chac che cuban a Diótrefes. Xiw cabno su utz cril Kjaw Jesucristo. Chin jun che utz cubno rucˈ u chac are laˈ rech Dios. Chin jun che ust cubno rucˈ u chac are laˈ naj cˈwe chwach re.
64001012	Quinjel rkechlal utz quicchˈaw chrij u chac kechlal a Demetrio. Kas tzij ˈalaj che utz ubnon re su ctjan che ubanic chwach Dios. Oj jelaˈ jnan utz cojchˈaw chrij kechlal a Demetrio, jelaˈ iwetaˈan chic che saklaj tzij quekbij oj.
64001013	Cˈo na mas qˈui tzij cwaj quinbij chiwe. Xiw cwaj taj quintzˈibaj cho rwuj su racleˈn.
64001014	Utz na quinwlo che quinbe iwucˈ chanim, tigreˈ quekban na tzij chekwachbal kib iwucˈ.
64001015	Wacmic quintak bic rtzil iwach iwinjel. Are cwaj che cˈjeˈ ˈaxbal chixoˈl rucˈ Dios. Are awichˈil che i cˈo ural quictak bic rtzil awach at. Chna utzil chwe, caya rtzil cwach quinjel kichˈil cˈo chlaˈ awucˈ.
65001001	In in a Judas, in aj chac rucˈ a Jesucristo, in rechlal a Santiago. Quintzˈibaj wajun wuj chiwe kechlal che ixusqˈuin rmal Dios, che quixuloˈoj re, xa jnan re ixuchjen rmal Kjaw Jesucristo, rmal laˈ che xa ix jnanch rucˈ.
65001002	Dios mas quel u cˈux chiwe, jelaˈ cuya utzil chixoˈl rech cˈo ˈaxbal chixoˈl rucˈ, xa jnan mas cuya rloˈbal u cˈux chiwe.
65001003	Loˈlaj tak wechlal, mas xwaj in wet xintzˈibaj bic chiwe chrij su xuban chke Dios jampa xojucˈlo jnan iwucˈ. Xa xincon taj rmal la rcˈax cˈo chixoˈl. Wacmic rajawxic quintzˈibaj bic chiwe rech utz ipixbxic, che quitij i choˈab che ubixic rsaklaj tzij che ricojnic, che xa jeac uyaˈon Dios chque rtioxlaj tak aj cojnel.
65001004	Ya kton chic che cˈo jujun unak che xicnim quib chixoˈl pelˈal che xa i aj subnel. Que ccaj wet quicjal uwach rutzij Dios chrij nimlaj utzil re, rech quicya quib che ubanic su ccaj que quicbno chpan qui bkil. Jelaˈ cquetzlaj uwach Ktaˈ Jesucristo che xiw re Kjaw chke kinjel. Are waˈ ubin lo ujer che tzˈibtal canak che que quicrak na cˈajsbal cwach, rmal laˈ che quequinmartsajt u ˈij Dios.
65001005	In cwaj quincˈsoj pijlon jeac chic mas tneˈ ya iwetaˈan chic injel wariˈ: Are Dios iucˈlon chic runak i aj Israel jampa xiresaj picˈab runak aj Egipto. Tigreˈ xusach cwach chin chque xicjon taj.
65001006	Jelaˈ cnataj chiwe su xicban inqˈuiaj ángeles che xicya can ubanic ctakquil uyaˈon chque rmal Dios, xcaj wet xicyic qui ˈij chicwachbal quib, xicya can ccˈolbal nu i cˈwe nabe rucˈ Dios. Cmic i junelic iximtlic rucˈ clena chpan jun cˈolbal mas ekuˈn, quicon taj quiˈelec. Quiˈen na copan na jun ˈij Dios cuban na ˈatbal tzij picwiˈ.
65001007	Xa jnan chcˈun ba pijlon su xuban Dios chque runak chpan tinmit Sodoma rucˈ tinmit Gomorra, jnan cucˈ tak tinmit che i cˈo chunkaj. Are xicban que jelaˈ pcha xicban wa rinqˈuiaj ángeles. Xquinmaj taj su xubij Dios. Jelaˈ ubnon xicjach quib che ubanic su curij qui bkil che itzel rilic, che yaˈtalt chque che jelaˈ quicbno. Tigreˈ Dios xucˈajsaj cwach rmal xiuya chpan rjunelic ˈaˈ rech jun cˈutbal chicwach quinjel unak.
65001008	Mas tneˈ cjon wajun cˈutbal chicwach runak, are wa rajsubnel i cˈo chixoˈl jnan quicban que pcha xicban la rinqˈuiaj. Que quinmon quib chixoˈl, xiw quequinmaj su laˈ cquichquiaj chpan curan, quicban tzˈillaj tak mac rucˈ qui bkil. Cquetzlaj cwach runak che cˈo ctakquil picˈab picwiˈ inqˈuiaj chic che uyaˈon chque rmal Dios. Xa jnan quicyoˈnec tak inmak qui ˈij prcaj.
65001009	Cnataj chiwe su xuban runmal chque rángeles a Miguel jampa xumaj chˈoj rucˈ runmal itzel chrij u bkil a Moisés che camnak chic. A Miguel xuxiˈij rib che ubixic cˈaxlaj tak tzij che runmal itzel jampa xraj wet canak rubkil a Moisés puˈab re. Xiw jelaˈ xubij che: “¡Are Ktaˈ Kjawxel catuyjo!” xcha che.
65001010	Are wa runak che quinmon quib chixoˈl quicbij cˈaxlaj tak tzij chquij su laˈ che quicchˈobt u colmil. Injel su quicchˈob que xa quech wi, jelaˈ pcha quicban inqˈuiaj chcap che cˈot cchˈobnic, chpan injel wariˈ csach wi cwach.
65001011	¡Toˈob cwach la rinqˈuiaj! Rmal laˈ che ctaken u be a Caín. Rmal laˈ xa ibenak ccˈux chrij tak pwak, quijchon quib che ubanic su u mac xuban a Balaam ujer. Csach na cwach jelaˈ pcha xuban a Coré che xuwaljsaj rib che ubanic chˈoj chrij u taknic Dios ujer, jelaˈ ubnon xcmac rmal xunmaj taj.
65001012	Jampa quimol iwib prubeˈ Dios che ubanic nim ˈij chwach rech jnan quitij iwe rwa, que quicban qˈuixballaj tak mac chixoˈl che ust rilic. Que cˈot nim chicwach, xak quicchjej quib chicwachbal quib que. Ix iwetaˈan tak sutzˈ che naj cˈwe, cˈot jab recˈan lak, jelaˈ cmod que cˈot quechbex chque. Que jnan rucˈ pcha inqˈuiaj cheˈ che cˈot uwach quicyaˈo, buktal chic, jelaˈ ubnon i quieb bwelt icamnak chic.
65001013	Jelaˈ pcha u retum rplo, quipluwic jampa cpe respun uwiˈ are la quicban que jampa quipluw rucˈ quiwal. Cquesaj cqˈuixbal rucˈ injel su quicbno. Jelaˈ pcha tak chˈmil quischon cbe, are Dios uyujban chque ekuˈnlaj swan che yaˈtal chque, rech quicˈjeˈ na chpan junelic chbe ˈij sak.
65001014	A Henoc, are okub riˈ u man can Adán, xuˈalajsaj u tzij Dios ujer chquij wa rinqˈuiaj che quinmon quib chixoˈl cmic, re xubij: “¡Chiwlampeˈ! Ktaˈ Kjawxel petnak, i richˈilˈan i qˈui mil tioxlaj tak ángeles.
65001015	Rech cuban na ˈatbal tzij picwiˈ quinjel, cuˈalajsaj na psak injel itzellaj tak cchac quibnon ritzellaj tak unak, jelaˈ cuˈalajsaj na injel itzellaj tak tzij xicbij chrij Ktaˈ Kjawxel rmal che quicyict u ˈij,” xcha a Henoc chquij.
65001016	Wa rajsubnel tak unak i cˈo chixoˈl, xak quichˈachtec, quiyˈonec, xiw quictzcuj ubanic creynic que. Xiw ctaken ubanic su curij qui bkil che cˈax rilic. Quicbij inmak tak tzij rech quicyic qui ˈij chicwachbal quib. Jelaˈ quicbij utzlaj tzij chque runak xa rmal rech che cˈo ccaj chque.
65001017	Are ix loˈlaj tak wechlal, chcˈun ba pijlon wa rtzij cbin can cmal rapóstoles i u takoˈn Kjaw Jesucristo.
65001018	Que jelaˈ xicbij can chiwe: “Jampa quipe na rqˈuisbal tak ˈij, quipe na runak che quictzbej na uwach su racleˈn rech Dios. Quictakej na ubanic su curij qui bkil che qˈuixbal rilic,” xicha can chiwe.
65001019	Are la rinqˈuiaj quiquesaj runak chixoˈl, cyaˈon quib che ubanic su curij qui bkil. Que cˈot rTioxlaj Xlabxel cucˈ.
65001020	Are ix loˈlaj tak wechlal, co chitacˈbaˈ iwib chpan tioxlaj i cojnic, rech quiya laˈ i choˈab chiwachbal iwib rech quixqˈuiarec. Chibna chˈawen rucˈ Dios pruchoˈab Tioxlaj Xlabxel.
65001021	Chichjej iwib chpan rloˈbal u cˈux re. Chiwiˈej na u ˈij jampa Kjaw Jesucristo, che mas quel u cˈux chke, cuya na junelic kcˈaslemal.
65001022	Chel i cˈux chque runak cuban quieb ccˈux chpan ccojnic. Chipixbaj canak.
65001023	Chitoˈo, jelaˈ quibno che pcha quiwesaj lo chpan rˈaˈ rech xbalba. Chque rinqˈuiaj chic, chitoˈo, quel i cˈux chque, quixucˈil chicwach. Quichjej iwib chicwach rech quixcjict bic che ubanic mac cucˈ que. Chiwetzlaj uwach cmac quibnon, jelaˈ pcha quicojt jun atzˈiak che mas tzˈil, xa quel i cˈux chque tak aj mac.
65001024	Wacmic are Dios che cˈo injel u choˈab puˈab quixuchjej rech quixtzˈak taj canak chpan ujer tak i mac, rech jelaˈ ix tzajtajnak taj jampa quixutacˈbaˈ na chwach, rucˈ nimlaj quicten che cˈot tzˈil craktaj chiwij. Are rnim u ˈij Dios xa jun cˈolec, jelaˈ aj cˈlol ke rmal u Cˈjol, quekyic u ˈij re, che are nim u takquil pekwiˈ, nim u choˈab, jelaˈ nimlaj ˈatbal tzij cˈo puˈab. Jelaˈ ubnon nabe, wacmic, jelaˈ ubnon chbe ˈij sak. Amén.
66001001	Are wa rwuj cuˈalajsaj psak su racleˈn che petnak rmal Kjaw Jesucristo, che uyaˈon che rmal Dios. Are waˈ uptan rwuj quintzˈibaj in, in a Xuan, are rmal rech che Dios cucˈut chicwach rajchac su rajawxic cbantaj na chanim. Are Kjaw Jesucristo xutak lo u ángel re, rech cuˈalajsaj injel wariˈ chinwach in, jun u takoˈn re.
66001002	In xintzˈibaj injel su xinwlo. Are wariˈ quinbij chiwe chrij su xuya ubixic chwe rmal Dios, jnan rucˈ injel rsaklaj tzij xuˈalajsaj psak chinwach rmal Kjaw Jesucristo, are in aj ˈaljsnel che injel.
66001003	Quicten re lajun che cusqˈuij uwach wa rwuj. Jelaˈ quiquictic que che quictatbej wa rtzij che i petnak rucˈ Dios che tzˈibtal chpan wa rTioxlaj Wuj chrij su laˈ che cpe na chekwach. Chichˈbo ba che xa nkaj chic cˈwe u ˈij jampa cbantaj na injel wariˈ.
66001004	In in a Xuan quintzˈibaj wa rwuj chque rajcojnel che quicmol quib chpan okub tak tinmit pucuent Asia. Ix loˈlaj tak wechlal chicˈma utzlaj utzil chpan iwenmaˈ rmal Dios rech cˈo ˈaxbal chixoˈl rucˈ. Re amˈal cˈolec, are cˈo lo nabe canak, re cˈo wacmic, jelaˈ ubnon chbe ˈij sak. Jelaˈ jnan chicˈma rtzil u cˈux rmal Tioxlaj Xlabxel che okub uwach chac cubno che cˈo chwach u ten Dios nu cuban wi ˈatbal tzij.
66001005	Jelaˈ jnan chicˈma rtzil u cˈux rmal Kjaw Jesucristo. Re jsucˈlaj aj ˈaljsnel che nabe re xcˈastaj uwach chicxoˈl rcamnak chicwach i qˈui chic che quicˈastaj na. Re unmal chque quinjel che cˈo ctakquil picˈab cho ruwach ulew. A Jesucristo cojuloˈoj rmal jelaˈ xojutzˈakpij chwach ubanic kmac jun tzij, rmal xcam re cho rcruz, xtruw ruquiqˈuel che usachic kmac oj.
66001006	Cmic are Kjaw Jesucristo uyaˈon chke che cˈo ktaknic jnan rucˈ re. Ubnon chke che oj pcha oj patre che ubanic u takquil Dios che u Taˈ re. ¡Utz chinmartsaj u ˈij Kjaw Jesucristo jelaˈ quicˈjeˈ na u choˈab rucˈ junelic chbe ˈij sak! Amén.
66001007	¡Chichˈbo ba che Kjaw Jesucristo cpe na chpan sutzˈ! Quinjel unak quil na uwach, jelaˈ runak che xicban cˈax che cho rcruz cheˈ quil na. Wa runak chpan tak injel tinmit i cˈo cho ruwach ulew cqˈuis na ccˈux che u ˈej chwach wa rcˈajsbal cwach che quiquirko rmal xquetzlaj uwach. Jelaˈ cbantaj na kas tzij. Amén.
66001008	Dios cubij: “In are in jelaˈ pcha u majbal re juntir, jelaˈ in are in pcha jelaˈ u qˈuisbal re juntir, jelaˈ pcha ubnon rnabe, rucˈ u qˈuisbal letras chpan alfabeto,” xchaˈ. Re amˈal cˈolec, cˈo lo nabe canak, cˈo wacmic, jelaˈ ubnon che cpe na. Injel choˈab cˈo puˈab re.
66001009	In, in a Xuan, are in iwechlal ix chpan u tzij Dios, che xa oj jnan xekrak cˈax iwucˈ chpan u chac Kjaw Jesucristo. Jelaˈ ubnon che jnan cˈo u taknic re chpan kenmaˈ oj, jelaˈ jnan quekchˈij uˈoxmil cˈax rmal u choˈab uyaˈon chke che uchˈijic. Are wa rcˈax xinrko cmal unak are laˈ, xincya canak intquel chpan wajun chˈkap ulew Patmos che cˈo pinqˈuiaj rplo, rmal laˈ che xinya ubixic u tzij Dios chque, xinˈalajsaj su xinwlo che xbantaj rmal Kjaw Jesucristo kas tzij.
66001010	In in cˈo puˈab rTioxlaj Xlabxel jelaˈ ubnon xinbno jun uchicˈ rmal u choˈab pjun ˈij Domingo are u ˈij natbal re Kjaw Jesucristo. Cteˈ xinto xpe jun chˈabal co xchˈawac, jelaˈ pcha jun trompeta che mas co cchˈawsxic.
66001011	Are wa rchˈabal xinto are waˈ xubij chwe: “Su laˈ che cawlo utz chatzˈibaj chpan jun wuj. Chatka bic chque rajcojnel chpan wa riokub tak tinmit i cˈo pucuent Asia: Are Éfeso, Esmirna, Pérgamo, Tiatira, Sardes, Filadelfia, rucˈ Laodicea,” xcha chwe.
66001012	Jampa xintzˈalmij wib che rilic che chin xinuchˈabej, xiw xinwil okub tzˈuquelbal tak cantelaˈ che ubnon rucˈ ˈan pwak.
66001013	Chicxoˈl wa riokub tzˈuquelbal tak cantelaˈ cˈo jun xinwlo jelaˈ pcha u caˈybal lajun u Cˈjol Dios che xux unak. Ucjon jun retzˈiak kajnak chukul rkan, ximtal jun u pas chwach u cˈux utquel rech ˈan pwak.
66001014	Are resmal u wiˈ pujlon sak ubnon jelaˈ pcha saklaj lana, jelaˈ pcha ccaˈy rchun tew. Are u bawach jelaˈ pcha urep ˈaˈ che craplnec.
66001015	Are rkan congan craplnec jelaˈ pcha ubanic chˈichˈ che bronce che quiak waˈwaj ubnon pˈaˈ. Are u chˈabal mas co jelaˈ pcha jampa curak rib qˈui jaˈ jampa kaj nabe jab.
66001016	Cˈo okub chˈmil puˈab rech nim u ˈab. Puchiˈ re quel u lo jun chˈichˈ chˈut uwiˈ quieb lad cˈwe u ware. Are u plaj pcha ccaˈy rˈij jampa craplnec rucˈ congan u choˈab.
66001017	In jampa xinwlo xinna taj, xintzˈak chwach jnan rucˈ pcha in camnak chic. Re xpetec xuya nim u ˈab pinwiˈ, tigreˈ xubij chwe: “Xa maxiˈij awib. In in jelaˈ pcha u majbal re juntir, jelaˈ in are in pcha u qˈuisbal re juntir.
66001018	In are lajun che junelic in cˈaslec, mas tneˈ xincam jun bwelt. ¡Chiwlampeˈ, cmic in cˈaslec junelic chbe ˈij sak! Pinˈab in cˈwe jun lawe, che quintak runak che junelic ccamnical are chpan ccˈolbal que rcamnak.
66001019	Cmic chiatzˈibaj injel wariˈ su racleˈn che awlon chic, su laˈ che kas cˈolec, jnan rucˈ su laˈ che cpe na che awlon puchicˈ.
66001020	Are u colmil chquij wa riokub chˈmil che awlon uwach wecˈan pinˈab chnim in ˈab, jnan rucˈ u colmil chquij wa riokub tzˈuquelbal cantelaˈ rech ˈan pwak. Are wa injel craj cubij are wariˈ: Wa riokub chˈmil are cuqˈuexwachij tak ángeles itkon rmal Dios che quicchjej rajcojnel chpan wa riokub tinmit. Wa riokub tzˈuquelbal cantelaˈ che awlon are cuqˈuexwachij rajcojnel chpan wa riokub tinmit,” xcha chwe.
66002001	Tigreˈ lajun che junelic cˈaslec xubij chwe: “Chatzˈibaj che rángel u takoˈn Dios che quicchjej rajcojnel chpan tinmit Éfeso, are waˈ cabij che chquij rajcojnel chlaˈ: 'Are in wajun che cˈo riokub chˈmil pinˈab chnim in ˈab, che quinbin chicxoˈl riokub tzˈuquelbal cantelaˈ rech ˈan pwak, are waˈ quinbij chquij rajcojnel chlaˈ.
66002002	In wetaˈan injel uwach i chac quibno rmal Dios. In wetaˈan che ctjanec quiban cˈaxlaj tak chac, ctjanec quichˈij uˈoxmil rcˈax rmal, xa jnan jelaˈ quitas wi iwib chquij runak che xiw aj bnol etzlal. Wetaˈan che iton chic ctzij rinqˈuiaj unak che quicbij che quib che que i u takoˈn Dios, rech quiwil na we kas tzij o we kas tzij taj su quicbij, jelaˈ xelec che nare taj, xiwetamaj chic che xa i aj bnol tak tzijtal.
66002003	Ix ichjon uˈoxmil cˈax congan, ix chcon nak chpan in beˈ in, naret ix cosnak che ubanic i chac wucˈ in. Xa quixtjan che uchˈijic uˈoxmil rcˈax injel.
66002004	In xa cˈo su quinaˈo chiwij ix, che iyaˈon canak loˈbal i cˈux chwe in che cˈo iwucˈ nabe canak.
66002005	Utz chnataj ba chiwe su ibnon nabe canak che te xixcjon chwe. Chijla uwach i chˈobnic chpan iwenmaˈ rech quiya can i mac quibno. Utz chibna i chac pcha ibnon nabe canak. We quiban taj su quinbij chiwe wachanim quinbe iwucˈ che resxic i tzˈuquelbal rcantil prucˈolbal, che cˈajsbal iwach we quijalt uwach i chˈobnic chpan iwenmaˈ.
66002006	Wacmic cˈo na jun che utz quixtjan che ubanic are waˈ: Quiwetzlaj uwach cchac runak aj nicolaítas che xa itzel tak cchˈobnic quicbno. Jelaˈ in jnan iwucˈ ix are in quinwetzlaj uwach cchac que, che xa ustaj chwach Dios.
66002007	¡Chin jun chiwe tel u xquin, utz cuban che utatbxic su cubij rTioxlaj Xlabxel chque rajcojnel chpan wa riokub tinmit! Chin cchcon pwiˈ ritzel, are in quinya che che cutij uwach wajun cheˈ che cˈo chpan u ticbal rech Dios prcaj mas tzoy. Are wa ruwach quinya che, cuya na junelic u cˈaslemal che,' cchaˈ,” xcha chwe.
66002008	Tigreˈ lajun che cˈolec jampa u majbal re injel su cˈolec xubij chwe: “Cmic chatzˈibaj che rángel u takoˈn Dios che quicchjej rajcojnel chpan tinmit Esmirna: 'Are wariˈ quinbij in wajun che in cˈo nabe jelaˈ inbnon pqˈuisbal re juntir, in xincam jun bwelt xa xincˈastjec chic rech junelic in cˈaslec:
66002009	In wetaˈan uwach injel i chac quibno rmal Dios. Jelaˈ ibnon che ix cˈo chpan rcˈax che mas ix mebaˈ rmal rcˈax irkon. Xa ix kas tzij ix biyom prcaj rucˈ Dios. In wetaˈan che quixyoˈec cmal runak che quicbij quib che i aj Israel. Chpan quenmaˈ xa jetlaˈ pcha quicbij, xa que quicmol quib che ubanic u takquil Satanás. Que xa i rech itzel.
66002010	Xa mixiˈij iwib chwach tak cˈax che quirak na. Chiwlampeˈ che are runmal ritzel quiuya na jujun chiwe pcarsa, rech chiˈ cuˈalajsaj psak we kas tzij ix wech in, chpan lajuj ˈij quitij na cˈaxclil chlaˈ. Chibna co chpan i cojnic chwe, xa miwesaj iwib chinwach mas tneˈ quixcamsax rmal. Jelaˈ in quinya na junelic i cˈaslemal che tojbal iwe pcha jun corona nim u ˈij.
66002011	¡Chin jun che tel u xquin, utz cuban che utatbxic su cubij rTioxlaj Xlabxel chque rajcojnel chpan wa riokub tinmit! Chin cchcon pwiˈ ritzel naret curak cˈax rmal u choˈab ucab camnical che cpe na chque runak che xiw etzlal quicbno,' cchaˈ,” xcha chwe.
66002012	Tigreˈ lajun che junelic cˈaslec xubij chwe: “Cmic chatzˈibaj che rángel u takoˈn Dios che quicchjej rajcojnel chpan tinmit Pérgamo: 'Are in wajun che quincoj jun chˈichˈ che chˈut uwiˈ quieb lad cˈwe u ware, are waˈ quinbij chiwe:
66002013	In wetaˈan che ix quixcˈjeˈ chpan jun tinmit nu ctkan wi runmal itzel Satanás. Mas tneˈ chlaˈ ix cˈwe, naret iyaˈon can in tzij in, naret itson iwib wucˈ che i cojnic chwe. Jelaˈ ubnon che xa jun xixcˈjeˈ wi chpan tak wa rˈij ˈaxnak canak che Antipas re jsucˈlaj aj ˈaljsnel che xcamsax chixoˈl, cmal runak che quictakej u taknic runmal itzel Satanás.
66002014	Xa cˈo quieb oxib tzij quinbij chiwij. Rmal laˈ che cˈo jujun chixoˈl che itran chrij u nawtzbal rech a Balaam ujer. Re xucˈut chwach a Balac rech cucoj ccˈux chque i aj Israel ujer che ubanic cmac. Jelaˈ xubno xuya chque rech quictij que su iyaˈon chicwach tak cdios che xa quibnon cmal runak. Jelaˈ jnan rech quicban itzel tak reynic su craj cubno cchˈobnic che cˈo chuxeˈ taknic aj uwach ulew.
66002015	Jelaˈ ubnon che i cˈo jujun chixoˈl che itran chrij cnawtzbal que wa runak i aj nicolaítas. In quinwetzlaj uwach cnawtzbal que chicwachbal quib.
66002016	Rmal laˈ cmic chijla uwach i chˈobnic chpan iwenmaˈ rech quibant i mac chwij. We quiyat can ubanic i mac, chanim quinbe iwucˈ quinchˈojan chquij ritzel tak unak che i cˈo chixoˈl rucˈ in chˈichˈ che quel lo pinchiˈ, che quieb lad cˈwe u ware.
66002017	¡Chin chiwe che tel u xquin, utz cuban che utatbxic su cubij rTioxlaj Xlabxel chque rajcojnel chpan riokub tinmit! Chin cchcon pwiˈ ritzel, quinya na chque quictij tak wa maná che quiwilt uwach wachanim: In jelaˈ quinya na jun sak abaj che, che quiwilt uwach wachanim tzˈibtal can chwach jun cˈacˈ beˈaj che mijun cuchˈob u beˈ, xak xiw chin wajun che cucˈam na rabaj re cuchˈob na u beˈ che tzˈibtal chwach,' cchaˈ,” xcha chwe.
66002018	Tigreˈ lajun che junelic cˈaslec xubij chwe: “Cmic chatzˈibaj che rángel u takoˈn Dios che quicchjej rajcojnel chpan tinmit Tiatira: 'Are wariˈ quinbij in u Cˈjol Dios, che cˈo in bawach pcha jun urep ˈaˈ jelaˈ uwkan jnan rucˈ pcha tak chˈichˈ bronce yujtlic, are waˈ quinbij:
66002019	In wetaˈan injel uwach i chac quibno rmal Dios. In wetaˈan injel loˈbal i cˈux chwe jnan rucˈ che quiqˈuis pwiˈ su quibij che quiban chwe. In wetaˈan rutzlaj i chac quibno rmal Dios, jelaˈ che quichˈij injel uwach rcˈax quirko. In wetaˈan che cˈo na mas quibna ix cmic chwach nabe canak jampa te xixcjon chwe.
66002020	Xa cˈo na quieb oxib tzij su quinbij chiwij: Ix cˈot quibij che rixak al Jezabel che cˈo chixoˈl. Ix iyaˈon che che cubij rib che re aj bil u tzij Dios rech quiunawtzaj aj chac chwe rucˈ u chˈobnic re che cujal uwach cbe rech quicban ubanic su tak itzel reynic che cchˈobnic che cˈo chuxeˈ rtaknic aj uwach ulew. Jelaˈ jnan che utijawic su racleˈn che iyaˈon chicwach tak cdios xa cbnon cmal unak rucˈ qui ˈab.
66002021	Qˈui ˈij inyaˈon che al Jezabel rech cujal uwach u chˈobnic chpan renmaˈ, rech cuya can u mac cubno, xa craj taj cuya canak. Re xa uyaˈont can ubanic itzel tak reynic su curij cubno rucˈ u chˈobnic che cˈo chuxeˈ rtaknic che aj uwach ulew.
66002022	Chichˈbo ba chrij su quinbij che quinban na che. Are in quinya jun yabil che al Jezabel jnan cucˈ tak richˈil rucˈ che quictakej ubanic u reynic re che xa itzel. Jelaˈ quinbno chque we quicjalt uwach cchˈobnic chpan quenmaˈ, rech quicya can ubanic cmac che xiw rech itzel quicbno.
66002023	Jelaˈ quinbno quincamsaj na runak che pcha ral re quictakej ubanic su cuban re. Jelaˈ ubnon che quinjel rajcojnel chpan injel tinmit quicchˈob na che in, are in wajun che wetaˈan injel su cˈo chpan cchˈobnic runak, su cˈo chpan quenmaˈ che ccaj que quicbno we rech utz o we rech ustaj. Quinya na chiwe chijujnal rtojbal i chac su ibnon che ustaj, jnan rucˈ su ibnon che utz.
66002024	Jelaˈ quinbij chque inqˈuiaj chiwe che i cˈo chpan tinmit Tiatira che utz ibnon chpan nu ixcjonnak wi. Are iwinjel ix itakent wa rnawtzbal iwe rmal al Jezabel wajun ixak che cujluj rib che aj bil u tzij Dios. Are ix xa quichˈob taj su racleˈn che nim ubanic rech runmal itzel Satanás, che jelaˈ quicbij chque cmal unak che quictakej ubanic su craj re chque. Cmic quinbij chiwe che cˈot jun iwekaˈn chic quinya chiwij.
66002025	Xak jelaˈ quinbij, chibna injel su inbin can chiwe, co quitacˈbaˈ iwib chpan nu ixcjonnak wi, che jelaˈ ibnon jampa quintzlaj chna iwucˈ rech quixincˈam bic wucˈ.
66002026	Chin cchcon pwiˈ ritzel che cuban na su ckaj chinwach in che jelaˈ ubnon copan u ˈij che u camnical, tigreˈ in quinya na che che cˈjeˈ u takquil jnan wucˈ in picwiˈ tak tinmit chpan qˈuisbal tak ˈij.
66002027	Jelaˈ ubnon che in Taˈ uyaˈon in takquil pinˈab in che quintak na picwiˈ rtak tinmit, jelaˈ jnan quiban ix picwiˈ tak tinmit rucˈ i chˈmey che chˈichˈ. Jelaˈ quiban chque tak tinmit che quictzlaj in wach quiwluj na juntir jelaˈ pcha quiucjartsaj tak boˈj che xa ulew.
66002028	Jelaˈ quinbno, in quinya na rchˈmil rech u sakerbal chiwe.
66002029	¡Chin jun che tel u xquin, utz cuban che utatbxic su cubij rTioxlaj Xlabxel chque rajcojnel chpan wa riokub tinmit!' cchaˈ,” xcha chwe.
66003001	“Cmic chatzˈibaj che rángel u takoˈn Dios che quicchjej rajcojnel chpan tinmit Sardes: 'Are in wajun che cˈo rTioxlaj Xlabxel wucˈ che okub uwach chac cubno, jelaˈ cˈo riokub chˈmil pinˈab quinbij chiwe: In wetaˈan injel uwach i chac quibno rmal Ktaˈ Kjawxel. In wetaˈan che ix pcha ix camnak chic, mas tneˈ elnak rson che ix cˈaslec chpan i chac ibnon.
66003002	Cmic chixcˈasctak che ubanic utzlaj i chac. Chiya u choˈab i cˈaslemal rucˈ che ya pcha xa jbeˈ craj ya mer quicmac, jnan rucˈ pcha jun chaj che xa jbeˈ craj cchˈupic. In quinwlo che naret tzˈkat i chac ibnon chwach Dios wech in.
66003003	Chcˈun ba pijlon wa rnawtzbal iwe che iton canak che xinmaj nabe. Chitakej ba ubanic. Chijla uwach i chˈobnic chpan iwenmaˈ rech quiya can i mac. We quixcˈastaj taj, quinbe iwucˈ jelaˈ pcha jun elaˈom che cˈot quinnabaj chque hora quinbe iwucˈ, che quirak na cˈajsbal iwach uwmal.
66003004	Xa cˈo quieb oxib chixoˈl ptinmit Sardes che utz quibnon rucˈ ccojnic che pcha jun che cbnont tzˈil che retzˈiak, rmal quichˈpont su racleˈn rech itzel. Que quibin na wucˈ in psak. Jelaˈ pcha ubnon che cjon quetzˈiak sak che cumaj na chque rmal utz quibnon rucˈ ccˈaslemal.
66003005	Chin jun cchcon pwiˈ ritzel cucoj na saklaj tak atzˈiak che jnan rucˈ pcha wa rinqˈuiaj che utz quibnon rucˈ ccˈaslemal. In quinchˈpujt rcbeˈ chpan rwuj rech junelic cˈaslemal. Quinˈalajsaj na psak cbeˈ que chwach in Taˈ, jelaˈ chicwach quinjel ángeles rech Dios che utz quibnon rucˈ ccˈaslemal.
66003006	Chin jun che tel u xquin, utz cuban che utatbxic su cubij Tioxlaj Xlabxel chque rajcojnel chpan wa riokub tinmit,' cchaˈ,” xcha chwe.
66003007	“Are wacmic chatzˈibaj che rángel u takoˈn Dios che quicchjej rajcojnel chpan tinmit Filadelfia: 'Are in wajun che kas in tiox, che are in tzˈkat in tzij. Pinˈab in cˈwe rtakquil rech quinya che jun che cuc chpan wa rcˈacˈ u tinmit unmal ˈatbal tzij a David. Jelaˈ ubnon che pcha u mod che cˈo lawe pinˈab rech uchi ja, we quintro cˈot mijun conec cutzapij chic. We in xintzapij cˈot mijun conec cutor chic. Are in wajun che quinbij jewaˈ:
66003008	In wetaˈan injel uwach i chac quiban chwach Dios. Cmic chiwlampeˈ, in inyaˈon pcha jun ocbal jaktlec chiwach rech quiya ubixic in tzij, jelaˈ ubnon che mijun conec cutzapij. Ix mas tneˈ xa jbeˈ i choˈab cˈolec rucˈ i cojnic, xinmaj in tzij, mijun bwelt ibin canak che quichˈobt in wach. Utz ibnon rucˈ i cˈaslemal chwach Dios.
66003009	Are ix quiwil na su quinban na chque runak che i cˈo puˈab runmal itzel Satanás che quicbij che quib che que i aj Israel, che i kas wech in quicbij. Xa mlon tzij quicbno. In quinban na chque che quipe iwucˈ, quixqueˈ na chiwach ix, rech jelaˈ quicchˈob na che are in in kas tzij quixinloˈoj, mas tneˈ ix rajIsrael taj, che ix wech taj nabe canak.
66003010	Are ix xinmaj in tzij su xinbij chiwe che rajawxic quichˈij na injel su cˈax cpe chiwij jelaˈ xibno. Rmal laˈ are in in quixinchjej na chwach lajun cˈax che cpe na chicwach runak, jelaˈ jnan quixinchjej chwach wa rˈij jampa quixtakchˈej che ubanic i mac. Are rcˈax wariˈ injel cpe na picwiˈ injel runak rech cˈalajsaj psak chin chque utz quicbno, chin chque ustaj quicban chwach Dios.
66003011	Chiwlampeˈ in quinbe na chanim. Xa mitzˈakpij rkas tzij che cˈo iwucˈ cmic, rech cˈot chin jun chic cumjo rtojbal iwe ix che nim u ˈij che cuya chiwe rmal Dios, pcha jun corona cyaˈ pijlon.
66003012	Chin chiwe che cchcon pwiˈ ritzel, quincoj na che pcha rkan ja chpan rchoch Dios wech in prcaj che nim uptan. Quicˈjeˈ prcaj junelic chbe ˈij sak rajawxict che che quel bic. Tigreˈ in quintzˈibaj na u beˈ Dios wech in chrij, jelaˈ quintzˈibaj u beˈ u tinmit Dios wech in chrij, are wa rcˈacˈ Jerusalén che ckaj lo prcaj rucˈ. Jelaˈ quintzˈibaj na rcˈacˈ in beˈ in chrij, rech jelaˈ ni csachtajxt uwach mijun bwelt.
66003013	Chin jun che tel u xquin, utz cuban che utatbxic su cubij Tioxlaj Xlabxel chque rajcojnel chpan wa riokub tinmit,' cchaˈ,” xcha chwe.
66003014	“Cmic chatzˈibaj che rángel u takoˈn Dios rech quicchjej rajcojnel chpan tinmit Laodicea: 'Are in wajun che xak jelaˈ inbnon, are in tzij in kas tzij. Are in rkas aj ˈaljsnel che Dios. Are in in Rjaw injel su bnon rmal Dios. Are in quinbij wariˈ chiwe:
66003015	In wetaˈan uwach injel i chac. In wetaˈan che xa ust ibnon rucˈ i cˈaslemal che kast quibsoj su racleˈn che rech Dios. Xa ix jelaˈ pcha tak jaˈ che ni jron ni cˈtan tak jaˈ, xak nim pre. In cwaj, ¡wet kas quixucˈil che ubanic su craj Dios o che quiya canak juntir! Jelaˈ pcha ibnon cmic xiw atznen quibno rucˈ u tzij Dios.
66003016	Rmal laˈ che xiw atznen quibno rucˈ su racleˈn che rech Dios. In are iwmal ix pcha cpe in yabil, craj wet quixinchublej lo pinchiˈ che mas ust quixinwlo.
66003017	Ix jelaˈ quibij che iwib chijujnal: Rmal in biyom utz in cˈwe cˈot su rajawxic chwe. Toˈob iwach jampa quina ix che utz ix cˈwe rmal laˈ che xa iwetaˈan taj che congan cˈax ix cˈwe rmal i mac ibnon. Ix are ix jelaˈ pcha tak mebaˈ, pcha jun che xa moy, o jelaˈ ix pcha jun che xa cˈoxt retzˈiak cucoj chrij. Mas cˈax ix cˈwe chwach Dios xa quichˈob taj che jelaˈ.
66003018	Rmal laˈ are in quinya i nˈoj, are utz wet quiloˈo rˈan pwak wucˈ, che sak ubnon che rij chpan, rech jelaˈ kas tzij catuban na biyom. Are waˈ craj cubij che quirak uwmal in su quibno rech i chac ckaj na chwach Dios. Jelaˈ ubnon che pcha chiloˈo saklaj i wetzˈiak wucˈ rech quicoj chiwij rech jelaˈ ix chˈnalxtaj rech cˈoxt i qˈuixbal chwach Dios. Jelaˈ pcha chiloˈo rcunbal wucˈ in che uyaˈic chque ribawach rech utz quixcaˈyec, craj cubij rech utz ibnon chwach Dios.
66003019	In co quiyinchˈabej quinjel chin quinloˈoj. In quincˈajsaj na cwach quinjel che quel in cˈux chque. Jelaˈ ubnon che rajawxic quincˈajsaj na iwach ix wet quijal uwach i chˈobnic chpan iwenmaˈ rech quiya can i mac. Jelaˈ ubnon che quicoj i choˈab che ubanic su ckaj chwach Dios.
66003020	Chiwlampeˈ, cmic pcha u mod che intcˈal chuchiˈ rja, intjan che csicxic runak che i cˈo pja. We jun cuta in tzij, cutor na uchi ja chinwach, in quinuc na rucˈ, quinwaˈ na rucˈ, re cwaˈ na wucˈ in.
66003021	Chin jun che cchcon pwiˈ ritzel, quinya na che cˈbeˈ na wucˈ nu in cˈul wi in, jelaˈ pcha in jampa xinchcon in pwiˈ, tigreˈ xincˈbeˈ putzal in Taˈ prcaj.
66003022	¡Chin jun che tel u xquin, utz cuban che utatbxic su cubij rTioxlaj Xlabxel chque rajcojnel chpan i okub tinmit!' cchaˈ,” xcha chwe.
66004001	Jampa xbantaj injel wariˈ xincaˈyec, xinwil apno jun uchi ja tortaj nak chic prcaj. Xinta chna la rchˈabal xinuchˈabej nabe che mas co cchˈawac jelaˈ pcha u chˈabal jun trompeta. Xubij chwe: “Chatpˈkal lo ural prcaj wucˈ, in quincˈut na chawach injel su rajawxic cbantaj na jampa xqˈuis ubanic wariˈ su xawlo nabe, che xatzˈibaj chque riokub tinmit,” xcha chwe.
66004002	Tigreˈ jelaˈ ubnon xincˈjeˈ chpan u choˈab rTioxlaj Xlabxel puchicˈ, xinuc prcaj. Chanim xinwil wajun nim ten iyaˈon prcaj, cˈo jun cˈul pwiˈ che juis nim u ˈij.
66004003	Are lajun che cˈulic jnan rilic rucˈ jun tzoylaj abaj pcha tak sak cho o la rsalˈij che mas craplnec. Cˈo jun caxaˈab cˈo chrij nu cˈul wi che xa jnan rilic rucˈ jun tzoylaj abaj u beˈ esmeralda.
66004004	Chrij wajun nim cˈulbal i cˈo quijab alaj tak cˈulbal. Xinwil i jwinak quijab unmakil chque rajcojnel i cˈul picwiˈ tak cˈulbal. Que ccjon saklaj tak quetzˈiak chicjujnal, ccjon corona che utquel ˈan pwak picjlon.
66004005	Chiˈ quel la rcaypaˈt, rucˈ tak coˈ upan jelaˈ pcha coˈec jampa ya mer cpe rjab, chiˈ nu cˈwe wajun nim cˈulbal. Cˈo tak chˈabal chpan la rtak coˈ upan. Cˈo okub chaj chwach wajun nim cˈulbal. Are wa riokub chaj cuqˈuexwachij rTioxlaj Xlabxel rech Dios che okub uwach chac cubno chwach re.
66004006	Jelaˈ jnan cˈo chwach wa rnim cˈulbal, jnan rucˈ pcha jun nim plo espej caˈy uwiˈ, pcha jun cristal. Chunkaj che rnim cˈulbal chiˈ chrij cˈo i quijab su racleˈn pcha quicaˈy inqˈuiaj chcap che i cˈaslec. Cˈo i qˈui cbawach chicwach jelaˈ ubnon cˈo cbawach chquij.
66004007	Are rnabe chque jnan rucˈ pcha caˈy jun coj. Are ucab xa jnan rucˈ pcha jun toro. Are urox jelaˈ caˈy u plaj pcha ccaˈy u plaj unak. Are ucaj jelaˈ caˈyec pcha jun nim tzquin che cˈo u xicˈ quirpanec.
66004008	Are quijab che i cˈaslec cˈo wakib cxicˈ chicjujnal i cˈo i qˈui cbawach chquij jelaˈ chicwach. Que chpˈij pchaˈab quiuxant che ubixic wariˈ: “¡Tioxlaj, tioxlaj, tioxlaj Ktaˈ Kjawxel, are Dios che cˈo injel choˈab puˈab. Re cˈo lo ujer, jelaˈ cˈo wacmic, cˈjeˈ na ptak ˈij che cpe na!” quichaˈ.
66004009	Jampa wa riquijab che pcha u mod tak chcap quicaˈyec che i cˈaslec cquinmartsaj u ˈij Dios, quicyic u ˈij jelaˈ quicmaltioxij che re, are lajun che cˈul chpan wajun nim cˈulbal, che quicˈseˈ na junelic chbe ˈij sak, tigreˈ wa rjwinak quijab unmakil chque rajcojnel quixqueˈ chwach. Xa jnan quicyic u ˈij re, chicjujnal quicya na corona chwach rnim ten nu cˈul wi re, quicbij che:
66004011	“At Kjaw jelaˈ Dios kech oj, cumaj chawe, che kenmartsax a ˈij, quekyic a ˈij, che kya injel taknic paˈab. Rmal laˈ che at aj bnol injel su cˈolec, rmal a reybal at i cˈolec juntir, quicˈjeˈec rmal a gan at,” quichaˈ.
66005001	Tigreˈ in xinwil jun wuj recˈan chnim u ˈab lajun che cˈul pwiˈ rnim u ten. Are lajun wuj upton u chiˈ. Tzˈibtal u pan jelaˈ ubnon rij, tzapin rucˈ okub chˈapbal re.
66005002	Tigreˈ xinwil jun ángel che mas u choˈab co xchˈawac xubij: “¿Chin jun che cumaj che conec cutor rwuj upton u chiˈ rech jelaˈ cuquir chˈipbal re?” xchaˈ.
66005003	Cˈot mijun prcaj nu in cˈwe in, ni cˈot mijun cho ruwach ulew, ni cˈot mijun chuxeˈ rulew xicon che utoric wa rwuj. Jelaˈ ubnon che cuyat che mijun cutzˈutzaˈ u pan.
66005004	In congan xinoˈec rucˈ nimlaj bis, rmal rech che cˈot jun xraktjec che cumaj che che cutor rwuj, ni cyaˈtaj che mijun che cusqˈuij uwach, ni xyat che mijun cutzˈutzaˈ u pan.
66005005	Tigreˈ jun chque runmakil rajcojnel xubij chwe: “Catuxan che u ˈej, xa mabsoj. Cawil na xpe lajun che congan u choˈab jelaˈ pcha jun coj, che re elnak chicxoˈl quechlal quib rucˈ a Judá, re u tux a David. Re lajun che chcon pwiˈ runmal itzel, re con che utoric rwuj che upton u chiˈ, che cuquir okub chˈipbal re,” xcha chwe.
66005006	Tigreˈ xinwil Jun che jelaˈ pcha jun Alaj Chij che pcha ubnon camsan canak. Re chtcˈalec chicxoˈl wa riquijab che pcha ccaˈy inqˈuiaj chcap. Jelaˈ ubnon chtcˈalec chicwach jwinak quijab unmakil chque rajcojnel. Utacˈban rib chwach nim u cˈulbal Dios. Are lajun Alaj Chij cˈo okub rucˈaˈ, cˈo okub u bawach. Are u bawach cuqˈuexwachij wa rTioxlaj Xlabxel che okub uwach chac cubno che tkon bic cho injel uwach ulew.
66005007	Are lajun che jelaˈ pcha jun Alaj Chij xbe che ucˈamic rwuj che cˈo chnim u ˈab lajun che cˈul pwiˈ rnimlaj cˈulbal.
66005008	Jampa xuchˈip rwuj wa riquijab che pcha ccaˈy inqˈuiaj chcap che i cˈaslec jnan cucˈ i jwinak quijab unmakil chque rajcojnel xixqueˈ chwach lajun che jelaˈ ubnon pcha rAlaj Chij. Chicjujnal chque runmakil chque rajcojnel recˈan jun arpa rech cuban ˈjon rucˈ, jnan rucˈ jun lak che utquel ˈan pwak che i nojnak che jun cˈocˈlaj sipnic pcha u mod rpon. Are wa rsipnic che quiˈ rexlab are cuqˈuexwachij cchˈawen chque tioxlaj tak unak che quicya chwach re.
66005009	La rinqˈuiaj xicbxoj jun cˈacˈlaj bix chwach che jewaˈ cubij: “Chawe at yaˈtal wi che cachˈip la rwuj che upton u chiˈ cator chˈipbal re. Rmal che at xatcamsxic che jun taˈbal toˈob. Are rucˈ a quiqˈuel at xatoj rjil cmac runak che cquesaj na puˈab runmal itzel rech quiyuya puˈab Dios. Jelaˈ xabno xawesaj lo unak chicxoˈl quinjel nimlaj tinmit cho ruwach ulew. Mas tneˈ runak quicchˈaw chpan jaljoj tak tzij rmal laˈ che cho injel uwach ulew i petnak wi. Jelaˈ jaljoj quicaˈyec rmal chpan jaljoj tak ulew i petnak wi.
66005010	At abnon chque che quiˈel pcha jun tinmit catkan pwiˈ, pcha tak patre che Dios kech oj xaban chque, rech cˈo ctaknic picˈab pwiˈ ruwach ulew,” xichaˈ chpan rbix.
66005011	Tigreˈ in xinwlo, jelaˈ xinta i petnak mas i qˈui tak ángeles. Pent cˈo na mas jun millón rucˈ inqˈuiaj millón. Xipe chrij rnim cˈulbal. Chlaˈ xicmol wi quib chquij wa riquijab che pcha quicaˈy inqˈuiaj chcap jnan rucˈ chquij wa rijwinak quijab unmakil chque rajcojnel che i cˈo chlaˈ.
66005012	Are tak ángeles co xibxinic, jelaˈ xicbij: “¡Yaˈtal che wajun che pcha jun Alaj Chij che xcamsxic, che cˈo injel choˈab puˈab, che cucˈam injel beymal cˈolec, che cˈjeˈ injel nˈoj rucˈ, rucˈ injel choˈab, cumaj che che quicyic u ˈij, cquinmartsaj u ˈij, nim cquil wi injel cmal quinjel su cˈolec chbe ˈij sak!” xichaˈ.
66005013	Tigreˈ xinta quinjel su i cˈolec che ibnon rmal Dios che i cˈo prcaj, rucˈ i cˈo cho ruwach ulew, jnan rucˈ i cˈo chuxeˈ rulew, jelaˈ jnan cˈo chpan rplo rucˈ i quinjel su i cˈo chpan, are wa xicya ubixic: “¡Cheyka u ˈij lajun cˈul pwiˈ nim cˈulbal jnan rucˈ lajun Alaj Chij, chkenmartsaj u ˈij, nim chekla wi, chekˈalajsaj che nim u choˈab jelaˈ ubnon junelic chbe ˈij sak!” xichaˈ.
66005014	Are wa riquijab che pcha quicaˈy inqˈuiaj chcap che i cˈaslec xicbij: “¡Jelaˈ ubnon!” xichaˈ. Are rjwinak quijab unmakil chque rajcojnel xixqueˈec che uyiquic u ˈij xicyic u ˈij lajun che cˈaslec junelic chbe ˈij sak.
66006001	Tigreˈ in xinwlo lajun che pcha ubnon rAlaj Chij xutor nabe chque riokub chˈapbal re rwuj. Xinta jun chque wa riquijab che pcha quicaˈy inqˈuiaj chcap che i cˈaslec xubij rucˈ jun chˈabal jnan rucˈ pcha coˈec jampa ya mer cpe jab xubij: “¡Saˈaj wucˈ jawla wariˈ!” xcha chwe.
66006002	In jampa xincaˈyec, xinwlo jun sak rij quij. Are lajun cˈul chrij recˈan jun qˈuiakbal chˈab puˈab. Xya jun u corona che pujlon. Are retal che re ctjan che cchconakch picwiˈ quinjel rajchˈoj che.
66006003	Jampa lajun che pcha rAlaj Chij xutor ucab chˈapbal re rwuj, in xinta ucab chque i quijab che pcha caˈy inqˈuiaj chcap che i cˈaslec xubij chwe: “¡Saˈaj wucˈ jawla wariˈ!” xcha chwe.
66006004	Cteˈ xinwlo xel lo jun quiak rij quij. Are lajun che cˈul chrij xya u choˈab puˈab che cresaj bic ˈaxbal chicxoˈl runak cucˈ inqˈuiaj unak cho ruwach ulew. Jelaˈ ubnon xicmaj ucamsxic quib chicxoˈl. Xyaˈ jun chˈichˈ nim rkan mchet are wa retal che chˈoj cˈolec.
66006005	Are lajun che jelaˈ pcha rAlaj Chij jampa xutor urox chˈapbal re rwuj, xinta urox chque i quijab che pcha caˈy inqˈuiaj chcap che i cˈaslec xubij chwe: “¡Saˈaj wucˈ jawla wariˈ!” xcha chwe. Xinwlo xel lo jun ˈekˈ rij quij. Are lajun cˈul chrij, cˈo jun pajbal puˈab retal che wiˈjal petnak.
66006006	Tigreˈ in xinta pcha jun chˈabal chic xchˈaw chicxoˈl i quijab che pcha caˈy inqˈuiaj chcap che i cˈaslec xubij: “Xa quieb libra trico rjil jun ˈij chac che jun aj chac, jelaˈ wakib libra sebad rjil jun ˈij chac che jun aj chac, xa cˈoxt chic chque chˈamlaj uˈal uvas ni asayt,” xchaˈ.
66006007	Are lajun che jelaˈ pcha rAlaj Chij jampa xutor ucaj chˈapbal re rwuj, xinta u chˈabal ucaj chque i quijab che pcha caˈy inqˈuiaj chcap che i cˈaslec xubij: “¡Saˈaj wucˈ jawla wariˈ!” xcha chwe.
66006008	Jampa xinwlo, cˈo jun ˈan rij quij. Are lajun cˈul chrij are u beˈ camnical. Itran chrij cˈo jun chic che cuqˈuexwachij rcˈolbal chque rcamnak. Xyaˈ ctakquil picˈab picwiˈ pinqˈuiaj che pinqˈuiaj chque injel unak cho ruwach ulew, che quiucamsaj na rucˈ chˈichˈ, rucˈ wiˈjal, rucˈ yabil, jelaˈ cmal itzel tak chcap i rech uwach ulew.
66006009	Are lajun che jelaˈ pcha rAlaj Chij jampa xutor uroˈ chˈapbal re rwuj, xinwil uxeˈ rporbal ˈaˈ nu i cˈwe runak che xicamsxic rmal rech che xicˈalajsaj u tzij Dios chicwach runak jelaˈ che xicqˈuis pwiˈ ubixic injel su xiclo.
66006010	Que co xichˈawac xicbij: “Cˈo injel choˈab paˈab Tioxlaj Dios che caqˈuis pwiˈ injel su cabij, ¿jampa caya rjil u cˈxel kquiqˈuel chque runak che xojcya chpan kcˈajsbal kwach?” xichaˈ.
66006011	Tigreˈ xcyaˈ saklaj tak atzˈiak chque chicjujnal. Xicbij chque che quiˈej na quieb oxib ˈij rech jelaˈ cutzˈkatsaj na cach tak aj chac che i quichˈil que puchac Dios, nicpaˈ quicamsax na jelaˈ pcha xban chque rque.
66006012	Are lajun che jelaˈ pcha rAlaj Chij jampa xutor uwak chˈapbal re rwuj, cteˈ xinwlo xuban jun nimlaj cabrakan. Are rˈij chanim xuban ekuˈn jelaˈ pcha xchˈuktaj uwach rucˈ jun nim cˈul che mas ˈekˈ ubnon. Are ricˈ xuban quiak uwach jelaˈ pcha caˈy rquicˈ.
66006013	Are rchˈmil i cˈo prcaj xitzˈak lak, jelaˈ pcha cuban tak cheˈ che cˈo uwach quitzˈak lak rqˈuisbal tak uwach jampa cchcˈapsax rmal tew.
66006014	Are rcaj xesax apnak jelaˈ xban che pcha jun wuj xbot u chiˈ. Quinjel tak jib xislibic chpan tak ccˈolbal jelaˈ xicban tak chˈkap tak ulew che i cˈo pinqˈuiaj rplo xiesax bic chpan tak ccˈolbal nu i cˈul wi nabe.
66006015	Tigreˈ injel tak ˈatbal tzij che i cˈo ctakquil picwiˈ unak cho ruwach ulew, jnan cucˈ inqˈuiaj unak chic che inmak qui ˈij, jnan cucˈ tak biyom, jnan cucˈ quinmal tak achjab aj bnol chˈoj, jnan cucˈ runak che mas cˈo cchoˈab picˈab, jnan cucˈ quinjel tak aj chac che i cˈo picˈab inqˈuiaj chic, jnan cucˈ quinjel aj chac che cyaˈont quib picˈab inqˈuiaj chic, are quinjel que xicwaj quib ptak jul. Xicwaj quib chicxoˈl inmak tak abaj pwiˈ tak jib.
66006016	Que xicbij chque rjib rucˈ inmak tak abaj: “¡Chixtzˈak lo pekwiˈ chanim! Chujiwaj chwach riwal lajun che cˈul pwiˈ nimlaj u cˈulbal prcaj. Chujiwaj chwach riwal lajun che cuqˈuexwachij jun rAlaj Chij,” xichaˈ.
66006017	Jelaˈ xicbij rmal laˈ che xurak u ˈij rech cˈajsbal cwach runak. Cˈot chin jun chque conec cresaj rib chwach rcˈajsbal cwach, mas tneˈ nim qui ˈij chicwach inqˈuiaj.
66007001	Jampa xbantaj injel wariˈ, xinwil i quijab ángeles che itcˈal chutzaˈn quijab u xcˈut ruwach rulew. Que cchˈpon riquijab tew, rech quijbujt ruchoˈab rtew cho ruwach ulew, ni pwiˈ rplo, ni pwiˈ tak cheˈ. Jelaˈ ubnon che cˈot su racleˈn cslibic rmal tak tew.
66007002	Tigreˈ xinwil chna jun ángel che petnak nu quel ulo rˈij, recˈan jun cojbal quetal rech rcˈaslec Dios puˈab. Are rángel co xuwyinic rucˈ u choˈab chque richˈil wa riquijab ángeles chic che uyaˈon chque ubanic cˈax cho ruwach ulew rucˈ rplo.
66007003	Re xubij chque: “¡Chiwiˈej na jbeˈ! Xa miban cˈax che ruwach ulew, ni che rplo, ni chque rcheˈ che mjaˈ kcoj na quetal rech rcˈaslec Dios chque rajchac re chwach qui jlon,” xcha chque.
66007004	Xinto nicpaˈ xccoj quetal chicxoˈl quinjel i aj Israel. I ejlan chic are jun cient rucˈ cawnak quijab mil quinjel. I ejlan chic nicpaˈ chicjujnal chque riˈ u man chque i cablajuj u cˈjol a Jacob, jelaˈ xelec:
66007005	Chque quechlal quib rucˈ a Judá cablajuj mil cjon quetal chque. Chque quechlal quib rucˈ a Rubén cablajuj mil chic. Chque quechlal quib rucˈ a Gad cablajuj mil chic.
66007006	Chque quechlal quib rucˈ Aser cablajuj mil cjon quetal chque. Chque quechlal quib rucˈ a Neftalí cablajuj mil cjon quetal. Chque quechlal quib rucˈ a Manasés cablajuj mil chic.
66007007	Chque quechlal quib rucˈ a Simeón cablajuj mil cjon quetal chque. Chque quechlal quib rucˈ a Leví cablajuj mil cjon quetal. Chque quechlal quib rucˈ a Isacar cablajuj mil chic.
66007008	Chque quechlal quib rucˈ a Zabulón cablajuj mil cjon quetal chque. Chque quechlal quib rucˈ a Jse cablajuj mil cjon quetal. Chque quechlal quib rucˈ a Benjamín cablajuj mil chic. Jelaˈ ubnon che jun cient rucˈ cawnak quijab mil cjon quetal chque chicxoˈl quinjel riˈ u man a Jacob ujer.
66007009	Jampa bantajnakch injel wariˈ, tigreˈ xinwlo che i cˈo mas i qˈui unak che cˈot jun quiconec quirejlaj. Que i elnak chpan quinjel nimlaj tak tinmit cho ruwach ulew. Chicwach injel tak chˈabal che quicchˈaw injel unak. I cˈo unak che i petnak pucuent injel tinmit che cˈo cho ruwach ulew che itcˈal chwach rnimlaj cˈulbal Dios rucˈ chwach lajun che jelaˈ pcha wajun Alaj Chij ubnon. Que quicjon saklaj tak atzˈiak, retal che ichˈajchˈoj chwach Dios quicˈan inmak u xak ramux picˈab.
66007010	Quinjel co xiwyinic rucˈ cchoˈab xicbij: “Are Dios xutzˈkatsaj injel rech cojcˈoltjec, re cˈul chlaˈ pwiˈ rnimlaj u cˈulbal. Jelaˈ cojcˈoltjec rmal lajun che jelaˈ pcha Alaj Chij,” xichaˈ.
66007011	Tigreˈ quinjel rángeles xictacˈbaˈ quib chrij rnimlaj u cˈulbal Dios jelaˈ jnan xictacˈbaˈ quib chquij runmakil chque rajcojnel. Xa jnan jelaˈ cbnon chquij i quijab che pcha caˈy inqˈuiaj chcap che i cˈaslec. Tigreˈ rángeles xixqueˈ chwach rnimlaj u cˈulbal Dios, xquikasaj qui plaj chwach nu cˈul wi. Jelaˈ xicbno rech quinmartsaj u ˈij.
66007012	Que xicbij: “¡Utz baˈ! Chekiyca u ˈij Dios, chkenmartsaj u ˈij. Quinjel tak nˈoj cˈo rucˈ. Utz quekmaltioxij che rmal su ubnon. Nim chekla wi Dios kech oj, cˈo injel choˈab puˈab prcaj, jelaˈ ubnon cˈo injel u choˈab cho ruwach ulew junelic chbe ˈij sak. ¡Amén!” xichaˈ.
66007013	Tigreˈ xchˈaw jun chque runmakil chque rajcojnel xuta chwe: “¿La awetaˈan chinnak wa rinqˈuiaj che ccjon saklaj tak atzˈiak? ¿La awetaˈan nu i petnak wi?” xcha che ubixic.
66007014	In xinbij che: “At awetaˈan nu i petnak wi wa rinqˈuiaj,” xincha che. Re xubij chwe: “Are la rinqˈuiaj unak ielnak lo chpan mas nimlaj cˈax. Que xicban sak che ccˈaslemal chwach Dios jelaˈ pcha rquetzˈiak quicjon, xicban sak che rij. Que pcha u mod xicban sak chwach rmal u quiqˈuel rAlaj Chij che re xcamsxic cmal quech.
66007015	Rmal laˈ itcˈal chwach rnimlaj u cˈulbal Dios, che quicban u takquil re chpˈij chaˈab chpan rchoch re aj rcaj. Are lajun cˈul pwiˈ rnimlaj u cˈulbal cˈjeˈ cucˈ, quiuchjej.
66007016	Que quinumxtaj, ni cchkeˈjxt cchiˈ. Ni quiucˈatsajxt u choˈab rˈij, ni cˈoxt jun ˈaˈ cuban cˈax chque.
66007017	Jelaˈ ubnon rmal laˈ che wajun che jelaˈ pcha rAlaj Chij che tcˈal chwach rnimlaj u cˈulbal Dios, re quiuyuj, quel aj yuˈ chque, re cucˈam cbe chicwach nu quel lo tak cˈaslec jaˈ che cˈot u qˈuisic chbe ˈij sak. Are Dios cusu na uˈal cwach rmal su quicbsoj,” xcha chwe.
66008001	Are lajun che jelaˈ pcha rAlaj Chij jampa xutor rqˈuisbal chˈapbal re rwuj. Xpe uxnen prcaj che inqˈuiaj hora che cˈot su xtaˈtjec chlaˈ.
66008002	Tjan che ruxnen xinwil okub ángeles che itcˈal chwach Dios. Xya okub trompeta chque, jujun chicjujnal.
66008003	Tigreˈ xpe jun chic ángel, xutacˈbaˈ rib chwach rporbal ˈaˈ pon, recˈan jun seybal pon che utquel ˈan pwak. Xyaˈ congan pon che, xuyuj rib cucˈ i qˈui tak chˈawen chque quinjel unak che i rech Dios, pwiˈ rporbal ˈaˈ pon rech ˈan pwak che uyaˈic juntir che jun sipnic chwach rnimlaj u cˈulbal.
66008004	Are rsib rech pon xurak rib cucˈ tak cchˈawen chque runak, xpˈkeˈ bic puˈab rángel che tcˈal chwach Dios.
66008005	Tigreˈ rángel chanim xuchˈip rseybal re pon, xunojsaj che rech ˈaˈ che cˈo pwiˈ rporbal ˈaˈ pon, tigreˈ xuqˈuiak bic juntir pwiˈ ruwach ulew. Congan xoˈ u pan xkajec, chanim xpe caypaˈt xurak rib cchˈabal rucˈ jun cabrakan. Rucˈ laˈ xqˈuis uxnen che cˈot su xtaˈtjec prcaj.
66008006	Tigreˈ wa riokub ángeles quicˈan okub trompeta, chanim xictus quib che cchˈawsxic.
66008007	Are rnabe ángel xuchˈawsaj u trompeta. Xpe sakbach, xpe cˈaˈ uyjun rib rucˈ quicˈ xikaj lo pwiˈ ulew. Jelaˈ ubnon xcˈat ya mer pinqˈuiaj ruwach ulew, jelaˈ xicˈat ya mer pinqˈuiaj rcheˈ. Xa jnan xicˈat juntir rax tak ˈyes che cˈolec.
66008008	Tigreˈ ucab ángel xuchˈawsaj u trompeta. Chanim xqˈuiak bic prplo jun jib pcha jun nimlaj ixcnul che umjon ˈaˈ. Ya mer pinqˈuiaj rplo xuban quicˈ uwach rmal.
66008009	Xicam ya mer pinqˈuiaj chque che i cˈas chpan rplo. Jelaˈ xubno ya mer pinqˈuiaj chque rbarco xsachtaj cwach.
66008010	Are urox ángel xuchˈawsaj u trompeta. Chanim xtzˈak lo jun nim chˈmil chqueaj, mjon ˈaˈ pcha jotzcaj chaj. Xtzˈak picwiˈ ya mer pinqˈuiaj chque nim jaˈ jnan rucˈ picwiˈ ya mer pinqˈuiaj chque tak cˈaslec jaˈ che quel ptak jib.
66008011	Are lajun chˈmil u beˈ cˈa. Are wa rcˈax xpetec, are xuban cˈa chque ya mer pinqˈuiaj rjaˈ che quictij unak. Qˈui unak xiucamsaj rmal xictij wa rjaˈ che xuban cˈa rmal la rcˈax xpetec.
66008012	Tigreˈ ucaj ángel xuchˈawsaj u trompeta. Chanim xuchpuj ya mer pinqˈuiaj che uwach rˈij. Jelaˈ jnan xuchpuj ya mer pinqˈuiaj che uwach ricˈ, jnan rucˈ ya mer pinqˈuiaj chque tak rchˈmil xuchpuj cwachbal. Jelaˈ xubno xuban ekuˈn ya mer pinqˈuiaj chque. Jelaˈ ubnon xuyat u wachbal rˈij ya mer pinqˈuiaj jun ˈij. Jelaˈ jnan xuyat u wachbal ricˈ, ya mer pinqˈuiaj jun aˈab. Jelaˈ ubnon benak.
66008013	Chanim xinwlo, xinta jun inmak tzquin quirpanec pinqˈuiaj rcaj, co xchˈawac xubij rucˈ u choˈab: “¡Ay! ¡Toˈob cwach runak i cˈo cho ruwach ulew jampa cchˈawsaj na inqˈuiaj tak trompeta la rioxib ángeles chic!” xcha wa rtzquin.
66009001	Tigreˈ uroˈ ángel xuchˈawsaj u trompeta. Chanim xinwil jun ángel pcha caˈy jun chˈmil che xtzˈak lo cho rcaj pwiˈ ruwach ulew. Che re xyaˈ wi wa rlawe rech uchi wa rjul ekuˈnlaj cˈolbal che cˈot uxeˈ.
66009002	Re jampa xutor uchi rjul rech ekuˈnlaj cˈolbal, xpˈkeˈ lo rsib chpan rjul, pcha u sibal jun nimlaj horno. Xel lo rsib pjul xuban ekuˈn che rˈij jnan rucˈ chwach rcaj congan xuban ˈekˈ rmal.
66009003	Chpan wa rsib xiˈel lo inmak tak rsacˈ, xibe cho injel ruwach ulew. Xya chque quicban cˈax chque runak jelaˈ pcha cˈax cuban uxcˈutjeˈ.
66009004	Xtak ubixic chque che xa micban cˈax che tak ˈyes che tquil chwach ulew, ni chque jun cheˈ, ni micban cˈax che rax tak ticoˈn. Xiw xyaˈ ctakquil chque che quicban cˈax chque runak che cjont quetal chwach qui jlon che cuˈalajsaj che i rech Dios.
66009005	Xa xyat chque rsacˈ che quiccamsaj runak. Xiw xya chque rque quicban jo chque rech job icˈ. Are rcˈax quicbno jelaˈ pcha cuban uxcˈutjeˈ jampa quiutiˈ runak.
66009006	Chpan la rˈij, jampa jelaˈ quicrak unak cmal tak sacˈ, que ccaj wet quiccam chanim. Quictzcuj na rcamnical rucˈ, xa are rcamnical cusach rib chicwach.
66009007	Are tak sacˈ jnan rucˈ pcha rilic tak quij che cyujban lo quib che ubanic rchˈoj. Cˈo tak pcha u mod corona picjlon chicjujnal che ˈan pwak. Are qui plaj jelaˈ pcha caˈy qui plaj runak.
66009008	Are cwiˈ tak sacˈ jelaˈ pcha cwiˈ rixkib. Are cware jelaˈ pcha cware tak coj.
66009009	Quicjon jun toˈbal que cho ccˈux che pcha caˈy tak chˈichˈ. Co quijmum u pan cxicˈ, jelaˈ pcha quijmum cpan inqˈuiaj carwaj che cchˈaren quij jampa congan quixucpnic che ubanic chˈoj.
66009010	Are tak sacˈ cˈo cˈjeˈ jelaˈ pcha cˈjeˈ inmak tak uxcˈutjeˈ, qˈuixrij chˈut uwiˈ u tzaˈn cˈjeˈ. Iyaˈon cchoˈab cˈjeˈ che ubanic cˈax chque runak rech job icˈ uwach.
66009011	Are tak sacˈ cˈo jun unmal chque. Re la rángel rjaw rjul rech ˈekˈlaj cˈolbal, re cˈo picwiˈ rsacˈ pcha jun unmal ˈatbal tzij chque. Are u beˈ rángel Abadón pcchˈabal i aj Israel. Are u beˈ Apolión pcchˈabal aj Griegos, are craj cubij pktzij oj: Aj camsnel.
66009012	Jelaˈ ubnon are nabe cˈax quicˈwacˈ. Quil chna cˈo quieb chic cˈax quipetec jampa icˈawnak chcan wajun nabe.
66009013	Tigreˈ ruwak ángel xuchˈawsaj u trompeta. Xinta jun chˈabal xel lo chque u xcˈut rucˈaˈ rporbal ˈaˈ pon che utquel ˈan pwak che cˈo chwach Dios.
66009014	Are wajun xchˈawac xubij che ruwak ángel che recˈan u trompeta: “¡Chitzˈakpij wa riquijab ángeles che iximtlic chuchiˈ rnimlaj jaˈ Éufrates!” xchaˈ.
66009015	Jelaˈ xubno xiturtjec wa riquijab ángeles che ucamsxic ya mer pinqˈuiaj chque runak. Yujbanch lo ujer wa riquijab ángeles che are hora wariˈ, are ˈij wariˈ, che are icˈ wariˈ jelaˈ are jnab wariˈ rech jelaˈ quicbno.
66009016	In xinto nicpaˈ achjab aj bnol chˈoj i cˈolec che quibe chquij tak quij. I ejlan i quieb cient millón chque quinjel.
66009017	Jelaˈ xubno xinwil cwach rquij jampa xcˈut quib chinwach chpan uchicˈ. Chin laˈ icˈul chquij, quicjon chˈichˈ tak quetzˈiak che utoˈic uwach ccˈux. Are rchˈichˈ cˈolec are quiak pcha rˈaˈ, cˈo are rax pcha rcaj, rucˈ ˈan pcha rmarˈab. Are qui jlon rquij jelaˈ pcha caˈy qui jlon rcoj. Chpan cchiˈ quel lo ˈaˈ, rucˈ sib, jelaˈ rucˈ azufre.
66009018	Xicam ya mer pinqˈuiaj chque runak cho ruwach ulew cmal wa rioxib cˈax che quel lo picchiˈ wa rquij. Are wa rioxib cˈaxclil are ˈaˈ, rucˈ sib, jelaˈ rucˈ azufre.
66009019	Rmal laˈ che cˈo cchoˈab wa rquij i cˈo picchiˈ jnan rucˈ picˈjeˈ. Are u wiˈ cˈjeˈ tak quij jelaˈ pcha qui jlon tak cmatz. Rucˈ wariˈ quicban wi rcˈax chque runak pcha cˈax quiquirko jampa quiutiˈo cmal cmatz.
66009020	Are wa rjleˈ unak che xicanjec, che xicam taj cmal wa rcˈax, que xicyat can ubanic itzel tak chac quicbno. Xcyat can uyiquic qui ˈij wa ritzel tak u xlabal rucˈ tak cdios che xa quibnon cmal qui ˈab runak rucˈ ˈan pwak, rucˈ sak pwak, o rucˈ chˈichˈ rech bronce, rucˈ abaj jelaˈ rucˈ rcheˈ. Are wa rcdios xicbno, xa quicon taj quicaˈyec, ni quicta taj, ni quibin taj.
66009021	Wa runak xicanjec que xicyat can ubanic wa ritzel tak chac. Xictakej ubanic camsnic, xicban ˈitz che ubanic cˈax chque rjil qui tzˈkat. Xa jnan xicban itzel tak reynic su curij cchˈobnic che aj uwach ulew, xicban elaˈ.
66010001	Tigreˈ in xinwil jun chic ángel che mas u choˈab, xkaj lo cho rcaj. Chˈuktal rmal rsutzˈ, cˈo caxaˈab cho u jlon. Are u plaj mas craplnec jelaˈ pcha rˈij, are rkan pcha bolbaˈk tak urep ˈaˈ.
66010002	Chpan u ˈab cˈo jun alaj wuj jaktlec. Are rkan rech nim u ˈab xuya pwiˈ rplo, jelaˈ are rkan rech mox u ˈab xuya cho ruwach ulew.
66010003	Tigreˈ co xuwyinic rucˈ nimlaj u choˈab, jelaˈ pcha cuban tak coj jampa quiwyinic. Jampa xuwyinic rángel, xinta cchˈabal okub coˈ cpan jelaˈ pcha cubno jampa ya mer cpe jab congan coˈec che pcha u mod xictzlij ubixic che rángel.
66010004	Jampa ichˈawnak chic wa riokub coˈ cpan, xwaj in wet xintzˈibaj su xinwlo. Xa xinta jun chˈabal prcaj che xubij chwe: “Xa matzˈibaj wariˈ su xato, xiw chacˈlo chpan awenmaˈ su xicbij chawe wa riokub che coˈ cpan,” xcha chwe.
66010005	Tigreˈ rángel che xinwlo che tcˈal pwiˈ rplo, rucˈ jun rkan, che laˈ tcˈal cho ruwach ulew rucˈ jun chic, xuyic u ˈab chnim u ˈab chqueaj.
66010006	Xujic u beˈ Dios rucˈ u tzij su xubij, are wajun che junelic cˈaslec chbe ˈij sak, are wajun bnawnak rcaj ruwach ulew, jelaˈ ubnon rplo rucˈ quinjel su i cˈo chpan. Are rángel xubij: “Ya xqˈuis rˈij cˈoxt chic rˈij.
66010007	Jampa cpe wa rjoˈtaj jampa cuchˈawsaj la rqˈuisbal u trompeta rmal wa rokub ángel, tigreˈ cutzˈkatsaj na injel u chˈobnic Dios che quetaˈant lo runak nabe. Cuqˈuis na pwiˈ su xubij can chque rajchac che jnan cucˈ tak aj bil u tzij re,” xchaˈ.
66010008	Tigreˈ u chˈabal xinta nabe prcaj, xchˈaw wucˈ jeac chic, xubij chwe: “Jat, chicˈma ralaj wuj jaktlec cˈo puˈab rángel che tcˈal pwiˈ rplo rucˈ jun rkan, che tcˈal cho ruwach ulew rucˈ jun chic,” xcha chwe.
66010009	In xinbe rucˈ rángel xinbij che che cuya ralaj wuj chwe. Re xubij chwe: “Utz, chacˈma, chatija bic pcha catij awa. Jampa cˈo pachiˈ quiˈ canaˈo jelaˈ pcha uˈal cheˈ rech unak cab, tigreˈ jampa kaj chapan cuban cˈa,” xcha chwe.
66010010	Tigreˈ in xincˈam ralaj wuj puˈab rángel, xintij bic pcha xubij chwe. Quiˈ xuban pinchiˈ jelaˈ pcha uˈal cheˈ. Xiw jampa xkajch in pan xuban cˈa pcha xubij rángel.
66010011	Tigreˈ chanim xbix chwe: “At rajawxic caya na ubixic u tzij Dios pcha tak aj bil u tzij re chque i qˈui alaj tak tinmit, jelaˈ i qˈui nimlaj tak tinmit, jelaˈ jnan chicwach i qˈui tak unak che jaljoj tak tzij quichˈawac, xa jnan chicwach tak unmal ˈatbal tzij,” xcha chwe.
66011001	Tigreˈ xya jun ˈaj chwe jnan rucˈ rkan jun pajbal. Xbix chwe: “Chatwaljak, chepjaˈ unmal rchoch Dios jnan rucˈ rporbal ˈaˈ pon. Chiawejlaj nicpaˈ quicyic u ˈij Dios chpan unmal rchoch re.
66011002	Xa mapaj ruwaja che cˈo chwach unmal rchoch Dios, rmal che iyaˈon chque runak quicyic qui ˈij jleˈ chic tak tiox aj uwach ulew. Que quictaquelbej na rtioxlaj tinmit Jerusalén rech cawnak quieb icˈ rmal quiquictic che xerluj in tinmit.
66011003	In quinya na chque i quieb aj ˈaljsnel, che quicya na ubixic in tzij jun mil quieb cient oxcˈal ˈij. Que quicoj na quetzˈiak che ˈekˈ che ucˈutic che quibsonec,” xcha chwe.
66011004	Are wa riquieb aj ˈaljsnel quiqˈuexwachij wa riquieb u cheˈal rech olivos, rucˈ wa riquieb tzˈuquelbal rech cantelaˈ che itcˈal chwach rjaw ruwach ulew.
66011005	We cˈo jun craj cuban cˈax chque wa riquieb aj ˈaljsnel, que quel lo ˈaˈ picchiˈ, rech quiuproj rajchˈoj chque, quiuchjaˈrtsaj. Jelaˈ ubnon quicmac chin jun che craj cuban cˈax chque wa riquieb.
66011006	Are wa rajˈaljsnel cˈo cchoˈab che utzapbxic rcaj rech jelaˈ cˈot jab kaj lo cho ruwach ulew chpan tak wa rˈij jampa quicya ubixic che u tzij Dios. Jelaˈ cˈo cchoˈab che ujalic uwach rcˈaslec jaˈ che cuban quicˈ uwach. Jelaˈ jnan cˈo cchoˈab che ubanic cˈax cho ruwach ulew rucˈ injel uwach cˈax chque tak ticoˈn, chque tak chcap, chque tak unak, nicpaˈ bwelt caj que quicbno.
66011007	Jampa xicqˈuis ubixic u tzij Dios chicwach runak chpan injel tinmit cho ruwach ulew, tigreˈ wa rchcap che quipˈkeˈ lo chpan rjul che ˈekˈlaj cˈolbal che cˈot uxeˈ, cchˈojan na cucˈ wa riquieb aj ˈaljsnel. Quichcon na picwiˈ, quiucamsaj na.
66011008	Are qui bkil cya na can chpan nim be chpan rnimlaj tinmit Jerusalén nu xcam wi Cjaw que a Jesucristo cho rcruz cheˈ. Chpan jun cˈambal nˈoj quekcoj Sodoma rucˈ Egipto che u beˈ wa rtinmit rmal che runak ccajt u tzij Dios chlaˈ.
66011009	Oxib ˈij rucˈ inqˈuiaj quictzˈutzaˈ qui bkil congan unak i petnak chpan injel tinmit cho ruwach ulew, che quichˈaw chpan jaljoj tak tzij. Quipe injel uwach tak unak che i petnak pucuent injel nimlaj tak tinmit che rilic qui bkil. Que quicya taj che quicmuk cquibkil que rcamnak.
66011010	Wa runak che i cˈo cho ruwach ulew, quiquicat na chquij wa riquieb rmal xicmac. Quicban na nim ˈij, quictak la na sipnic chicwachbal quib rmal quicten. Rmal laˈ che wa riquieb aj bil u tzij Dios quibnon mas cˈax chque runak cho ruwach ulew chpan quenmaˈ.
66011011	Jampa icˈawnak chic wa rioxib ˈij rucˈ inqˈuiaj, are Dios xucsoj na cwach. Tigreˈ xicˈastjec xitqueˈec. Xicxiˈij quib chicwach quinjel unak che xiclo che jelaˈ xbantjec.
66011012	Tigreˈ wa riquieb aj ˈaljsnel che xicˈastjec, chanim xicta jun chˈabal co xchˈawac prcaj, xubij chque: “¡Chixpkal lak ural!” xchaˈ. Que xipˈkeˈ bic prcaj chpan jun sutzˈ, tak rajchˈoj chque xiw xictzˈutzaˈ cwach xiˈel bic chicwach.
66011013	Cteˈ xquinaˈo xpe jun nimlaj cabrakan. Xiwluj jun chˈkap che rtinmit, xiucamsaj okub mil unak rmal rcabrakan. Are wa rinqˈuiaj unak chic che xitoˈtaj canak congan xicxiˈij quib chwach su xubno. Rmal laˈ xicmaj uyiquic u ˈij Dios prcaj.
66011014	Rucˈ waˈ rucab cˈaxclil xicˈawac, xa rucˈ joˈtaj cpe chna chrij urox cˈaxclil.
66011015	Are qˈuisbal re chque okub ángeles xuchˈawsaj u trompeta. Chanim xtaˈtaj inmak tak chˈabal prcaj che co xichˈawac xicbij: “Are injel su cˈo picˈab tak ˈatbal tzij rech uwach ulew xiˈax puˈab Ktaˈ Kjawxel xaˈax puˈab u Takoˈn re che ccˈolic runak. Cmic que cˈjeˈ ctakquil picwiˈ quinjel junelic chbe ˈij sak,” xichaˈ.
66011016	Tigreˈ wa rijwinak quijab unmakil tak aj cojnel che i cˈul pwiˈ ccˈulbal chwach Dios, xixqueˈec, xckasaj qui plaj cho rulew, xicmaj uyiquic u ˈij Dios.
66011017	Que xicbij: “Quekmaltioxij chawe, at Ktaˈ Kjawxel. At Dios cˈo injel choˈab paˈab At cˈo lo ujer, at cˈo wacmic, jelaˈ catcˈjeˈ na ptak wa rˈij che cpe na. Cmic acjon rnimlaj a choˈab paˈab rech cˈjeˈ a takquil pwiˈ injel su cˈolec.
66011018	Petnak quiwal runak chpan nimlaj tak tinmit chawij. Rmal laˈ che xopan rˈij jampa at cacˈajsaj na cwach runak, jampa caˈat tzij picwiˈ runak che icamnak chic. Are ˈij waˈ jampa caya rtojbal chque rawajchac che xicya ubixic a tzij at, chque rajbil a tzij at, jnan cucˈ quinjel unak che awech at che nim qui ˈij che nimt qui ˈij. Are xurak rˈij jampa at casach na cwach runak che quicban injel uwach cˈax chque cho ruwach ulew,” xichaˈ.
66011019	Tigreˈ xjaktaj unmal rchoch Dios prcaj. Chpan quiltaj uwach rcxon che cˈo u chˈobnic Dios chpan xuban jnan ctzij cucˈ runak. Chanim xucul rib caypaˈt, coˈ rcaj rmal, xuban cabrakan, jnan rucˈ congan sakbach xtzˈak lak.
66012001	Tigreˈ xiltaj jun nimlaj retal prcaj. Are jun ixak ucjon rˈij che u pot u ruk, che cˈo ricˈ chuxeˈ rkan. Pujlon cˈo jun corona rech cablajuj chˈmil.
66012002	Are wa rixak xa yab unak chic. Cuwyinic rucˈ uˈoxmil rech calxec alaj acˈa. Mas urkon cˈax rmal rech che calnec.
66012003	Chanim xiltaj jun chic maybal prcaj. Xinwil jun nimlaj chcap dragón xipbal uwach che quiak rij. Cˈo okub u jlon, cˈo lajuj rucˈaˈ, cˈo ccorona chicjujnal qui jlon.
66012004	Rucˈ u jeˈ xuchˈarej ya mer pinqˈuiaj chque rchˈmil prcaj, xiyuqˈuiak lo cho ruwach ulew. Are wa rnim chcap dragón xtqueˈ chwach rixak che ya mer calnec, craj wet cutij bic ral wa rixak jampa calxec.
66012005	Rixak xuya jun ral abon, che cuya na u takquil puˈab picwiˈ quinjel nimlaj tinmit rucˈ jun u chˈmey chˈichˈ. Chanim xchˈip bic ral, xcˈam bic rucˈ Dios chwach nimlaj u cˈulbal re.
66012006	Tigreˈ rixak xanmaj bic chpan jun chkeˈej ulew, nu uyujban jun cˈolbal che rmal Dios, che chlaˈ ctzˈuk wi jun mil quieb cient rucˈ oxcˈal ˈij.
66012007	Tigreˈ xban jun nimlaj chˈoj prcaj. Are runmal chque tak ángel a Miguel cucˈ tak ángeles richˈil re xichˈojan rucˈ nim chcap rdragón. Xichˈojan rchcap dragón richˈil tak u ángeles re.
66012008	Are rdragón cucˈ richˈil xicont chque. Rmal laˈ cˈoxt ccˈolbal chque rque prcaj, xa xquesaj bic.
66012009	Rmal laˈ xicqˈuiak lo rnimlaj chcap rdragón, che are ujer cmatz, che cbix unmal itzel che, cbix Satanás che. Re lajun che quiusub quinjel unak. Xicqˈuiak lo cho ruwach ulew, jnan cucˈ rángeles i richˈil re xicqˈuiak lak.
66012010	Tigreˈ xinta jun chˈabal che co xchˈawac prcaj che xubij: “Utz baˈ, ya quicˈoltaj nak runak, xutzˈkatsaj injel choˈab jelaˈ u taknic Dios kech oj. Cmic cjach na puˈab u Takoˈn Dios petnak che ccˈulic runak injel taknic, rmal rech xresaj bic runmal itzel, are lajun aj cjol tzij chquij tak kechlal aj cojnel. Re pˈij chaˈab cjon tzij chquij chwach Dios kech oj.
66012011	Are rkechlal xichcon pwiˈ runmal ritzel rmal u quiqˈuel lajun Alaj Chij, jelaˈ rmal ubixic u tzij Dios xicˈalajsaj chicwach runak. Que xicxiˈijt quib che cyaˈic quib che ccamnical rmal u tzij Dios, xak jelaˈ xicya quib che quicamsxic rmal.
66012012	Rmal laˈ, ¡chixquicat su racleˈn i cˈo ptak caj, jelaˈ ix ix che quixcˈjeˈ cucˈ que prcaj! ¡Toˈob iwach ix ix cˈo cho ruwach ulew, jelaˈ su racleˈn cˈo chpan rplo! Rmal rech che kajnak bic runmal ritzel iwucˈ. Cmic petnak congan riwal che rmal laˈ che retaˈan chic che xa quieb oxib ˈij chic cya che che cuban itzel tak u chac chixoˈl,” xchaˈ.
66012013	Are wa rchcap dragón, jampa xerlo che xqˈuiak bic cho ruwach ulew, xroktaj rixak che xuya jun ral abon rech cucamsaj.
66012014	Xya quieb u xicˈ rixak jelaˈ pcha u xicˈ jun nimlaj tzquin, rech cucoj bic u xicˈ cbin prcaj cbe chlaˈ prcˈolbal chpan tak chkeˈej ulew. Chlaˈ ctzˈuk wi oxib jnab rucˈ inqˈuiaj, naj cˈwe che rcmatz che cuqˈuexwachij lajun chcap dragón.
66012015	Tigreˈ rcmatz jampa xerlo che jelaˈ, xresaj lo jaˈ puchiˈ jelaˈ pcha jun nim jaˈ. Xuqˈuiak bic chrij rixak, rech cuchˈarej bic rixak chpan nim jaˈ rech cucamsaj.
66012016	Are rulew xutoˈo rixak chwach wa rcˈax. Rulew xujak rib, xultzˈuj bic rnim jaˈ che xuqˈuiak lo rdragón puchiˈ.
66012017	Rucˈ laˈ xpe na mas riwal rdragón chrij rixak. Xbe che ubanic chˈoj chquij inqˈuiaj chic riˈ u man rixak. Que quinmaj u takquil Dios, ctaken rsaklaj tzij xuˈalajsaj chicwach. Are rdragón xak jelaˈ xtqueˈ pwiˈ rsanyib chuchiˈ rplo.
66013001	Tigreˈ xinwil jun chic nim chcap chpan uchicˈ che xpˈkeˈ lo chpan rplo. Cˈo lajuj rucˈaˈ jelaˈ cˈo okub qui jlon. Cˈo ccorona picwiˈ rucˈaˈ chicjujnal. Cho tak qui jlon cˈo cbeˈaj che cretzbej uwach Dios, itzel tak tzij quiccoj che.
66013002	Are wa rchcap che xinwlo, jelaˈ pcha jun balam, are rkan jelaˈ pcha rkan os, are u chiˈ pcha u chiˈ rcoj. Are rnim chcap rdragón xuya u choˈab che wajun chic nim chcap, xuya rucˈulbal che, xuya rnimlaj u takquil puˈab rech cuban chˈoj chque runak i rech Dios.
66013003	Are jun chque okub qui jlon che xinwlo jelaˈ pcha soctajnak rech camnical. Are rsoctajnak xcantjec, xutzric rmal. Jampa jelaˈ xbantjec, xicmaymaˈ quinjel unak che i cˈo cho ruwach ulew, xitraj bic chrij wa rnim chcap.
66013004	Jelaˈ xicbno runak xicyic u ˈij wa rnim chcap dragón, jnan rucˈ wajun chic nim chcap. Xicbij: “¿Chin lo jun jnan rucˈ pcha wajun nim chcap? Cˈo taj. ¿Chin lo cconec cchˈojan rucˈ re? Cˈo taj, re cchcon picwiˈ quinjel,” xichaˈ.
66013005	Tigreˈ jelaˈ xya che wajun nim chcap che cubij inmak tak itzel tak tzij. Xya u takquil puˈab che ubanic su craj cubno rech cawnak quieb icˈ.
66013006	Jelaˈ xubno xubij itzel tak tzij chrij Dios, jelaˈ xubno che u beˈ re, xretzlaj uwach u cˈolbal, jelaˈ xretzlaj uwach Dios prcaj, jnan cucˈ quinjel i cˈo chlaˈ rucˈ.
66013007	Xya che wajun nim chcap che cuban chˈoj cucˈ runak che i rech Dios, jelaˈ ubnon che ccon na che cchaquic. Xyaˈ u takquil puˈab picwiˈ quinjel runak, chpan quinjel nimlaj tak tinmit che quichˈaw chpan jaljoj tak chˈabal, che xa jaljoj cwach runak che i petnak pucuent injel tinmit cho ruwach ulew.
66013008	Lajun nim chcap xcyic lo u ˈij quinjel unak i cˈo cho ruwach ulew che ctzˈibant cbeˈ chpan wa rwuj che cubij chwach chin cˈo junelic u cˈaslemal rucˈ Dios. Are wuj wariˈ rech rAlaj Chij che uyaˈon rib che u camnical. Are wariˈ chˈobtal lo pujlon Dios jampa mjaˈ ctictaj lo ruwach ulew. Re retaˈan chic chin chque tzˈibtal canak chpan.
66013009	Chin jun che tel u xquin, utz cuban che utatbxic su cubij:
66013010	“Chin jun chque rajcojnel cumaj che che cbe pcarsa, utz che che cbec. Chin jun chque rajcojnel cumaj che ccamsan rucˈ chˈichˈ, utz cuya rib chque tak aj camsnel. Rucˈ tak chˈichˈ rech chˈoj quiccamsaj na,” cchaˈ. Rajawxic che quicban co rajcojnel chpan nu icjonnak wi rech jelaˈ quicchˈij na injel su cpe na chque.
66013011	Tigreˈ xinwil jun chic nim chcap xpˈkeˈ lo pulew. Cˈo quieb rucˈaˈ jelaˈ pcha rucˈaˈ jun alaj chij. Jampa xchˈawac jelaˈ pcha u chˈabal rchcap dragón che mas nim cchˈaw chrij chbil rib jampa cchˈawac.
66013012	Are wajun urox nim chcap cˈo injel u choˈab wa rucab nim chcap rucˈ. Are urox chcap xuban cho ruwach ulew jelaˈ quinjel su i cˈo chwach, che xicyic u ˈij wa rucab nim chcap, are lajun che xcantjec rucˈ rsoctajnak rech camnical.
66013013	Are urox chcap xuban nimlaj tak retal. Are xubno che xkaj lo rˈaˈ prcaj cho ruwach ulew chicwach quinjel runak.
66013014	Are uyaˈon wajun nim chcap che cuban inmak tak retal chwach lajun ucab nim chcap. Jelaˈ xubno xiusub runak i cˈo cho ruwach ulew. Xubij chque che quesaj uwachbal ucab nim chcap, rech quicban jun tiox che lajun che soctajnak rucˈ jun chˈichˈ che xicˈseˈ na rmal jun maybal.
66013015	Are wa rurox chcap xya che che cuya u cˈaslemal ruwachbal lajun chic nim chcap. Conec cchˈawac ruwachbal che xicban tiox chque runak. Xuya che quicamsax na quinjel unak che cquinmartsajt u ˈij ruwachbal wa rucab chcap.
66013016	Tigreˈ lajun urox nim chcap xuban chque quinjel unak che quiccoj jun retal che qui ˈab rech nim qui ˈab o chwach qui jlon quinjel jun tzij. Xuban chque che inmak ctakquil jnan cucˈ che nimt ctakquil, chque tak biyom jnan cucˈ tak mebaˈ, chque wa rajchac che i cˈo picˈab inqˈuiaj chic jnan cucˈ rajchac che i cˈot picˈab inqˈuiaj chic. Quinjel xiccoj quetal.
66013017	Xa mijun chque quiconec quiloˈomnec, ni qˈuinic, xiw laˈ che cˈo quetal. Are wa rretal cjon chque are wa rubeˈ rchcap, o rjil rech u beˈ cjon che we quejlaj.
66013018	Are waˈ craj cˈo a nˈoj chrij. Are chin cˈo u nˈoj, utz cuchˈob chrij rech utz chrejlaj rjil rech lajun chcap, are rjil cuqˈuexwachij u beˈ jun unak. Are rjil wakib cient rucˈ oxcˈal wakib.
66014001	Tigreˈ xincaˈy apno, xinwil rAlaj Chij tcˈal pwiˈ rjib Sión. Cˈo jun cient cawnak rucˈ quijab mil achjab i cˈo rucˈ. Que tzˈibtal u beˈ rAlaj Chij rucˈ u beˈ u Taˈ chwach qui jlon.
66014002	Chanim xinta jun chˈabal petnak prcaj jelaˈ pcha cchjoj u pan i qˈui jaˈ, o jelaˈ pcha coˈ rcaj jampa ya mer cpe jab congan. Are su xinta in jelaˈ pcha quijninic jampa quicban i qˈui arpas jampa quicchˈawsaj.
66014003	Are wa riqˈui achjab xicbxoj jun cˈacˈlaj bix chwach rnimlaj u cˈulbal Dios. Jelaˈ jnan chicwach wa riquijab che pcha inqˈuiaj chcap quicaˈyec che i cˈaslec, jnan rucˈ chicwach runmakil chque rajcojnel. Cˈot jun conec cretamaj uwach rbix, xak xiw wajun cient cawnak rucˈ quijab mil unak che xicˈoltjec chicxoˈl runak cho ruwach ulew.
66014004	Are wa rachjab che xicˈoltjec, que xictzˈilˈajt quib chpan itzel tak mac cucˈ tak ixkib, xicanjec i sak chwach Dios. Que xictakej rAlaj Chij nu cbe wi re. Xtoj can rjil cmac rmal u camnical rech quicˈoltjec chicxoˈl runak cho ruwach ulew. Que nabe tak sipnic yaˈon che Dios jelaˈ che rAlaj Chij.
66014005	Que cˈot jun mlon tak tzij xicbij. Que i tzajtajnak taj rucˈ tzˈil chwach nimlaj u cˈulbal Dios.
66014006	Tigreˈ xinwil jun chic ángel, che quijbub pinqˈuiaj rcaj. Re cˈo rutzlaj u tzij Dios rucˈ che junelic cˈaslec rech cuya ubixic chque runak cho ruwach ulew chpan quinjel tak tinmit, chpan jaljoj uwach tak ctzij quichˈaw quinjel uwach tak unak che i petnak chpan injel tinmit cho ruwach ulew.
66014007	Rángel co xchˈawac xubij: “Chixucˈil chwach Dios, chinmartsaj u ˈij. Rmal rech che xopan hora jampa caˈat tzij picwiˈ runak. Chiyca u ˈij lajun che xuban rcaj rucˈ rulew, xuban rplo, rucˈ tak bulbux nu quel lo rjaˈ cho tak jib,” xchaˈ.
66014008	Itranch lak rnabe ángel cˈo jun chic ángel che xubij: “¡Ya tzˈaknak chic, ya xtzˈak bic tinmit Babilonia nim u ˈij che cuqˈuexwachij rutakquil rech itzel che aj uwach ulew cmic! Jelaˈ xpe cˈajsbal uwach che congan sachnak u cˈux che ubanic tak itzel reynic su curij cchˈobnic unak cubno. Uyaˈon chque quinjel unak chpan injel tinmit rchˈamlaj uˈal uvas che cuqˈuexwachij itzel tak mac rech congan itzel quicban que jelaˈ pcha u mod quiuban ˈabrel rmal,” xchaˈ.
66014009	Jelaˈ ubnon xtrajch bi jun chic ángel che co xchˈawac xubij: “Chin chque runak che quicyic u ˈij lajun chcap che nim, mas tneˈ xa uwachbal che bnon cdios che, o we cucˈam retal chwach u jlon o che u ˈab, rech rnim chcap,
66014010	re cutij na cˈajsbal uwach rmal Dios, jelaˈ pcha u mod cutij chˈamlaj uˈal uvas. Are wa rcˈajsbal uwach mas cˈax rmal laˈ che cˈot uxnen che, xiw junelic i cˈo chuxeˈ riwal Dios. Curak na cˈax rmal ˈaˈ rucˈ azufre chicwach tioxlaj tak ángeles jelaˈ chwach rAlaj Chij rmal xiw itzel xicbno.
66014011	Are u sibal rˈaˈ nu quirkon wi cˈax quipˈkeˈ bic amˈal chbe ˈij sak. Are runak che quicyic u ˈij wa rnim chcap mas tneˈ xiw uwachbal che ubnon cdios, che xicˈam retal u beˈ chicwach qui jlon o chque qui ˈab quiuxan taj che pˈij chaˈab, junelic i cˈo chpan rcˈaxlaj ˈaˈ,” xchaˈ.
66014012	¡Chiˈ kil wi nimlaj u choˈab tioxlaj unak i u tinmit Dios, que quequinmaj u taknic re jelaˈ quicyat can rcojnic rucˈ Kjaw Jesucristo!
66014013	Tigreˈ xinta jun chˈabal che co xchˈaw prcaj xubij chwe: “Su quinbij chawe wachanim, chatzˈibaj cho rwuj: 'Cmic quiquictic rucˈ injel ˈij, quiquictic quinjel unak che quicam na chpan u chac Kjaw Jesucristo,' cchaˈ,” xcha chwe. Tigreˈ Tioxlaj Xlabxel, xubij: “Jelaˈ in Taˈ, rmal laˈ che quiuxan na che cchac xicbno. Jelaˈ ubnon che injel uwach cˈax xicchjo copan prcaj curak rib rucˈ injel uwach cchac xicbno rech quicrak na que ctojbal cmal,” xchaˈ.
66014014	Tigreˈ xincaˈy apno, xinwil jun saklaj sutzˈ. Cˈul jun pwiˈ rsutzˈ che jnan pcha jun u Cˈjol Dios xux unak xbix che. Cˈo jun corona pujlon che ˈan pwak. Cˈo jun jos chˈut u wiˈ puˈab.
66014015	Xiˈel lo jun chic ángel chpan unmal rchoch Dios, co xchˈawac che lajun che cˈul pwiˈ rsutzˈ, xubij che chquij runak che quicrak na cˈajsbal cwach rmal: “¡Chacjo rajos, chabna rjachˈ. Ya xopan rhora che ubanic rjachˈ, chkeˈej chic rticoˈn cho ruwach ulew!” xcha che.
66014016	Jampa jelaˈ xuto chanim lajun che cˈul pwiˈ rsutzˈ xucoj u jos che umolic rticoˈn cho ruwach ulew. Jelaˈ xubno xbantaj rjachˈ cho ruwach ulew.
66014017	Tigreˈ xinwil jun chic ángel xel lo chpan unmal rchoch Dios cˈo prcaj. Jelaˈ re recˈan jun jos chˈut u wiˈ che ubanic rjachˈ.
66014018	Tigreˈ xelch lo jun chic ángel chwach rporbal pon, re cˈo u takquil puˈab che cunuc ˈaˈ rech xbalba. Re co xchˈawac, xubij che lajun ángel che cˈo rjos puˈab che chˈut u wiˈ chquij runak que csach na cwach chpan ˈaˈ, xubij che: “¡Chacjo rjos che chˈut u wiˈ, chamlo ruwach tak jwiˈ uvas rech uwach ulew rmal che i chaˈ chic ruvas!” xcha che.
66014019	Jampa jelaˈ xuto are rángel xucoj u jos che chˈut u wiˈ cho ruwach ulew, xumol uwach jwiˈ uvas rech uwach ulew. Are xuqˈuiak chpan rnimlaj rpitzˈbal re uvas. Are craj cubij rcˈajsbal cwach runak che cpe na rmal Dios.
66014020	Jampa xpitzˈtaj ruvas tzan tak ja che rtinmit, xel bic quicˈ chpan pitzˈbal re uvas. Juis nim rquicˈ xel bic chiˈ, jelaˈ unajil jun metro rucˈ inqˈuiaj metro are rkan jelaˈ rquicˈ oxib cient kilómetros. Jelaˈ ubnon che runak che xquetzlaj uwach Dios xsach cwach quinjel.
66015001	Tigreˈ xinwil chpan uchicˈ jun chic retal prcaj, are jun nimlaj maybal. Cˈo okub ángeles quicˈan riokub qˈuisbal tak cˈaxclil rech cˈajsbal cwach runak. Jampa xbantaj injel wariˈ, tigreˈ xtzˈkatsaj na injel riwal Dios.
66015002	Jelaˈ ubnon xinwil in pcha jun nim plo che espej pcha tak cristal yujtal u pan rucˈ ˈaˈ. Jnan xinwil wi wa runak che ichˈcon nak pwiˈ wa rnim chcap, jnan rucˈ pwiˈ uwachbal, jelaˈ jnan xichcon pwiˈ chin xraj wet xucoj retal qui jlon qui ˈab, che rjil u beˈ rnim chcap che cˈo u nˈoj chrij. Que xinwlo itcˈal chuchiˈ rplo che cristal. Quicˈan arpas iyaˈon chque rmal Dios rech quicban ˈjon.
66015003	Que xicbxoj u bix a Moisés ujer, are wajun aj chac che Dios, xicbxoj u bix che rAlaj Chij, xicbij: “Ktaˈ Kjawxel, Dios cˈo injel choˈab paˈab, mas nim u ˈij a chac, jelaˈ mas maybal uwach su abnon at. At kas clom a be, at kas saklaj tzij a chˈobnic cucˈ runak. Xiw at unmal ˈatbal tzij picwiˈ nimlaj tak tinmit quinjel.
66015004	¿Chin lo jun che cuxiˈijt rib chawach at, Kjawxel? ¿Chin lo jun che mat cuˈalajsaj psak che nim a ˈij at? Xiw at at Tioxlaj Dios, quipe na quinjel unak chpan injel nimlaj tinmit che uyiquic a ˈij at. Rmal laˈ xaˈat tzij picwiˈ rucˈ jsucˈlaj ˈatbal tzij,” xichaˈ.
66015005	Jampa icˈawnak chic injel wariˈ, cteˈ xinwlo xjaktaj u pan mas tioxlaj cˈolbal chpan unmal rchoch Dios prcaj, are rja rech u chˈobnic Dios xuban jnan ctzij cucˈ runak.
66015006	Chpan wa rtioxlaj cˈolbal xiˈel lo wa riokub ángeles che quicˈan riokub cˈaxclil rech cˈajsbal cwach runak. Que ccjon saklaj tak quetzˈiak chicjujnal, che ctilˈnic. Jelaˈ ubnon ccjon ximbal re che ˈan pwak che toˈbal uwach ccˈux.
66015007	Tigreˈ jun chque wa riquijab che pcha inqˈuiaj chcap quicaˈyec che i cˈaslec xuya chque wa riokub ángeles okub lak che ˈan pwak. Nojnak rlak che cˈajsbal cwach runak rmal Dios che junelic cˈaslec chbe ˈij sak.
66015008	Xnojsax unmal rchoch Dios che rsib rmal rech nim u ˈij Dios jelaˈ rmal rech nimlaj u choˈab. Jelaˈ ubnon cˈot mijun cconec cuc bic chpan, te quiuquic jampa cqˈuis wa riokub cˈaxclil che cˈajsbal cwach unak che quicˈan riokub ángeles.
66016001	Tigreˈ xinta jun co xchˈawac chpan unmal rchoch Dios, che jelaˈ xubij chque wa riokub ángeles: “Jix chitxaˈ bic cho ruwach ulew wa riokub tak lak rech cˈajsbal cwach runak che cpe rmal riwal Dios,” xchaˈ.
66016002	Xpe rnabe ángel, xutix bic rulak cho ruwach ulew. Xpe jun itzellaj tak chˈaˈc chquij runak che mas cˈax chque. Are wa rchˈaˈc xpe chque quinjel unak che xicˈam retal la rnim chcap jnan cucˈ runak che xicyic u ˈij ruwachbal che quibnon cdios che.
66016003	Tigreˈ xpe ucab ángel, xutix rulak pwiˈ rplo. Chanim xuban quicˈ uwach jelaˈ pcha u quicˈ che jun te camnak. Xicam quinjel su i cˈo chpan rplo che i cˈaslec.
66016004	Tigreˈ xpe urox ángel xutix rulak chpan tak nim jaˈ jelaˈ chpan tak bulbux nu quel lo rjaˈ ptak jib, jelaˈ jnan xuban quicˈ uwach rjaˈ che quictij runak.
66016005	Chanim xinta rángel che recˈan lak che su cˈo chpan cuban cˈax chque tak bulbux jaˈ xubij: “At tioxlaj Dios, che at cˈo lo ujer, che at cˈo wacmic. At jsucˈ xaban at jampa jelaˈ xaban ˈatbal tzij pwiˈ tak jaˈ che quictij runak.
66016006	Rmal rech che are runak xictix cquiqˈuel chque runak chpan tioxlaj a tinmit, jelaˈ chque tak aj bil a tzij, Cmic ayaˈon chque che quictij que rjaˈ che ubnon quicˈ. ¡Tcˈal chque che jelaˈ xabno!” xchaˈ.
66016007	Tigreˈ xintach jun xchˈaw chwach rporbal pon, xubij: “Jelaˈ, Ktaˈ Kjawxel, at Dios che cˈo injel choˈab paˈab. Kas jsucˈlaj ˈatbal tzij xaban at, kas saklaj tzij a chˈobnic cucˈ runak che xicban itzel chawach,” xchaˈ.
66016008	Tigreˈ xpe ucaj ángel xutix rulak pwiˈ rˈij. Xuya che rˈij che quiucˈatsaj na runak rucˈ ˈaˈ.
66016009	Jelaˈ ubnon che i qˈui runak xicˈatec rucˈ ˈaˈ che rˈij. Mas tneˈ jelaˈ xuban chque Dios xicjalt uwach cchˈobnic chpan quenmaˈ, rech quicya can etzlal, jelaˈ xicquinmartsajt u ˈij Dios. Xa jelaˈ xquetzbej uwach u beˈ re, che tkawnak lo wa rcˈax picwiˈ.
66016010	Tigreˈ xpe uroˈ ángel xutix rulak pwiˈ rucˈulbal lajun nim chcap. Xuban ekuˈn u cˈolbal nu cˈwe u takquil re. Are runak xicchˈuj rcaˈ picchiˈ rmal rech uˈoxmil rcˈax petnak chquij.
66016011	Mas tneˈ jelaˈ rcˈax xquirko xquetzbej na uwach Dios che rjaw rcaj rmal rech uˈoxmil cˈax quirkon jnan rucˈ wa rcchˈaˈc chquij. Xicjalt uwach cchˈobnic chpan quenmaˈ, rech quicya can itzel tak cchˈobnic. Xicyat can ubanic su quimjon lo ubanic tak etzlal rech uwach ulew.
66016012	Tigreˈ xpe uwak ángel xutix rulak pwiˈ rnimlaj jaˈ Éufrates. Xtzˈaj wa rjaˈ chpan, rech ctortaj cbe rtak ˈatbal tzij che quipe chlaˈ nu quel ulo rˈij rech cˈax taj quiˈaxec pwiˈ chkeˈej ulew chic.
66016013	Tigreˈ xinwlo pcha cˈo su quel lo puchiˈ rnim chcap rdragón, jelaˈ jnan quel lo puchiˈ lajun nim chcap, jnan rucˈ puchiˈ lajun che ujlun rib che aj bil u tzij Dios, xiˈel oxib tzˈillaj tak u xlabal, jelaˈ pcha tak stutz quicaˈyec.
66016014	Are wariˈ tak u xlabal quech itzel tak aj chac unmal itzel che cˈo cchoˈab che ubanic tak maybal. Are wa rtak u xlabal quech itzel xibe cucˈ tak unmal ˈatbal tzij rech injel uwach ulew, rech quicmol quib che ubanic rchˈoj rucˈ Dios cˈo injel choˈab puˈab chpan rnimlaj ˈij rech re.
66016015	Tigreˈ Kjaw Jesucristo xubij: “Chiwlampeˈ, in quinpetec jelaˈ pcha jun elaˈom che awetaˈan taj jampa cpetec. Utz re lajun che ccˈasctec, che uyujbanch rib chwach, pcha jun che cjon chic retzˈiak quesaxt u qˈuixbal chicwach unak,” xchaˈ.
66016016	Jelaˈ xicbno tak itzel u xlabal xicmol tak unmal ˈatbal tzij chpan jun ulew u beˈ pcchˈabal aj Israel Harmagedón.
66016017	Tigreˈ xpe uwuk ángel che qˈuisbal lajun xutix rulak chpan rtew. Cteˈ jelaˈ xubno xel lo jun co xchˈaw chpan wa unmal rchoch Dios, che kas xel lo che rnimlaj u cˈulbal Dios che xubij: “¡Ya xtzˈkatnak chic juntir!” xchaˈ.
66016018	Tigreˈ xucul rib tak caypaˈt cho rcaj congan coˈ upan quijninic. Xuban jun chic cabrakan, che mas u choˈab chicwach quinjel. Cˈot cabrakan che jelaˈ u choˈab che jampa xtictaj lo runak cho ruwach ulew.
66016019	Are lajun nimlaj tinmit xuban oxib alaj tak tinmit che, rmal xujak u pan ulew xuban oxib che. Xitzˈak ctinmit quinjel runak che i cˈo cho ruwach ulew. Tigreˈ tinmit Babilonia nim u ˈij xcˈun pujlon Dios. Re xuya jun cˈajsbal uwach mas nim rmal riwal chrij. Jelaˈ xuya chque runak i cˈo chpan che quictij cˈax jelaˈ pcha quictij u pan jun mnul che cuban cˈax chque rech quiucamsaj.
66016020	Quinjel tak chˈkap ulew che cˈo pinqˈuiaj che tak plo sachtaj cwach chpan jaˈ. Jelaˈ jnan xuban chque quinjel tak jib xiraktajxtaj, xak jelaˈ xisachec.
66016021	Tigreˈ xtzˈak lo congan sakbach prcaj xkaj picwiˈ runak. Are tak sakbach quepjon oxcˈal libras chicjujnal. Are runak xicbij na cˈaxlaj tak tzij chrij Dios rmal lajun cˈax xutko rech sakbach. Mas nim wajun cˈax xquirko rmal re.
66017001	Tigreˈ xpe jun chque wa riokub ángeles che quicˈan wa riokub tak lak, xchˈaw wucˈ xubij chwe: “Saˈaj wucˈ cwaj quincˈut na chawach su cˈajsbal uwach curak na wa ritzel ixak che cuqˈuij u bkil, che cˈul picwiˈ rnimlaj tak rplo,” xcha chwe.
66017002	Are tak unmal ˈatbal tzij rech uwach ulew quibnon itzel tak mac rucˈ. Are runak i cˈo cho ruwach ulew xiutakchˈej che ubanic mac rucˈ, jelaˈ pcha ubnon xictij rchˈamlaj uˈal uvas che rech xiuban ˈabrel rucˈ.
66017003	Tigreˈ rTioxlaj Xlabxel xinutak bic chpan jun chkeˈej ulew, re xinucˈam bic chlaˈ. Xinwil jun ixak cˈul chrij jun quiak rij chcap che nim. Are rchcap nojnak rij che beˈaj che quetzbej uwach Dios, che mas itzel tak tzij xicbij chrij. Cˈo okub u jlon cˈo che rchcap rucˈ lajuj rucˈaˈ.
66017004	Are rixak ucjon retzˈiak che púrpura rucˈ quiak, wiktal rucˈ ˈan pwak che mas ctilˈnic, rucˈ tzoylaj tak abaj che pkal rjil, jelaˈ rucˈ tak rax. Mas tzoy ubnon che uyujbxic rib. Puˈab cˈo jun lak che ˈan pwak nojnak che itzellaj tak tzˈil, rmal itzellaj tak mac ubnon che su curij cubno u chˈobnic rech uwach ulew.
66017005	Cˈo jun beˈaj tzˈibtal chwach u jlon che cˈax u chˈobic. Are runak quicchˈob taj su craj cubij. Are wariˈ cubij rbeˈaj: “Nimlaj tinmit Babilonia re cchuˈ tak ixkib che quicqˈuij qui bkil, are cchuˈ quinjel itzellaj tak mac che i cˈo cho ruwach ulew,” ccha rbeˈaj.
66017006	Chanim xinwlo che are wa rixak xa ˈabrel chic rmal cquiqˈuel runak tioxlaj u tinmit Dios che xiccamsaj rmal laˈ che i aj ˈaljsnel su xuban a Jesús. Jampa xinwil in che jelaˈ ubnon wa rixak mas xinmaymaˈ uwach.
66017007	Rángel xubij chwe: “¿Suche camaymaˈ uwach wa rixak? In quinbij na chawe su laˈ che cachˈob taj chrij wa rixak jnan rucˈ su cachˈob taj chrij la rnimlaj chcap che cul chrij, che cˈo okub u jlon rucˈ lajuj rucˈaˈ.
66017008	Are wa rnimlaj chcap che awlon uwach, are nabe canak cˈaslec, wachanim ya cˈoxtaj. Mas tneˈ jelaˈ cpˈkeˈ na lak chpan rjul rech ekuˈnlaj cˈolbal che cˈot uxeˈ. Jampa jelaˈ xubno tigreˈ quiucˈam na bic che usachic uwach. Are runak i cˈo cho ruwach ulew, che tzˈibtalt cbeˈ chpan rwuj rech ccˈaslemal jampa mjaˈ ctictaj lo ruwach ulew, que quicmaymaˈ na jampa quil na uwach wa rnimlaj chcap. Rmal laˈ che wa rnimlaj chcap nabe canak cˈolec, te wacmic cˈoxtaj, tigreˈ cˈastaj chna jeac chic.
66017009	“Cmic cˈo jun tzij quinbij chawe che rajawxic mas a chˈobnic chrij su quinbij are waˈ: Are wa riokub u jlon wa rnimlaj chcap cuqˈuexwachij okub jib, nu cˈul wi wa rixak. Wa riokub u jlon wa rnimlaj chcap cqˈuexwachij okub tak unmal ˈatbal tzij.
66017010	Are job chque wa riokub isachnak canak, are jun chque wa riokub cˈo wachanim, jun chic mjaˈ cpetec. Jampa cpetec rajawxic che xa quieb oxib ˈij cˈjeˈ chpan u takquil.
66017011	Are wa rnimlaj chcap che cˈo nabe canak, cmic cˈoxtaj, re cuban pcha wajxkib unmal ˈatbal tzij. Re xa jun cucˈ wa riokub ˈatbal tzij, xiw cuqˈuis can u takquil tigreˈ csach na uwach chpan u camnical.
66017012	“Are wa rilajuj u cˈaˈ che awlon, are craj cubij lajuj tak unmal ˈatbal tzij che mjaˈ quiccˈam ctaknic. Quiccˈam na ctaknic quech tak ˈatbal tzij picˈab xa rech quieb oxib ˈij, quichˈil wa rnimlaj chcap.
66017013	Are wa rilajuj unmal ˈatbal tzij xa jnan cchˈobnic, quicjach na cchoˈab jnan rucˈ ctaknic puˈab wa rnimlaj chcap.
66017014	Que quichˈojan rucˈ rAlaj Chij che uyaˈon rib chpan u camnical. Re quiuchˈac na picwiˈ rmal laˈ che re Cjaw chque quinjel tak Cjaw, re unmal ˈatbal tzij picwiˈ quinjel unmal tak ˈatbal tzij. Are runak i cˈo rucˈ re iusqˈuin iuchaˈon rmal Dios, que ctaken ccojnic, mas tneˈ congan cˈax quirkon,” xcha rángel chwe.
66017015	Xa jnan xubij rángel chwe: “Are wa rplo che xawlo nu cˈul wi wa rixak che cuqˈuij u bkil, are cuqˈuexwachij tak tinmit, jelaˈ tak unak che jaljoj cwach cˈolec, jnan cucˈ jaljoj uwach tak cchˈabal quichˈawac che i cˈo cho ruwach ulew.
66017016	Are wa rnimlaj chcap che quiak rij jnan cucˈ rilajuj rucˈaˈ che awlon, che cuqˈuexwachij lajuj unmal ˈatbal tzij, que quetzlaj na uwach rixak che cuqˈuij u bkil. Quicya na canak xa utquel cˈolec cˈoxt retzˈiak chrij. Que quictij na u tiˈjal, quicproj na u bkil pˈaˈ.
66017017	Dios uyaˈon chpan quenmaˈ che quicban u chˈobnic su craj re chque. Are laˈ cˈo pujlon Dios che xa jnan cchˈobnic chicwachbal quib jampa xicya ctaknic puˈab rnimlaj chcap. Jelaˈ ubnon copan la rˈij jampa Dios cuqˈuis na pwiˈ injel su ubin can nabe canak che cbantaj na.
66017018	Are wa rixak che awlon, re cuqˈuexwachij rnimlaj tinmit che ctkan picwiˈ tak unmal ˈatbal tzij rech uwach ulew,” xcha chwe.
66018001	Jampa xbantaj injel wariˈ, xinwil jun chic ángel xkaj lo cho rcaj, che cˈo nimlaj takquil puˈab. Xuskartzaj ruwach ulew rmal rángel che mas craplnec u sakil.
66018002	Are rángel co xuwyinic rucˈ u choˈab xubij: “¡Ya xkaj lak, csach uwach rnimlaj tinmit Babilonia nim u ˈij! ¡Cmic xban che u pan ccˈolbal nu quicˈjeˈ wi itzel tak u xlabal! Xban che cchoch quinjel tzˈillaj tak u xlabal che i petnak rucˈ unmal itzel. Xban che csoc quinjel tak tzquin che quictzcuj tzˈil tak wa che quictijo. Jelaˈ cjul injel itzel tak chcap xipbal rilic.
66018003	Are runak i cˈo ptinmit Babilonia xictzˈilˈaj inqˈuiaj unak chpan injel tinmit cho ruwach ulew. Are pcha u mod xak pjun mnul xictij wi rtzˈil tak chˈamlaj uˈal uvas. Xicanjec pcha u mod tak ˈabrel rmal mas i qˈui xictijo. Jelaˈ ubnon che runmal ˈatbal tzij cho ruwach ulew xicban itzel tak cmac cucˈ tak ixkib chpan wa rtinmit Babilonia. Xa jnan wa rajcˈay rech uwach ulew che mas quiusub runak, que cˈo mas uwiˈ itzel xicbno, rech quicchˈac pwak rmal itzel tak mac quicban unak chpan,” xchaˈ.
66018004	Tigreˈ xinta jun chic chˈabal cho rcaj che xchˈawac xubij: “Utz chixel bic chpan tinmit Babilonia, ix ix unak che ix wech in, rech quixutzˈilaˈ taj jnan cucˈ que che i cˈo chpan rtinmit, rech quirakt cˈajsbal iwach jnan cucˈ que.
66018005	Are cmac que moltajnak chic xopan cho rcaj rmal mas i qˈui. Cmic que che mas etzlal quibnon quicrak cˈajsbal cwach rmal Dios.
66018006	Are in quintzlij rjil u cˈxel rcˈax chque, su quibnon que chiwe ix ix runak wech in. In quintoj na u cˈxel rjil su quibnon que chiwe rucˈ quieb bwelt uwiˈ. Jelaˈ rcˈax quinban che lajun tinmit Babilonia rech curak na quieb bwelt uwiˈ rcˈax chwach su xuban chiwe ix.
66018007	Are in quinya na u cˈajsbal uwach mas cˈax rech csach uwach chpan, jelaˈ pcha xuban re nabe che xsach u cˈux che unmartsxic rib u ˈij utquel, che mas benak u cˈux chrij tak beymal rech uwach ulew. Jelaˈ quinbno rmal laˈ che jelaˈ cubij rib chpan renmaˈ: 'Chiˈ in cˈwe in cˈul chpan in cˈulbal jelaˈ pcha jujun tak ixkib che ˈatbal tzij. In in melcaˈn taj, quinrakt we bis, ni quinrakt we cˈax rmal jun chic,' cchaˈ.
66018008	Rmal laˈ che jelaˈ cubij, xa chpan jun ˈij quicrak quib injel wa rcˈax che quinban che are waˈ curko: curak camnical, curak yabil, curak bis, curak wiˈjal, cprox na pˈaˈ, jelaˈ ubnon csach na uwach chbil rib chpan cˈax. Jelaˈ ubnon che curko rmal rech Dios cˈo injel choˈab puˈab. Ktaˈ Kjawxel xuya rcˈajsbal wachaj,” xchaˈ.
66018009	Rmal laˈ unmal tak ˈatbal tzij rech uwach ulew che quibnon itzel tak mac rucˈ che quimlon uwiˈ ritzel cˈo rucˈ. Que jampa quil na uwach rsib wajun tinmit Babilonia, jampa ccˈatsxec quicmaj u ˈej chrij rmal cmic cˈot quicchˈac chrij.
66018010	Quicanaj apno chnaj, rmal rech quicxiˈij quib chwach rcˈax curko. Quicbij na: “¡Ay no! ¡Toˈob awach! ¡toˈob awach at nimlaj tinmit Babilonia che nim a ˈij, nimlaj a choˈab! Xa chpan jun ˈij xarak na mas cˈax xopan rcˈajsbal awach juntir,” quicha na chrij.
66018011	Jelaˈ jnan tak aj cˈay rech uwach ulew quioˈ na, quibson na che, rmal laˈ che cˈoxt chic jun chin culoˈo tak cˈay che xiqˈuij chpan rucˈ subnic.
66018012	Jelaˈ pcha u mod che cˈoxt chin culoˈo rˈan pwak, ni sak pwak, ni tzoy tak abaj pkal rjil, ni tak rax atzˈiak rech chuchˈujlaj tak lino rech seda, jelaˈ atzˈiak púrpura rucˈ quiak jnan rucˈ injel cˈocˈlaj tak cheˈ. Xa jnan rucˈ injel su racleˈn che ubnon rucˈ tak abaj marfil, jnan rucˈ injel tzoylaj tak cheˈ pkal rjil, rucˈ su racleˈn ubnon rech chˈichˈ bronce, sak chˈichˈ, jelaˈ abaj mármol, cˈot chin culoˈo chque.
66018013	Xa jnan canela, rucˈ jleˈ chic tak cunbal che quicya rexlab, rucˈ pon, rucˈ tak cˈocˈlaj cunbal che quiˈ rexlab, tak chˈamlaj uˈal uvas, tak asayt, rucˈ u cˈaj tak trico xa cˈot chin culoˈo. Jelaˈ jnan tak chcap, tak chij, tak quij, rucˈ tak carwaj, jnan cucˈ tak unak che quiqˈuij che aj chac picˈab inqˈuiaj chic. Quinjel wariˈ cˈoxt chic chin culoˈo rmal laˈ che mas quibson tak aj subnel tak aj cˈay.
66018014	Que quicbij na che rtinmit Babilonia: “¡Ya cˈoxt awucˈ su laˈ che mas xawaj pawenmaˈ! Ya xa sachnak cwach quinjel tzoylaj tak prut, che mas xkaj chawach nabe, jnan cucˈ quinjel su craplan uwach che pkal rjil cˈo chpan a tinmit nabe. Cmic carakxtaj jeac chic rmal laˈ che xsach awach juntir,” quicha na.
66018015	Are tak aj cˈay chque wariˈ que xicban biyom cmal wa runak chpan tinmit Babilonia. Que naj quitqueˈ apnak rmal che quicxiˈij quib chwach wa rcˈaxlaj cˈajsbal uwach xurko. Quioˈec, cqˈuis ccˈux che u ˈej, rmal cˈoxt cbeymal quicchˈac na chrij.
66018016	Que quicbij na: “¡Ay no! ¡Toˈob uwach, toˈob uwach wa tinmit Babilonia nim u ˈij! Cjon tzoylaj retzˈiak che púrpura che quiak, rucˈ chuchˈujlaj atzˈiak rech lino pkal rjil. Ukon rib rucˈ ˈan pwak, rucˈ tzoylaj tak abaj che pkal rjil, rucˈ tak rax.
66018017	¡Rmal laˈ xa chpan joˈtaj xsachtaj uwach rnimlaj u beymal!” quicha na. Quinjel tak aj binsal re chque tak inmak barcos, jnan cucˈ quinjel aj chac che quichcon chpan inmak tak barcos pwiˈ rplo. Quinjel unak che ibenak chpan inmak tak barcos, jnan cucˈ quinjel unak che quichconec rucˈ su cˈo chpan rplo, que quinjel xitqueˈ apno chnaj chwach su xurak tinmit Babilonia.
66018018	Jampa xictzˈutzaˈ rsib rech tinmit che xcˈatec, co xichˈawac xicbij: “¿Chque tinmit chic nim ubanic pcha wa tinmit nim u ˈij?” xichaˈ.
66018019	Tigreˈ xicya ulew picjlon, che jun retal che mas quibsonec xiwyinic, xioˈec, rmal mas xibsonec, xicbij: “¡Ay no, toˈob uwach rnim tinmit! Quinjel xibinsaj tak barcos pwiˈ rplo xicban biyom rmal rbeymal chpan wa rtinmit. ¡Cmic xa rucˈ joˈtaj csachtaj uwach injel u beymal!
66018020	Cmic chixquictak, ix cˈo prcaj, rmal rcˈajsbal uwach xurak wa rtinmit. Utz quixquictic ix, iwinjel ix cˈo chpan rtioxlaj u tinmit Dios tak apóstoles u takoˈn re jnan cucˈ tak aj bil u tzij re, rmal laˈ Dios, xuya cˈajsbal cwach runak chpan tinmit Babilonia, pcha xumaj che, jsucˈlaj ˈatbal tzij ubnon chiwe ix iwinjel,” xchaˈ.
66018021	Tigreˈ jun chic ángel che mas u choˈab xuyic lak jun abaj pcha jun nimlaj caˈ. Xuqˈuiak bic chpan rplo rucˈ u choˈab xubij: “Jelaˈ cuban che rnimlaj tinmit Babilonia cuqˈuiak na bic rucˈ cchoˈab rech querluj juntir. Jelaˈ ubnon che csachtaj uwach juntir quiltajt uwach jun bwelt chic.
66018022	Mijun bwelt chic ctaˈtjec u chˈabal rarpa, rˈjon, rsuˈ, rtrompeta cchˈawsax chpan rech quiquictic runak rucˈ. Ya cˈoxt rajchac quichcon chpan. Jelaˈ ctaˈtajxt ruchˈabal rcaˈ che ccojljec.
66018023	Cˈoxt u sakil jun chaj craplnec chpan. Ctaˈtajxt ruchˈabal rnim ˈij rech rcˈulnen chpan. Jelaˈ cbantjec mas tneˈ tak aj cˈay xiˈel bic awucˈ nabe canak, que inmak na qui ˈij chicwach quinjel runak cho ruwach ulew. Jelaˈ cbantjec mas tneˈ tak aj ˈitz che cˈo chpan xicsub runak chpan quinjel tak tinmit rucˈ tak ˈitz xicbno che xuban cˈax chque,” xchaˈ.
66018024	Jelaˈ rcˈax xraktaj wi chpan wa rtinmit Babilonia rmal laˈ che runak chlaˈ xictix quiqˈuel wa rajbil tak u tzij Dios, jnan cucˈ tioxlaj tak unak i u tinmit re, jnan cucˈ quinjel runak che icamsan cho ruwach ulew.
66019001	Jampa xbantaj injel wariˈ, te xinto pcha u mod mas i qˈui unak prcaj, co xichˈawac xicbij: “¡Aleluya! Ya xojcˈoltjec. Mas nim u ˈij, cˈo injel choˈab puˈab Dios kech oj.
66019002	Rmal che re kas jsucˈlaj ˈatbal tzij cubno. Xucˈajsaj uwach ritzellaj ixak che cuqˈuij u bkil, che ubnon cˈax chque runak cho ruwach ulew rmal itzel tak mac che cucˈut chicwach. Rmal re che xuban tzˈil runak cho ruwach ulew. Dios xuya cˈajsbal uwach che rech xutoj u cˈxel rquiqˈuel rajchac che xicamsax rmal wa rixak,” xichaˈ.
66019003	Tigreˈ xicbij chna: “¡Aleluya! Cpˈkeˈ lo rusib wa rixak che tjan ucˈatic junelic chbe ˈij sak,” xichaˈ.
66019004	Are jwinak quijab unmakil chque rajcojnel cucˈ riquijab che pcha inqˈuiaj chcap quicaˈyec che i cˈaslec xixqueˈec, xkasaj qui plaj chwach Dios. Xicyic u ˈij lajun che cˈul pwiˈ nimlaj u cˈulbal. Xicbij: “¡Jelaˈ xbantjec! ¡Aleluya! ¡Utz baˈ che jelaˈ xbantjec!” xichaˈ.
66019005	Tigreˈ xel lo jun chˈabal pnimlaj u cˈulbal che xubij: “¡Chinmartsaj u ˈij Dios kech oj iwinjel ix aj chac rucˈ re! Jelaˈ quibno iwinjel ix che nim ibanic jnan cucˈ ix che alaj ibanic. Ix iwinjel quixucˈil chwach che quinmaj u tzij,” xchaˈ.
66019006	Tigreˈ xinto, jelaˈ jnan pcha i qˈui unak che xa jnan xichˈawac, jelaˈ pcha cchˈabal i qˈui tak jaˈ che pcha tak coˈ upan jampa ya mer cpe jab. In xinto xicbij: “¡Aleluya! Xumaj u taknic Ktaˈ Kjawxel, are Dios cˈo injel choˈab puˈab
66019007	Chojquictak, mas chojquictak, chkenmartsaj u ˈij. Rmal che xopan u ˈij che quicrak quib jiˈixel cucˈ rajcojnel che i petnak chpan injel tak tinmit cho ruwach ulew. Are waˈ pcha u mod jun cˈulnen quicbno prcaj jampa rAlaj Chij cucˈam rixkil. yujban chic rixkil che petnak cho rinjel uwach ulew cuqˈuexwachij quinjel aj cojnel.
66019008	Are rixkil cucoj jun saklaj retzˈiak rech chuchˈujlaj lino che mas craplnec. Retzˈiak ucjon cuqˈuexwachij jsucˈlaj tak cchac xicbno tioxlaj u tinmit Dios,” xichaˈ.
66019009	Tigreˈ xubij rángel chwe: “Chatzˈibaj chna wariˈ: 'Utz que la inqˈuiaj che isqˈuin rech quicrak quib prcaj rech quicla wa rcˈulnen jampa lajun che pcha rAlaj Chij crak quib rucˈ tak aj cojnel,' xintzˈibaj,” xchaˈ. Xubij chna chwe: “Are waˈ su xatzˈibaj wachanim, kas saklaj tzij che i petnak rucˈ Dios,” xchaˈ.
66019010	Tigreˈ xinxqueˈ chwach rángel che uyiquic u ˈij re. Re xuyat chwe, xubij chwe: “Xa maban laleˈ chinwach, rmal laˈ che in in awach aj chac, in cach aj chac chque awechlal che ctaken ubanic su xuˈalajsaj a Jesús che rajawxic quicbno. At chanmartsaj u ˈij Dios, naret in ˈij in,” xcha chwe. Jampa jun cubij rkas tzij su cuˈalajsaj che a Jesús, jnan rucˈ pcha tak aj bil u tzij re cchˈawac rmal u choˈab Tioxlaj Xlabxel.
66019011	Tigreˈ xinwil rcaj jaktlec. Chlaˈ xinwil jun sak rij quij. Are lajun cˈbeˈ chrij are cbix che Jsucˈ jelaˈ Tzˈkat. Jelaˈ quicbij che rmal cuˈat tzij rucˈ jsucˈlaj ˈatbal tzij, jampa runak quicrak cˈajsbal cwach rmal. Jelaˈ jnan cuban u chˈoj rech Dios chwach itzel.
66019012	Are u bawach jelaˈ pcha urep ˈaˈ. Cˈo qˈui u corona pwiˈ u jlon. Cˈo jun beˈaj tzˈibtlic chwach, che mijun cchˈbawac su craj cubij, xiw re cuchˈbo.
66019013	Re ucjon jun retzˈiak che rbun chpan rquicˈ. Are “U Tzij Dios” cjon che u beˈ.
66019014	Quinjel rajcojnel are che i cˈo prcaj xitraj bic chrij pcha u mod inqˈuiaj achjab aj bnol tak chˈoj. Cˈo chquij sak rij tak quij. Quicjon saklaj tak quetzˈiak rech chuchˈujlaj lino che kas sak.
66019015	Chpan u chiˈ quel lo jun mchet chˈut u wiˈ, che cchcon picwiˈ quinjel nimlaj tinmit chpan chˈoj rucˈ. Re ctkan na picwiˈ rucˈ cˈax jelaˈ pcha wet cˈo jun chˈmey che chˈichˈ puˈab. Re cuˈat na tzij picwiˈ jelaˈ pcha wet cutaquelbej ruvas jampa quiquiytzˈo. Are rcˈajsbal cwach quicrak quinjel nimlaj tak tinmit rmal riwal Dios che cˈo injel choˈab puˈab petnak chquij.
66019016	Che retzˈiak, jelaˈ che raˈ rech rkan tzˈibtal wi wa rbeˈaj che jelaˈ cubij: “Runmal ˈAtbal tzij cˈo picwiˈ quinjel unmal ˈatbal tzij, Rjaw cˈo picwiˈ juntir tak cjaw,” cchaˈ.
66019017	Tigreˈ xinwil jun ángel tcˈal chpan rˈij. Co xuwyinic, xubij chque quinjel tak tzquin che quibin prcaj: “¡Chisaˈaj, chimlo iwib puˈin rech nimlaj Dios!
66019018	Quitij na ctiˈjal tak unmal ˈatbal tzij, tak aj bnol chˈoj i cˈo picˈab. Jelaˈ quitij ctiˈjal tak quij, cucˈ runak i cˈul chquij, jnan quitij ctiˈjal tak unak che i cˈo picˈab inqˈuiaj chic, jnan cucˈ ctiˈjal tak unak che i cˈot picˈab inqˈuiaj chic che nim cbanic che alaj,” xchaˈ.
66019019	Tigreˈ xinwil uwach rnimlaj chcap jnan cucˈ tak unmal ˈatbal tzij rech uwach ulew. Quimlon quib cucˈ che ubanic chˈoj chrij lajun che cˈul chrij wa rsak rij quij, cucˈ rajcojnel che, che richˈil re pcha u mod tak aj bnol chˈoj itranch lak.
66019020	Xichˈip bic wajun nimlaj chcap, jnan rucˈ lajun che cujluj rib che aj bil u tzij Dios, are lajun che ubnon inmak tak maybal chwach rnimlaj chcap, che usbun runak che xiccˈam quetal rmal rnimlaj chcap che xicyic u ˈij ruwachbal che cbnon dios che. Xicchpaˈ wa riquieb. Jelaˈ ubnon cˈaslec xiqˈuiak bic chpan rˈaˈ rech xbalba che quincˈawac rucˈ azufre.
66019021	Are wa rinqˈuiaj chic aj bnol chˈoj i quichˈil cucˈ wa riquieb xicamsax rucˈ wa rmchet che quel lo puchiˈ lajun che cul chrij sak rij quij. Quinjel tak tzquin che quibin prcaj xinoj che ctiˈjal que wa rcamnak rmal chˈoj.
66020001	Tigreˈ xinwil jun ángel xkaj lo cho rcaj recˈan rlawe che uchi rjul che cˈot uxeˈ rucˈ jun clena cˈo puˈab.
66020002	Are wa rángel xuchˈip rnimlaj chcap u beˈ dragón, are lajun ujer cmatz, che re unmal itzel, che cbix Satanás che. Are rángel xuxim apno rech jelaˈ canjec che ximtal canak rech jun mil jnab.
66020003	Tigreˈ xuqˈuiak bic chpan wa rjul che cˈot uxeˈ, tigreˈ xutzapij canak uchi, xucoj jun tzapbal re rjul. Jelaˈ xuban rángel che rnim chcap dragón rech cuyaxt che che quiusub rtak unak chpan injel tak tinmit rech jun mil jnab. Jampa xitzˈkatnak chic jun mil jnab ˈaxnak chic, rajawxic ctzˈakpix na rnim chcap rdragón quieb oxib ˈij.
66020004	Tigreˈ xinwil inqˈuiaj cˈulbal. Xicˈbeˈ jujun picwiˈ. Xya ctakquil picˈab rech quicban ˈatbal tzij. Jelaˈ jnan xinwil uwach cquenmaˈ rajcojnel che xesax qui jlon rmal rech xicya ubixic u tzij Dios, che xicˈalajsaj su xuban a Jesucristo chicwach. Que xicyict u ˈij wa rnim chcap, ni xicyict u ˈij uwachbal re che cbnon cdios che. Xiccˈamt quetal chwach qui jlon o che qui ˈab rech wa rnim chcap. Que xicˈastjec jun mil jnab xuya ctakquil picˈab jnan rucˈ Kjaw Jesucristo che ubanic ˈatbal tzij.
66020005	Are la rjleˈ chic camnak xicˈastaj taj cucˈ. Xa xquiˈej na jun mil jnab tigreˈ xicˈastjec. Are wariˈ cbix che rnabe cˈastajbal.
66020006	¡Quiquictic quinjel che quicˈastaj chpan rnabe cˈastajbal! Que i tioxlaj tinmit che Dios. Cˈot utaknic rucab camnical picwiˈ wa rinqˈuiaj. Xa quiˈel na pcha tak patre chwach re jnan rucˈ chwach a Jesucristo rech jun mil jnab cˈo ctakquil picˈab jnan rucˈ re.
66020007	Jampa xitzˈkat jun mil jnab, tigreˈ ctzˈakpix na Satanás chpan rjul rech cˈajsbal uwach jelaˈ pcha ubnon jun carsa.
66020008	Tigreˈ quel lo chpan lajun jul che csubic quinjel tak unak chpan tak tinmit cho injel uwach ulew cucˈ rGog jnan rucˈ Magog che que tak tinmit i aj chˈoj che a Jesucristo. Que quicmol tak aj bnol chˈoj quech que che ubanic rchˈoj rucˈ Dios. Are tak aj bnol chˈoj quech que mas i qˈui na jelaˈ pcha tak sanyib che cˈo chuchiˈ rplo.
66020009	Que xipe lo cho injel uwach ulew, xicsutwij quib chquij runak i rech Dios, jelaˈ xicban che rloˈlaj u tinmit rech re. Tigreˈ xtak lo rˈaˈ prcaj xiuproj juntir, xiucso.
66020010	Are runmal itzel che xiusub runak, xqˈuiak bic chpan rnimlaj swan rech xbalba nu cˈwe azufre che quincˈawac. Chlaˈ cˈwe rnim chcap jnan rucˈ lajun che ujlun rib che aj bil u tzij Dios. Chlaˈ quicrak wi rcˈajsbal cwach quinjel, pˈij chaˈab junelic chbe ˈij sak.
66020011	Tigreˈ xinwil jun nim saklaj cˈulbal, jelaˈ xinwil lajun che cˈul pwiˈ. Are rcaj jnan rucˈ rulew xiˈanmaj chwach re, jelaˈ cˈoxtaj. Xicrakxt ccˈolbal ni quicˈjeˈ wi.
66020012	Chanim xinwil cwach rcamnak che i nim cbanic jnan cucˈ alaj cbanic itcˈal chwach rnim saklaj cˈulbal. Jaktajnak inqˈuiaj wuj che tzˈibtal canak su xicban que chpan ccˈaslemal we utz o we ustaj. Jnan rucˈ jun chic wuj xjakec, are rwuj rech cˈaslemal. Xban ˈatbal tzij picwiˈ rcamnak che su quibnon chpan ccˈaslemal cho ruwach ulew, jelaˈ pcha tzˈibtal chpan rnabe tak cwuj.
66020013	Are rplo xujach wa rcamnak che i cˈo chpan, are rcamnical jnan rucˈ cˈolbal quech camnak xicjach ccamnak che i cˈo chicpan. Xban ˈatbal tzij picwiˈ chicjujnal, jelaˈ chrij su quibnon chicjujnal chpan ccˈaslemal cho ruwach ulew.
66020014	Tigreˈ rcamnical jnan rucˈ ccˈolbal quech camnak xiqˈuiak bic chpan rnimlaj swan rech nim cˈolbal ˈaˈ. Are wa rˈaˈ are ucab camnical che junelic quincˈawac.
66020015	Are runak che i tzˈibtalt cbeˈ chpan rwuj rech cˈaslemal, xiqˈuiak bic chpan rnimlaj swan rech nim cˈolbal ˈaˈ.
66021001	Tigreˈ xinwil jun cˈacˈlaj caj rucˈ jun cˈacˈlaj ulew. Are rnabe caj rucˈ rnabe ulew xisach cwach. Jelaˈ ubnon rplo cˈoxt chic.
66021002	Are in a Xuan xinwil wa rtioxlaj tinmit, are rcˈacˈlaj Jerusalén che ckaj lo cho rcaj rucˈ Dios. Are uyujban rib jelaˈ pcha jun ali wiktlic rech cˈleˈec rucˈ richjil.
66021003	In xinta jun che mas co xchˈawac xel lo chpan rnimlaj u cˈulbal Dios che xubij: “Chiwlampeˈ are Dios xpetec rech cˈjeˈ chicxoˈl runak. Cmic re cˈjeˈ na cucˈ. Que quiˈel na u tinmit re. Are Dios re cˈjeˈ na cucˈ.
66021004	Dios cusu na injel uˈal cwach che ioˈnak rmal bis. Cˈoxt chic rcamnical. Cˈoxt chic rbis, cˈoxt u ˈej, ni cˈoxt cˈax, rmal che ya xicˈaw injel wariˈ che cˈo cho ruwach ulew nabe canak,” xchaˈ.
66021005	Tigreˈ lajun che cˈul chpan rnimlaj rcˈulbal, xubij: “Chiwlampeˈ, cmic in quinban cˈacˈ chque quinjel su cˈolec,” xchaˈ. Xa jnan xubij chwe: “Chatzˈibaj wariˈ su quinbij chawe. Are waˈ saklaj tzij, quinqˈuis na pwiˈ su quinbij cuya cˈulba a cˈux chrij,” xchaˈ.
66021006	Tigreˈ xubij chwe: “Ya xbantjec. Are in u majbal re jelaˈ in u qˈuisbal re injel, jelaˈ pcha rnabe rucˈ rqˈuisbal re letras chpan alfabeto. Chin jun che mas craj su cuya Dios, pcha jun che mas cchkeˈej u chiˈ, are in quinya na wa rjron che che elnak chpan jun bulbux jaˈ che junelic cˈaslec. In quinya na che rjaˈ che cˈot rjil craj che utijic.
66021007	Chin cchcon pwiˈ itzel crechbej injel wariˈ rech junelic u cˈaslemal. In quinel na Dios rech re, jelaˈ re quel na pcha welcˈwal chwe.
66021008	Runak che quicxiˈij quib che uˈaljsxic in beˈ, cucˈ runak che xicjont chwe, cucˈ runak che i tzˈil rmal itzellaj tak mac xicbno, cucˈ aj camsnel, jelaˈ runak che quicban itzel tak mac cucˈ tak ixkib, jelaˈ jnan runak che quicban ˈitz che ubanic cˈax chque inqˈuiaj chic, jnan cucˈ runak che quicyic qui ˈij cdios che xa cbnon cmal runak, cucˈ rajIsrael bnol tak tzijtal, que quinjel quibe chpan rnimlaj swan rech rnim cˈolbal ˈaˈ che quincˈawac rucˈ azufre. Are wariˈ ucab camnical che junelic quicam chpan,” xcha chwe.
66021009	Tigreˈ xpe jun chque okub ángeles quicˈan okub lak che i nojnak che riokub qˈuisbal tak cˈaxclil nabe canak. Xchˈaw wucˈ xubij chwe: “Saˈaj wucˈ in quincˈut na chawach tak aj cojnel che xicrak quib rucˈ rAlaj Chij, che pcha u mod jun cˈulnen quicbno. Jelaˈ ubnon xicrak quib prcaj pcha ubanic jun cˈulnen jampa jun poˈj ali cujach rib puˈab richjil,” xcha chwe.
66021010	Are rángel xinucˈam bic prchoˈab rTioxlaj Xlabxel pwiˈ jun nimlaj jib naj elnak bic, xucˈut rnimlaj tinmit chinwach, are rtioxlaj tinmit Jerusalén che ctjanec kaj lo prcaj.
66021011	Are tioxlaj tinmit mas craplnec rmal u sakil Dios. Are u repbal jelaˈ pcha jun tzoylaj abaj che mas pkal rjil, pcha jun abaj jaspe, che mas ctilˈnic jelaˈ pcha jun cristal.
66021012	Cˈo jun nimlaj tapia chrij rtioxlaj tinmit, che naj elnak bic cˈo cablajuj uchi ja che, cˈo cablajuj ángeles che aj chejnel tak uchi ja chicjujnal. Cˈo cbeˈaj itzˈibtlic chwach chicjujnal chque uchi ja. Are rbeˈaj cˈo chicwach are cbeˈ i cablajuj u cˈjol a Jacob, che quechlal quib chicxoˈl tak i aj Israel.
66021013	Cˈo oxib uchi ja nu quel lo rˈij. Cˈo oxib chic putzal nu quel lo rˈij. Cˈo oxib chic putzal nu kaj wi rˈij, cˈo oxib chic pukajbal ˈij.
66021014	Are rtapia che cˈo chrij rtinmit cˈo cablajuj abaj che rech u taquelbal che. Chwach ricablajuj abaj cˈo cbeˈ ricablajuj apóstoles i u takoˈn rAlaj Chij.
66021015	Are rángel che xchˈaw wucˈ recˈan jun pajbal che ˈan pwak rech cupaj rtinmit rucˈ ricablajuj uchi nu quiuc wi runak jelaˈ rech cupaj rtapia che cˈo chrij.
66021016	Are rtinmit cˈo quijab u xcˈut, are runmal rkan jelaˈ pcha unmal uwach. Are rángel xupaj rtinmit rucˈ u pajbal, are quieb mil rucˈ quieb cient kilómetros xpjon jun rkan. Are unmal rkan, rucˈ ruwach, xa jnan. Jelaˈ ubnon elnak bic chqueaj xa jnan u pajbal.
66021017	Tigreˈ rángel xupaj rtapia che cˈo chrij rtinmit, are oxcˈal quijab metros u pimal. Jelaˈ rpajbal xucoj rángel pcha quiccoj runak.
66021018	Rucˈ tzoylaj tak abaj u beˈ jaspe cyujban rtapia. Are rtinmit che cˈo chpan are ˈan pwak quibnon cˈot su cjon rucˈ xak utquel ˈan pwak. Jelaˈ ccaˈyec pcha espej che kas sak rilic.
66021019	Are ricablajuj u taquelbal rtinmit i wiktlic rucˈ injel uwach tak tzoylaj abaj che pkal rjil. Are rnabe abaj che uyaˈon che u taquelbal rtapia u beˈ jaspe, are ucab abaj cjon che u beˈ zafiro, are urox abaj cjon che are u beˈ ágata, are ucaj abaj cjon che are u beˈ esmeralda.
66021020	Are uroˈ abaj cjon che are u beˈ ónice, are uwak abaj cjon che are u beˈ cornalina. Are uwuk abaj cjon che are u beˈ crisólito, are uwajxak abaj cjon che are u beˈ berilo, are rublej abaj cjon che are u beˈ topacio, are ulajuj abaj cjon che are u beˈ crisoprasa, are ujunlajuj abaj cjon che are u beˈ jacinto, are ucablajuj abaj cjon che are u beˈ amatista.
66021021	Are cablajuj uchi nu quiuc wi runak che rtinmit are i cablajuj tak abaj perlas. Chicjujnal chque uchi bnon che jun chque wa rabaj che mas tzoy. Are u be chpan rtinmit are utquel ˈan pwak che cˈot su cjon rucˈ. Jelaˈ ccaˈyec pcha espej che kas sak quiltjec su cˈo chrij.
66021022	Xinwilt uwach jun unmal rchoch Dios chpan. Ktaˈ Kjawxel cˈo injel choˈab puˈab re pcha ubanic rchoch nu quiyinmartsaj wi u ˈij re. Jelaˈ xa jnan ubnon rAlaj Chij.
66021023	Are rtinmit rajawxict rˈij che rech cuya u sakil pwiˈ, ni rajawxict ricˈ che. Are u sakil Dios che nim u ˈij craplan pwiˈ u tinmit. Jelaˈ jnan rAlaj Chij are u chaj chpan rtinmit.
66021024	Are runak che ielnak chpan injel tak tinmit cho ruwach ulew che xicˈoltjec quibin na chpan u sakil wa rtioxlaj tinmit. Are tak unmal ˈatbal tzij rech uwach ulew quiccˈam na lo su laˈ tak quech que che nim qui ˈij, su laˈ che nim cquil wi, quicsipaj na che Dios chpan rtioxlaj tinmit.
66021025	Ctzapixt uchi rtinmit pˈij, jelaˈ cˈoxt chaˈab chlaˈ ni cucxt ekuˈn. Junelic tel uchi.
66021026	Su laˈ quech tak tinmit che inmak qui ˈij che nim cquil wi quiccˈam na lo injel, quicsipaj can che rkan Dios chpan rtioxlaj tinmit.
66021027	Cˈot mijun tzˈil cuc chpan rtioxlaj tinmit. Ni cuct jun che cuban itzel tak tzˈil, ni cuct jun aj bnol tzijtal. Xak xiw quiuc runak che tzˈibtal cbeˈ chpan rwuj rech ccˈaslemal che cˈo puˈab rAlaj Chij.
66022001	Tigreˈ rángel xucˈut jun saklaj nim jaˈ chinwach che are cuya junelic cˈaslemal. Craplnec jelaˈ pcha cristal. Are rjaˈ quel lo chpan nimlaj u cˈulbal Dios jnan rucˈ nimlaj u cˈulbal rAlaj Chij.
66022002	Are rsaklaj nim jaˈ cbin pinqˈuiaj rbe che wa rtioxlaj tinmit. Chuchiˈ tak nim jaˈ cˈo jun cheˈ che cuya junelic cˈaslemal. Are rcheˈ cuya cablajuj uwach pjun jnab, cuya uwach injel icˈ. Are u xak rcheˈ quiccoj che cunbal rech quiucnaj runak chpan injel tak tinmit.
66022003	Chpan rtioxlaj tinmit cˈot su racleˈn che petnak puˈab ritzel che curak cˈajsbal uwach rmal Dios. Are nimlaj u cˈulbal Dios jnan rucˈ nimlaj u cˈulbal rAlaj Chij i cˈo chpan rtioxlaj tinmit. Are rajchac che Dios cquinmartsaj na u ˈij prcaj.
66022004	Que quil na uwach Dios che nim u ˈij. Are u beˈ re quictzˈibaj na chwach qui jlon chicjujnal.
66022005	Chlaˈ cucxt ekuˈn ni cˈoxt chaˈab. Cˈoxt uptan u sakil rchaj chque, ni u sakil rˈij. Are Dios craplan picwiˈ cuban sak che juntir. Que quictaken na pwiˈ injel su cˈolec junelic chbe ˈij sak.
66022006	Tigreˈ rángel xubij chwe: “Saklaj tzij wa rtzij su quinbij chawe are cacubaˈ a cˈux chrij. Ktaˈ Kjawxel, re lajun Dios che cuya Tioxlaj Xlabxel chque rajbil tak u tzij re, jelaˈ ubnon utkon lo rángel chque. Utkon lo che ucˈutic chicwach rajchac che su laˈ rajawxic cbantaj na chanim,” xcha chwe.
66022007	Tigreˈ rAlaj Chij xubij: “¡Chanim quinpetec! ¡Quiquictic rinqˈuiaj quequinmaj wa rtzij che i petnak rucˈ Dios che cchˈaw chquij su laˈ che cpe na, che tzˈibtlic chpan wa rwuj!” xchaˈ.
66022008	In in a Xuan in xinto, jelaˈ xinwlo injel wariˈ su cbantaj na. Jampa xinqˈuis utaˈic urilic, tigreˈ xinxqueˈ chwach rángel che xucˈut wariˈ chinwach xwaj in wet xinyic u ˈij rángel.
66022009	Rángel xubij chwe: “Jetlaˈ cabno chinwach in. In xa in awach aj chac, in cach aj chac rawechlal are i aj bil tak u tzij Dios che jnan cucˈ quinjel unak che quequinmaj u tzij re chpan wa rwuj. Are utz chiyca u ˈij Dios, naret in ˈij in,” xcha chwe.
66022010	Xa jnan xubij chwe: “Xa mawaj rutzij Dios che tzˈibtal chpan wa rwuj pelˈal. Jelaˈ cabno caˈalajsaj chicwach runak, rmal laˈ che xa nkaj chic u ˈij jampa cbantjec injel su tzˈibtal chpan.
66022011	Wacmic chiya chque rajIsrael bnol etzlal che quictakej ubanic etzlal. Chin jun cuban tzˈillaj tak mac chiya che che cutzˈilˈaj rib. Are jun che cubno su ckaj chwach Dios re jsucˈ chwach re utz che che cutakej ubanic,” xchaˈ.
66022012	Tigreˈ rAlaj Chij xubij: “Jelaˈ, chanim quinpetec, wecˈan rtojbal iwe. In quinya na rtojbal iwe chijujnal, rmal su ibnon rucˈ i chac inyaˈon piˈab.
66022013	In are in pcha ubnon u majbal re jnan rucˈ pcha ubnon u qˈuisbal re injel, in are cˈo in nabe, jelaˈ jnan in cˈolec pqˈuisbal re, jelaˈ pcha rnabe rucˈ rqˈuisbal re letras chpan alfabeto,” xchaˈ.
66022014	Utz que runak che quequinmaj u tzij Dios jnan rucˈ pcha quichjon quetzˈiak. Jelaˈ que cumaj chque che quiuc chpan uchi ja rech wa rtioxlaj tinmit rech quicrak uwach rcheˈ rech cˈaslemal.
66022015	Are naj apno che uchi wa rtioxlaj tinmit quicanaj can la rinqˈuiaj unak che pcha tak tzˈeˈ quicban tzˈillaj tak chac, che quicban ˈitz che ubanic cˈax chque inqˈuiaj chic unak, che quicban itzel tak mac cucˈ tak ixkib, che quiccamsaj inqˈuiaj chic, che quequinmartsaj u ˈij tak cdios che xa ibnon cmal runak, quinjel che quicban mlon tzij chicwach runak, jelaˈ quinjel che quicsub inqˈuiaj chic unak rucˈ su quicbij, jelaˈ su quicbno, que quinjel quicanjec chrij rtioxlaj tinmit.
66022016	“Are, in a Jesús, intkon bic in ángel che u ˈaljsxic injel wariˈ chiwach ix injel ix aj cojnel chwe. Are in in u tux a David ujer re in taˈ man. Are in jelaˈ in riˈ u man re. In are pcha u mod la rchˈmil rech u sakerbal che mas craplnec,” xcha a Jesucristo.
66022017	Are Tioxlaj Xlabxel cucˈ tak aj cojnel pcha ubnon rixkil rAlaj Chij, quinjel quicbij: “¡Saˈaj!” quichaˈ. Chin cutatbej wa rtzij cumaj che che cubij: “¡Saˈaj, joˈ chlaˈ cucˈ!” ccha na. Chin jun che mas utz cuto su cubij Dios, utz che we cpetec rech curak na su kas cutzcuj pcha jun che cutij jbeˈ u jron jampa mas cchkeˈej u chiˈ. Are waˈ su curko cuya na junelic cˈaslemal che che rajawxict rjil rech cutijo.
66022018	Are in, in a Xuan quinbij chque quinjel che quictatbej u tzij cuˈalajsaj Dios chicwach, che tzˈibtal chpan wa rwuj chrij su laˈ che cpe na: We cˈo jun che cuya uwiˈ wa rtzij che tzˈibtal canak chpan rwuj, are Dios cuya na uwiˈ re chpan injel rcˈajsbal uwach che tzˈibtal chpan wa rwuj che cpe na.
66022019	Jelaˈ jnan we cˈo jun cresaj jbeˈ che u tzij Dios che tzˈibtal chpan wa rwuj, re cuyat na che junelic u cˈaslemal rucˈ, jelaˈ ubnon che cuyat che che cutij uwach la rcheˈ che cuya junelic cˈaslemal. Jelaˈ ubnon che curakt u cˈolbal chpan rtioxlaj tinmit che tzˈibtal can chrij chpan wa rwuj.
66022020	Tigreˈ lajun che cuˈalajsaj psak injel su tzˈibtlic chpan wa rwuj cubij: “Jelaˈ, chanim quinpetec,” xchaˈ. In xinbij che: “¡Utz baˈ! ¡Amén! Utz catsaˈaj Kjaw Jesucristo,” xincha che.
66022021	Are rutzlaj utzil Kjaw Jesucristo cˈjeˈ na iwucˈ nimlaj iwinjel ix are ix tioxlaj tak aj cojnel.
