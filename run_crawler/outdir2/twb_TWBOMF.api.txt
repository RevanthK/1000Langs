40001001	Tuy fag fagtapan gfoyung antam tam Isus Fagtayukan, fun Dabid at kasugfunanan ay anggan Abrayam at kasugfunanan at talagtagan.
40001002	Abrayam at baguama, Isak, ay at fufu, Akub, ay at fufu tud, Uda ay at ngay faduksay.
40001003	Uda at ngay baguama siginan Tamar, Fares ay Sara. Fares yangay at baguama, Esrum, ay at fufu, Aram.
40001004	Aram at baguama, Aminadab, ay at fufu, Nasun, ay at fufu tud, Salmun.
40001005	Salmun at baguama siginan Raab, Buas, ay Buas yangay at baguama siginan Rut, Ubed, ay at fufu, Ese.
40001006	Ese at baguama, fun Dabid, ay fun Dabid at baguama, Sulumun, siginan Urias at fagbubayun.
40001007	Sulumun at baguama, Rubuam, ay at fufu, Abias, ay at fufu tud, Asa.
40001008	Asa at baguama, Usafat, ay at fufu, Uram, ay at fufu tud, Usias.
40001009	Usias at baguama, Utam, ay at fufu, Akas, ay at fufu tud, Esekias.
40001010	Esekias at baguama, Manases, ay at fufu, Amus, ay at fufu tud, Usias.
40001011	Usias at ngay baguama, Ekunias ay at ngay faduksay, kaduge e nataban at ngay taw Udyu sas talun Babilunia.
40001012	Ay nu ntaban wan sas talun Babilunia, Ekunias at baguama, Salatiel, ay at fufu, Surubabel.
40001013	Surubabel at baguama, Abiud, ay at fufu, Eliakim, ay at fufu tud, Asur.
40001014	Asur at baguama, Saduk, ay at fufu, Akim, ay at fufu tud, Eliud.
40001015	Eliud at baguama, Eleasar, ay at fufu, Matan, ay at fufu tud, Akub.
40001016	Akub at baguama, Use, ay Use Maria at indugan. Maria Isus at mina. Nafangayan Isus te, Fagtayukan.
40001017	Kayu nia at katungudan siginans Abrayam anggan sas Dabid, labi ufatk sugfunanan taw. Ay siginans Dabid anggan e nataban at ngay taw Israel sas talun Babilunia, labi ufat yangayk sugfunanan taw. Ay siginan nu e nataban at ngay taw Israel sas talun Babilunia anggan sa tam Fagtayukan, labi ufat yangayk sugfunanan taw.
40001018	Kata tuy Isus Fagtayukan nu nsalug. At mina ban Maria, Use at bubay ban. Ay gina yud batang gtaladan, Maria gfafion wan. Ay at fagfafionun siginan at Masine fag Falad at fagmabalyananun.
40001019	Ay Use, Maria at algan at baindugan ban, kanya kabavn gfaning tua at matuyan. Use at amatanganan gfasaruayan yay Maria, laman wa gfaplan anya, ay wa kaylat gfasaful sa tiba te, nasaruayan yay.
40001020	Ay gina namatangan katanya, tam Fun at tagbarita at sadi nsure sa anya gina gtiug ay gtaginfanan. Ay glong te, Use, fun Dabid at kasugfunanan, lag kalimu nangadadua sas Maria, am bubay ban. Aroro at fagfafionun siginan at Masine fag Falad at fagmabalyananun.
40001021	Ay kanya gfasalug ban sik munama. Fangayani ban anya te, Isus. Aroro kanya at namalangfe ban at ngay taw siginan at ngay asalanan.
40001022	Ay katsi ansure wan katanya laman gfafasludan tam Fun at longan ebi ataw siginan at taglong at sadi te,
40001023	E sik diaga gfafion ban dewa yud e nasa anya, ay kanya gfasalug ban sik munama. Ay e gfangayan ban anya te, Emanuel. At masuad te, Dius si antam.
40001024	Ay Use nu nfulo wan, kanya namaning tam Fun at tagbarita at longan, ay nangadadua wan.
40001025	Ay Use ya batang sas Maria yakmay nsalug at fagfafionun fag munama. Ay Use nafangayan anya te, Isus.
40002001	Isus nsalug wan sas Betleem sis talun Udea, kaduge Erudes at fun. Ay abandi, sik ngay mamatanganan fag taw siginans fakamenitan fag talun andasug sas furuan Erusalem ay nanginto sanya te,
40002002	Dada manga at kinsalug fag taw Udyu at Fun. Aroro nalag wami kafag Fun at galeme kaduge ami sas fakamenitan fag talun. Ay em fagindasugun katsi laman nanseg ami anya.
40002003	Ay fun Erudes nu nadungug te, Ansalug wan, gafanawa. Ay anggan fagayu taw sis furuan Erusalem gafanawa yangay, gfadiuganan at Fun.
40002004	Ay fun Erudes gfaful fagayu taw Udyu at ngay fun tagfon fanggalangun ay at ngay tagfoyung Muisis at longan ay nanginto te, Dada Fagtayukan nu kasalug.
40002005	Ay kafag ngay taw Udyu gbalus anya te, Sis furuan Betleem sis talun Udea. Aroro kata tuy Dius at taglong ebi at rirukan te,
40002006	O wan Betleem sis talun Uda, o tua at tiba tungud fia fia fag furuan sas fagdaul talun Uda Aroro siginan emu umsure ban sik Fun, at namagtainan ban ku ngay taw Israel.
40002007	Ay fun Erudes gsuksuk gfaful kafag ngay mamatangan fag taw ay ginto te, Seduge nu nsure ay nalag fag galeme.
40002008	Ay kanya nasugu anya sas Betleem te, Loi wan, ay maksvni tua nu grvbvy am kafag sisian. Ay nu nalag tuam, foyungi yap angku, laman anggan au lumag kyangay anya ay sumeg kyangay anya.
40002009	Ay kafag ngay mamatanganan fag taw nu nadungug kafag fun at longan, nalo wan. Ay arodi kafag galeme at nalag ebi sas fakamenitan fag talun, naguna wa anya anggan nragang sa kafag sisian tungud bale.
40002010	Ay kafag ngay mamatanganan fag taw guseganan daul nu nalag kafag galeme.
40002011	Ay nu nasakbo wa sanya fag bale, ay nu nalag kafag sisian ay anggan at mina Maria, kanya fag ngay mamatanganan fag taw namalub sasad salug ay gseg kafag sisian. Ay kanya nalapsu at fagsuadan at ramraman. Ay nafon sanya fag sisian sik ngay tumbaga ay sik ngay famaebakayuk ay anggan sik ngay lune anangi.
40002012	Ay Dius nasalag kafag ngay mamatanganan fag taw sat taginfanan te, Lag am kafoli sas fun Erudes. Ay nu katanya nu kafoli sat talun urungan, nasaruyan way sa tibak dalan.
40002013	Ay gina kafag ngay mamatanganan fag taw nalo, arodi tam Fun at tagbarita at sadi nsure sas Use gina gtiug ay gtaginfanan ay nalong anya te, Afuloi wan. Ay tabani masakit am talanak sas talun Egiptu. Ay sanyai yap am yakmay au gdog nalong emu. Aroro fun Erudes gananrvbvyun ay ngenge laman namabul.
40002014	Ay Use anfulo ay arodi nataban at talanak sad yabi laman umdasug ban sas talun Egiptu.
40002015	Ay kanya fag talanan gbanwan yay sanya yakmay fun Erudes anbul. Laman gfafasludan tam Fun at longan ebi ataw siginan at taglong at sadi te, Nauro au ku baguama siginans talun Egiptu.
40002016	Ay abandi fun Erudes nu nasaful te, kanya fag ngay mamatanganan fag taw nafandaya way mangaro anya, kanya kadotama daul. Ay kanya nasugu laman namabul wa ngap kayu munama sas furuan Betleem ay anggan sat ngay ligung fag ngay talun. Kanya fag ngay sisian munama siginan bagu kasalug anggan duak banwa, gfaning kafag ngay mamatanganan fag taw at nafoyung te, Kaduge nia kafag galeme nu kasure.
40002017	Ay at fakamulun gfafasludan Dius at taglong Eremias ebi at naguna nafoyung te,
40002018	Andungug at fagwaywayun ay at fakabaluun daul sas furuan Rama. Rakel gwayway aroro at ngay sisian. Ay kanya wa kaylat nu e gfasun anya aroro at ngay sisian wa sanya ya.
40002019	Ay fun Erudes nu nbul wan, tam Fun at tagbarita at sadi ansure sas Use gina gtiug ay gtaginfanan gina sis talun Egiptu ay nalong te,
40002020	Afuloi wan ay tabani am talanak sas talun Israel, aroro katsi nbul wan at ngay tagananfabulun ay ngenge.
40002021	Ay Use anfulo ay arodi nataban at talanak ay nangadasug sas talun Israel.
40002022	Ay Use nadungug te, Ebi fag fun Erudes at baguama at ngayan Arkelaus natubus yay at mama sis talun Udea. Ay nu katanya Use kalimu nu nangadasug sanya. Ay Dius nasalag yangay anya sat taginfanan ay Use nalo sas talun Galilea.
40002023	Ay kafag talanan nu ndasug wa sanya namanwan sa sik furuan at ngayan Nasaret, laman namafasludan Dius at ngay taglong ebi at naguna nafoyung te, E gfangayan ban anya sik taw Nasaret.
40003001	Ay abandi Uan Tagfasurung gfasigad at fakamulun sis talun Udea sa sik talun sirut at yud e taw, laman namoyung sa sangay taw te,
40003002	Ubuni ay ngay asalanan, aroro munakbang wan Dius sas banwa nu gfagtainan taw.
40003003	Uan Tagfasurung, Isayas, Dius at taglong at sadi ebi ebi at foyungan at masuad. Kata tuy Isayas nu nafoyung te, Sik taw guro sis talun at yud e taw te, Fasinei ban tam Fun at dalan. Faturunani ban at dalan.
40003004	Ay Uan at fangawat at lanbung sik sigyu fagalagaun. Ay at ginawang tsigon balat fagalagaun wat balyu. Ay at fakonun liung ay deut.
40003005	Ay at ngay taw siginans Erusalem ay anggan at ngay taw siginans fagdaul talun Udea ay anggan at ngay taw siginans day liskung Urdan, fagayu ndasug sas Uan.
40003006	Ay Uan nafasurung kafag ngay taw sisad liskung Urdan, gina kafag ngay taw nafoyung at ngay asalanan.
40003007	Ay kaduge Uan nalag te, ngayuk taw Mafalayun at Saduseu takadasug laman ganangasurungun, kanya nalong yay anya te, Kata wayam sik ngay dot. Sinu at nafararang ayu laman umlagyu am siginan takadasug ban fag faurianan.
40003008	Ugalii at masine, laman gfalag am te, naubun wam ay ngay asalanan.
40003009	Ay lag gamatangan te, ansak wan aroro Abrayam tua em mangaguyang. Aroro ku longan ayu te, Dius nu kaylat yay Abrayam nu e kasugfunanan, mawat way ro dewa ste ginan fag ngay gang.
40003010	Ay gfaydayuanan au te, kata katsi nu e nanwase sa sangay kayu at lalid. Ay fagayu kayu nu dway masine at rawvg, e muan wa ban fia ay e mukas wa sasad afuy.
40003011	Gfasurung au ayu sasad mamam laman fagayu taw sumaful te, naubun wam ngaro ay ngay asalanan. Ay saman wan tagguyan angku fag taw. Kanya gtungud yay angku nu mabalyanan. Au kwa masine nus di tagbuba at lapak. Ay kanya nanfasurung ban ayu sat Masine fag Falad ay sa sik afuy.
40003012	Ay kanya tagguyan angku gbitbitan at fanlayap laman gfalanu at bale famoy ay laman gfaful at bilug sat bale famoy ay nangirug ban at nagutan ay at upa sa sik afuy at yud karabung kabavn ban.
40003013	Ay abandi vtv Isus andasug sas liskung Urdan siginans talun Galilea laman Uan nanfasurung anya.
40003014	Ay Uan nasalag anya te, At masine, oi tua tagfasurung angku. Wain am fagsaun yay angku.
40003015	Ay Isus nabalus anya te, Dewa, fasurungi wa angku. Aroro nu katanya tua, gfaning wata fagayu Dius at fakaylatun. Ay Uan nafaning fia at longan.
40003016	Ay Isus nu nsurung wan, ay nu nlakwi wa sas day lino, arodi banwa anluang ay Isus nalag Dius at Masine fag Falad nu kadaga kata sik labikung, ay naafun sa anya.
40003017	Ay ginanya e naaringang siginans banwa te, Tuy wan ku fakesugun ku Baguama. Guseganan au daul anya.
40004001	Ay arodi at Masine fag Falad nataban Isus sa sik talun at yud e taw, laman Satanas namaskud Isus sanya.
40004002	Ay ufat wak safuluk menit ay ufat wak safuluk yabi Isus nu yud gfangon. Ay nu nlangfe wan kaduge nia, Isus kalunus.
40004003	Ay ndasug wa ngani Tagfaskud, ay glong sas Isus te, Nu Dius tuo at Baguama, longi stae fag ngay gang te, Akawati sik fakonun.
40004004	Ay Isus gbalus te, Duan. Anriruk wa sas Dius at longan te, Sik taw at leleg bundi siginan langs fakonun, siginan tuas Dius at longan fagayu.
40004005	Ay at fadogan, Satanas nantaban Isus sat masine fag furuan, ay nafalindug anya sas Dius at tagbia fag bale sas tungud fungfung bubungan.
40004006	Ay Satanas glong yangay fia sas Isus te, Nu Dius tuo at Baguama, tosi, aroro anriruk wan sas Dius at longan te, Kanya sumugu at ngay tagbarita laman gumubuk emu, laman kafag ngay tagbarita at daluap malabag emu siginans gang, laman di o umtuktuk am darafa.
40004007	Ay Isus gbalus yangay te, Duan, anriruk yangay sas Dius at longan te, Lag gfaskud am Dius am Fun.
40004008	Ay at fadogan Satanas nantaban Isus sa sik tungud fungsu daul ngabat. Ay nanfabanawan anya fagayu talun sas fagdaul daga, ay anggan nus nge wain at ngay fagmaramramanun sanya.
40004009	Ay Satanas nalong yangay fia sas Isus te, Gfon kban emu fagayu am nalag nu namalub tua ro wo gseg o angku.
40004010	Ay Isus nabalus yangay sas Satanas te, Loi wan, Satanas, lag ste ya, aroro anriruk wa sas Dius at longan te, Segi ay Fun ay Dius, ay sia yakman lang ay fagfaningan.
40004011	Ay arodi Satanas naubun Isus. Ay sik ngay tagbarita ndasug ay nagubuk anya.
40004012	Ay abandi Isus nu nadungug te, Uan tagfasurung ankubung wan, Isus anfoli wan sas talun Galilea.
40004013	Ay kanya nalo wan siginans furuan Nasaret ay namanwan yangay sas furuan Kapernaum sis tigyangan lino, ebi sis Sabulun ay Neftali fag gaban at talun.
40004014	Katanya at fakamulun laman namafasludan Isayas, Dius at taglong at sadi ebi at foyungan te,
40004015	Talun Sabulun ay talun Neftali sanya sis tigyangan lino Galilea, tsiuy baliwa liskung Urdan. Talun Galilea, sanya ngayu at yud Udyu fag taw.
40004016	At ngay malunggung sisad madulum nalag sik fagmayamagun daul. Ay tiba at malunggung sas fakabulun fag talun ay sis fakabulun at lanbung ansure yangay sa anya sik fagmayamagun.
40004017	Siginan ginanya fag menit, Isus gfasigad namoyung te, Ubuni ay ngay asalanan, aroro munakbang wan Dius sas banwa nu gfagtainan taw.
40004018	Ay gina Isus glo sas tigyangan lino Galilea, at nalag sanya sik duksay Simun, tiba at ngayan Pedru, ay anggan at arian Andres. Kafag duksay gfasasad lino at fanggamat albon, aroro kafag duksay sik tagfangalbon.
40004019	Ay Isus nalong anya te, Wainyayam, aloi wa angku. Ay namoyung kban ayu nu gfaful am taw kata nu gfaful am albon katsi.
40004020	Ay arodi vtv kanya fag duksay nafamato wat fanggamat albon ay nangalo wa Isus.
40004021	Ay gina gtaglayun wa glo, Isus nalag yangay fia sik duksay, Sebedeu at baguama fag dua, Santiagu ay anggan at arian Uan. Kafag duksay ay anggan at mama Sebedeu sisad sakayan lino kaduge gsimat at fanggamat albon at sulat. Ay arodi Isus nagewan duksay.
40004022	Ay arodi vtv kafag duksay naubun wat sakayan ay nafamato yay sanya at mama, ay nangalo wa Isus.
40004023	Ay Isus gdalanan fagayu furuan ayu sirut sis talun Galilea laman namoyung sanya sat ngay bale fakafulan. At foyungan sanya at Masine fag Barita sa baliwas Dius nu gfagtainan. Ay Isus nafafia fagayu taw ke fakasaitun nusnge wain at taw at fakasaitun.
40004024	Ay andungug Isus at fakamulun sas fagdaul talun Siria. Ay at ngay taw nataban sa anya fagayu at ke fakasaitun, dewa snga setaw fag fakasaitun, ay at ngay taginkidapan sa tibak faganinianun, ay anggan ngay tagfansaful, ay anggan at tagfatfat tsigon fag ngay taw, ay anggan at yud malo. Ay Isus nafafia tua fagayu.
40004025	Ay sik ngay taw ngayu ngayu nangalo wa Isus siginans talun Galilea, ay siginans Safuluk Furuan Daul ay siginans furuan Erusalem ay siginans talun Udea ay anggan siginans talun s'dife liskung Urdan.
40005001	Ay Isus nu nalag sanya fag ngay taw ngayu, kanya naulul yay sa sik buksul ay malunggung sanya. Ay at ngay tagadal nangakbang sa anya.
40005002	Ay Isus namoyung sanya fag ngay tagadal te,
40005003	Sik taw guseganan nu gfababaun tua at amatanganan, aroro Dius gfagtainan tua anya.
40005004	Sik taw guseganan tua, dewa kabalu, aroro Dius namasun yay ban anya.
40005005	Sik taw guseganan nu kamababaun tua, aroro kanya gbul ban Dius at nafatuyanan.
40005006	Sik taw guseganan nu kaylat tua daul gfakamulun Dius at fakaylatun, aroro Dius yay ban taggubuk ban fia fia anya.
40005007	Sik taw guseganan nu kafanyu tua tiba katsi, aroro e kafanyu yangay ban anya.
40005008	Sik taw guseganan, at amatanganan nu sa tua gugat at masine, aroro kanya lumag ban Dius.
40005009	Sik taw guseganan nu mafafalukmeanan tua tiba, aroro Dius gfangayan ban anya te, Ku unga.
40005010	Sik taw guseganan nu e gfauri anya dewa masine tua at fakamulun, aroro Dius gfagtainan tua anya.
40005011	Guseganan tuam, dewa e gfalingun ayu, ay dewa e gfauri ayu, ay dewa e glong mauri sa ayu baliwa, aroro gafanud am sa angku.
40005012	Useganani ay aylati dewa katanya, aroro ngayu ban Dius at fon ayu sas banwa at masine wa masine. Aroro katanya yangay nu e gfauri Dius at ngay taglong at naguna ayu.
40005013	Am wan takata sik tamis ste swa daga. Ay tamis nu dway e kanamnam ya, tain ro nu gdog yay katamis. Kafag tamis we tungkul. Nu katanya gukas wan laman ro at ngay taw sumiad.
40005014	Am takata sik salung ste swa daga. Wa yangay masuksukan sik furuan daul tagsis tungud buksul.
40005015	Katanya yangay sik taw nu nafasalung tua sik salung, di nanuklub sas daga alungkung, nu bunway namasa tuas fagfolian salung laman dumamlag fagayu taw sanya fag basad bale.
40005016	Ay ugali katai sik salung nu gdamlag sas fagayu taw, laman at ngay taw nu nalag te, masine ay fakamulun, sumeg ban ay Mama sas banwa.
40005017	Lag am gamatangan te, ku fagindasugun laman nanfae yud akway e tungkul Muisis at longan, ay anggan Dius at ngay taglong at longan. Duan. Ku fagindasugun dakwa nanfae yud e tungkul. Ku fagindasugun laman namafasludan akway at longan.
40005018	Anud wan nu glong au ayu te, nus nga banwa ay daga umkamin wan, nus di sik alay sirut Muisis at longan wa myud e tungkul yakmay ban umfasludan fagayu fagayu at Longan.
40005019	Nu katanya, nus nga sinu takamabo nus di sat talay talay fag suguan sis Muisis at longan ay man nga nu gfoyung yay tiba te, Katanyai anggan am, e gfangayan wa ban kafag taw te, tiba daga sas Dius at fagfagtainanun. Ay nus nga sinu tagfaning fia fia ay gfoyung yangay kanya fag ngay suguan, e gfangayan yangay ban kafag taw te, tagtungud Dius at fagfagtainanun.
40005020	Aroro gfoyung kwa ayu te, ay fagmasineun nu dyakmay tumungud at ngay tagfoyung Muisis at longan ay at ngay taw Mafalayun at fagmasineun, wa ban am umful sas Dius at fagfagtainanun.
40005021	Nadungug wam ebi at foyungan sa tam kafufuaman te, Lag gfabul. Aroro nus nga sinu at nafabul taw e nanginsaful yay ban te, O e asalanan.
40005022	Ay katsi glong kwa ayu te, nus nga sinu takadotama at faduksay, e nanginsaful yangay ban te, O e asalanan. Ay nus nga sinu taglong sat faduksay te, gfansaful o, e tumaban sat ngay funan. Ay nus nga sinu taglong te, Wo e amatanganan, kanya ban nangadasug sas Afuy Daul.
40005023	Aroro katanya, kaduge o gfon am fanggalangun sas Dius sas fagirugan fanggalangun, ay nu e namatangan yayo am nasalan sam faduksay,
40005024	famatoi yap sanya am fanggalangun ay loi wan laman namasine am nafakamulun sam faduksay. Ay nu nsine wan, afolii yangay fia ay foni wa dayvm am fanggalangun sas Dius.
40005025	Kaduge tagfantabugan emu gtaban emu sas tagwabilug, masakiti wa falukmeani anya, laman wo sak gatabanan sas tagwabilug, ay tagwabilug wa sak gfadasug emu sat tagulit laman ro wa gubung emu.
40005026	Anud wan nu glong au emu te, Wa ban o umkalfas yakmay ban o nabayad am bedan anggan tiba alay fag salapi.
40005027	Ay nadungug wam ebi at foyungan te, Lag gfanugtug.
40005028	Ay katsi glong kyangay ayu te, nus nga sinu fag mangama nu e fagdamaun way sa sik mangena ay kaylat wa anya, aroro katanya gfanugtug wan sat amatanganan.
40005029	At am siun fag mata nu gfae asalanan way emu, at masine katsi guladi wan kanya ay ukasi wan. Aroro at masine dewa nfamato sik afud sirut am bilug, laman ngap ban di gukas am bilug fagdaul sas Afuy Daul.
40005030	Ay am siun fag daluap nu gfae asalanan way emu, at masine katsi gatvngi wan kanya ay ukasi wan. Aroro at masine dewa nfamato sik afud sirut am bilug, laman ngap ban di gukas am bilug fagdaul sas Afuy Daul.
40005031	Ay ebi e foyungan te, Nus nga sinu tagaubunun at tina, masine nu gfon wa anya sik famasaful te, Katsi nasaruayan wata.
40005032	Ay katsi glong kyangay ayu te, nus nga sinu at naubun at tina, ay kafag mangena nu doma nafatugtug, kafag mangama way tagfafanugtug at tina nu gdog gfangindugan. Ay nus nga sinu at kumdadua sanya fag mangena kaduge at dan fag mangama gleleg, anggan kanya gfanugtug yangay.
40005033	Ay nadungug yangay am kafag foyungan at nafoyung ebi ataw sa tam kafufuaman te, Lag gfatuyanan nu dway matuyan. Faningi tua ay nafatuyanan fagayu sa tam Fun.
40005034	Ay katsi glong kyangay ayu te, Lag gfaksvn ay longan dewa sik makurang way sirut. Lag sak glong te, Atsi yay banwa. Aroro banwa Dius wat faglunggungan.
40005035	Ay lag sak glong te, In yay daga. Aroro tam fagdaul daga Dius wat fagsiadan. Ay lag sak glong te, In yay furuan Erusalem. Aroro kanya fag furuan Tiba Tungud fag Fun at furuan.
40005036	Ay lag sak glong te, Tuy yay ku alfuyu, aroro wam mafafaubanun ay buk ay wam yangay mafafalayung ay buk nus di sadi.
40005037	At masine famalus nu Kin, Kin wa fia. Ay ay famalus nu Duan, Anud duan. Ay longan nu natungud wa sanya, kanya siginan Tagmauri.
40005038	Ay nadungug yangay am ebi at foyungan te, Fasudi nu e mauri sa ayu. Fasudi tagfadulum ay mata ay fasudi tagfarabas ay bagang.
40005039	Ay katsi glong kyangay ayu te, Lag namasud ya dewa e nafauri ayu. Sik taw nu nafalang am fingi at siun, abilingi ngap karo ay falagi yap am fingi at wala baliwa.
40005040	Sik taw nu nataban emu sat ngay funan, ay nu gyabulun wan am lanbung, foni wan anggan am fangumutan tsigon.
40005041	Ay sik taw nu nafabulun maksvn emu te, Bubai ku famubaun nus nga seyayu ku fakaylatun, bubai duak kayayu at fakaylatun.
40005042	Foni sas nus nga sinu taget sa emu. Ay faulbusi yangay sat nangulbus sa emu.
40005043	Ay nadungug yangay am ebi at foyungan te, Esugi am iba ay lag kesug tagfawayan emu.
40005044	Ay katsi glong kyangay ayu te, esugi tagfawayan ayu ay darangini tagfauri ayu fag taw,
40005045	laman am wa fia ay Mama tagsis banwa at ngay unga. Aroro Dius at ugali gfasure at menit sat mauri fag taw ay sat masine yangay fag taw. Ay anggan gfarak yangay sat matuyan fag taw ay sat masine yangay fag taw. Ay anggan gfarak yangay sat matuyan fag taw ay sat yud matuyan fag taw.
40005046	Ay fakesugun nu takesug way lang ayu, wa ban am e fagnamulun at masine siginans Dius. Aroro anggan at ngay tagbul sik famayad sat fun kesug yangay takesug anya.
40005047	Ay ay fagkamatoanun nu ay faduksay way lang, wam e fakamulun gtungud yay tibak taw. Anggan at yud gtoglag Dius fag ngay taw gfakamatoan yangay at faduksay.
40005048	At masine fia fia nu ddi am e malong, kata yangay ay Mama sas banwa nu yud e malong.
40006001	Lag gfakamulun ay masine fag fakamulun nu ay famalagan way lang ay iba. Nu katanya way ay fakamulun wa ban am e nabul at masine siginan ay Mama sas banwa.
40006002	Ay nu katanya, gina o gfon sat yud e kwa, lag o gfasaful sam iba kata at ngay takamaningan at fakamulun gina sis bale fakafulan ay gina sa sangaba dalan. Aroro at fakamulun katanya laman tibak taw sumeg anya. Ay katsi anud wan nu glong au ayu te, kanya fag taw nabul wan at fagnamulun ma ban.
40006003	Ay o nu gfon o sat yud e kwa, lag gfasaful sa am daluap at wala te, at sadi e nafon,
40006004	laman masuksukan nu gfon o. Ay am Mama wan taglag am fakamulun at masuksukan, mon ban at masine sa emu.
40006005	Ay nu gdarangin o, lag gfaning takamaningan nu gdarangin. Aroro kanya at fakaylatun nu gdarangin namalindug dewa sis bale fakafulan ay dewa sasad sagbatan dalan, laman fagayu taw glag anya. Ay katsi anud wan nu glong au ayu te, kanya fag taw nabul wan at fagnamulun ma ban.
40006006	Ay o nu gdarangin o, sakboi way sam bale sa sik suluk, ay dingdingi way am sakbawan, darangini sam fagyudun kalag fag Mama. Ay am Mama taglag am fakamulun at masuksukan, mon ban fia at masine sa emu.
40006007	Ay gina am gdarangin, lag gfayu gfayu ay longan nu dway e masuad, kata at ngay taw at yud saful Dius. Aroro kanya gamatangan te, Nu nafayu aktua long ku longan, ku fagsegan dumungug wa ro fia ku darangin.
40006008	Ay lag am gfaning takatanya fag ngay taw, aroro ay Mama nasaful wan nus nge wain ay fagayudanun fagayu gina am gaetun sa anya.
40006009	Ay nu katanya, ay darangin kata tuyi tua longi te, Em Mama sas banwa Masine at ngay taw nu gseg emu,
40006010	Ay masine oi tua ban tagfagtainan taw. Ay nus nga setaw am algan, masine nu umsure ban ste swa daga kata nu nsure sas banwa.
40006011	Ay foni emi em fakonun katsi fag menit.
40006012	Ay falyami em ngay asalanan kata nu gfalyam ami em iba at asalanan sa emi.
40006013	Ay dirii emi laman dimi gafaskudan sas asalanan. Sarokta balabagi emi at mauri.
40006014	Aroro nu nafalyam tuam ay iba at ngay asalanan sa ayu, anggan ay Mama sas banwa gfalyam yangay ban ay ngay asalanan.
40006015	Ay nu dway am nafalyam ay iba at ngay asalanan, anggan ay Mama sas banwa wa ban gfalyam ay ngay asalanan.
40006016	Ay gina am yud gfangon, ay mata dangay mafabaluanan kata at ngay takamaningan. Aroro takamaningan wa nafasineun at mata, laman nanfasaful sa tiba te, kanya nunda yud gfangon ginanya fag menit. Ay katsi anud wan nu glong au ayu te, kanya fag taw nabul wan at fagnamulun ma ban.
40006017	Ay gina o yud gfangon, fasinei am buk ay fegusi yangay am mata,
40006018	laman at ngay taw wa sumaful te, Katsi mangaro yud gfangon, nu bunway am fagyudun glag fag Mama tagsaful. Ay am Mama taglag am fakamulun at masuksukan, mon ban at masine sa emu.
40006019	Lag gfaful ay ngay ramraman ste swa daga aroro ste fatung kon way ay anenay gfamin way, ay tagfangkamul masakbo way dewa madingdingan ay mafangkamul way.
40006020	Ay fagfafulun ang yakman ay fagmaramramanun sas banwa. Aroro sanya we fatung ay we anenay ay we gfamin ay nafaful. Ay we tagfangkamul masakbo sanya laman nanfangkamul.
40006021	Aroro nus nga nday ay ngay fagmaramramanun, sanya wa fia anggan ay amatanganan.
40006022	Am mata am bilug at salung. Nu malio tua am mata, fagdaul am bilug mayamag yangay.
40006023	Ay am mata nu dway malio, anggan fagdaul am bilug madulum way. Ay am fagmayamagun nu madulum way, ida madulum yay ban daul fagdaul am bilug.
40006024	Sik taw wa mafasfuan mafafaning duak fun. Aroro wa kesug at sadi, ay kesug at sadi. Ay gfaning at sadi, ay wa gfaning at sadi. Wam mafasfuan mafafaning fagdua, sas Dius ay fagmaramramanun.
40006025	Nu katanya, katsi glong au ayu te, Lag gafanawa sa ay leleg te, Daginan ban em fakonun ay em fanginum. Ay lag gafanawa sa ay bilug te, Daginan ban em lanbung. Aroro ay leleg at kamafanudan gtungud yay sik fakonun, ay ay bilug at kamafanudan gtungud yay sik lanbung.
40006026	Damai newa in fag ngay manuk tungud. Kanya we tanum ay we gutluan. Ay newa dewa manuk tungud, ay Mama sas banwa e famaon tua anya. Ay ay kamaesugan gtungud yayam fia fia sik ngay manuk tungud, o kin.
40006027	Sinu am at mafafaaba ay leleg sik kadugayan way sirut, siginan ay fagafanawaun.
40006028	Ay nataw ro ay fagafanawaun te, Wami e lanbung. Damai newa tagbarugwak fag ngay makmak tagtugbung sa sangaba talun. Kanya wa gfakamulun ay wa kawat lanbung.
40006029	Ay glong au ayu te, nus nga fun Sulumun nasulun at tiba tungud at lanbung ay masine daul nu kalag, kanya ya kamasine sik barugwak.
40006030	Ay Dius nu gfae lanbung tua katanya makmak sa sangaba talun, dewa melo katsi, ay balabag ban e mukas wa sasad afuy, gtungud yay nu gfae lanbung makmak, nu gfae lanbung ayu. Am mangaro sik ngay taw wayam at yud maksvn nu gafanud.
40006031	Nu katanya, lag gafanawa te, Daginan ban em fakonun, ay daginan ban em fanginum, ay anggan daginan ro em lanbung.
40006032	Aroro fagayu taw at yud gseg Dius kabavn grvbvy takatanya. Ay ay Mama sas banwa nasaful wan nus nge wain ay fagayudanun.
40006033	Ay dewa katanya, tagtungud fagayu, ugatani te, laman Dius gfagtainan ayu, ay ugatani nung am gfaning at fakaylatun, ay Dius namon yangay ayu takatanya fagayu ay fagayudanun.
40006034	Aroro katanya, lag gafanawa katsi te, Tain ban balabag. Balabag ya ban nu gamatangan am tiba. Ag gfamut katsi ay fagafanawaun.
40007001	Lag masakit gfangasulup say iba te, Malgau ro, mauri at fakamulun. Laman Dius di gfoyung sa ayu te, Mauri anggan ayu ay fakamulun.
40007002	Aroro nus nga setaw ay nafoyung say iba, katanya yangay ban at foyungan sa ayu. Ay nus nga seyu ay natas say iba, kayu yangay ban nia gtasan nu gfon ayu.
40007003	Wain ro am fagnalongun sam faduksay te, Gamata o. Ay si emu ngap nu sik balse tua daul sim mata.
40007004	Ay wain ro am fagnalongun sam faduksay te, Au wan tagbul am namata, ay si ngap am mata sik balse tua daul.
40007005	Takamaningan wayo fag taw. Buli yap taguna kafag balse sim mata, ay nu nabul tuo, malio tua ro am mata ay mafabul wo am faduksay at namata.
40007006	Lag gfon sas idu Dius at ramraman. Ay lag gukas sik dalag masine sas bumbu, laman bumbu di nasiad kafag dalag ay idu wa nangagat ayu.
40007007	Eti, ay e mon ayu. Rvbvyi ay lumag ban am. Atuki, ay e lumuang sa ayu.
40007008	Aroro fagayu taget mul wa ban fia. Ay fagayu tagrvbvy lumag tua ban fia. Ay fagayu takatuk e lumuang wa ban fia sa anya.
40007009	Ay amatangani, am fag ngay mama. O ay sisian ro nu get sa ayu sik fakonun, o namon ro am anya sik gang, o duan.
40007010	Ay nu naet ro sa ayu sik albon mataman, o namon ro am anya sik ule gleleg, o duan.
40007011	Ay dewa am sik ngay mauri fag taw, saful tuam gfon at masine say sisian, ay ay Mama sas banwa gtungud yay daul nu gsaful gfon at masine sat taget sa anya, o kin.
40007012	Ay nus nge wain ay fakaylatun ay iba at fakamulun ban at masine sayu, katanyai yangay ay fakamulun sa anya. Newa katanya fagayu Muisis at longan ay fagayu Dius at taglong at rirukan at masuad.
40007013	Ay ay fagsakboan sai yakman talay fag sakbawan. Aroro at tagbia fag sakbawan ay at malbang fag dalan, kanya at fungfung saways fakaminan. Ay ngayuk taw sanya way nu glao.
40007014	Ay aroro ngap sat talay fag sakbawan ay at yud gbia fag dalan, kanya at fungfung sa tuas leleg kabavn. Ay gsadsadian wayk taw taglag ay taglao sanya fag dalan.
40007015	Dirii tagfandaya te, Au wan at sadi Dius at taglong. Kanya gina kadasug sayu kata yangay sik tupa. Ay dewa katanya mangaro kafag ngay taw sat amatanganan kata way sik ngay tagfangagat fag idu talun.
40007016	Ay sumaful ban am anya aroro at ugali kata sik rawvg kayu. Newa taw wa batang nabul sarisa siginan sik sabinit. Ay we batang nabul bayabas siginan sik dugi dauy.
40007017	Katanya yangay, fagayu at masine fag kayu at rawvg masine yangay. Ay at yud e tungkul fag kayu at rawvg wa yangay e tungkul.
40007018	Sik masine fag kayu wa grawvg yud e tungkul, ay sik yud e tungkul fag kayu wa grawvg at masine.
40007019	Katanya yangay sumaful yangay am te, o matuyan sik ngay taglong at foyungan. Aroro at ugali kata yangay aro fag rawvg kayu.
40007020	Katanya yangay sumaful yangay am te, o matuyan sik ngay taglong at foyungan. Aroro at ugali kata yangay aro fag rawvg kayu.
40007021	Bunwa ban fagayu at nalong sa angku te, Ku Fun, ku Fun, at kumful sas Dius at fagfagtainanun. At kumful ban fia fia kayu way tagfaning fia ku Mama sas banwa at fakaylatun.
40007022	Ay gina ban fag menit Dius nu ginsaful asalanan, ngayu bank taw at nanlong sa angku te, Ku Fun, ku Fun, newa anggan ami nafoyung yangay ami am longan siginan am fagmabalyananun, o kin. Ay siginan am fagmabalyananun naiyan yangay ami sik ngay tagfafansaful, o kin. Ay anggan nafakamulun ami at ngay madulo fag fakamulun newa siginan yangay am fagmabalyananun, o kin.
40007023	Malus kban anya te, Duan, kwa nasaful ayu. Ayayui wan ste ginan ku akbang am sik ngay taw wayam tagfakamulun mauri.
40007024	Fagayu at nadungug ay at nafaning ku longan kata sik taw mamatanganan nu gbale. Kanya fag taw naali ngabasad, at kabasadan anggan ndasug sas gang.
40007025	Ay gbia daul nu karak, ay mamam anbia daul, ay tagmara nayugfu at bale, ay dewa katanya at bale di nfuan, aroro at turuk at kabasadan andasug tua sas gang.
40007026	Ay fagayu taw dewa nadungug ku ngay longan ay nu dway nafaning, kanya kata way sik taw at yud e fagsafulun. Nu gbale, si way lang sad lagnas.
40007027	Ay gbia daul nu karak, ay at mamam anbia daul, ay tagmara nayugfu at bale, ay kafag bale nfuan ay anrasras wa fia.
40007028	Ay Isus nu ntabu wan nu gfoyung, ay ngay taw nu nadungug andulo at foyungan.
40007029	Aroro Isus kata tua sik fun nu gfoyung ay di kata taw Udyu at ngay tagfoyung Muisis at longan.
40008001	Ay Isus nu natagbung wan siginans buksul, ngayuk taw nangalo anya.
40008002	Ay arodi sik taw tagabuyu ankakbang ay nlub sas Isus akbang, ay get anya te, Ku Fun, nu kaylat o, fafiai angku laman masine kwan.
40008003	Ay Isus nafalugde at take ay nalangbud sumyu at ke fakasaitun ay nalong te, Kin, kaylat au. Afiai wan. Ay arodi vtv anfia wa fia aro at ke buyu.
40008004	Ay arodi Isus taba wa nalong anya te, Lag kamansulit sas nus di sadik taw. Loi wan ay falagi emu sas tagfon fanggalangun, ay foni sik fanggalangun kata ebi Muisis at longan, laman kanya sik famasaful sa sangay taw te, nfia wo ay masine wo.
40008005	Ay gina Isus andasug sas Kapernaum, sanya sik fun sirut tagfawayan ankakbang sa anya ay maksvn nu get anya te,
40008006	Ku Fun, ku fagsuguan gtaigilidan way lang sisad igyan si ku bale, ay wa malelegan. Ay kasait at bilug fagdaul.
40008007	Ay Isus gbalus te, Kin, nangalo kro emu, laman namafia au am fagsuguan.
40008008	Ay kanya fag fun sirut tagfawayan gbalus Isus te, Lagi, ku Fun, aroro au kwa masine nu sak tua ro wo manakbo sa ku bale. Balikam ro wo lang garingang, ay umfia wa ro ku fagsuguan.
40008009	Aroro e fun au tagtungud yay angku, ay e tagfawayan kyay si ku daga vtv. Ay nu nalong au sat sadi te, Loi wan, kanya glo wan. Ay nu nalong kyangay sat sadi te, Stei, kanya stae wan. Ay nu nalong au sa ku fagsuguan te, Fakamuluni tuy, kanya ro namakamulun wa fia.
40008010	Ay Isus nu nadungug katanya at longan, andulo daul ay nalong sa sangay tagalo anya te, Anud wan nu glong au ayu te, kwa batang e nadungug at nafanud takaksvn nia dewa sas fagayu taw Israel.
40008011	Glong au ayu te, ngayu bank taw umdasug siginans fakamenitan ay siginans fakayabian ay malunggung gfangon gasfuan Abrayam ay Isak ay Akub gina ban Dius gfagtainan.
40008012	Ay at ngay taw Udyu dewa gamatangan te, Ami long fag furuan Dius wami at fagfagtainanun, dewa katanya kanya ban gaukasan sat dayu sasad madulum. Sanya nu gwayway ban gugat ay anggan nu gfaringgit at bagang.
40008013	Ay Isus nalong sanya fag fun sirut tagfawayan te, Ulii wan. Umsure wa ro sa emu nus nga se aksvn am fagafanudun. Ay gina Isus garingang at fagsuguan nfia wan.
40008014	Ay Isus nu nasakbo sas Pedru at bale, nalag Pedru at nugangina gtaigilidan aroro garagnat.
40008015	Ay Isus nated at daluap ay anfia wa fia at ragnat. Ay kafag mangena nlindug ay nanggubuk Isus.
40008016	Ay nu gakayabiun wan, e nantaban yay sa anya sik ngay taw ntayuk tagfafansaful. Ay siginan way at longan Isus naiyan kafag ngay mauri fag falad siginans taw, ay nafafia fagayu at ke fakasaitun.
40008017	Katanya laman namafasludan Dius at taglong Isayas at naguna nafoyung te, Kanya wan at nabul tam fagmamomuyun ay anggan at nabuba tam fakasaitun.
40008018	Ay Isus nu nalag sik ngay taw ngayu ngayu nu kadasug ay gligung anya, kanya nalong sat ngay tagadal te, Bastam, glo watam sas dife lino.
40008019	Ay arodi sik tagfoyung Muisis at longan nangakbang sas Isus ay nalong anya te, Takamoyung, nangalo kwa emu nus nga nday nu glo wo.
40008020	Ay Isus nabalus anya te, Amatangani sik idu talun e bale tua sas daga. Ay sik manuk tungud e fugad tua fia. Ay dewa katanya au, taw at Baguama, kwe fagtiugan.
40008021	Ay sadi ya Isus at tagadal nalong anya te, Ku Fun, baliwan faningi yap ku fakaylatun. Guli kyap sa ku bale laman namoli kyay taguna ku mama.
40008022	Ay Isus nabalus anya te, Aloi wa angku, ay fabayani wa at kinbul at namoli at mabulan.
40008023	Ay Isus nasakay sa sik sakayan lino ay at ngay tagadal nangalo anya.
40008024	Ay arodi gina sa sangaba lino, andasug sik fulug. Ay lugwak natabun at sakayan. Ay Isus gtiug way fia.
40008025	Ay at ngay tagadal ankakbang sas Isus ay gfulo anya ay glong te, Em Fun, falangfei emi, kabul wa ro tam.
40008026	Ay Isus glong anya te, Nataw ay fakalimuun. Sik ngay taw wayam at yud maksvn ay fagafanudun. Ay Isus anlindug ay nasalag tagmara ay lugwak. Ay arodi vtv nsiwang wan.
40008027	Ay Isus at ngay ufud kadulo ay gidgintoan te, Sinu tuy fag taw takaksvn nia at fakamulun. Aroro newa dewa tagmara ay lino gfaning at longan.
40008028	Ay Isus ndasug tsiuy baliwa lino sas taw Gerasa at talun. Ay arodi duak taw gfansaful ansure siginans fagfolian fag luib ay nafablang Isus. Ay kafag duak taw maksvn nu gfangadotama. Ay we taw ya manandalan sanya.
40008029	Ay arodi kanya fag duak taw nauro ngani te, Nataw am fagyafakamulunun ro sa emi, o Dius at Baguama. O am fagsteun am algan nanfauri o emi, dewa yud andasug fagfaurian fag menit.
40008030	Ay sanya sik ngay bumbu gfangudkudan sat dayut dayu.
40008031	Ay kafag ngay tagfafansaful maksvn nu get sas Isus te, Am algan nu nangaiyan wayo emi, fasai emi sa ngay bumbu.
40008032	Ay Isus nalong anya te, Kin, loi wan. Ay kafag ngay tagfafansaful nalfas wa fia ay nasakbo wa sa sangay bumbu. Ay arodi vtv kafag ngay bumbu fagayu masakit nu nafanlagyuan sasad ngabat ay taba wa ntong sasad lino ay napnut.
40008033	Ay at ngay tagalaga bumbu masakit mandi nu guli sas furuan, ay namansulit sa tibak taw aro at nalag fag duak taw tagfansaful.
40008034	Ay arodi fagayu taw sis furuan nalo wan laman namablang Isus. Ay nu nalag wan, maksvn nu glong anya te, Loi wan, lag ste ya.
40009001	Ay Isus nasakay wan sa sik sakayan lino, ay nandife ay ndasug sat furuan fia.
40009002	Ay e nabuba sa anya sik taw at yud malelegan sit igyan at fagbuban. Ay Isus nu nalag te, kafag ngay bagu kadasug e fagafanudun, nalong sanya fag taw at yud malelegan te, Sama, lag o gafanawa sam amatanganan, aroro nalyam wan am ngay asalanan.
40009003	Ay arodi taw Udyu at tibak tagfoyung Muisis at longan ginasan sat dayu te, Tuy fag taw at longan mauri sas Dius.
40009004	Ay Isus nasaful wa mangaro kafag ngay taw at amatanganan, ay glong te, Wain ay fagamatanganun at mauri.
40009005	Amatangani, inday tua at masakit, nu lumong au te, Nalyam wan am ngay asalanan, ay nu lumong au te, Malindugi ay loi wan.
40009006	Ay laman ro sumaful am te, au, Taw at Baguama e fagmabalyananun au ste swa daga laman namalyam taw at asalanan. Ay arodi Isus glong wa ngani sat yud malelegan fag taw te, Malindugi, bangkadi am igyan ay ulii wan sam bale.
40009007	Ay kafag taw nlindug ay noli wa fia.
40009008	Ay kafag ngay taw nu nalag, andulo daul, ay gseg Dius aroro kanya nafon fagmabalyananun sas taw.
40009009	Ay gina Isus nalo sanya ginan, nalag sik taw at ngayan Mateu nu malunggung sanya sis bale fagfonan famayad sat fun. Ay Isus nalong anya te, Aloi angku. Ay Mateu nlindug ay nangalo wa Isus.
40009010	Ay arodi gina Isus gfangon sa sik bale, ngayuk tagbul at famayad sat fun ay tagasalanan nasakbo sanya ay nanfangon yangay namasfuan Isus ay at ngay tagadal.
40009011	Ay sanya fag ngay taw Mafalayun nu nalag, ginto sas Isus at ngay tagadal te, Wain manga ay takamoyung nu gfangon fagfasfuanun ngay tagbul at famayad sat fun ay sik ngay tagasalanan.
40009012	Ay Isus nu nadungug at longan, nafaydayuan te, Sik taw at yud e fakasaitun wa gayudan tagfafia. Kayu way at ke fakasaitun takaylat.
40009013	Amatangani ay rvbvyi at masuad Dius at longan te, Ku fakaylatun bunwa ay fanggalangun, nu bunway kaylat au nu kafanyu am ay iba. Aroro ku fagnastaeun kwa namaful sa angku at masine fag taw, kayu way ke asalanan.
40009014	Ay arodi Uan Tagfasurung at ngay tagadal nangakbang sas Isus ay ginto te, Wain manga ami ay anggan at ngay taw Mafalayun em fage bukngaun yud gfangon, ay newa ngap am ngay tagadal wa katanya.
40009015	Ay Isus nalong anya te, O nunda ro gina yay sanya at bagu kadadua fag mangama at ngay fagadgalangan kabalu way ginanya fag menit. Duan. Ay aroro sa ban tibak menit e gtaban wa ban kafag mangama. Ay kaduge ya ban nia at ngay iba nu e fagyudun gfangon fag buknga.
40009016	Ay we taw ya nansimat sik bagu fag ramit sat dan fag lanbung at girat, nudway nabakbak taguna at bagu laman gfalay. Aroro at bagu fag fantabun umkalay ban ay gfabia at dan fag lanbung at girat.
40009017	Ay we taw ya nantalin at bagu fag malangu sat dan fag fagsuadan balat fagalagaun. Aroro nu natalin way sanya, at bagu fag malangu gfaura way at fagsuadan, ay kafag fagsuadan kaltu ro, ay at natalin umbusbus wan, ay at fagsuadan umrasras wan. Duan, sik taw at fagnantalinun at bagu tua fag malangu sat bagu fag fagsuadan balat fagalagaun, laman fagdua wa nfangulan.
40009018	Kaduge Isus garingang sa sangay taw, andasug sik fun. Ay kanya nlub sas Isus akbang ay get te, Ku baguina bagu nbul. Wainyayo, aloi angku, ay fatayuki am daluap sa anya ay lumeleg yay ro.
40009019	Ay Isus anlindug ay nangalo wa kafag funan, gasfuan at ngay tagadal.
40009020	Ay arodi sik mangena labi duak banwa nu e fangigusan, ankakbang sas Isus day guyuy, ay nalangbud sumyu sas Isus farangfangan lanbung.
40009021	Aroro at amatanganan te, Nus di kro nalangbud sumyu at lanbung, kafia kwa ro.
40009022	Ay Isus anbiling wa daul ay nalag kafag mangena, ay nalong anya te, Fagmangena, lag gafanawa sam amatanganan. Am fagafanudun at nafafia emu. Ay arodi vtv kafag mangena at fakasaitun anfia wan.
40009023	Ay Isus gina ndasug sa kafag fun at bale, nalag at ngay tagtulali ay anggan sik ngay taw tagaringang ngayu ngayu.
40009024	Ay Isus nalong te, Loi wan, aroro tuy fag baguina wa nbul. Gtiug way. Ay kafag ngay taw kase, gfalingun Isus.
40009025	Ay nu naiyan fagayu taw siginan sad bale, Isus nasakbo ay nated kafag baguina at daluap. Ay kafag baguina nlunggung.
40009026	Ay kafag fakamulun anbarita sas fagdaul sanya fag talun.
40009027	Ay kaduge Isus glo sanya ginan, duak taw yud glag galo anya. Ay kafag duama nauro te, Afanyui emi o fun Dabid at kasugfunanan.
40009028	Ay Isus nu nasakbo sa sik bale, anggan kanya fag duama at yud glag ankakbang anya. Ay Isus nainto anya te, O gafanud tuam te, Mafafakamulun au tuy. Ay kafag duama nabalus Isus te, Sabv em Fun.
40009029	Ay Isus nated kafag duama at mata ay glong te, Kin, umsure wa ro sa ayu nus nga se aksvn ay fagafanudun.
40009030	Ay arodi kafag duama glag wa daul. Ay Isus maksvn nu gsalag anya te, Lag gfasaful sas nus nga sinu fag taw aro fag fakamulun.
40009031	Ay dewa katanya, kafag duama nalo wan ay nafarapyag at barita sa baliwa anya sas fagdaul sanya fag talun.
40009032	Ay gina kafag duama at yud glag nalo, e nataban yangay fia sas Isus sik taw yud maaringang ay gfansaful.
40009033	Ay Isus nu naiyan siginan kafag taw kafag tagfafansaful, katsi kafag taw maaringang wan. Ay sanya fag ngay taw andulo daul te, Wami batang nalag takata tuy fag fakamulun sis talun Israel.
40009034	Ay dewa katanya at ngay taw Mafalayun gkamatoan te, At fangaiyan tagfafansaful siginan way lang tagfafansaful at fun.
40009035	Ay Isus nalo sa sangay furuan ayu daul ay sa sangay furuan ayu sirut, laman namoyung sanya sat ngay bale fakafulan. Ay at foyungan sanya at masine fag barita sa baliwas Dius nu gfagtainan. Ay Isus nafafia fagayu taw at ke fakasaitun nus nge wain fag fakasaitun.
40009036	Ay Isus nu nalag kanya fag ngay taw ngayu, kafanyu anya, aroro gidapan ay we ggubuk anya. Aroro kafag ngay taw kata way sik ngay tupa yud e galaga.
40009037	Ay Isus nafoyung sik faydayuanan sat ngay tagadal te, Ngayu at faggutluun, ay gsadsadian way at nanggutlu.
40009038	Darangini sat faggutluan at Fun, laman kanya sumugu sik ngay taggutlu sat faggutluan.
40010001	Ay Isus nafaful at Labi Duak tagadal, ay nafon anya at fagmabalyananun laman mafaiyan mauri fag ngay falad ay laman mafafia fagayu at ke fakasaitun, nus nge wain fag fakasaitun.
40010002	Ay kayu tuy Isus at labi Duak Nasugu at ngayan te, taguna, Simun, at sadi at ngayan, Pedru, ay at arian Andres, ay Santiagu ay at arian Uan, Sebedeu at baguama fag dua,
40010003	ay Felipe ay Bartulume ay Tumas ay Mateu, sik tagbul at famayad sat fun, ay Santiagu, Alfeu at baguama, ay Tadeu,
40010004	ay Simun Maseganama ay Udas Iskariute, kanya at namoyung ban Isus sat mauri fag ngay taw.
40010005	Ay Isus nasugu at Labi Dua te, Ay fagloan lag nandalan sas yud Udyu fag ngay taw at talun. Ay lag nandalan anggan sas taw Samaria fag ngay furuan fagayu.
40010006	Ay ay fagloan sai yakmans taw Israel. Aroro kafag ngay taw kata sik nalyam fag ngay tupa.
40010007	Ay kaduge am glo, foyungi te, Munakbang wan Dius nu gfagtainan taw.
40010008	Ay nu sanya am, fafiai at ngay ke fakasaitun, ay falelegi at ngay kinbul, ay fafiai at ngay tagabuyu ayu daul, ay anggan aiyani ngay tagfafansaful siginans taw. Fakamuluni tuy ay lag gfae bayad, aroro nafon au ayu ku fagmabalyananun wam e famayad.
40010009	Ay lag e buba salapi nus di alay sirut say fagsuadan.
40010010	Ay lag am gbuba sabi nu glo am. Ay lag gfadua ay lanbung, ay lag e lapak. Ay anggan lag am e tulag sa sangaba dalan. Aroro sik taw tagfakamulun e gfon wa fia sa anya at fakonun.
40010011	Ay nus nga nday fag furuan nu kadasug am, nanginsafuli yap sanya te, Sinu ste at masine fag taw. Ay nu e nafoyung tua ayu, banwani yap sanya yakmay am nalo sanya ginan fag furuan.
40010012	Ay nu nasakbo am sa sik bale, longi sanya at taw te, Kaylat au nu e fagmasineun ban am.
40010013	Ay sanya fag bale at taw nu kaylat tua gfasakbo ayu, darangini laman Dius nanfamanabayan anya. Ay aroro mangaro sanya nu dway kaylat gfasakbo ayu, duan. Dius at fagmanabayanun anfoli sa ayu.
40010014	Ay nus nga sinu nu dway kaylat gfasakbo ayu ay anggan nu dway kaylat gdungugan ay foyungan, nu glo wam sanya ginan fag bale, ay sanya ginan fag furuan, farikfiki tagsi ay darafa fag dafug, sik famasaful te, kafag ngay taw wa gfaning.
40010015	Ay anud wan nu glong au ayu te, Gina ban fanginsafulan asalanan fag menit, gtungud yay furuan Suduma ay Gumura kafag ngay furuan nu gafaurianan.
40010016	Katsi sumugu kwa ayu kata sik ngay tupa sas wa idu talun. Ay am, mamatangani tua nangus kata ule nu mamatanganan. ay malukmei yangay kata sik labikung nu malukme.
40010017	Ay mataganani tua at ngay taw, aroro kanya tumaban ayu sas taw Udyu at ngay fagtainan ay e malang ayu sa sangay bale fakafulan.
40010018	Ay e tumaban yangay ban ayu sat ngay fun ayu sirut ay sat ngay fun ayu daul aroro gafanud am sangku. Ay mafafoyung am sa baliwa angku sa kafag ngay fun ay sat ngay Udyu fag taw.
40010019	Ay nu nataban ban ayu, lag am gafanawa te, Tain ro siring ku longan, ay nataw ro ku foyungan. Aroro ginanya ban e moyung yay ban ayu say amatanganan sik longan at masine, laman ban e foyungan tuam anya.
40010020	Aroro bunwa ban am tagaringang, nu bunway ay Mama way ban at Masine fag Falad tagaringang si ayu.
40010021	Ay kaduge ban nia, sik faduksay nantaban ban at faduksay sa tibak taw laman namabul, ay sik mama nantaban at unga sa tibak taw laman namabul, ay sik sisian ban namawayan at fagtainan, laman e namabul anya.
40010022	Ay ginanya ban fag ngay menit, fagayu taw kauri ban ayu, aroro gafanud am sangku. Ay dewa katanya kayu at nagwantan anggan sas fakatabuan, umlangfe tua ban.
40010023	Ay sa sik furuan at taw nu gfauri way ban ayu, lagyui yap sat fadogan fag furuan. Aroro anud wan nu glong au ayu te, dia ban am gfatap taw Israel at ngay furuan yakmay au, Taw at Baguama, umdasug.
40010024	We tagadal tagtungud at takamoyung. Ay we fagsuguan tagtungud at tagfayafun.
40010025	Sabv ban sik tagadal nu kata wa at takamoyung, ay sabv ban sik fagsuguan nu kata wa yangay at tagfayafun. Ay nu e nafangayan sik fagyafunan at fun te, Lango at Fun, gtungud yay daul nu gfangayan ay nu gfalingun at ngay fagsuguan, o kin.
40010026	Nu katanya lag am kalimu kanya fag ngay taw. Aroro fagayu at yud kalag umsure ban, ay fagayu at nasuksuk e sumaful ban.
40010027	Ay fagayu ku longan ayu sas madulum longi yap sas mayamag, ay at naibugan sa ayu, foyungi laman fagayu taw dumungug.
40010028	Ay lag kalimu tagfabul ay bilug aroro we mafafabul ay falad. Ay fakalimuun ang tua at mafamin ay falad ay ay bilug sas Afuy Daul.
40010029	Ay at famayad duak maya sik salapi daga, o kin. Nus di sadik maya ya kabul nu dyakmay tam Mama at fakaylatun.
40010030	Ay anggan ay buk fagayu Dius natap wan.
40010031	Ay nu katanya, lag am kalimu. Aroro ay kamafanudan gtungud yay sik ngay maya.
40010032	Fagayu taw nu nafoyung tua sa tiba te, Au gafanud au sas Isus, anggan au namoyung kyangay ban sa ku Mama sas banwa te, Kanya ku taw.
40010033	Ay kanya fag taw nu kauri way gfoyung sat tiba te, Gafanud au sas Isus, anggan ban au kauri kway namoyung sa ku Mama sas banwa te, Kanya ku taw.
40010034	Lag am gamatangan te, ku fagindasugun laman namuba au fagmabayanun sa sangay taw ste swa daga. Duan. Ku fagindasugun dakwa namuba fagmabayanun. Namuba kway sik fiso.
40010035	Ku fagindasugun, namabadbaboan au sik talame, ay namabadbaboan au sik talanak, ay namabadbaboan au sik talmanugang.
40010036	Ay sik taw at fawayan tagsanya yay fag bale.
40010037	Ay sik taw nu kesug angku nu dway gtungud nu kesug at mama ay at mina, wa masine sak au nafangayan anya te, Ku taw. Ay katanya yangay sik taw nu kesug angku nu dway gtungud nu kesug at baguama ay at baguina, wa masine sak au nafangayan anya te, Ku taw.
40010038	Ay sik taw nu dway gbuba at fasulungan kayu ay nangalo angku, wa masine sak kangayan te, Ku taw.
40010039	Ay sik taw nu kesug way at leleg katsi, abandi ban umkalyam at leleg. Ay sik taw nu ddi long kesug at leleg katsi, aroro gafanud sa angku, kanya long ban e leleg tua kabavn.
40010040	Sik taw nu kaylat tua ayu, angku at fakaylatun. Ay sik taw nu kaylat tua angku, kanya kaylat yangay at nasugu angku.
40010041	Ay sik taw nu kaylat tua Dius at taglong aroro kanya Dius at taglong, at takaylat mul yangay ban at masine, kata sik taglong nu gbul at masine. Ay sik taw nu kaylat tua sik masine fag taw aroro kanya sik masine fag taw, at takaylat mul yangay ban at masine, kata kafag masine fag taw nu gbul at masine.
40010042	Ay nus nga sinu at nafon dewa sik taya way sirut mamam sa ku tagadal at yud kaksvn tiba, aroro kanya ku tagadal wan, anud wan nu glong au ayu te, kanya tagfon di ban umkalyam at masine.
40011001	Ay nu ntabu wan Isus nu gfoyung sat Labi Duak tagadal, kanya nalo wan sanya ginan laman namoyung sat dayu fag ngay furuan.
40011002	Ay Uan gina sisad fakaubungan, nu nadungug Fagtayukan at fakamulun, kanya nasugu at ngay tagadal,
40011003	ay nanginto sas Isus te, O o wan ebi at foyungan tagakadasugun. Ay o man nga gfanya yay ban ami.
40011004	Ay Isus gbalus Uan at ngay tagadal te, Loi wan ay foyungi sas Uan ay nadungug ay ay nalag ste ginan.
40011005	Aroro at yud glag ebi, katsi glag wan. Ay at yud malo ebi, katsi malo wan. Ay tagabuyu ebi katsi nfia wan. Ay at yud gdungug ebi, katsi gdungug wan. Ay at kinbul ebi, katsi gleleg wan. Ay at yud e kwa, katsi e nafadungug wa anya at Masine fag Barita.
40011006	Ay kafag taw guseganan tua nu ddi kauri angku.
40011007	Ay Uan at ngay tagadal nu nalo wan, Isus gfoyung sa sangay taw sa baliwas Uan te, Wain ro ay fagnaloun sas talun at yud e taw. Nataw ya ay fagyalagunun sanya. O kaylat am nanlag sik sigbo taginkuyusan sis tagmara.
40011008	Ay nu bunyay kanya ay fagyalagunun, nataw ya ay fagyalagunun sanya. O kaylat am nanlag sik taw at ke lanbung at masine daul. Aroro at ke lanbung at masine daul kanya nu gbanwan sa tua fia tiba tungud fag fun at bale.
40011009	Ay nu bunway kanya, nataw ya ay fagyalagunun. O kaylat am glag Dius at taglong at sadi. Ay kin, nu katanya, ay glong au ayu te, Uan gtungud yay tiba tam Dius at taglong.
40011010	Kanya wan ebi ebi Dius at nafoyung sa sik rirukan te, Sumugu au ku fagsuguan laman gumuna emu. Ay kanya ban tagfasine am dalan.
40011011	Anud wan nu glong au ayu te, fagayu mangena ya batang e nafasalug tagtungud yay Uan Tagfasurung. Ay dewa katanya nus nga sinu dewa tiba daga sas Dius at fagfagtainanun, kanya gtungud yay Uan.
40011012	Ay siginan ngay Uan Tagfasurung nu nanfamoyung dasug katsi, Dius at fagmafagtainanun anke maidap siginan sik ngay mafangauri fag taw kaylat gasanyaun daul ay gfakamulun wan aroro gyanangafulun sanya.
40011013	Aroro fagayu Dius at taglong ay anggan Muisis at Rirukan, nafoyung sa baliwa Dius nu gfagtainan kaduge Uan yud ndasug.
40011014	Ay nu gafanud tuam at foyungan, at masuad te, Uan, kanya wan takadasug ban fag taglong at ngayan Elyas.
40011015	Kayu at ke talinga, dungugani.
40011016	Dada ro nu gfafaningan au ayu. Am mangaro kata wayam sik ngay sisian nu gfangawean. Kanya malunggung way lang sas fagawean ay gfanguroan sa tiba te,
40011017	Dewami gfantulalian laman guseganan am, wam nangawean. Ay dewami kata gwayway, wam gawaywayun.
40011018	Kata tuy ku faydayuanan aro at masuad. Uan nu ndasug e fagyudun kon tibak menit, ay wa yangay ginum at malangu. Ay at ngay taw kauri daul te, Uan gfansaful way.
40011019	Ay au, Taw at Baguama, nu ndasug au, gfangon aktua ay ginum aktua. Ay at ngay taw glong te, Ida. Kanya fag taw sik tagfangkumon way ay sik tagalangu way. Ay newa kanya gfagadgalangan way ngay tagbul at famayad sat fun, ay tagasalanan tsigon. Dewa katanya, siginan Dius at fakamulun saful tam te, matuyan at fagmamatanganun.
40011020	Ay arodi Isus nagras sanya fag ngay furuan at taw, aroro dewa Isus nafalag ebi tangayu at mabalyanan fag fakamulun sanya fag ngay furuan, at taw wa naubun at ngay asalanan.
40011021	Ay Isus nalong te, Ida ida am, furuan Kurasin at ngay taw. Ay ida ida am, furuan Betsaida at ngay taw. Aroro nu nafakamulun akdi ku mabalyanan fag fakamulun sas furuan Tiru ay sas furuan Sidun, kata ku nafakamulun sa ayu, glugo wa ro gugat nu naubun at ngay asalanan, ay nasulun tagfantaras fag lanbung, ay anggan malunggung sisad dafug, laman gfalag te, naubun at ngay asalanan.
40011022	Ay glong kyangay ayu te, Gina ban fanginsafulan asalanan fag menit, at faurianan sa ayu amabiat yap ban furuan Tiru ay furuan Sidun at ngay taw at faurianan.
40011023	Ay am wan, furuan Kapernaum at taw, o nu gamatangan am ayu, e namabat ban sa ayu sas banwa. Duan, ay fakadasugan sa way at kinbul at talun. Aroro nu nafakamulun akdi ku mabalyanan fag fakamulun sas furuan Suduma, kata ku fakamulun sa ayu, satu ro ste yay kafag furuan anggan katsi.
40011024	Ay katsi glong au ayu, furuan Kapernaum te, Gina ban fanginsafulan asalanan fag menit, at faurianan sa ayu amabiat yap ban furuan Suduma at faurianan.
40011025	Ay ginanya, Isus glong te, Mama, o wan banwa at Fun ay anggan daga at Fun. Fadi fadi nafamasuksuk tuo ku foyungan at masuad sat mamatanganan fag ngay taw ay sat ke fagsafulun fag ngay taw, ay nafasure tuo ku foyungan at masuad sa takata sik ngay sisian fag taw.
40011026	Kin, Mama, aroro katanya tua am fakaylatun.
40011027	Ku Mama yay at nafon angku fagayu fagmabalyananun. Ay we taw saful fia angku, At Baguama, nu bunway ku Mama way lang tagsaful. Ay we taw saful fia ku Mama, nu bunway au, At Baguama, tagsaful. Ay kayu ku fakaylatun gfasaful, anggan kanya fag taw saful yangay.
40011028	Akbangi wa sa angku, nus nga sinu am takalufuy, ay at ke famubaun mabiat. Ay au wan tagfafia ay lufuy.
40011029	Fasii ayu ku fantungud liug, ay uliti fagayu ku foyungan ayu. Aroro mafanyan aktua ay malukme ktua, ay gfafia ktua ban ay lufuy.
40011030	Aroro wa mabiat ku nafon ayu fag fantungud liug ay magan ku nafon ayu fag famubaun.
40012001	Ay gina sis famiangalay fag menit Isus ay at ngay tagadal gdalan sa sik gamasun. Ay ginanya at ngay tagadal kalunus, ay nabul at raug ay naon.
40012002	Ay sik ngay taw Mafalayun nalag ay nalong sas Isus te, Damai, am ngay tagadal at fakamulun. Nu katanya way kamabo way tam faugali sis famiangalay fag menit.
40012003	Ay Isus nabalus anya te, O nunda yam natap fun Dabid at fakamulun ebi gina kalunus ay anggan at ngay ufud.
40012004	Ay fun Dabid nasakbo sas Dius at Bale ay naon tinapay at fon sas Dius, dewa wa masine Dabid ay at ngay ufud nu kon, aroro wa masine tibak taw nu kon ka fag fakonun. Kayu way lang at ngay tagfon fanggalangun takon.
40012005	Ay o yam natap yangay sas Muisis at Rirukan te, At ngay tagfon fanggalangun sis Dius at tagbia fag bale wa gfaning famiangalay fag menit at faugali, ay dewa katanya we asalanan.
40012006	Ay glong kyangay ayu te, e ndasug ste gtungud yay Dius at tagbia fag bale.
40012007	Amatangani Dius at longan te, Ku fakaylatun bunwa ay fanggalangun, nu bunway kaylat au nu kafanyu am ay iba.
40012008	Ay nu nasaful diam kanya fag longan at masuad, di am nangus glong te, Kafag taw e asalanan, kafag taw nu ddi e asalanan. Aroro au wan, Taw at Baguama, famiangalay fag menit at Fun.
40012009	Ay arodi Isus nalo sanya ginan ay nasakbo sas taw Udyu at bale fakafulan.
40012010	Ay sanya sik taw at mabulan at daluap. Ay sanya fag ngay taw ginto sas Isus te, Sik taw nu gfafia at ke fakasaitun sis famiangalay fag menit, o gfaning yangay tam faugali. At fakaylatun namoyung sa tibak taw te, Isus e asalanan.
40012011	Ay Isus glong yangay sanya fag ngay taw te, ay tupa nu ntong sisad lusung sis famiangalay fag menit, arodi namul am sanya ginan, o kin.
40012012	Ay sik taw at kamaesugan gtungud yay sik fagalagaun. Nu katanya, o sik taw gfaning tam faugali nu e masine fag fakamulun sis famiangalay fag menit.
40012013	Ay arodi Isus nalong sa kafag taw at ke mabulan fag daluap te, Falugdei am take. Ay kafag taw nafalugde wa fia fagngaba at take. Ay at daluap anfia wan ay kata wa at sadi.
40012014	Ay arodi at ngay taw Mafalayun nalo wan laman namakamatoan yay te, Tain tam fakamulun laman namabul ban tam Isus.
40012015	Ay Isus nasaful at ngay taw Mafalayun at algan, ay nalo wan sanya ginan. Ay ngayuk taw nangalo anya. Ay Isus nafafia kafag ngay taw ke fakasaitun.
40012016	Ay Isus nasalag sanya fag ngay taw te, Lag kamarita sa baliwa angku.
40012017	Kaya katanya gfafasludan Dius at taglong Isayas at naguna nafoyung te,
40012018	Amatangani. Tuy wan ku fagsuguan, ku filian, ku fakesugun, guseganan au daul anya. Namon au anya ku Masine fag Falad, laman ban kanya moyung sas yud Udyu fag ngay taw te, Katsi ban Dius gfalangfe wa ayu.
40012019	Kanya di ban kamabadbaboan, ay maran nu garingang, Ay di ban kadungug sa sangay furuan,
40012020	Ay dewa e sik sigbo malukyukan, kanya di ban ggatvng. Ay dewa sik salung gakarabungun, kanya di ban gfarabung. Ay abandi ban at fakamulun laman fagayu taw kaylat fakalangfean.
40012021	Ay fagayu ban taw e fagsegun sa anya.
40012022	Ay e nataban sas Isus sik taw ke tagfafansaful, ay yud glag ay wa maaringang. Ay Isus nafafia anya ay maaringang wan ay glag wan.
40012023	Ay sanya fag ngay taw andulo ay nalodlongan te, Malgau tuy wa manga fag taw fun Dabid at kasugfunanan.
40012024	Ay at ngay taw Mafalayun nu nadungug kafag ngay taw at longan, nabalus te, Kanya fag taw nu gaiyan tagfafansaful, at fagmabalyananun siginan way Lango at Fun. Aroro kanya fag fun, tagfafansaful at fun.
40012025	Ay Isus nasaful kafag ngay taw Mafalayun at amatanganan, ay nalong anya te, Kayu fun at taw nu gawayan way gugat, abandi ban kafag fun we fagsuguan ya. Ay dewa sik furuan ay dewa sik bale at taw nu gawayan way, abandi ban we taw gbanwan sanya.
40012026	Ay Satanas nu gaiyan yangay at sadili, gfawayan way sat sadili, ay wa ban gtaglayun at fagmafunanun, o kin.
40012027	Ay ku fagmabalyananun, ku fangaiyan tagfafansaful, nu siginan way Lango at Fun, daginan ay fagsuguan at fagmabalyananun at fangaiyan tagfafansaful. Ay ay fagsuguan at fakamulun gfalag te, wa matuyan ay longan.
40012028	Ku fagmabalyananun ku fangaiyan tagfafansaful nu siginan tua Dius at Masine fag Falad, amatangani Dius gfagtainan wa ayu.
40012029	O sik taw masakbo sa sik mabitsug fag taw at bale ay gfangkamul at ramraman dewa yud nasiuk taguna at mabitsug fag taw. O duan. Ay sabv, nu nasiuk wan, kanya mafafangkamul wa dayvm at ramraman fagayu.
40012030	Ay nus nga sinu nu dway ggubuk angku, kanya gfawayan way angku. Ay nus nga sinu nu dway gfaful taw sa angku, kanya gfasaruayan way at ngay taw.
40012031	Ay nu katanya, glong au ayu te, nus nge wain fag asalanan, ay nus nge wain fag longan mauri sas Dius baliwa, Dius mafafalyam. Ay dewa katanya nu e mauri way fag longan sat Masine fag Falad baliwa, duan, we mafafalyam ya.
40012032	Ay nus nga sinu at ke mauri fag longan sa baliwa angku, Taw at Baguama, mafafalyam yay ban. Ay nus nga sinu at ke mauri fag longan sat Masine fag Falad baliwa, we mafafalyam ya, dewa katsi fag ngay menit, ay kabavn ban.
40012033	Sik kayu masine, anggan at rawvg masine tua. Ay sik yud masine fag kayu, anggan at rawvg wa masine. At rawvg tagfasaful sas taw te, o tain kafag kayu.
40012034	Kata wayam sik ngay dot. Ay fagyudun mafafoyung at masine, aroro mauri wayam. Aroro taw at longan gfaning yangay at amatanganan.
40012035	Sik masine fag taw, masine tua at fagfasureun siginan at masine at basad. Ay sik mauri fag taw mauri way at fagfasurean siginan at mauri at basad.
40012036	Ay gfoyung au ayu te, gina ban fanginsafulan asalanan fag menit, fagayu taw namoyung sas Dius sa baliwa fagayu at longan at yud e tungkul.
40012037	Aroro siginan am ngay longan Dius gfangayan ban emu te, Wo e asalanan, ay man nga, E asalanan way o.
40012038	Ay arodi tibak tagfoyung Muisis at longan ay tibak taw Mafalayun naet sas Isus te, Takamoyung, kaylat ami nu gfalag o emi sik mabalyanan fag fakamulun tagfatoglag te, siginan os Dius.
40012039	Ay Isus nabalus anya te, Ay fagyalagunun sik ke fakatoglagan way fag fakamulun aroro sik mauri wayam fag ngay taw ay at yud matuyan sas Dius. Ay wa ban e gfalag sa ayu sas day ebi at fakatoglagan at kindasug sas Dius at taglong Unas.
40012040	Aroro kata yangay ebi Unas nu tuluk menit ay tuluk yabi nu sisad ungdan albon daul katanya yangay ban au, Taw at Baguama, tuluk menit ay tuluk yabi nu sisad luib.
40012041	Ay ebi fag ngay taw Ninibe gdog yangay ban gleleg gfasfuan ayu gina ban fanginsafulan asalanan fag menit. Ay ginanya ban at ngay taw Ninibe lumong sa baliwa ayu te, mauri ay fakamulun. Aroro at ngay taw Ninibe naubun tua at ngay asalanan gina nadungug Unas at foyungan. Ay amatangani, e ndasug ste gtungud yay Unas.
40012042	Ay sik mangena, ebi sis talun Seba at fun, gdog yangay ban gleleg gfasfuan ayu gina ban fanginsafulan asalanan fag menit. Ay ginanya kafag mangena lumong sa baliwa ayu te, mauri ay fakamulun, aroro kafag mangena ndasug sas fun Sulumun siginans fungfung daga, laman nandungugan fun Sulumun ay mamatanganan fag longan. Ay amatangani, e ndasug ste katsi, gtungud yay fun Sulumun.
40012043	Sik mauri fag falad naubun aro at fagbanwanan fag taw, ay nalo sa sangay talun at yud e mamam, laman nanrvbvy tibak fagbanwanan. Ay we nalag.
40012044	Ay kafag mauri fag falad gamatangan te, Guli kyay siring sa ebi ataw ku bale. Ay nu ndasug sanya, manlag di malanu ay masine at bale ay we ibama sanya.
40012045	Ay kafag mauri fag falad nalo ay nataban yay fitu yak mauri fag falad. Ay kanya fag fitu gtungud yay anya nu mauri. Ay kanya fagayu namanwan sanya fag taw, ay kafag taw nkugat yay siginan ebi ataw nu mauri. Katanya yangay ban takadasug anggan sa ayu fag ngay taw mauri.
40012046	Ay kaduge Isus gfoyung sanya fag ngay taw, Isus at mina ay at ngay faduksay ndasug, ay gfanya anya sas lod bale, kaylat gyafakamatoanun anya.
40012047	Ay e nafoyung Isus te, Sna am mina ay am ngay faduksay sis lod bale, gyafakamatoanun emu.
40012048	Ay Isus nabalus te, Sinu ku mina ay sinu ku ngay faduksay.
40012049	Ay Isus natiu at ngay tagadal ay nalong te, In tsigon ku mina wan ay ku ngay faduksay wan.
40012050	Aroro nus nga sinu tagfaning ku Mama sas banwa at fakaylatun, kanya wan ku ngay faduksay ay ku mina.
40013001	Ginanya fag menit, Isus nalo wan sanya ginan fag bale ay malunggung yay sis tigyangan lino.
40013002	Ay sik ngay taw ngayu ngayu ndasug ay gligung anya. Ay nu katanya Isus nasakay sa sik sakayan lino ay malunggung sanya. Ay at ngay taw malindug way sanya sa sangaba tigyangan lino.
40013003	Ay ngayu Isus nu gfafaydayuanan nu gfoyung sa sangay taw te, Ebi sik taw tagtanum bvtang nakoko wan laman nananum.
40013004	Ay gina gtanum, tiba at bvtang antong sasad dalan. Ay sik ngay manuk tungud ndasug sanya ay nasinduk wan.
40013005	Ay tiba at bvtang antong sas tagagangun fag daga. Ay sanya mayangfis way at daga. Ay masakit nu gtugbung, aroro wa ngabasad at daga sanya.
40013006	Ay nu masugba wa at menit, at bagu gtugbung fag bvtang kaitut wan, aroro at lalid wa kaabasad, ay nyango wan.
40013007	Ay tiba at bvtang antong sas swa madugi at lalid ay at dugi nbia ay nafaut wan at tanuman.
40013008	Ay tiba at bvtang antong sas daga masine, ay ngayu at rawvg. Siginan sadik bvtang, safuluk safulu, ay tiba unumk safulu, ay tiba tuluk safulu.
40013009	Kayu at ke talinga, dungugani.
40013010	Ay Isus at ngay tagadal ankakbang sas Isus ay ginto anya te, Wain ro kabavn am fagfaydayuananun nu gfoyung o sa sangay taw.
40013011	Ay Isus nabalus anya te, Aroro Dius kaylat nu saful am at fagmafagtainanun at ngay masuksukan fag ugali. Ay duan, wa kaylat sa tibak taw nu gsaful.
40013012	Aroro sik taw nu e fagsafulun tua, e mamut yay ban laman umkayu at fagsafulun. Ay sik taw nu alay way sirut sirut at fagsafulun, e namul yay ban siginan anya.
40013013	Nu katanya ku fagfaydayuananun nu gfoyung au sanya fag ngay taw, laman kanya dewa gdama wa glag, ay dewa gdungugan wa gdungug, ay wa gtogdungug.
40013014	Ay nfasludan wa ngani fia sanya ebi ebi fag taglong, Isayas at naguna nafoyung te, Dewam gdungugan gugat, wam katogdungug ya, ay dewam gugat gdama, wam glag ya.
40013015	Aroro tuy fag ngay taw we amatanganan, ay kauri wa gdungug, ay at mata gtipan way. Satu ro nu dyaman katanya, tuy fag ngay taw glag tua ban, Ay gdungug tua ban, ay gtogdungug tua ban ay kafoli ban sa angku, ay namafia kyay ban anya.
40013016	Ay am long guseganan tuam, aroro glag tuam, ay anggan gdungug tuam.
40013017	Ay anud wan nu glong au ayu te, Ebi fag ngay taglong ay ebi fag ngay masine fag taw gyalagun oma ay nalag katsi, ay wa nalag. Ay kanya kaylat oma gyadungugan ay nadungug katsi, ay wa nadungug.
40013018	Dungugani sa aro ku faydayuanan sa baliwa tagtanum at masuad.
40013019	Nus nga sinu at nadungug at Longan sa baliwas Dius nu gfagtainan ay nu dway nasaful at masuad, at mauri umdasug ay namul kafag Longan aro at natanum sit amatanganan. Kata aro fag bvtang at kintanum sasad dalan.
40013020	Ay at bvtang at kintanum tagsis wa gang, katanya yangay at Longan, sik taw at nadungug. Ay masakit kafag taw nu gafanud nu guseganan.
40013021	Ay kanya kata yangay kafag bvtang nu yud e lalid, ay wa glugo nu gafanud. Ay abandi ban sik fagidapun ay sik faurianan nu ndasug aroro nu gafanud sit Longan way lang, arodi vtv kanya nafangafoliun wan.
40013022	Ay at bvtang at kintanum sis wa madugi, katanya yangay at Longan sa sik taw at nadungug. Ay dewa katanya kanya fag taw at fagamatanganun sa way daul at fagafanawaun ste swa daga, ay anggan at fakesugun sa ways fagmaramramanun, ay kanya nafaut at longan, ay at nadungug wa ban e rawvg.
40013023	Ay tiba at bvtang at kintanum sit masine fag daga, katanya yangay sik taw at nadungug at Longan ay natogdungug ay kaylat. Kafag taw e masine wa fia fag fakamulun kata yangay kafag tanum nu e rawvg. Tiba safuluk safulu, ay tiba unumk safulu, ay tiba tuluk safulu ginan kafamut.
40013024	Ay Isus nafoyung yangay sik faydayuanan te, Dius nu gfagtainan kata yangay sik taw nu nananum at masine fag bvtang sat gamasun.
40013025	Ay kaduge fagayu taw gtiug, sik tagfawayan andasug ay natanum yangay sik ngay mafarean sa kafag taw ngaba tanuman. Ay arodi vtv kafag taw nalo wan.
40013026	Ay abandi at natanum natugbung ay narawvg. Ay anggan at ngay mafarean ansure yangay.
40013027	Ay tagbilug gamasun at ngay fagsuguan nangakbang ay nalong sat fun te, Fagtainan, sabv, masine ngawan tam natanum fag bvtang sim gamasun. Wain manga kafag ngay mafarean fagnasuglatanun natugbung.
40013028	Ay tagbilug gamasun nabalus anya te, Sik tagfawayan at nafakamulun. Ay at ngay fagsuguan nainto yangay te, O kaylat o nu gyawa ami katsi.
40013029	Ay tagbilug gamasun nabalus te, Deyud. Magulad am tam natanum ginam ggulad at mafarean.
40013030	Fabayani wan nu kagurang, ay nu famulan wa ban, gfoyung kyay ban sa ku ngay taggutlu te, Taguna fafuli yap at ngay mafarean ay futusi ay ukasi wa sasad afuy. Ay tam tanum long fafuli sa ku bale famoy.
40013031	Ay Isus nafoyung yangay sik faydayuanan te, Dius nu gfagtainan kata yangay sik rigrig sulud, sik taw nu nabuba ay namarigrig sat ngaba gamasun.
40013032	Kanya wan talay talay fag bvtang sas fagdaul daga, ay nu natugbung wan ay nu nbia wan, kanya wat tagtungud tibak makmak. Ay nu sik kayu wan, manuk tungud nanfugad tua sat sanga.
40013033	Ay Isus nafoyung yay fia sadi yak faydayuanan te, Dius nu gfagtainan kata sik famaura tinapay. Sik mangena nabul at famaura ay nafasuglatan naawat tinapay, kadaul sik sabi. Ay arodi fagayu at naawat ankura wan.
40013034	Ay Isus kayu ginan gfoyung sa sangay taw, gfaydayuanan way. Ay wa gfoyung nu dway e faydayuanan.
40013035	At fagnafakamulunun katanya laman namafasludan Dius at taglong at naguna nafoyung te, Namoyung kban sik ngay faydayuanan, Ay namoyung kyangay ban anggan ebi at masuksukan siginan ngay ebi ebi tam fagdaul daga nu bagu kafasigad.
40013036	Ay arodi Isus nalo wan siginan aro at maful fag ngay taw, ay nasakbo sat fagtaglayunan fag bale. Ay at ngay tagadal ankakbang sa anya ay ginto te, Fayamagi emi am faydayuanan sat mafarean sas gamasun.
40013037	Ay Isus gbalus te, Tagtanum at masine fag bvtang au wan, Taw at Baguama.
40013038	Ay kafag gamasun tam fagdaul daga wan. Ay at masine fag bvtang, kayu Dius at fagfagtainanun fag ngay taw. Ay at mafarean, kayu tagfaning at mauri.
40013039	Ay at fawayan at natanum kafag ngay mafarean, kanya Satanas. Ay at fanggutluan, gina ban fagdaul daga at fakatabuan, ay at ngay taggutlu, kanya Dius at ngay tagbarita.
40013040	Nus nga setaw nu gfaful at ngay mafarean ay gukas sasad afuy, katanya yangay ban sas fakatabuan fag ngay menit.
40013041	Ay au, Taw at Baguama, gsugu kban ku ngay tagbarita laman nanfasaman kayu tagfe asalanan tiba ay kayu at mauri at fakamulun, siginan ku fagmafagtainanun.
40013042	Ay at ngay tagbarita mukas ban fagayu sasad afuy sas fagirugan. Sanya nu gwayway ban gugat ay anggan nu gfaringgit at bagang.
40013043	Ay ginanya ban fag menit, at ngay masine fag taw masulo ban katas menit nu masulo, aroro sanya si wa tam Mama at fagfagtainanun. Kayu at ke talinga, dungugani.
40013044	Dius nu gfagtainan kata yangay sik mesug daul fag ramraman at masuksukan sa sik gamasun. Ay abandi sik taw nalag kanya at mesug ay nadog nafasuksuk. Guseganan daul aroro nalag kafag ramraman, ay nafalao yay fagayu at ramraman nus nge wain, ay namul kafag gamasun.
40013045	Ay sadi ya fia ku faydayuanan. Dius nu gfagtainan kata yangay sik tagfalao nu nanrvbvy sik ngay mabulawanan fag ramraman.
40013046	Ay kanya nalag tibak taw ba gang tagtungud tiba nu mafanud. Ay aroro ngayu tua nu kabayad, kanya nalo wan ay nanfalao yay fagayu at ramraman nus nge wain laman namul kafag gang at mafanud.
40013047	Ay sadi ya fia ku faydayuanan. Dius nu gfagtainan kata sik fanggamat albon. Ay e nanama sasad lino at fanggamat albon, laman nanggamat nus nge wain wa kalbon.
40013048	Ay albon nu nkapnu sat fanggamat, kafag ngay taw gguyud at fanggamat albon sas tigyangan lino. Ay malunggung yay sanya laman nansuad at masine fag albon sat fagsuadan, ay nangukas wan kayu at yud masine fagayu.
40013049	Katanya yangay ban sat fakatabuan fag ngay menit. Dius at ngay tagbarita gina ndasug, kanya ban namasadsamanan at ngay mauri fag taw siginan at ngay masine fag taw.
40013050	Ay mukas ban at mauri fag ngay taw sasad afuy sas fagirugan. Ay sanya nu gwayway ban gugat ay anggan nu gfaringgit at bagang.
40013051	Ay Isus ginto yangay te, O nasaful wam fagayu ku longan at masuad. Ay at ngay tagadal gbalus te, Sabv wan.
40013052	Ay Isus nalong yangay fia anya te, Nu katanya fagayu tagsaful Dius at longan ay ansik tagadal sas Dius at fagfagtainanun, kanya kata sik tagbilug bale. Aroro kafag tagbilug nafasure siginan at sandigan at bagu fag fagmaramramanun ay anggan yangay at taglugo fag fagmaramramanun.
40013053	Nu ntabu wan Isus nu gfoyung kafag ngay faydayuanan, nalo wan sanya ginan.
40013054	Ay nu ndasug sat furuan fia, nafoyung sanya fag ngay taw sat bale fakafulan. Ay at ngay taw andulo ay gidgintoan te, Daginan ro manga kanya fag taw at fagsafulun at foyungan takatanya. Ay daginan ro anggan at fagmabalyananun laman gfakamulun at ngay madulo.
40013055	O tuy wa manga fag taw kafag takawat bale at baguama, o sabv. Ay o tuy wa manga ke mina at ngayan Maria ay at ke ngay faduksay at ngayan Santiagu ay Use ay Simun ay Udas, o sabv.
40013056	Ay at faduksay fag ngay mangena ste yangay, o sabv. Daginan ro siring tuy fag taw at ngay foyungan fagayu.
40013057	Ay kanya fag ngay taw kauri Isus. Ay Isus nalong anya te, Nus nga nday fag taw gseg Dius at taglong, sas day at taw sit taglong at talun ay anggan at kalongan.
40013058	Ay wa ngayu Isus nu gfasure at mabalyanan fag fakamulun sanya, aroro sanya at ngay taw wa ngap gafanud.
40014001	Kaduge nia, at fun sanya fag talun, fun Erudes, nadungug Isus at fakamulun.
40014002	Ay kanya fag fun nalong sat ngay fagsuguan te, Nu gamatangan au Isus, Uan way Tagfasurung nadog yay naleleg. Fakatanyaun mabalyanan at fakamulun.
40014003	Katanya way fun Erudes at fagnalongun, aroro ebi ataw nafagamat Uan, ay nasiuk ay naubung wa taba. Aroro Erudes andadua sat ifag Erudias, at faduksay Felipe at tina.
40014004	Ay ebi ataw Uan nalong sas Erudes te, Kamabo wayo tam faugali nu gtiug wayo Erudias.
40014005	Ay Erudes kaylat wama gfabul Uan, ay duan, wa nafabul aroro kalimu way at ngay taw Udyu. Aroro at ngay taw gafanud wa te, Uan Dius way at taglong at sadi.
40014006	Ay abandi Erudes e fagmafulun gina ndasug at fagamatanganun fag menit nu kasalug. Ay Erudias at baguina kamaseganinaun sanya fag ngay mangama at maful sanya. Ay Erudes kaylat daul.
40014007	Ay kanya fag fun nafatuyanan sa kafag baguina te, Gfon kwa ban emu nus nge wain am fagetun.
40014008	Ay kanya fag baguina at mina naatul, ay kafag baguina anke fagetun siginan kafag fun te, Suadi Uan Tagfasurung at alfuyu sa sik laman ay fosuki sa angku stae.
40014009	Ay kafag fun kabalu, ay dewa katanya, kanya nasugu laman namaning kafag baguina at fagetun, aroro sa aro taw at nafafanud ay aroro at ngay betaw nadungug.
40014010	Ay arodi kafag fun nasugu wa fia ay nafalifung Uan at alfuyu gina sisad ubung,
40014011	ay nabuba wan at alfuyu sa sik laman ay nafon sanya fag baguina. Ay kafag baguina nabuba yangay sat mina.
40014012	Ay Uan at ngay tagadal andasug sas fakaubungan ay nabul Uan at bilug ay namoli. Ay arodi kafag ngay tagadal nalo laman namoyung sas Isus.
40014013	Ay Isus nu nadungug te, e nafabul wa Uan, nasakay wa sa sik sakayan lino ay nalo wan sanya ginan fag talun ay andasug sa sik talun at yud e taw. Ay fagayu taw nu nasaful te, Isus nalo wan, nangguyan yay anya sa sangaba talun siginan at ngay furuan.
40014014	Ay Isus nu naduksun siginans sakayan, nalag yay sik ngay taw ngayu ngayu. Ay Isus kafanyu kanya fag ngay taw ay gfafia at ngay ke fakasaitun.
40014015	Ay at menit nu siwas asudan mata, Isus at ngay tagadal nangakbang sas Isus ay nalong te, We bale ste, ay kayabi wan katsi. Falaoi wa kafag ngay taw, ma ro nanrvbvy at fakonun sa sangay furuan.
40014016	Ay Isus nalong sat ngay tagadal te, Kya masine gfalao anya. Am wa ro tagfayafun anya.
40014017	Ay at ngay tagadal nalong sas Isus te, Duan. Lima wayk tinapay ay dua way sirut kalbon em buba iste.
40014018	Ay Isus nalong te, Fastei.
40014019	Ay Isus nafalunggung fagayu taw sasad wa makmak. Ay Isus nagalumutan kafag limak tinapay ay kafag duak albon, ay natangda sas banwa ay naseg tam Dius. Ay nu ntabu wan, Isus nalungud yay at ba tinapay ay nafon sat ngay tagadal. Ay at ngay tagadal nafon yangay sa sangay taw.
40014020	Ay fagayu taw naon ay napsug wan. Ay nu ntabu wan nafaful labi duak sabi mapnu at naglungudan at sawad.
40014021	Ay at nafangon limak libuk mangama, saman yay ngay mangena ay at ngay sisian.
40014022	Ay arodi Isus nasugu at ngay tagadal, laman nansakay sas sakayan lino ay namaguna wa anya sat dife, gina Isus gfalao at ngay taw.
40014023	Ay Isus nu nafalao wan kafag ngay taw, naundaud sa sik buksul gsesadian laman nandarangin sanya. Ay nu nyabi wan, sanya yay Isus gsesadian.
40014024	Ay aro at ngay tagadal at sakayan ngayayu wan siginans tigyangan, ay lugwak gfaidapan anya, ay tagmara gfablang way anya.
40014025	Ay balabag di, s'daga kamenit gina madulum yay sirut, Isus nalo sa sangaba tungud lino ay nkakbang sat ngay tagadal.
40014026	Ay at ngay tagadal nadama Isus nu glo sa sangaba tungud lino, ay garinun daul kalimu ay glong te, In sik labang way. Ay at kaksvnan nu kalimu nafanguroan.
40014027	Ay arodi vtv Isus nalong anya te, Faksvni ay amatanganan. Au way. Lag kalimu.
40014028	Ay Pedru gbalus sas Isus te, Ku Fun, nu o yay fia, faloi yangay angku sa sangaba tungud lino.
40014029	Ay Isus nabalus te, Wainyayo. Ay Pedru naduksun siginan at sakayan ay nalo sa sangaba tungud lino nangakbang sas Isus.
40014030	Ay Pedru nu nalag te, maksvn nu gtagmara, kanya kalimu. Ay kanya gfasigad wa kalubgub, ay nauro te, Ku Fun, gubuki angku.
40014031	Ay arodi vtv Isus nafalugde at take ay nated Pedru ay nalong anya te, O wan sik taw at yud maksvn am fagafanudun. Wain ngani am fagfainfolianun am amatanganan.
40014032	Ay gina duama nasakbo sas sakayan, anragang wan nu gtagmara.
40014033	Ay at ngay tagsisad sakayan naseg Isus ay nalong te, Matuyan o wan Dius at Baguama.
40014034	Ay Isus ay at ngay tagadal nu ndife wan, at fakadasugan sas talun Genesaret.
40014035	Ay sanya fag talun at ngay taw nu nalag te, kanya wa mangaro Isus, namoyung yay sat ligung fag ngay furuan. Ay e nataban sas Isus fagayu at ke fakasaitun,
40014036	ay at ngay taw get sas Isus laman at ke fakasaitun nanlangbud sumyu dewa sas Isus at farangfangan lanbung. Ay arodi fagayu at nalangbud sumyu anfia wan.
40015001	Kaduge nia tibak taw Mafalayun ay anggan tibak taw tagfoyung Muisis at longan andasug siginans Erusalem ay nangakbang sas Isus ay nalong te,
40015002	Wain manga am ngay tagadal at fakamaboun tam mangaguyang at faugali. Aroro wa gfegus at daluap gina nanfangon.
40015003	Ay Isus nabalus kafag ngay taw te, Ay am, wain ay fakamaboun Dius at suguan, newa ay fagfaningun ang way ay faugali.
40015004	Aroro ebi Dius nasugu wa te, Suyui tua am mama ay am mina, ay, Fabuli wan nus nga sinu fag taw nu glong way mauri sat mama ay sat mina.
40015005	Ay dewa Dius nasugu katanya, gfoyung way am te, masine sik taw nu nalong way sat mama ay sat mina te, Nafon kwa sas Dius ku algan fanggubukun ayu. Ay nu katanya way ay longan, at masuad glong wayam te, Lag gsuyu ay mama ay ay mina.
40015006	Ay nu katanya way ay longan, gfae yud wam e tungkul Dius at longan ay ay fagfaningun ang way ay faugali..
40015007	Sik takamaningan way am. Ay matuyan Isayas nu naguna nafoyung ebi ebi sa baliwa ayu te,
40015008	Tuy fag ngay taw, nu gseg angku si way lang at bibig, ay dewa katanya at amatanganan ngayayu way angku.
40015009	Nu katanya way we tungkul, dewa gseg angku, Aroro at foyungan taw way at longan, nafoyung te, Dius at longan.
40015010	Ay Isus nafaful sanya fag ngay taw ay nalong anya te, Dungugani ay asafuli ku longan.
40015011	Bunwa sik taw at naon tagfasuya anya. At longan way mauri tagfasuya anya.
40015012	Ay Isus at ngay tagadal ankakbang ay nainto anya te, O saful wo te, at ngay taw Mafalayun kauri nu nadungug am longan aro.
40015013	Ay Isus nafaydayuanan te, Fagayu tagtugbung nu bunway ku Mama sas banwa at natanum, e gumulad yay ban.
40015014	Fabayani wa anya, aroro kafag ngay taw takata way sik ngay taw yud glag tagtabanan tiba yangay yud glag fag ngay taw. Ay fagdua kabulsu way ro sasad lusung.
40015015	Ay Pedru ginto sas Isus te, Foyungi emi kanya am faydayuanan at masuad.
40015016	Ay Isus nabalus anya te, O nunda anggan am, yam yangay e fagsafulun.
40015017	O nunda yam nasaful te, kamayewa at nafasat basad bibig umdasug yangay sat ungdan ay abandi gtaglayun sas fagalangan.
40015018	Ay tagfasuya taw tagsiginan way at bibig, kanya tagsiginans taw at amatanganan.
40015019	Aroro tagsiginan sik taw at ayupan kasure sik ngay mauri fag ngay amatanganan, ay nu gfabul way, ay nu gfanugtug way, dewa sat ke tama ay dewa sat yud batang e indugan, ay nu gfangkamul way, ay nu kamuag way nu gfoyung tiba at ugali.
40015020	Takatanya tagfasuya sik taw. Aroro sik taw nu kon dewa yud nafegus at daluap gina nanfangon, wa gfasuya anya.
40015021	Ay abandi Isus nalo wan sanya ginan ay andasug sa sik talun munakbang sas furuan Tiru ay Sidun.
40015022	Ay arodi sik mangena, sik taw siginans talun Kanan, nalo sanya ay maksvn nu glong te, Afanyui angku ku Fun, fun Dabid at kasugfunanan. Aroro sik tagfafansaful gfaidapan daul ku baguina.
40015023	Ay Isus wa gbalus anya nus di sik aringang. Ay Isus at ngay tagadal nangakbang sa anya ay maksvn nu glong anya te, Ida. Aiyani wan kafag mangena. Ankuri wami nu guro gugat gugat si em guyan.
40015024	Ay Isus gbalus te, Ku fagindasugun sa way lang at nalyam fag ngay tupa tagsas taw Israel.
40015025	Ay arodi vtv kafag mangena ankakbang sas Isus ay anlub ay glong anya te, Ku Fun, gubuki angku.
40015026	Ay Isus nabalus te, Wa masine gbul sisian at fakonun ay gukas sas idu.
40015027	Ay kafag mangena nalong te, Sabv ngaro, ku Fun. Dewa katanya, at idu kon at ngay nagfatongan at kintong siginan at tagbilug fagfangonan.
40015028	Ay Isus nabalus anya te, Fagmangena, maksvn am fagafanudun. Umsure wa fia am fagetun. Ay ginanya kafag mangena at baguina nfia wan.
40015029	Ay Isus nalo wan sanya ginan fag talun, ay gdalan sa sangaba tigyangan lino Galilea. Ay anggan naulul sa sik buksul ay malunggung yay sanya.
40015030	Ay sik ngay taw ngayu ngayu nanangakbang sa anya. Ay nataban sa anya at yud malao, ay at yud mafalelegan at take ay at bitis, ay at yud glag, ay at yud maaringang, ay e tiba yay. Ay tiba nafataygilidan at ngay ke fakasaitun sas Isus akbang. Ay Isus nafafia fagayu.
40015031	Ay kafag ngay taw andulo nu nalag te, at yud maaringang, garingang wan, ay at yud mafalelegan at take ay at bitis nfia wan, ay at yud malo, malo wan, ay at yud glag, glag wan. Ay kafag ngay taw naseg taw Israel at Dius.
40015032	Ay ginanya Isus nafakbang sa anya at ngay tagadal ay nalong te, Kafanyu au in fag ngay taw, aroro katsi tulu wak menit nu maful ste si angku, ay katsi we fakonun ya. Ay au kya kaylat gfalao anya nu kalunus yay, laman ro di mdulum at mata sat ngaba dalan.
40015033	Ay at ngay tagadal nalong anya te, Daginan ro nu namul ami takayu nia fag fakonun, ste s'talun at yud e bale, laman ro kafag ngay taw sak napsug.
40015034	Ay Isus nainto sat ngay tagadal te, Ay seyu way nunda ay ba tinapay. Ay at ngay tagadal gbalus te, Fitu. Ay wa ngayu em ba albon.
40015035	Ay Isus gsugu sa sangay taw te, Malunggungi sas wa daga.
40015036	Ay Isus nagalumutan kafag fituk tinapay ay anggan albon ay naseg Dius, ay nalungud ay nafon sat ngay tagadal. Ay at ngay tagadal nafon yangay sa sangay taw.
40015037	Ay fagayu taw naon wan ay napsug wan. Ay kanya nafaful at naglungudan ay at nagsawadan, fitu yak balulang mapnu.
40015038	Ay at nafangon, ufatk libuk mangama, saman yay ngay mangena ay at ngay sisian.
40015039	Ay Isus nafalao wa kafag ngay taw ay arodi nasakay wa sa sik sakayan lino ay andasug sa sik furuan at ngayan Magadan.
40016001	Abandi at ngay taw Mafalayun ay at ngay Saduseu nangakbang sas Isus laman namaskud anya te, O wa ro wo mafalag emi sik mabalyanan fag fakamulun siginans banwa tagfatoglag te, siginan os Dius.
40016002	Ay Isus nabalus kafag ngay taw te, Gina kayabi glong am te, masiwang tua ban balabag, newa gmangalay tua daul tam banwa.
40016003	Ay nus balabag glong am te, Karak way ro siring katsi newa dewa gmangalay tam banwa madulum way daul sat ngay ligung. Nasaful wam at fakasafulan sa tam banwa ay dewa katanya yam saful at fakasafulan sa baliwa takadasug ban fag ngay menit.
40016004	Ay fagyalagunun sik ke fakatoglagan way fag fakamulun aroro sik mauri wayam fag ngay taw, ay at yud matuyan sas Dius. Ay wa ban e gfalag ayu sas day at fakatoglagan at kindasug sas Dius at taglong Unas. Ay Isus naubun wan kafag ngay taw ay nalo wan.
40016005	Ay Isus at ngay tagadal nu ndife wan, nalyam gbuba sik fakonun.
40016006	Ay Isus nalong anya te, Dirii famaura tinapay siginans taw Mafalayun ay Saduseu.
40016007	Ay at ngay tagadal gkamatoan sit dayu te, Isus aro at fagnalongun katanya aroro nalyam tam gbuba sik fakonun.
40016008	Ay Isus nasaful wan at ngay tagadal at kamatoanan ay nalong anya te, Sik ngay taw wayam at yud maksvn ay fagafanudun. Wain ay fagkamatoanun te, Sik ngay taw wayam at yud maksvn ay fagafanudun. Wain ay fagkamatoanun te, Wa tam e fakonun.
40016009	O yam nasaful. Ay o wam namatang ebi fag limak tinapay ku famayafun limak libuk mangama. Ay o seyuk sabi ay nafaful at nagsawadan.
40016010	Ay anggan yangay fituk tinapay ku famayafun ufatk libuk mangama. Ay seyuk balulang ay nafaful at nagsawadan.
40016011	Wain ro ay fagyudun nasaful aro ku longan at masuad. Ku longan bunwa sik fakonun fia. Ay aroro ku longan glong kway te, Dirii ay mataganani at famaura tinapay siginan taw Mafalayun ay Saduseu.
40016012	Ay arodi vtv at ngay tagadal nasaful te, Isus at longan at masuad, bundi lang mangaro glong te, Dirii famaura tinapay. At masuad glong tua ngaro te, Dirii taw Mafalayun ay Saduseu at ngay foyungan.
40016013	Ay abandi Isus nalo sas Sesaria, fun Felipe at furuan. Ay nu ndasug ginto sat ngay tagadal te, Sinu au unu Taw at Baguama at ngay taw at longan.
40016014	Ay at ngay tagadal nabalus te, Tiba nalong te, O wa unu Uan Tagfasurung. Ay tiba nalong te, O wa unu Dius ebi fag taglong Elias, ay tiba nalong te, Eremias, ay malgau tiba yay ebi Dius at taglong.
40016015	Ay Isus nainto yangay fia sat ngay tagadal te, Ay am manga nu gamatangan am, sinu au.
40016016	Ay Simun Pedru nabalus wa daul te, O wan Fagtayukan, tagleleg kabavn fag Dius at Baguama.
40016017	Ay Isus nalong yangay anya te, Guseganan tuo Simun, Unas at baguama. We taw nafoyung emu takatanya. Ku Mama tua sas banwa at nafoyung emu.
40016018	Ay glong kyay sa emu te, O wan Pedru, Takata Sik Gang. Ay namaful kban ku furuan stae fag gang. Ay dewa fakabulun at fagmabalyananun di ban mababo ku nafaful ku ngay taw.
40016019	Ay gfon kwa ban emu Dius at fagmafagtainanun at fanluang. Ay nus nga setaw am fagsalagun ste swa daga, anggan Dius sas banwa nasalag yangay. Ay nus nga setaw am fagsuguun ste swa daga, anggan Dius sas banwa nasugu wan.
40016020	Ay arodi Isus maksvn nu nalong sat ngay tagadal te, Lag gfoyung sa tibak taw sa baliwa angku te, Kanya Fagtayukan.
40016021	Siginan ginanya, Isus gfasigad nafaguna nafoyung sat ngay tagadal te, Glo kwa ban fia sas furuan Erusalem. Ay sanya ban ngayu ku fagnandalanun faurianan siginan at ngay fagtainan ay anggan at ngay fun tagfon fanggalangun ay anggan at ngay tagfoyung Muisis at longan. Ay e gfabul ban angku, ay sis fatuluk menit, gdog kyay ban gleleg.
40016022	Ay Pedru nataban Isus sat dayu ay nagras anya te, Duan, wa katanya, ku Fun. Duan. Wo mkatanya.
40016023	Ay Isus anbiling ay gfasalubangan Pedru ay nalong anya te, Lag ste o kata wayo Satanas. Kata wayo gfataid angku. Aroro am fagamatanganun taw way at ugali, bunwa Dius at ugali.
40016024	Ay arodi Isus nafoyung sat ngay tagadal te, Sik taw nu kaylat nangalo angku, lag gfaning at sadili fakaylatun. Fasanani way at fasulungan kayu ay aloi way angku.
40016025	Aroro nus nga sinu takesug way at leleg katsi, abandi ban umkalyam at leleg. Ay nus nga sinu nu ddi long kesug at leleg katsi aroro gafanud sa angku, kanya long ban e leleg tua kabavn.
40016026	O e tungkul sa sik taw nu nafabul tua fagayu ste swa daga ay dewa ban kalyam at leleg. Duan. Sik taw we famangsi sat leleg.
40016027	Aroro au, Taw at Baguama, umdasug kban stae e fagmasineun au siginan ku Mama, gfasfuan at ngay tagbarita. Ay ginanya ban gfon ban sas fagayu taw kata at nafakamulun.
40016028	Ay anud wan nu glong au ayu te, Am tiba at malindug ste katsi yam kabul yakmay ban am lumag angku, Taw at Baguama, nu kadasug au laman namagtainan ku ngay taw.
40017001	Ay nu nlangfe unumk menit, Isus nataban Pedru ay Santiagu ay anggan Uan, Santiagu at faduksay, ay naulul sa sik ngabat fag buksul at yud e taw.
40017002	Ay anbali wan Isus at bilug gina sit ibama daga salubangan. Ay Isus at mata nu masulo kaksvn tam menit. Ay anggan at lanbung at kalaksian kata menit nu ganinag.
40017003	Ay sik duama nsure sas Isus, at ngayan Muisis ay Elias, ay kanya gfakamatoan anya.
40017004	Ay Pedru nalong yay sas Isus te, Em Fun, masine iste yangay ami. Ay nu masine sa emu, nangawat kwa ro tuluk balean iste, at sadi sa emu, ay at sadi sas Muisis, ay anggan at sadi sas Elias.
40017005	Ay gina Pedru garingang, sik linyabu masulo nafarum sanya fag ngay taw. Ay e naringang sanya ginan sad linyabu te, Kanya wan ku fakesugan ku Baguama, ay guseganan au daul anya. Dungugani anya.
40017006	Ay kafag tuluk tagadal, nu nadungug kafag longan, anlub way lang aroro maksvn daul nu kalimu.
40017007	Ay Isus ankakbang sanya fag tuluk tagadal ay nafatayuk at daluap sa anya ay nalong anya te, Malindugi wan, ay lag kalimu.
40017008	Ay kafag tuluk tagadal gina nadama, we lagan ya tiba, Isus way lang.
40017009	Ay gina Isus ay at tuluk tagadal gtagbung, Isus nalong anya te, Ag yap gfoyung sa tibak taw aro ay nalag yakmay ku Mama nafadog yay nafaleleg angku, Taw at Baguama.
40017010	Ay at tuluk tagadal nainto sas Isus te, Nataw at masuad, at ngay tagfoyung Muisis at longan at fagnalongun te, Kafag taglong Elias umdasug ban taguna.
40017011	Ay Isus gbalus anya te, matuyan at longan te, Elias wa ngatu fia takadasug laman nanfasine yay fagayu kata ebi ataw.
40017012	Ay glong au ayu te, kata wa fia Elias andasug wan, ay kanya fag ngay taw wa natoglag anya. Ay kafag ngay taw at fakamulun sa anya gfaning way lang at fakaylatun. Ay katanya yangay ban sa angku, Taw at Baguama, umke faurianan kyangay ban sanya ginan fag ngay taw.
40017013	Ay arodi vtv at ngay tagadal nasaful wan Isus at longan at masuad sas Uan Tagfasurung baliwa.
40017014	Ay Isus ay at tuluk tagadal nu gdog yangay kafoli sa sangay taw, sanya ginan sik mangama nkakbang sas Isus ay natudan ay nanget anya te,
40017015	Ku Fun, afanyui ku baguama. Aroro kanya gfatfat way gugat ay gidapan wa daul. Ay ngayu ginan nu kasale sasad afuy ay anggan nu katong sasad lino.
40017016	Ay nataban koma anya sa am ngay tagadal, ay kanya mangaro wa mafafia.
40017017	Ay Isus nabalus anya te, E o katanya, aroro sik ngay taw wayam at yud gafanud, ay at yud mamatanganan. Seduge ya ban nu gbanwan au si ayu. Seduge ya ban nu gagwantan au galo ayu. Agvd, kin, fastei wa ngani anya.
40017018	Ay Isus nagras tagfafansaful ay arodi tagfafansaful naduksun sanya ginan fag baguama. Ay arodi nfia wan.
40017019	Ay at ngay tagadal nangakbang sas Isus gina yud sanya tibak taw, ay nanginto anya te, Wain manga ami em fagyudun mafafaiyan kafag tagfafansaful.
40017020	Ay Isus nabalus anya te, Aroro alay way ay fagafanudun. Ay anud wan nu glong au ayu te, Ay fagafanudun dewa kadaul sik rigrig sulud, malong am sa sik buksul te, Alini wan sanya ginan.
40017021	Ay kanya maning wa ro fia ay longan. Ay mafafabul am nus nge wain.
40017022	Ay kaduge at ngay tagadal maful sis talun Galilea, Isus nalong anya te, E namoyung ban angku, Taw at Baguama, sat mauri fag ngay taw.
40017023	Ay kanya gfabul ban angku. Ay nu nbul kwan, sis fatuluk menit, gdog kyay ban gleleg. Ay at ngay tagadal nu nadungug katanya, kabalu daul.
40017024	Ay Isus ay at ngay tagadal andasug sas Kapernaum. Ay sanya sik ngay tagbul siginans taw sik famayad sas Dius at tagbia fag bale. Ay kafag ngay tagbul nangakbang sas Pedru ay nanginto te, O ay Takamoyung at ugali gfon sas Dius at tagbia fag bale at famayad
40017025	Ay Pedru nabalus te, Sabv ngaro. Ay Pedru nu ndasug sat bale, Isus nainto vtv anya te, Simun, daginan nu gamatangan o, at ngay fun ste swa daga at fagbulan at ngay famayad. O siginan kafag fun at ngay taw. Ay o siginan tibak talun at taw kafag fun at nababoan ebi ataw.
40017026	Ay Pedru nabalus te, Sabv, siginan at nababoan ebi fag ngay taw. Ay Isus nalong te, Nu katanya, kafag fun at taw wa gfon at famayad, o kin.
40017027	Ay dewa katanya, laman ro at ngay taw di kauri antam, loi wan sas tigyangan lino ay fatagbungi am fambis. Ay taguna fag albon am nagamat, suangi at bibig ay sanya ginan lumag ro wo sik salapi. Ay buli ay foni sas tagbul famayad. Ay katanya wan ku famayad ay anggan am famayad.
40018001	Ay ginanya at ngay tagadal nangakbang sas Isus ay ginto anya te, Sinu at tiba tungud sas Dius at fagfagtainanun.
40018002	Ay Isus nagewan sa anya sik sisian sirut ay nafalindug sat ngay tagadal wabilug.
40018003	Ay Isus nabalus te, Anud wan nu glong au ayu te, nu dway am natubus ay ugali laman namaning am sik ngay sisian ayu sirut, wa ban am manangaful sas Dius at fagfagtainanun.
40018004	Nus nga sinu takamababaun kata tuy fag sisian, kanya wat tagtungud sas Dius at fagfagtainanun.
40018005	Ay nus nga sinu takaylat tua sik sisian sirut kata tuy fag sisian, aroro kesug angku, kaylat wa angku.
40018006	Ay nus nga sinu nu gfae asalanan sik sisian sirut tagafanud sa angku, at masine siuki at liug sa sik faglubukan gang ay ukasi sasad lino ngabasad laman kapnut wan.
40018007	Ida ida ste swa daga fag ngay taw aroro e ngay tagfae asalanan way. Katanya wa fia, umdasug ban tagfae asalanan. Ay ida ida yangay sanya fag tagfae asalanan.
40018008	Ay am daluap ay am darafa, nu gfae asalanan emu, gatvngi wan ay ukasi wan. Aroro at masine sa emu nu ndasug tuo sas leleg at yud katabu dewa sadi am daluap ay am darafa, nu ddi ngap ban o maukasan sas afuy at yud karabung, dewa fagdua yay am daluap ay am darafa.
40018009	Ay am mata nu gfae asalanan yangay emu, guladi wan ay ukasi wan. Aroro at masine sa emu nu ndasug tuo sas leleg at yud katabu dewa sadi am mata, nu ddi ngap ban o maukasan sas Afuy Daul, dewa dua yay am mata.
40018010	Amatangani laman dangay kauri dewa tuy fag ngay sisian, aroro glong au ayu te, ste fag ngay sisian e tagbarita glag tua ku Mama at mata sas banwa.
40018011	Au taw at Baguama, ku fagindasugun laman namalangfe au at nalyam fag ngay taw.
40018012	Ay tain nu gamatangan am. Sik taw e tupa sik sandan. Ay nu nalyam wat sadi, gubun yay at siamk safulu e siam sanya s'buksul ay glo wan laman nanrvbvy yay at sadi at nalyam.
40018013	Ay nu nalag wan, anud wan nu glong au ayu te, kanya nu guseganan nu nalag at nalyam, gtungud yay nu guseganan sa tiba at yud nalyam.
40018014	Aroro katanya tua ay Mama sas banwa at fakaylatun te, dangay e kalyam tuy fag ngay sisian sirut nus di sadi.
40018015	Am faduksay nu e asalanan sa emu, namakamatoani way ngap fia fia anya sesadi. Ay kanya nu kaylat tua am longan, nanfaduksayan tua ban o anya kata ebi ataw.
40018016	Ay aroro mangaro kafag faduksay nu dway gdungugan am longan, tabani yap fia at sadi man nga duak taw nangakbang sa kafag faduksay laman nanfatuyan am longan siginan duak taw, tuluk taw.
40018017	Ay sanya tsigon nu dyay gdungugan am ngay faduksay, foyungi wan sat maful Dius at furuan. Ay sanya tsigon nu dyay gfaning sanya fag ngay taw, tapi wa anya te, kata sik taw at yud saful Dius ay anggan kata wat tagbul sik famayad sat fun.
40018018	Ay anud wan nu glong au ayu te, nus nga setaw ay fagsalagun ste swa daga, kanya anggan Dius sas banwa nasalag wan. Ay nus nga setaw ay fagsuguun ste swa daga, kanya anggan Dius sas banwa nasugu wan.
40018019	Ay glong kyangay ayu te, duak taw ste swa daga nu gdiuganan tua get sa ku Mama, ku Mama sas banwa mon anya at fagetun.
40018020	Aroro nus nga nday at maful dewa duak taw ay tuluk taw, sanya nung tua gseg angku, sanya kyangay sit wabilug.
40018021	Ay Pedru ankakbang sas Isus ay nainto anya te, Ku Fun, o seyu ginan kro gfalyam ku iba nu e asalanan sa angku. O fitu ginan, laman fagayu ginan nafalyam aktua.
40018022	Ay Isus nabalus anya te, Ku famalus emu bundi fitu ginan. Ang tua fituk safulu e fitu ginan o gfalyam am iba at asalanan.
40018023	Ay aroro katanya, Dius nu gfagtainan kata yangay sik fun nu kaylat at ngay fagsuguan nu gbayad sa anya at ngay bedan.
40018024	Ay kafag fun gina nafasigad natap at ngay taw at bedan, e nataban sa anya sik taw at ke bedan. At bedan sik sandan libuk pisu.
40018025	Ay kafag fagsuguan wa mafabayad takayu nia fag salapi sat fun, ay at fun nasugu tiba te, Buli wan kafag taw ay anggan at mangena ay anggan at ngay sisian ay anggan at ramraman fagayu. Ay tabani wa sa sik taw takaylat gagbilug anya, laman at tagagbilug ban anya gbayad ban sa angku laman umtabu kafag fagsuguan at bedan.
40018026	Ay kanya fag fagsuguan namalub ay get gfainlukmeanan te, Anin ngatu, fanyai yap, ay namayad kyay ban fagayu ku bedan sa emu.
40018027	Ay at fun kafanyu yay at fagsuguan ay nafalfas yay anya ay nafalyam wa at bedan fagayu.
40018028	Ay kanya fag fagsuguan nalo wan ay nalag ya gayvd sik fagsuguan at ke bedan yangay sa anya fag fagsuguan at nafalfas. At bedan sik sandank pisu. Ay tagfabedanan fag fagsuguan nagamat ay gfasnul anya ay nalong anya te, Katsii wan bayadi wa am bedan fagayu.
40018029	Ay at ke bedan fag fagsuguan namalub ay nanget te, Anin ngatu, fanyai yap, ay namayad kyay ban ku bedan sa emu.
40018030	Ay at fagbedanan fag fagsuguan wa kaylat gfanya. Ay naubung wa ngap at usama taguna ay ya ban gfalfas yakmay ban nafafabayad at bedan fagayu sa anya.
40018031	Ay at tibak fagsuguan nu nalag kanya fag fagsuguan at fakamulun, gamatangan daul. Ay kanya nalo wan ay namoyung sat fun fagayu at nalag.
40018032	Ay kafag fun nafakbang wa fia sa anya kafag fagsuguan ay nagras anya te, Mauri wayo fag fagsuguan. Newa au nafalyam aktua am bedan sa angku aroro ebi naugat wo nu glong o angku.
40018033	Ay at masine nu kafanyu tuo am ibamak fagsuguan kata nu kafanyu au emu, o kin.
40018034	Ay kafag fun andotama daul anya ay e nataban kafag fagsuguan sa tagfauri yakmay ban nafafabayad at bedan fagayu sa anya.
40018035	Ay katanya yangay ku Mama sas banwa at fakamulun sa ayu nu dway am nafalyam fia fia ay faduksay at asalanan sa ayu.
40019001	Ay Isus nu ntabu wan nu gfoyung, nalo wan siginans talun Galilea ay ndasug sa sik afud talun Udea sas dife liskung Urdan.
40019002	Ay sik ngay taw ngayu ngayu naguyan anya. Ay Isus nafafia at ngay ke fakasaitun sanya.
40019003	Ay tibak taw Mafalayun nangakbang sas Isus ay namaskud anya ay glong te, O sik taw nu naubun at tina dewa snga setaw at fanlonganan, o kanya gfaning tam faugali.
40019004	Ay Isus nabalus anya te, O nunda yam e natap te, Ebi at Takawat siginan ngays fakasigadan, naawat mangama ay mangena.
40019005	Ay kanya ebi nalong wa te, Nu katanya wan, sik mangama gubun at mama ay at mina ay nangalo wa at bubay, ay kanya fag dua nsadi wan.
40019006	Ay katanya, bunwa dua, sadi way. Ay nus nga sinu Dius at nafasadi, taw lag namasaruayan anya.
40019007	Ay kafag ngay taw Mafalayun nabalus Isus te, Nu katanya, nataw manga ebi Muisis fagnalongan ayu te, Nu gaubunun wo am tina, foni way lang anya sik famasaful te, katsi nasaruayan wata. Ay arodi aiyani wa anya.
40019008	Ay Isus nalong anya te, Aroro kamaogatun am ay amatanganan, Muisis fagnalongun ayu te, Nus nga setaw wam, nute wa katanya ebi taguna.
40019009	Ay glong kyangay ayu te, nus nga sinu nu naubun way at tina, ay kanya fag mangena nu doma nafatugtug, kafag mangama way tagfanugtug nu ndadua way sa tibak mangena.
40019010	Ay Isus at ngay tagadal nalong anya te, Ay nu katanya way ngap sik dadua, masine sik taw lag ngap kamubay ya anggan abandi.
40019011	Ay Isus nalong sat ngay tagadal te, Tibak taw wa gyadungugun kafag longan. Kayu way Dius at nafaamatanganan, kayu way nia tagdungugan.
40019012	Ngayu at fanlonganan sik mangama at yud batang kadadua. Tibak mangama wa gasaun sik mangena, aroro katanya wan siginan ngay nu kasalug. Ay nu tiba mank mangama wa batang kadadua aroro e naluasan anya. Ay nu tiba mank mangama fagyudun batang kadadua aroro kesug Dius nu gfagtainan. Nus nga sinu tagadunguganun, dungugani tua.
40019013	Ay arodi e nataban sik ngay sisian ayu sirut sas Isus, laman Isus namatayuk at daluap sa anya ay nandarangin. Ay Isus at tagadal gsalag at tagtaban.
40019014	Ay Isus nalong te, Fabayani wan kafag ngay sisian, lag gsalag anya nu kakbang angku. Aroro Dius nu gfagtainan taw kata yangay tuy fag ngay sisian.
40019015	Ay kanya nu nafatayuk wat daluap sanya fag ngay sisian, Isus nalo wan sanya ginan.
40019016	Ay abandi sik baguama nangakbang sas Isus ay ginto anya te, Takamoyung, tain ban manga ku fakamulun at masine laman magbilug kban leleg at yud e fakatabuan.
40019017	Ay Isus nabalus anya te, Wain ro am fagintoun angku sa baliwa at masine. Sadi way at masine. Nu kaylat o gleleg kabavn, faningi Dius at ngay suguan.
40019018	Ay kafag baguama nainto yangay te, Inday inday manga kafag suguan at masine ku fagfaningun. Ay Isus nabalus anya te, Lag gfabul, ay lag gfanugtug, ay lag gfagkamul, ay lag o kamuag nu nalong o am iba at fakamulun,
40019019	ay suyui am mama ay am mina, ay esugi am iba kaksvn nu kesug o emu.
40019020	Ay kafag baguama nabalus Isus te, Nafaning kwa gugat kayu nia am longan fagayu. Ay nataw yangay nunda tiba.
40019021	Ay Isus nabalus yangay anya te, Nu kaylat o di e malong, falaoi am ramraman fagayu ay at nagbulan foni sat yud e kwa, laman e ramraman tua ban o daul sas banwa. Ay nu ntabu katanya, wainyayo wan ay aloi wa angku.
40019022	Ay kafag baguama nu nadungug Isus at longan, nalo wan ay mabaluanan way, aroro maramraman daul.
40019023	Ay Isus nalong sat ngay tagadal te, Anud wan nu glong au ayu te, maidap mandi sik maramraman fag taw nu manangaful sas Dius at fagfagtainanun.
40019024	Ay glong kyangay ayu te, Amasakit yap sik fagalagaun daul nu nansulun sasad fansimat ramit at sulat, sik maramraman fag taw nu manangaful sas Dius at fagfagtainanun.
40019025	Ay at ngay tagadal andulo daul nu nadungug Isus at longan ay nalong te, Nu kaksvn wa nia am longan, sinu ban at kumlangfe.
40019026	Ay Isus nadama sat ngay tagadal fagayu ay nalong anya te, Nu taw way, we mafafakamulun. Ay Dius mafafakamulun tua fagayu.
40019027	Ay Pedru nalong sas Isus te, Ami naubun wami fagayu ay nangalo wami emu. Ay nataw ban manga emi em fagnamulun.
40019028	Ay Isus nabalus anya te, Anud wan nu glong au ayu te, am wan at naalo angku, ay gina ban ntabu fagayu, ay gina ban au, Taw at Baguama gfasigad namagtainan, anggan am tsigon nanmalunggung ban am sas labi duak faglunggungan kata sik ngay fun. Ay nangisaful ban am at masine ay at mauri sas labi duak kasugfunanan Israel.
40019029	Ay sik taw at naubun at bale ay at faduksay ay at mama ay at mina ay at sisian ay at daga aroro gafanud sa angku, kanya wa ban fag taw at mul ban sik sandan ginan nus nga setaw at naubun. Ay kanya ban at ke leleg kabavn.
40019030	Ay katsi at naguna tiba kanya ban gaguyanan. Ay katsi at naguyanan fag taw, kanya ban gumuna.
40020001	Dius nu gfagtainan kata yangay sik tagbilug tanuman wat. At tagbilug mayabas nu nalo laman nanrvbvy sik ngay taw at namakamulun sat tanuman.
40020002	Ay tagbilug ay kafag ngay tagfakamulun nadiuganan wa te, Kayu tua tuy sik menit nu kabayad. Ay kanya nasugu kafag ngay taw sat tanuman wat.
40020003	Ay gina s'fasiam s'balabag, tagbilug nalo yangay ay nalag tibak taw at malindug way lang yud e fakamulun, sanya sas furuan at fagawean.
40020004	Ay at tagbilug nalong anya te, Ay am tsigon, loi wan ay namakamuluni sa ku tanuman wat. Ay ginanya ban gfon kwa ro ayu ku famayad at kasakan. Ay kafag ngay taw nalo wa fia sat tanuman wat.
40020005	Ay gina swabilug menit, ay anggan gina s'fafun s'fatulu, katanya yangay tagbilug at fakamulun.
40020006	Ay gina s'fafun s'falima, tagbilug nalo yay gayvd ay nalag sik ngay taw nu malindug way lang. Ay kanya nalong anya te, Wain ay fagmalindugun lang ste gfangulan fagngabak menit.
40020007	Ay kafag ngay taw nalong te, Aroro we gfafakamulun sa emi. Ay tagbilug nalong anya te, Ay kin nu katanya, anggan am, loi wan, namakamuluni sa ku tanuman wat.
40020008	Ay nu kafalyu wa at menit, kafag tagbilug nalong sat tagalaga te, Fastei at ngay nanamakamulun sa ku tanuman, ay bayadi wa at nalufuyan. Nu gfon o, fasigadi siginan taguyan at kindasug, anggan taguna.
40020009	Ay at ngay kindasug gina sis asudan mata at menit ankakbang, ay nafon anya kata at nadiuganan sas galay sadik taw.
40020010	Ay taguna kindasug fag ngay taw nu nkakbang, nu glong ro, Ayu yap ro nangus at fon anya. Ay aroro at nafon anya kata yay aro at nadiuganan sas galay sadik taw.
40020011	Ay kafag ngay taw wa masine at ngay longan sat tagbilug gina nabul at nalufuyan.
40020012	Aroro at longan sat tagbilug te, At kindasug taguyan fag tagfakamulun sik kadugayan way sirut nu gfakamulun, ay ami nu gfakamulun ami, fagngaba tuak menit dewa masugba daul. Ay nafasudsudan wayo am fon emi sa anya.
40020013	Ay at tagbilug nabalus anya te, Nu gamatangan au sama, kwa nadaya emu. Nakamatoan wata fia. Kayu way nia aro ku fatuyanan sa emu, o kin.
40020014	Kanya ku famayad, buli wan, loi wan. Aroro gfasudsudan kwa nu gfon au sat taguyan fag tagfakamulun ay anggan sa emu.
40020015	Kwe asalanan dewa au mandi gfaning ku algan. Aroro au wan at tagbilug, o kin. O kadotama o sa am amatanganan aroro ku nafon emu nafasudsudan kway sa am iba.
40020016	Ay Isus nalong te, Nu katanya, katsi at naguna tiba, kanya ban gaguyanan. Ay katsi at naguyanan fag taw, kanya ban gumuna.
40020017	Ay Isus nu galoun wa sas Erusalem, nataban at labi duak tagadal sat dayu. Ay kaduge glo, Isus glong anya te,
40020018	Amatangani, katsi sa watams Erusalem. Ay abandi e moyung angku, Taw at Baguama, sat ngay fun tagfon fanggalangun ay sat ngay tagfoyung Muisis at longan. Ay kafag ngay taw ban at nantaban angku, laman namabul.
40020019	Ay e tumaban yangay ban angku sat yud Udyu fag ngay taw. Ay kanya ban gfalingun angku ay gfalang angku ay anggan tumuktuk ban angku sas fasulungan kayu. Ay sis fatuluk menit e gfadog yay ban gleleg angku.
40020020	Ay arodi duak baguama at mina nangakbang sas Isus gadgaloan at sisian. Ay kafag duak baguama at mama at ngayan Sebedeu. Ay at mina natudan sas Isus aroro e fagetun sa anya.
40020021	Ay Isus ginto anya te, Nataw am fakaylatun. Ay kafag mangena nabalus Isus te, Oi tua at ke longan laman sa ban am fagmafagtainanun, falunggungi ban ku baguama fag dua fasumbaliani emu.
40020022	Ay Isus nabalus yangay anya te, Duan, wam nasaful ay fagetun at masuad. O nunda mainum ban am sa ku faginuman fag taya. Ay kafag duak baguama nabalus anya te, Sabv.
40020023	Ay Isus nalong yangay fia anya te, E, kin. Minum ban am sa ku faginuman fag taya. Ay aroro nus nga sinu ban at nanmalunggung namasumbalian angku bundi au at tagfili. Kafag faglunggungan ku Mama wat nafalganan sat ngay filian.
40020024	Ay at safuluk tagadal nu nadungug katanya, kauri kafag duksay.
40020025	Ay Isus gfaful yay at ngay tagadal fagayu sa anya ay nalong te, Nasaful wam sat yud Udyu fag taw at ngay fun maksvn daul nu gsugu ay anggan at mabalyanan fag ngay taw nu gsugu maksvn yangay.
40020026	Ay am, lag katanya. Nus nga sinu am takaylat nangabalyanan, katai sik fagsuguan.
40020027	Ay nus nga sinu takaylat tagtungud ban fag taw, kanya katai yakman sik taggubuk.
40020028	Katanya kyangay au, Taw at Baguama. Ku fagindasugun bundi au taw at fagnanggubukun, nu bunway nanggubuk au taw, ay namon au ku leleg laman namul au ngayuk taw siginans fakabulun.
40020029	Ay gina Isus ay at ngay tagadal glo siginans Iriku, sik ngay taw ngayu ngayu nangalo anya.
40020030	Ay sanya duak taw yud glag malunggung sas day dalan. Ay kafag duama nu nadungug te, Isus galangfeun, kanya nauro te, Em Fun, afanyui emi, o fun Dabid at kasugfunanan.
40020031	Ay sanya fag ngay taw maksvn nu gsalag kafag duama laman wa garingang. Abat nga te gasalagan, kaugat yay nu guro te, Em Fun, afanyui emi, o fun Dabid at kasugfunanan.
40020032	Ay arodi Isus nragang ay nabalus kafag duama te, Tain ro ay fakaylatun ku fakamulun sa ayu.
40020033	Ay kafag duama nabalus Isus te, Em Fun, em fakaylatun, fafiai em mata laman glag ami.
40020034	Ay Isus kafanyu kafag duama ay nafatayuk at sumyu sat mata. Ay arodi vtv kafag duama glag wan ay nangalo wa Isus.
40021001	Isus ay at ngay ufud nu munakbang wa sas furuan Erusalem ndasug sas furuan Betfage sas Buksul Ulibu. Ay Isus nasugu at tagadal at dua,
40021002	ay nalong anya te, Loi wan sat fadogan fag furuan. Ay nu ndasug am sanya, lumag ro am sik asnu masiukan ay e riangan. Ay luasi wan fagdua ay tabani stae sa angku.
40021003	Ay ginam gluas, sik taw nu gsalag way ayu, longi anya te, Tam Fun kaylat. Ay kin, arodi vtv kafag tagsalag namataban wa fia sa ayu kafag duak fagalagaun.
40021004	Ay katanya wa fia at fakamulun, laman mafafasludan Dius at taglong ebi at naguna nafoyung te,
40021005	Longi wa sas furuan Erusalem at ngay taw te, Amatangani tua tuy fag longan, Gakadasugun wa sa ayu ay Fun. Kanya malukme tua, ay gsakay sa sik asnu, sas sik riangan asnu.
40021006	Ay at tagadal at dua nalo wan gfaning Isus at longan.
40021007	Ay kanya nataban sa anya kafag asnu ay anggan at riangan. Ay kanya nasagmak at ngay lanbung sas tungud guyuy asnu fagdua. Ay Isus namalunggung sanya.
40021008	Ay ngayuk taw nasagmak at ngay lanbung sasa ngaba dalan. Ay tiba narabas falungfung kayu laman at fanagmak at dalan.
40021009	Ay at ngay taw, dewa at naguna Isus ay dewa sit guyan, gfanguroan te, Fadi fadi, O fun Dabid at kasugfunanan. Segi takadasug sas Dius at fagmabalyananun. Fadi fadi, segi Dius sas banwa.
40021010	Ay Isus gina bagu kadasug sas furuan Erusalem, fagayu at taw gdama daul ay gidgintoan te, Sinu ro siring kanya fag taw.
40021011	Ay tibak taw nabalus te, Kanya Isus, Dius at taglong tagsiginans furuan Nasaret sis talun Galilea.
40021012	Ay Isus nasakbo sas Dius at tagbia fag bale ay naiyan fagayu tagfaebayad ay fagayu at namayad sanya ginan sad bale. Ay kanya nafalub at ngay tagfabadbangsian salapi at fagfolian, ay nafalub yangay at ngay tagfaebayad labikung at faglunggungan.
40021013	Ay Isus nalong sanya fag ngya taw te, Anriruk wa te, E nafangayan ku bale sik bale daranginan, Ay duan, aroro nawat wayam ku bale sik tagfangkamul at bale fagsuksuanan.
40021014	Ay at ngay yud glag ay at ngay yud malo nangakbang sas Isus sas Dius at tagbia fag bale, ay Isus nafafia anya.
40021015	Ay at ngay fun tagfon fanggalangun ay at ngay tagfoyung Muisis at longan kauri way daul nu nalag Isus at ngay madulo fag fakamulun, ay nu nadungug sik ngay sisian sas Dius at tagbia fag bale nu guro te, Fadi fadi, segi, o fun Dabid at kasugfunanan.
40021016	Ay kafag ngay taw nainto sas Isus te, O wo nadungug kafag ngay sisian at longan. Ay Isus nabalus te, Sabv. Nadungug kwan. Ay am, o wam natap te, Sik ngay sisian ay sik ngay tagsusu tagseg emu, aroro nafalganan wo tagseg emu.
40021017	Ay Isus nalo wan sanya ginan fag ngay taw akbang ay anggan siginans furuan Erusalem. Ay ndasug sas furuan Betania ay gtiug wa sanya.
40021018	Ay balabag di, gina Isus kafoli sas furuan Erusalem, kalunus.
40021019	Ay kanya nalag sik kayu sis day dalan, ay nanangakbang ay nanrvbvy at rawvg. Ay we nalag, at ngay don way lang. Ay Isus nalong sanya fag kayu te, Siginan katsi lag ban grawvg kabavn. Ay arodi vtv kafag kayu nyango wan.
40021020	Ay at ngay tagadal nu nalag, andulo te, Nataw ro manga at faginyangoun vtv.
40021021	Ay Isus nabalus anya te, Anud wan nu glong au ayu te, nu gafanud tuam ay nu ddi am gawabilugan, anggan ban am ay fakamulun mafakata yangay am aro ku nafakamulun sa kafag kayu. Ay e gtungud yay kanya. Nu lumong ban am tsiuy fag buksul te, Alini, adasugi sasad dagat, maning wa fia ay longan.
40021022	Ay kamayewa ay fagetun gina am gdarangin, nu e fagafanudun tuam, mafafabul yangay ban am fia.
40021023	Ay Isus nu ndasug sas Dius at tagbia fag bale, at ngay fun tagfon fanggalangun ay at ngay fagtainan nangakbang sas Isus, gina Isus gfoyung. Ay kanya ginto Isus te, Sinu at nasugu emu te, Namakamulun o katanya, ay anggan daginan am fagmabalyananun.
40021024	Ay Isus nabalus anya te, Anggan au, e fagintoun kyangay ayu. Ay nu nabalus tua ro am ku fagintoun, anggan au, gfoyung kyangay ayu te, kanya nasugu angku ku fagmafafakamulunun katanya.
40021025	Ginto au ayu te, Uan at fagfasurungun taw, o at fakamulun siginans banwa, ay o siginans taw. Ay kanya fag ngay taw Udyu gkamatoan sit dayu te, Nu lumong maro tam te, Siginans banwa, malgau Isus gbalus ro antam te, Ay wain ay fagyudun gafanud Uan at longan.
40021026	Ay nu lumong maro tam te, Siginans taw, kalimu way tam fagayu taw te, Mankuri ban antam. Aroro kafag ngay taw gafanud te, Uan sik taglong siginans Dius.
40021027	Ay kanya nabalus Isus te, Wami nasaful. Ay Isus nabalus yangay te, Ay kin, anggan au, kwa gfoyung ayu te, Kanya at nasugu angku ku fagmafafakamulunun katanya.
40021028	Ay tain nu gamatangan am. E sik taw e baguama dua. Ay at mama nalong sat sadi te, Katsi, loi wan sa tam tanuman wat ay namakamulun wayo sanya.
40021029	Ay kafag unga nabalus te, Kwa kaylat. Ay arodi nafabali yay at amatanganan, ay nalo yay.
40021030	Ay sanya ginan at mama nangakbang yay fia sat sadi ay katanya yangay at longan. Ay at sadi nabalus te, Kin mama. Ay dewa nalong katanya, wa nasanya.
40021031	Inday kanya fag duksay at nafaning at mama at longan. Ay at ngay taw gbalus te, At taguna. Ay Isus nalong yangay anya te, Anud wan nu glong au ayu te, at ngay tagbul sik famayad sat fun at ngay namatugtug ngap gumuna ayu nu mful sas Dius at fagfagtainanun.
40021032	Ebi Uan andasug oma sa ayu, laman namoyung ayu te, Katanyai tua ay fakamulun at masine. Ay newa wam gafanud sa anya. Ay aroro at ngay tagbul sik famayad sat fun ay at ngay namatugtug ngap gafanud tua sa anya. Ay dewa am nalag kafag ngay taw tagafanud sas Uan, am wam naubun ay asalanan ay wam gafanud sa anya.
40021033	Isus nalong yangay te, Sadi ya ku faydayuanan, dungugani. Ebi sik tagbilug daga natanum sik ngay wat sit gamasun. Ay anggan naalad at tanuman. Ay kanya naali sasad daga at fagturisan rawvg. Ay anggan naawat sik bale faglibanawanan laman gulit at tanuman. Ay kanya nafaalaga at tanuman wat sa sik ngay tagalaga. Ay at tagbilug nalo wan sa sik talun ngayayu.
40021034	Ay nu gakalesanun wan, at tagbilug gsugu tiba at fagsuguan sat ngay tagalaga at tanuman wat laman namul tagbilug at ekwan.
40021035	Ay at ngay tagalaga nagamat kafag ngay fagsuguan. Ay at sadi nafalang, ay at sadi nafabul wan, ay at sadi nafana anya gang.
40021036	Ay at tagbilug nasugu tiba yak fagsuguan ayu yap aro taw taguna. Ay katanya yangay at ngay tagalaga at fakamulun anggan sat fadogan fag ngay fagsuguan.
40021037	Ay at fakatabuan at tagbilug nasugu wat baguama sat tagalaga ay nalong te, Bangaran kafag ngay tagalaga sumuyu ban ku baguama.
40021038	Ay at ngay tagalaga nu nalag wat baguama, gkamatoan sit dayu te, Tuy yay ban at nangagbilug at mama at daga. Bastam, namabul watam anya, laman antam wa ban at daga.
40021039	Ay kanya nagamat kafag baguama ay naukas sat day tanuman wat ay nafabul wa anya.
40021040	Ay nu katanya at tagbilug nu ndasug, tain at fakamulun sanya fag ngay tagalaga.
40021041	Ay at ngay taw nabalus te, Kanya gfabul ban kanya at mauri fag ngay tagalaga. Ay namalaga yangay kafag daga sa tibak tagalaga, laman ban nu nke rawvg gfon at ekwan.
40021042	Ay Isus nalong anya te, O yam natap Dius at Rirukan te, At ngay takawat bale at naukas fag gang, katsi at famaogat wan at bale. Tam Fun nafakamulun tuy, ay nu glag tam, madulo daul.
40021043	Nu katanya glong au ayu te, Dius wa ban gfagtainan ya ayu, nu bunway sa wa tibak furuan tagfaning at fakaylatun.
40021044	Ay nus nga sinu at kumtong sanya fag gang, kanya gfangarufan way lang. Ay nus nga sinu at nafakwanan kafag gang kanya umdudug wa fia.
40021045	Ay at ngay fun tagfon fanggalangun ay at ngay taw Mafalayun nu nadungug Isus at faydayuanan, nasaful te, Sa wa siring emi baliwa at longan.
40021046	Ay dewa kanya gananggamatun Isus, kanya kalimu yay at ngay taw, aroro at ngay taw gafanud te, Isus Dius at taglong at sadi.
40022001	Ay Isus gdog yay nafoyung sanya fag ngay taw sik faydayuanan te,
40022002	Dius nu gfagtainan kata yangay sik fun nu gfalganan sik yafun daul aroro gafadaduaun at baguama.
40022003	Ay kafag fun nasugu at ngay fagsuguan, laman nantaban sanya ebi ataw at nagewan fag ngay taw. Ay kafag ngay taw wa kaylat sanya.
40022004	Ay kafag fun nasugu yangay tibak fagsuguan te, Longi sa ebi ku nagewan fag ngay taw te, Katsi wan. Nafalganan kwan ebi ku longan fag yafun. Nafilas kwa ku ngay baka ay ku ngay fagalagaun at mataglu. Ay fagayu nafalganan kwan. Wainyayam wan sas fangadadua fag ngay fakonun.
40022005	Ay kanya fag ngay taw wa gadungugun at fun at fagsuguan at longan. Ay kafag ngay taw gfaning way at ngay sadili algan ay nalo wan. At sadi sa wat gamasun. Ay at sadi sat famalaoun.
40022006	Ay tiba nagamat kafag fun at fagsuguan ay nafauri ay anggan nafabul anya.
40022007	Ay kafag fun kadotama daul ay nasugu at ngay tagfawayan laman namabul kanya fag ngay tagfabul tiba, ay anggan nalabe ya at furuan.
40022008	Ay arodi kafag fun nalong sat ngay fagsuguan te, Nafalganan kwan ku longan fag yafun daul. Ay dewa katanya ku faggewanun fag ngay taw wa masine katsi satu ro ma ku fagnamasakboun.
40022009	Ay katsi, loi wan sa sangay dalan daul. Ay fagayu ay nalag at ngay taw sanya, gewani stae sa ku fangadadua fag ngay fakonun.
40022010	Ay at ngay fagsuguan nalo wa fia sa sangay dalan daul, ay gfaful fagayu at nalag fag taw dewa mauri ay dewa masine fag taw. Ay katsi long ankapnu wan at taw sat fagfadaduaan fag bale.
40022011	Ay kanya fag fun nasakbo sat fagfadaduaan fag bale, laman nanlag at maful fag ngay taw. Ay manlag di sadik taw we lanbung sas fangadadua baliwa.
40022012	Ay at fun nainto anya te, Sama, wain am fagnasakboun ste ay wo e fangadadua fag lanbung. Ay kanya fag mangama wa mafabalus.
40022013	Ay at fun nalong sat ngay fagsuguan te, Salodi kafag mangama at take ay at bitis ay ukasi wa anya sat dayu sasad madulum. Sanya nu gwayway ban gugat, ay anggan nu gfaringgit at bagang.
40022014	Ay Isus nalong yangay te, Dewa ngayu at nagewan, gsadsadian way at nafili.
40022015	Ay at ngay taw Mafalayun maful ay gkamatoan yay sit dayu te, Tain nu gfae asalanan tam kafag Isus sit longan.
40022016	Ay kafag ngay taw Mafalayun nasugu at ngay tagadal gasfuan fun Erudes at ngay taw ay nanginto Isus te, Takamoyung, nasaful wami te, matuyan o, ay matuyan nu gfoyung o Dius at ugali, ay gsudsudan tua am foyungan sas fagayu taw, aroro di o gamatangan dewa nus nga setaw fag taw.
40022017	Tain, emu am amatanganan. Foyungi emi. O gfaning wa tam faugali nu nafon watam sik famayad sas fun Sesar. Ay o duan.
40022018	Ay Isus nasaful wa kafag ngay taw at fagmauriun. Ay nabalus anya te, Wain ro ay fagfaskudun angku, am sik ngay takamaningan wayam.
40022019	Falagi angku sik salapi laman ay famayad. Ay kanya nafon wa fia anya sik salapi.
40022020	Ay Isus nainto anya te, Sinu at ke aninu ay at ke rirukan ste sis salapi.
40022021	Ay kafag ngay taw nabalus anya te, fun Sesar. Ay Isus nalong anya te, Foni sas fun Sesar, fun Sesar mandi at ramraman. Ay foni sas Dius, Dius mandi at ramraman.
40022022	Ay kafag ngay taw Mafalayun nu nadungug Isus at famalus andulo. Ay kanya nalo wan anyayu wan siginans Isus.
40022023	Ay arodi sik ngay taw Saduseu ankakbang sas Isus. Taw Saduseu dan wa gugat gfoyung te, taw wa ban gdog ya gleleg.
40022024	Ay kanya nainto sas Isus te, Takamoyung, ebi ebi Muisis nafoyung te, Sik mangama nu nbul wan ay nu dway e unga, at faduksay fag mangama nantiugi yap sat faduksay bubay ay namae unga yay, tuga ban at faduksay at unga.
40022025	Ebi fituk duksayan mangama si emi. Ay at kaka daul andadua ay abandi nbul wan kanya, ay we nke unga. Ay at arian natiug at kaka bubay.
40022026	Ay katanya yangay at fadua ay at fatulu anggan sit tsigon at ngenge. Fagayu wa nke unga ay nbul wan.
40022027	Ay at fakatabuan anbul yangay kafag mangena.
40022028	Gina ban fagayu taw nadog wa naleleg, sinu ban kafag fitu at ke bubay kafag mangena. Aroro fagayu at ngay faduksay ebi ataw nasugfunanan natiug anya.
40022029	Ay Isus nabalus anya te, Gsalan way am. Aroro wam nasaful Dius at Rirukan ay anggan wam nasaful at fagmabalyananun.
40022030	Aroro gina ban fagayu taw nadog wa naleleg, wa ban e gdaddaduaan ya. Ginanya ban fagayu taw kata wa Dius at tagbarita sas banwa.
40022031	Ay sa baliwas taw nu gdog yay gleleg, o yam natap Dius at longan sa ayu te,
40022032	Au wan Abrayam at Dius ay Isak at Dius ay Akub at Dius. Dius bunwa at mabulan fag ngay taw at Dius. Kanya ang tua tagleleg fag ngay taw at Dius.
40022033	Ay fagayu taw nu nadungug, andulo at foyungan.
40022034	At ngay taw Mafalayun nu nadungug te, Isus nababo taw Saduseu sit aringang, taw Mafalayun namaful.
40022035	Ay sik taw Mafalayun at tagsaful fia fia Muisis at longan, namaskud Isus te,
40022036	Takamoyung, nataw at tiba tungud fag suguan sis Muisis at longan.
40022037	Ay Isus gbalus anya te, Esugi am Fun, am Dius, sas fagdaul am amatanganan, ay sas fagdaul am fakaylatun, ay sas fagdaul am fagsafulun.
40022038	Kanya wan taguna, ay anggan tiba tungud fag suguan sas Muisis at longan.
40022039	Ay sit daga vtv fag suguan katanya yangay, Esugi am iba kaksvn nu kesug o emu.
40022040	Sanya ginan way fag duak suguan, fagdaul Muisis at longan ay anggan tsigon fagayu Dius at taglong at longan.
40022041	Ay gina kafag ngay taw Mafalayun maful, Isus nanginto anya te,
40022042	Tain nu gamatangan am sas Fagtayukan baliwa, sinu kanya ke kasugfunanan. Ay kanya nabalus anya te, Fun Dabid at ke kasugfunanan.
40022043	Ay Isus ginto yangay sas taw Mafalayun te, Nu katanya, wain fun Dabid at fagfangayanun Fagtayukan te, Ku Fun, gina at Masine fag Falad nafaamatanganan anya. Kanya nalong te,
40022044	Tam Fun nalong sa ku Fun te, Malunggungi sa ku siun, nu dyakmay ban au nafasa am daga darafa am ngay fawayan.
40022045	Fun Dabid nafangayan Fagtayukan te, Ku Fun. Tain ro Fagtayukan nu fun Dabid way ngap at kasugfunanan.
40022046	Ay at ngay taw sanya wa mafabalus Isus nus di sik aringang. Ay siginan ginanya fag menit, kafag ngay taw kalimu nanginto Isus nus di sadik fagintoun.
40023001	Ay Isus nafoyung sat ngay taw ay anggan sat ngay tagadal te,
40023002	At ngay tagfoyung Muisis at longan ay at ngay taw Mafalayun masine gfayamag Muisis at longan.
40023003	Ay nu katanya, faningi fagayu at longan ayu. Ay lag gfaning at ugali, aroro kanya gfoyung way lang ay wa gfaning at foyungan.
40023004	Kafag ngay tagfoyung nafamut way sik ngay fakamulun kata sik mabiat fag famubaun at yud kamad, at nafafasanan sa sangay taw. Dewa katanya, wa kaylat ggubuk nus di sirut nanlangbud sumyu.
40023005	Ay aroro kafag ngay tagfoyung at tiba at fakamulun, gfalagan way lang te, laman at ngay taw dumama anya. Kanya nafabia at fagsuadan Dius at Rirukan sit alfuyu. Ay kanya nafaba at farangfangan sit fungfung lanbung.
40023006	Ay at fakaylatun at masine fag ngay gaban fagmalunggungan gina e fakonun ngayu, ay at masine fag fagmalunggungan sa sangay bale fakafulan.
40023007	Ay nu sa wa sad wabilug furuan, kanya kaylat at ngay taw nu gseg anya. Ay tiba at fakaylatun at ngay taw nu gngayan anya te, Takamoyung.
40023008	Ay lag kaylat ay iba nu gngayan ayu te, Takamoyung. Sadi yakman ay Takamoyung. Ay am fagayu duksay way am.
40023009	Ay lag gfangayan sa sik taw ste swa daga te, Mama, nu bunway fia ay mama. Aroro sadi yakman ay Mama tagsa tuas banwa.
40023010	Tam iba lag gngayan ayu te, Em Fun. Aroro sadi yakman ay Fun, aui tua Fagtayukan.
40023011	Ay nus nga sinu at tiba tungud sa ayu, kanya katai way sik fagsuguan.
40023012	Ay kanya nu kamatungudun way, abandi ban e gfababa anya. Ay kanya nu kamababaun tua, abandi ban e gfabat anya.
40023013	Ida ida, am fag ngay tagfoyung Muisis at longan ay am fag ngay taw Mafalayun, sik ngay takamaningan way am. Newa gsalag wayam fagayu taw laman ban wa manangaful sas Dius at fagfagtainanun. Ay anggan ban am tsigon, wam umful, newa gsalag wayam takaylat kaful.
40023014	Ida ida, am fag ngay tagfoyung Muisis at longan ay taw Mafalayun. Sik ngay takamaningan wayam. Newa gfamin wayam fagbubayun at ramraman. Ay ang wayam kamatungudun, gina am gdarangin ngaba ngaba. Nu katanya way ay fakamulun kaugat yay ban at faurianan sa ayu.
40023015	Ida ida, am fag ngay tagfoyung Muisis at longan ay taw Mafalayun. Sik ngay takamaningan way am. Nafabulun am nalo sas dagat ay anggan sas fagdaul daga, laman dewa ro sadik taw nu gafanud yay sa ayu. Ay kafag sadik taw nu gafanud wa sa ayu, gtungud yay ban ayu nu e kalong nu gfadasug sas Afuy Daul.
40023016	Ida ida, am takata at yud glag fag ngay taw nu nafoyung am dalan sa ay iba. Ay longan te, Nus nga sinu at nafaksvn at longan nu siginan wa Dius at tagbia fag bale, kanya fag longan we tungkul. Ay aroro nus nga sinu at nafaksvn at longan nu siginan wat ramraman sas Dius at tagbia fag bale, kanya fag longan e tungkul tua.
40023017	Am wan takata yud glag ay at yud mamatanganan fag ngay taw. Inday nu gamatangan am kanya fag dua at ke tungkul, Dius at tagbia fag bale at ramraman ay Dius at tagbia fag bale tagfasine kafag ramraman.
40023018	Ay nalong yangay am te, Nus nga sinu at nafaksvn at longan nu siginan way baliwa at fagirugan fanggalangun, kanya fag longan we tungkul. Ay nus nga sinu at nafaksvn at longan nu siginan tua baliwa at fanggalangun, kanya fag longan e tungkul.
40023019	Kata wayam sik ngay taw at yud glag. Inday nu gamatangan am, kanya fag dua at ke tungkul, at fagnangirugun, ay at fagirugan tagfasine kafag fagnangirugun.
40023020	Aroro katanya, sik taw nu gfaksvn at longan nu sa way baliwas fagirugan, at masuad kanya ang way nanfaksvn at longan sas fagirugan ay anggan fagayu tagsanya.
40023021	Ay sik taw nu gfaksvn at longan nu siginan way baliwa Dius at tagbia fag bale, at masuad kanya nanfaksvn way at longan sas Dius at tagbia fag bale ay anggan sat Tagbanwan sanya.
40023022	Ay sik taw nu gfaksvn at longan nu siginan way baliwas banwa, at masuad kanya nanfaksvn at longan sas Dius at faglunggungan baliwa ay anggan sat Malunggung sanya.
40023023	Ida ida, am fag ngay tagfoyung Muisis at longan ay taw Mafalayun. Sik ngay takamaningan wayam. Dewa am gfon at fasafulu kafud sas Dius siginan ay nabul famaebakayuk ay fakonun, kata balanuy ay banglad, dewa katanya nalyam wayam gfakamulun at maksvn fag suguan siginan Muisis at longan, kata nu gfakamulun at matuyan sa ay iba, ay nu kafanyu am ay iba, ay nu mafanud ngap ay longan sa ay iba. Nu ddi am nalyam at maksvn fag suguan, dangay kalyam anggan talay fag suguan.
40023024	Ay takata wayam at yud glag fag taw nu gfoyung at dalan sa ay iba. Ay gbul am ay famalabag inaut laman di e bangyus sa ay fanginum, ay dewa katanya ay nangvp ngap ang tua sik fagalagaun daul.
40023025	Ida ida, am fag ngay tagfoyung Muisis at longan ay taw Mafalayun. Sik ngay takamaningan wayam. Dewa am nafegus ay faginuman fag taya at guyuy ay ay fagfangonan at guyuy, at bilug sa at basad mapnu way fagfangalabianun ay fagfangagoun.
40023026	Ay am at yud glag fag ngay taw Mafalayun. Fegusi tua taguna ay taya at basad ay anggan ay fagfangonan at basad, laman at basad ay anggan at guyuy mafegusan tua.
40023027	Ida ida, am fag ngay tagfoyung Muisis at longan ay taw Mafalayun. Sik ngay takamaningan wayam. Takata wayam sik ngay fagfolian at nafasine daul at guyuy, ay masine nu kalag. Ay dewa katanya sat basad at kinbul way at bini ay fagbadanun.
40023028	Katanya yangay ay bilug. Sik taw nu nalag ay bilug, masine daul. Ay dewa katanya mangaro, sa ay basad mapnu wa mapnu fakamaninganun ay fagmauriun.
40023029	Ida ida, am fag ngay tagfoyung Muisis at longan ay taw Mafalayun. Sik ngay takamaningan wayam. Kawat wayam sik ngay fagfolian laman sas Dius at ngay taglong. Ay anggan nafasine yangay am sik ngay fagfolian luib sat masine fag taw.
40023030	Ay nalong am te, Dewa ro ami gleleg gina em ngay mangaguyang gleleg wa romi ggubuk anya gfabul Dius at ngay taglong.
40023031	Nu katanya way ay longan, gfoyung wam te, Ami tagfabul yangay ami at kasugfunanan.
40023032	Nu katanya, agvd, fataglayuni wan ay mangaguyang at asalanan.
40023033	Am wan takata sik ngay ule, ay takata sik ngay dot. Wa ban am masaruy nu gfaurianan ayu sas Afuy Daul.
40023034	Nu katanya, sumugu kyay ban sa ayu sik ngay taglong, ay sik ngay mamatanganan fag taw, ay sik ngay takamoyung. Ay tiba ban gfabul am, ay tiba ban tumuktuk am sas fasulungan kayu, ay tiba ban malang am sak gfae fakarukan sa ay ngay bale fakafulan. Ay tiba ban gfafalo yayam sasa ngay furuan laman nanfauri yayam anya.
40023035	Sumugu kban kafag ngay taw sa ayu, laman Dius at nafalganan fag faurianan sas fagayu at nafabul sik masine fag taw kadasug yangay ban fia sa ayu, siginan ebi ebi at faurianan sat nafabul Abel, kafag masine fag taw, ay anggan at faurianan sat nafabul Sakarias, Barakias at baguama. Kanya ebi ay nafabul gina sisad wabilug Dius at Bale ay at fagirugan fanggalangun.
40023036	Ay anud wan nu glong au ayu te, Umsure wa ban fia fagayu ku longan anggan sa ayu.
40023037	Erusalem, Erusalem, o wan ebi at nafabul Dius at ngay taglong. Ay nafana o anya gang ebi at nasugu sa ayu. Ay katsi ngayu ginan koma namaful fagayu am taw, kata sik fanginan nu gfaful at ngay riangan sat daga fakfak. Ay dewa katanya wo kaylat.
40023038	Ay nu katanya way wa ban e gbanwan si ay fagbanwanan.
40023039	Aroro glong au ayu te, Katsi ban yam lumag angku yakmay ban am lumong te, Segi takadasug sas Dius at fagmabalyananun.
40024001	Ay Isus naduksun siginan Dius at tagbia fag bale ay glao wan. Ay at ngay tagadal ankakbang sa anya laman namalag sa anya Dius at tagbia fag bale at ngay afud.
40024002	Ay Isus nalong sat ngay tagadal te, Nalag am isna fag ngay afud, o kin. Anud wan nu glong au ayu te, abandi ban we gang ya magamut, nusdi dua. Fagayu e rumasras ban.
40024003	Ay gina Isus malunggung sas Buksul Ulibu, at ngay tagadal ankakbang sa anya gina yud sanya tibak taw ay glong anya te, Foyungi emi te, seduge ban nu kadasug kata am longan. Ay setain ban nu gsaful ami te, gakadasugun wo, ay anggan gakadasugun wan at fakatabuan fag ngay menit.
40024004	Ay Isus nabalus anya te, Mataganani tua laman di am gadayan nus nga sinu.
40024005	Aroro ngayuk taw ban umdasug kata angku ay glong te, Au wan Fagtayukan. Ay nanfandaya ban ngayuk taw.
40024006	Ay dewa ban am e dungganan te, E gawayan munakbang ay e gawayan ngayayu, lag kalimu. Kadasug wa ban fia takatanya. Dewa katanya bunya kanya at fakatabuan fag ngay menit.
40024007	Aroro tibak furuan ban daul at ngay taw at fagfawayanun tibak furuan yangay daul at ngay taw. Ay sik fun at ngay taw gfawayan yangay ban sik fun at ngay taw, ay sa ban tibak talun at ngay taw maksvn nu kalunus. Ay sa tibak furuan guig daul tam daga.
40024008	Fakatanyaun fakasigadan wan, kata sik mangena nu gfasalug at fagfafionun ay gidapan wa daul.
40024009	Kaduge ban nia e tumaban ban ayu, laman nanfauri ayu, ay laman namabul ayu. Ay fagayu talun at ngay taw at fakadotaman sa wa ayu, aroro gafanud am sa angku.
40024010	Ay ginanya ban ngayuk taw mubun wan at fagafanudun sa angku. Ay kanya gfodfoyungan ban sat mauri fag ngay taw. Ay kanya ban gdoddotaman sas galay at sadi.
40024011	Ay ngayu ban at kumsure tagfandaya te, Au wan at sadi Dius at taglong, ay kanya nanfandaya ban ngayuk taw.
40024012	Ay ngayu bank taw mubun nu kesug angku, aroro umkayu wa ban at fagmauriun.
40024013	Ay dewa katanya kayu at nagwantan anggan sas fakatabuan, umlangfe tua ban.
40024014	Ay e moyung ban sas fagdaul daga at Masine Fag Barita sa baliwas Dius nu gfagtainan, laman gfatuyan sas fagayu furuan at ngay taw. Ay nu katanya, munakbang wan at fakatabuan.
40024015	Lumag wa ban am at Mauri fag Tagfarasras sas Dius at tagbia fag bale, kata yangay ebi ebi Daniel, Dius at taglong at longan. (Nus nga sinu tagtap ste at longan, atogdungugi.)
40024016	Ginanya ban fagayu taw tagsis talun Udea lagyui yap sa sangay buksul.
40024017	Ay sik taw nu siwas tungud bale, lag gtustus laman namul at ngay ramraman siginan sad bale.
40024018	Ay sik taw nu siwa at gamasun, lag guli ya sat bale laman namul at lanbung.
40024019	Ay ginanya fag ngay menit, afanyuan ban tagfafion ay anggan tagfasusu.
40024020	Ay darangini tua laman nu glagyu am bundi gina abagat, ay anggan bundi sis famiangalay fag menit.
40024021	Aroro ginanya ban fag ngay menit, at mason wa daul takadasug fag faurianan tagtungud yay ban fagayu faurianan siginan ebi bagu gfasigad fagdaul daga, ay katsi tsigon, ay abandi ban wa gdog kaksvn nia.
40024022	Ay Dius nu dway nafagud kanya fag ngay menit, fagayu taw wa gleleg ya. Ay sabv, Dius mafafagud way daul aroro kafanyu at filian fag ngay taw.
40024023	Ay kaduge nia, dewa e nalong ayu te, Isna wan tam Fagtayukan, ay dewa e nalong te, Sanya wan, lag gafanud.
40024024	Aroro tiba umdasug ay nanfandaya te, Au wan Fagtayukan, ay, Au wan at sadi Dius at taglong. Kanya namalag ban sik ngay madulo fag fakamulun ay sik ngay mabalyanan fag fakamulun tagfatoglag te, e fagmabalyananun, laman nanfandaya Dius at filian fag ngay taw. Ay bundi, di mafafandaya.
40024025	Ay amatangani, nafararang kwa ayu takadasug ban.
40024026	Nu katanya, dewa tibak taw glong ayu te, sanya wan tam Fagtayukan sis talun at yud e taw, lag am sanya. Ay dewa e glong ayu te, Fagtayukan sanya daul sad bale, lag am gafanud.
40024027	Aroro kata sik limbad nu kadasug siginans fakamenitan baliwa ay gdamlag sas fakayabian baliwa, katanya kyangay ban au, Taw at Baguama, nu kadasug au.
40024028	Nus nga nday nu e mabulan, sanya yangay ugak nu kaful.
40024029	Ay nu nlangfe kafag faurianan, tam menit umdulum ban ay tam magdanun tsigon wa gdamlag ya. Ay at ngay galeme katong siginans banwa. Ay fagayu ke fagmabalyananun sas banwa muigan wa daul.
40024030	Ay arodi nu ntabu wan katanya umsure Taw at Baguama at fakatoglagan sas kiwang. Ay fagayu furuan at ngay taw ste swa daga kabalu ban. Ay kanya lumag ban angku Taw at Baguama nu kadasug au, sisad linyabu s'kiwang, ay e fagmabalyananun au ay anggan e fagmasineun au daul.
40024031	Ay gina ban e gbudyung daul sumugu kban ku ngay tagbarita, laman namaful ban ku filian fag ngay taw siginans fagayu talun ay dewa ndaginan fag fungfung daga.
40024032	Amatangani ku faydayuanan sa baliwas malagu. At sanga nu malumak wan, ay at don nu karabas wan, nasaful wam te, gakamanguneun wan.
40024033	Katanya yangay nu lumag ban am ku longan nu nsure, sumaful wam te, au, Taw at Baguama, munakbang kwan, gakadasugun kwan.
40024034	Anud wan nu glong au ayu te, am at tiba yam kabul yakmay nsure ku longan fagayu.
40024035	Dewa tam kiwang ay tam daga umkamin ban, ku longan long ban matuyan way gugat.
40024036	We taw nasaful te, o ginain ban fag menit ay seduge ban fia fia fag lungud menit nu kadasug au. Ay anggan at ngay tagbarita tsigon sas banwa ya nasaful. Ay anggan au oma, Dius at Baguama kya nasaful. Ku Mama way lang sesadi tagsaful.
40024037	Aroro au, Taw at Baguama nu kadasug kban, kata yangay ebi Nui at menit.
40024038	Aroro gina gakadasugan kafag lino daul at ngay taw mabayan way fia nu kon ay nu ginum ay nu gdaddaduaan, yakmay andasug ginanya fag menit Nui nu gsakbo sasad basad sakayan.
40024039	Ay kafag ngay taw wa nasaful, anggan andasug kafag lino daul ay taba wa nafapnut kafag ngay taw. Ay katanya yangay ban fia fia nu kadasug au, Taw at Baguama.
40024040	Ginanya ban fag menit e sik duama sis gamasun. Ay e nabul wat sadi, ay anfamato wa sanya at sadi.
40024041	Ay e sik duena sas faglubukan gina glubuk. Ay e nabul wat sadi ay anfamato wa sanya at sadi.
40024042	Nu katanya way mangaro, mafalganani tua. Aroro wam nasaful te, seduge ay Fun nu kadasug.
40024043	Ay amatangani te, sik tagbilug bale nu nasaful di te, ginain ro fag buknga yabi sik tagfangkamul nu kadasug, kanya ro fag tagbilug mafalganan wa fia, ay wa gfabayan nu e manakbo sat bale.
40024044	Nu katanya, katanyai anggan am mafalganani tua. Aroro nu kadasug au, Taw at Baguama, gina way ban am yud gamatangan fag buknga te, kadasug kwan.
40024045	Katatuy at matuyan ay at mamatanganan fag fagsuguan. At fun nasugu anya te, Alagai ku ngay fagsuguan. Ay fafangoni tua anya kayu ginan fanfangonan.
40024046	Ay abandi kafag fagsuguan guseganan tua gina at fun andasug ay nalag te, Ku fagsuguan nafaning tua ku longan fagayu.
40024047	Ay anud wan nu glong au ayu te, at fun namalaga wa fia sa kafag fagsuguan fagayu at ramraman.
40024048	Ay at fagsuguan nu mauri di, kanya gamatangan way te, Duan, glugo yay ban ku fun nu kadasug.
40024049	Ay kanya gfasigad gfalang at tiba, ay gfangon ay ginum gfasfuan tagalangu fag ngay taw.
40024050	Ay sik menit at fun ban umdasug gina at fagsuguan yud mafamalganan ay nu glong ya ro kadasug katsi.
40024051	Ay kafag fun gfauri ban daul kafag fagsuguan ay namagamut wa ban anya sat ngay takamaningan. Ay sanya nu gwayway ban gugat ay anggan nu gfaringgit at bagang.
40025001	Ay Dius nu gfagtainan kata yangay safuluk diaga mesa mandi e salung gina nalo laman namablang at fainduganan.
40025002	Ay at lima at yud way mamatanganan. Ay at lima mamatanganan tua.
40025003	Ay at yud mamatanganan fag lima, dewa e salung, we buba ya langis sat day salung.
40025004	Ay at mamatanganan fag lima, e buba yay langis sit fagsuadan, sat day salung.
40025005	Ay at fainduganan glugo yay nu kadasug. Ay kanya fag safuluk diaga nanbang way gfanya, ay gtiug wan.
40025006	Ay gina swa bilug yabi, e nauro te, Katsi ndasug at fainduganan. Duksuni wan laman namablang anya.
40025007	Ay kanya fag safuluk diaga anfulo ay masakit nu gfasalung at salung.
40025008	Ay at yud mamatanganan fag lima get sat mamatanganan fag lima te, Foni emi tiba ay langis, aroro em ngay salung gakatatun wan.
40025009	Ay at mamatanganan fag lima nabalus te, Duan ya, em langis nu antam ya ro fagayu wa ro nsak ya. Loi yap sas fagnamulan ay buli yap at kinsak ro ayu.
40025010	Ay kaduge kafag lima kamulan, andasug wa mangaro at fainduganan. Ay at mamatanganan fag lima, at mafalganan nasakbo wan gfadgaloan anya sat bale, laman nangon at fangadadua fag yafun. Ay nadingding wa daul nafaksvn at sakbawan.
40025011	Ay arodi kadasug yangay at limak diaga ay guro te, Fagtainan, fagtainan, luangi, fasakboi emi.
40025012	Ay kafag mangama gbalus anya te, Duan. Anud wan nu glong au ayu te, kwa saful ayu te, sinu am.
40025013	Ay Isus nalong yangay anya te, Mafalganani tua. Aroro wam nasaful te, o ginain fia fag menit ay ginain fag lungud menit nu kadasug.
40025014	Dius nu gfagtainan kata yangay sik funan nu gfalganan galoun ngayayu. Ay kanya nafakbang sa anya at ngay fagsuguan ay gfalaga sa anya at ngay ramraman.
40025015	Kanya nafon sat sadi limak libuk pisu, ay sat sadi at nafon duak libuk pisu, ay sat sadi, sik libuk pisu. Aroro nu gfon nus nga se aksvn wa kanya fag fagsuguan at fagmakatuun. Ay sanya ginan, kafag fun nalo wan.
40025016	Ay arodi vtv, at nabul aro kafag limak libuk pisu, nalo wan, ay namon sa tibak taw laman namamut yay kafag salapi. Ay abandi ban at nafamut limak libuk pisu.
40025017	Ay katanya yangay at nabul duak libuk pisu. Abandi ban at nafamut dua yangayk libuk pisu.
40025018	Ay at nabul sik libuk pisu nalo ay naali sasad daga laman nanlubgub at fun at salapi.
40025019	Ay nu glugo wan, kafag ngay fagsuguan at fun noli wan. Ay kanya fag fun nanginto ro sat ngay fagsuguan te, Tain ay fakamulun sa ku salapi kaduge au yud ste.
40025020	Ay ebi at nabul limak libuk pisu ankakbang sat fun ay gbuba at fun at nafamato sa anya fag ngay salapi ay anggan at kinfamut takayu yangay nia. Ay nalong te, Fagtainan, na, am nafon sa angku ebi fag limak libuk pisu. Kayu way tuy at kinfamut, lima yak libu.
40025021	Ay at fun nalong anya te, Masine tuo. O wan at masine ay at matuyan fag fagsuguan. Matuyan tuo sa talay fag fakamulun. Ay katsi ban namalaga kyay fia sa emu at kayuan gtungud yay ban fia ebi. Ay katsi, useganani fasfuani angku, am fun.
40025022	Ay kafag fagsuguan at nabul duak libuk pisu ankakbang yangay sat fun ay nalong te, Fagtainan, na, ebi am nafon angku fag duak libuk pisu. Kayu way tuy at kinfamut dua yak libuk pisu.
40025023	Ay at fun nalong anya te, Masine am fakamulun. O wan at masine ay at matuyan fag fagsuguan. Ebi deyud ngayu ku nafon emu, maseganama o. Ay katsi ban namalaga kyay fia sa emu at kayuan gtungud yay ban fia ebi. Ay katsi anggan o, useganani gasfuan angku, am fun.
40025024	Ay kafag fagsuguan at nabul sik libuk pisu ankakbang yangay sat fun ay nalong te, Fagtainan, nasaful au te, o tyud fangalyam fag taw. Ay ggutlu wayo deyud o natanum. Ay gfaful wayo deyud o at nalayap.
40025025	Ay kalimu au, ay nalubgub kway ngap am salapi sasad daga. Ay katsi, na, am salapi ebi.
40025026	Ay at fun nalong anya te, Ida, o at mauri wayo ay at momuy wayo fag fagsuguan. Nasaful wo te, ggutlu kway deyud au at natanum. Ay gfaful kway deyud au at nalayap.
40025027	Ay nu katanya satu ro, ebi nu nafon di o ku salapi sa sik tagbul ay tagfon salapi, laman nu kadasug kwan, namul au ku salapi ay anggan at kinfamut.
40025028	Ay at fun nalong sa tibak fagsuguan te, Buli kafag libuk pisu siginan tuy fag fagsuguan ay foni sat ke safuluk libuk pisu.
40025029	Aroro fagayu taw nu e kwa, e namamut yay ban sa anya. Ay fagayu taw at yud e kwa, at tagsi anya dewa alay e namul yay ban siginan anya.
40025030	Ay ukasi wan aro fag fagsuguan at yud masine sat dayu sasad madulum. Sanya nu gwayway ban gugat ay anggan nu gfaringgit at bagang.
40025031	Au, Taw at Baguama, gina ban au kadasug stae swa daga gasfuan ku ngay tagbarita, e fagmasineun ban au daul. Kaduge nia malunggung au sa ku fagmalunggungan, sas fun fagmalunggungan at masine daul.
40025032	Ay fagayu talun at ngay taw umful ban, laman nangakbang sa angku. Ay ginanya ban gfainkafudan au at ngay taw, kata sik tagalaga fagalagaun nu gfainkafudan at ngay tupa ay at ngay kambing.
40025033	Ay at ngay tupa gfasa ktua ku siun baliwa, ay at ngay kambing gfasa kway ku wala baliwa.
40025034	Ay arodi au, ay Fun, glong au sa tagsi ku siun baliwa te, Am wan ku Mama at nafasine. Staei ay buli at fanambagun sis Dius at fagfagtainanun, at nafalganan sayu siginan ngay ebis fakasigadan tam fagdaul daga.
40025035	Aroro gina au kalunus, nafon tuam angku ay fakonun. Ay gina au kadanum, nafon tuam angku ay fanginum. Ay gina au sik betaw, nafasakbo tuam angku.
40025036	Ay gina au yud e lanbung, nafon tuam angku ay lanbung. Ay gina au e fakasaitun, nanangalaga tuam angku sa ku bale. Ay gina au maubungan, nanansibo tuam angku sas bale fakaubungan.
40025037	Ay at masine fag ngay taw gbalus ban angku te, Em Fun, duan. Ginain nunda nu glag ami nu kalunus o, laman namayafun ami emu. Ay nunda ginain nu kadanum o, laman namon ami emu am fanginum.
40025038	Ay ginain nunda nu glag ami emu nu kata sik betaw, laman namasakbo ami emu, ay ginain nunda nu yud o e lanbung, laman namon ami emu em lanbung.
40025039	Ay ginain nunda nu glag ami emu nu e fakasaitun o ay anggan nu kaubung o, laman nansibo ami emu.
40025040	Ay au, at Fun, malus kban anya te, Anud wan nu glong au ayu te, ay nafakamulun dewa sat sadi ku faduksay at tiba daga, nu gfakamulun am sa wa angku.
40025041	Ay arodi au wan ay Fun, glong au sa tagsi ku wala baliwa te, Loi wan ste ginan, am tagafaurianan. Sai way sad afuy at yud karabung kabavn at nafamalganan laman at fagukasan ban Satanas ay anggan at ngay fagsuguan.
40025042	Aroro gina au kalunus, wam nafon angku ay fakonun. Ay gina au kadanum, wam nafon angku ay fanginum. Ay gina au kata sik betaw, wam nafasakbo angku.
40025043	Ay gina au yud e lanbung, wam nafon angku ay lanbung. Ay gina au e fakasaitun, ay gina au maubungan, wam nanangalaga angku.
40025044	Ay kanya fag ngay taw gbalus ban angku te, Em Fun, ginain nunda nu glag ami emu nu kalunus o, ay nu kadanum o, ay nu kata sik betaw, ay nu yud o e lanbung, ay nu e fakasaitun o ay anggan nu maubungan o, ay nu yud ami ggubuk emu.
40025045	Ay au, at Fun, malus au anya te, Anud wan nu glong au ayu te, ay yud nafakamulun dewa sat sadi ku faduksay at tiba daga, duan, wam nafakamulun anggan sa angku.
40025046	Ay kafag ngay taginto umdasug wa ban sas faurianan at yud e fakatabuan kabavn. Ay at masine fag ngay taw umdasug tua ban sas leleg kabavn.
40026001	Ay arodi Isus, nu ntabu wan nu gfoyung sanya fag ngay taw aro taw at longan fagayu, nalong sat ngay tagadal te,
40026002	Nasaful wam te, nu nlangfe duak menit, umdasug ban at fagamatanganun fag ngay menit at ngayan Famalangfe. Ay ginanya, e gfoyung ban angku, Taw at Baguama, sa tibak taw laman tumuktuk angku sas fasulungan kayu.
40026003	Ay arodi at ngay fun tagfon fanggalangun ay taw Udyu at ngay fagtainan anful Kayfas sas at basad bale. Kayfas tiba tungud fag tagfon fanggalangun.
40026004	Ay kafag ngay taw gkamatoan te, Tain ban nu kasuksuk laman namagamat watam Isus ay namabul tam.
40026005	Ay nu katanya kanya glong te, Agi yap gina e Yafun Daul fag ngay menit, laman at maful sanya fag ngay taw di ban namawayan antam.
40026006	Ay Isus gina sis furuan Betania, sis Simun tagabuyu at bale,
40026007	sik mangena ankakbang sa anya ke ba fagsuadan fangawat dalusdus. At bilug sanya fag fagsuadan sik mabebanglu fag mamam, ay mabiat at famayad. Ay kafag mangena naugwag kafag mamam fagayu sas Isus at alfuyu kaduge Isus malunggung gfangon.
40026008	Ay Isus at ngay tagadal kadotama nu nalag kafag mangena at fakamulun, ay gkamatoan yay sit dayu te, Wain manga at fagfangulanun.
40026009	Ay nu nafalao di ngap tam kafag mamam, ngayu ngawa ro tam nagbulan ay mafafon yay ro tam kafag salapi sat yud e kwa.
40026010	Ay Isus nu nasaful at ngay tagadal at longan kanya nalong anya te, Wain ay fagagrasun tuy fag mangena, aroro masine tua daul at fakamulun sa angku.
40026011	Aroro, at taw at yud e kwa ste way gugat, ay dewa katanya au nu ste au si ayu, bunwa kabavn.
40026012	Ay tuy fag mangena naugwag sa ku bilug kafag mamam, laman gfalganan nu namoli ban ku bilug.
40026013	Anud wan nu glong au ayu te, nus nga nday ban nu e namoyung tuy fag Masine fag Barita sas fagdaul daga, e namoyung yangay ban anggan tuy fag mangena at fakamulun, sik fagamatanganun sa anya.
40026014	Sanya ginan Isus at Labi Dua at sadi, at ngayan te, Udas Iskariute, nangakbang sa sangay fun tagfon fanggalangun,
40026015	ay nainto te, Nataw ban ay fon angku nu nafoyung akdi ban Isus sa ayu. Ay kafag ngay taw nafon anya tuluk safuluk salapi.
40026016	Ay siginan long ginanya, Udas gamatangan wa sik buknga laman masine namoyung wa Isus sa kafag ngay taw.
40026017	Gina e fagsegan taguna fag menit gina kon Tinapay Malafi, ginanya, Isus at ngay tagadal ankakbang sa anya ay ginto anya te, Dada am fakaylatun nu namatama romi, laman nangon ro wo Famalangfe fag Yafun.
40026018	Ay Isus nabalus anya te, Loi wan sas furuan ay rvbvyi ku nalong ayu ebi fag taw. Ay longi anya te, Tam Takamoyung glong wa emu te, Gakadasugun wa ku fakabulun fag menit. Ay at fakaylatun nu nanfangon at Famalangfe sa am bale, ay anggan ro ami at ngay tagadal.
40026019	Ay at ngay tagadal gfaning wa fia Isus at longan, ay sanya wa fia nu gfatama at Famalangfe fag Yafun.
40026020	Ay arodi nu nyabi wan, Isus malunggung wa sanya gfangon gfasfuan at Labi Duak tagadal.
40026021	Ay gina gfangon, Isus glong wa sat ngay tagadal te, Anud wan nu glong au ayu te, Am wa ro at sadi at namoyung angku sat mauri fag ngay taw.
40026022	Ay at ngay tagadal kabalu wa daul. Ay gfasigad wa nansadsadian nanginto sas Isus te, O au wan, em Fun, ay o duan.
40026023	Ay Isus nabalus anya te, Katsi wa tagfasfuan angku gfasurung at fakonun sasad taya, kanya wa ro at namoyung angku sat mauri fag ngay taw.
40026024	Ay au, Taw at Baguama, gtaglayun au sas fakabulun laman namaning Dius at Rirukan. Ay ida at namoyung angku sat mauri fag ngay taw. At masine ebi ro kafag taw lag nangus kasalug.
40026025	Ay Udas, at namoyung ro anya, ginto Isus te, O au wan,Takamoyung, ay o duan. Ay Isus gbalus anya te, Kin, kata wa fia aro am longan.
40026026	Ay gina fagayu gfangon, Isus nabul sik tinapay, ay naseg Dius, ay nalungud, ay nafon sat ngay tagadal, ay nalong anya te, Na, buli ay oni. Tuy ku bilug.
40026027	Ay Isus nabul yangay sik taya, ay nu naseg Dius, kanya nafon sat ngay tagadal ay nalong anya te, Fagayu am inumi wan.
40026028	Aroro tuy yangay ku taguk at famafanud sas Dius at Fakasadian sas fagayu taw. Aroro umbusbus ban ku taguk laman gfalyam ban ngayuk taw at asalanan.
40026029	Ay glong au ayu te, kya ban gdog ginum wat rawvg at mamam, yakmay ndasug ginanya fag menit nu ginum au at bagu gfasfuan ayu gina ku Mama gfagtainan.
40026030	Ay nu naalubad wan sik alubad fagayu nalo wan sas Buksul Ulibu.
40026031	Ay ginanya Isus glong sat ngay tagadal te, Katsi ro fag yabi, fagayu am mubun wa ro am angku. Kata Dius at Rirukan te, Gfabul au at tagalaga, ay at ngay tupa sumaruayan ban.
40026032	Ay gina ban nafadog yay nafaleleg angku, gumuna kwa ayu sas talun Galilea.
40026033	Ay Pedru glong anya te, Dewa ro ku ibama naubun emu, au dakwa ban mubun emu kabavn.
40026034	Ay Isus glong anya te, Anud wan nu glong au emu te, Katsi ro fag yabi gina tabag yud natarakit, tulu ginan nu kamuag o te, wo gtoglag angku.
40026035	Ay Pedru gbalus Isus te, Duan. Dewa kban umbul gasfuan emu, duan, dakwa kamuag sa baliwa emu. Ay katanya yangay fagayu at tagadal at longan.
40026036	Ay Isus nalo wan gasfuan at ngay tagadal ay andasug sa sik wa tanuman at ngayan Getsemane. Ay kanya glong sat ngay tagadal te, Am malunggungi yap am iste kaduge au snay at dayu nandarangin.
40026037	Ay Isus nataban Pedru ay Sebedeu at baguama fag dua. Ay Isus gfasigad wa maksvn daul nu kabalu ay gidapan sat amatanganan.
40026038	Ay Isus nalong sat ufud fag tulu te, Maksvn wa daul nu kabalu au katsi kata wa nu kabul au sas fakabaluun, Ay am ste yap am ay mataganani tua gasfuan angku.
40026039	Ay Isus nalo yay sirut ay namalub sas daga. Ay gdarangin te, Mama, nu masine fayayui yap siginan angku kafag taya at ke mauri ro sa angku. Ay dewa katanya, lag gfaning ku fakaylatun, nu bunway fadasugi way emu am fakaylatun.
40026040	Ay Isus anfoli sat tuluk tagadal ay manlag di, gtiug way. Ay Isus glong sas Pedru te, E wam mangaro mataganan kata angku kaduge oma sik buknga sirut.
40026041	Mataganani ay darangini tua, laman diam gafaskudan sas asalanan. Ay ay amatanganan mafalganan tua dewa ay bilug mamomuy.
40026042	Ay Isus gdog yay fia nalo sat dayu ay gdarangin yay fia te, Mama nu dway o e tibak balyawvtan ya, laman kwa minum sanya ginan fag taya, fadasugi wa sa angku emu am fakaylatun.
40026043	Ay Isus gdog yangay nfoli ay manlag di at ngay tagadal gtiug way, aroro gatiugun way daul.
40026044	Ay Isus gdog yay fia anyayu siginan at ngay tagadal ay gdarangin yay fia at fatulu ginan. Ay at longan kata yangay fia aro taw.
40026045	Ay Isus gdog yay fia anfoli sat ngay tagadal, ay nalong anya te, Gtiug yayam mangaro ay gfafian yayam mangaro ay lufuy. Katsi wan, damai, e namoyung wa angku, Taw at Baguama sa tagasalanan fag ngay taw.
40026046	Malindugi wan. Bastam wan. In wan at namoyung angku, ndasug wan.
40026047	Ay kaduge Isus garingang, Udas andasug, at Labi Dua at sadi. Ay at ufud sik ngay taw ngayu ngayu e fiso ay e famalang. Ay at ngay fun tagfon fanggalangun ay at ngay fagtainan at nasugu kafag ngay taw.
40026048	Ay kanya at namoyung Isus nalong sik fakasafulan sa sangay taw te, Dewa gina ro, nus nga sinu ro ku naayuk fag taw at fingi, kanya wan Isus. Gamati wan.
40026049	Ay arodi vtv Udas nangakbang sas Isus ay nalong te, Masine fag yabi, Takamoyung. Ay naayuk Isus at fingi.
40026050	Ay Isus nalong yangay anya te, Sama, faningi wa am algan. Ay arodi at ngay taw ankakbang sas Isus, ay nagamat Isus ay narugut wa daul.
40026051	Ay arodi at sadi Isus at ufud naguyud at fiso ay nabasing at tiba tungud fag tagfon fanggalangun at fagsuguan, ay nadasdas at talinga at sadi.
40026052	Ay Isus nasalag anya te, Lagi, fafolii wan am fiso, aroro nus nga sinu at nabul at fiso laman namasing sik taw, kanya kabul yangay ban sas fiso.
40026053	O gamatangan wayam te, kwa ro siring mafaet siginan ku Mama laman arodi kanya sumugu sa angku labi duak furuan at tagbarita.
40026054	Ay aroro nu kumakatanya ro wa gfafasludan Dius at Rirukan ebi at naguna nafoyung te, Katanya ban at kumdasug.
40026055	Ay ginanya Isus ginto sanya fag ngay taw te, Nataw ay fagsteun ngayu gafisoan ay e ngay ba famalang nanggamat am angku kata nu e ggamat sik tagfangkamul. Aroro kayu menit malunggung akwa sas Dius at tagbia fag bale ay gfoyung. Ay newa di am nagamat angku sanya.
40026056	Ay aroro at faginfakamulunun katanya laman namafasludan Dius at ngay taglong at rirukan. Ay arodi fagayu Isus at ngay tagadal naubun anya ay nalagyu wan.
40026057	Ay at ngay taw aro at nagamat Isus nataban anya sas Kayfas at bale. Kayfas tiba tungud fag tagfon fanggalangun. Ay fagayu tagfoyung Muisis at longan ay at ngay fagtainan maful sanya.
40026058	Ay Pedru ngayayu sirut nu naguyan Isus. Ay nu ndasug sas tiba tungud fag tagfon fanggalangun at fagawean, Pedru nasakbo sanya, ay malunggung yangay gfakbangan at ngay tagulit, laman gdama te, O tain ro at fakamulun.
40026059	Ay at ngay fun tagfon fanggalangun ay fagayu taw Udyu at ngay funan anful laman grvbvy sik takamuag fag tagfoyung Isus at fakamulun sak namabul anya.
40026060	Ay kafag ngay fagtainan dewa grvbvy, we nalag, dewa ngayuk taw takamuag nu nafoyung sas Isus baliwa. Ay duak taw sas fakatabuan ansure yay tagfoyung.
40026061	Ay kafag duak taw nalong te, Tuy wa fia fag taw ebi at nafoyung te, Au wa ban at nanrasras Dius at tagbia fag bale. Ay gdog kyangay ban kawat ay gfatabu kwan sis fatuluk menit.
40026062	Ay tiba tungud fag tagfon fanggalangun anlindug ay ginto sas Isus te, O wo gbalus sa baliwa tuy fag ngay taw at foyungan sa emu.
40026063	Ay Isus maragangan way. Ay tiba tungud fag tagfon fanggalangun nalong yangay sas Isus te, Balusi wa emi sa tam tagleleg fag Dius at daga salubangan te, O wo wan Fagtayukan, Dius at Baguama.
40026064	Ay Isus nabalus te, Kin, kata wa am longan. Ay gfamut kyay te, lumag ban am angku, Taw at Baguama, nu malunggung au sat Mabalyanan at siun, ay nu kadasug au siginan sad linyabu sas kiwang.
40026065	Ay tiba tungud fag tagfon fanggalangun nagirat at lanbung aroro kadotama, ay nalong te, Mauri tuy fag taw at longan sas Dius baliwa. Katsi wa tam kaylat ya tibak tagfoyung at asalanan, aroro nadungug watam te, mauri at longan sas Dius baliwa.
40026066	Setain ay algan. Ay taw Udyu at ngay fagtainan nabalus te, Katsi nsak wan masine wa gfabul anya.
40026067	Ay at ngay fagtainan nafantufean sas Isus at mata. Ay tiba nasuntuk ay nafalang anya.
40026068	Ay kafag ngay fagtainan nalong sas Isus te, Nu o wan Fagtayukan, foyungi emi te, O sinu at nafalang emu.
40026069	Ay ginanya Pedru malunggung sas day bale, sisad fagawean. Ay sanya sik baguina sik fagsuguan, nanangakbang sa anya ay nalong te, O wan at sadi at tagalo Isus siginans talun Galilea, o kin.
40026070	Ay Pedru kamuagan sas fagayu taw tagsanya te, Duan, kwa saful am longan at masuad.
40026071	Ay arodi kaduge Pedru nalo sirut sas day sakbawan alad, ay sanya sadi ya fiak fagsuguan baguina nalag anya ay gfoyung sat ngay iba te, Tuy wa fia fag mangama at sadi tagalo Isus siginans furuan Nasaret.
40026072	Ay Pedru gdog yay gfaksvn nu kamuagan te, Matuyan wa fia ku longan te, Au dakwa saful kanya fag taw.
40026073	Ay arodi at sadi at malindug sanya nangakbang sas Pedru ay glong yangay anya te, At matuyan ebi ginan o wa fia at sadi kafag taw at ufud. Newa nu garingang o, katas taw Galilea.
40026074	Ay Pedru maksvn nu gfafanud te, Matuyan wa fia ku longan te, au dakwa saful kanya fag taw. Ay arodi vtv sik tabag natarakit.
40026075	Ay Pedru namatang yay aro taw Isus at longan te, Gina tabag yud natarakit, tulu ginan nu kamuag o te, wo gtoglag angku. Ay Pedru naduksun wan ay kabalu daul ay gwayway.
40027001	Ay balabag di anful fagayu at fun tagfon fanggalangun ay taw Udyu at ngay fagtainan ay gkamatoan te, Tain nu gfabul ban tam Isus.
40027002	Ay kafag ngay fagtainan nasalod Isus at take ay nataban sas fun Pilatu.
40027003	Ay Udas, at nafoyung Isus sat ngay mauri fag ngay taw, gina nadungug te, E namabul wan Isus, kanya kabalu wa daul ebi at nafakamulun sas Isus. Ay kanya gfafoli yay ebi at nabul tuluk safuluk salapi sat ngay fun tagfon fanggalangun ay sat ngay fagtainan.
40027004	Ay Udas nalong anya te, E asalanan au, aroro nafoyung au sayu sik taw at yud e asalanan. Ay at ngay fagtainan nabalus anya te, Dewa. Am longan we tungkul sa emi. Nus nga setaw wa am algan.
40027005	Ay Udas naukas kafag tuluk safuluk salapi sasad basad Dius at tagbia fag bale ay nalo wan ay narabing wa anya.
40027006	Ay at ngay fun tagfon fanggalangun nafuyut kafag ngay salapi ay gkamatoan yay te, Duan, kamabo watam tam faugali nu gfaful way tam tuy fag salapi ay nu gfoli sas Dius at fagsuadan salapi, aroro tuy sik famayad way sik taw at taguk.
40027007	Ay at ngay fun tagfon fanggalangun gkamatoan yay ay nu ntabu wan, nabul sik daga siginan sik taw takawat tikung, laman ban sanya at fagnamolian tagsiginan tibak talun fag ngay taw at kinbul. Ay at famayad siginan kafag tuluk safuluk salapi.
40027008	Ay nu katanya e nafangayan kafag daga te, Sik Daga Gatagukun. Ay kanya wan at ngayan dasug katsi.
40027009	Ay kafag fakamulun gfafasludan Dius at taglong Eremias ebi naguna nafoyung te, Ay kafag ngay taw nabul kafag tuluk safuluk salapi, Taw Israel at longan at famayad sik taw.
40027010	Ay kanya nafon kafag ngay salapi laman namul at daga siginan sik taw takawat tikung, kata Dius at longan sa angku.
40027011	Ay Isus malindug sa kafag fun akbang, ay at fun nainto anya te, O wo wan taw Udyu at Fun. Ay Isus gbalus anya te, Sabv. Kata wa am longan.
40027012	Ay at ngay fun tagfon fanggalangun ay taw Udyu at ngay fagtainan nafoyung kamuagan Isus at asalanan, ay Isus wa gbalus ya.
40027013	Ay Pilatu ginto sas Isus te, O yo gdungug at ngay longan ngayu ngayu nu gfoyung sa emu baliwa.
40027014	Ay Isus wa nabalus nus di sadik aringang, ay kafag fun kadulo daul.
40027015	Kayu Famalangfe fag Yafun fagwaya, at fun at ugali nafalfas yay sik maubungan, nus nga sinu ro ngani at sadi at ngay taw at fakaylatun.
40027016	Ay ginanya e sik maubungan at ngayan te, Barabas. Ay fagayu taw nasaful wa anya.
40027017	Ay at ngay taw gina maful, Pilatu ginto anya te, Inday kanya fag dua ay fakaylatun ku fagfalfasun, Barabas ay man nga Isus, tiba at ngayan Fagtayukan.
40027018	Aroro Pilatu nasaful wa te, at ngay fagtainan fagnatabanun Isus sa anya aroro galabian anya.
40027019	Ay gina Pilatu malunggung sat faginsafulan asalanan fag fagmalunggungan, at tina nasugu sik fagsuguan sa anya te, Lag o e fakamulun sa kafag taw masine, aroro sad yabi e taginfanan au sa baliwa anya. Ay kabalu au daul anya.
40027020	Ay at ngay fun tagfon fanggalangun ay taw Udyu at ngay fagtainan naatul at ngay taw, laman at ngay taw manget sas Pilatu te, Falfasi wan Barabas ay Isus ngap fabuli wan.
40027021	Ay arodi Pilatu ginto sa sangay taw te, O inday ro kanya fag dua ay fakaylatun ku fagfalfasun sa ayu. Ay kafag ngay taw gbalus te, Barabas.
40027022	Ay Pilatu ginto anya te, Ay setain ro ku fakamulun sas Isus tiba at ngayan te, Fagtayukan. Ay fagayu taw gbalus yangay te, Tuktuki wa anya sas fasulungan kayu.
40027023	Ay Pilatu ginto te, Wain ro. Nataw nunda at asalanan. Ay kafag ngay taw kaugat wan nu guro te, Tuktuki wa anya sas fasulungan kayu.
40027024	Ay Pilatu nasaful wa te, Dewa ngap au nalong, we tungkul. Ay at ngay taw nu ganangawayanun wa daul, Pilatu nabul sik mamam ay gfegus at daluap sat ngay taw at daga salubangan. Ay kanya nalong te, Kwe asalanan sa kafag taw at fakabulun. Am wa gbala.
40027025	Ay kafag ngay taw nabalus at fun te, Kin, ami wa kbala ay em sisian tsigon, sa kafag taw at fakabulun.
40027026	Ay Pilatu nafalfas wa fia Barabas sat ngay taw wabilug. Ay nu nafafalangan wa Isus, arodi Pilatu nanfataban wa anya laman nantuktuk ro sas fasulungan kayu.
40027027	Ay fun Pilatu at ngay tagfawayan nataban Isus sat fun bale. Ay nafaful yay at tagfawayan ay naligung Isus.
40027028	Ay kafag ngay tagfawayan naranggut Isus at lanbung ay natubus yay sik umut maraska.
40027029	Ay kanya nafabalulangan nafabalulangan sik sangbo madugi ay namasangboan Isus. Ay kanya nafagalumutan sas Isus at siun fag daluap sik anyamu. Ay kanya natudan sas Isus at akbang ay ginanya gfalingun anya te, Fadi fadi, Taw Udyu at Fun.
40027030	Ay kanya natufe Isus. Ay nabul yay fia siginan Isus kafag anyamu ay nafalang Isus at alfuyu.
40027031	Ay nu ntabu wan nu gfalingun Isus, kafag ngay tagfawayan naranggut at umut maraska ay nafasulun aro taw at lanbung ay nafaduksun ay nataban wa anya, laman nantuktuk sas fasulungan kayu.
40027032	Ay gina kafag ngay tagfawayan nalo siginan at fun bale, kanya nalag sik taw siginans furuan Sirene at ngayan Simun. Ay kafag ngay tagfawayan nafabuba way lang at fasulungan kayu sanya fag taw.
40027033	Ay fagayu taw andasug sa sik tala un at ngayan te, Gulguta, at masuad te, talun Butul Alfuyu. Ay nu sanya wan,
40027034	kanya nafon anya sik malangu nafasuglatan at mayat, laman gfalay nu ganini. Ay Isus nu nafaskud, wa kaylat ginum.
40027035	Ay nu natuktuk wa anya sas fasulungan kayu, kanya naafudan at ngay lanbung nu ntabu nu naukas gang, sik fakasafulan.
40027036	Ay kafag ngay tagfawayan malunggung yay sanya gulit.
40027037	Ay kanya nadafut yay sik rirukan at fakasafulan Isus at asalanan sit tungud alfuyu te, TUY ISUS, TAW UDYU AT FUN.
40027038	Ay ginanya natuktuk yay duak tagfangkamul, gsumbalian Isus.
40027039	Ay kayu at nadalan sanya nainsingian at alfuyu ay nafalingun anya te, E, o wan at nalong te,
40027040	Narasras kban Dius at tagbia fag bale ay gdog kyay kawat nu ntabu wan tuluk menit. Katsi falangfei am sadili, nu o wan Dius at Baguama, alfasi siginans fasulungan kayu.
40027041	Ay anggan at ngay fun tagfon fanggalangun ay at ngay tagfoyung Muisis at longan ay at ngay fagtainan gfalingun yangay anya te,
40027042	Kanya dewa mafalangfe tibak taw, wa ngaro mafalangfe at sadili. Ay kanya Taw Udyu at Fun, o kin. Nu nafalfas di ro at sadili siginans fasulungan kayu, kin, gafanud wa ro tam.
40027043	Ay at ngay funan nalong yangay te, Kanya gafanud tua sas Dius, Dius falfasi yap nangus anya katsi, Dius nu kaylat. Aroro nalong wa te, Au wan Dius at Baguama.
40027044	Ay anggan at kintuktuk fag duak tagfangkamul tagsumbalian Isus, gfalingun yangay anya.
40027045	Ay siginans wabilug menit anggan s'fafun s'fatulu, ndulum way lang fagdaul sanya fag talun.
40027046	Ay gina s'fafun s'fatulu, Isus nauro daul te, Eli Eli, lama sabaktani. At masuad te, Ku Dius, ku Dius, wain ro am fagnaubunun angku.
40027047	Ay tiba at malindug sanya, nu nadungug, nalong te, Tuy fag taw guro yay Elias.
40027048	Ay arodi vtv sadik taw masakit nu nalo ay nabul sik fanrarus ay nafasurung sas mayat fag sanggvtan, ay natvgdan sa sik anyamu ay nafalugde sas Isus laman namasupsup.
40027049	Ay tibak taw nasalag te, Toyap. Gfanya yap tam te, O Elias kadasug ro ay mafalangfe anya.
40027050	Ay Isus gdog yay nauro daul ay gengasan wa taguyan.
40027051	Ay arodi at fantaba fag ramit sisad basad Dius at tagbia fag bale angirat wan siginan at tungud anggan wa sat daga, ay nkafud dua. Ay daga nauigan. Ay anggan at ngay gang nafangabaltakan way lang.
40027052	Ay tiba at fagfolian fag luib nafangaluangan way lang, ay tiba Dius at taw at kinbul naleleg yay.
40027053	Ay kanya nafanduksunan siginan at fagfolian fag ngay luib. Ay abandi gina yangay ban Isus gdog yay gleleg, anggan kanya ebi at naleleg kadasug sas Dius at Furuan ay ansure sas ngayuk taw sanya.
40027054	Ay tagfawayan at fun sirut ay anggan at ngay ufud tagulit Isus, namatang tam daga nu guigan ay anggan nalag yangay tiba at kinfakamulun sanya. Ay kanya kalimu daul ay nalong te, Anud wan, tuy wa fia Dius at Baguama.
40027055	Ay sik ngay mangena ngayayu yay sirut nu gdama. Kanya fag ngay mangena ebi ginan wa tagalo Isus siginans talun Galilea. Ay kaduge Isus gleleg, kanya taggubuk anya.
40027056	Ay kafag ngay mangena, at sadi at ngayan Maria Magdalena, ay at sadi, Maria, Santiagu ay Use at mina, ay at sadi, Sebedeu at ngay baguama at mina.
40027057	Ay nu siwas fakasudan mata tam menit, sik taw maramraman andasug siginans furuan Arimatea, at ngayan Use. Kanya yangay Isus at tagadal at sadi.
40027058	Ay kanya nalo sas Pilatu ay get sa anya Isus at bilug. Ay arodi Pilatu nasugu laman e namon ro.
40027059	Ay Use nabul Isus at bilug ay nasifig sa sik bagu fag ramit.
40027060	Ay kanya nanamoli Isus at bilug sat fagagbilugun fag fagfolian fag luib at bagu, at magaruyan sisad gang. Ay Use nafadagingan sasad sakbawan sik gang daul at faningding. Ay nalo wan.
40027061	Sanya yangay Maria Magdalena ay sadi yak Maria malunggung sis aturunan fagfolian.
40027062	Ay at fadogan fag menit, nu nlangfe wat Famatamaan fag Menit, at ngay fun tagfon fanggalangun ay at ngay taw Mafalayun nanangakbang yay sas Pilatu.
40027063	Ay kafag ngay taw nalong te, Namatang ami kafag tagfandaya at longan gina gleleg te, Nu nlangfe tuluk menit, gdog kyay gleleg.
40027064	Ay kin, nu katanya, longi te, Faksvni tua nu gdingding am kafag fagfolian, yakmay nlangfe sis fatuluk menit. Fatugani laman at ngay tagadal dewa ndasug, wa mafabul Isus at bilug. Ay anggan laman wa gfoyung at ngay taw te, Kanya gdog yay gleleg. Ay anggan tsigon nu mandaya ban, gtungud yay ebi taguna.
40027065	Ay Pilatu nalong sas taw Udyu at ngay fagtainan te, E tagfawayan am. Faksvni tua nu gdingding am kafag fagfolian, kaksvn ay fagmakatuun.
40027066	Ay kanya fag ngay taw nalo wan ay nafaksvn wa fia at fagfolian siginan nu nadafut sik taru laman at taw kalimu tua gluang. Ay nasugu yangay sanya sik ngay tagfawayan.
40028001	Ay nu nlangfe wa at famiangalay fag menit, ay gakasureun wa at menit sas Linggu, Maria Magdalena, ay anggan tibak Maria, andasug laman nanlag sat fagfolian fag luib.
40028002	Ay arodi daga nauigan daul. Ay ndasug at sadi Dius at tagbarita siginans banwa. Ay nafadaging at faningding at sakbawan fag gang daul, ay malunggung wa sanya s'tungud gang.
40028003	Ay kanya at kamasuloan kaksvn sik limbad, ay at lanbung malaksi daul.
40028004	Ay at tagulit fag ngay tagfawayan gtadtaruyan daul kalimu anya, ay kata wa nu nbul.
40028005	Ay kafag tagbarita nalong sa kafag ngay mangena te, Lag am kalimu, aroro nasaful kwa te, grvbvy am Isus, ebi vtv at natuktuk sas fasulungan kayu.
40028006	Ay kanya wa ste ya, aroro gdog yay gleleg, gfaning mandi kata ebi at longan. Wainyayam ngani, damai ebi at fagfolian.
40028007	Ay loi wan, masakiti, ay foyungi sat ngay tagadal te, Kanya gdog yay gleleg siginan at fagmabulanan. Ay katsi, kanya gguna ban ayu sas talun Galilea. Sanya wa ban nu glag am anya. Amatangani ku longan ayu.
40028008	Ay kanya fag ngay mangena masakit nu nalo siginans fagfolian, ay dewa kalimu, guseganan yay daul. Ay nu ndasug ro namoyung sat ngay tagadal aro taw at nalag.
40028009	Ay kaduge kafag ngay mangena sa sangaba dalan, Isus nafablang anya ay nafakamatoan anya. Ay kafag ngay mangena ankakbang sas Isus ay nated at darafa, ay naseg anya.
40028010	Ay arodi Isus nalong sanya fag ngay mangena te, Lag kalimu. Loi wan ay foyungi sa ku ngay faduksay, laman kanya tsigon suma yangays talun Galilea. Ay sanya yay ban nu lumag angku.
40028011	Ay gina kafag ngay mangena nalo, tibak tagfawayan aro at naulit sas fagfolian, noli wa sas furuan. Ay nafoyung sat ngay fun tagfon fanggalangun fagayu sanya at nalag.
40028012	Ay at ngay fun tagfon fanggalangun nu nafaful taw Udyu at ngay fagtainan ay nu nasulitanan wan, kanya nafon sik ngay salapi sanya fag ngay tagfawayan.
40028013	Ay at ngay fun tagfon fanggalangun nalong anya te, Foyungi te, Isus at ngay tagadal andasug sat fagfolian gina sad yabi ay nabul Isus at bilug kaduge ami gtiug.
40028014	Ay tam fun nu nadungug katanya ay longan, gfalukmeanan ami anya ay anggan gdingding ami ayu laman di gfauri ayu.
40028015	Ay at ngay tagfawayan nabul kafag ngay salapi ay namaning ro at ngay fun tagfon fanggalangun at longan. Ay at ngay taw Udyu nafoyung kafag ngay tagfawayan at longan dasug katsi.
40028016	Ay Isus at labi sadik tagadal nalo wan sas talun Galilea, sa ebi ataw Isus at longan fag buksul.
40028017	Ay at ngay tagadal nu nalag Isus, kanya gseg anya. Ay tiba gfainfolian yay at amatanganan.
40028018	Ay Isus ankakbang sat ngay tagadal ay nalong anya te, Fagayu fagmabalyananun sas banwa ay sas daga nafon wa angku.
40028019	Ay loi wan ay faetagadali angku sas fagayu talun at ngay taw, ay fasurungi anya sa tam Mama at fagmabalyananun, ay anggan sat Baguama at fagmabalyananun, ay anggan sat Masine fag Falad at fagmabalyananun.
40028020	Ay foyungi anya, laman kanya maning ban fagayu ku longan sa ayu. Ay am, lag kalyam. Aroro au si kwa gugat ayu, ay anggan ban sas fakatabuan fag ngay menit.
41001001	-
41001002	Kata tuy at Masine fag Barita at fakasigadan sa baliwas Isus Fagtayukan, Dius at Baguama. Dius at taglong Isayas, ebi ataw nariruk wa te, Sumugu au ku fagsuguan laman gumuna emu. Ay kanya ban tagfasine am dalan.
41001003	Sik taw guro sis talun at yud e taw te, Fasinei ban tam Fun at dalan. Faturunani ban at dalan.
41001004	-
41001005	Uan Tagfasurung nsure sis talun at yud e taw ay nanfoyung laman ban sanya fag ngay taw umsurung sasad mamam, sik fakatoglagan te, naubun wan ebi ataw at mauri, laman Dius gfalyam at ngay asalanan. Ay sik ngay taw siginans talun Udea, anggan sik ngay taw siginans furuan Erusalem ndasug sas Uan. Ay ngayu Uan at nafasurung sas liskung Urdan, kafag ngay taw nu nafoyung at ngay asalanan.
41001006	Uan at fangawat at lanbung sigyu fagalagaun, ay at ginawang tsigon balat fagalagaun wat balyu, ay at fakonun liung ay deut.
41001007	Uan nafoyung te, At tagguyan ban angku gtungud yay angku, ay kwa masine nusdi at nanmalub ay at nanluas at fansalod at lapak.
41001008	Nafasurung au ayu sas mamam. Ay kanya fag taw nanfasurung ban ayu sat Masine fag Falad.
41001009	Ginanya, Isus ndasug sas liskung Urdan siginans furuan Nasaret sis talun Galilea. Ay Uan nafasurung anya sanya fag liskung.
41001010	Ay Isus nu nlakwi wan siginan sad lino, arodi vtv manlag di banwa nluang, ay at Masine fag Falad kadaga kata sik labikung ay naafun sa anya.
41001011	Ay e naaringang siginans banwa te, O wan ku fakesugun ku Baguama. Guseganan au daul emu.
41001012	Arodi vtv at Masine fag Falad naiyan Isus laman umdasug sas talun at yud e taw.
41001013	Isus nu sis talun at yud e taw ufatk safuluk menit, ay Satanas kaylat gfae asalanan anya. Isus sis wa mela fag talun, ay Dius at ngay tagbarita nagubuk anya.
41001014	Uan nu nkubung wan, abandi ban Isus nalo sas talun Galilea, ay namoyung Dius at Masine fag Barita.
41001015	Ay Isus nalong te, Siginan katsi fag menit, munakbang Dius nu gfagtainan taw. Ubuni ay ngay asalanan ay afanudi at Masine fag Barita.
41001016	Gina Isus glo sas tigyangan lino Galilea at nalag Simun anggan at arian Andres, gina gfasasad lino at fanggamat albon, aroro kafag duksay sik tagfangalbon.
41001017	Ay Isus nalong anya te, Wainyayam wan, aloi wa angku. Ay namoyung kban ayu nu gfaful am taw kata nu gfaful am albon katsi.
41001018	Ay arodi vtv kafag duksay nafamato at fanggamat albon ay nangalo wa Isus.
41001019	Isus nalo sirut ay nalag Sebedeu at baguama fagdua, Santiagu ay Uan, kaduge gsimat at fanggamat albon at sulat sisad sakayan lino.
41001020	Ay arodi vtv Isus nalong te, Wainyayam wan, aloi wa angku. Ay kanya naubun at mama, Sebedeu, anggan at fagsuguan sanya sas sakayan lino, ay nangalo Isus.
41001021	Isus, anggan at ufud ndasug sas Kapernaum, ay nu si wa at fadogan fag famiangalay fag menit, Isus nasakbo sas taw Udyu at bale fakafulan ay nafoyung.
41001022	Sanya fag ngay taw andulo nu nadungug Isus at foyungan, aroro kanya kata tua sik fun nu gfoyung ay di kata at ngay tagfoyung Muisis at longan.
41001023	Arodi sik mangama sanya fag bale fakafulan at ke mauri fag falad nauro te,
41001024	Nataw am fagyafakamulunun ro sa emi, Isus tagsiginans Nasaret. O am algan namabul o emi. Saful au te, o wan Dius at Masine fag Taw.
41001025	Ay maksvn Isus nu glong te, Lag garingang. Ubuni wan kanya fag taw.
41001026	Ay at mauri fag falad nafatadtaruyan kafag taw ay nauro ay naubun wan.
41001027	Ay fagayu taw andulo ay gidgintoan te, Nataw fakatanyaun at foyungan bagu at ke fagmabalyananun. Nu nasugu at mauri fag falad, kanya gfaning.
41001028	Ay masakit fagayu taw sas fagdaul talun Galilea nu nadungug Isus at fakamulun.
41001029	Arodi vtv Isus naduksun siginans taw Udyu at bale fakafulan. Ay Isus anggan at ufud Santiagu ay Uan, nasakbo sas Simun ay Andres at bale.
41001030	Ay Simun at nugangina gtaygilidan aroro garagnat, ay tiba nafasaful sas Isus.
41001031	Ay Isus nangakbang sat ke fakasaitun ay nated at daluap ay nafalunggung, ay arodi nfia wa fia at ragnat. Ay kanya fag mangena nanggubuk Isus ay at ngay ufud.
41001032	Ginanya fag fafun, nu nfalyu wa at menit, at ngay taw tagsanya fag talun nataban sas Isus fagayu at ke fakasaitun ay fagayu at ke tagfafansaful.
41001033	Ay sanya fag furuan fagayu at taw maful sisad sakbawan bale.
41001034	Ay Isus nafafia ngayuk taw, nus nga setaw fag fakasaitun. Ay naiyan ngayu fag tagfafansaful. Isus gsalag at tagfafansaful nu garingang, aroro kafag ngay tagfafansaful natoglag anya.
41001035	Balabag di s'daga kamenit, Isus anfulo ay nalo sas talun at yud e taw ay gdarangin.
41001036	Ay Simun, anggan tibama grvbvy anya.
41001037	Ay nu nalag wan, nalong sas Isus te, Fagayu taw grvbvy emu.
41001038	Ay Isus nalong te, Bastam wan sat dayu sat fadogan vtv fag ngay furuan, laman nanfadungug au sanya at taw. Kanya wan ku fagindasugun.
41001039	Ay Isus nalo nandalanan sasa ngay talun sis Galilea ay namoyung sas taw Udyu at ngay bale fakafulan, ay naiyan ngay tagfafansaful siginans taw.
41001040	Sik taw tagabuyu ngayu ndasug sas Isus ay natudan ay maksvn nu get te, Nu kaylat o, fafiai angku laman masine kwan.
41001041	Isus kafanyu kafag taw ay nafalugde at take ay nalangbud sumyu ay glong anya te, Sabv, kaylat au. Afiai wan.
41001042	Ay arodi we buyu ya, nfia wan.
41001043	-
41001044	Ay Isus maksvn nu gsalag kafag taw, ay arodi nafalo anya. Ay glong anya te, Lag kamansulit sas nusdi sadik taw. Loi wan ay falagi emu sas tagfon fanggalangun. Ay foni sik fanggalangun kata ebi Muisis at longan, laman kanya sik famasaful sa sangay taw te, nfia wo, ay masine wo.
41001045	Kanya fag taw nalo wan ay maksvn nu gfoyung sas fagayu taw ay nu gfarapyag at barita. Nu katanya, Isus wa manangasure sa sangay furuan ayu daul, ay nu glo sa way sangaba talun at yud e taw. Ay taw kadasug sa anya siginans fagayu talun.
41002001	-
41002002	Nu nlangfe wa tibak menit, Isus nfoli sas Kapernaum, ay sanya at ngay taw nadungug te, Isus ndasug wan sat bale. Ay sik ngay taw nangaful, ay anggan sisad sakbawan, we fakalindugan. Ay Isus nafoyung sanya fag ngay taw Dius at longan.
41002003	Ay tibak mangama ndasug wan ay nabuba sik taw at yud malelegan. Ufatk mangama gbuba anya.
41002004	Ay wa madasug sas Isus aroro sanya ngayu fag taw. Arodi kanya nabul tiba at ugun sis tungud Isus. Ay nu nke sulat, kanya nafatagbung kafag taw at yud malelegan sisad igyan.
41002005	Isus nu nalag te, kafag ngay bagu kadasug e fagafanudun, glong sanya fag mangama at yud malelegan te, Sama, nalyam wan am ngay asalanan.
41002006	Malunggung sanya tibak taw Udyu at tagfoyung Muisis at longan, ay kanya nainto sat amatanganan te,
41002007	Wain ro at fagnalongun katanya. Mauri at longan sas Dius. Dius way lang at mafafalyam asalanan.
41002008	Ay arodi vtv Isus nasaful wan kafag ngay taw at amatanganan. Ay Isus nainto te, Wain ro ay fagamatanganun katanya.
41002009	Amatangani, inday tua at masakit, nu lumong au sas taw at yud malelegan te, Nalyam wan am ngay asalanan, ay nu lumong au te, Malindugi, bangkadi am igyan ay loi wan.
41002010	Ay laman ro sumaful am te, Au, Taw at Baguama e fagmabalyananun au ste swa daga laman namalyam taw at asalanan. Isus glong wa ngani sat yud malelegan fag taw te,
41002011	Glong au emu te, Malindugi, bangkadi am igyan ay ulii wan sam bale.
41002012	Ay kanya fag taw nlindug wan ay arodi vtv nabangkad ay nabuba at igyan, ay nalo wan, ay fagayu taw nadama anya. Ay fagayu taw andulo ay naseg Dius ay anggan nalong te, Wami batang nalag takatatuy.
41002013	Isus gdog yay nalao sas tigyangan lino, ay fagayu taw ndasug sa anya ay kanya nafoyung.
41002014	Ay Isus nu gtaglayun wa glao, at nalag Lebi, Alfeu at baguama, malunggung sis bale fagfonan famayad sat fun. Ay Isus glong anya te, Aloi angku. Ay Lebi nlindug ay nangalo wa anya.
41002015	Isus nu gfangon sis Lebi at bale, ngayuk tagbul famayad sat fun ay tagasalanan gfangon gasfuan Isus ay at ngay tagadal. Ay ginanya, ngayuk taw tagalo Isus.
41002016	Ay sik ngay taw Mafalayun ay tagfoyung Muisis at longan nalag Isus nu gfasfuan gfangon ngay tagasalanan ay tagbul famayad sat fun. Ay kanya nalong sas Isus at ngay tagadal te, Wain manga Isus nu gfangon fagfasfuanun ngay tagbul famayad sat fun ay tagasalanan?
41002017	Ay Isus nu nadungug, nafaydayuanan sa sangay tagfoyung Muisis at longan te, Sik taw at yud e fakasaitun wa gayudan tagfafia. Kayu way at ke fakasaitun takaylat. Aroro ku fagnasteun kwa nanguro sa angku at masine fag taw, kayu way ke asalanan.
41002018	Ginanya fag menit, Uan at ngay tagadal ay taw Mafalayun wa gfangon. Ay tibak taw ndasug ay nainto sas Isus te, Wain manga Uan at ngay tagadal ay taw Mafalayun at ngay tagadal fage bukngaun yud gfangon, ay newa ngap am ngay tagadal wa katanya.
41002019	Ay Isus nalong anya te, O nunda ro gina yay sanya at bagu kadadua fag mangama at ngay fagadgalangan masine wa e fagyudun kon fag buknga. Duan. Gina yay sanya kafag mangama, at ngay fagadgalangan kon tua.
41002020	Ay aroro sa ban tibak menit e gtaban wa ban kafag mangama. Ay kaduge ya ban nia at ngay iba nu e fagyudun kon fag buknga.
41002021	We taw ya nansimat sik bagu fag ramit sat dan fag lanbung at girat nudway nabakbak taguna at bagu laman gfalay. Aroro at bagu fag fantabun, umkalay ban ay gfabia at dan fag lanbung at girat.
41002022	Ay we taw ya nantalin at bagu fag malangu sat dan fag fagsuadan fagalagaun at balat, aroro nu natalin way sanya, at bagu fag malangu gfaura way at fagsuadan, ay kafag fagsuadan kaltu ro, ay fagdua gsud wan nfangulan. Sik taw at fagnantalinun at bagu tua fag malangu sat bagu fag fagalagaun at balat.
41002023	Gina sis famiangalay fag menit, Isus ay at ngay tagadal gdalan sa sik gamasun. Ay Isus at ngay tagadal nabul tiba at raug.
41002024	Ay sik ngay taw Mafalayun nalong sas Isus te, Damai am ngay tagadal at fakamulun. Wain at fakamaboun tam faugali sis famiangalay fag menit.
41002025	Ay Isus nabalus te, O nunda yam natap fun Dabid at fakamulun nudway e fakonun gina kalunus, anggan at ngay ufud.
41002026	Ay Dabid nasakbo sas Dius at Bale kaduge at tiba tungud fag tagfon fanggalangun at ke ngayan te, Abiatar, ay naon tinapay at fon sas Dius, dewa Dius at longan ebi gsalag te, Wa masine tibak taw nu kon kafag fakonun. Kayu way lang at ngay tagfon fanggalangun takon. Ay Dabid nafon yangay sat ngay ufud.
41002027	Ay Isus glong yangay te, Dius naawat famiangalay fag menit, laman taw e tungkul. Dius wa naawat taw, laman famiangalay fag menit e tungkul.
41002028	Nu katanya, Taw at Baguama, famiangalay yangay fag menit at Fun.
41003001	Isus gdog yay nasakbo sas taw Udyu at bale fakafulan. Sanya sik taw at daluap mabulan wan.
41003002	Ay tibak taw naulit, laman sumaful Isus nu gfafia sas famiangalay fag menit. At fakaylatun namoyung sa tibak taw te, Isus e asalanan.
41003003	Ay Isus nalong sanya fag taw at ke mabulan fag daluap te, Wainyayo, saos fagunan.
41003004	Ay Isus glong sas fagayu taw te, Inday siring at tagfaning tam faugali sas famiangalay fag menit, nu e fakamulun at masine ay nu e fakamulun at mauri, nu gfalangfe sik taw ay nu gfabul sik taw. Ay kanya wa gbalus.
41003005	Ay Isus kadotama ay kabalu nu glingaman sas fagayu taw, aroro kamaogatun at amatanganan. Ay Isus glong sas taw at ke mabulan fag daluap te, Falugdei am take. Ay kanya nafalugde fagngaba at take ay at daluap gdog yay kata ebi.
41003006	Ay at ngay taw Mafalayun nalo ay arodi namakamatoan sas Erudes at taw te, Tain tam fakamulun laman manamabul tam Isus.
41003007	Isus nalo wan gadgaloan at ngay tagadal sis tigyangan lino. Ay sik ngay taw siginans talun Galilea nangalo.
41003008	Ay anggan taw siginans talun Udea, ay siginans furuan Erusalem, ay siginans talun Idumea, ay siginans dife liskung Urdan, ay siginans tagligung Tiru ay Sidun fag ngay furuan nangalo Isus. Ngayu wa ngayu fag taw at nangakbang sas Isus nu nadungug at fakamulun.
41003009	Ay Isus nasugu at ngay tagadal, laman namasanya sik sakayan lino, laman at ngay taw di gfasidsikfitan anya.
41003010	Fakatanyaun, ebi Isus nafafia ngayu fag taw, ay fagayu at ke fakasaitun gtudtuludan, laman at algan, nantayuk Isus.
41003011	Ay at ngay mauri fag falad nu nalag Isus, namalub sat daga salubangan ay nauro te, O wan Dius at Baguama.
41003012	Ay maksvn Isus nu gfatagan sanya fag ngay mauri fag falad te, Lag kamarita sa baliwa angku.
41003013	Isus nalo sas tagbudbuksulanun fag talun ay nafaful sa anya at nafili fag taw, ay kanya nangakbang sas Isus.
41003014	Ay Isus nafili labi dua, laman nangalo anya ay laman Isus sumugu anya laman nanfadungug sa tibak taw,
41003015	ay laman e fagmabalyananun gaiyan tagfafansaful siginans taw.
41003016	Tuy Isus at nafili. Simun, Isus at nafangayan yangay te, Pedru.
41003017	Ay Santiagu ay anggan at arian Uan, Sebedeu at baguama fagdua. Isus nafamut yay at ngayan te, Buanerges, at masuad te, Kata sik Lingsi.
41003018	Ay Isus nafili yangay Andres ay Felipe ay Bartulume ay Mateu ay Tumas ay Santiagu, Alfeu at baguama, ay Tadeu, ay Simun Maseganama,
41003019	ay anggan Udas Iskariute, kanya at namoyung ban Isus sat mauri fag ngay taw.
41003020	Nu ntabu wan, Isus guli wan. Ay sik ngay taw gdog yay maful, ay nu katanya, Isus ay at ngay tagadal wa karan ya gfangon.
41003021	Ay Isus at fasabale nu nasaful wan, nalo laman nantaban Isus, aroro glong te, Isus nalyam at amatanganan.
41003022	Ay tagfoyung Muisis at longan siginans Erusalem glong te, Lango at Fun ntayuk sas Isus. Ay siginan tagfafansaful at fun at fagmafaiyanun tagfafansaful.
41003023	Ay Isus nafaful sa anya at ngay taw ay nafaydayuan te, Tain ro Satanas nu gaiyan at sadili.
41003024	Sik fun at taw nu gawayan way gugat, abandi ban kafag fun we fagsuguan ya.
41003025	Ay sik bale at taw nu gawayan way gugat, abandi ban we sanya ya.
41003026	Ay Satanas nu gfawayan way at sadili, ay at taw nu gfawayan way at tiba, sumaruayan wan ay we sanya ya, Kanya wa at fakatabuan.
41003027	Sik taw wa masakbo sa sik mabitsug fag taw at bale ay gfangkamul at ramraman yakmay nasiuk taguna at mabitsug fag taw. Ay sabv, nu nasiuk wan, kanya mafafangkamul wa dayvm at ngay ramraman fagayu.
41003028	Anud wan nu glong au ayu te, fagayu taw at asalanan Dius mafafalyam, ay nus nga sinu at ke mauri fag longan sas Dius mafafalyam yangay.
41003029	Ay dewa katanya, nu e mauri way fag longan sat Masine fag Falad, kanya we mafafalyam ya kabavn. Kafag taw e asalanan way kabavn.
41003030	Isus nalong katanya aroro tiba nalong te, Sik mauri fag falad antayuk sas Isus.
41003031	Isus at mina ay at ngay faduksay ndasug. Gina malindug sas lod bale, nalong sat iba te, Fastei Isus.
41003032	Ay sik ngay taw malunggung maligung sas Isus ay glong sa anya te, Sna, am mina ay am ngay faduksay sis lod bale ay kaylat gyalagun emu.
41003033	Ay Isus glong te, Sinu ku mina ay ku ngay faduksay.
41003034	Ay Isus nu nalingaman sa tagligung anya, glong te, In ku mina ay ku ngay faduksay.
41003035	Nus nga sinu tagfaning Dius at fakaylatun, kanya wan ku ngay faduksay ay ku mina.
41004001	Isus gdog yay gfoyung sis tigyangan lino. Ay ngayu fag taw ndasug sas Isus. Ay nu katanya, Isus nasakay sa sik sakayan lino ay malunggung sanya. Ay at ngay taw sanya ways tigyangan lino.
41004002	Ay ngayu Isus at foyungan nu gfaydayuan sanya fag ngay taw. Isus at foyungan at sadi te,
41004003	Ebi sik taw tagtanum bvtang nakoko wan, laman nananum.
41004004	Ay gina gtanum, tiba at bvtang antong sa sangaba dalan, ay manuk tungud ndasug sanya ay nasinduk wan.
41004005	Ay tiba at bvtang antong sas tagagangun fag daga. Sanya mayangfis way at daga ay masakit nu gtugbung, aroro wa ngabasad at daga.
41004006	Ay nu masugba wa at menit, at bagu gtugbung fag bvtang kaitut wan, aroro at lalid wa kaabasad, ay nyango wan.
41004007	Ay tiba at bvtang antong sas swa madugi at lalid. Ay at dugi nbia ay nafaut wan at tanuman, ay at tanum wa narawvg.
41004008	Ay tiba at bvtang antong sas daga masine, ay gtugbung ay kabia ay grawvg, ay siginan tibak bvtang, tuluk safulu, ay tiba unumk safulu ay tiba safuluk safulu.
41004009	Ay Isus nalong te, Kayu at ke talinga, dungugani.
41004010	Tangayu noli wan. Ay Isus at ngay ufud, anggan at labi dua, nainto at faydayuanan at masuad.
41004011	Ay Isus nalong te, Dius nafayamag sa ayu at fagmafagtainanun at masuksukan fag ugali. Ay sa tibak taw Dius at foyungan faydayuanan way lang.
41004012	Laman kanya fag taw Dewa ro gdama, wa ro glag Ay dewa ro gdungug, wa ro gtogdungug, Satu ro nu dyaman katanya, kanya fag ngay taw kafoli ban sa angku, ay namalyam kyay ban at asalanan.
41004013	Isus glong yangay te, O natogdungug wam aro fag faydayuanan, o duan? Nudway am nasaful kanya, tain ban nu sumaful am tibak faydayuanan.
41004014	Tagtanum natanum Dius at longan.
41004015	Tibak taw kata at bvtang at kintanum sa sangaba dalan. Sanya tagtanum nu gtanum at longan, kafag ngay taw nadungug at longan, ay arodi Satanas ndasug ay gbul at longan, aro at kintanum sit amatanganan.
41004016	Ay tibak taw kata at bvtang at kintanum sis swa gang. Kanya nadungug at longan ay kaylat ay guseganan.
41004017	Ay kanya kata yangay kafag bvtang nu yud e lalid, ay wa glugo nu gafanud. Ay abandi ban sik fagidapun ay sik faurianan nu ndasug, aroro nu gafanud sit longan way lang, arodi kanya nafangafoliun wan.
41004018	Ay tiba at natanum sis swa madugi, katanya wan at ngay taw nu nadungug at longan,
41004019	ay aroro kanya fag ngay taw at fagamatanganun sa way daul at fagafanawaun ste swa daga, ay anggan at fakesugun sa ways fagmaramramanun, ay anggan galabian way ramraman, nu katanya, kanya gfaut at longan, ay at nadungug wa ban e rawvg.
41004020	Ay tiba at natanum sit daga masine, katanya at taw nu nadungug at longan ay kaylat, ay kafag taw e masine wa fia fag fakamulun, kata kafag tanum nu e rawvg. Tiba tuluk safulu, ay tiba unumk safulu, ay tiba safuluk safulu ginan kafamut.
41004021	Isus nainto sat ngay tagadal te, O sik taw namasakbo at salung laman nanuklub sasad alungkung ay laman namasas daga igyan, o duan. Aroro sik taw nu nafasakbo at salung, namasa tua fias fagfolian, o kin.
41004022	Aroro nus nge wain at nafafalyu umlag yay ban, ay nus nge wain at nasuksuk abandi ban umsure yay.
41004023	Kayu at ke talinga, dungugani.
41004024	Isus glong yangay te, Amatangani tua ay nadungug. Nus nga seyu ay natas sa ay iba, kayu yangay ban nia at tasan sa ayu, ay e famamut yay.
41004025	Sik taw nu e fagsafulun tua, e mamut yay ban sa anya, ay sik taw nudway e fagsafulun, at tagsi anya dewa alay e gbul yay ban siginan anya.
41004026	Isus glong yangay te, Dius nu gfagtainan kata sik taw nu natanum at bvtang sas daga.
41004027	Ay nu nyabi wan, kafag taw gtiug wan, ay nu nmenit wan kanya nfulo wan. At bvtang natugbung ay nbia, ay kanya fag taw wa nasaful te, tain ro nu kabia.
41004028	Daga nafatugbung at bvtang, taguna taguna gtugbung, ay at fadogan gfangkura ay at fadogan nraska wan.
41004029	Ay nu nraska wan, arodi kafag taw ggutlu wan aroro fanggutluan wan.
41004030	Isus glong yangay te, Tain ro nu gfasudan tam Dius nu gfagtainan, ay tain at faydayuanan.
41004031	Kata sik rigrig sulud nu natanum sa sangaba daga. Kanya wan talay talay fag bvtang sas fagdaul daga.
41004032	Ay nu natanum wan, at rigrig gtugbung ay kabia ay kanya wan at tagtungud tibak makmak. Ay gbia at sanga, ay manuk tungud nanfugad sit wa sanga.
41004033	Ngayu katanya Isus at faydayuanan nu nafoyung Dius at longan sat ngay fadgaloan. Isus nafoyung anya kayu kanya fag ngay taw at fagmakatuun gtogdungug.
41004034	Isus nu nafoyung, kabavn e faydayuanan. Ay nu at ngay tagadal way lang at ufud, Isus nafoyung fagayu at faydayuanan at masuad.
41004035	Ginanya fag menit, nu nfalyu wan, Isus glong sat ngay tagadal te, Bastam, nanlangfe watam lino.
41004036	At ngay tagadal naubun at ngay taw ay gtaban Isus, aroro Isus si yay aro taw sis sakayan. Anggan tibak sakayan gfadgaloan Isus at sakayan.
41004037	Ay arodi ndasug tagbia fag fulug. Ay lugwak gyugfu at sakayan, ay at sakayan gakalubgubun wan.
41004038	Ay Isus gtangilan gtiug sis sakayan at iyug. Ay at ngay tagadal gfulo Isus ay glong te, Takamoyung, o wo gafanawa te, kabul wa ro tam.
41004039	Isus anfulo ay nasalag tagmara, ay glong sas lino te, Aragangi wan, lag glugwak. Ay arodi we tagmara ya, nsiwang wan.
41004040	Ay Isus nalong sat ngay tagadal te, Wain ro ay fakalimuun. O yam e fagafanudun.
41004041	Ay at ngay tagadal kalimu ay gidgintoan sit dayu te, Sinu tuy fag taw, aroro newa dewa tagmara ay lino gfaning at longan.
41005001	Isus anggan at ngay tagadal, ndasug tsiuy baliwa lino, sas taw Gergasa at talun.
41005002	Ay Isus nu naduksun siginans sakayan, sik mangama siginans fagfolian fag luib gfablang anya. Sik mauri fag falad antayuk sanya fag mangama.
41005003	Kafag mangama nu gbanwan sa ways fagfolian ay katsi we taw mafasalod anya, dewa e salod sanbung.
41005004	Ngayu ginan wa kasalod, e salod sanbung sit bitis ay sit take. Ay kafag mangama nagufas at ngay fansalod. Fagayu taw we mafafagup anya.
41005005	Fagayu yabi ay fagayu menit, kafag mangama guro ay gfilas anya gang gina sis fagfolian ay sis buksul.
41005006	Ay kanya fag mangama nu nabanawan sas Isus, masakit nu nangakbang ay namalub sat daga salubangan.
41005007	-
41005008	Ay gbia nu guro te, Nataw am fagyafakamulunun ro sa angku, Isus, Tiba Tungud fag Dius at Baguama. Maksvn nu glong au emu sas Dius at daga salubangan te, Lag gfauri angku. Katanya kafag taw at longan aroro Isus aro taw nalong wa anya te, Ubuni kafag mangama o fag mauri fag Falad.
41005009	Ay Isus ginto te, Sinu am ngayan. Kanya gbalus te, Ku ngayan Tagngayu, aroro ngayu ami.
41005010	Ay kafag mangama maksvn nu get sas Isus te, Lag gaiyan emi ste ginan fag talun.
41005011	Ay sanya sik ngay bumbu gfangudkudan sa sangaba tigyangan tubi.
41005012	Ay kafag ngay mauri fag falad maksvn nu get sas Isus te, Fasai emis bumbu, laman gsakbo ami sanya.
41005013	Ay Isus gfaning at fagetun. Ay at ngay mauri fag falad nalfas sanya ginan fag mangama ay nasakbo sa sangay bumbu. Ay kafag ngay bumbu, malgau duak libu, masakit nu nafanlagyuan sasad ngabat ay taba wa ntong sasad lino ay napnut.
41005014	Ay at ngay tagalaga bumbu masakit mandi nu glo ay namansulit at nalag sas furuan ay anggan sa sangay talun. Ay ngayuk taw ndasug, laman nanlag te, Nataw fakatanyaun.
41005015	Ay kanya ndasug sas Isus ay nu glag aro ke tagfafansaful, katsi malunggung ay galanbungan ay e amatanganan wan. Kanya fag mangama aro at ke Tagngayu. Ay at nanlag maksvn nu kalimu.
41005016	Aro at nalag nakamatoan sat ngay bagu kadasug at kinfakamulun sat tagfansaful ay anggan at kindasug sa sangay bumbu.
41005017	Ay at ngay tagdungug, maksvn ay malukme nu gaiyan Isus, laman Isus glo ro sanya ginan.
41005018	Ay Isus gina gsakbo sas sakayan, aro ke tagfafansaful fag taw kaylat nangalo.
41005019	Ay Isus gliwag ay glong anya te, Ulii wan sa am talafuan ay foyungi anya tam Fun at mabalyanan fag fakamulun sa emu ay at fakafanyuun sa emu.
41005020	Ay kafag taw nalo wan ay gfoyung sas Safuluk Furuan Daul fag talun, Isus at mabalyanan fag fakamulun sa anya. Ay fagayu taw nu nadungug kadulo.
41005021	Isus nu gdog yay anfoli sas dife lino sisad sakayan, sik ngay taw gligung anya. Ay Isus sis tigyangan lino.
41005022	Ay taw Udyu at bale fakafulan at funan at sadi ndasug, at ngayan Ayru. Ay Ayru nu nalag Isus namalub sat daga salubangan.
41005023	Ay Ayru maksvn nu glong te, Ku baguina gakabulun. Wainyayo, aloi angku, ay fatayuki am daluap sa anya, laman umfia yay ro ay gleleg yay.
41005024	Ay Isus nangalo anya. Ay sik ngay taw nangalo Isus, ay gtudtuludan.
41005025	Ay sanya sik mangena labi dua wak banwa nu e fangigusan.
41005026	Ay ngayu at naidapan siginan ngayuk tagfafia, ay kafag mangena dewa nafamin at ramraman, wa nfia, sarokta nkugat way baliwa.
41005027	Ay kafag mangena nadungug tibak taw nu nafoyung Isus at fakamulun, ay kanya nkakbang sas Isus day guyuy, sasad wabilug taw, ay nalangbud sumyu Isus at lanbung.
41005028	Aroro kafag mangena at amatanganan te, Nus di kro nalangbud sumyu at lanbung, kafia kwa ro.
41005029	Ay arodi vtv nragang wan at fangigusan, ay namatang te, Nfia kwan.
41005030	Ay Isus nasaful te, Ku fagmabalyananun at nafafia naduksun siginan angku. Ay arodi vtv Isus anbiling sisad wabilug taw ay glong te, Sinu at nated ku lanbung.
41005031	Ay at ngay tagadal glong sas Isus te, aro ste sik ngay taw gidgitan, ay wain yay am fagintoun te, Sinu at nated angku.
41005032	Ay Isus nafandama te, Sinu at nated.
41005033	Kafag mangena nu nasaful te, Nfia kwan, kanya gtadtaruyan kalimu nangakbang sas Isus ay namalub sat daga salubangan ay gfoyung at matuyan fagayu.
41005034	Ay Isus glong anya te, Fagmangena, am fagafanudun at nafafia emu. Loi wan, manabayan tua ro wo, am fakasaitun nfia wa fia fia.
41005035	Gina Isus garingang, sik ngay taw ndasug siginans Ayru at bale ay glong te, Nbul wan am baguina. Lag gfasalag ya tam Takamoyung.
41005036	Isus wa nasalagan kanya fag ngay taw at longan ay glong sas bale fakafulan at funan te, Lag kalimu, afanudi way lang.
41005037	Ay Isus at fagtabanun, Pedru way lang ay Santiagu ay anggan Uan, Santiagu at arian.
41005038	Ay kanya nu ndasug sat funan at bale, Isus nalag te, at ngay taw garingangan ay e gwayway ya.
41005039	Isus nasakbo ay glong sa anya te, Nataw ay fagaringanganun ay ay fagwaywayun. At baguina wa nbul, gtiug way.
41005040	Ay kanya kase, gfalingun Isus, ay Isus naiyan fagayu taw siginan sad bale, ay nataban kafag baguina at mama ay at mina ay anggan aro taw at ufud, ay nasakbo sas baguina at fagtiugan.
41005041	Ay Isus gina gted kafag baguina at daluap, glong anya te, Talita kumi. At masuad te, Fagbaguina, glong au emu te, Malindugi.
41005042	Ay arodi vtv kafag baguina namalindug ay glaugan. Kanya labi dua wa at banwa. Ay sanya fag ngay taw andulo daul.
41005043	Ay Isus maksvn nu gsalag sanya fag ngay taw te, Lag gfoyung sat tibak taw. Ay Isus nasugu laman namon sa kafag baguina sik fakonun.
41006001	Isus nalo sanya ginan ay ndasug sat talun fia, ay at ngay tagadal nangalo anya.
41006002	Gina famiangalay fag menit, Isus gfasigad gfoyung sat bale fakafulan sanya. Ay kayu tagdungug andulo ay glong te, Daginan tuy fag taw at foyungan. Tain ro nu gsaful. At kabalyanan kafag taw at fakamulun.
41006003	O nunda tuy bunwa sik takawat bale, Maria at baguama, o sabv. O nunda at arian, Santiagu ay Use ay Udas ay Simun. Ay anggan at faduksay fag ngay mangena ste gfadgaloan antam, o sabv. Ay kanya fag ngay taw kauri Isus.
41006004	Ay Isus glong te, Nus nga nday fag taw gseg Dius at taglong, sas day at taw sit taglong fag talun ay at kaiban ay anggan at kalongan.
41006005	Ay Isus wa nafakamulun nusnga setaw at mabalyanan fag fakamulun sanya, sangay gfatayuk at daluap gsadsadian way lang at ke fakasaitun, ay gfafia.
41006006	Ay Isus andulo daul aroro at ngay taw wa gafanud. Isus nalo sat fakbangan fag furuan ay namoyung.
41006007	Ay Isus nafaful at Labi Dua ay nafalo nafasaruayan fagayu gudgufudan dua. Ay Isus nafon at fagmabalyananun sat ngay nasugu laman mafaiyan mauri fag falad.
41006008	Ay Isus glong te, Lag am e buba nu glo am. Nusdi fakonun, nusdi buyug, nusdi salapi sa ay fagsuadan. Sik tulag dalan yakman lang ay buba.
41006009	Ay suluni ay lapak, ay lag fadua ay lanbung.
41006010	Nus nga nday fag bale ay fagtaglayunan, banwani yap sanya, yakmay am nalo sanyaginan fag furuan.
41006011	Ay sa sik talun at ngay taw nudway kaylat ayu, ay nudway kaylat gdungugan, nu glo wam, farikfiki tagsi ay darafa fag dafug, sik famasaful sanya fag ngay taw te, wa gfaning.
41006012	Ay at Labi Dua nalo wan ay namoyung sas taw te, Ubuni ay ngay asalanan.
41006013	Ay kanya naiyan ngayuk tagfafansaful ay nafatayuk langis sa sangay taw at ke fakasaitun, ay nafafia.
41006014	Fun Erudes nadungug ebi ataw Isus at fakamulun, aroro at ngayan andungug wan sas fagayu taw. Tibak taw glong te, Kanya fag taw Uan Tagfasurung, e nafaleleg yay anya, fakatanyaun, mabalyanan at fakamulun.
41006015	Tiba glong te, Kanya wan Elias, ay tiba glong te, Kanya wan at sadi Dius at taglong, kata yangay Dius at taglong ebi ebi.
41006016	Erudes nu nadungug glong te, Ebi dewa au nafalifung Uan at alfuyu, katsi gdog yay gleleg.
41006017	Katanya way fun Erudes at fagnalongun, aroro ebi Erudes nafagamat Uan, ay nafasiuk sasad ubung. Erudes andadua sat ifag Erudias, Felipe at tina.
41006018	Ay ebi ataw Uan nasalag Erudes te, Kamabo wayo tam faugali nu gtiug o am faduksay at tina.
41006019	Ay Erudias kadotina Uan ay kaylat gfabul anya, ay wa mafafakamulun,
41006020	aroro Erudes gseg Uan, ay nasaful wa te, masine Uan at ugali ay we asalanan. Ay kanya nabalabag Uan. Ay Erudes nu nadungug Uan at foyungan, wa masadi at amatanganan. Dewa yud masadi at amatanganan, Erudes kaylat gdungugan.
41006021	Ndasug wan sik menit, Erudias nu namul at fakaylatun. Erudes at yafun daul sat ngay fun ayu sirut ay sat ngay fun tagfawayan ay sasa ngay maramraman fag taw sis talun Galilea.
41006022	Erudias at baguina nasakbo sat fagfangonan ay nafamaseganinaun, ay Erudes kaylat daul, anggan at ngay nagewan. Ay Erudes glong sas baguina te, Nus nge wain am fakaylatun eti wa sa angku ay arodi gfon au emu.
41006023	Ay Erudes gfafanud te, Nus nga seyu am fagetun, gfon au emu, anggan gwabilug ku fagfunanan.
41006024	Kafag baguina nalo ay nainto sat mina te, Nataw ro ku fagetun. At mina glong te, Uan Tagfasurung at alfuyu.
41006025	Arodi at baguina masakit nu nangakbang sat fun ay get te, Kaylat au nu gfon o angku arodi Uan Tagfasurung at alfuyu sa sik laman.
41006026	At fun kabalu wa daul, ay dewa katanya, aroro sat nafafanud, ay aroro at ngay betaw nadungug, at fun wa mafabadbalian ya at longan sas baguina.
41006027	Ay arodi at fun nasugu sik tagfawayan, laman gfasanya Uan at alfuyu. At tagfawayan nalo ay nalifung Uan at alfuyu sisad fakaubungan.
41006028	Ay at tagfawayan nabuba Uan at alfuyu sa sik laman ay nafon sanya fag baguina, ay kafag baguina nafon sat mina.
41006029	Uan at ngay tagadal nu nadungug, ndasug ay nabul Uan at bilug ay namoli sas fagfolian.
41006030	Isus at ngay Nasugu nfoli yay sa anya ay gfoyung anya fagayu at nafakamulun ay at foyungan.
41006031	Ay Isus nalong te, Bastam sas talun at yud e taw, ay tungkudi yap sirut. Aroro ngayu wa fag taw takadasug ay tiba nalo wan ay Isus ay at ngay tagadal wa karan ya nusdi gfangon.
41006032	Ay Isus way lang ay at ngay tagadal at nasakay sas sakayan lino ay nalo sas talun at yud e taw.
41006033	Ay ngayuk taw nalag nu glo, ay nasaful te, Isus ay at ngay tagadal at nasakay. At ngay taw masakit siginan sangay furuan ay naguna wan.
41006034	Isus nu naduksun siginan sad sakayan, nalag sik ngay taw ngayu ngayu, ay kafanyu kanya fag ngay taw, aroro kanya kata way sik ngay tupa at yud e galaga. Ay Isus ngayu at nafoyung.
41006035	Ay nu kayabi wan, at ngay tagadal nangakbang ay nalong sas Isus te, We bale ste ay kayabi wan katsi.
41006036	Falaoi wa kafag ngay taw, ma ro nanrvbvy at fakonun sas tagligung fag ngay talun ay furuan.
41006037	Ay Isus nalong sat ngay tagadal te, Am wa ro tagfayafun anya. Ay at ngay tagadal nalong sas Isus te, O glo wami laman namul ami kayu waluk magdanun sik taw at nagbulan, em famul tinapay, em famayafun fagayu taw.
41006038	Ay Isus glong yangay te, Agvd, damai, seyu ay ba tinapay ste? Ay at ngay tagadal nu nasaful, nabalus te, Limak tinapay ay duak albon.
41006039	Isus nalong te, Falunggungi ay afudi afudi kafag ngay taw sasad wa makmak melo.
41006040	Ay fagayu taw namalunggung maafudan. Tibak afud sandank taw ay tibak afud limak safuluk taw.
41006041	Ay Isus nagalumutan kafag limak tinapay ay kafag duak albon ay natangda sas banwa ay naseg Dius. Ay nu ntabu wan, kanya nalungud tinapay ay nafon sat ngay tagadal laman at ngay tagadal gfon sa sangay taw. Ay katanya yangay anggan albon fagdua nafafafud sas fagayu taw.
41006042	Ay fagayu taw naon ay napsug wan.
41006043	Ay at ngay tagadal nafaful labi duak sabi mapnu at naglungudan tinapay ay albon at sawad
41006044	At nafangon, limak libuk mangama.
41006045	Arodi Isus nasugu at ngay tagadal laman nansakay sas sakayan lino ay namaguna sat dife, sas furuan Betsaida, gina Isus gfalao at ngay taw.
41006046	Ay at ngay taw nu nalo wan, Isus naundaud sas buksul laman nandarangin sanya.
41006047	Ay nu nyabi wan, at sakayan sis wabilug lino ay Isus gsesadian way sas talun.
41006048	Ay Isus nalag te, at ngay tagadal gidapan way gfalao at sakayan, aroro tagmara gfablang way anya. Balabagdi s'daga kamenit gina madulum yay sirut, Isus nalo sasa ngaba tungud lino ay ankakbang sa anya, ay nanlangfe wama.
41006049	Ay at ngay tagadal nu nalag Isus nu glo s'tungud lino gfanguroan nu glong sik labang.
41006050	Ay fagayu at tagadal nalag anya ay garinun daul kalimu. Arodi vtv Isus nalong anya te, Faksvni ay amatanganan. Au way, lag am kalimu.
41006051	Ay Isus nasakay sas sakayan, nangalo at ngay tagadal, ay arodi nragang wan tagmara. Ay at ngay tagadal andulo daul.
41006052	Aroro at ngay tagadal wa natogdungug egmenit fag tinapay at masuad ay kurang at fagmakatuun gtogdungug.
41006053	Ay Isus ay at ngay tagadal nu ndife wan, at fakadasugan sis talun Genesaret. Sanya nu gsiuk at sakayan sis tigyangan lino.
41006054	Ay Isus ay at ngay tagadal nu naduksun siginans sakayan, sanya fag ngay taw nasaful wa te, kanya wa mangaro Isus.
41006055	Ay at ngay taw masakit nu nalo siginans fagayu bale ay namafakbang at ke fakasaitun, anggan wa at igyan, nus nga ndaginan at nadungug te, Sanya wan Isus.
41006056	Ay nus nga nday Isus nu kadasug, dewa sa sangay furuan ayu sirut ay dewa sa sangay furuan ayu daul ay dewa sas talun, at ngay taw gfasanya at ke fakasaitun sasad wabilug furuan. Ay at ngay taw get Isus laman at ngay ke fakasaitun manlangbud sumyu, dewa sas Isus farangfangan lanbung. Ay fagayu at nalangbud sumyu nfia wan.
41007001	Taw Mafalayun ay tibak tagfoyung Muisis at longan siginans Erusalem anful sas Isus.
41007002	Ay kanya nalag tiba Isus at ngay tagadal nu gfangon dewa masuya, at masuad te, wa nafegus at daluap.
41007003	At taw Mafalayun ay fagayu taw Udyu ya kon yakmay nafegus at daluap, gfaning at mangaguyang at faugali.
41007004	Ay nu noli wan siginans wabilug furuan, kanya ya kon yakmay nafegus at daluap. Ay ngayu yay at ugali, kata nu gfegus taya ay bisu.
41007005	Ay at ngay taw Mafalayun ay at ngay tagfoyung Muisis at longan nainto Isus te, Wain am ngay tagadal at fagyudun gfaning tam mangaguyang at faugali, aroro am ngay tagadal wa gfegus at daluap dewa gfangon.
41007006	Ay Isus glong te, Ay matuyan Isayas nu naguna nafoyung ebi ebi sa baliwa ayu fag ngay takamaningan. Kata tuy at fagnarirukun Dius at longan te, Tuy fag ngay taw, nu gseg angku si way lang at bibig, ay dewa katanya at amatanganan ngayayu way angku.
41007007	Nu katanya way we tungkul, dewa gseg angku, Aroro at foyungan taw way at longan nafoyung te, Dius at longan.
41007008	Isus glong te, Nafayudun am Dius at suguan ay ay nafaning, taw way at longan.
41007009	Isus glong yangay sa sangay taw Mafalayun ay sa sangay tagfoyung Muisis at longan te, Maksvn daul nu gafayudun am Dius at suguan laman gfaning wayam ay mangaguyang at faugali.
41007010	Ay Muisis ebi nalong te, Suyui am mama ay am mina. Ay kanya nalong yangay te, Fabuli wan nus nga sinu fag taw nu glong way mauri sat mama ay sat mina.
41007011	Ay dewa Dius nafoyung katanya, gfoyung wayam te, Masine sik taw nu nalong way sat mama ay sat mina te, Nafon kwa sas Dius ku algan fanggubukun ayu.
41007012	Nu katanya, ang wayam gbalag kafag sisian laman wa ggubuk at mama ay at mina.
41007013	Fakatanyaun ay faugali, gfae yud wam e tungkul Dius at longan. Ay ngayu yay takatanya ay fakamulun.
41007014	Ay Isus nadog yay nafaful sanya fag ngay taw ay nalong te, Fagayu am dungugani ay asafuli ku longan.
41007015	Bunwa sik taw at naon tagfasuya anya. At fakamulun ay at longan way mauri tagfasuya anya.
41007016	Kayu at ke talinga, dungugani.
41007017	Ay Isus nu naubun at ngay taw ay nu nasakbo sas bale, at ngay tagadal nainto kanya fag faydayuanan at masuad.
41007018	Ay Isus glong sat ngay tagadal te, O nunda yam yangay e fagsafulun. O yam nasaful te, kamayewa taw at naon we gfasuya anya.
41007019	Aroro fakonun kadasug sas ungdan ay gtaglayun sas fagalangan, ay wa kadasug sat amatanganan. Katanya Isus at fagnafoyungun antam te, Fagayu fakonun masine wan.
41007020	Ay Isus glong yangay te, At tagfasuya taw tagsiginan sad basad taw.
41007021	Aroro siginan sad basad taw, siginan at ayupan, takasure mauri way fag ngay amatanganan, ay nu gfanugtug way sat yud e indugan, ay nu gfangkamul way, ay nu gfabul way, ay nu gfanugtug way sat ke tama,
41007022	ay nu gfanganuran way tiba at ramraman, ay nu gfakamulun way mauri, ay nu gdaya way, ay at fagyudun e apla, ay nu galabian way, ay nu kamuag way nu gfoyung tiba at ugali, ay nu kamatungudun way, ay anggan nu yud way e amatanganan ya.
41007023	Fagayu tuy fag mauri kadasug siginan sad basad taw, ay kanya tagfasuya anya.
41007024	Ay Isus namalindug ay nalo wan sa sik talun munakbang sas furuan Tiru. Ay Isus nasakbo sa sik bale, ay wa kaylat at ngay taw nu nasaful te, Sanya wan. Ay dewa katanya, wa kasuksuan.
41007025	Ay sik mangena e baguina sirut e mauri fag falad, ay kafag mangena nadungug te, Sanya wan Isus. Ay arodi vtv kanya ndasug ay namalub sas Isus at daga salubangan.
41007026	Ay kafag mangena sik taw Griegu tagsiginans talun Sirya sis Fenisia. Kanya get Isus te, Aiyani kafag tagfafansaful ku baguina.
41007027	Ay Isus glong sa kafag mangena te, At masine, taguna gfayafun kyay ste fag ngay sisian. Wa masine nu nabul sisian at fakonun ay nu naukas sas idu.
41007028	Ay kafag mangena gbalus Isus te, Sabv ngaro, ku Fun. Dewa katanya, idu sas daga fagfangonan kon sisian at nagfatongan.
41007029	Ay Isus glong sa kafag mangena te, Aroro katanya am famalus, ulii wan, tagfafansaful naubun wan am baguina.
41007030	Ay kafag mangena guli wan ay manlag di at baguina sisad igyan, ay we gfafansaful ya.
41007031	Ay arodi Isus nalo wan siginans furuan Tiru fag talun, ay nataglayun sas furuan Sidun ay sas Safuluk Furuan Daul fag talun, ay ndasug sas lino Galilea.
41007032	Ay tibak taw nataban sas Isus sik taw yud gdungug ay gutal. Ay maksvn kanya nu get Isus te, Fatayuki am daluap sa anya.
41007033	Ay Isus nataban kafag taw sas day fagngayuan, ay nafatayuk at sumyu sa kafag taw at talinga, ay natufe ay nafatayuk sanya fag taw at fanlele.
41007034	Ay Isus natangda sas banwa ay naengasan ngabasad ay glong anya te, Effata, at masuad te, Aluangi.
41007035	Ay at talinga nluang ay at fanlele nfia. Ay masnug wan nu garingang.
41007036	Ay Isus maksvn nu gfataganan sa anya fagayu laman wa kamarita sas nus nga sinu fag taw. Ay dewa maksvn Isus nu nafataganan anya, maksvn yangay ngap karo kafag ngay taw nu gfoyung.
41007037	Ay at ngay taw andulo daul ay glong te, Fagayu at fakamulun masine daul aroro at ngay taw at yud gdungug, gdungug wan, ay at taw at yud maaringang, maaringang wan.
41008001	Nu nlangfe kafag menit, sik ngay taw gdog yay maful ay we fakonun. Ay Isus nafakbang sa anya at ngay tagadal ay nalong te,
41008002	Kafanyu au in fag ngay taw, aroro tulu wak menit nu maful ste si angku, ay katsi we fakonun ya.
41008003	Nu gfalao kro kafag ngay taw sat ngay bale nu kalunus way, umdulum ro at mata sat ngaba dalan, aroro tibak taw siginan tua tangayayu fag talun.
41008004	Ay at ngay tagadal nainto Isus te, Daginan ro nu namul ami famayafun laman ro kafag ngay taw sak napsug, ay nu ste way tam sad talun at yud e bale.
41008005	Ay Isus ginto te, Seyu way nunda ay ba tinapay. Ay tiba nabalus te, Fitu.
41008006	Ay Isus gsugu sa sangay taw te, Malunggungi sas wa daga. Ay Isus nagalumutan kafag fituk tinapay, ay naseg Dius, ay nalungud ay nafon sat ngay tagadal, laman at ngay tagadal gfon yangay sa sangay taw. Ay at ngay tagadal nafon wan.
41008007	Ay e albon, ay wa ngayu. Ay Isus gdog yay gseg Dius, ay gsugu at ngay tagadal laman gfon anggan albon.
41008008	Ay at ngay taw naon ay napsug wan. Ay kanya nafaful at naglungudan ay at nagsawadan, fitu yak balulang mapnu.
41008009	Ay at naon kafag tinapay ufatk libuk taw. Ay Isus nafalao at ngay taw.
41008010	Ay arodi Isus, anggan at ngay tagadal, nasakay sas sakayan lino ay nalo sas talun Dalmanuta.
41008011	Ndasug sik ngay taw Mafalayun ay gfabadbaboan Isus. Kafag ngay taw kaylat gfaskud Isus, ay nu katanya, kaylat Isus nu namalag sik mabalyanan fag fakamulun siginans banwa tagfatoglag te, Isus siginans Dius.
41008012	Ay Isus kauri sat amatanganan ay nalong te, Wain ro ay fagyalagunun sik fakatoglagan. Anud wan nu glong au ayu te, wa ban e fagfalagun fakatoglagan sa ayu.
41008013	Ay Isus naubun at ngay taw Mafalayun ay gdog yay gsakay ay nalo wan sat dife.
41008014	Isus at ngay tagadal nalyam gbuba sik fakonun, ay sadi way at ba tinapay sis sakayan.
41008015	Ay Isus nafatagan nalong sat ngay tagadal te, Dirii ay mataganani famabia tinapay siginans taw Mafalayun ay famabia yangay siginans Erudes.
41008016	Ay at ngay tagadal gkamatoan sit dayu te, At fagnalongun katanya, aroro nalyam tam gbuba sik fakonun.
41008017	Ay Isus nasaful wan at ngay tagadal at kamatoanan ay nalong anya te, Wain ro ay fagkamatoanun te, Wa tam e fakonun. O yam nalag, o yam nasaful, o kurang yay ay fagmakatuun gtogdungug.
41008018	-
41008019	O nunda dewam e mata, wam nalag. O nunda dewam e talinga, wam nadungug. Ay o wam namatang. Nu nalungud au limak tinapay, laman namayafun limak libuk mangama, seyuk sabi mapnu ay nafaful at nagsawadan. At ngay tagadal nabalus te, Labi dua.
41008020	Ay Isus gdog yay nalong te, Ay nu e fituk tinapay, laman namayafun ufatk libuk mangama, seyuk balulang mapnu ay nafaful at nagsawadan. Ay kanya nabalus te, Fitu.
41008021	Ay Isus nalong te, O nunda yam nasaful.
41008022	Isus ay at ngay tagadal ndasug sas furuan Betsaida. Ay tibak taw nataban sik taw at yud glag ay nanget, laman Isus namatayuk at daluap sat yud glag.
41008023	Ay Isus nated at yud glag at daluap ay nataban sas day furuan. Ay Isus nu natufe sat mata ay nu nafatayuk at daluap sa anya, nainto te, O glag wo nus nge wain.
41008024	Ay kanya nadama ay glong te, Glag au sik ngay taw kata way sik ngay kayu nu glao.
41008025	Ay Isus gdog yay nafatayuk at daluap sat yud glag at mata, ay kafag taw nalag ay nfia wan malio wan nu glag.
41008026	Ay Isus nasugu anya laman guli wan sat bale ay nalong te, Lag gdalan sas furuan.
41008027	Isus, anggan at ngay tagadal nalo sa sangay furuan tagligung Sesaria, fun Felipe at furuan. Gina glo, Isus ginto sat ngay tagadal te, Sinu au unu at ngay taw at longan.
41008028	Ay at ngay tagadal gbalus te, Tibak taw nalong te, o wa unu Uan Tagfasurung. Tibak taw nalong te, o wa unu kafag taglong Elias, ay anggan tiba nalong te, o wan at sadi Dius at taglong.
41008029	Ay Isus ginto te, Ay am manga nu gamatangan am, sinu au. Ay Pedru nalong te, O wan Fagtayukan.
41008030	Ay Isus maksvn nu nalong sat ngay tagadal laman wa gkamatoan sas nus nga sinu sa baliwa anya.
41008031	Isus gfasigad gfoyung sat ngay tagadal te, Au, Taw at Baguama, ngayu ban ku fagnandalanun fagidapun. Ay at ngay fagtainan ay at ngay fun tagfon fanggalangun ay anggan at ngay tagfoyung Muisis at longan kauri ban angku. Ay e gfabul ban angku, ay sis fatuluk menit, gdog kyay ban gleleg.
41008032	Ay Isus gfafayamagun nu glong. Ay Pedru nataban Isus sat dayu ay gagras anya.
41008033	Ay Isus anbiling ay nadama at ngay tagadal ay gagras Pedru te, Lag ste Satanas. Aroro am fagamatanganun taw way at ugali, bunwa Dius at ugali.
41008034	Ay Isus nafaful at ngay taw, anggan at ngay tagadal ay nalong sas fagayu taw te, Sik taw nu kaylat nangalo angku, lag gfaning at sadili fakaylatun. Fasanani way at fasulungan kayu ay aloi angku.
41008035	Nus nga sinu fag taw nu kesug way at leleg katsi, umkalyam ban at leleg. Ay nus nga sinu nu ddi long kesug at leleg katsi, aroro gafanud sa angku ay gafanud sat Masine fag Barita, kanya long ban e leleg tua kabavn.
41008036	O e tungkul sa sik taw nu nafabul tua fagayu ste swa daga dewa ban kalyam at leleg.
41008037	Sik taw we famangsi sat leleg.
41008038	Nus nga sinu fag taw nu kapla way gfoyung angku ay ku longan sa katsi fag ngay taw tagasalanan ay at yud matuyan sas Dius, anggan au, Taw at Baguama kapla kyangay ban anya gina au ndasug gbuba au ku Mama at fagmasineun gfasfuan at masine fag ngay tagbarita.
41009001	Ay Isus nalong sanya fag ngay taw te, Anud wan glong au ayu te, am tiba at malindug ste yam kabul yakmay ban am lumag Dius nu gfagtainan, kanya nu kadasug ke fagmabalyananun.
41009002	Ay nu nlangfe unumk menit, Isus nataban Pedru ay Santiagu ay anggan Uan, ay naulul sa sik ngabat fag buksul at yud e taw. Ay anbali Isus at bilug sat ibama at daga salubangan.
41009003	Ay Isus at lanbung masulo malaksi daul. Taw ste swa daga we kaksvn nia nu gbakbak at lanbung.
41009004	Ay sik duama nsure sas Isus, at ngayan Elyas ay Muisis, ay kanya gfakamatoan anya.
41009005	Ay Pedru nalong sas Isus te, Takamoyung, masine ste yangay ami. Ay masine nu nangawat ami tuluk balean. At sadi sa emu, ay at sadi sas Muisis ay anggan at sadi sas Elyas.
41009006	At kaksvnan at ngay tagadal nu kalimu, Pedru wa saful at longan at masuad.
41009007	Ay arodi sik linyabu nafarum kafag ngay taw. Ay e garingang siginan sad linyabu te, Tuy wan ku fakesugun ku Baguama, dungugani anya.
41009008	Ay arodi vtv at ngay tagadal nu nafamanawan, we lagan ya, Isus way lang.
41009009	Ay gina Isus ay at tuluk tagadal gtagbung siginans buksul, Isus nafataganan glong anya laman wa gfoyung at ngay nalag nu dyakmay Taw at Baguama nadog naleleg.
41009010	Ay at ngay tagadal nafaning, ay gidgintoan Isus at longan at masuad, at nalong te, Gdog kyay ban gleleg.
41009011	Ay at ngay tagadal nainto sas Isus te, Nataw at masuad, tagfoyung Muisis at longan at fagnalongun te, Kafag taglong Elyas umdasug ban taguna.
41009012	Ay Isus nalong anya te, Matuyan at longan te, Elyas wa ngatu fia at takadasug taguna, laman nanfasine fagayu kata ebi ataw. Ay nataw Dius at Rirukan at masuad nu nalong te, ngayu Taw at Baguama at fagnandalanun fagidapun, ay tibak taw nafalingun anya.
41009013	Ay gfoyung au ayu te, kata wa fia Elyas ndasug wan ay kafag ngay taw at fakamulun sa anya gfaning way lang at fakaylatun, kata ebi ataw Dius at Rirukan.
41009014	Isus ay at ufud fag tulu nu ndasug sa tibak tagadal, nalag sik ngay taw nu gligung anya. Ay tibak tagfoyung Muisis at longan gfabadbaboan anya.
41009015	Ay arodi vtv fagayu taw nu nalag Isus, andulo daul ay ankakbang masakit ay gfakamatoan anya.
41009016	Ay Isus nainto te, Nataw aro ay fagbadbaboanun.
41009017	Sik taw siginan swa taw nabalus Isus te, Takamoyung, aro nataban au ku baguama, ay grvbvy au emu, aroro e falad tagfayud maringang.
41009018	Ay at falad galay natayuk ku baguama, gukas anya sas daga ay at bibig gbura ay gfaringgit at bagang at katurun at bilug. Aro batang koma naet am ngay tagadal, laman gaiyan at falad ay wa mafaiyan.
41009019	Ay Isus nabalus kafag ngay taw te, E, o katanya, aroro sik ngay taw wayam at yud gafanud. Seduge ya ban nu gbanwan au si ayu. Seduge ya ban nu gagwantan au galo ayu. Agvd, kin, fastei wa ngani anya.
41009020	Ay tiba nataban kafag baguama sas Isus. Ay at falad nu nalag Isus, arodi nafafatfat kafag baguama. Ay at baguama ntong sas daga ay nafadfarangan ay gbura at bibig.
41009021	Ay Isus ginto sat mama te, Seduge nu katatuy. At mama gbalus te, Siginan wa nu alay.
41009022	Ay ngayu ginan ebi ataw kafag falad naukas ku baguama sas afuy ay anggan sas mamam, laman gfabul anya. Nu mafakamulun o nus nge wain, afanyui emi ay gubuki emi.
41009023	Ay Isus nalong te, Wain ro am fagnalongun te, Nu mafakamulun o. Sik taw nu gafanud tua, nus nge wain umkatanya wa fia.
41009024	Ay arodi vtv at mama guro daul te, Gafanud au, gubuki angku ku fagfainfolianun ku amatanganan.
41009025	Ay Isus nu nalag sik ngay taw masakit nu kaful, gagras kafag mauri fag falad te, O fag falad tagfayud maringang ay tagfayud gdungug, glong au emu te, Ubuni wa anya ay lag gdog ya katayuk sa anya kabavn.
41009026	Kafag mauri fag falad nu nauro ay nu maksvn wa nu gfafatfat kafag baguama, naubun. Ay at baguama kata wa nu nbul. Ay nu katanya wan ngayuk taw nalong te, Nbul wan.
41009027	Ay Isus nated at daluap laman namalindug, ay kanya nlindug.
41009028	Ay Isus nasakbo sa sik bale. Ay gina yud sanya tibak taw, at ngay tagadal nainto te, Wain manga ami em fagyudun mafafaiyan kafag mauri fag falad.
41009029	Ay Isus glong te, We tibak fangaiyan, darangin way at mafafaiyan.
41009030	Isus ay at ngay tagadal nalo wan ay glangfean talun Galilea. Ay Isus wa kaylat gasafulan te, gdalan ro Galilea,
41009031	aroro Isus gfoyung at ngay tagadal. Glong te, E namoyung ban angku, Taw at Baguama, sat mauri fag ngay taw, ay kanya gfabul ban angku. Ay nu nbul kwan, sis fatuluk menit, gdog kyay ban gleleg.
41009032	Ay at ngay tagadal ya nasaful at longan at masuad ay kanya kalimu nanginto.
41009033	Isus ay at ngay tagadal ndasug sas Kapernaum ay Isus gina sis bale nainto sat ngay tagadal te, Nataw aro ay kamatoanan sa sangaba dalan.
41009034	Ay at ngay tagadal wa gbalus aroro sa sangaba dalan at kamatoanan te, Sinu si antam tiba tungud.
41009035	Ay Isus malunggung ay nafaful at Labi Dua ay glong te, Sik taw nu kaylat tagtungud, at masine at fakamulun nu katai tiba daga fag taw, ay katai yakman sik fagsuguan sas fagayu taw.
41009036	Ay Isus nataban sik sisian sirut ay nafalindug sat ngay tagadal wabilug. Ay Isus naurugan anya ay glong sat ngay tagadal te,
41009037	Nus nga sinu takaylat tua sik sisian sirut, kata tuy fag sisian, aroro kesug angku, kata wa nu kaylat angku, ay nus nga sinu takaylat angku, bundi angku sesadi nu bunway at fakaylatun anggan tua at nasugu angku.
41009038	Uan nalong sas Isus te, Takamoyung, nalag ami sik mangama naiyan tagfafansaful siginan am fagmabalyananun ay nasalag ami anya, aroro wa galo antam.
41009039	Ay Isus nalong te, Lag gsalag anya, aroro sik taw nu e mabalyanan fag fakamulun siginan angku, di ban e longan mauri sa angku,
41009040	aroro kanya fag taw nu ddi gfawayan antam kanya ggubuk antam.
41009041	Anud wan nu glong au ayu te, nus nga sinu at nafon ayu dewa sik taya sirut mamam aroro am wan Fagtayukan at taw, wa ban kalyam ya kafag taw at fagnamulun siginans Dius.
41009042	Ay nus nga sinu tagfae asalanan sik sisian sirut tagafanud sa angku, at masine siuki at liug sa sik faglubukan gang ay ukasi sasad lino ngabasad laman kapnut wan.
41009043	-
41009044	Ay am daluap at sadi nu gfae asalanan way emu, gatvngi. Aroro at masine nu ndasug tuo sas leleg, dewa sadi am daluap, nu ddi ngap ban o kadasug sas Afuy Daul at yud karabung, dewa dua am daluap.
41009045	-
41009046	Ay am darafa at sadi nu gfae asalanan way emu, gatvngi. Aroro at masine nu ndasug tuo sas leleg, dewa sadi am darafa, nu ddi ngap ban e gukas emu sas Afuy Daul, nu dua yay gugat am darafa.
41009047	Ay am mata at sadi nu gfae asalanan emu, guladi. Aroro at masine nu ndasug tuo sas Dius at fagfagtainanun, dewa sadi am mata, nu di ngap ban o kadasug sas Afuy Daul, dewa dua am mata.
41009048	Sanya at ulud wa kabul ay at afuy wa karabung.
41009049	At maksvn fag faurianan, kata sik afuy, gbalag fagayu taw laman di gasalanan, kata sik tamis gbalag sik fakonun laman di masakit nu kadan.
41009050	Masine tamis. Dewa masine, sik tamis nu dway matamis ya, setain ro nu gdog yay am gfae namnam. Fatamisi ay basad taw ay manabayani sa ay ngay iba.
41010001	Isus nalo sanya ginan ay ndasug sas talun Udea ay sas talun sas dife liskung Urdan. At ngay taw gdog yay ndasug sa anya, ay Isus nafoyung at taw kata at ugali.
41010002	Ay sik ngay taw Mafalayun ndasug, laman namaskud Isus ay ginto te, O sik mangama nu naubun at tina, o kanya gfaning tam faugali.
41010003	Ay Isus gbalus te, Tain Muisis at longan ayu ebi.
41010004	Ay at ngay taw Mafalayun glong te, Muisis nafabayan te, nu gaubunun wo am tina, riruki sik famasaful te, Katsi nasaruayan wata. Ay arodi aiyani wa anya.
41010005	Ay Isus glong te, Muisis at fagnarirukun katanya sa ayu aroro kamaogatun am ay amatanganan.
41010006	Ay siginan ngays fakasigadan, Dius nu naawat tam daga, naawat yangay mangama ay mangena.
41010007	Nu katanya wan, sik mangama gubun at mama ay at mina ay nangalo at bubay. Ay kanya fagdua nsadi wan.
41010008	Nu katanya wan, bunwa dua, sadi way.
41010009	Ay nus nga sinu Dius at nafasadi, taw lag namasaruayan anya.
41010010	Ay nu siwas bale, Isus at ngay tagadal nainto anya at foyungan at masuad.
41010011	Ay Isus nalong te, Nus nga sinu nu naubun way at tina, ay nu gdog yay kamubay, at fakamulun gfanugtug way.
41010012	Ay anggan sik mangena nu naubun at tama ay nu nangadadua yay sa tiba, kanya namatugtug yangay.
41010013	Tiba nataban at sisian ayu sirut sas Isus, laman namadante sa anya. Ay Isus at ngay tagadal gsalag tagtaban.
41010014	Ay Isus nu nasaful at fakamulun nagras at ngay tagadal te, Fabayani wan kafag ngay sisian nu kakbang angku. Lag gsalag ya, aroro Dius nu gfagtainan taw kata yangay tuy fag ngay sisian.
41010015	Anud wa nu glong au ayu te, nus nga sinu at yud kaylat Dius nu gfagtainan anya kata sik sisian sirut nu kaylat, kanya wa ban manangaful sat fagfagtainanun.
41010016	Ay arodi Isus naurugan kafag ngay sisian ayu sirut ay nafataip gina gfatayuk at daluap.
41010017	Isus gina bagu glo, sik mangama masakit nangakbang ay natudan sat daga salubangan, ay nainto anya te, Masine Takamoyung, tain ban manga ku fakamulun, laman magbilug aktua ban leleg at yud e fakatabuan.
41010018	Ay Isus nalong anya te, Wain ro am fagnafangayanun angku te, Masine. We taw fia masine. Dius way at masine fia fia.
41010019	Saful wo Dius at ngay suguan, takatatuy; Lag gfabul, lag gfanugtug, lag gfangkamul, lag o kamuag nu nalong o am iba at fakamulun, lag gfandaya am iba, laman mubun at ramraman, suyui am mama ay am mina.
41010020	Ay kafag mangama nalong sas Isus te, Takamoyung, nafaning kwa gugat kayu niya am longan fagayu siginan ngay au baguama.
41010021	Ay Isus nu nadama kafag mangama, kesug tua ay nalong te, Dewa katanya, sadi ya am kurang. Falaoi am ramraman fagayu ay at nagbulan foni sat yud e kwa, laman e ramraman tua ban o daul sas banwa. Ay nu ntabu katanya, wainyayo wan ay aloi wa angku.
41010022	Kafag mangama nu nadungug, kabalu daul ay nalo wan ay mabaluanan way, aroro maramraman daul.
41010023	Ay Isus nalingaman ay nalong sat ngay tagadal te, Maidap mandi at ke ramraman nu manangaful sas Dius at fagfagtainanun.
41010024	Ay at ngay tagadal andulo nu nadungug Isus at longan. Ay Isus gdog yay nalong te, Ku ngay sisian, maidap daul nu manangaful sas Dius at fagfagtainanun.
41010025	Amasakit yap sik fagalagaun daul nu nansulun sasad fansimat ramit at sulat, sik maramraman fag taw nu manangaful sas Dius at fagfagtainanun.
41010026	Ay at ngay tagadal andulo daul ay nalong sas Isus te, Ay nu kaksvn wa nia am longan, sinu ban at kumlangfe.
41010027	Ay Isus nadama at ngay tagadal ay glong te, Nu taw way, we mafafakamulun, Dius way lang at mafafakamulun, aroro sas Dius nus nge wain we maidap.
41010028	Pedru nalong sas Isus te, Ami, naubun wami fagayu ay nangalo wami emu.
41010029	Ay Isus nalong te, Anud wan nu glong au ayu te, fagayu taw nu naubun at bale ay at faduksay ay at mina ay at mama ay at sisian ay anggan at daga, aroro gafanud sa angku ay anggan gafanud sat Masine fag Barita,
41010030	kanya ban fag taw at mul sik sandank bale ay at faduksay ay at mina ay at sisian ay at daga ay anggan sik faurianan gasfuan, ay nu katanaya tua, abandi ban kanya e leleg tua yud e fakatabuan kabavn.
41010031	Ay at naguna tiba, kanya ban gaguyanan, ay at naguyanan fag taw, kanya ban gumuna.
41010032	Ay Isus ay at ufud gundaud sa sangaba dalan sas Erusalem, ay Isus tagguna at ibama. Isus at ngay tagadal andulo nu gdungug Isus at longan, ay at tagsit guyan vtv fag taw kalimu. Ay Isus gdog yay magamut at Labi Dua, ay nafoyung at takadasug ban sat sadili.
41010033	Ay Isus nalong te, Amatangani, katsi sa watams Erusalem, ay abandi ban e moyung angku, Taw at Baguama, sat ngay fun tagfon fanggalangun ay sat ngay tagfoyung Muisis at longan. Ay kafag ngay taw ban at nantaban angku, laman namabul. Ay kanya nantaban ban angku sat yud Udyu fag ngay taw.
41010034	Ay at yud Udyu fag taw gfalingun ban angku, ay gtufe angku ay gfalang ay gfabul. Ay sis fatuluk menit, gdog kyay ban gleleg.
41010035	Santiagu ay Uan, Sebedeu at baguama fagdua, nangakbang sas Isus ay nalong anya te, Takamoyung, kaylat ami nu namaning o em algan, nus nge wain em fagetun.
41010036	Ay Isus nalong anya te, Tain ro ay fakaylatun, ku fakamulun sa ayu.
41010037	Ay kanya nalong sas Isus te, Falunggungi ban emi, fasumbaliani emu sa am fagmasineun.
41010038	Ay Isus nalong te, Duan, wam saful ay fagetun at masuad. O nunda mainum ban am sa ku faginuman fag taya. O manangasurung ban am kata ban nu nsurung au.
41010039	Ay kanya nabalus Isus te, Sabv. Ay Isus nalong te, Kafag taya ku faginuman, kin, anggan am minum ban am. Ay kata nu msurung au, anggan am umsurung ban am.
41010040	Ay aroro nus nga sinu ban at nanmalunggung gsumbalian angku bundi au at tagfili. Kafag fagmalunggungan ku Mama wat nafalganan sat ngay filian.
41010041	Ay at safuluk tagadal nu nadungug katanya, gagras Santiagu ay Uan.
41010042	Ay Isus gfaful at ngay tagadal fagayu ay nalong te, Nasaful wam at yud Udyu fag taw at kinngayan te, sik fun, maksvn daul nu gsugu, ay anggan at mabalyanan fag taw nu gsugu maksvn yangay.
41010043	Ay am, lag katanya. Nus nga sinu am takaylat nangabalyanan, katai yakman sik fagsuguan.
41010044	Ay nus nga sinu takaylat tagtungud ban fag taw, kanya katai yakman sik taggubuk.
41010045	Katanya kyangay au, Taw at Baguama. Ku fagindasugun bundi au taw at fagnanggubukun, nu bunway nanggubuk au taw, ay namon au ku leleg laman namul au ngayuk taw siginans fakabulun.
41010046	Isus ay at ngay tagadal ndasug sas furuan Eriku. Ay Isus nu nalao siginans Eriku gasfuan at ngay tagadal ay anggan sik ngay taw, sik taw, Bartimeu, malunggung sis tigyangan dalan. Bartimeu at masuad te, Timeu at baguama. Kanya sik taget, aroro wa glag.
41010047	Ay kanya nu nasaful te, kanya wan Isus tagsiginans Nasaret, Bartimeu nauro te, Isus, o fun Dabid at kasugfunanan, afanyui angku.
41010048	Ay ngayuk taw gsalag anya laman wa garingang. Ay abat ngate gasalagan, kaugat yay nu guro te, Fun Dabid at kasugfunanan, afanyui angku.
41010049	Ay Isus nragang ay nalong te, Fastei anya. Tiba nagewan kafag taw at yud glag te, Lag kalimu, malindugi, Isus nalong te, Stei o unu.
41010050	Ay masakit Bartimeu nu nabul at lanbung, ay natulbu ay ndasug sas Isus.
41010051	Ay Isus nalong anya te, Tain ro am fakaylatun ku fakamulun sa emu. At yud glag fag taw nalong sas Isus te, Takamoyung, kaylat au glag.
41010052	Ay Isus nalong anya te, Loi wan, am fagafanudun at nafafia emu. Ay arodi vtv kanya glag wan ay nangalo Isus sas dalan.
41011001	Isus ay at ufud nu munakbang wan sas furuan Erusalem, ndasug sas furuan Betfage ay furuan Betania sas Buksul Ulibu. Ay Isus nasugu at tagadal at dua,
41011002	ay nalong te, Loi wa sat fadogan fag furuan ay arodi nu ndasug wam sanya, lumag ro am sik riangan asnu masiukan. Kafag riangan ya batang e nabuba. Luasi ay tabani stae.
41011003	Ay sik taw nu ginto ayu te, Wain ay fagluasun, balusi te, Tam Fun kaylat ay gfafoli yay ro stae arodi.
41011004	Ay duama nalo wan ay nalag sik riangan asnu masiukan sa sik sakbawan sas day dalan. Ay kanya gluas wan.
41011005	Ay at malindug sanya nainto te, Wain ay fagluasun kafag asnu.
41011006	Ay duama nafoyung Isus at longan ay at malindug wa gbalag.
41011007	Arodi kafag duama nataban kafag riangan sas Isus ay nasagmak at lanbung sas riangan ay Isus nasakay.
41011008	Ay ngayuk taw nasagmak at lanbung sa sangaba dalan, ay tiba nasagmak falungfung kayu, at nabul siginans gamasun, sa sangaba dalan.
41011009	Ay at ngay taw dewa at tagguna Isus ay dewa sit guyan, gfanguroan te, Fadi fadi, segi takadasug sas Dius at fagmabalyananun.
41011010	Segi, aroro tam mangaguyang Dabid at fagfunanan gdog yay e Fun. Fadi fadi, segi Dius sas banwa.
41011011	Ay Isus ndasug sas Erusalem ay nasakbo sas Dius at tagbia fag bale. Ay Isus nu nalingaman wa sanya, nalo wan sas furuan Betania, gasfuan at Labi Dua, aroro nyabi wan.
41011012	Ay balabag di, Isus ay at ngay tagadal nalo siginans furuan Betania, ay Isus kalunus.
41011013	Ay Isus nu nabanawan sik kayu gdonan, nangakbang laman nanlag te, O e rawvg. Nu ndasug wan, manlag di we rawvg, at ngay don way lang, aroro ya ndasug at fanrawvgan.
41011014	Ay Isus nalong sanya fag kayu te, Taw ban we kon am rawvg kabavn. Ay at ngay tagadal nadungug.
41011015	Ay Isus anggan at ngay tagadal ndasug sas Erusalem. Ay Isus nasakbo sas Dius at tagbia fag bale ay naiyan tagfae bayad ay anggan at namayad sanya ginan sad bale. Ay Isus nafalub at ngay tagfabadbangsian salapi at fagfolian, ay anggan tagfae bayad labikung at faglunggungan.
41011016	Ay Isus nabalag fagayu tagbuba, nus nge wain at buba sa sangaba basad Dius at tagbia fag bale.
41011017	Ay Isus nalong te, E rirukan wa te, E nafangayan ku bale sik bale daranginan, laman gdarangin sanya fagayu talun at ngay taw, o kin. Ay duan, aroro nawat wayam ku bale sik tagfangkamul at bale fagsuksuanan.
41011018	Ay at ngay fun tagfon fanggalangun ay at ngay tagfoyung Muisis at longan nu nadungug Isus at longan, grvbvy te, Tain ban nu namabul tam anya. Kanya kalimu Isus, aroro at ngay taw andulo nu nadungug Isus at foyungan.
41011019	Ay nu nyabi wan, Isus ay at ngay tagadal nalo wan siginans Erusalem.
41011020	Balabag di, Isus ay at ngay tagadal nu nalo sa sangaba dalan, manlag di egmenit fag kayu nyango wan, anggan wa at lalid.
41011021	Ay Pedru namatang ay nalong sas Isus te, Takamoyung, damai egmenit am nafaurianan fag kayu nyango wan.
41011022	Ay Isus nalong sat ngay tagadal te, Afanudi sas Dius.
41011023	Anud wan nu glong au ayu te, nus nga sinu nu nalong tsiuy fag buksul te, Alini, ay tosi sasad dagat, ay kafag taw nu ddi gaduan, ay nu gafanud tua te, katanya wa fia, umkatanya wa ban fia.
41011024	Nu katanya, glong au ayu te, Nus nge wain ay fagetun nu gdarangin am, afanudi te, Katanya wa ban, ay ayu wa ban fia.
41011025	Ay gina am malindug gdarangin, falyami ay iba nus nge wain at mauri at fakamulun sa ayu,
41011026	laman ay Mama sas banwa gfalyam yangay ay ngay asalanan.
41011027	Ay Isus ay at ngay tagadal gdog yay ndasug sas Erusalem. Ay Isus gina glo si sangaba Dius at tagbia fag bale, ngay fun tagfon fanggalangun ay ngay tagfoyung Muisis at longan ay anggan ngay fagtainan nangakbang anya.
41011028	Ay kanya nainto Isus te, Daginan am fagmabalyananun laman am fagmafafakamulunun katanya, ay sinu at nasugu emu te, Namakamulun o katanya.
41011029	Ay Isus nalong te, Anggan au e fagintoun au ayu. Balusi angku ay gfoyung kyangay ro ayu te, Kanya at nasugu angku, ku fagmafafakamulunun katanya.
41011030	Ku fagintoun te, Uan at fagfasurungun taw, o at fakamulun siginans banwa, o siginans taw? Balusi angku.
41011031	Ay kanya fag ngay taw Udyu gkamatoan sit dayu te, Tain ro nu gbalus tam. Nu lumong maro tam te, Siginans banwa, malgau Isus gbalus ro antam te, Ay wain ay fagyudun gafanud Uan at longan.
41011032	Ay tain ro nu glong tam te, siginans taw. Ay kanya kalimu fagayu taw aroro kafag ngay taw gafanud te, Uan Dius fia at taglong at sadi.
41011033	Ay kanya nabalus Isus te, Wami saful. Ay Isus nalong te, Anggan au, kwa gfoyung ayu te, Kanya at nasugu angku, ku fagmafafakamulun katanya.
41012001	Isus gfasigad gfoyung sa sangay taw sik faydayuanan te, Ebi sik tagbilug daga natanum sik ngay wat ubas sit gamasun. Ay anggan naalad at tanuman. Ay kanya naali sasad daga at fagturisan rawvg. Ay anggan naawat sik bale faglibanawanan laman gulit at tanuman. Ay kanya nafaalaga at tanuman wat ubas sa sik ngay tagalaga, ay kafag tagbilug nalo wan sas tibak talun ngayayu.
41012002	Ay at kadugean nu nlesan wan, at tagbilug nasugu sik fagsuguan sat ngay tagalaga, laman namul tagbilug at ekwan.
41012003	Ay at ngay tagalaga nagamat at fagsuguan ay nafalang anya ay anggan naiyan we buba.
41012004	Ay at tagbilug gdog yay nasugu sik fagsuguan. Ay at ngay tagalaga nafe sugat anya sit alfuyu ay nafalingun.
41012005	Ay at tagbilug nasugu sadi yak fagsuguan, ay at ngay tagalaga nafabul wan. Ay ngayu yay at tagbilug at nasugu. Ay at ngay tagalaga nafalang tiba ay nafabul yangay tiba.
41012006	Ay at tagbilug e sadi yak taw, at fakesugun at baguama. At fakatabuan, at tagbilug nasugu at baguama sat ngay tagalaga ay nalong te, Bangaran kafag ngay tagalaga sumuyu ban ku baguama.
41012007	At ngay tagalaga gkamatoan te, Tuy yay ban at nangagbilug at mama at daga. Bastam, namabul watam anya, ay antam wa ban at daga.
41012008	Ay at ngay tagalaga nagamat kafag baguama ay nafabul ay naukas at bilug sat day tanuman wat.
41012009	Tain ban at tagbilug kafag tanuman at fakamulun. Kanya umdasug ay namabul at tagalaga fagayu ay namalaga at tanuman sa tibak tagalaga.
41012010	O yam natap Dius at Rirukan te, At ngay takawat bale at naukas fag gang, katsi at famaogat wan at bale.
41012011	Tam Fun nafakamulun tuy, ay nu glag tam, madulo daul.
41012012	At ngay fun tagfon fanggalangun ay at ngay tagfoyung Muisis at longan ay anggan at ngay fagtainan kaylat nanggamat Isus, aroro kanya nasaful te, Isus at faydayuanan sa anya at fagfatungulan. Ay kanya kalimu at ngay taw ay nu katanya naubun Isus ay nalo wan.
41012013	E nasugu tibak taw Mafalayun ay tiba Erudes at taw laman gfae asalanan Isus sit longan.
41012014	Ay kanya ndasug ay nalong sas Isus te, Takamoyung, saful wami te, matuyan o, ay gsudsudan tua am foyungan sas fagayu taw, ay di o gamatangan dewa nus nga setaw fag taw, ay matuyan nu gfoyung o Dius at ugali. O gfaning wa tam faugali nu nafon watam sik famayad sas fun Sesar, ay o duan?
41012015	O gfon ban tam o lag tam gfon? Ay Isus nasaful at fakamaninganun ay nabalus anya te, Wain ro ay fagfaskudun angku. Fastei sik salapi laman gdama au.
41012016	Ay kanya nabuba at sadi. Isus nainto te, Sinu at ke aninu ay at ke rirukan ste sis salapi. Ay kafag ngay taw nabalus te, Fun Sesar.
41012017	Isus nalong anya te, Nu fun Sesar way at ramraman, foni sas fun Sesar, ay nu Dius tua at ramraman, foni sas Dius. Ay fagayu taw kadulo anya.
41012018	Ay sik ngay taw Saduseu ndasug sas Isus. Taw Saduseu dan wa gugat gfoyung te, taw wa ban gdog ya gleleg. Ay kanya nainto sas Isus te,
41012019	Takamoyung, ebi ebi Muisis nariruk sa antam te, Sik mangama at faduksay nu nbul wan ay at bubay naguyanan yay wa nke unga, at masine kafag mangama nu nantiug yay at faduksay at bubay, laman namae unga yay, tuga ban at faduksay at unga.
41012020	Ebi e fituk duksayan mangama. At kaka daul nafamubay ay nbul wan ay wa nke unga.
41012021	Ay sit daga vtv natiug at faduksay at bubay. Ay kanya nbul wan ay wa nke unga. Ay katanya yangay at fatuluk faduksay.
41012022	Ay anggan fagfitu, gsud yay at fakamulun ay wa nke unga. At fakatabuan, anbul yangay kafag mangena.
41012023	Gina ban fagayu taw nadog wa naleleg, sinu ban at ke mangena, aroro fagfitu natiug anya.
41012024	Isus glong sa kafag ngay Saduseu te, Ay fagnasalanun aroro wam natogdungug Dius at Rirukan, ay at fagmabalyananun.
41012025	Gina ban fagayu taw nadog wa naleleg, wa ban e gdaddaduaan ya. Ginanya ban fagayu taw kata wa Dius at ngay tagbarita sas banwa.
41012026	Ay kafag longan sa baliwa at kinbul nu gdog yay gleleg, o yam natap Muisis at rirukan, Dius nu garingang siginan sik fun kayu. Dius nalong sas Muisis te, Au wan Abrayam at Dius, ay Isak at Dius ay Akub at Dius.
41012027	Dius bunwa at mabulan fag ngay taw at Dius, kanya ang tua tagleleg fag ngay taw at Dius. Nasalan wam daul.
41012028	Sik tagfoyung Muisis at longan ndasug ay nadungug kanya fag ngay taw nu gawayan. Kafag tagfoyung Muisis at longan nu nasaful te, masine tua Isus nu gbalus, ginto Isus te, Inday at tiba tungud fag suguan sis Muisis at longan?
41012029	Isus gbalus te, At tiba tungud fag suguan te, Dungugani taw Israel, tam Fun, tam Dius sadi way.
41012030	Esugi am Fun, am Dius, sas fagdaul am amatanganan, ay sas fagdaul am fakaylatun ay sas fagdaul am fagsafulun ay anggan sas fagdaul am fagmabitsugun.
41012031	Ay sit daga vtv fag suguan, Esugi am iba kaksvn nu kesug o emu. We tibak suguan tagtungud yay tuy.
41012032	Ay kafag tagfoyung Muisis at longan glong sas Isus te, Katanya wa ngaro fia, Takamoyung, matuyan am longan te, Sadi way tam Dius ay we tiba, kanya way lang.
41012033	Ay nu kesug o tam Dius sas fagdaul am amatanganan, ay sas fagdaul am fagsafulun, ay sas fagdaul am fagmabitsugun, ay nu kesug o am iba kata nu kesug o emu, kanya tagtungud fagayu fagirugun fag fanggalangun ay fagayu fagfilasun fag famonun.
41012034	Ay Isus nu nasaful te, Mamatanganan tua at longan, Isus glong sas tagfoyung Muisis at longan te, Munakbang Dius nu gfagtainan emu. Ay abandi baliwa we taw ya namaskud nanginto sas Isus.
41012035	Isus gina gfoyung sas Dius at tagbia fag bale, glong te, Tain ro at ngay tagfoyung Muisis at longan nu glong te, Fagtayukan, kanya fun Dabid at kasugfunanan.
41012036	Dabid yangay at nalong gina at Masine fag Falad nafaamatanganan anya te, Tam Fun nalong sa ku Fun te, Malunggungi sa ku siun, Nu dyakmay ban au nafasa am daga darafa am ngay fawayan.
41012037	Fun Dabid nafangayan Fagtayukan te, Ku Fun. Tain ro Fagtayukan nu fun Dabid way ngap at kasugfunanan. Ay ngayu daul fag taw kaylat gdungugan Isus.
41012038	Ay Isus nafoyung te, Mataganani at ngay tagfoyung Muisis at longan. Kanya nu nalo kaylat at fakatoglagan fag lanbung. Ay nu sa wa sad wabilug furuan, kanya kaylat ngay taw nu gseg anya.
41012039	Ay at fakaylatun at masine fag fagmalunggungan sa sangay bale fakafulan, ay at masine fag ngay gaban fagmalunggungan gina e yafun daul.
41012040	Kanya namamin ngay fagbubayun at ramraman. Ay at tangaduge fag darangin famalagan way lang we tungkul. Umdasug ban sa anya tagbia fag faurianan.
41012041	Ay Isus malunggung sis day fagfonan fanggalangun, ay nadama ngayuk taw nu gfon at salapi sas fagfonan. Ngayuk taw maramraman nafon ngayuk salapi.
41012042	Ay sik yud e kwa fag fagbubayun ndasug ay nafon duak salapi daga, ay ya ndasug sa sik singku.
41012043	Ay Isus nafaful at ngay tagadal ay nalong te, Anud wan nu glong au ayu te, kanya fag fagbubayun at yud e kwa at nafon ayu yap tua tiba fagayu at nafon.
41012044	Aroro kanya fag ngay maramraman nafon at nagsawean, ay kanya fag mangena dewa yud e kwa, at nafon fagayu wan, anggan at fangalganan at famul fakonun.
41013001	Gina Isus naduksun siginan Dius at tagbia fag bale, at tagadal at sadi nalong anya te, Takamoyung, damai. At kasine at fangawat fag gang tagbia, ay at kasine at ngay bale.
41013002	Ay Isus glong anya te, O nasaful o tuy fag ngay bale tagbia. Abandi ban we gang ya magamut, nusdi dua, fagayu e rumasras ban.
41013003	Gina Isus malunggung sas Buksul Ulibu, sas day Dius at tagbia fag bale, Pedru ay Santiagu ay Uan ay anggan Andres at ufud. Ay gina Isus sesadi, kanya nainto anya te,
41013004	Foyungi emi seduge ban nu kadasug kata am longan, ay tain ban tam fakasafulan te, gakafasludanun wan.
41013005	Ay Isus gfasigad gfoyung te, Mataganani tua laman diam gadayan nusnga sinu.
41013006	Aroro ngayuk taw umdasug kata angku ay glong te, Au wan Fagtayukan. Ay nanfandaya ban ngayuk taw.
41013007	Ay dewa am e dungganan te, E gawayan munakbang ay e gawayan ngayayu, lag kalimu. Dewa ban katanya, bunya kanya at fakatabuan fag ngay menit.
41013008	Aroro tibak furuan ban daul at ngay taw at fagfawayanun tibak furuan yangay daul at ngay taw. Ay sik fun at ngay taw gfawayan yangay ban sik fun at ngay taw. Ay sa tibak furuan guig ban daul tam daga. Ay sa ban tibak talun at ngay taw maksvn nu kalunus. Fakatanyaun fakasigadan wan, kata sik mangena nu gfasalug at fagfafionun ay gidapan wa daul.
41013009	Mataganani ay sadili, aroro e tumaban ban ayu sas taw Udyu at ngay fagtainan. Ay kanya malang yangay ayu sa sangay bale fakafulan, ay umlindug wam sas daga salubangan fun ayu sirut ay fun ayu daul, aroro gafanud am sa angku. Ay mafafoyung am sa baliwa angku sa kafag ngay taw.
41013010	Ay e namoyung ban taguna at Masine fag Barita sas fagayu talun at taw.
41013011	Ay e tumaban ban ayu sa sangay fun, laman ginsaful te, O e asalanan. Ay ginanya fag menit, lag am gafanawa taguna te, Tain ro siring ku longan. Ginanya ban fag menit foyungi wa anya at nafon ayu say amatanganan fag foyungan, aroro bunwa ban am tagaringang, nu bunway at Masine fag Falad wa ban.
41013012	Ay sik faduksay nantaban ban at faduksay sa tibak taw laman namabul. Ay sik mama nantaban ban at unga sa tibak taw laman namabul. Ay sik sisian nanfamabo ban at fagtainan laman e namabul anya.
41013013	Ay ginanya ban fag ngay menit, fagayu taw at fakadotaman sa wa ayu, aroro gafanud am sa angku. Ay dewa katanya kayu at nagwantan anggan sas fakatabuan umlangfe tua ban.
41013014	Nu nalag wam kafag Mauri fag Tagfarasras nu malindug sat yud matuyan fag faglindugan, ginanya ban, fagayu taw tagsis talun Udea lagyui yap sa sangay buksul. (Nus nga sinu tagtap ste at longan, atogdungugi.)
41013015	Ay sik taw nu siwas tungud bale nu natustus, lag gsakbo sasad bale laman namul nus nge wain.
41013016	Ay sik taw nu siwa at gamasun, lag guli ya sat bale laman namul at lanbung.
41013017	Ay ginanya fag ngay menit, afanyuan ban tagfafion ay anggan tagfasusu.
41013018	Darangini, laman kafag ngay menit di ban kadasug gina abagat.
41013019	Aroro ginanya ban fag ngay menit, umdasug sik faurianan tagtungud fagayu faurianan siginan Dius nu bagu naawat tam fagdaul daga ay katsi tsigon, ay abandi ban wa gdog kaksvn nia.
41013020	Ay tam Fun ban nu dway nafagud kanya fag ngay menit, fagayu taw we gleleg ya. Ay sabv, tam Fun gfagud ban kanya fag ngay menit, aroro kafanyu at ngay filian fag ngay taw.
41013021	Ay kaduge nia, dewa e nalong ayu te, Isna wan tam Fagtayukan, ay dewa e nalong te, Sanya wan, lag gafanud.
41013022	Tiba umdasug ay nanfandaya te, Au wan Fagtayukan, ay Au wan at sadi Dius at taglong. Kanya namalag ban at madulo fag fakamulun ay at mabalyanan fag fakamulun tagfatoglag te, e fagmabalyananun, laman nanfandaya Dius at ngay filian fag taw. Ay bundi, di mafafandaya.
41013023	Ay mataganani tua, katsi nafararang kwa ayu takadasug ban fagayu.
41013024	Ginanya ban fag ngay menit, nu ntabu wan kafag faurianan daul, tam menit umdulum ay tam magdanun tsigon wa gdamlag ya,
41013025	ay at ngay galeme katong siginans banwa, ay fagayu ke fagmabalyananun sas banwa muigan wa daul.
41013026	Ay nu ntabu wan katanya, fagayu taw lumag ban angku, Taw at Baguama nu kadasug au siginan sad linyabu, ay e fagmabalyananun au daul, ay anggan e fagmasineun au.
41013027	Ay arodi sumugu kban ku ngay tagbarita ay namaful ku filian fag ngay taw siginans fagayu talun, ay dewa ndaginan fag fungfung daga.
41013028	Amatangani ku faydayuanan sa baliwas malagu. At sanga nu malumak wan, ay at don nu karabas wan, nasaful wam te, gakamanguneun wan.
41013029	Katanya yangay nu lumag ban am ku longan nu nsure, sumaful wa te, au, Taw at Baguama, munakbang kwan, gakadasugun kwan.
41013030	Anud wan nu glong au ayu te, kayu katsi fag ngay taw at tiba ya kabul yakmay nsure ku longan fagayu.
41013031	Dewa kiwang ay tam daga umkamin ban, ku longan long ban matuyan way gugat.
41013032	We taw nasaful te, o ginain ban kafag menit ay seduge ban fia fia fag lungud menit nu kadasug au. Anggan Dius at ngay tagbarita tsigon sas banwa ya nasaful. Ay anggan au oma, Dius at Baguama, kya nasaful. Ku Mama way lang sesadi tagsaful.
41013033	Mataganani ay mafuloani, aroro wam nasaful te, Kaduge nia nu kadasug.
41013034	Kata sik taw nu nalo ngayayu. Kanya naubun at bale ay nafaalaga at ramraman ay nafafafud at fakamulun sat fagsuguan. Ay kanya nasugu at tagulit sakbawan bale, laman gulit.
41013035	Aroro katanya, mataganani, aroro wam nasaful te, seduge ban tagbilug bale nu guli. Malgau ndulum wan, ay malgau s'wabilug yabi, ay malgau gakamenitun wan, ay malgau bagu nyamag.
41013036	Mataganani, laman dewa ndasug arodi, manlag di, diam gtiug.
41013037	Ay katanya yangay ku longan ayu ay ku longan sas fagayu taw te, Mataganani.
41014001	Siginan ginanya, dua yak menit nu kadasug at Famalangfe fag Yafun at ngay menit, ay at ngayu fag fakonun at ngayan Tinapay Malafi. Ay ngay fun tagfon fanggalangun ay tagfoyung Muisis at longan grvbvy te, Tain ban nu gdaya tam laman namagamat Isus ay namabul tam.
41014002	Kanya fag ngay taw nalong te, Toyap gina e Yafun Daul fag ngay menit, laman at maful sanya fag ngay taw di ban namawayan antam.
41014003	Gina Isus sis furuan Betania, sis Simun tagabuyu at bale, ay gina malunggung sas fagfangonan, sik mangena ndasug, e ba fagsuadan at fangawat dalusdus. At ba fagsuadan at bilug tanan wa sik mabebanglu fag mamam, ay mabiat at famayad. Ay kafag mangena nalifung at bubug ay naugwag at ba mamam sas Isus at alfuyu.
41014004	Tibak taw sanya kadotama ay gkamatoan sit dayu te, Wain manga at fagfangulanun mamam.
41014005	Ay nu nafalao di ro ngap tam kafag mamam, gtungud yay ro sik taw at nabul salapi sik banwa tam nagbulan, ay mafafon yay ro tam kanya fag salapi sat yud e kwa. Ay kanya fag ngay taw gagras kafag mangena.
41014006	Ay Isus nalong te, Lag gsalag anya. Wain ro ay fagagrasun anya. Masine tua daul at fakamulun sa angku.
41014007	Aroro at taw at yud e kwa ste way gugat, ay snga ginain nu kaylat am, mafagubuk am anya. Ay dewa katanya, au nu ste au si ayu, bunwa kabavn.
41014008	Kafag mangena nafakamulun wan at fagmafakamulunun. Kanya nafatayuk at nabul fag mamam sa ku bilug katsi, aroro e namoli ban angku.
41014009	Anud wan nu glong au ayu te, nus nga nday ban nu e namoyung at Masine fag Barita sas fagdaul daga, e namoyung yangay ban anggan tuy fag mangena at fakamulun, sik fagamatanganun sa anya.
41014010	Arodi Udas Iskariute, dewa Isus at Labi Dua at sadi, nalo sat ngay fun tagfon fanggalangun, laman namoyung ban Isus sa anya.
41014011	Ay at ngay fun tagfon fanggalangun nu nadungug kaylat, ay nafafanud sas Udas te, Gfon ban ami emu salapi. Ay Udas gamatangan sik buknga laman masine namoyung wa Isus sa kafag ngay taw.
41014012	Ginanya e fagsegan taguna fag menit gina kon Tinapay Malafi, nu nafilas at Famalangfe fag tupa riangan. Ay ginanya fag menit, at ngay tagadal nainto Isus te, Dada am fakaylatun nu namatama romi, laman ro nangon wo Famalangfe fag Yafun.
41014013	Ay Isus nasugu duak tagadal ay nalong te, Loi wan sas furuan, ay sik mangama tagfasanan sik baringan mamam gfablang ro ayu. Aloi anya.
41014014	Nus nga nday kafag taw nu gsakbo, longi sat tagbilug bale te, Tam Takamoyung nalong te, Dada kro fag salug, nu gfangon au Famalangfe fag Yafun anggan ku ngay tagadal.
41014015	Ay kanya namoyung ro ayu tagbia fag salug sit tungud, at ke fagfatamaan. Fatamai sanya tam fakaylatun.
41014016	Ay at ngay tagadal nalo wan ay ndasug sas furuan. Ay at nalag kata wa fia aro taw at longan. Ay kanya nafatama at Famalangfe fag fakonun.
41014017	Nu nyabi wan, Isus ay at Labi Dua ndasug.
41014018	Ay gina fagayu gfangon sas fagfangonan, Isus nalong te, Anud wan nu glong au ayu te, am wa ro at sadi at namoyung angku sat mauri fag ngay taw, ay kanya wa at sadi takon gfasfuan angku katsi.
41014019	Ay at Labi Dua gfasigad kabalu ay nansadsadian nanginto sas Isus te, O bundi manga au.
41014020	Ay Isus nabalus te, Kanya am fag Labi Dua at sadi. Kanya gfasfuan angku nu gfasurung at fakonun sasad taya.
41014021	Aroro au, Taw at Baguama gtaglayun au sas fakabulun laman namaning Dius at Rirukan, ay ida at namoyung angku sat mauri fag ngay taw. At masine ebi ro kafag taw lag nangus kasalug.
41014022	Gina fagayu gfangon, Isus nabul sik tinapay ay naseg Dius, ay nalungud, ay nafon sat ngay tagadal ay nalong te, Na, buli. Tuy ku bilug.
41014023	Ay Isus nabul yangay sik taya ay nu naseg Dius, kanya nafon sat ngay tagadal ay fagayu nainum.
41014024	Ay Isus nalong anya te, Tuy yangay ku taguk at famafanud sas Dius at Fakasadian sas fagayu taw. Aroro umbusbus ban ku taguk, aroro sas ngayuk taw.
41014025	Anud wan nu glong au ayu te, kya ban gdog ginum wat at rawvg at mamam yakmay ndasug ginanya fag menit nu ginum au at bagu gina Dius gfagtainan.
41014026	Ay nu naalubad wan sik alubad, fagayu nalo wan sas Buksul Ulibu.
41014027	Ay Isus nalong sat ngay tagadal te, Fagayu am mubun wa ro am angku, kata at marirukan te, Gfabul au at tagalaga, ay at ngay tupa sumaruayan.
41014028	Ay gina kban naleleg, gumuna kwa ayu sas talun Galilea.
41014029	Pedru nalong anya te, Ku iba fagayu, dewa ro naubun wa emu, au kwa ro gubun emu.
41014030	Ay Isus nalong te, Anud wan nu glong au emu te, katsi ro fag yabi, gina tabag yud natarakit dua ginan, tulu ginan nu kamuag o te, wo gtoglag angku.
41014031	Ay Pedru magaras nu gbalus anya te, Dewa au umbul gasfuan emu, duan, dakwa ro kamuag. Ay katanya yangay fagayu at tagadal at longan.
41014032	Isus ay at ngay tagadal nalo sa sik wa tanuman at ngayan Getsemane. Ay Isus nalong sat ngay tagadal te, Malunggungi ste gina au gdarangin.
41014033	Ay Isus nataban Pedru ay Santiagu ay anggan Uan, ay gfasigad maksvn nu gafanawa ay nu gidapan sat amatanganan.
41014034	Ay Isus nalong sat ufud fag tulu te, Maksvn wa daul nu kabalu au katsi kata wa nu kabul au sas fakabaluun. Ste yap am ay mataganani.
41014035	Ay Isus nalo yay sirut ay malub sas daga ay gdarangin, laman malangfe wa fia at tagakadasugun ban sat sadili.
41014036	Ay Isus nalong te, Mama, ku Mama, mafafakamulun wo fagayu. Buli siginan angku tuy fag taya at ke mauri ro sa angku. Dewa katanya, lag gfaning ku fakaylatun, nu bunway fadasugi am fakaylatun.
41014037	Isus anfoli sat ngay tagadal fag tulu ay manlag di gtiug way. Ay Isus nalong sas Pedru te, Simun, o gtiug wayo mangaro, o kin. O wo mangaro mataganan kaduge oma sik buknga sirut.
41014038	Mataganani ay darangini tua, laman diam gafaskudan sas asalanan. Ay ay amatanganan mafalganan tua, dewa ay bilug mamomuy way.
41014039	Ay Isus nalo yay fia sat dayu ay nandarangin, ay at longan kata yangay aro taw.
41014040	Ay Isus gdog yay nfoli ay manlag di at ngay tagadal gtiug way, aroro gatiugun way daul. Ay kanya wa saful at famalus at masine.
41014041	Ay Isus anfoli at fatulu ginan ay nalong sat ngay tagadal te, Gtiug yayam mangaro ay gfafian yayam mangaro ay lufuy. Sabv ro. Katsi wan, damai, e namoyung wa angku, Taw at Baguama sas tagasalanan fag ngay taw.
41014042	Malindugi wan. Bastam wan. In wan at namoyung angku, ndasug wan.
41014043	Arodi vtv, kaduge Isus garingang, Udas, sadi at Labi Dua, ndasug e ufud sik ngay taw gafisoan ay e ba famalang. Ngay fun tagfon fanggalangun ay ngay tagfoyung Muisis at longan ay ngay fagtainan at nasugu kafag ngay taw.
41014044	Kanya at namoyung Isus nalong sik fakasafulan sa sangay taw te, Dewa gina ro nus nga sinu ku naayuk fag taw at fingi, kanya wan Isus. Gamati anya ay tabani, lag gfalfas.
41014045	Ay arodi vtv Udas nangakbang sas Isus ay nalong te, Takamoyung. Ay Udas naayuk Isus at fingi.
41014046	Ay at ngay taw nagamat Isus ay narugut wa daul.
41014047	At sadi sanya fag ngay taw naguyud at fiso ay nabasing tiba tungud fag tagfon fanggalangun at fagsuguan ay nadasdas at talinga at sadi.
41014048	Ay Isus nalong sa sangay taw te, Nataw ay fagsteun ngayu gafisoan ay e ngay ba famalang nanggamat am angku kata nu e ggamat sik tagfangkamul.
41014049	Kayu menit galo au ayu sas Dius at tagbia fag bale ay gfoyung au sanya, ay newa wam ggamat angku. Dewa katanya kata tuy at kindasug laman namafasludan Dius at Rirukan at longan.
41014050	Ay fagayu at tagadal naubun Isus ay nalagyu wan.
41014051	Ay sik baguama naguyan Isus, we lanbung ya nu bunway sik ramit. Ay tibak taw nagamat anya.
41014052	Kafag baguama naubun at lanbung ay nalagyu, ang way lang lulas.
41014053	Kafag ngay taw nataban Isus sa tiba tungud fag tagfon fanggalangun, ay fagayu fun tagfon fanggalangun ay taw Udyu at ngay funan ay anggan tagfoyung Muisis at longan maful.
41014054	Ay Pedru ngayayu way nu gguyan Isus. Ay kanya ndasug sa tiba tungud fag tagfon fanggalangun at fagawean. Ay Pedru malunggung gfakbangan at ngay tagulit ay gfangenbung sis afuy.
41014055	At ngay fun tagfon fanggalangun ay fagayu taw Udyu at ngay funan grvbvy taw at foyungan sa baliwas Isus at fakamulun sak gfabul anya. Ay kafag ngay funan dewa grvbvy, we nalag.
41014056	Dewa ngayu wak taw kamuag nu nafoyung sas Isus baliwa, at longan wa gdiuganan.
41014057	Ay tiba malindug ay kamuagan nu gfoyung te,
41014058	Nadungug ami tuy fag taw nu glong te, Gfarasras kban Dius at tagbia fag bale, taw way at naawat, ay nu nlangfe wa tuluk menit, kawat au tiba, bunwa taw naawat.
41014059	Dewa katanya anggan kanya at foyungan wa gdiuganan.
41014060	At tiba tungud fag tagfon fanggalangun anlindug swa taw ay ginto sas Isus te, O wo gbalus sa baliwa tuy fag ngay taw at foyungan sa emu.
41014061	Ay Isus maragangan way ay wa gbalus. Ay at tiba tungud fag tagfon fanggalangun ginto yay fia te, O wo wan Fagtayukan. O wo wan tam Fagsegan fag Dius at Baguama.
41014062	Ay Isus bagu nabalus te, Au wan. Ay lumag ban am angku, Taw at Baguama, nu malunggung au sat Mabalyanan at siun ay nu kadasug au siginan sad linyabu sas kiwang.
41014063	Ay at tiba tungud fag tagfon fanggalangun nagirat at lanbung aroro kadotama ay nalong te, Katsi wa tam kaylat ya tibak tagfoyung at asalanan,
41014064	aroro nadungug wam nu nalong at mauri sa tam Dius. Tain ro ay longan. Ay fagayu at maful sanya gfaurianan Isus te, Katsi nsak wan, masine wa gfabul anya.
41014065	Ay tiba gfasigad gtufe Isus ay gtabun at mata ay gfalang anya, ay glong te, Foyungi emi katsi sinu at nafalang emu. Anggan at ngay tagulit gina gtaban anya maksvn nu gfalang anya.
41014066	Pedru kaduge sit daga sad fagawean, tiba tungud fag tagfon fanggalangun at fagsuguan at sadi, sik baguina, ndasug.
41014067	Ay kafag baguina nu nalag Pedru gina gfangenbung, glong te, O wan at sadi at tagalo kafag taw siginans Nasaret, at ngayan te, Isus, o kin.
41014068	Ay Pedru kamuagan te, Kwa nasaful kafag taw ay kwa nasaful am longan at masuad. Ay Pedru nalo siginan sad fagawean, laman nangakbang sas sakbawan alad.
41014069	Ay kafag baguina nalag anya ay nalong yay sat malindug sanya te, Tuy at sadi at ufud.
41014070	Ay Pedru gdog yay kamuagan. Ay arodi at malindug nalong sas Pedru te, Anud wan, o wan at sadi at ufud, aroro sik taw o talun Galilea.
41014071	Ay Pedru maksvn nu gfafanud te, Kwa gleleg nu dway matuyan ku longan. Matuyan wa fia ku longan te, dakwa saful ay nalong fag taw.
41014072	Ay arodi vtv sik tabag gtarakit at fadua ginan, ay Pedru namatang Isus at longan anya aro taw te, Gina tabag yud natarakit dua ginan, tulu ginan nu kamuag o te, wo gtoglag angku. Ay Pedru gfasigad gwayway.
41015001	Nus balabag sirut, ngay fun tagfon fanggalangun, gfasfuan sik ngay fagtainan ay at ngay tagfoyung Muisis at longan ay anggan fagayu taw Udyu at ngay funan maful laman gkamatoan. Ay kanya nasalod Isus ay nataban ay nafon anya sas fun Pilatu.
41015002	Ay Pilatu nainto Isus te, O wo wan taw Udyu at Fun. Isus nabalus anya te, Sabv, kata wa am longan.
41015003	Ay kafag ngay fun tagfon fanggalangun ngayu at nafoyung Isus at asalanan.
41015004	Ay Pilatu nainto yay sas Isus te, O wo nabalus. Dungugani, ngayu at nafoyung am asalanan.
41015005	Isus wa gbalus ya, ay Pilatu kadulo daul.
41015006	Kayu Famalangfe fag Yafun, Pilatu at ugali nafalfas sik maubungan, nus nga sinu at ngay taw at fagetun.
41015007	Ginanya, ngayuk takamabo sis bale fakaubungan. Kanya nafabul sik ngay taw ebi gina gfawayan at ngay funan. Ay at sadi at ngayan, Barabas.
41015008	Ay sik ngay taw ndasug ay get sas Pilatu te, Faningi ebi ataw am ugali.
41015009	Ay Pilatu ginto te, O kaylat am nu nafalfas au sa ayu taw Udyu at Fun.
41015010	Pilatu nasaful te, kafag ngay fun tagfon fanggalangun at fagnatabanun Isus aroro galabian anya.
41015011	Ay kafag ngay fun tagfon fanggalangun naatul at ngay taw laman Pilatu namalfas Barabas ay namaungbus Isus.
41015012	Ay Pilatu nainto yay sa sangay taw te, Setain ro ku fakamulun sanya fag taw, ay nafangayan te, taw Udyu at Fun.
41015013	Ay kafag ngay taw nauro daul te, Tuktuki wa anya sas fasulungan kayu.
41015014	Ay Pilatu nalong anya te, Wain ro. Nataw nunda at asalanan. Ay kafag ngay taw kaugat wan nu guro te, Tuktuki wa anya sas fasulungan kayu.
41015015	Ay Pilatu, aroro kaylat gfalukmeanan sanya fag ngay taw, nafalfas Barabas. Ay Pilatu nu nafafalangan wan Isus, namataban wa anya sa sangay tagfawayan, laman nantuktuk ro sas fasulungan kayu.
41015016	At ngay tagfawayan nataban Isus sat fun at basad bale. Ay kanya nafaful tibak tagfawayan fagayu.
41015017	Ay kafag ngay tagfawayan nafelanbung Isus sik umut masialungan ay nafabalulangan nafabalulangan sik sangbo madugi, ay namasangboan Isus.
41015018	Ay kafag ngay tagfawayan nafamuagan gseg ay nalong te, Fadi fadi, taw Udyu at Fun.
41015019	Ay kanya nafalang sik anyamu sas Isus at alfuyu ay natufe anya ay natudan kata nu gseg anya.
41015020	Ay nu ntabu wan nu gfalingun Isus, kafag ngay tagfawayan naranggut at umut masialungan ay nafasulun aro taw at lanbung ay nafaduksun ay nataban wa anya, laman nantuktuk sas fasulungan kayu.
41015021	Sik taw at ngayan Simun gdalan siginans sad talun, ay kanya fag ngay tagfawayan nafabuba sa anya Isus at fasulungan kayu. Simun sik taw siginans furuan Sirene ay kanya Aleandru ay Rufu at mama.
41015022	Kafag ngay tagfawayan nataban Isus sas talun Gulguta, at masuad te, talun Butul Alfuyu.
41015023	Ay kanya nafon sas Isus sik malangu nafasuglat sa sik lune anangi laman gfalay nu ganini, ay Isus wa kaylat ginum.
41015024	Ay kafag ngay tagfawayan natuktuk Isus sas fasulungan kayu ay naafudan at ngay lanbung nu ntabu nu naukas gang, sik fakasafulan.
41015025	Fasiam sbalabag nu gtuktuk Isus sas fasulungan kayu.
41015026	Ay e sik rirukan at fakasafulan at asalanan te, Taw Udyu at Fun.
41015027	Ay ginanya natuktuk yay duak tagfangkamul gsumbalian Isus.
41015028	(Sa takatatuy, nfasludan at nalong sat Rirukan te, Natap wan anya sat ngay takamabul.)
41015029	Ay kayu at nadalan sanya nainsingian at alfuyu ay nafalingun Isus te, E, o wan at nalong te, Gfarasras kban Dius at tagbia fag bale ay gdog kyay kawat nu nlangfe wan tuluk menit.
41015030	Falangfei am sadili ay alfasi siginans fasulungan kayu.
41015031	Anggan ngay fun tagfon fanggalangun, gasfuan at ngay tagfoyung Muisis at longan glodlongan gfalingun Isus te, Kanya dewa mafalangfe tibak taw, wa ngaro mafalangfe at sadili.
41015032	Kanya Fagtayukan, taw Israel at Fun. Nu nafalfas di ro at sadili siginans fasulungan kayu, kin, gafanud wa ro tam. Anggan at kintuktuk fag duama tagsumbalian Isus gfalingun yangay anya.
41015033	Nu swabilug menit wan, ndulum way lang fagdaul sanya fag talun, anggan sfafun sfatulu.
41015034	Ay gina sfafun sfatulu, Isus nauro daul te, Elui, Elui, lama sabaktani. At masuad te, Ku Dius, ku Dius, wain ro am fagnaubunun angku.
41015035	Tiba at malindug sanya nu nadungug, nalong te, Dungugani, kanya guro yay Elias.
41015036	Ay sadik taw masakit nu nalo ay nafabasa sik fanrarus sas mayat fag sanggvtan, ay natvgdan sa sik anyamu ay nafalugde sas Isus, laman namasupsup. Kafag taw nalong te, Toyap, gfanya yap tam te, O Elias kadasug ro ay gfalfas anya.
41015037	Ay Isus nauro daul ay gengasan taguyan.
41015038	Ay at fantaba fag ramit sisad basad Dius at tagbia fag bale, angirat wan, siginan at tungud anggan wa sat daga ay nkafud dua.
41015039	Sik fun sirut tagfawayan malindug sas day Isus, ay manlag di Isus nu naengasan wa taguyan, ay kanya nalong te, Anud wan, tuy wa fia Dius at Baguama.
41015040	Ay sik ngay mangena, ngayayu yay sirut nu gdama. At ngayan Maria Magdalena, ay Maria, Santiagu at Alay ay Use at mina, ay anggan Salume.
41015041	Kanya fag ngay mangena tagalo ay taggubuk Isus gina sis talun Galilea. Ay ngayu yangayk mangena sanya, at kindasug ebi sas Erusalem gasfuan Isus.
41015042	Gakayabiun wan, ay ginanya fag menit at Famatamaan fag Menit, at masuad te, at fadogan ban fag menit at famiangalay wa fag menit.
41015043	Aroro katanya, Use, sik taw siginans furuan Arimatea, malimuanan nu nalo sas Pilatu ay get sa anya Isus at bilug. Tibak taw gsuyu kafag Use, ay kanya sadi taw Udyu at ngay funan. Kanya gfanya Dius nu gfagtainan.
41015044	Ay Pilatu andulo daul nu nadungug te, Nbul wan Isus. Ay kanya ggewan sanya sik tagfawayan at fun sirut, ay nainto anya te, O Isus nbul wan.
41015045	Kafag tagfawayan nafoyung sas Pilatu te, Nbul wan. Ay arodi Pilatu nalong sas Use te, Buli wan at bilug.
41015046	Ay Use nabayad sik bagu fag ramit ay nu nabul wan Isus at bilug, Use nasifig sas ramit. Ay kanya nafoli Isus sa sik luib at magaruyan sisad gang. Ay Use nafadagingan sik gang daul sasad sakbawan luib.
41015047	Ay Maria Magdalena, ay anggan sadi yak Maria, Use at mina, nalag te, sanya at fagfolian Isus.
41016001	Nu nlangfe wa at famiangalay fag menit, ay nu gakayabiun wan, Maria Magdalena, ay Salume, ay anggan Maria, Santiagu at mina, nanamayad sik bebanglu, at famatayuk sas Isus at bilug.
41016002	Ay gina nsure wa at menit sbalabag sirut sLinggu, kafag ngay mangena nalo sas fagfolian.
41016003	Ay ka fag ngay mangena gidgintoan te, Sinu ro manga taggubuk antam gfadaging at faningding fag gang siginans sakbawan luib.
41016004	Ay ka fag ngay mangena nu nalibanawan, manlag di ka fag gang madagingan wan, dewa gbia daul.
41016005	Ay nu nasakbo sasad fagfolian, kafag ngay mangena nalag sik baguama nu malunggung sas siun. At lanbung malaksi ay ngaba ay kafag ngay mangena kalimu.
41016006	Kafag baguama nalong sa sangay mangena te, Lag kalimu, grvbvy am Isus tagsiginans Nasaret. Kanya ebi vtv at natuktuk sas fasulungan kayu. Kanya gdog yay gleleg ay wa ste ya. Damai ebi at fagfolian.
41016007	Ay loi wan ay foyungi sat ngay tagadal, kaugat wan sas Pedru te, Isus gguna ban ayu sas talun Galilea. Sanya wa ban nu glag am anya, gfaning ebi at longan.
41016008	Kafag ngay mangena naduksun siginans fagfolian ay nalagyu, aroro gtadtaruyan ay kadulo. Ay ka fag ngay mangena wa nafoyung nus di sa sadik taw, aroro kalimu.
41016009	Isus gina gdog yay gleleg, sbalabag sirut sLinggu, kanya nsure sas Maria Magdalena. Ebi kafag Maria e fituk tagfafansaful, ay Isus naiyan wan.
41016010	Ay Maria nalo ay nafoyung sas Isus at ngay tagadal. Ebi kafag ngay taw gwayway ay kabalu.
41016011	Ay at ngay tagadal wa gafanud nu nadungug te, Isus gleleg wan ay Maria nalag anya.
41016012	Abandi, Isus nsure sat ngay tagadal at dua, kaduge glo sas talun. Isus anbali at kawalungan.
41016013	At tagadal fag dua nfoli wan sas Erusalem ay nafoyung sat ibama. Ay at ibama wa gafanud at longan.
41016014	Abandi, Isus nsure sat Labi Sadi gina gfangon. Ay Isus gagras anya aroro wa gafanud ay mogat at amatanganan, ay kanya wa gafanud dewa at iba nalag Isus te, gdog yay gleleg.
41016015	Ay Isus nalong sat ngay tagadal te, Fagdaul fagdaul daga loi wan, laman namoyung am at Masine fag Barita sas fagayu taw.
41016016	Sik taw nu gafanud ay nu nsurung, umlangfe ban. Ay kanya nu dway gafanud, umdasug ban sas faurianan.
41016017	Ay tagafanud e madulo fag fakamulun ban sa ku fagmabalyananun, ay maiyan ban tagfafansaful ay maaringang ban sat bagu fag ngay fangaringang.
41016018	Ay tagafanud dewa nated sik ule, ay dewa ban nainum sik maganga, wa ban gaganga. Kanya namatayuk ban at daluap sat ke fakasaitun ay arodi nfia wan.
41016019	Nu ntabu wan tam Fun Isus nu garingang sat ngay tagadal, Dius nafabat anya sas banwa, ay Isus namalunggung sas Dius at siun.
41016020	Ay at ngay tagadal nalo wan ay nafoyung sas fagayu talun. Ay tam Fun nagubuk, ay nafakamulun at ngay madulo fag fakamulun, laman sik famafanud te, Matuyan at longan.
42001001	Ngayuk taw maseganama nu griruk at nadungug Dius at nafakamulun sa tam wabilug.
42001002	At rirukan sa baliwa em nadungug siginan at nalag ebi sis fakasigadan, ay takamoyung Dius at longan.
42001003	Nu katanya tua anggan angku ku algan nanriruk au at kasugfunanan fag fansulitan sa emu, masine Teufilu. Aroro, glugo wan nu gadal au tuy fagayu siginan wa at fakasigadan.
42001004	Nariruk au sa emu, laman sumaful o at kamatuyanan sa baliwa am ngay nadungug.
42001005	Ebi, gina Erudes gfunan talun Udea, e tagfon fanggalangun at ngayan Sakarias. Sakarias, Abias fag gaban. Ay Sakarias at bubay Elisabet. Ay anggan Elisabet, Arun yangay at kasugfunanan.
42001006	Tam Fun nasaful te, Matuyan kafag dadua at fakamulun, aroro we nasalan nu nafaning fagayu Dius at longan ay at ugali.
42001007	Ay kafag dadua we unga, aroro Elisabet garanas, ay fagdua mafagtainan wa daul.
42001008	Sakarias fag gaban ginanya fag buknga tagfon fanggalangun. Sia tagfon fanggalangun sas Dius at daga salubangan.
42001009	Kafag ngay tagfon fanggalangun gfaning at ugali ay ginsaful te, Sinu ban tagsakbo sas Dius at tagbia fag bale, laman nangirug sik famaebakayuk. Ay at nafili, Sakarias.
42001010	Ay gina Sakarias girug famaebakayuk, at ngay taw gdarangin sas day Dius at tagbia fag bale.
42001011	Ay sik tagbarita siginan tam Fun namalindug sas fagirugan famaebakayuk at siun ay nsure sas Sakarias.
42001012	Ay Sakarias nlipsik ay maksvn nu kalimu.
42001013	Ay kafag tagbarita nalong te, Sakarias, lag kalimu, aroro Dius nadungug am darangin. Am bubay Elisabet, gfasalug ban am munama. Ay gfangayan ban o anya te, Uan.
42001014	Ay guseganan ban o, ay kaylat ban o, ay anggan ngayuk taw guseganan ban nu nsalug.
42001015	Aroro am baguama ban sik mabalyanan sa tam Fun at daga salubangan. Ay kanya wa ban ginum at malangu. Ay siginan ngay nu yud nsalug, at Masine fag Falad umtayuk wa ban fia sa anya.
42001016	Ay am baguama ban gfafoli ngayuk taw Israel sa tam Fun, taw Israel at Dius.
42001017	Ay am baguama ban gumuna tam Fun, kata Elias at ugali ay at fagmabalyananun, laman anggan ban tibak mama kesug at sisian, ay laman anggan ban at ngay takamabo gamatangan kata sik taw matuyan. Katanya am baguama ban at fagmafasineun sik ngay taw, laman namalganan sas Dius.
42001018	Sakarias nalong sas tagbarita te, Aroro mafufuama kwan, ay anggan ku bubay mafufuina wan, tain ban nu sumaful au te, matuyan am longan.
42001019	Ay tagbarita nabalus Sakarias te, Au wan Gabriel. Gbanwan au sas Dius at daga salubangan, ay kanya at nasugu angku, laman namoyung au emu tuy fag barita at masine.
42001020	Ay gafago way ro wo, ay wa ro wo maaringang siginan katsi yakmay ban nsure ku longan, aroro wo gafanud ku longan. Ay ku longan umfasludan wa ban fia nu ndasug ban kafag menit.
42001021	Ay at ngay taw nu gfanya Sakarias gamatangan te, Wain manga Sakarias at faglugoun sis Dius at tagbia fag bale.
42001022	Ay Sakarias nu naduksun, wa maaringang ya sa sangay taw. Ay kafag ngay taw nasaful te, Sakarias e nalag sik taginfanan gina sis Dius at tagbia fag bale. Sakarias nayafe sa sangay taw ay wa maaringang ya.
42001023	Sakarias noli wan sat bale nu ntabu wan at fakamulun ginanya fag ngay menit sis Dius at tagbia fag bale.
42001024	Abandi, at bubay Elisabet gfafion, ay wa naduksun siginan at bale kaduge limak magdanun, ay nalong te,
42001025	Kata tuy Dius at fakamulun nu ggubuk angku, laman kwa ban kapla sa ku iba at daga salubangan.
42001026	Elisabet nu gfafion nu faunum wak magdanun, Dius nasugu at tagbarita, Gabriel, sa sik furuan sis talun Galilea. At furuan at ngayan te, Nasaret.
42001027	Sanya sik baguina at yud batang e nasa anya. Kanya fag baguina, Use at algan ban ba bubay. Use, Dabid at sugfun, ay at bubay ban at ngayan Maria.
42001028	Ay at tagbarita nu ndasug, nalong sas Maria te, Fadi fadi, Dius nafadante sa emu ay galo emu.
42001029	Wa mabayan Maria at amatanganan nu nadungug, ay gamatangan te, Nataw manga at longan angku at masuad.
42001030	Ay kafag tagbarita nalong anya te, Lag kalimu, Maria, aroro Dius kesug emu.
42001031	Dungugani. E fafion ban o, ay gfasalug ban o sik munama, ay gfangayan ban o anya Isus.
42001032	Kanya mabalyanan ban ay e gfangayan ban anya te, Tiba Tungud at Baguama. Ay Dius tam Fun namon ban anya at mangaguyang Dabid at fagmafunanun.
42001033	Ay kanya gfagtainan ban Akub at ngay sugfun kabavn, ay we fakatabuan kabavn nu gfagtainan.
42001034	Maria nalong sanya fag tagbarita te, Tain ro, aroro kye indugan.
42001035	Ay tagbarita nabalus te, At Masine fag Falad umdasug ban sa emu, ay anggan Tiba Tungud at fagmabalyananun umtayuk ban sa emu, laman at kumsalug ban at ngayan, Masine, Dius at Baguama.
42001036	Ay dungugani. Am kaiban, Elisabet, dewa mafufuina, e fafion sik munama. Ay katsi nu gfafion unum wak magdanun. Ebi tiba nafangayan anya Tagaranas.
42001037	Aroro nus nge wain, Dius mafafakamulun fagayu.
42001038	Ay Maria nalong te, Damai. Au wan Dius at fagsuguan. Fataglayuni am longan sa angku. Ay tagbarita naubun anya.
42001039	Ginanya fag ngay menit, Maria nafalganan ay gabanganan sas buid, sa sik furuan sis talun Udea.
42001040	Ay kanya nasakbo sas Sakarias at bale ay gfakamatoan Elisabet.
42001041	Ay Elisabet nu nadungug Maria at aringang, at fafion gleleg daul sit ungdan, ay at Masine fag Falad antayuk sas Elisabet.
42001042	Ay Elisabet gbia nu garingang te, Dius nafadante sa emu gtungud yay tibak mangena. Ay Dius nafadante yangay anggan sa am fafion.
42001043	Sinu au, laman ku Fun at mina ndasug ste sa angku newa au sik mafalingun kway fag taw.
42001044	Aroro, dungugani. Nu nadungug au am aringang o angku, ku fafion gleleg daul, aroro guseganan.
42001045	Ay masine tuo, aroro gafanud tuo te, umfasludan wa ban fia tam Fun at longan sa emu.
42001046	Maria nalong te, Sa ku basad gseg au tam Fun.
42001047	Ay ku amatanganan guseganan sas Dius, ku Tagfalangfe.
42001048	Aroro Dius namatang at mafalingun fag fagsuguan. Dungugani. Siginan katsi, fagayu taw at sugfun gfangayan angku te, sik nafadante.
42001049	Aroro at Mabalyanan at fakamulun sa angku maksvn daul. Ay kanya at Masine.
42001050	Ay kanya kafanyu at ngay tagseg anya, fagayu sugfun taw.
42001051	Dius nafalag at mabitsug fag take sas taw. Ay kanya nafasaruayan at ngay takamatungudun sat amatanganan.
42001052	Dius nafababa ngay funan at fagmafunanun, ay nafaabat at ngay tagafalingunan fag taw.
42001053	Dius nafon at masine sa takalunus, laman kapsug. Ay kanya naiyan at maramraman, laman we kwa.
42001054	Dius nagubuk at fagsuguan, taw Israel, laman gfafasludan kata at fatuyanan te, Kafanyu au ayu.
42001055	Katanya at longan sa tam ngay mangaguyang, sas Abrayam ay sat ngay kasugfunanan kabavn.
42001056	Maria nu gbanwan sas Elisabet at bale malgau tuluk magdanun, ay guli wan sa ebi ataw at bale.
42001057	Ndasug Elisabet nu gfasalug fag menit, ay kanya gfasalug sik munama.
42001058	Elisabet at fasabale, anggan at kalongan, nadungug te, tam Fun kafanyu daul Elisabet. Ay fagayu taw gfasfuan Elisabet guseganan.
42001059	Ay at ngay kaiban ndasug wan sis fawaluk menit, laman gfae fakatoglagan at bagu kasalug gfaning taw Udyu at ugali. Ay namangayan anya te, Sakarias Sirut, kata at mama at ngayan.
42001060	At ngenge at mina nasalag te, Lagi. Uan way ban at ngayan.
42001061	At tiba nalong anya te, Wam e ngay kalongan at ke ngayan takatanya.
42001062	Ay tiba gyafe sat mama te, Nataw am fakaylatun nu gfangayan o.
42001063	Ay Sakarias get sik fagrirukan, ay nariruk te, At ngayan Uan. Ay at tiba gamatangan daul.
42001064	Ay arodi vtv, Sakarias at bibig ay anggan at fanlele nfia wan. Ay Sakarias gdog yay maaringang ay naseg Dius.
42001065	Fagayu at fasabale kadulo daul. Ay fagayu taw sis talun buid Udea gfoyung at nadungug.
42001066	Ay fagayu tagdungug gamatangan daul ay ginto te, Tain ban tuy fag sisian. Aroro tam Fun at fagmabalyananun galo anya.
42001067	At Masine fag Falad antayuk sas Sakarias, Uan at mama, ay kanya naguna nafoyung te,
42001068	Segi tam Fun, taw Israel at Dius, aroro ndasug laman namalangfe at taw.
42001069	Ay kanya nafasure sik Tagfalangfe, at mabalyanan sa antam, sadi Dabid, Dius at fagsuguan at ngay sugfun,
42001070	gfaning Dius at longan ebi siginan Dius at masine fag ngay taglong.
42001071	Ay Dius namalangfe antam siginan tam ngay fawayan ay siginan fagayu takadotama antam.
42001072	Ay Dius nafalag at fakafanyuun at nafatuyanan sa tam ngay mangaguyang, ay wa kalyam at masine fag fakasadian,
42001073	Dius at nafatuyanan sa tam mangaguyang Abrayam.
42001074	Namalangfe antam siginan tam ngay fawayan, laman nu nafaning watam anya, wa tam kalimu
42001075	ay laman masine tua ay matuyan tua tam fakamulun sas Dius at daga salubangan, kaduge tam gleleg.
42001076	O, munama, gfangayan ban emu te, Tiba Tungud at Taglong. Aroro gumuna ban o tam Fun, laman gfasine ban o at dalan,
42001077	ay laman namoyung ban o sas Dius at taw te, Dius wan tagfalangfe ay tagfalyam ay ngay asalanan.
42001078	Aroro tam Dius malukme, kafanyu antam ay nu katanya, umdasug ban sa antam sik bagu fag menit,
42001079	laman fagayu tagbanwan sisad madulum ay sas fakabulun at lanbung, e fagmayamagun ban. Ay laman namoyung ban antam, laman tam darafa lumao sat manabayan fag dalan.
42001080	Sakarias at sisian angurang wan ay maksvn nu gamatangan sat masine, ay namanwan sis talun at yud e taw, nu dyakmay ansure sas taw Israel.
42002001	Ginanya fag ngay menit, fun Sesar Augustu nasugu laman griruk fagayu taw at ngayan sas fagdaul daga.
42002002	Tuy taguna nu griruk at ngay taw, gina Kirinu at fun sirut sis talun Siria.
42002003	Ay fagayu taw nalo sat furuan fia, laman nangariruk.
42002004	Ay anggan Use naundaud siginans talun Galilea, siginans furuan Nasaret, ay ndasug sas talun Udea, sas fun Dabid at furuan, at ngayan Betleem, aroro Use, Dabid at sugfun.
42002005	Use nalo gadgaloan Maria, at bubay ban, laman nangariruk. Ay Maria gfafion daul,
42002006	gina ndasug sanya, ntunggu Maria nu gfasalug fag menit.
42002007	Ay kanya nafasalug at kaka fag unga, sik munama, ay naigyan anya sa sik sagmak, ay nafatukan anya sisad fagbaugan fagalagaun, aroro kafag talanan wa nasak sas bale fagtaglayunan.
42002008	Sanya fag talun e ngay tagalaga tupa sas fagsabsaban, naalaga at ngay tupa sad yabi.
42002009	Ay sik tagbarita siginan tam Fun, ansure sanya fag ngay tagalaga, ay tam Fun at fagmasineun nadamlag sat ligung, ay kafag ngay tagalaga maksvn daul nu kalimu.
42002010	Ay tagbarita nalong te, Lag kalimu, aroro gfoyung au ayu at masine fag barita, sik fagusegananun umdasug ban sas fagayu taw.
42002011	Aroro ay Tagfalangfe nsalug katsi sas fun Dabid at furuan, ay kanya Fagtayukan tam Fun.
42002012	Ay tuy ay fakasafulan, lumag ban am sik ngenge maigyanan sagmak tagtukan si sik fagbaugan fagalagaun.
42002013	Arodi vtv, nsure sik ngay taw banwa, gfasfuan at tagbarita, ay gseg tam Dius ay glong te,
42002014	Segi tam Dius sas tiba tungud fag banwa. Ay sas daga e nafon sik fagmabayanun sas Dius at fakesugun fag ngay taw.
42002015	Kafag ngay tagbarita nu noli wa sas banwa, sanya fag ngay tagalaga glodlongan te, Bastam, glo watam sas furuan Betleem, laman nanlag at kindasug, tam Fun at nafoyung antam.
42002016	Ay kafag ngay tagalaga masakit nu nalo. Ay nu ndasug, kanya nalag Maria ay Use, ay at ngenge gtukan sisad fagbaugan fagalagaun.
42002017	Ay kanya nu nalag, nafoyung aro taw at nadungug sa baliwa kafag sisian.
42002018	Ay fagayu tagdungug gamatangan daul at tagalaga tupa at longan.
42002019	Ay Maria namatang fagayu ay gamatangan gugat at masuad.
42002020	Ay kafag ngay tagalaga noli wan gina gseg Dius, aroro at nadungug ay at nalag nadiuganan fagayu kata aro taw fag barita.
42002021	Nu nlangfe waluk menit, gina nafae fakatoglagan kafag sisian gfaning taw Udyu at ugali, at fagtainan nafangayan anya te, Isus, gfaning at tagbarita nu nafangayan Isus ebi gina yud e taw.
42002022	Nlangfe wan at faufatk safuluk menit, gfaning Muisis at longan nu gfasine at mina, anggan at bagu kasalug. At fagtainan nabuba Isus sas Erusalem, laman namalag sas Dius.
42002023	Aroro nariruk sas Dius at longan te, Fagayu kaka fag unga munama, mafalganan sa tam Fun.
42002024	Ay at fagtainan nafon sik fanggalangun, gfaning Dius at longan te, Dewa duak labikung, dewa duak udkuruan sirut.
42002025	Sis Erusalem e sik taw at ngayan Simyun. Kafag taw matuyan ay gseg yangay Dius. Simyun gfanya taw Israel at Tagfasun, ay at Masine fag Falad antayuk sa anya.
42002026	At Masine fag Falad nafoyung sas Simyun te, Yo kabul yakmay ban o nalag Fagtayukan, tam Fun at nafatuyanan.
42002027	Ay at Masine fag Falad nataban Simyun sas Dius at tagbia fag bale gina Maria ay Use nabuba at ngenge Isus sanya, laman gfaning Muisis at longan.
42002028	Ay Simyun nasalilian Isus ay naseg Dius te,
42002029	Ku Fun, dewa mabayan kwa kabul katsi, gfaning am fatuyanan ebi sa angku,
42002030	aroro ku mata nalag wan em Tagfalangfe siginan emu.
42002031	Am algan wan, am fagnafasteun em Tagfalangfe, laman fagayu taw sumaful am fakamulun.
42002032	Em Tagfalangfe kata sik salung, sik nafasure sas yud Udyu fag ngay taw, ay sik fagmasineun sa am taw Israel.
42002033	Kafag munama at mama ay at mina andulo Simyun at longan sa baliwa anya.
42002034	Ay Simyun nafadante sas dadua ay nalong sas Maria te, Ngayuk taw Israel umtaid ban ay ngayu tibak taw namalindug ban, aroro tuy fag sisian. Ay tuy fag sisian sik fakasafulan tagfalag Dius at fakaylatun, ay ngayuk taw glong ban mauri sa anya,
42002035	laman ngayuk taw at amatanganan umsure ban. Ay anggan o, kabalu wayo, kata sik fiso nu gurus emu.
42002036	Sanya yangay, at sadi Dius at taglong, at ngayan Ana, Fanuel at baguina. Kanya sadi Aser at kasugfunanan. Ana mafufuina wan. Ebi e indugan wan fituk banwa,
42002037	ay katsi sik fagbubayun wan dasug katsi. At banwa waluk safulu e ufat. Ay Ana si way gugat Dius at tagbia fag bale, ay gseg Dius kayu menit ay yabi gdarangin ay wa gfangon.
42002038	Ay ginanya Ana nkakbang sas talanan. Ay kanya gseg Dius ay nafoyung sa baliwas Isus sas fagayu tagfanya Dius nu gfalangfe furuan Erusalem at ngay taw.
42002039	Use ay Maria nu ntabu wan nu gfaning fagayu Dius at longan sas Muisis at rirukan, noli wan sas talun Galilea, sa ebi at furuan Nasaret.
42002040	Ay at sisian ngurang ay anbitsug, ay ngayu at fagsafulun, ay Dius at fagmagalangun galo anya.
42002041	Fagayu banwa, Isus at fagtainan nalo sas Erusalem gina Famalangfe fag Yafun.
42002042	Ay Isus at banwa nu labi dua wan, fagayu talanan naundaud, kata ebi ataw at ugali.
42002043	At Yafun daul nu ntabu wan, at fagtainan gtagbung wan, ay Isus wa nanangalo ya. Ay at fagtainan wa nasaful te, si yays Erusalem,
42002044	ay gamatangan te, Isus nangalo at ngay tagtagbung. Ay at fagtainan nalo sik menit mabuktung sa sangaba dalan. Ay arodi, kanya narvbvy Isus sat kalongan ay sat ngay fasabale.
42002045	Ay at fagtainan nu dway e nalag, kafoli wan sas Erusalem laman nanrvbvy Isus.
42002046	Ay sis fatuluk menit, at fagtainan nalag Isus sis Dius at tagbia fag bale. Sanya Isus malunggung sas wa takamoyung. Isus gdungugan ay nainto.
42002047	Ay fagayu at nadungug andulo Isus at fagsafulun ay at ngay famalus.
42002048	At fagtainan nu nalag Isus andulo. Ay at mina ginto te, Wain am fagnafakamulunun katanya. Damai, am mama, anggan au gafanawa ami daul nu grvbvy ami emu.
42002049	Ay Isus nabalus te, Wain ngani ay fagrvbvyun angku. O wam nasaful te, masine nu si au ku Mama at bale.
42002050	Ay at fagtainan wa nasaful Isus at longan at masuad.
42002051	Ay Isus natagbung gfadgaloan at fagtainan, ay noli wan sas Nasaret. Ay Isus gfaning at fagtainan at longan. Ay at mina gamatangan gugat kanya fagayu.
42002052	Ay ankayu wan Isus at fagsafulun ay ngurang wan at bilug. Ay Dius, anggan fagayu taw kaylat anya.
42003001	Kaduge Tiberiu Sesar gfunan at talun labi limak banwa, ay Punsiu Pilatu at filian fag fun sirut sis talun Udea, ay Erudes at fun sirut sis talun Galilea, ay at kaka Felipe at fun sirut sis talun Iturea ay sis talun Trakunitis, ay Lisanias at fun sirut sis talun Abilinia,
42003002	ay Anas ay anggan Kayfas at ngay tiba tungud fag tagfon fanggalangun, kaduge nia, Dius at longan ndasug sas Uan, Sakarias at baguama, sis talun at yud e taw.
42003003	Ay Uan naligung talun tagsumbalian liskung Urdan, ay namoyung laman ban at ngay taw umsurung sasad mamam, sik fakatoglagan te, naubun wan ebi ataw at mauri, laman Dius gfalyam at ngay asalanan.
42003004	Uan at fakamulun gfaning Isayas, Dius at taglong ebi, nu nariruk at longan sit Rirukan te, Sik taw guro sis talun at yud e taw te, Fasinei ban tam Fun at dalan. Faturunani ban at dalan.
42003005	Fagayu buknga fungsu umkapnu ban, Fagayu fungsu ay buksul umdatag ban, Fagayu balikuan umturun ban, Fagayu tagubungan umdalusan ban,
42003006	Ay fagayu taw lumag ban Dius at famalangfe.
42003007	Ngayuk taw nalo sas Uan, laman nangasurung ro. Ay Uan nalong anya Kata wayam sik ngay dot. Sinu at nafararang ayu, laman umlagyu siginan takadasug ban fag faurianan?
42003008	Ugalii at masine laman gfalag te, naubun wam ay ngay asalanan. Ay lag gamatangan te, ansak wan aroro Abrayam tua em mangaguyang. Aroro ku longan ayu te, Dius nu kaylat yay kawat Abrayam at kasugfunanan, mawat way ro dewa ste ginan fag ngay gang.
42003009	Ay gfaydayuanan au te, kata katsi nu e nafataruk sik wase sas kayu at lalid, ay sas fagayu kayu nu dway masine at rawvg, e muan wa ban fia ay e mukas sasad afuy.
42003010	At ngay taw nainto Uan te, Tain manga ban em fakamulun.
42003011	Ay Uan nabalus te, At ke lanbung dua, foni at sadi sat yud e lanbung. Ay at ke fakonun, foni sat yud e fakonun.
42003012	Ngay tagbul famayad sat fun ndasug, laman nangasurung ro, ay nainto te, Takamoyung, tain ban manga em fakamulun.
42003013	Ay Uan nafoyung te, Buli at matuyan fag famayad ay lag gfasawe.
42003014	Tibak tagfawayan nainto te, Ay anggan ami, tain manga ban em fakamulun. Ay Uan nabalus te, Lag gfalimu, ay lag glong te, ay iba at fakamulun mauri nu dway matuyan. Ay lag gfalabo ay fun at famayad sa ayu.
42003015	Kafag ngay taw gafanyaun wa daul at fagfanyaun, ay fagayu taw gfainbalian at amatanganan sa baliwas Uan te, O kanya manga Fagtayukan.
42003016	Ay Uan nafoyung sas fagayu taw te, Au, nafasurung au ayu sasad mamam, ay at takadasug ban fag taw gtungud yay angku nu mabalyanan. Au kwa masine nus di tagluas at fansalod at lapak. Kanya nanfasurung ayu sat Masine fag Falad ay sa sik afuy.
42003017	Ay kanya tagguyan angku gbitbitan at fanlayap laman gfalanu at bale famoy ay laman gfaful at bilug sat bale famoy ay nangirug ban at nagutan ay at upa sa sik afuy at yud karabung kabavn ban.
42003018	Ngayu yay Uan at fagfoyungun nu nafoyung at Masine fag Barita sa sangay taw.
42003019	Ay Uan nasalag Erudes, sanya fag talun at fun sirut, aroro Erudes natiug sat ifag, Erudias. Ay Uan nasalag yangay fagayu Erudes at fakamulun at mauri.
42003020	Ay Erudes nafamut yay at mauri fag fakamulun, aroro kanya nafaubung Uan sas bale fakaubungan.
42003021	Ansurung wan fagayu taw, ay anggan Isus ansurung wan. Ay gina gdarangin, banwa anluang.
42003022	Ay at Masine fag Falad andaga sas Isus, ay at bilug kata sik labikung. Ay ginanya e naaringang siginans banwa te, O wan ku fakesugun ku Baguama. Guseganan au daul emu.
42003023	Isus at banwa tuluk safulu nu gfasigad at fakamulun. Tibak taw nu glong, Isus at mama Use, ay duan. At mangaguyang Eli,
42003024	Eli, Matat at baguama, ay Lebi at fufu, ay Melki at fufu tud. Melki, Anai at baguama, ay Use at fufu.
42003025	Use, Matatias at baguama, ay Amus at fufu, ay Naum at fufu tud. Naum, Esli at baguama ay Nagai at fufu.
42003026	Nagai, Maat at baguama, ay Matatias at fufu, ay Semein at fufu tud. Semein, Usek at baguama ay Uda at fufu.
42003027	Uda, Uanan at baguama, ay Resa at fufu, ay Serubabel at fufu tud. Serubabel, Sealtiel at baguama ay Neri at fufu.
42003028	Neri, Melki at baguama, ay Adi at fufu, ay Kusam at fufu tud. Kusam, Elmudam at baguama ay Er at fufu.
42003029	Er, Usue at baguama, ay Elieser at fufu, ay Urim at fufu tud. Urim, Matat at baguama ay Lebi at fufu.
42003030	Lebi, Simyun at baguama, ay Uda at fufu, ay Use at fufu tud. Use, Unam at baguama ay Eliakim at fufu.
42003031	Eliakim, Melea at baguama, ay Mena at fufu, ay Matata at fufu tud. Matata, Natan at baguama ay Dabid at fufu.
42003032	Dabid, Ese at baguama, ay Ubed at fufu, ay Buas at fufu tud. Buas, Salmun at baguama ay Nasun at fufu.
42003033	Nasun, Aminadab at baguama, ay Admin at fufu, ay Arni at fufu tud. Arni, Esrum at baguama ay Peres at fufu, ay Uda at fufu tud.
42003034	Uda, Akub at baguama, ay Isak at fufu, ay Abrayam at fufu tud. Abrayam, Tare at baguama ay Naur at fufu.
42003035	Naur, Serug at baguama, ay Reu at fufu, ay Peleg at fufu tud. Peleg, Eber at baguama ay Sela at fufu.
42003036	Sela Kainan at baguama, ay Arfasad at fufu, ay Sem at fufu tud. Sem, Nui at baguama ay Lamek at fufu.
42003037	Lamek, Matusalem at baguama, ay Enuk at fufu, ay Ared at fufu tud. Ami, Malalel at baguama ay Kainan at fufu.
42003038	Kainan, Enus at baguama, ay Set at fufu, ay Adan at fufu tud. Adan at Mama, Dius.
42004001	At Masine fag Falad nu ntayuk sas Isus, Isus nfoli wan siginans liskung Urdan. Ay at Masine fag Falad nataban anya sas talun at yud e taw.
42004002	Isus nu sanya ufatk safuluk menit. Ay Satanas kaylat gfaskud anya sas asalanan. Isus wa gfangon kaduge sanya, ay nu ntabu wan, kalunus.
42004003	Ay Satanas nalong sas Isus te, Nu Dius tuo at Baguama, longi stae fag gang te, Akawati sik fakonun.
42004004	Ay Isus gbalus te, Duan. Anriruk wan sas Dius at longan te, Sik taw at leleg bundi siginan langs fakonun.
42004005	Ay Satanas nataban Isus sa sik tangrawan ay masakit nu gfabanawan anya fagayu talun sas fagdaul daga.
42004006	Ay Satanas nalong anya te, Gfon kban emu fagayu tuy am nalag at fagmabalyananun ay anggan at fagmasineun, aroro e nafon angku ay namon au sas nus nga sinu ku fakaylatun ku fagfonan.
42004007	Nu gseg tuo angku, fagayu emu wan.
42004008	Ay Isus nabalus te, Anriruk wan sas Dius at longan te, Segi ay Fun ay Dius, ay sia yakman lang ay fagfaningan.
42004009	Ay Satanas nataban Isus sas Erusalem, sas Dius at tagbia fag bale sas tungud fungfung bubungan. Ay Satanas glong yangay fia sas Isus te, Nu Dius tuo at Baguama, tosi ste ginan,
42004010	aroro anriruk wan sas Dius at longan te, Kanya sumugu at ngay tagbarita laman gumubuk emu,
42004011	laman kafag ngay tagbarita at daluap mabalabag emu siginans gang, laman di o umtuktuk am darafa.
42004012	Ay Isus gbalus yangay anya te, Duan, Dius nalong te, Lag gfaskud am Dius am Fun.
42004013	Ay Satanas nu nalong wa nalong fagayu at famaskud, nalo wan, laman namanya tibak menit.
42004014	Isus nfoli wan sas talun Galilea ay at Masine fag Falad at fagmabalyananun si wa anya. Ay fagayu taw sas tagligung fag talun nadungug Isus at fakamulun.
42004015	Ay Isus nafoyung sas taw Udyu at ngay bale fakafulan. Ay fagayu taw naseg anya.
42004016	Isus ndasug sas furuan Nasaret, sa ebi at talun gina mabaguama, ay nasakbo sat bale fakafulan sis famiangalay fag menit, kata at ugali. Ay Isus namalindug, laman gtap Dius at Rirukan.
42004017	Ay at tagulit nafon sas Isus Dius at taglong. Isayas at Rirukan. Isus nalunggab at fagtapan ay narvbvy tuy fag longan, ay natap te,
42004018	Dius at Falad si wa angku, aroro Dius nafatayuk at Falad sa angku, laman namoyung au at Masine Fag Barita sas taw at yud e kwa. Kanya nasugu angku, laman namoyung au sat kinkubung te, E gfalfas ban ayu, ay laman namoyung au sas taw at yud glag te, Glag ban am; ay laman namalfas au ke faurianan,
42004019	ay laman namoyung au te, Ndasug wan kafag buknga tam Fun nu gfalangfe taw.
42004020	Isus nafalut at fagtapan ay nafafoli sat tagulit, ay namalunggung. Ay fagayu taw sis bale fakafulan gdama anya.
42004021	Ay Isus gfasigad namoyung te, Katsi tuy fag rirukan anfasludan wan, gdungugan wam.
42004022	Ay fagayu taw kaylat Isus ay andulo at longan at malukme. Ay kafag ngay taw gidgintoan te, O nunda bunwa tuy Use at baguama.
42004023	Ay Isus nalong te, Malgau glong ro am angku tuy fag faydayuanan te, Tagfafia, fafiai am sadili. Fakamuluni Dius ste sam talun kata em nadungug am fakamulun sas furuan Kapernaum.
42004024	Ay Isus nalong yangay te, Anud wan nu glong au ayu te, at ngay taw wa gdungugan Dius at taglong sit sadili talun.
42004025	Ay anud nu glong au te, kaduge Elias gleleg, ngayuk fagbubayun sis talun Israel. Ay tuluk banwa ay unumk magdanun we arak, ay ndasug sik fanlunus daul sas fagdaul talun,
42004026	ay Dius wa nasugu Elias sanya; Kanya nasugu Elias sa sik fagbubayun sas Sarepta, sik furuan sis Sidun fag talun.
42004027	Ay ngayuk tagabuyu sis talun Israel kaduge Eliseu gleleg, ay we nfia, sangay Naaman way lang tagsiginans talun Siria.
42004028	Fagayu taw sis bale fakafulan nu nadungug Isus at longan ginkugatan nu kadotama.
42004029	Ay at ngay taw namalindug, ay naiyan Isus siginan at furuan, ay nataban anya sa sik tangrawan siginans furuan buksul, laman namatong anya.
42004030	Ay Isus nadalan sas swabilug taw ay nalo wan.
42004031	Sanya ginan Isus natagbung ay nalo sas furuan Kapernaum sis talun Galilea. Ay sis famiangalay fag menit, kanya gfoyung sa sangay taw.
42004032	Ay sanya fag ngay taw ndulo nu nadungug Isus at foyungan, aroro nu garingang, kata sik fun.
42004033	Sanya sis bale fakafulan sik taw antayuk sik tagfafansaful, sik mauri fag falad, ay kanya nauro daul te,
42004034	E, nataw am fagyafakamulunun ro sa emi, Isus, tagsiginans Nasaret? O am algan namabul o emi. Saful au te, O wan Dius at Masine fag Taw.
42004035	Ay maksvn Isus nu glong te, Lag garingang. Ubuni wan kanya fag taw. Ay at tagfafansaful nu nafatong kafag taw sas wabilug fagngayuan taw, naubun wan, ay di e natarasan, nus di alay sirut.
42004036	Ay fagayu taw andulo ay gidgintoan te, Nataw tuy fag longan. Aroro kanya kata sik fun, ay mabalyanan tua nu nasugu mauri fag ngay falad ay kanya nafaning.
42004037	Ay fagayu taw sas tagligung fag ngay talun nadungug Isus at fakamulun.
42004038	Isus namalindug ay nalo wan sanya ginan fag bale fakafulan, ay nasakbo sas Simun at bale. Ay Simun at nugangina garagnat. Ay at tiba get Isus te, Fafiai.
42004039	Ay Isus namalindug sas mangena day fagtiugan, ay nagras at ragnat, ay arodi nfia wa fia. Ay arodi vtv kanya fag mangena nlindug ay nanggubuk Isus ay at ngay ufud.
42004040	Nu nfalyu wa at menit, fagayu taw nu e ufud ke fakasaitun, nataban anya sas Isus ay Isus nafatayuk at daluap sas fagayu taw ay nafafia wan.
42004041	Ay anggan ngay tagfafansaful naubun ngayuk taw, ay nauro te, O wan Dius at Baguama. Ay Isus gsalag nu garingang, aroro kafag ngay tagfafansaful nasaful te, Isus, kanya wan Dius at Nafili.
42004042	Gina bagu kamenit, Isus nalo wan ay ndasug sa sik talun at yud e taw. Ay sanya fag furuan at ngay taw grvbvy anya, ay nu ndasug sas Isus, namatawad anya, laman Isus wa gubun.
42004043	Ay Isus nalong te, At masine nu namoyung au sas nus nga nday fag furuan at Masine Fag Barita sa baliwa Dius nu gfagtainan, aroro katanya at fagnasuguun angku.
42004044	Ay Isus namoyung sasa ngay bale Fakafulan sis talun Udea.
42005001	Sik menit, Isus malindug sis tigyangan Lino Galilea, ay sik ngay taw ngayu ngayu gsidsikfitan anya laman gdungugan Dius at longan.
42005002	Ay Isus nalag duak sakayan lino sis tigyangan lino. Ay aro tagfangalbon nalo sanya ginan, laman gfegus at fanggamat albon.
42005003	Ay Isus nasakay sa sik sakayan, Simun at tagbilug, ay get, laman glo yay sirut siginans tigyangan lino. Ay Isus namalunggung ay nafoyung sanya fag ngay taw gina sis sakayan.
42005004	Nu ntabu wan nu gfoyung, Isus nalong sas Simun te, Taglayuni wan sasad fagngabasadan, ay fasai sasad lino ay fanggamat albon, laman nanggamat.
42005005	Ay Simun nalong sas Isus te, Em Fun, nmenit omay lang sik yabi, ay wami e nagamat. Dewa katanya, aroro o wan at nalong, namasa kro sad lino em fanggamat albon.
42005006	Ay nu nafasawa sad lino at fanggamat albon, kafag ngay tagfangalbon nabul sik ngay albon ngayu, ay at fanggamat gakagiratun.
42005007	Ay kafag ngay taw gyafe at tibama sa tibak sakayan lino, laman kadasug ay ggubuk. Ay at tiba ndasug ay at ba albon ankapnu at sakayan fagdua ay arvs gakalubgubun.
42005008	Simun Pedru, nu nalag, namalub sas Isus at daga salubangan ay nalong te, Ku Fun, ubuni angku, aroro sik tagasalanan au.
42005009	Aroro Simun, anggan fagayu at ufud sis sakayan andulo, nu nalag at nagamat fag ngay albon.
42005010	Ay anggan Santiagu ay Uan, Sebedeu at baguama, ndulo. Kafag duama, Simun at ibama, sis tibak sakayan lino. Isus nalong sas Simun te, Lag kadulo, siginan katsi nanggamat o taw kata nu ggamat o albon.
42005011	Ay nu nafadasug wat sakayan lino sas tigyangan, kafag ngay tagfangalbon naubun fagayu ay nangalo Isus.
42005012	Gina Isus si sik furuan, sik taw gabuyu ndasug. Ay nu nalag Isus, namalub, ay get te, Ku Fun, nu kaylat o, fafiai angku laman ban masine kwan.
42005013	Ay Isus nafalugde at take ay nalangbud sumyu at ke fakasaitun ay nalong te, Kin, kaylat au. Afiai wan. Ay arodi vtv, kafag taw we buyu ya.
42005014	Ay Isus maksvn nu glong anya te, Lag kamansulit sas nus di sadik taw. Loi wan ay falagi emu sas tagfon fanggalangun, ay foni sik fanggalangun kata ebi Muisis at longan, aroro nfia wo, laman kanya sik famasaful sa sangay taw te, nfia wo ay masine wo.
42005015	Kaugat yay nu nrapyag at barita sa baliwas Isus. Ay sik ngay taw ngayu ngayu maful, laman gdungugan ay laman Isus namafia at ngay fakasaitun.
42005016	Ay malayun Isus nu nalo sas talun at yud e taw laman nandarangin.
42005017	Sik menit, kaduge Isus gfoyung, e ngay taw Mafalayun, ay sik ngay tagfoyung Muisis at longan malunggung sanya. Kafag ngay taw siginans fagayu furuan sis talun Galilea ay talun Udea, ay anggan siginans furuan Erusalem. Ay Dius at fagmabalyananun antayuk sas Isus laman mafafia at ngay ke fakasaitun.
42005018	Ay ndasug sik ngay taw gbuba sik taw sisad igyan. Kafag taw wa malelegan. At tagbuba grvbvy at dalan laman namasakbo anya sasad bale ay gfatungkud sas Isus at daga salubangan.
42005019	Ay kanya nu dway e nalag sik dalan at fagfasakboan, aroro ngayu at taw, kanya naulul sas tungud bale, ay nafae sulat ay nafatagbung kafag taw tagsisad igyan, sas Isus at daga salubangan, sas wa taw.
42005020	Ay Isus nu nalag te, kafag ngay bagu kadasug e fagafanudun, nalong sanya fag taw at yud malelegan te, Sama, nalyam wan am ngay asalanan.
42005021	Ay sanya fag ngay tagfoyung Muisis at longan ay taw Mafalayun gfasigad gamatangan te, Sinu tuy fag taw, at nalong mauri sas Dius. Dius way lang at mafafalyam asalanan.
42005022	Ay Isus nasaful kafag ngay taw at amatanganan ay nabalus te, Wain ro ay fagamatanganun katanya.
42005023	Amatangani, inday tua at masakit, nu lumong au te, Nalyam wan am ngay asalanan, ay nu lumong au te, Malindugi ay loi wan.
42005024	Ay laman ro sumaful am te, au, Taw at Baguama e fagmabalyananun au ste swa daga laman namalyam taw at asalanan. Ay arodi Isus glong wa ngani sat yud malelegan fag taw te, Glong au emu te, malindugi, bangkadi am igyan ay ulii wan sam bale.
42005025	Ay arodi vtv kanya nlindug sa sangay taw at daga salubangan, ay nabangkad at fagtiugan ay gseg Dius gina guli.
42005026	Ay fagayu taw andulo ay gseg Dius ay kadlaw te, Nalag ami at ngay madulo katsi.
42005027	Arodi, Isus nalo wan ay nalag sik tagbul famayad sat fun, at ngayan te, Lebi. Kanya malunggung sisad bale fagfonan famayad sat fun. Ay Isus nalong anya te, Aloi angku.
42005028	Ay kanya naubun fagayu ay nlindug ay nangalo Isus.
42005029	Lebi gfalganan ngayuk fakonun sit bale sas Isus. Ay ngayuk tagbul famayad sat fun ay tibak taw malunggung gfasfuan anya kon.
42005030	Ay sanya fag ngay taw Mafalayun ay anggan tagfoyung Muisis at longan, kauri Isus at ngay tagadal ay glong te, Wain manga nu gfangon am ay nu ginum am fagfasfuanun tagbul famayad sat fun ay tagasalanan.
42005031	Ay Isus nabalus te, Sik taw at yud e fakasaitun wa gayudan tagfafia. Kayu way at ke fakasaitun tagayudan.
42005032	Ku fagnastaeun kwa namaful sa angku at masine fag ngay taw, kayu way ke asalanan, laman kanya nangubun at ngay asalanan.
42005033	Taw Mafalayun ay tagfoyung Muisis at longan nalong sas Isus te, Uan at ngay tagadal ngayu ginan nu e fagyudun kon fag buknga, laman gdarangin. Ay katanya yangay taw Mafalayun at ngay tagadal. Ay am ngay tagadal gfangon way gugat ay ginum way gugat.
42005034	Ay Isus nabalus anya te, O nunda ro gina yay sanya at bagu kadadua fag mangama at ngay faduksay masine wa e fagyudun kon fag buknga. Duan.
42005035	Ay aroro sa ban tibak menit e gtaban wa ban kafag mangama. Ay kaduge ya ban nia at ngay iba nu e fagyudun kon fag buknga.
42005036	Isus nafoyung yangay sik faydayuanan te, We taw ggirat sik ramit bagu, laman gfasine sik ramit dan, aroro nu katanya way at fakamulun, kanya nagirat at bagu ay at nagirat fag ramit bagu wa masine gfagamut sat ramit dan.
42005037	Ay we taw ya nantalin at bagu fag malangu sat dan fag fagsuadan fagalagaun at balat, aroro nu natalin way sanya, at bagu fag malangu gfaura way at balat, ay kafag fagsuadan kaltu ro, ay at natalin umbusbus ro ay at fagsuadan umrasras wan.
42005038	Sik taw gtalin wan at bagu fag malangu sat bagu fag balat fagalagaun.
42005039	We taw kaylat ginum at bagu fag malangu nu nainum wan at dan, aroro at longan te, Masine at dan.
42006001	Gina sis famiangalay fag menit, kaduge Isus gdalan sas sik gamasun, at ngay tagadal nabul sik raug ay nabintuy ay naon.
42006002	Ay tibak taw Mafalayun nalong te, Wain ay fakamaboun tam faugali sis famiangalay fag menit.
42006003	Ay Isus nabalus te, O nunda yam natap fun Dabid at fakamulun ebi gina kalunus, ay anggan at ngay ufud.
42006004	Kanya nasakbo sas Dius at bale ay nabul ay naon tinapay at fon sas Dius, ay nafon yangay sat ngay ufud. Wa masine tibak taw nu kon kafag fakonun. Kayu way lang tagfon fanggalangun takon.
42006005	Ay Isus nalong te, Au wan, Taw at Baguama, famiangalay fag menit at Fun.
42006006	Sa tibak famiangalay fag menit, Isus nasakbo sas bale fakafulan ay nafoyung. Sik mangama sanya at daluap, at siun, mabulan.
42006007	Ay sanya fag ngay tagfoyung Muisis at longan ay taw Mafalayun naulit, laman sumaful te, o Isus namafia ro sis famiangalay fag menit. At fakaylatun, nanlag ay namoyung sa tibak taw te, Isus e asalanan.
42006008	Ay Isus nasaful at amatanganan, ay nalong sanya fag taw at ke mabulan fag daluap te, Wainyayo, ste o sas fagunan. Ay kafag mangama nangakbang ay nangalindug sanya.
42006009	Ay Isus nalong sas fagayu taw te, Ginto au ayu te, inday siring tagfaning tam faugali sis famiangalay fag menit, nu e masine fag fakamulun, ay nu e mauri fag fakamulun, nu gfalangfe sik taw ay nu gfabul sik taw.
42006010	Ay Isus glingaman sas fagayu taw, ay nalong sas taw at ke mabulan fag daluap te, Falugdei am take. Ay kanya gfaning ay at daluap gdog yay kata ebi.
42006011	Ay at ngay taw we amatanganan, aroro kadotama, ay kanya gkamatoan te, Tain ban tam fakamulun sas Isus.
42006012	Ginanya fag menit, Isus nalo sas tagbudbuksulanun fag talun laman nandarangin. Fagngabak yabi Isus gdarangin sas Dius.
42006013	Ay nu nmenit wan, Isus nafaful at ngay tagadal, ay nafili labi dua. Ay Isus nafangayan anya te, At ngay Nasugu.
42006014	At Nasugu, Simun, ay Isus nafangayan anya te, Pedru, ay Andres, Simun at arian, ay Santiagu, ay Uan, ay Felipe, ay Bartulume,
42006015	ay Mateu, ay Tumas, ay Santiagu, Alfeu at baguama, ay Simun, tiba nafangayan anya te, Maseganama,
42006016	Ay Udas, Santiagu at baguama, ay Udas Iskariute, kanya at namoyung ban Isus sat mauri fag ngay taw.
42006017	Isus nu natagbung gasfuan at ngay Nasugu, namalindug sa sik datag. Sanya ngayu at tagadal ay sik ngay taw ngayu ngayu siginans fagdaul talun Udea, ay siginans Erusalem, ay anggan siginan tagsis tigyangan dagat fag talun munakbang sas furuan Tiru ay furuan Sidun. Ay fagayu ndasug laman nandungugan Isus ay laman Isus namafia at ngay fakasaitun.
42006018	Ay anggan tagidapan siginan mauri fag falad, anfia yangay.
42006019	Ay fagayu taw kaylat nanlangbud sumyu Isus, aroro fagmabalyananun nalfas siginan anya ay nafafia fagayu taw.
42006020	Isus nadama at ngay tagadal ay nalong te, Guseganan tuam, at yud e kwa fag taw, aroro Dius gfagtainan ayu.
42006021	Guseganan tuam, taw takalunus katsi, aroro mapsug ban am. Guseganan tuam, taw tagwayway katsi, aroro kase ban am.
42006022	Guseganan tuam, dewa ay iba kadotama ayu sat amatanganan, ay dewa ay iba gfasaman ayu, ay dewa ay iba gagras ayu, ay dewa ay iba gyud kaylat gdungug ay ngayan, aroro gamatangan te, Mauri wayam. Ay fakatanyaun at fakamulun, aroro am wan tagfaning angku, Taw at Baguama.
42006023	Useganani ginanya fag menit, ay fanulbuani say fagusegananun. Dungugani, masine mandi ban Dius at fon ayu sas banwa. Katanya yangay tagfauri ayu at ngay mangaguyang at fakamulun ebi sas Dius at ngay taglong.
42006024	Ida ida am, at maramraman fag ngay taw, aroro nabul wam katsi ay fakasunan.
42006025	Ida ida am, at mapsug fag ngay taw katsi, aroro kalunus way ban am. Ida ida am, takase fag ngay taw katsi, aroro e fakabaluun ay e fagwaywayun ban am.
42006026	Ida ida am, ay iba nu gseg way ayu, aroro katanya yangay at ngay mangaguyang at fakamulun sa sangay nafandaya te, au wan at sadi Dius at taglong.
42006027	Ay glong au sa ayu tagdungugan te, Esugi tagfawayan ayu, ay e fakamuluni at masine sa takadotama ayu.
42006028	Eti sas Dius laman ggubuk tagfauri ayu. Darangini tagfalingun ayu.
42006029	Ay sik taw nu nafalang am fingi at sadi, falagi yangay am fingi tsi baliwa fag tigyangan. Ay kanya nu gfangkamul am fangumutan, lag gsalag nu namul anggan am lanbung.
42006030	Foni sas fagayu taget sa emu. Lag get am ramraman siginan tagfangkamul.
42006031	Fakamuluni sa ay iba, kata ay fakaylatun at fakamulun sa ayu.
42006032	Ay fakesugun nu takesug way lang ayu, wa ban am e tungkul. Aroro anggan tagasalanan kesug at takesug anya.
42006033	Ay ay faggubukun nu taggubuk way lang ayu wa ban am e tungkul. Aroro anggan tagasalanan, katanya yangay at fakamulun.
42006034	Ay fagfaulbusan nu sa way lang ay fagsegun te, mafafabangsi, wa ban e gfauseganan ayu. Aroro anggan tagasalanan gfaulbus sas tagasalanan, laman namul ban takatanya siginan anya.
42006035	Esugi tagfawayan ayu, ay e fakamuluni at masine, ay faulbusi tua ay lag gseg ya te, kanya ban gfafoli yay sa angku. Nu katanya wan, Dius mon ayu at masine, ay am wa ban Tiba Tungud fag Dius at ngay sisian. Aroro Dius magalang sat yud gseg, ay anggan sat mauri.
42006036	Afanyui, kata ay Mama nu kafanyu.
42006037	Lag masakit gfangasulup say iba te, Malgau ro, mauri at fakamulun, laman Dius di gfoyung sa ayu te, Mauri anggan ayu ay fakamulun. Lag gfoyung sa baliwa ay iba te, At fakamulun mauri, laman Dius di gfoyung sa ayu te, mauri ay fakamulun. Falyami ay iba at ngay asalanan, laman Dius gfalyam ban ay ngay asalanan.
42006038	Foni ay e gfon yangay ban ayu, tagfasudan, ay at matuyan ay at matignan, ay anggan at matarangas. Ay kanya gbusbus yay gugat, aroro nus nga seyu ay natas say iba, kayu yangay ban nia gtasan nu gfon ayu.
42006039	Isus nafoyung sik faydayuanan te, O sik taw yud glag masine gtabanan sik yud glag. Duan. Aroro fagdua kabulsu way ro sasad lusung.
42006040	We tagadal tagtungud at takamoyung, ay fagayu tagadal nu nasaful fagayu, kanya kata yangay at takamoyung nu saful.
42006041	Wain am fagnalongun am usama te, Gamata o. Ay si emu ngap nu sik balse tua daul sim mata.
42006042	Ay Wain ro am fagnalongun sam faduksay te, Faduksay au wan tagbul am namata, ay wo glag kafag balse sim mata. Takamaningan wayo fag taw. Buli yap taguna kafag balse sim mata, ay nu nabul tuo, malio tua ro am mata ay mafabul wo am faduksay at namata.
42006043	We kayu masine, mauri at rawvg. Ay we kayu mauri, masine at rawvg.
42006044	Aroro saful watam fagayu kayu nu nalag at rawvg. Taw wa batang nabul bayabas siginan sik dugi dauy, ay we batang nabul sarisa siginan sik bukbuku.
42006045	At masine fag taw gfasure at masine siginan at masine at basad. Ay at mauri fag taw gfasure at mauri siginan at mauri at basad. Aroro taw at longan gfaning yangay at amatanganan.
42006046	Wain ro ay fagfangayanun angku te, Ku Fun, ku Fun, nu dway ngap am gfaning ku longan.
42006047	Fagayu taw at kindasug sa angku, ay at nadungug ku longan, ay at nafaning, gfasaful au ayu at tagfasudan.
42006048	Kanya kata sik taw nu naawat at bale ay naali ngabasad, laman at turuk ndasug sas gang. Ay nu nbia wan mamam, at lugwak ndasug sat bale, ay di guigan at bale, aroro mogat tua.
42006049	Ay kanya nu nadungug way lang ku ngay longan ay nu dway gfaning, kafag taw kata sik taw nu naawat at bale ay wa naali. Lugwak ndasug sat bale ay arodi nsuak wan, ay nrasras wa daul.
42007001	Isus nu ntabu fagayu at fagyalongunun sanya fag ngay taw, nasakbo sas Kapernaum.
42007002	Ay sik fun sirut tagfawayan at fakesugun fag fagsuguan e fakasaitun ay gakabulun.
42007003	Kafag fun sirut nu nadungug Isus at fakamulun, nasugu taw Udyu at ngay fagtainan laman ggewan Isus laman umdasug ro ay gfafia ro at fagsuguan.
42007004	Ay at ngay fagtainan nu ndasug sas Isus, maksvn nu get te, Masine nu ggubuk ro wo anya.
42007005	Aroro kanya kesug tam taw ay kanya wan at nafawat tam bale fakafulan.
42007006	Ay Isus nangalo anya. Ay nu munakbang wa sat bale, kafag fun sirut tagfawayan nasugu at ngay fagues, laman namoyung sas Isus te, Ku Fun, deyud ro wo kadasug fia sa ku bale, aroro au kwa masine nu sak tua ro wo manakbo.
42007007	Nu katanya ku amatanganan te, kwa masine nangakbang emu. Balikam ro wo lang garingang, ay umfia wa ro ku fagsuguan.
42007008	Aroro e fun au tagtungud yay angku, ay e tagfawayan kyay si ku daga vtv. Ay nu nalong au sat sadi te, Loi wan, kanya glo wan. Ay nu nalong kyangay sat sadi te, Stei wan, kanya stae wan. Ay nu nalong au sa ku fagsuguan te, Fakamuluni tuy, kanya ro namakamulun wa fia.
42007009	Ay Isus nu nadungug, andulo daul ay anbiling sa tagalo anya ay nalong te, Glong au ayu te, dewa sas fagayu taw Israel, kwa batang e nadungug at nafanud takaksvn nia.
42007010	Ay at nasugu fag ngay fagues nu noli wan sat bale, manlag di, nfia wan at fagsuguan.
42007011	Wa glugo ay Isus ndasug sa sik furuan at ngayan Nain. At ngay tagadal ay anggan sik ngay taw ngayu ngayu nangalo anya.
42007012	Isus nu munakbang wan sat furuan at sakbawan alad, nafablang tagbuba sik taw at kinbul siginans furuan. Kanya at kinbul, sik fagbubayun at baguama fag sadi, ay sik ngay taw ngayu ngayu siginans furuan nangalo anya.
42007013	Ay tam Fun, nu nalag kafag fagbubayun, kafanyu, ay nalong te, Lag gwayway.
42007014	Ay Isus nangakbang ay nated at famubaun, ay arodi at tagbuba nragang wan. Ay Isus nalong te, Sama, glong au emu te, Abangkadi.
42007015	Ay aro taw at kinbul nbangkad ay gfasigad garingang. Ay Isus nafon anya sat mina.
42007016	Ay fagayu taw kalimu ay naseg Dius te, Sik mabalyanan fag taglong ndasug sa antam. Dius ndasug sat ngay taw.
42007017	Ay e nafoyung tuy sa baliwas Isus sas fagdaul talun Udea, anggan sas fagdaul at tagligung fag talun.
42007018	Uan at ngay tagadal nafoyung anya fagayu aro taw Isus at fakamulun.
42007019	Ay Uan nafakbang sa anya at tagadal at dua, ay nasugu sas tam Fun laman nanginto te, O wan ebi at foyungan tagakadasugun ay o man nga gfanya yay ban ami?
42007020	Ay at ngay tagadal nu ndasug sas Isus, glong te, Uan Tagfasurung nasugu emi sa emu, laman ginto ami te, O wan ebi at foyungan tagakadasugun ay o man nga gfanya yay ban ami?
42007021	Ginanya sirut, Isus nafafia ngayuk taw at ke fakasaitun, ay ngayuk taw maksvn at fakasaitun, ay ngayuk taw at ke mauri fag falad, anggan ngayuk taw at yud glag.
42007022	Ay Isus gbalus Uan at ngay nasugu te, Loi wan ay foyungi sas Uan ay nadungug ay ay nalag ste ginan. Aroro at ngay yud glag ebi, katsi glag wan. Ay at ngay yud malo ebi, katsi malo wan. Ay at ngay tagabuyu ebi katsi nfia wan. Ay at ngay yud gdungug ebi, katsi gdungug wan. Ay at ngay kinbul ebi, katsi gleleg wan. Ay at ngay yud e kwa, katsi e nafadungug wa anya at Masine fag Barita.
42007023	Ay kafag taw guseganan tua nu ddi kauri angku.
42007024	Ay gina Uan at ngay nasugu nalo wan, Isus gfasigad gfoyung sa sangay taw sa baliwas Uan te, Wain ro ay fagnaloun sas talun at yud e taw. Nataw ya ay fagyalagunun sanya. O kaylat am nanlag sik sigbo taginkuyusan sis tagmara.
42007025	Ay nu bunyay kanya ay fagyalagunun, o kaylat am nanlag sik taw at ke lanbung at masine daul. Aroro at ke lanbung at masine daul ay mabayan nu gleleg, kanya nu gbanwan sa tua fia tiba tungud fag fun at bale.
42007026	Ay nu bunyay kanya, nataw ya ay fagyalagunun. O kaylat am nanlag Dius at taglong at sadi. Ay kin, nu katanya. Ay glong au ayu te, Uan gtungud yay tiba tam Dius at taglong.
42007027	Kanya wan ebi ebi Dius at nafoyung sit Rirukan te, Sumugu au ku fagsuguan laman gumuna emu. Ay kanya ban tagfasine am dalan.
42007028	Glong au ayu te, fagayu mangena ya batang e nafasalug tagtungud yay Uan Tagfasurung. Ay dewa katanya, nus nga sinu dewa tiba daga sas Dius at fagfagtainanun, kanya gtungud yay Uan.
42007029	Fagayu taw, anggan at ngay tagbul famayad sat fun, nu nadungug at dungganan, naseg Dius te, Matuyan. Aroro Uan nafasurung ebi kafag ngay taw.
42007030	Ay taw Mafalayun ay tagfoyung Muisis at longan kauri Dius at algan sa anya, aroro ebi kafag ngay taw wa kaylat Uan nu gfasurung anya.
42007031	Dada ro nu gfafaskudanan au ayu, ay nataw takatanya.
42007032	Kata wayam mangaro sik ngay sisian nu gfangawean. Kanya malunggung way langs fagawean ay gfanguroan sa tiba te, Dewami gfantulalian laman guseganan am, wam nangawean. Ay dewami gwayway, wam gawaywayun.
42007033	Kata tuy ku faydayuanan aro at masuad. Uan Tagfasurung nu ndasug e fagyudun kon tibak menit, ay wa yangay ginum at malangu. Ay kauri am daul te, Uan gfansaful way.
42007034	Ay au, Taw at Baguama, nu ndasug au, gfangon aktua ay ginum aktua. Ay glong am te, Ida. Kanya fag taw sik tagfangkumon way ay sik tagalangu way. Ay newa kanya tagfagadgalangan way ngay tagbul famayad sat fun, ay tagasalanan tsigon.
42007035	Dewa katanya, siginan Dius at fakamulun saful tam te, matuyan at fagmamatanganun.
42007036	Sik taw Mafalayun ggewan Isus laman Isus nanfangon sat bale. Ay Isus nalo sas taw Mafalayun at bale ay malunggung sat fagfangonan.
42007037	Ay sanya fag furuan sik mangena, at namatugtug, nadungug te, Isus gfangon sa kafag bale, Ay arodi kafag mangena nabuba sik fagsuadan fangawat dalusdus, mapnu sik mabebanglu fag mamam.
42007038	Ay kafag mangena namalindug sas Isus day guyuy, sat darafa ay gwayway. Ay at liasun nafabasa Isus at darafa, ay kafag mangena nararus at buk sas Isus at darafa. Ay kanya naayuk Isus at darafa ay nafatayuk at ba mamam sanya.
42007039	Ay kafag taw Mafalayun, at nagewan Isus, nu nalag kafag mangena at fakamulun, glong sat amatanganan te, Tuy fag mangama, nu Dius at taglong di at sadi, kanya ro gsaful te, sinu tuy fag mangena tagted anya, aroro kanya sik tagasalanan.
42007040	Ay Isus nalong te, Simun, e longan au emu. Ay Simun nalong te, Foyungi angku, Takamoyung.
42007041	Ay Isus nalong te, Duak taw e bedan sa tagfabedan salapi. At sadi at bedan limak sandan. Ay at usama at bedan limak safulu way.
42007042	Ay kanya fag dua we salapi, laman namatabu at bedan. Ay at tagfabedan nafalyam wan fag dua at bedan. Inday kanya fag dua tagtungud nu kesug at tagfabedan.
42007043	Ay Simun nabalus te, Nu gamatangan au, at ke nafalyam at ngayu. Isus nalong te, Matuyan am amatanganan.
42007044	Isus anbiling sas mangena baliwa ay nalong yangay sas Simun te, O glag o tuy fag mangena. Dewa au ndasug sa am bale, wo nafon angku sik mamam laman ku famegus ku darafa. Kafag mangena at liasun nafabasa ku darafa ay nararus at buk sa ku darafa.
42007045	Wo naayuk ku fingi, ay dewa katanya siginan ngay nu kadasug au, tuy fag mangena ya ntabu nu gayuk ku darafa.
42007046	Wo naayuk ku fingi, ay dewa katanya siginan ngay au bagu kadasug, tuy fag mangena ya ntabu nu gayuk ku darafa.
42007047	Aroro katanya, ku longan emu, tuy fag mangena at ngay asalanan, dewa ngayu, nalyam wan, ay nu katanya maksvn nu kesug. Ay sik taw nu alay way sirut at nafalyam fag asalanan, alay way nu kesug.
42007048	Isus nalong sanya fag mangena te, Nalyam wan am ngay asalanan.
42007049	Ay Isus at ngay ufud sas fagfangonan gfasigad gidgintoan te, Sinu tuy fag taw, at tagfalyam anggan taw at asalanan.
42007050	Ay Isus nalong sas mangena te, Am fagafanudun nafalangfe emu. Loi wan, mabayan tua ro wo.
42008001	Wa glugo ay Isus nalo yangay sa sangay furuan ayu daul ay sa sangay furuan ayu sirut, laman nanfadungug, ay laman namoyung at Masine fag Barita sa baliwa Dius nu gfagtainan. Ay at Labi Dua galo anya.
42008002	Ay anggan sik ngay mangena nangalo anya. Kafag ngay mangena ebi nke mauri fag ngay falad ay tiba nke fakasaitun, ay abandi nfia Wan. At sadi, Maria, tiba nafangayan anya te, Magdalena, nangalo anya. Ebi fituk tagfafansaful naubun anya.
42008003	Ay anggan Uana, at tama at ngayan Kusa, Erudes at fagsuguan at sadi. Ay anggan Susana, ay anggan tiba yak mangena. Kafag ngay mangena nagubuk Isus ay at ngay ufud, siginan nu gfon at ramraman.
42008004	Sik ngay taw ngayu ngayu, siginan sangay furuan ndasug sas Isus, ay Isus nafoyung sik faydayuanan te,
42008005	Ebi sik taw tagtanum nalo wan laman nananum at bvtang. Ay gina gtanum, tiba at bvtang antong sa sangaba dalan. Ay tibak taw nasiad wan, ay manuk tungud ndasug sanya ay nasinduk wan.
42008006	Ay tiba at bvtang antong sas wa gang, ay dewa bagu gtugbung, ankitut wan, aroro matat way sanya.
42008007	Ay tiba at bvtang antong sis wa madugi at lalid, ay at madugi gfasfuan anbia ay nafaut.
42008008	Ay tiba at bvtang antong sit masine fag daga ay anbia ay grawvg, ay siginan sadik bvtang, sik sandan. Isus gina garingang, nauro te, Kayu at ke talinga, dungugani.
42008009	Ay at ngay tagadal ginto at faydayuanan at masuad.
42008010	Ay Isus gbalus te, Dius kaylat nu saful wam at fagfagtainanun at ngay masuksukan fag ugali. Ay sa tibak taw sik faydayuanan way lang, laman, dewa nadama, wa nalag, ay dewa nadungug, wa natogdungug.
42008011	Katatuy at faydayuanan at masuad. At bvtang at masuad, Dius at longan.
42008012	Kanya tagsa sangaba dalan at masuad, sik taw nu nadungug, ay arodi vtv Satanas ndasug ay nabul at Longan siginan taw at amatanganan, laman kanya wa gafanud ay wa ban kalangfe.
42008013	Ay kanya tagsas wa gang, at masuad, sik taw nu nadungug at Longan, guseganan ay kaylat. Ay dewa katanya, we lalid, ay kanya nu gafanud wa glugo, aroro nu ndasug fagbuknga famaskud, kanya nafangafoliun wan.
42008014	Ay at kintong sis wa madugi, at masuad, kanya fag taw nu nadungug ay abandi at fagafanawaun ay at fagmaramramanun ay at fakaylatun ste swa daga nafaut ay wa nraska at rawvg.
42008015	Ay at bvtang at kintanum sit masine fag daga at masuad, sik taw nu nadungug ay kesug tua at Longan sat masine ay sat matuyan fag amatanganan. Ay kanya mafanyan tua anggan narawvg.
42008016	Sik taw nu nafasalung sik salung, wa gtabun sa sik fagsuadan ay wa namoli sas daga igyan. Sik taw nu nafasalung sik salung, namasa tuas fagfolian, laman at ngay taw nu nasakbo lumag at damlag.
42008017	Aroro fagayu, dewa masuksukan katsi, abandi ban umsure. Ay fagayu, dewa At yud ansaful katsi, abandi ban umsaful yay ay umsure sasad mayamag.
42008018	Amatangani fia kaba am gdungugan, aroro kafag taw nu e fagsafulun, e gfamut yay ban. Ay kafag taw nu dyay e fagsafulun, e gbul yay ban siginan anya anggan at amatanganan te, Tuy angku way.
42008019	Arodi, Isus at mina ay at ngay faduksay fag mangama ndasug, ay wa manangakbang sas Isus aroro ngayuk taw gfasidsikfitan anya.
42008020	Ay tiba nafoyung Isus te, Am mina ay am ngay faduksay sanya sis lod bale, ay kaylat gyalagun emu.
42008021	Ay Isus nalong te, Tagdungugan ay tagfaning Dius at longan, kanya wan ku mina ay ku ngay faduksay.
42008022	Sik menit, Isus nasakay sa sik sakayan lino, gasfuan at ngay tagadal. Ay Isus nalong te, Bastam, nangadife watam lino. Ay kanya nalo sas sakayan.
42008023	Ay kaduge glo, Isus gtiug. Ay sik fulug andasug, ay at sakayan gfasigad gakapnun mamam ay gakalubgubun.
42008024	Ay at ngay tagadal ankakbang sas Isus ay gfulo anya ay glong te, Em Fun, em Fun, kabul wa ro tam. Ay Isus anfulo ay gsalag tagmara ay anggan at tagbia fag lugwak. Ay nragang wan ay nsiwang wan.
42008025	Isus nalong sat ngay tagadal te, Wain ay fagyudun gafanud. Ay at ngay tagadal kalimu, ay gamatangan daul, ay anggan glodlongan te, Sinu tuy fag taw, at nasugu ay anggan tagmara ay mamam gfaning.
42008026	Isus ay at ngay tagadal andasug sas taw Gerasa at talun. Gerasa fag talun ay talun Galilea gdiddifean lino Galilea.
42008027	Ay gina Isus gduksun sas daga, sik mangama nafablang anya. Kafag mangama ebi gbanwan sat furuan, ay katsi ngayuk tagfafansaful ntayuk sa anya. Glugo wan kanya nu yud galanbungan ya, ay wa namanwan ya sat bale. Ay at fagbanwanan si ways fagfolian kinbul.
42008028	Kafag mangama nu nalag Isus, nauro ay nlub sat daga salubangan, ay maksvn nu glong te, Nataw am fagyafakamulunun ro sa angku, Isus, Tiba Tungud fag Dius at Baguama. Maksvn nu glong au emu te, Lag gfauri angku.
42008029	At longan aroro aro taw Isus nasugu kafag mauri fag falad laman ro gubun anya. Ebi ngayu ginan kafag tagfafansaful nu nangatayuk sanya fag taw. Ay at tiba naulit anya ay nasalod sanbung sat famauyungan ay sat tiusan bitis. Ay kanya fag taw nalifung at ngay fansalod ay at tagfafansaful natabug anya sas talun at yud e taw.
42008030	Ay Isus nainto anya te, Sinu am ngayan. Ay kafag taw nabalus te, Tagngayu. At longan aroro ngayuk tagfafansaful antayuk sa anya.
42008031	Ay at ngay tagfafansaful get Isus te, Lag gsugu emi sas ngabasad fag lusung laman namaurianan emi.
42008032	Ay sanya sik ngay bumbu ngayu ngayu gfangudkudan sa sangaba tigyangan tubi, ay kafag ngay tagfafansaful maksvn nu get Isus te, Fasakboi emi sa sangay bumbu. Ay Isus nafaning at fagetun.
42008033	Ay at ngay tagfafansaful naubun kafag taw ay nasakbo sa sangay bumbu, ay kafag ngay bumbu masakit nu nafanlagyuan sasad ngabat ay taba wa ntong sasad lino ay napnut.
42008034	At tagalaga bumbu nu nalag at fakamulun, masakit mandi nu glo ay namansulit sas furuan ay anggan sa sangay talun.
42008035	Ay at ngay taw nalo sanya, laman nanlag te, Nataw fakatanyaun. Ay kanya fag ngay taw ndasug sas Isus, ay nalag aro ke tagfafansaful, katsi malunggung sas Isus at daga salubangan ay galanbungan ay e amatanganan wan. Ay at nananlag maksvn nu kalimu.
42008036	Ay aro at nalag nafoyung sat ngay bagu kadasug Isus at fakamulun nu gfafia aro ke tagfafansaful.
42008037	Ay fagayu taw siginans furuan Gerasa, ay siginan at ngay tagligung fag talun, get Isus te, Lag ste ya. Aroro at fakalimuun gfarinun anya. Ay nu katanya, Isus nasakay sas sakayan lino ay kafoli wan.
42008038	Ay aro ke tagfafansaful fag taw get Isus, aroro kaylat nangalo anya. Dewa katanya, Isus nalong anya te,
42008039	Ulii yakman sa am bale ay foyungi sa anya Dius at maksvn at nafakamulun sa emu. Ay kanya nalo wan ay nafoyung sas fagdaul furuan Isus at maksvn at nafakamulun sa anya.
42008040	Isus nu nfoli wan sas talun Galilea, sanya fag ngay taw kaylat namablang anya, aroro gfanya anya.
42008041	Ay ndasug sik taw at ngayan Ayru. Kanya sik funan sas taw Udyu at bale fakafulan. Kanya nlub sas Isus at daga salubangan ay ggewan Isus laman umdasug sat bale.
42008042	Aroro sadi way Ayru at sisian, sik baguina, at kafagtainanan labi duak banwa, ay kanya gakabulun. Ay gina Isus glo sanya, kafag ngay taw gfasidsikfitan anya.
42008043	Ay sanya sik mangena labi duak banwa nu e fangigusan, ay we taw mafafia anya.
42008044	Ay kafag mangena ankakbang sas Isus day guyuy, ay nalangbud sumyu Isus at farangfangan lanbung, ay arodi vtv, nragang at fangigusan.
42008045	Ay Isus nalong te, Sinu at nated angku. Ay fagayu taw glong te, Bunwa au. Pedru nalong te, Em Fun, sik ngay taw gligung emu, ay gsikfit emu.
42008046	Ay Isus nalong te, Sik taw nated angku, aroro namatang au ku fagmabalyananun nu gduksun siginan angku.
42008047	Ay kanya fag mangena nu nalag te, We kasuksuan, gtadtaruyan nangakbang. Ay kanya nlub sas Isus at daga salubangan ay nafoyung laman fagayu taw nadungug kaya nated Isus, ay nu setain nu kafia vtv.
42008048	Ay Isus nalong anya te, Fagmangena, am fagafanudun nafafia emu. Loi wan mabayan tua ro wo.
42008049	Gina Isus garingang, ndasug sik taw siginan Ayru at bale, ay nalong te, Nbul wan am baguina. Lag gfasalag ya tam Takamoyung.
42008050	Ay Isus nu nadungug, nafoyung sas Ayru te, Lag gafanawa, afanudi way lang, ay umfia yay ro.
42008051	Ay Isus nu ndasug sat bale, gsalag tibak taw nu gsakbo. At fagfasakboun, Pedru way lang ay Uan ay Santiagu ay anggan kafag baguina at mama ay at mina.
42008052	Fagayu taw gwayway ay garusngusan daul, aroro at baguina nbul wan. Isus nalong te, Lag gwayway, aroro kanya wa nbul, gtiug way.
42008053	Ay at ngay taw kase, gfalingun Isus, aroro nasaful te, nbul wan.
42008054	Ay Isus nated kafag baguina at daluap ay nauro te, Fagbaguina, alunggungi.
42008055	Ay kafag baguina at falad anfoli, ay arodi nlunggung. Ay Isus nasugu, laman namon sik fakonun sa kafag baguina.
42008056	Kafag baguina at fagtainan andulo ay Isus nalong te, Lag gfoyung ay nalag nus di sa sadik taw.
42009001	Isus nafaful at Labi Dua ay nafon anya at fagmabalyananun laman mafaiyan tagfafansaful, ay laman mafafia fagayu at ke fakasaitun.
42009002	Ay Isus nasugu at Labi Dua laman namoyung sa baliwa Dius nu gfagtainan, ay gfafia at ke fakasaitun.
42009003	Ay Isus nalong anya te, Lag am e buba, nu glo am. Lag e tulag, lag e buyug, lag e buba fakonun, lag e salapi, ay anggan lag gfadua ay lanbung.
42009004	Ay nus nga nday fag bale nu gsakbo am, banwani yap sanya yakmay am nalo sanya ginan fag furuan.
42009005	Ay nus nga nday fag talun at ngay taw nu dway kaylat ayu, nu glo am, farikfiki tagsi ay darafa fag dafug, sik famasaful te, wa gfaning.
42009006	Ay at ngay tagadal nalo ay nadalan sa sangay furuan ay nafoyung at Masine fag Barita, ay nafafia at ngay taw, sas fagayu at fakadasugan.
42009007	Erudes, sik fun sirut, nadungug ebi ataw Isus at fakamulun, ay kanya gfainbalian at amatanganan, aroro tibak taw nalong te, Kanya wa fia Uan, gdog yay gleleg.
42009008	Tibak taw nalong te, Kanya yay fia Elias, gdog yay nsure. Ay tibak taw nalong te, Kanya yay ebi fag taglong at sadi nfulo.
42009009	Erudes gamatangan te, Ay ebi nafalifung kwan Uan at alfuyu, ay o sinu yay tuy fag taw. Nadungug au at fakamulun. Ay Erudes gugatan gyalagun Isus.
42009010	Isus at ngay nasugu nu nfoli wan, nafoyung sas Isus at fakamulun. Ay Isus nataban anya ay nalo sa sik furuan at ngayan Betsaida. Isus we nataban sas day at ngay nasugu.
42009011	Aro taw fag ngay taw at nanangalo Isus, nu nasaful at fakamulun, naguyan anya. Ay Isus kaylat gkamatoan anya. Isus nafoyung sanya fag ngay taw sa baliwa Dius nu gfagtainan ay nafafia at ngay ke fakasaitun.
42009012	Nu kayabi wan, at Labi Dua nangakbang ay nalong sas Isus te, Falaoi wa kafag ngay taw, maro nanrvbvy at fakonun ay at bale sas tagligung fag ngay furuan ayu sirut ay sat ngay talun aroro we bale stes talun.
42009013	Ay Isus nabalus te, Am wa ro tagfayafun anya. At Labi Dua nalong te, Lima way em ba tinapay ay dua way em ba albon, nu dway ami nalo laman namul ami fakonun, laman namon ami sas fagayu taw.
42009014	Aroro malgau limak libuk mangama sanya. Isus nalong sat ngay tagadal te, Falunggungi afudi afudi at taw, limak safuluk taw galay sik afud.
42009015	Ay at Labi Dua gfaning at longan ay nafalunggung kafag ngay taw fagayu.
42009016	Ay Isus nagalumutan kafag limak tinapay ay kafag dua kalbon ay natangda ay naseg Dius. Isus nalungud at ba fakonun ay nafon sat ngay tagadal laman gfon sa sangay taw.
42009017	Ay fagayu taw naon ay napsug wan. Ay at ngay tagadal nafaful at sawad, labi duak sabi mapnu at nagsawadan.
42009018	Kaduge Isus gdarangin sesadi, sanya yangay at ngay tagadal, ay Isus nainto anya te, Sinu au unu, taw at longan.
42009019	Ay at ngay tagadal nabalus te, Tiba nalong te, O wa unu Uan Tagfasurung. Ay tiba nalong te, O wa unu Dius ebi fag taglong Elias, ay tiba nalong te, O wan at sadi Dius ebi at taglong gdog yay gleleg.
42009020	Ay Isus nainto yangay fia sat ngay tagadal te, Ay am manga nu gamatangan am, sinu au. Ay Pedru nabalus wa daul te, O wan Fagtayukan siginans Dius.
42009021	Ay Isus maksvn nu nalong anya te, Lag gfoyung sas nus nga sinu fag taw.
42009022	Isus nalong yangay te, Abandi ban au, Taw at Baguama, ngayu ku fagnandalanun faurianan. Ay taw Udyu at ngay fagtainan ay anggan at ngay fun tagfon fanggalangun ay anggan at ngay tagfoyung Muisis at longan namauri angku. Ay e gfabul ban angku, ay sa bans fatuluk menit, gdog kyay gleleg.
42009023	Ay arodi Isus nafoyung sas fagayu at ngay tagadal te, Sik taw nu kaylat nangalo angku, lag gfaning at sadili fakaylatun. Fasanani kayu menit at fasulungan kayu ay aloi way angku.
42009024	Aroro nus nga sinu fag taw nu kesug way at leleg katsi, umkalyam ban at leleg. Ay nus nga sinu nu ddi long kesug at leleg katsi aroro gafanud sa angku, kanya long ban e leleg tua kabavn.
42009025	Aroro sik taw we tungkul dewa nafabul fagayu ste swa daga, nu nalyam wan at leleg.
42009026	Aroro nus nga sinu fag taw nu kapla way gfoyung angku ay ku longan, au, Taw at Baguama, kapla kyangay ban anya nu ndasug kban gbuba au ku fagmasineun ay ku Mama at fagmasineun ay anggan at masine fag ngay tagbarita at fagmasineun.
42009027	Anud nu glong au ayu te, am tiba at malindug ste katsi yam kabul yakmay ban am nalag Dius nu gfagtainan.
42009028	Nu nlangfe wa waluk menit, Isus nataban Pedru ay Uan ay anggan Santiagu, ay nalo sa sik buksul laman nandarangin.
42009029	Ay gina gdarangin, Isus at mata nbali, ay anggan at lanbung malaksi masulo kata sik limbad.
42009030	Ay duak mangama nafakamatoan Isus. Kanya Muisis ay Elias.
42009031	Kanya fag duama nsure ay at lanbung masulo, ay at kamatoanan sa baliwas Isus nu kabul ban sas Erusalem.
42009032	Pedru ay anggan at ufud maksvn nu gatiugun. Dewa katanya, wa gtiug. Ay kanya nalag Isus nu masulo ay nalag anggan at ufud fag dua nu malindug gasfuan Isus.
42009033	Ay at dua nu galoun wan, Pedru nalong sas Isus te, Em Fun, masine nu ste ami. Nangawat ro ami tuluk balean, at sadi sa emu, ay at sadi sas Muisis, ay anggan at sadi sas Elias. Fakatanyaun at longan aroro Pedru wa nasaful at longan at masuad.
42009034	Ay gina Pedru garingang, sik linyabu nafarum kafag ngay taw, ay at ngay tagadal kalimu linyabu nu gfarum anya.
42009035	Ay sik longan ndasug siginan sad linyabu te, Tuy wan ku Baguama, ku nafili, dungugani anya.
42009036	Ay nu ntabu wan at longan, at lagan Isus way lang sesadi. Ay kaduge nia, at ngay tagadal wa nafoyung nus di sa sadik taw at nalag.
42009037	Balabag di Isus ay at ufud fag tulu natagbung siginans tungud buksul, ay sik ngay taw ngayu ngayu nafablang anya.
42009038	Ay sik taw siginan swa taw nalong te, Takamoyung, maksvn nu get au emu te, damai ku baguama, aroro ku sisian sadi way.
42009039	Ay sik falad nangatayuk gugat sa anya ay arodi vtv kanya guro ay at falad gfatong anya ay at bibig gbura. Ay dewa ku unga gfadfarangan ayu daul, at falad arvs wa gubun ya anya.
42009040	Ay maksvn nu get au sam ngay tagadal, laman gaiyan, ay kanya wa mafaiyan.
42009041	Isus nalong te, Wam e fagafanudun ay wa matuyan ay fakamulun. Seduge ya ban nu gbanwan au si ayu ay nu gagwantan au galo ayu. Agvd, kin, fastei wan am baguama.
42009042	Ay gina at baguama kadasug, at tagfafansaful nafatong anya sas daga ay maksvn nu gfafatfat anya. Ay Isus gagras at mauri fag falad ay nafafia at baguama ay nafafoli anya sat mama.
42009043	Ay fagayu taw andulo te, At kabalyanan Dius. Gina fagayu taw gamatangan daul Isus at fakamulun, Isus nalong sat ngay tagadal te,
42009044	Dungugani fia masine, aroro e namoyung ban angku, Taw at Baguama, sat mauri fag ngay taw.
42009045	Ay at ngay tagadal ya nasaful at longan, aroro masuksukan way, laman at ngay tagadal wa gtogdungug. Ay kanya kalimu nanginto Isus at longan at masuad.
42009046	Isus at ngay tagadal gbadbaboan te, Sinu ban tam tiba tungud.
42009047	Ay Isus nu nasaful at amatanganan, nataban sik sisian sirut ay gfalindug sat day tigyangan.
42009048	Ay Isus glong sat ngay tagadal te, Nus nga sinu nu kaylat tuy fag sisian aroro kesug angku, kaylat angku, ay nus nga sinu takaylat angku, kaylat anggan kanya at nasugu angku, aroro at tiba daga fag taw sas fagayu am, kanya wan tiba tungud.
42009049	Uan glong sas Isus te, Em Fun, nalag ami sik mangama naiyan tagfafansaful siginan am fagmabalyananun ay nasalag ami anya, aroro wa galo antam.
42009050	Ay Isus gbalus te, Lag gsalag anya, aroro nus nga sinu nu ddi gfawayan ayu, ggubuk ayu.
42009051	Nu munakbang wan at menit, Dius nu gfasakbo Isus sas banwa, Isus masadi at amatanganan nu galoun sas Erusalem.
42009052	Ay Isus naguna nasugu sik ngay taw, ay nalo ay kafag ngay taw nasakbo sa sik furuan sis talun Samaria, laman namasine Isus at fakaylatun.
42009053	Ay at ngay taw sanya kauri gfasakbo Isus, aroro Isus masadi at amatanganan nu galoun sas Erusalem.
42009054	Ay at ngay tagadal, Santiagu ay Uan, nu nasaful kafag ngay taw at fakamulun, nalong sas Isus te, Em Fun, o kaylat wo nu get ami sik afuy siginans banwa, laman girug anya.
42009055	Ay Isus anbiling ay gagras anya.
42009056	Ay kanya fagayu nalo sa tibak furuan.
42009057	Kaduge Isus glo sa sangaba dalan, sik taw glong anya te, Nangalo kwa emu nus nga nday nu glo wo.
42009058	Ay Isus gbalus anya te, Amatangani, sik idu talun e bale tua sasad daga. Ay sik manuk e fugad tua fia. Ay dewa katanya au, Taw at Baguama, kwe fagtiugan.
42009059	Isus glong sa tibak taw at sadi te, Aloi angku. Kanya fag taw glong te, Baliwan faningi yap ku fakaylatun. Guli kyap sa ku bale laman namoli kyay taguna ku mama.
42009060	Ay Isus gbalus anya te, Fabayani wa at kinbul at namoli at mabulan. At masine nu glo wo ay namoyung o sa baliwa Dius nu gfagtainan.
42009061	Tiba yak taw at sadi nalong te, Nangalo au emu, ku Fun, ay nute, faningi yap ro ku fakaylatun, laman namoyung au taguna si ku bale at taw ku fakamulun ban.
42009062	Ay Isus glong anya te, Sik taw nu gbitbitan at fangali ay kali, ay nu nbiling way ay nadama sat guyan, wa masine gtap sas Dius at fagfagtainanun.
42010001	Nu ntabu wan aro taw at longan, tam Fun nafili at tagadal tiba, fituk safulu. Ay Isus nasugu dua dua, laman nangguna anya sas fagayu furuan ayu daul ay sas fagayu furuan ayu sirut, Isus at fakadasugan ban.
42010002	Ay Isus glong anya te, Ngayu at faggutluun ay gsadsadian way at nanggutlu. Darangini sat faggutluan at Fun, laman kanya sumugu sik ngay taggutlu sat fanggutluan.
42010003	Loi wan, gsugu au ayu kata sik tupa riangan sas wa idu talun.
42010004	Lag gbuba sukluban, ay sik fagsuadan salapi, ay lapak. Lag gfakamatoan ya ay nalag sa sangaba dalan.
42010005	Ay nus nga nday fag bale nu gsakbo am, taguna longi te, Fagstumae fag bale fagmabayanun.
42010006	Ay sanya at taw nu kaylat tua fagmabayanun, ay longan at masine antayuk sa anya. Ay sanya at taw nu dway naylat fagmabayanun, ay longan at masine anfoli sa ayu.
42010007	Banwani sanya fag bale, ay oni ay inumi nus nge wain at nafon ayu, aroro matuyan sik tagfakamulun nu nabul at famayad. Lag glodloan sa sangay bale.
42010008	Nu ndasug am sa sik furuan, ay at taw gfasakbo ayu, oni nus nge wain at fon ayu.
42010009	Fafiai at ke fakasaitun sanya fag furuan, ay foyungi anya te, Ankakbang Dius nu gfagtainan ayu.
42010010	Ay nu ndasug am sa sik furuan ay at ngay taw nu dway gfasakbo ayu, loi wa sat ngaba dalan ay longi te,
42010011	Madafut fag daga siginan ay furuan nu natayuk sa em darafa, grarus ami, laman sik famasaful sa ayu fag ngay taw te, Wam gfaning. Dewa katanya, amatangani, ankakbang Dius nu gfagtainan ayu.
42010012	Gina ban fanginsafulan asalanan fag menit, gtungud yay furuan Suduma kafag ngay furuan nu gafaurianan.
42010013	Ida, ida am, furuan Kurasin at ngay taw. Ay ida, ida am, furuan Betsaida at ngay taw. Nu nafakamulun akdi ku mabalyanan fag ngay fakamulun sas furuan Tiru ay furuan Sidun, kata ku fakamulun sa ayu, glugo wa ro gugat nu naubun at ngay asalanan, ay nasulun tagfantaras fag lanbung, ay anggan malunggung sisad dafug, laman gfalag te, naubun at ngay asalanan.
42010014	Gina ban fanginsafulan asalanan fag menit, at faurianan sa ayu amabiat yap furuan Tiru ay sas furuan Sidun at ngay taw at faurianan.
42010015	Ay am, furuan Kapernaum at taw, o nu gamatangan am ayu, e namabat ban ayu sas banwa. Duan, ay fakadasugan sa way at ngay kinbul at talun.
42010016	Kanya nu gdungugan tua ayu, gdungugan yangay angku. Ay kanya nu kauri way gdungugan ayu, kauri gdungungan anggan angku. Ay kanya nu kauri angku, kauri way anggan at nasugu angku.
42010017	Kafag fituk safulu nfoli wan ay guseganan te, Em Fun, dewa ngay tagfafansaful gfaning emi nu nalong ami sam fagmabalyananun.
42010018	Ay Isus nalong anya te, Nalag au Satanas nu katong siginans banwa kata sik kilat.
42010019	Amatangani, nafon au ayu fagmabalyananun nansiad sas ule ay agipan, ay gbabo tam fawayan at fagmabalyananun fagayu. Ay wa ban e gfasait ayu.
42010020	Dewa katanya, lag guseganan te, at mauri fag ngay falad gfaning ayu. Useganani way aroro ay ngayan anriruk wan sas banwa.
42010021	Ginanya sirut, at Masine fag Falad nafauseganan Isus, ay Isus glong te, Mama, o wan banwa at Fun ay anggan daga at Fun. Fadi fadi nafamasuksuk tuo ku foyungan at masuad sat mamatanganan fag ngay taw ay sat ke fagsafulun fag ngay taw, ay nafasure tuo ku foyungan at masuad sa takata sik ngay sisian fag taw. Kin, Mama, aroro katanya tua am fakaylatun.
42010022	Ay we taw saful te, sinu at Baguama, nu bunway ku Mama way lang tagsaful. Ay we taw saful te, sinu ku Mama, nu bunway au, at Baguama, tagsaful. Ay kayu ku fakaylatun gfasaful, anggan kanya fag ngay taw saful yangay.
42010023	Ay Isus anbiling ay at faglongan sa way lang at ngay tagadal nu glong te, Guseganan sik taw, at nalag kafag fakamulun kata ay ngay faglagun katsi.
42010024	Aroro glong au ayu te, ngayu Dius at taglong ay ngayuk fun daul ebi kaylat glag ay faglagun, ay kanya wa nalag. Ay kanya kaylat gdungug ay fagdungugun ay wa nadungug.
42010025	Ay sik tagfoyung Muisis at longan anlindug ay gfaskud Isus. Kanya nalong te, Takamoyung, tain ku fakamulun ban, laman magbilug kban leleg at yud e fakatabuan.
42010026	Ay Isus ginto anya te, Nataw at kinriruk sis Muisis at longan. Foyungi angku.
42010027	Ay kafag taw nabalus te, Esugi am Fun, am Dius, sas fagdaul am amatanganan, ay sas fagdaul am fakaylatun ay sas fagdaul am fagmabitsugun ay sas fagdaul am fagsafulun. Ay esugi am iba kaksvn nu kesug o emu.
42010028	Isus nalong anya te, Matuyan am famalus. Faningi takatanya, ay gleleg tua ban o.
42010029	Ay kafag taw kaylat at iba nu gamatangan te, Sia sik taw matuyan. Nu katanya kanya nalong sas Isus te, Sinu ku iba.
42010030	Ay Isus nafaydayuanan te, Sik taw gtagbung siginans Erusalem, laman umdasug sas Iriku. Ay kanya nabalabagan tagfangkamul. Kafag ngay tagfangkamul nabul at lanbung ay nafalang daul ay nalo wan ay naubun kafag taw gina gakabulun.
42010031	Ginanya, sik tagfon fanggalangun gtagbung sa sangaba dalan, ay nu nalag, nasaruyan way daul sas day dalan.
42010032	Ay sik taw Lebi, gdalan yangay sanya, ay nadama way lang kafag taw ay nasaruyan way daul sas day dalan.
42010033	Ay sik taw siginans talun Samaria gina glo ndasug sanya. Ay nu nalag kafag taw, kanya kafanyu anya.
42010034	Ay kanya nkakbang ay nafutus at sugat nu nafatayuk langis ay fanlanu, ay nafutus sit ngay fagfalangan. Ay kanya nafasakay kafag taw sa aro taw at asnu ay nataban sas bale fakadasugan, ay anggan nafalaga anya.
42010035	Ay nus balabag wan, kafag taw Samaria nabul sik ngay salapi ay nafon sas tagalaga bale fakadasugan ay nalong te, Alagai fia anya, ay nu nfoli kban, gfamut kyay nu gtungud yay tuy am nafon anya.
42010036	Isus nainto sas tagfoyung Muisis at longan te, Sinu nu gamatangan o, kanya fag tuluk taw, kafag nafangkamulan at iba fia.
42010037	At tagfoyung Muisis at longan nabalus te, At takafanyu. Ay Isus nalong anya te, Loi wan ay faningi anya.
42010038	Kaduge Isus ay at ngay tagadal glo, kanya ndasug sa sik furuan ay sik mangena at ngayan Marta, gfasakbo anya sat bale.
42010039	Ay Marta at faduksay at ngayan Maria. Maria namalunggung sa tam Fun at darafa ay gdungugan at foyungan.
42010040	Ay Marta gamatangan gugat, aroro ngayu at fakamulun ay at fagfalgananun. Ay Marta nkakbang sas Isus ay nalong te, Ku Fun, o wo e amatanganan te, ku faduksay naubun angku, laman au way sesadi gina au gfalganan. Nu kafanyu tuo, sugui ku faduksay te, gubuki angku.
42010041	Tam Fun nabalus anya te, Marta, Marta, ngayu am fagafanawaun ay am fagasalaganun.
42010042	Sadi way sik taw at fagayudanun fia. Ay Maria nafili wat masine, ay we mafaago siginan anya.
42011001	Isus gdarangin sa sik talun, ay nu ntabu wan, at sadi at tagadal nalong anya te, Em Fun, foyungi emi, laman gdarangin ami, kata Uan ebi nu gfoyung at ngay tagadal.
42011002	Ay Isus nalong te, Nung am gdarangin, longi te, Em Mama, Masine at ngay taw nu gseg emu. Masine oi tua ban tagfagtainan taw,
42011003	Foni emi em fakonun kayu menit,
42011004	Ay falyami em ngay asalanan, aroro anggan ami namalyam ami fagayu taw nu e asalanan sa emi. Dirii emi laman dimi gafaskudan sas asalanan.
42011005	Isus nalong sa anya te, Am at sadi, nu e faduksay am, ay nu ndasug am sat bale swabilug yabi ay get wam say faduksay te, Sama, foni angku sik fakonun,
42011006	aroro e sik bagu kadasug sa ku bale, ay dakwa e fon yafun,
42011007	o ay faduksay gbalus siginan at basad bale te, Lag gfafulawan angku. Nadingding kwan ku sakbawan, ay ku sisian maful sa angku sa em igyan. Kwa malindug laman namon au emu am fagetun. O katanya at longan. Duan.
42011008	Isus nalong yangay te, Glong au ayu te, kanya dewa kauri kalindug laman namon ayu, aroro kanya ay faduksay, kanya namalindug wa fia ay namon ayu ay fakaylatun, aroro gurungan am get.
42011009	Glong kyangay te, Eti, ay e mon ban sa ayu. Rvbvyi, ay e lumag ban am. Atuki, ay e lumuang sa ayu.
42011010	Aroro fagayu taget mul wa ban fia. Ay fagayu tagrvbvy lumag tua ban fia. Ay fagayu takatuk e lumuang wa ban fia sa anya.
42011011	Am at ngay mama ay sisian nu get sik albon, o abat nga te ro am namon sik albon, o namon way ro am anya sik ule. Duan.
42011012	Ay ay sisian nu get sik iklug, o namon ro am anya sik agipan. Duan.
42011013	Ay dewa am sik ngay mauri fag taw, saful tuam gfon at masine sa ay sisian, ay ay Mama sas banwa, gtungud yay daul nu gsaful gfon at Masine fag Falad sas nus nga sinu taget sa anya, o kin.
42011014	Isus gaiyan sik tagfafansaful gfayud maaringang, ay nu naiyan wan, aro taw fag taw at yud maaringang, maaringang wan. Ay sanya fag ngay taw andulo.
42011015	Ay tiba nalong te, Nu gaiyan tagfafansaful, at fagmabalyananun siginan way Lango at Fun, aroro kanya tagfafansaful at fun.
42011016	Ay tiba kaylat namaskud Isus, ay get laman gfalag sik mabalyanan fag fakamulun siginans banwa tagfatoglag te, Isus siginans, Dius.
42011017	Isus nasaful kafag ngay taw at amatanganan ay nalong anya te, Kayu fun at taw nu gawayan way gugat, abandi ban kafag fun we fagsuguan ya. Ay sik bale at taw nu gawayan gugat, abandi ban kanya fag ngay taw we sanya ya.
42011018	Ay Satanas nu gfawayan way sat sadili, wa ban gtaglayun at fagmafunanun, o kin. Nalong au katanya aroro glong am te, ku fangaiyan tagfafansaful siginan ways Lango at Fun at fagmabalyananun.
42011019	Ay ku fagmabalyananun, ku fagmafaiyanun tagfafansaful, nu siginan way Lango at Fun, daginan way nunda ay fagsuguan at fangaiyan tagfafansaful. Ay ay fagsuguan at fakamulun gfalag te, wa matuyan ay longan.
42011020	Ku fagmabalyananun ku fangaiyan tagfafansaful nu siginan tuas Dius at fagmabalyananun, amatangani Dius gfagtainan wa ayu.
42011021	Sik mabalyanan fag taw nu e fangaway, ay nu naulit at bale, we tagfangkamul kadasug sanya.
42011022	Ay tibak taw tagtungud yay nu mabalyanan nu ndasug ay nababo kanya fag taw, at kindasug gbul ro at fangaway at fagsegun ay nangafud at nabul fag ngay ramraman sat ngay fagsuguan.
42011023	Ay nus nga sinu nu dway ggubuk angku, kanya gfawayan way angku. Ay nus nga sinu nu dway gfaful taw sa angku, kanya gfasaruayan way at ngay taw.
42011024	Sik mauri fag falad naubun aro at fagbanwanan fag taw, ay nalo sa sangay talun at yud e mamam, laman nanrvbvy tibak fagfaingalayan. Ay we nalag. Ay kafag mauri fag falad gamatangan te, Kafoli kyay siring sa ebi ataw ku bale.
42011025	Ay nu ndasug sanya, manlag di malanu ay masine.
42011026	Ay kafag mauri fag falad nalo ay nataban yay fitu yak mauri fag falad. Ay kanya fag fitu gtungud yay anya nu mauri. Ay kanya namanwan sanya fag taw, ay kafag taw nkugat yay siginan ebi ataw nu mauri.
42011027	Kaduge Isus garingang, sik mangena gbia nu nalong siginan swa taw te, Guseganan kafag mangena at nafasalug emu, ay at nafasusu emu ebi.
42011028	Ay Isus nalong te, Dewa katanya, kaugat yay nu guseganan, kafag taw tagdungugan Dius at longan ay gfaning.
42011029	Kaduge sanya fag ngay taw gfasidsikfitan lang Isus, Isus glong te, Mauri wayam, ay gyalagun am sik mabalyanan fag fakamulun tagfatoglag te, siginan aus Dius. Ay wa ban e gfalag ayu sas day at fakatoglagan at kindasug sas Dius at taglong Unas.
42011030	Ebi Unas at fakamulun sik ke fakatoglagan fag fakamulun sas taw Ninibe, kata yay angku, Taw at Baguama, ku fakamulun, sik ke fakatoglagan fag fakamulun sa ayu.
42011031	Ay sik mangena, ebi talun Seba at fun, gdog yangay ban gleleg gfasfuan ayu gina ban fanginsafulan asalanan fag menit. Ay ginanya kafag mangena lumong sa baliwa ayu te, mauri ay fakamulun. Aroro kafag mangena ndasug sas fun Sulumun siginans fungfung daga, laman nandungugan fun Sulumun at mamatanganan fag longan. Ay amatangani, e ndasug ste katsi, gtungud yay fun Sulumun.
42011032	Ay ebi fag ngay taw Ninibe gdog yangay ban gleleg gfasfuan ayu gina ban fanginsafulan asalanan fag menit. Ay ginanya ban at ngay taw Ninibe lumong sa baliwa ayu te, mauri ay fakamulun. Aroro at ngay taw Ninibe naubun tua at ngay asalanan gina nadungug Unas at foyungan. Ay amatangani, e ndasug ste katsi, gtungud yay Unas.
42011033	We taw namasalung sik salung ay namasas daga bale ay nansuklub sas daga alungkung. Kanya namasa tua fias fagfolian salung, laman at ngay taw nu nasakbo lumag at mayamag.
42011034	Am mata am bilug at salung. Nu malio tua am mata, am bilug mayamag yangay. Ay am mata nu dway malio, am bilug madulum way.
42011035	Nu katanya, mataganani, laman am amatanganan te, am mayamag, bunwa fagmadulumun.
42011036	Fagdaul am bilug nu mayamag tua, ay nu ddi e afud madulum, kanya masulo tua, kata sik salung at damlag nu gyamag emu.
42011037	Kaduge Isus garingang, sik taw Mafalayun nagewan Isus laman gfasfuan anya kon at matawan. Ay Isus nasakbo ay namalunggung sat fagfangonan.
42011038	Kafag taw Mafalayun andulo daul nu nalag te, Isus wa gfaning at mangaguyang at faugali nu gfegus at daluap gina nanmatawan.
42011039	Ay tam Fun nalong anya te, Am, ngay taw Mafalayun, gfegus am ay faginuman fag taya ay ay laman at guyuy. Ay ay basad taw mapnu fagfangalabianun ay fagmauriun.
42011040	Wam e amatanganan ya. Kanya nu naawat at guyuy, naawat anggan at basad, o kin.
42011041	At masine, afanyui at yud e kwa ay foni anya siginan ay basad, laman fagayu tagsi ayu masine wan.
42011042	Ida ida am, taw Mafalayun, aroro gfon am at fasafulu kafud sas Dius siginan ay balanuy ay ay banglad ay fagayu ay famaebakayuk ay fakonun, ay kalyam am nu gfakamulun am at matuyan sa ay iba, ay nu kesug am Dius. Nu ddi am nalyam at maksvn fag suguan, dangay kalyam anggan talay fag suguan.
42011043	Ida ida am, taw Mafalayun, aroro ay fakaylatun at masine fag fagmalunggungan sa sangay bale fakafulan, ay nu sa wa sad wabilug furuan, kaylat am at ngay taw nu gseg ayu.
42011044	Ida ida am, aroro am wan takata sik ngay fagfolian at kinbul at yud kalag, ay at ngay taw nu nadalan sanya wa nasaful te, e fagfolian.
42011045	Sik tagfoyung Muisis at longan nalong sas Isus te, Takamoyung, nu nalong o katanya, gagras wo anggan emi.
42011046	Ay Isus nalong te, Ida ida am, tagfoyung Muisis at longan, aroro gfafasanan am sas fagayu taw at mabiat fag fakamulun, ay wam ggubuk, nus di am glangbud sumyu.
42011047	Ida ida am, aroro kawat wayam Dius at ngay taglong at fagfolian. Ay ay ngay mangaguyang ebi nafabul kanya fag ngay taglong.
42011048	Ay anggan am, gfadiuganan wayam ay ngay katungudan at fakamulun, aroro kanya at nafabul, ay am wan at naawat at fagfolian.
42011049	Fakatanyaun e rirukan sas Dius at Fagsafulun te, Sumugu au ku ngay taglong ay ku ngay nasugu sas taw Udyu. Kanya gfabul ay gfauri ban tiba.
42011050	Sumugu kban kafag ngay taw sa ayu laman e faurianan ban am, aroro fagayu Dius at taglong at kinbul, siginan ngays fakasigadan tam fagdaul daga,
42011051	siginan ebi at faurianan sat nafabul Abel anggan at faurianan sat nafabul Sakarias. Kanya nbul sis wabilug fagirugan fanggalangun ay Dius at Bale. Katanya wa fia, glong au ayu te, matuyan wa fia, e faurianan ban am aroro takatanya fag fakamulun.
42011052	Ida ida am, tagfoyung Muisis at longan, aroro gsuksuk wayam fagsafulun at fanluang. Ay am, wam nasakbo, ay am, gsalag wayam takaylat gsakbo.
42011053	Isus nu galoun wan sanya ginan fag bale, gfasigad sanya ginan at ngay tagfoyung Muisis at longan ay at ngay taw Mafalayun nu kadotama wa daul anya, ay kanya ginto wa ginto fagayu at fakaylatun sas Isus,
42011054	aroro kanya grvbvy at balyawvtan laman manggamat Isus at longan yud matuyan.
42012001	Kaduge nia sik ngay taw ngayu ngayu maful, ay kanya gfansidsiadan way lang tiba. Ay Isus nalong taguna sat ngay tagadal te, Lag gfaning taw Mafalayun at fakamaninganun, aroro at fakamaninganun kata sik famaura tinapay.
42012002	Aroro fagayu at yud kalag umsure ban, ay fagayu at nasuksuk e sumaful ban.
42012003	Fagayu ay longan sas madulum e gfasure ban sasad mayamag. Ay ay naibugan sasad suluk e gfoyung ban laman fagayu taw dumungug.
42012004	Ku ngay faduksay, gfoyung au ayu te, lag kalimu tagfabul ay bilug, aroro nu ntabu wan, kanya ban we fagmafafakamulunun ya.
42012005	Gfararang au ayu te, kanyai ban ay fakalimuun, alimui kanya nu ntabu nu gfabul ay bilug, e fagmabalyananun gukas ay falad sas Afuy Daul. Kin alimui wa fia anya.
42012006	At famayad limak maya duak salapi daga, o kin. Ay Dius wa nalyam nus di sadik maya.
42012007	Ay anggan ay buk fagayu Dius natap wan. Lag kalimu, ay kamafanudan gtungud yay sik ngay maya.
42012008	Ay glong au ayu te, fagayu taw nu gfoyung sa tiba te, Au gafanud au sas Isus, anggan au, Taw at Baguama, namoyung kyangay ban sas Dius at ngay tagbarita te, Kanya ku taw.
42012009	Ay kanya fag taw nu kauri way gfoyung sa tiba te, Gafanud au sas Isus, anggan ban au kauri kway namoyung sas Dius at ngay tagbarita te, Kanya ku taw.
42012010	Nus nga sinu at ke mauri fag longan sa angku, Taw at Baguama, mafafalyam yay ban. Ay dewa katanya nus nga sinu at ke mauri fag longan sas Masine fag Falad baliwa, duan, we mafafalyam ya.
42012011	Tiba nu nabuba ayu sat bale fakafulan ay sa sangay funan ay sa sangay ke fagmabalyananun at daga salubangan, lag gafanawa te, Tain ro siring em famalus, ay tain ro em longan.
42012012	Aroro ginanya ban at Masine fag Falad gfoyung ayu ay longan ban at masine.
42012013	At sadi tagsanya fag ngay taw nalong sas Isus te, Takamoyung, longi sa ku faduksay te, afudi wan em mama at ramraman ay foni angku ku ekwan.
42012014	Ay Isus nalong anya te, Ida, sama, we taw nafili angku laman nanginsaful au at masine ay laman nangafud au ay ramraman.
42012015	Ay Isus nalong sas fagayu taw te, Amatangani, mataganani fagfanganuranun nus nge wain, aroro sik taw at ramraman wa gfaaba at leleg, dewa ngayu daul at ramraman.
42012016	Isus nafoyung sik faydayuanan te, Ebi unu sik taw maramraman. Ay siginan at daga ngayu at gutluan.
42012017	Ay kanya gamatangan te, Tain ban ku fakamulun, aroro kwe fagfasakboan ku nagutlu fagayu.
42012018	Ay kanya nalong te, Kata tuy ku fakamulun. Nangiklas kban ku bale famoy ay gdog kyay nangawat gtungud yay katsi. Ay sanya wa ban nu namaful au ku nagutlu ay ku ramraman.
42012019	Ay glong kban sa ku sadili te, Ngayu ku ramraman katsi, sak wan dewa ban ngayuk banwa. Kamato kway ban lang, gfangon kway ban lang, ginum kway ban lang, ay anggan nanguseganan kway ban lang.
42012020	Ay Dius nalong anya te, Ida, o nunda wo e amatanganan ya sit dayu. Katsi ro sad yabi namul kwan am falad. Ay nu katanya sinu ban at namul fagayu am nafalganan fag ngay ramraman.
42012021	Katanya at kumdasug ban sa sik taw at nafalganan at ngay ramraman ste swa daga, ay wa ngap maramraman sas Dius.
42012022	Isus nalong sat ngay tagadal te, Nu katanya, glong au ayu te, lag gafanawa sa ay leleg te, Daginan ban em fakonun. Ay lag gafanawa sa ay bilug te, Daginan ban em lanbung.
42012023	Aroro ay leleg at kamafanudan gtungud yay sik fakonun, ay ay bilug at kamafanudan gtungud yay sik lanbung.
42012024	Amatangani te, sik ugak we tanum ay we gutluan. Kanya we bale famoy ay we bale fagfafulan. Dewa katanya Dius e famaon tua anya. Ay ay kamafanudan gtungud yay daul sik ngay manuk tungud.
42012025	Sinu am at mafafaaba ay leleg nus di sik kadugayan sirut siginan ay fagafanawaun.
42012026	Ay nu dwayam mafafakamulun kadaul oma kanya fag fakamulun sirut, wain ro ay fagafanawaun sa ay fakaylatun tiba.
42012027	Amatangani sik ngay barugwak. Kanya wa gbalbe ay wa kawat lanbung. Ay nus nga fun Sulumun nasulun at tiba tungud at lanbung ay masine daul nu kalag, kanya ya kamasine sik barugwak.
42012028	Dius nu gfae lanbung tua katanya makmak sa sangaba talun, dewa melo katsi, ay balabag ban e mukas wa sasad afuy, gtungud yay nu gfae lanbung makmak, nu gfae lanbung ayu. Am mangaro sik ngay taw wayam at yud maksvn nu gafanud.
42012029	Ay am, lag grvbvy daul ay fakonun ay ay fanginum, ay lag gafanawa.
42012030	Aroro fagayu taw sas fagdaul daga kabavn grvbvy takatanya, ay ay Mama saful wan ay fagayudanun.
42012031	Abat nga te am gafanawa, ugatani te, laman Dius gfagtainan ayu, ay Dius namon yangay ayu takatanya fag fagayudanun.
42012032	Lag am gafanawa, dewa am alay way, aroro ay Mama naylat gfagtainan ayu.
42012033	Falaoi ay ramraman ay foni at nagbulan sas taw at yud e kwa. Katanya nu gbul am sik sulpa at yud karasras, ay anggan at yud e fakatabuan fag ramraman sas banwa. Aroro we tagfangkamul kadasug sanya, ay we fatung gfamin.
42012034	Aroro nus nga nday ay ramraman at masine, sanya yangay ay amatanganan,
42012035	Mafalganani tua gugat ay sadili ay lag gfarabung ay salung.
42012036	Faningi sik ngay taw tagfanya laman at fun nu noli siginan sik fakadaduaan, at ngay tagfanya masakit nu naluang gina bagu kadasug ay gina natuk.
42012037	Kafag ngay fagsuguan guseganan, at fun nu ndasug ay nu nalag te, mafuloan tua. Anud wan nu glong au ayu te, at fun namalganan at sadili ay namalunggung at ngay fagsuguan ay namon anya at yafun.
42012038	Ay dewa at fun ndasug sas wabilug yabi tewa, ay dewa bagu kadulum, nu glag nu mafuloan tua, kanya fag ngay fagsuguan guseganan tua ban.
42012039	Amatangani te, sik tagbilug bale, nu nasaful di te, kaduge ro nia nu kadasug sik tagfangkamul, kanya ro fag tagbilug wa gfabayan nu e manakbo sat bale.
42012040	Katanyai anggan am, mafalganani tua. Aroro nu kadasug au, Taw at Baguama, gina way ban am yud gamatangan fag buknga te, kadasug kwan.
42012041	Pedru ginto te, Em Fun, nafoyung o tuy fag faydayuanan, o sa emi way lang am fagfadungugun, ay o man nga sa tuas fagayu taw.
42012042	Ay tam Fun nalong te, Kata tuy at matuyan ay at mamatanganan fag tagalaga. At fun nasugu anya te, Alagai fagayu ku ngay fagsuguan ay fafangoni tua anya kayu ginan fanfangonan.
42012043	Ay abandi kafag tagalaga guseganan tua gina at fun andasug ay nalag te, Ku fagfaalagaan nafaning tua ku longan fagayu.
42012044	Anud wan nu glong au ayu te, at fun namalaga wa fia sa kafag tagalaga fagayu at ngay ramraman.
42012045	Ay kafag tagalaga nu mauri di, kanya gamatanganan way te, Duan, glugo yay ban ku fun nu kadasug. Ay kanya gfasigad gfalang at fun at ngay fagsuguan mangama ay at ngay fagsuguan mangena. Ay kanya kon ay ginum ay anggan galangu.
42012046	Ay sik menit at fun ban umdasug gina kafag tagalaga yud mafamalganan nu glong ya ro kadasug katsi. Ay kafag fun gfauri ban daul kafag tagalaga ay namagamut wa ban sat ngay takamabo.
42012047	Sik fagsuguan, dewa nasaful at fun at fakaylatun, nu dway gfaning ay nu dway gfasine at fakamulun, kanya ban gafalangan daul.
42012048	Ay sik fagsuguan nu dway nasaful at fun at fakaylatun, at fakamulun dewa sak gafaurianan, di maksvn nu gafalangan. Fagayu taw nu e nafon ngayu, ngayu yangay ban at fagnamulun. Ay taw nu nafaulbus nu ngayu, gtungud yay ban at naet.
42012049	Isus nalong te, Ndasug au, laman gbuba au sik afuy sas fagdaul daga, ay ku fakaylatun nangus, nu nsalung wan.
42012050	Ay e fagnandalanun kban fagidapun kata sik fagsurungun, ay kanbang au nu dyakmay ban au nadalan.
42012051	O gamatangan am te, Ku fagindasugun laman namafanabayan au sa sangay taw ste swa daga. Duan, wa katanya. Gfoyung au ayu te, Ku fagsteun ang au nanfainkafudan.
42012052	Siginan katsi si sik bale at taw nu lima, ankafud tulu ay namawayan sat dua. Ay at dua namawayan sat tulu.
42012053	Kanya nkafud, ay at mama namawayan at baguama, ay at baguama namawayan at mama. At mina namawayan at baguina, ay at baguina namawayan at mina. At nugangina namawayan at nugang, ay at nugang namawayan at nugangina.
42012054	Isus glong yangay sa sangay taw te, Nu nalag wam sik linyabu nu kasure siginans fakayabian, arodi glong am te, Karak ro. Ay katanya wa ro at kumdasug.
42012055	Ay nu namatangan am sik tagmara siginan at dayu, glong am te, Masugba ro katsi, ay nsure wa fia.
42012056	Sik ngay fakamaningan wayam. Saful tuam at fakasafulan sa tam daga ay tam kiwang, ay wain ay fagyudun saful katsi fag ngay menit at masuad.
42012057	At masine nu gfili tuam at matuyan fag fakamulun.
42012058	Ay nu nalo wo say funan gasfuan at tagfantabugan emu, at masine nu gugatan o nangasadi sa anya gina yayam glao, laman wo sak gatabanan sas tagwabilug at daga salubangan. Ay laman at tagwabilug wa sak gfon emu sas tagulit bale fakaubungan, ay at tagulit wa gubung emu.
42012059	Glong au emu te, Wa ban o mkalfas, yakmay o nabayad fagayu am bedan, anggan tiba alay fag salapi.
42013001	Kaduge nia, tibak taw sanya nafoyung sas Isus sa baliwa tibak taw Galilea, Pilatu ebi at nafabul kaduge kafag ngay taw gfon at fanggalangun sas Dius.
42013002	Ay Isus namoyung anya te, O nu gamatangan am kafag ngay taw Galilea at ngay asalanan gtungud yay tibak taw Galilea at ngay asalanan, aroro e faurianan.
42013003	Glong au ayu te, Duan. Ay fagayu am nu dway am naubun ay ngay asalanan, anggan am e fakatabuan yangay ban am kata anya.
42013004	Ay anggan labi waluk taw nu nbul kaduge kafag bale ngabat sas furuan Silue antong sa anya. O gamatangan am te, Kanya gtungud yay fagayu tibak taw sas Erusalem nu e asalanan.
42013005	Glong au ayu te, Duan. Ay fagayu am nu dway am naubun ay ngay asalanan, anggan am e fakatabuan yangay ban am kata anya.
42013006	Isus nafoyung sik faydayuanan te, Ebi unu sik taw e tanum sik kayu sat gamasun. Ay kafag taw ndasug laman grvbvy at rawvg. Ay we nalag.
42013007	Ay kanya nalong sat tagalaga te, Kauri au, tulu Wak banwa nu glo au ste, laman grvbvy au at rawvg ste fag kayu. Ay kwe nalag. Fuani wan, aroro we tungkul. Kanya kamaut way lang ku daga.
42013008	Ay at tagalaga nalong te, Fagtainan, toyap katsi fag banwa. Nansaksak kyay ban sat ligung ay namasanya kyay ban sik famataglu.
42013009	Ay nu e rawvg sas fadogan fag banwa, masine wan. Ay nu dway ban e rawvg, gfuan wa ban ta dayvm.
42013010	Sik famiangalay fag menit, Isus nafoyung sas bale fakafulan.
42013011	Ay sanya e sik mangena labi walu wak banwa nu e fakasaitun. Sik tagfafansaful ebi antayuk ay nafae fakasaitun anya. Katsi kanya fagmangena wa malindug ya, grungan way lang.
42013012	Ay Isus nu nalag anya, gfakbang anya ay glong te, Fagmangena, nfia wan am fakasaitun.
42013013	Ay Isus nafatayuk at daluap sa anya ay arodi vtv, kanya malindug wan ay naseg Dius.
42013014	Sanya fag bale fakafulan at funan kauri aroro Isus nu gfafia sis famiangalay fag menit. Ay kafag funan nalong sa sangay taw te, E unumk menit at masine gfakamulun, adasugi wan sanya fag ngay menit laman kafia, ay lagi sis famiangalay fag menit.
42013015	Ay tam Fun nabalus te, Am fag ngay takamaningan, fagayu am nanluas am ay karabaw ay ay kabayu siginans fagfangonan, dewa sis famiangalay fag menit, laman nantaban sas fagfainuman, o kin.
42013016	Ay tuy fag mangena, sadi Abrayam at sugfun; Satanas nasalod anya labi waluk banwa, masine kanya nluas wan sis famiangalay fag menit, o kin.
42013017	Ay Isus nu nafoyung katanya, fagayu tagfawayan anya kapla daul, ay at ngay taw guseganan fagayu Isus at masine fag fakamulun.
42013018	Aroro katanya, Isus nalong te, Dada nu gfafaskudanan au Dius nu gfagtainan, tain nu gfasudan au anya.
42013019	Kanya kata sik rigrig, sik taw nabuba ay namarigrig sat ngaba gamasun. At rigrig nbia ay nu kadaul wa sik kayu, manuk tungud nanfugad tua sat sanga.
42013020	Isus gdog yay nalong te, Tain nu gfasudan au Dius nu gfagtainan.
42013021	Dius nu gfagtainan kata sik famaura tinapay. Sik mangena nabul at famaura ay nafasuglatan naawat tinapay, kadaul sik sabi. Ay arodi fagayu at naawat ankura wan.
42013022	Isus nataglayun sat dalan sas Erusalem ay nadalan sa sangay furuan ayu daul ay sa sangay furuan ayu sirut, ay nafoyung sanya.
42013023	Ay sik taw ginto Isus te, Ku Fun, o gsadsadian way at kumlangfe. Ay Isus nalong te,
42013024	Ugatani nu gsakbo am sat talay fag sakbawan, aroro gfoyung au ayu te, ngayuk taw kaylat ban gsakbo ay wa masakbo.
42013025	At tagbilug nu nlindug ay nu nadingding at sakbawan, malindug am sas day bale ay katuk sas sakbawan ay glong am te, Fagtainan, luangi, fasakboi emi. Ay kanya malus te, Kwa saful daginan am.
42013026	Ay ay longan ban te, Ebi nafangon ami ay nainum ami ebi gasfuan emu. Ay nafoyung o emi sa em fagawean.
42013027	Ay at Fun lumong ban ayu te, Kwa saful daginan am. Loi wan fagayu am, tagfakamulun mauri.
42013028	Nu nalag ban am Dius nu gfagtainan Abrayam ay Isak ay Akub ay anggan fagayu Dius at taglong, ay am wan at naiyanan, gwayway ban am ay gfaringgit ay bagang.
42013029	Ay umdasug ban taw siginans fakamenitan ay siginans fakayabian ay siginans wala ay anggan siginans siun, laman malunggung sas fagfangonan sas Dius at fagfagtainanun.
42013030	Ay amatangani, tibak taw at naguyanan katsi, gumuna ban, ay katsi at naguna tiba kanya ban gaguyanan.
42013031	Kaduge nia, tibak taw Mafalayun ndasug ay nalong sas Isus te, Loi wan, aroro fun Erudes kaylat gfabul emu.
42013032	Ay Isus nalong anya te, Afolii wan ay foyungi sanya fag tinggalung te, Dungugani, gaiyan au tagfafansaful ay gfafia kyay taw katsi ay anggan balabag, ay sis fatuluk menit gfatabu kwan ku fakamulun.
42013033	Dewa katanya, glo kwa sa ku dalan katsi ay balabag ay anggan at dayu fag menit, aroro wa masine sik taglong nu kabul nu di yakmay sas Erusalem.
42013034	Erusalem, Erusalem, o wan ebi at nafabul Dius at ngay taglong, ay nafana o gang at nasugu sa emu. Ay katsi ngayu ginan koma namaful fagayu am taw, kata sik fanginan nu gfaful at riangan sat daga fakfak, ay wo kaylat.
42013035	Vy, taw Erusalem, ay fagbanwanan we galaga. Ay wa ban am nalag angku, yakmay am nalong te, Segi takadasug sas Dius at fagmabalyananun.
42014001	Sik famiangalay fag menit, Isus nasakbo sa sik taw Mafalayun at fun at bale, laman gfangon. Isus nu ndasug, at ngay taw sanya gulit, laman sumaful at fakamulun.
42014002	Ay sanya sik mangama mabaga fag dua at bitis, ay anggan fagdua at take.
42014003	Ay Isus ginto sat ngay tagfoyung Muisis at longan ay sat ngay taw Mafalayun te, O gfaning tam faugali dewa gfafia sis famiangalay fag menit, ay o duan.
42014004	Ay kanya wa gbalus. Ay Isus gfakbang kafag taw ay nafafia anya ay nafalao.
42014005	Ay Isus nalong te, Fagayu am nu e ntong sas lusung, kata am munama ay ay baka, ay dewa sis famiangalay fag menit, arodi namul am siginan sad alian, o kin.
42014006	Ay kanya wa mafabalus.
42014007	Isus nalag at nagewan fag ngay taw nu malunggung sat masine fag fagmalunggungan sas yafun daul. Ay Isus nafoyung anya sik faydayuanan te,
42014008	Sik taw nu nagewan emu sas fakadaduaan fag fakonun, lag o gfili sat masine ayu daul fag fagmalunggungan, bangaran kafag taw gumewan sik taw tagtungud emu.
42014009	Ay at taggewan ayu fag dua, kadasug ay glong emu te, Tsi way o, tuyi tua fag taw taguna. Ay nu katanya, kapla ro wo glo sat tiba daga fag fagmalunggungan.
42014010	Am iba nu nagewan emu, adasugi ay alunggungi sat tiba daga fag faglunggungan, laman at taggewan nu ndasug, glong emu te, Sama, sna o. Malunggungi sat masine fag faglunggungan. Ay nu katanya, fagayu at malunggung, am ufud sas fagfangonan, nalag te, gsuyu emu.
42014011	Aroro fagayu taw nu kamatungudun way, abandi ban e gfababa anya, ay kanya nu kamababaun tua, abandi ban e gfabat kanya fag taw.
42014012	Isus nalong yangay sat taggewan anya te, Nu e falganan o sik yafun ay tangayu fag fakonun, lag ggewan sam bale am faduksay ay am ngay fagues ay am ngay lagbe ay anggan am ngay fasabale at maramraman, aroro kanya gfasud ban ggewan emu sat bale ay gfasud emu.
42014013	Nu e ngayu o fag fakonun, gewani sam bale at yud e kwa, ay at yud mafalelegan at take ay at bitis, ay at yud malo, ay anggan at yud glag.
42014014	Ay at masine umdasug ban sa emu, aroro kanya fag taw wa mafasud emu. Ay Dius wa ban tagfasud sa emu gina at matuyan fag taw gdog gleleg.
42014015	Sadi at malunggung sas fagfangonan, nu nadungug Isus at longan, nalong sas Isus te, Guseganan kafag taw nu nanfangon sas Dius at fagfagtainanun.
42014016	Ay Isus nalong anya te, Ebi sik taw nafatama sik ngay fakonun ngayu, ay nagewan ngayuk taw.
42014017	Ay nu gafangonun wan, kanya nasugu at fagsuguan sat faggewanun laman glong te, Adasugi wan. Mafalganan wan fagayu.
42014018	Ay fagayu at nafoyung, gsud yay e fanlonganan. At taguna nalong sanya fag fagsuguan te, Bagu kyay gbul sik daga ay at masine nanlag kyay. Foyungi am fun te, Wa kalong ya.
42014019	Ay at sadi nalong te, Bagu kyay gbul limak dadua baka, ay glo kyay laman namaskud au nangali. Foyungi am fun te, Wa kalong ya.
42014020	Ay at sadi nalong yangay te, Bagu kway kamubay, ay kwa madasug.
42014021	At fagsuguan nfoli ay nafoyung sat fun. At tagbilug bale kadotama nu nalong sat fagsuguan te, Masakiti sas dalan daul ay sas dalan ayu sirut sa tam furuan, ay fastei at taw yud e kwa fag ngay taw, ay at yud mafalelegan at take ay at bitis, ay at yud glag, ay anggan at yud malo.
42014022	Ay at fagsuguan nu nfoli wan, nalong te, Fagtainan, ntabu wan am longan, ay ya mapnu am bale.
42014023	Ay at fun nalong sat fagsuguan te, Loi wan sas wabilug furuan fag dalan, ay sas gamasun fag dalan, ay fabuluni at ngay taw, laman umkapnu ro ku bale.
42014024	Aroro gfoyung au ayu te, ebi ku nagewan fag taw, nus di sadi we nanangon ku tagbia fag yafun,
42014025	Ngayuk taw nangalo Isus gina glo, ay Isus anbiling ay nalong anya te,
42014026	Sik taw bunwa ku tagadal, dewa ndasug sa angku, nu dway kesug angku gtungud yay nu kesug at mama, ay at mina, ay at tina, ay at sisian, ay at faduksay, ay anggan at sadili.
42014027	Nus nga sinu nu dway nafasanan at fasulungan kayu ay nangalo angku, bunwa ku tagadal.
42014028	Aroro fagayu am nu kaylat am kawat sik tagbia fag bale, malunggung yayam taguna ay gamatangan am te, O mafatabu ktua ban.
42014029	Aroro nu nafasigad wam naturuk ay nu dway am mafafatabu, fagayu at nalag gfalingun ayu te,
42014030	Kanya fag taw, dewa nafasigad, wa mangaro mafafatabu at bale.
42014031	Ay sik fun nu nalo laman namawayan tibak fun, kanya namalunggung yay taguna ay gamatangan te, O ku safuluk libuk tagfawayan mababo at tibak fun at duak safuluk libuk tagfawayan.
42014032	Ay nu dyay ro mababo, at taguna fag fun nasugu at fagsuguan gina at tibak fun ngayayu yay, laman nanfalukme anya.
42014033	Ay nu katanya, nus nga sinu nu dway naubun fagayu, kanya bunwa ku tagadal.
42014034	Masine tamis, dewa katanya, tamis nu dway e kanamnam ya, tain ro nu gdog yay katamis.
42014035	Nu katanya, kafag tamis we tungkul, dewa sas tanum ay dewa sa tam famataba. Taw gukas wan. At ke talinga, dungugani.
42015001	Sik menit at ngay tagbul famayad sat fun ay at ngay tagasalanan nkakbang sas Isus laman gdungugan.
42015002	Ay at ngay taw Mafalayun ay at ngay tagfoyung Muisis at longan gibugan te, Kafag taw gfakamatoan tagasalanan ay gfasfuan anya nu gfangon.
42015003	Ay Isus nafoyung sik faydayuanan te,
42015004	Nu sik sandan ay tupa, ay nu nalyam wan at sadi, gubun yayam at siamk safulu e siam sis talun at yud e taw ay narvbvy am at nalyam, yakmay am nalag.
42015005	Ay nu nalag wam, nafasanan wayam lang, ay guseganan.
42015006	Ay nu ndasug wam sa ay bale, namaful am ay faduksay ay ay fasabale ay glong am te, Useganani fasfuani angku, aroro nalag au ku tupa, aro at nalyam.
42015007	Glong au ayu te, katanya yangay sik tagasalanan nu naubun at ngay asalanan, e guseganan ban sas banwa gtungud yay nu guseganan sa sik masine fag ngay taw at yud e asalanan at fagubunun
42015008	Sik mangena e safuluk salapi, ay nu nalyam at sadi, kanya nafasalung sik salung ay nalanu at bale ay grvbvy gugatan yakmay nalag.
42015009	Ay nu nalag wan, kanya namaful at ngay faduksay ay at ngay fasabale ay glong te, Useganani fasfuani angku, aroro nalag kwan ku salapi, aro at nalyam.
42015010	Glong nu ayu te, katanya yangay Dius at ngay tagbarita at fagusegananun, sik tagasalanan nu naubun at ngay asalanan.
42015011	Isus nafoyung te, Sik mangama at baguama dua.
42015012	Ay at fuyu nalong sat mama te, Mama, foni ban angku sik afud am ramraman. Ay at mama naafud fagayu sat baguama fag dua.
42015013	Ay wa glugo at fuyu nafaebayad fagayu, ay gfaful at salapi ay nalo wan sa sik talun ngayayu. Nu ndasug wa sanya, kanya nafamin at salapi sat fagalabianun.
42015014	Ay nu namin wan fagayu at salapi, sik fanlunus daul ndasug sanya fag talun, ay kafag baguama we kwa ya.
42015015	Ay kafag baguama nanantungul sa sik taw sanya fag talun. Ay kanya fag taw nasugu anya sas fagbaugan, laman namaug at ngay bumbu.
42015016	Ay at kaksvnan kafag baguama nu kalunus, kaylat wa kon bumbu at fakonun alampisaw. Ay we taw nafon anya, nus di alay sirut.
42015017	Kafag baguama at amatanganan nfoli sa anya te, Ngayu ku mama at fagsuguan ay e fakonun tua ay e sawad yay, ay au umbul kwan ste sas lunus.
42015018	Lumo au laman umdasug au sa ku mama, ay nanlong kban anya te, Mama, e nasalan au sas banwa, ay anggan sa emu.
42015019	Wo masine ya gngayan angku te, Baguama. Kata kway lang am fagsuguan.
42015020	Ay at baguama nalo ay ndasug sat mama. Gina ngayayu yay, at mama nabanawan ay kafanyu. Ay masakit at mama nu kakbang ay nu gugwan ay nu gayuk at fingi.
42015021	Ay at baguama nalong anya te, Mama, e nasalan au sas banwa, ay anggan sa emu. Wo masine ya gngayan angku te, Ku baguama.
42015022	Ay at mama nasugu at fagsuguan te, Masakiti, fastei at masine fia fia fag lanbung ay falanbungani anya. Fasuluni sik fanumyu sat sumyu ay lapak sat darafa.
42015023	Fastei tam baka riangan, tam nafataglu, ay filasi, laman kon watam ay guseganan watam.
42015024	Aroro tuy ku baguama, ebi tuga wa nbul, ay katsi gdog yay gleleg. Kanya ebi nalyam wan, ay katsi nalag kyay. Ay at ngay taw gfasigad guseganan.
42015025	Ay at baguama at sadi, at kaka, sas gamasun. Ay guli wan ay nu kakbang Wat bale, kanya nadungug nu gfawang ay at ngay taw nu gpalakpak.
42015026	Ay at kaka nafakbang sik fagsuguan ay ginto at fakamulun at masuad.
42015027	Ay at fagsuguan glong anya te, Am arian ndasug. Ay am mama nafilas at riangan baka, at nafataglu, aroro nfoli yay am arian, ay di e fakasaitun.
42015028	At kaka kadotama ay kauri gsakbo sasad bale. At mama naduksun ay nafalukmeanan glong te, Anin ngatu, sakboi wan.
42015029	At kaka glong sat mama te, Amatangani, ngayu wak banwa nu gfaning au emu kata sik fagsuguan, ay kwe nafamabo am longan. Dewa katanya, wo e nafon angku nus di sadik riangan kambing laman guseganan au gasfuan ku ngay faduksay.
42015030	Ay tuy, am baguama, ebi at nafamin am ramraman sat ngay nafanugtug, ay nu ndasug wan, gfilas o tam baka riangan, tam nafataglu.
42015031	Ay at mama glong anya te, Munama, kabavn galo wayo angku, ay fagayu ku ramraman am ramraman.
42015032	At masine nu guseganan tam ay nu kaylat tam, aroro ebi am arian takata at kinbul, ay katsi gleleg yay. Kanya ebi nalyam Wan ay katsi anlag yay.
42016001	Isus nafoyung sat ngay tagadal te, Sik maramraman fag taw e fagfaalagaan at ngay ramraman. Ay tiba nafoyung sat maramraman fag taw te, Am tagalaga nafangulan am ngay ramraman.
42016002	At maramraman fag taw nafakbang sa anya at tagalaga ay ginto te, Nataw ngatu ku dungganan am nafakamulun. Fastei am rirukan ku ramraman, aroro wa masine nu o wa ban ku tagalaga.
42016003	At tagalaga gamatangan te, Ku fun gaiyanun wa angku, laman bunkwa ban at tagalaga. Tain ro ku fakamulun. Ku bilug wa makatu nanggamas, ay kapla au gfanget gugat.
42016004	Kata tuy ku fakamulun, laman ku fun nu naiyan wa angku, tiba gfasakbo yay angku sat bale.
42016005	Kafag tagalaga nafakbang sa anya gsadsadian at ke bedan sat fun, ay ginto sat taguna te, Seyu am bedan sa ku fun.
42016006	Ay at ke bedan nabalus te, Sik sandank balde langis. At tagalaga nalong anya te, Na, am tagfatuyan am bedan. Riruki limak safulu.
42016007	Ay at tagalaga ginto sat sadi te, Seyu am bedan. Ay kanya nabalus te, Sik sandank alungkung daul fare. At tagalaga nalong anya te, Na, am tagfatuyan am bedan. Riruki waluk safulu.
42016008	At yud matuyan fag tagalaga at fun nalong te, Mamatanganan daul ku tagalaga at fakamulun. At masuad, fagdaul daga at ngay taw at fakamulun sat usama gtungud yay at ngay taw at tagfaning at mayamag, nu mamatanganan.
42016009	Ay glong au ayu te, Awati ay ramraman ste swa daga ay fanfaguesan taw, laman nu namin wa ban fagayu, Dius gfasakbo ban ayu sat fagbanwanan yud e fakatabuan.
42016010	Sik taw nu matuyan tua sat fakamulun sirut, matuyan yangay anggan sat fakamulun daul. Ay sik taw nu dway matuyan sat fakamulun sirut, wa yangay matuyan anggan sat fakamulun daul.
42016011	Ay nu dwayam matuyan nu gagbilug am ste swa daga at fagmaramramanun, wa ban e gfalaga sayu at matuyan fag fagmaramramanun.
42016012	Ay nu dwayam matuyan sas tibak taw at fagmaramramanun, wa ban e gfon ayu fagmaramramanun ay fagagbilugun.
42016013	Sik taw wa mafasfuan mafafaning duak fun. Aroro wa kesug at sadi, ay kesug at sadi. Ay gfaning at sadi ay wa gfaning at sadi. Ay nu gfaning way sat sadi, sat sadi wa mafafaning. Wam mafasfuan mafafaning fag dua, sas Dius ay sas fagmaramramanun.
42016014	Ay at ngay taw Mafalayun gfalingun Isus nu nadungug at longan fagayu, aroro kanya kesug salapi.
42016015	Ay Isus nalong te, Dewam gfoyung sa tibak taw te, Matuyan em fakamulun, Dius saful ay amatanganan. Taw at tiba tungud at fakesugun, kanya sik mauri sas Dius.
42016016	Muisis at longan ay Dius at ngay taglong at rirukan e fagmabalyananun yakmay Uan ndasug. Katsi baliwa nafoyung au at Masine fag Barita sa baliwa Dius nu gfagtainan. Ay fagayu taw, maksvn nu kaylat nangaful sanya.
42016017	Dewa masakit banwa ay daga nu kamin, nus di sik alay sirut Muisis at longan wa kayud e masuad.
42016018	Fagayu taw nu naubun at tina, ay nu gdog yay kamubay, at fakamulun gfanugtug way. Ay kanya nu ndadua sa sik mangena at naubun at indugan, kanya gfanugtug yangay.
42016019	Ebi sik maramraman fag taw galanbungan masine ay at amak malaksi. Fagayu menit ngayu mandi at fakonun.
42016020	Ay sit day sakbawan alad sik taw gtaygilidan, at yud e kwa ay gabuyu, at ngayan Lasaru.
42016021	Lasaru kaylat kon at nagfatongan siginan at maramraman fag taw at fagfangonan. Ay idu gsupsup Lasaru at buyu.
42016022	Kafag taw at yud e kwa nbul, ay Dius at tagbarita nataban at falad sas Abrayam at day tigyangan, laman Abrayam gfasun anya. Anggan at maramraman fag taw nbul, ay at tiba nafoli anya.
42016023	Sat ngay kinbul at talun, at maramraman fag taw gidapan ay nabanawan ay nalag Abrayam ngayayu ay anggan Lasaru sit day tigyangan.
42016024	Ay at maramraman fag taw nauro te, Fagtainan Abrayam, afanyui angku ay sugui Lasaru, laman gfasurung at langbud sumyu ay gfabasa ku fanleplep aroro gidapan au ste sad afuy.
42016025	Abrayam nalong sat maramraman fag taw te, Sama, lag kalyam te, gino gleleg, mabayan tuo, ay Lasaru naidapan. Katsi kanya at ke famasunun ay o man at ke fagidapun.
42016026	Ay kata tuy yangay, si tam wabilug, ami ay o, sik tangrawan, laman dewa ste ginan kaylat glo sanya, wa masanya, ay anggan laman sanya ginan we mastae.
42016027	Ay at maramraman fag taw nalong te, Fagtainan, nu katanya, maksvn nu get au emu te, Sugui Lasaru sa ku mama at bale,
42016028	aroro e lima kyayk faduksay mangama sanya, ay laman Lasaru namararang anya ay kanya wa ban kadasug ste sas fagidapun fag talun.
42016029	Ay Abrayam nalong te, Sanya wan Muisis ay Dius at ngay taglong at rirukan, at masine kanya nu gfaning anya.
42016030	Ay at maramraman fag taw nalong te, Duan, fagtainan, aroro sik taw nu nadog yay naleleg siginan at fagmabulanan nu ndasug sanya, ku ngay faduksay mubun at ngay asalanan.
42016031	Abrayam nalong te, Kanya nu dway gfaning Muisis ay Dius at ngay taglong, kanya wa ban gafanud, dewa sik taw at nadog naleleg.
42017001	Isus nalong sat ngay tagadal te, Anud wan, e gfae asalanan ban, ay dewa katanya, ida ida at tagfae asalanan.
42017002	At masine siuki tagfae asalanan at liug sa sik faglubukan gang ay ukasi anya sasad dagat, laman we gfae asalanan sa sik taw yud kaksvn tiba.
42017003	Amatangani am fakamulun. Am iba nu e asalanan sa emu, agrasi anya. Ay kanya nu gubun tua at asalanan, falyami anya.
42017004	Ay dewa fitu ginan sik menit kanya nu e asalanan sa emu, ay ndasug fitu ginan ay nafoyung emu te, Gubun au ku asalanan, at masine, falyami wan.
42017005	Tam Fun at ngay nasugu nalong sa anya te, Faksvni em fagafanudun.
42017006	Ay tam Fun nalong te, Nu e fagafanudun di am kadaul sik rigrig, lumong am sas tuy fag kayu te, Aguladi ay atanumi sasad dagat, ay kafag kayu gfaning ay longan.
42017007	Nu e fagsuguan o, ay at fakamulun nali daga, ay nalaga fagalagaun, ay kanya nu ndasug siginans gamasun, o glong o te, Malunggungi katsi ay oni yap, o duan.
42017008	Am longan glong way o te, Seudi yap ku yafun ay fasinei am lanbung ay bubai am sineud sas fagfangonan, laman au taguna takon ay taginum, ay nu ntabu kwan, sanya ginan o man.
42017009	O gseg o am fagsuguan aroro kanya nafaning am longan, o duan.
42017010	Katanyai yangay ay fakamulun, nu ntabu wan nu nafaning wam fagayu, longi te, Ami fag ngay fagsuguan wam e tungkul. Nafakamulun waymi lamang em fakamulun.
42017011	Kaduge Isus glo sas Erusalem, kanya gdalan sas fungfung talun Samaria ay talun Galilea.
42017012	Ay gina kadasug sa sik furuan sirut, safuluk taw gabuyu nafablang anya. Kafag ngay taw malindug ngayayu sirut.
42017013	Ay kanya gbia nu guro te, Isus, ku Fun, afanyui emi.
42017014	Ay Isus nu nalag, nalong te, Loi wan ay falagi ayu sas tagfon fanggalangun. Ay gina kafag ngay taw glo, nfia wan, ay masine wan.
42017015	Ay at sadi nu nalag te, Nfia kwan, nfoli ay gbia nu gseg daul Dius.
42017016	Ay kanya nlub sas Isus at daga salubangan ay gseg anya. Kafag taw siginans talun Samaria.
42017017	Isus nalong te, Safulu at kinfia, o kin. Dada wan at siam.
42017018	O tiba wa kafoli ay wa nanseg Dius. O tuy way sesadi fag taw tagsiginan tibak talun.
42017019	Ay Isus nalong sanya fag sadi te, Malindugi ay loi wan. Am fagafanudun nafafia emu.
42017020	Ay at ngay taw Mafalayun nainto te, Seduge ban Dius nu gfasigad gfagtainan. Isus nabalus te, Wa ban e fakasafulan te, gfasigad wan.
42017021	Ay tibak taw wa ban nalong te, Ste wan, ay Sanya wan. Duan. Aroro Dius gfasigad gfagtainan ayu katsi.
42017022	Isus nalong sat ngay tagadal te, Umdasug ban tibak menit ay ginanya gyalagun wam daul at sadi Taw at Baguama at menit, ay wam lumag.
42017023	Ay tibak taw nu glong ban ayu te, Sna wan, ay Ste wan, lag sanya. Lag galo kafag taw.
42017024	Aroro kata sik limbad nu gfayamag sas fagdaul banwa siginan sik tigyangan, anggan sat dayu, katanya yangay ban au, Taw at Baguama, nu kadasug au fag menit.
42017025	Ay taguna, ngayu at faurianan at kumdasug ban sa angku, Taw at Baguama. Ay kayu katsi fag ngay taw kauri ban angku.
42017026	Kafag menit Taw at Baguama nu kadasug ban, at ngay taw kata yangay ebi fag ngay taw gina Nui fag menit.
42017027	Ebi kanya fag ngay taw mabayan way fia nu kon ay nu ginum ay nu gdaddaduaan, yakmay ndasug ginanya fag menit, Nui nu gsakbo sasad basad sakayan. Ay at lugwak andasug ay nafabul fagayu.
42017028	Kata yay gina Lut fag menit ebi. Ginanya fag ngay menit at ngay taw kon ay ginum ay nanamayad ay gfae bayad, ay gtanum ay anggan gbale.
42017029	Ay Lut nu nalfas siginans Suduma, ginanya fag menit, e arak afuy ay kaysukri siginans banwa ay nafabul fagayu.
42017030	Katanya yangay ban kanya fag menit au, Taw at Baguama nu kasure au.
42017031	Nu ndasug kafag menit, nus nga sinu tagsas tungud bale, ay at ramraman tagsis bale, lag gtustus laman namul. Ay anggan kanya tagsis gamasun, lag guli.
42017032	Lag kalyam Lut at tina.
42017033	Nus nga sinu fag taw nu kesug way at leleg katsi, umkalyam ban at leleg. Ay nus nga sinu nu ddi long kesug at leleg, kanya long ban e leleg tua kabavn.
42017034	Gfoyung au ayu te, Ginanya fag yabi e duak taw gtaladan gtiug. E nabul wat sadi, ay anfamato wa sanya at sadi.
42017035	E duak mangena sas faglubukan gina glubuk, ay e nabul wat sadi, ay anfamato wa sanya at sadi.
42017036	(Ay nu e duak mangama gfakamulun sis gamasun, e gbul wat sadi ay anfamato wa sanya at sadi .)
42017037	Ay at ngay tagadal ginto te, Em Fun, dada nu katanya. Ay Isus gfaydayuanan te, Nus nga nday at bilug nu mabulan, sanya yangay ugak nu kaful.
42018001	Isus nafaydayuanan yangay sat ngay tagadal, laman kanya gdarangin kabavn ay laman di kalufuy.
42018002	Ay Isus at longan te, Ebi unu, sik tagwabilug sa sik furuan. Ay kanya wa gseg Dius ay we fakafanyuun taw.
42018003	Ay sanya fag furuan sik fagbubayun yangay, ay kanya kabavn nalo sat funan ay glong te, Gubuki angku, aroro e fawayan au.
42018004	Ebi taguna kafag funan kauri ggubuk, ay abandi kanya namatangan te, Dewa yud au gseg Dius, ay dewa yud au e fakafanyuun taw,
42018005	aroro tuy fag fagbubayun gfasalag angku, gumubuk au anya katsi, laman di gfalufuy angku at fakadasugun gugat.
42018006	Tam Fun nalong te, Amatangani at yud matuyan fag tagwabilug at longan.
42018007	Anggan tam Dius ggubuk at filian fag taw nu guro sa anya fagngabak menit ay fagngabak yabi, o kin. O Dius gfadugean nu ggubuk.
42018008	Gfoyung au ayu te, Ay au, Taw at Baguama, nu gdog kyay ste swa daga, o e lagan ktua ban manga tagafanud sa angku.
42018009	Isus nafoyung tuy fag faydayuanan sa sangay taw takauri at usama ay tagamatangan te, Matuyan ku fakamulun.
42018010	Ebi unu, duak taw gundaud sas Dius at tagbia fag bale sas Erusalem, laman nandarangin. At sadi sik taw Mafalayun, ay at sadi sik tagbul famayad sat fun.
42018011	At taw Mafalayun namalindug ay gdarangin sat amatanganan te, Fadi fadi ku Dius, aroro kwa gfaning tibak taw tagfangkamul ay at yud matuyan at fakamulun, ay tagfanugtug ay anggan kwa kata in fag tagbul famayad sat fun.
42018012	Duak menit fagayu linggu nu yud au gfangon laman gdarangin. Ay au, gafud au fagayu ku nabul ay gfon au at fasafulu kafud sa emu.
42018013	Ay at tagbul famayad sat fun namalindug ngayayu siginan tibak taw ay wa natangda, aroro kapla. Kanya grungan sirut ay glong te, Em Dius, afanyui angku, aroro au sik tagasalanan au.
42018014	Isus nafamut yay te, Gfoyung au ayu te, Kanya fag taw at natagbung sat bale antap kata sik taw at yud e asalanan sas Dius at amatanganan, ay duan at taw Mafalayun. Aroro fagayu taw nu kamatungudun way, abandi ban e gfababa anya, ay kanya nu kamababaun tua, abandi ban e gfabat anya.
42018015	Tibak taw nataban at ngay sisian ayu sirut sas Isus, laman namadante sa anya. Ay at ngay tagadal nu nalag at fakamulun, gsalag at tagtaban.
42018016	Ay Isus nafakbang kafag ngay sisian ay nalong te, Fabayani wan kafag ngay sisian nu kakbang angku, ay lag gsalag, aroro Dius nu gfagtainan taw kata tuy fag ngay sisian.
42018017	Anud wan nu glong au ayu te, nus nga sinu at yud kaylat Dius nu gfagtainan anya kata sik sisian, kanya wa ban manangaful sat fagfagtainanun.
42018018	Sik fun ginto Isus te, Masine Takamoyung, tain ban manga ku fakamulun laman magbilug aktua ban leleg at yud e fakatabuan.
42018019	Ay Isus nalong anya te, Wain ro am fagnafangayanun angku te, Masine. We taw fia masine. Dius way at masine fia fia.
42018020	Saful wo Dius at ngay suguan, takata tuy, lag gfanugtug, lag gfabul, lag gfangkamul, lag o kamuag nu nalong o am iba at fakamulun, suyui am mama ay am mina.
42018021	Ay kafag mangama nalong te, Nafaning kwa gugat kayu nia am longan fagayu siginan ngay au baguama.
42018022	Isus nu nadungug katanya, nalong sa kafag mangama te, Dewa katanya, e kurang yay o sadi ya. Falaoi am ramraman fagayu ay at nagbulan foni sat yud e kwa, laman e ramraman tua ban o daul sas banwa. Ay nu ntabu katanya, wainyayo wan, ay aloi wa angku.
42018023	Ay kafag taw nu nadungug, kabalu, aroro kanya maramraman daul.
42018024	Ay Isus nadama anya ay nalong te, Maidap mandi at ke ramraman nu manangaful sas Dius at fagfagtainanun.
42018025	Amasakit yap sik fagalagaun daul nu nansulun sasad fansimat ramit at sulat, sik maramraman fag taw nu manangaful sas Dius at fagfagtainanun.
42018026	Ay kanya fag ngay taw nu, nadungug Isus at longan, nalong te, Ay nu kaksvn wa nia am longan, sinu ban at kumlangfe.
42018027	Ay Isus nalong te, Dewa taw yud mafafakamulun, Dius mafafakamulun tua.
42018028	Ay Pedru nalong te, Ami, naubun wami fagayu em ngay ramraman ay nangalo wami emu.
42018029	Ay Isus nalong te, Anud wan nu glong au ayu te, fagayu taw nu naubun wa at bale ay at bubay ay at faduksay ay at mina ay at mama ay at sisian, aroro Dius gfagtainan anya.
42018030	Kafag taw katsi ban ngayu yangay at fagnamulun. Ay abandi ban kanya namul yangay at leleg at yud e fakatabuan.
42018031	Isus nataban at Labi Dua ay nalong anya te, Amatangani, katsi sa watams Erusalem, ay fagayu Dius at taglong at rirukan sa baliwa angku, Taw at Baguama, umfasludan ban.
42018032	Ay e gfon ban angku sas yud Udyu fag ngay taw, ay kanya gfalingun ay gfauri ay anggan gtufe angku.
42018033	Ay kanya nu nafalang angku, namabul wan. Ay sis fatuluk menit gdog kyay ban gleleg.
42018034	Ay at ngay tagadal wa nasaful at longan, nus di sadi, aroro at masuad masuksukan sa anya. Fakatanyaun, kanya wa nyamag at longan.
42018035	Gina Isus munakbang wan sas furuan Iriku, sik taw yud glag malunggung ay nanget sas tigyangan dalan.
42018036	Ay kanya nadungug sik ngay taw nu gdalan. Ay kanya ginto at masuad.
42018037	Ay tiba nafoyung anya te, Isus tagsiginans Nasaret, gdalan.
42018038	Ay kafag taw at yud glag nauro te, Isus, o fun Dabid at kasugfunanan, afanyui angku.
42018039	Ay at tagguna fag ngay taw, gsalag anya laman wa garingang. Ay kanya gtungud yay aro taw nu guro te, fun Dabid at kasugfunanan, afanyui angku.
42018040	Ay Isus nragang ay nasugu laman tiba nantaban at yud glag fag taw. Ay nu ndasug wan, Isus nainto anya te,
42018041	Tain ro am fakaylatun ku fakamulun sa emu. Ay at yud glag fag taw nabalus Isus te, Ku Fun, kaylat au glag.
42018042	Ay Isus nalong anya te, Glag wa ro wo. Am fagafanudun nafafia emu.
42018043	Ay arodi vtv kanya glag wan ay nangalo Isus ay gseg Dius. Ay fagayu taw nu nalag Isus at fakamulun gseg yangay Dius.
42019001	Isus ndasug sas Iriku ay gdalan sanya.
42019002	Ay sanya sik taw, Sakeu. Kanya sadi at tiba tungud fag tagbul famayad sat fun, ay kanya maramraman.
42019003	Ay Sakeu grvbvy laman nalag te, Inday Isus. Ay wa glag, aroro at ngay taw gfarum, ay aroro Sakeu sik taw way ngababa.
42019004	Ay Sakeu masakit nu naguna Isus ay naulul sa sik kayu laman ro lumag Isus, aroro Isus gdalan ro sanya.
42019005	Isus nu ndasug sanya, arodi natangda ay nalong te, Sakeu, masakiti nu gtustus o, aroro katsi ro nansibo au emu.
42019006	Ay Sakeu masakit nu gtustus ay guseganan gfasakbo Isus.
42019007	Ay at tibak taw nu nalag, kauri te, Isus nasakbo sa sik tagasalanan at bale.
42019008	Sakeu namalindug ay nalong sa tam Fun te, Ku Fun, damai, namon kban gwabilug ku ramraman sas taw at yud e kwa. Ay nu nafandaya kway gina au gbul ebi tibak taw at famayad, gfafoli kyay ban ufat kayu nia.
42019009	Ay Isus nalong anya te, Katsi ndasug wa fakalangfean ste fag bale. Ay Isus nalong sat dayu te, Anggan kanya sadi Abrayam at kasugfunanan.
42019010	Aroro au, Taw at Baguama, ku fagindasugun, laman nanrvbvy ay namalangfe kayu at nalyam.
42019011	Gina at ngay taw nadungug at longan, Isus nafoyung yangay sik faydayuanan, aroro katsi munakbang sas Erusalem ay at ngay taw gamatang te, munakbang Dius nu gfagtainan taw.
42019012	Nu katanya, Isus nalong te, Ebi unu sik taw. Kanya sik fun at sugfun, ay glao sa tibak talun ngayayu, laman at fun daul sanya gfon anya at fagmafunanun. Ay nu nafon wan, at algan guli wan.
42019013	Gina galoun, kafag taw ggewan at fagsuguan safulu. Ay kanya nafon sat ngay fagsuguan safuluk libuk pisu, ay nafoyung te, Faebayadi ay bayadi yakmay au ndasug.
42019014	At tibak taw sanya fag talun kauri kafag fun, ay kanya nasugu laman gguyan anya ay nanlong te, Wami kaylat tuy fag taw nu gfunan emi.
42019015	Kanya fag fun nabul at fagmafunanun ay noli wan. Kanya nasugu laman nantaban at fagsuguan, ebi at fagfonan salapi, laman at fagsuguan namasaful anya at nabul nu nafaebayad ay nu nabayad.
42019016	At taguna fag fagsuguan at kindasug nalong te, Fagtainan, am libu anfamut safulu ya.
42019017	Ay at fun nalong anya te, Masine tuo. Masine o fag fagsuguan, aroro matuyan tuo sat talay fag fakamulun. Katsi o wa ban tagfunan safuluk furuan.
42019018	At faduak fagsuguan ndasug ay nalong te, Fagtainan, am libu anfamut lima ya.
42019019	Ay at fun nalong anya te, Ay katsi o wa ban tagfunan limak furuan.
42019020	At fagsuguan at sadi ndasug ay nalong te, Fagtainan, na, ebi am libu. Ebi ku nasifig sasad ramit ay nasuksuk au.
42019021	Aroro kalimu au emu, aroro malimu tuo. Gbul o, deyud o at nafon, ay ggutlu o, deyud o at natanum.
42019022	At fun nalong anya te, Namoyung au am mauri ban sa emu siginan am famanlonganan, mauri o fag fagsuguan. Nasaful wo te, sik taw au malimu, aroro gbul au deyud au at nafon, ay ggutlu au, deyud au at natanum.
42019023	Wain ro ngani am fagyudun nafon ku salapi sas tagbul ay tagfon salapi, laman nu noli au e nfamut yay ku salapi.
42019024	Ay at fun nalong sat ngay malindug sanya te, Buli tuy fag fagsuguan at salapi ay foni sat ke safulu.
42019025	Ay at ngay malindug nalong te, Fagtainan, kanya e safulu wan katsi.
42019026	Ay at fun nalong te, Dewa. Gfoyung au ayu te, fagayu taw nu e kwa, e namamut yay ban sa anya. Ay fagayu taw at yud e kwa, at tagsi anya dewa alay e namul yay ban siginan anya.
42019027	Kanya fag ngay taw nu kauri angku, at yud kaylat nu gfunan au anya, fastei, ay fabuli anya sa ku daga salubangan.
42019028	Nu ntabu wan Isus at longan, Isus naguna laman ban kadasug sas Erusalem.
42019029	Ay nu munakbang wan sas furuan Betfage ay anggan sas furuan Betania, sas Buksul Ulibu, Isus nasugu at tagadal at dua ay nalong te,
42019030	Loi wa sat fadogan fag furuan ay nu ndasug wam sanya lumag ro am sik riangan asnu masiukan. Kafag riangan ya batang e nabuba. Luasi ay tabani stae.
42019031	Ay sik taw nu ginto ayu te, Wain ay fagluasun, balusi te, Tam Fun kaylat.
42019032	Ay at duak nasugu nalo wan ay at nalag kata wa fia aro Isus at longan.
42019033	Ay gina gluas, at ngay tagbilug nalong te, Wain ay fagluasun kafag asnu.
42019034	Ay at nasugu nalong te, Tam Fun kaylat.
42019035	Ay kanya nataban kafag asnu sas Isus ay nasagmak at lanbung ay anggan nafasakay Isus.
42019036	Ay gina Isus glo, at ngay taw sanya narafad at ngay lanbung sa sangaba dalan.
42019037	Nu munakbang wan, gina gtagbung Buksul Ulibu, fagayu at ngay tagadal ngayu ngayu gfasigad guseganan ay maksvn nu naseg Dius, aroro kanya nalag at mabalyanan fag ngay fakamulun.
42019038	Ay nalong te, Segi takadasug fag Fun sas Dius at fagmabalyananun. Fagmanabayanun sas banwa, ay segi Dius sas banwa.
42019039	Tibak taw Mafalayun sis wabilug taw, nalong sas Isus te, Takamoyung, salagi am ngay tagadal.
42019040	Ay Isus nalong te, Gfoyung au ayu te, tuy fag ngay taw nu dway garingang, at gang wa ro taguro.
42019041	Isus nu kakbang wan ay nu nalag at furuan, gwayway, aroro kabalu.
42019042	Ay Isus nalong sas furuan te, At masine nu nasaful di o katsi te, nataw tagfafamanabayan. Ay duan, at masuad ansuksuk wan aroro wo nasaful.
42019043	Aroro umdasug ban sik ngay menit, at ngay tagfawayan emu galad ban emu, ay nanligung emu, ay nangakbang nus nga ndaginan baliwa.
42019044	Kanya ban namatong emu, ay anggan at ngay tagbanwan si emu. Ay wa ban e gang ya magamut sanya, aroro wo nasaful te, Dius ndasug sa emu.
42019045	Isus nasakbo sas Dius at tagbia fag bale ay naiyan tagfaebayad ay anggan at namayad sanya ginan sad bale.
42019046	Ay Isus nalong te, E rirukan wa te, Ku Bale ban sik bale daranginan. Ay duan, aroro nawat wayam ku bale sik tagfangkamul at bale fagsuksuanan.
42019047	Fagayu menit Isus nafoyung sis Dius at tagbia fag bale. Ay at ngay fun tagfon fanggalangun ay at ngay tagfoyung Muisis at longan, ay anggan at ngay taw at fun, narvbvy te, Tain ban nu namabul tam anya.
42019048	Ay kanya we nalag at balyawvtan, aroro fagayu at ngay taw gdungugan fia Isus at longan.
42020001	Sik menit kaduge Isus gfoyung at Masine fag Barita sat ngay taw sis Dius at tagbia fag bale, at ngay fun tagfon fanggalangun ay at ngay tagfoyung Muisis at longan ay anggan at ngay fagtainan nangakbang sa anya.
42020002	Ay kanya nainto Isus te, Sinu at nasugu emu te, Namakamulun o katanya. Ay daginan am fagmabalyananun.
42020003	Ay Isus nabalus te, Anggan au e fagintoun au sayu. Balusi angku.
42020004	Ku fagintoun te, Uan at fagfasurungun taw, o at fakamulun siginans banwa, ay o siginans taw.
42020005	Ay kanya fag ngay taw Udyu gkamatoan sit dayu te, Nu lumong maro tam te, Siginans banwa, malgau Isus gbalus ro antam te, Ay wain ay fagyudun gafanud Uan at longan.
42020006	Ay nu lumong maro tam te, Siginans taw, at ngay taw mafana antam gang, aroro at ngay taw gafanud te, Uan, Dius fia at taglong at sadi.
42020007	Ay kanya nabalus Isus te, Wami saful te, daginan.
42020008	Ay Isus nalong anya te, Anggan au, kwa gfoyung ayu te, kanya at nasugu angku, ku fagmafafakamulunun katanya.
42020009	Isus gfasigad gfoyung sanya fag ngay taw tuy fag faydayuanan. Glong te, Ebi sik tagbilug daga natanum sik ngay wat sat gamasun. Ay kanya nafalaga at tanuman wat sa sik ngay tagalaga ay nalo wan sa tibak talun ngayayu ay glugo ban nu sanya.
42020010	Ay at kadugayan nu nlesan wan, at tagbilug nasugu sik fagsuguan sat ngay tagalaga, laman namul at ekwan. Ay at ngay tagalaga nafalang at fagsuguan ay naiyan we buba.
42020011	Ay at tagbilug nasugu tiba at fagsuguan. Ay at ngay tagalaga nafalang ay gfalingun ay naiyan we buba.
42020012	Ay at tagbilug nasugu at fatuluk fagsuguan. Ay at ngay tagalaga nafae sugat ay naukas anya.
42020013	Ay at tagbilug tanuman gamatangan te, Tain ban ku fakamulun. Nansugu kban ku fakesugun ku baguama. Bangaran kafag ngay tagalaga sumuyu ban anya.
42020014	Ay at ngay tagalaga nu nalag kafag baguama, gkamatoan te, Tuy yay ban at nangagbilug at mama at daga. Namabul watam anya, ay antam wa ban at daga.
42020015	Ay at ngay tagalaga naukas kafag baguama sat day tanuman wat, ay nafabul anya. Tain ban at tagbilug kafag tanuman at fakamulun.
42020016	Kanya umdasug ay namabul kafag ngay tagalaga ay namalaga at tanuman sa tibak tagalaga. At ngay taw nu nadungug glong te, Lag nangus katanya.
42020017	Ay Isus nadama at ngay taw ay nalong te, Nu katanya, nataw Dius at Rirukan at masuad, at longan te, At ngay takawat bale at naukas fag gang, katsi at famaogat wan at bale.
42020018	Ay nus nga sinu at kumtong sanya fag gang, kanya gfangarufan way lang. Ay nus nga sinu at nafakwanan kafag gang kanya mdudug wa fia.
42020019	Ay arodi at ngay tagfoyung Muisis at longan ay at ngay fun tagfon fanggalangun gananggamatun Isus, aroro kanya nasaful wa te, Isus at faydayuanan sa anya at fagfatungulan. Ay dewa katanya, kanya kalimu at ngay taw.
42020020	At ngay tagfoyung Muisis at longan ay at ngay fun tagfon fanggalangun naulit Isus at fakamulun, ay nasuksuk nu nasugu at fagsuguan, laman gfandaya kata nu kaylat gdungugan. At fakaylatun fia nu gfae asalanan Isus sit longan, ay namagamat sat fun.
42020021	Ay at fagsuguan nainto Isus te, Takamoyung, saful wami te, matuyan o, ay gsudsudan am foyungan sas fagayu taw, ay di o gamatangan dewa nus nga setaw fag taw, ay matuyan nu gfoyung o Dius at ugali.
42020022	O gfaning wa tam faugali nu nafon watam sik famayad sas fun Sesar, ay o duan.
42020023	Ay Isus nasaful at fakamaninganun ay nalong anya te,
42020024	Falagi angku sik salapi. Sinu at ke aninu ay at ke rirukan Ay kafag ngay taw nabalus te, fun Sesar.
42020025	Ay Isus nalong anya te, Nu katanya, foni sas fun Sesar, fun Sesar mandi at ramraman. Ay foni sas Dius, Dius mandi at ramraman.
42020026	Ay kanya fag ngay taw wa mafae asalanan Isus sit longan sa sangay taw at daga salubangan. Ay kanya ndulo nu nadungug Isus at famalus, ay nragang nu ginto anya.
42020027	Tibak taw Saduseu ndasug sas Isus. At ngay Saduseu dan wa gugat gfoyung te, taw wa ban gdog ya gleleg. Ay kanya nainto Isus te,
42020028	Takamoyung, ebi ebi Muisis nariruk sa antam te, Sik mangama at faduksay nu nbul wan, ay e sawad at mangena ay we sisian, at masine kafag mangama nu nantiug yay at faduksay at bubay, laman namae unga yay, tuga ban at faduksay at unga.
42020029	Ebi unu e fituk duksayan mangama. At kaka daul ndadua ay nbul wan wa nke unga.
42020030	Katanya yangay sit daga vtv fag faduksay, andadua sanya fag mangena ay nbul,
42020031	ay at fadogan fag faduksay, ay anggan fagfitu natiug kafag mangena wa nke unga, ay nbul wan.
42020032	At fakatabuan, anbul yangay kafag mangena.
42020033	Gina ban fagayu taw nadog wa naleleg, sinu ban at ke bubay, aroro fagfitu ebi ataw nasugfunanan natiug anya.
42020034	Ay Isus nalong te, Katsi fag ngay taw gdaddaduaan.
42020035	Dewa katanya, Dius at ngay nafili tagdog yay ban gleleg ginanya fag ngay menit, wa ban e gdaddaduaan ya.
42020036	Ay kanya wa ban kabul, aroro kanya kata wa Dius at ngay tagbarita. Ay kanya Dius at unga, aroro kanya gdog yay gleleg.
42020037	At kinbul gdog yay ban fia gleleg, aroro Muisis nariruk sik longan nu nalag kafag tagigang fag funkayu, ay nafangayan tam Fun te, Abrayam at Dius ay Isak at Dius ay Akub at Dius.
42020038	Dius bunwa at mabulan fag ngay taw at Dius, kanya ang tua tagleleg fag ngay taw at Dius, aroro sas Dius, fagayu gleleg.
42020039	Tibak tagfoyung Muisis at longan nalong te, Takamoyung, masine am longan.
42020040	Aroro kafag ngay taw Saduseu kalimu wa nanginto.
42020041	Ay Isus nalong sanya fag ngay taw te, Tain ro at ngay taw nu glong te, Fagtayukan, kanya fun Dabid at kasugfunanan.
42020042	Dabid yangay tagfoyung sas Alubad fag papil te, Tam Fun nalong sa ku Fun te, Malunggungi sa ku siun,
42020043	nu dyakmay ban au nafasa am daga darafa am ngay fawayan.
42020044	Fun Dabid nafangayan Fagtayukan te, Ku Fun. Tain ro Fagtayukan nu fun Dabid way ngap at kasugfunanan.
42020045	Gina at ngay taw gdungugan, Isus nalong sat ngay tagadal te,
42020046	Mataganani at ngay tagfoyung Muisis at longan. Kanya nu glo kaylat at fakatoglagan fag lanbung. Ay nu sa wa sad wabilug furuan, kanya kaylat at ngay taw nu gseg anya. Ay at fakaylatun at masine fag ngay fagmalunggungan sa sangay bale fakafulan, ay at masine fag ngay gabun fagmalunggungan gina e yafun daul.
42020047	Kanya namamin ngay fagbubayun at ramraman. Ay at tangaduge fag darangin famalagan way lang we tungkul. Umdasug ban sa anya tagbia fag faurianan.
42021001	Isus nadama ay nalag at ngay maramraman fag taw nu gfon at fanggalangun salapi sas fagfonan.
42021002	Ay Isus nalag sik yud e kwa fag fagbubayun nu nafon sanya duak salapi daga.
42021003	Ay Isus nalong te, Anud wan nu glong au ayu te, tuy fag fagbubayun at yud e kwa nafon at ngayu.
42021004	Aroro kanya fag ngay maramraman nafon at nagsawean, ay kanya fag fagbubayun dewa yud e kwa, at nafon Wan fagayu at fangalganan at famul fakonun.
42021005	Tibak tagadal nafoyung te, Masine at fangawat gang sas Dius at tagbia fag bale, ay masine taw at nafon famamut famasineun.
42021006	Ay Isus nalong te, Abandi ban we gang ya magamut, nus di dua, fagayu e rumasras ban.
42021007	At ngay tagadal nainto sas Isus te, Takamoyung, seduge ban nu kadasug kata am longan, ay tain ban at fakasafulan te, gakadasugun wan.
42021008	Ay Isus nalong te, Mataganani tua laman di am gadayan tibak taw. Ngayuk taw umdasug kata angku ay glong te, Au wan Fagtayukan. Ay tiba ban lumong te, Katsi ndasug wan tam Fagtayukan. Lag galo kafag ngay taw.
42021009	Ay nu nadungug wam te, E gawayan ay e kamabo at fun, lag kalimu. Kadasug wa ban fia takatanya taguna, ay dewa katanya, ya ban vtv kadasug at fakatabuan.
42021010	Ay Isus nalong yay te, Tibak furuan ban daul at ngay taw at fagfawayanun tibak furuan yangay daul at ngay taw. Ay sik fun at ngay taw gfawayan yangay ban sik fun at ngay taw.
42021011	Ngayu ginan ban guig daul tam daga, ay sa ban tibak talun at ngay taw maksvn nu kalunus. Ay e ngay fakasaitun ban daul. Ay e fakalimuun ban daul, ay anggan sas banwa e fakatoglagan.
42021012	Ay kanya ban nu gakadasugun wan, tibak taw gumamat ayu ay gfauri ayu ay tumaban ayu sa sangay bale fakafulan ay sas bale fakaubungan. Ay kanya tumaban ayu sat ngay fun ayu daul ay sat ngay fun ayu sirut, aroro gafanud am sa angku.
42021013	Ginanya ban mafafoyung am sa kafag ngay taw sa baliwa angku.
42021014	Faksvni ay amatanganan, laman diam gamatangan ay famalus ban.
42021015	Aroro gfoyung kban ayu at mamatangan fag longan ay at nansalag ayu wa mababo ay wa mafafamayud ya ay longan.
42021016	Anggan ay ngay fagtainan, ay ay ngay faduksay, ay ay ngay lagbe, ay anggan ay ngay fagues mon ban ayu sas mauri fag taw. Ay gfabul ban ayu tiba.
42021017	Ay ginanya ban fag ngay menit, fagayu taw kauri ban ayu, aroro gafanud am sa angku.
42021018	Dewa katanya, nus di sadi ay buk di ban kagunut.
42021019	Ay nu nangagwantan tuam, namalangfe am ay leleg.
42021020	Nu nalag wam sik ngay tagfawayan naligung Erusalem, sumaful wam te, Munakbang wan nu rumasras Erusalem.
42021021	Ginanya ban, fagayu taw tagsis talun Udea lagyui yap sa sangay buksul, ay kanya nu si was basad furuan, duksuni. Ay anggan kayu tagsat fanloan, lag guli sas furuan.
42021022	Aroro ginanya fag ngay menit, buknga wa faurianan, laman gfafasludan ebi Dius at Rirukan.
42021023	Ay afanyuan ban mangena nu gfafion ay nu gfasusu ginanya fag ngay menit, aroro sik fagidapun daul takadasug ban ste fag talun, ay Dius at faurianan ste fag ngay taw.
42021024	Tiba bank taw umbul ban sas fiso, ay tiba e gtaban ban sa tibak talun. Ay at yud Udyu fag ngay taw namabo ban furuan Erusalem, yakmay ntabu nu gfunan at ngay taw.
42021025	E fakatoglagan ban sa tam menit, ay sa tam magdanun, ay anggan sa tam galeme. Ay ste swa daga fag ngay taw kalimu ban, aroro wa saful at masuad tam dagat at fagfawasun ay faglugwakun.
42021026	Ay at ngay taw ban at mata umdulum sas fakalimuun ay sas fakagawanun, aroro e gakadasugun sas fagdaul daga, aroro fagayu ke fagmabalyananun sas banwa muigan wa ban daul.
42021027	Ay nu ntabu wan katanya, at ngay taw lumag ban angku, Taw at Baguama nu kadasug au sisad linyabu, ay e fagmabalyananun au, ay anggan e fagmasineun au daul.
42021028	Nu gfasigad takatanya, tangdai ay useganani aroro gakalangfeun wam.
42021029	Ay Isus nafaydayuanan sanya fag ngay taw te, Damai sik malagu, ay tibak kayu.
42021030	Nu nalag am te, malagu at don nu karabas wan, saful wam te, gakamanguneun wan.
42021031	Katanya yangay nu lumag ban am ku longan nu nsure, sumaful wam te, munakbang Dius nu gfagtainan.
42021032	Anud wan nu glong au ayu te, kayu katsi fag ngay taw at tiba ya ban kabul yakmay nsure ku longan fagayu.
42021033	Dewa kiwang ay tam daga umkamin ban, ku longan long ban matuyan way gugat.
42021034	Mataganani, laman fagfangkumonun ay fanlangu ay anggan at fagafanawaun katsi ste swa daga di nababo ay amatanganan, ay manadasugan am kanya fag menit kata sik abvt nu giktan.
42021035	Aroro kanya fag menit kadasug ban sas fagayu taw, fagayu tagbanwan sas fagdaul daga.
42021036	Ay kabavn mataganani, ay darangini laman maalangfe am takadasug ban, ay manangalindug ban am sas Taw at Baguama at daga salubangan.
42021037	Fagayu menit Isus nafoyung sis Dius at tagbia fag bale, ay nu nyabi wan, kanya nalo siginan at furuan ay nantiug sas Buksul Ulibu.
42021038	Ay masurip kayu balabag fagayu taw nu kadasug sas Dius at tagbia fag bale laman nandungugan anya.
42022001	Katsi munakbang wan at yafun daul fag ngay menit at ngayan Tinapay Malafi. At ngayan at sadi, Famalangfe fag Yafun.
42022002	Ay at ngay fun tagfon fanggalangun ay at ngay tagfoyung Muisis at longan namatangan te, Setain ban siring nu gfabul tam Isus, aroro kanya fag ngay fagtainan kalimu at ngay taw.
42022003	Arodi Satanas antayuk sas Udas Iskariute, kanya sadi Isus at Labi Dua.
42022004	Ay Udas nalo ay namakamatoan sat ngay fun tagfon fanggalangun ay sas Dius Bale at tagulit at ngay fun te, Setain ban nu gfoyung au ayu te, Sanya Isus.
42022005	Ay at ngay fun kaylat at longan, ay nafatuyanan, laman namon ban anya salapi.
42022006	Ay Udas nafadiuganan ay gamatangan sik buknga laman masine namoyung wa Isus sa anya kaduge at ngay taw gyud sanya.
42022007	Ndasug wan kafag menit fangonan Tinapay Malafi, nu gfilas at Famalangfe Fag tupa riangan.
42022008	Ay Isus nasugu Pedru ay Uan te, Loi wan ay fatamai tam Famalangfe fag Yafun, laman nangon ro tam.
42022009	Ay kanya nainto Isus te, Dada am fakaylatun nu namatama romi.
42022010	Ay Isus nalong te, Nu nasakbo wam sas furuan, gfablang ro ayu sik mangama tagfasanan sik baringan mamam. Aloi anya sat fagsakboan fag bale.
42022011	Ay longi sat tagbilug bale te, Tam Takamoyung nalong te, Dada ro fag suluk nu nanfangon au ay anggan ku ngay tagadal.
42022012	Ay kanya namoyung ro ayu tagbia fag salug sit tungud, at ke fagfatamaan. Fatamai sanya.
42022013	Ay at ngay tagadal nalo wan. Ay at nalag kata wa fia aro taw at longan. Ay kanya nafatama at Famalangfe fag fakonun.
42022014	Kaduge kon at yafun, Isus malunggung sas fagfangonan gasfuan at Labi Duak nasugu.
42022015	Ay Isus nalong te, Ebi ku fakaylatun daul kon kyap tuy fag Famalangfe gasfuan ayu, gina yud e nafaurianan angku.
42022016	Aroro gfoyung au ayu te, kya ban gdog ya kon at Famalangfe yakmay ban anfasludan Dius nu gfagtainan.
42022017	Isus nabul sik taya, ay nu naseg Dius, kanya nalong te, Na. Afudani.
42022018	Aroro gfoyung au ayu te, siginan katsi, kwa ban gdog ya ginum tuy fag wat rawvg at mamam yakmay ndasug Dius nu gfagtainan.
42022019	Isus nabul sik tinapay ay nu naseg Dius, nalungud ay nafon sat ngay tagadal ay nalong te, Ituy ku bilug at nafon sayu. Fakamuluni tuy, laman gamatang am angku.
42022020	Ay katanya yangay Isus at fakamulun sas taya, nu ntabu wan at yafun nalong te, Tuy fag taya at masuad ku taguk nu nbusbus, aroro sayu, kanya at Bagu fag Fakasadian.
42022021	Ay at namoyung ro angku ste wa tagfasfuan angku sas fagfangonan.
42022022	Aroro au, Taw at Baguama, gtaglayun au sas fakabulun, gfaning Dius at fakaylatun, ay ida at namoyung angku sat mauri fag ngay taw.
42022023	Ay at ngay tagadal gkamatoan sit dayu te, Sinu tam at namakamulun ban takata aro at longan.
42022024	At ngay tagadal gfasigad gbadbaboan te, Sinu ban tam tiba tungud.
42022025	Ay Isus nalong te, At yud Udyu fag ngay taw at ngay fun maksvn daul nu gsugu, ay at ke fagmabalyananun kaylat at taw nu naseg anya te, Em Taggubuk.
42022026	Ay wa katanya sa ayu. At masine at tagtungud fag taw sa ayu katai yakman sik sisian, ay at tagfunan katai yakman sik fagsuguan.
42022027	O inday manga fag dua at tiba tungud. O kanya at malunggung sat fagfangonan, o kanya tagbuba at fakonun. At malunggung, o kin. Au wan tagalo ayu kata sik tagbuba ay fakonun.
42022028	Am wan at tagfadgaloan angku sa ku ngay fagidapun
42022029	Ay nus nga setain ku Mama nu gfalganan sa angku sik ngay taw ku fagfagtainanun
42022030	anggan au gfalganan au sa ayu ay fagmasineun gfangon ay ginum gasfuan angku gina au gfagtainan. Ay malunggung ban am sas fanfun fag ngay faglunggungan laman nanginsaful ban am at masine ay at mauri sas labi duak kasugfunanan Israel.
42022031	Simun, Simun, dungugani angku, Satanas get ayu, laman glayap ayu kata sik fare.
42022032	Dewa katanya, nadarangin kwa emu, laman am fagafanudun wa kamomuy. Ay nu nfoli wo sa angku, faksvni anggan am ngay faduksay.
42022033	Ay Pedru nalong sas Isus te, Ku Fun, mafalganan kwan, dewa ta ndasug sas fakaubungan ay sas fakabulun.
42022034	Isus nalong te, Pedru, glong au emu te, tabag ya gtarakit katsi yakmay o nafamuag tulu ginan te, Wo gtoglag angku.
42022035	Isus nalong sat ngay tagadal te, Ebi nu nasugu au ayu, wam e fagsuadan salapi, ay wam e lapak, ay wam e buyug, o e fagayudanun yayam. At ngay nasugu nabalus te, Duan, wami e fagayudanun.
42022036	Ay Isus nalong te, Katsi kanya nu e fagsuadan salapi, bubai, ay anggan sik buyug. Ay kanya nu dway e fiso, faebayadi at lanbung ay buli at sadi.
42022037	Aroro gfoyung au ayu te, at masine nu namafasludan kban tuy fag Rirukan te, Natap anya kata sik tagasalanan. Munakbang wan nu kafasludan kafag Rirukan.
42022038	Ay at ngay tagadal nalong sas Isus te, Damai, Em Fun, tuy yay duak fiso. Ay Isus nalong te, Sabv ro kanya.
42022039	Isus gfaning at ugali nu nalo sas Buksul Ulibu. Ay at ngay tagadal nangalo anya.
42022040	Ay nu ndasug, Isus nalong te, Darangini, laman diam gafaskudan asalanan.
42022041	Ay Isus nalo kayayu gang nu kaukas, ay natudan ay gdarangin te,
42022042	Mama, nu kaylat o, buli tuy fag taya siginan angku. Dewa katanya ku longan, lag gfaning ku fakaylatun, fadasugi am fakaylatun.
42022043	Ay ansure sas Isus Dius at tagbarita at sadi siginans banwa, ay gfabitsug anya.
42022044	Ay Isus gfaksvn nu gdarangin aroro kabalu daul, ay at fangenit nu ganting sas daga, kata sik taguk.
42022045	Nu nlindug siginan at fagdaranginan, Isus anfoli sat ngay tagadal ay nalag anya nu gtiug, aroro kabalu.
42022046	Ay Isus nalong te, Wain ay fagtiugun. Malindugi ay darangini tua, laman diam gafaskudan asalanan.
42022047	Gina Isus garingang, ndasug sik ngay taw. Kafag taw at ngayan Udas, sadi at Labi Dua, tagguna tiba. Udas nangakbang sas Isus laman nangayuk.
42022048	Ay Isus nalong anya te, Udas, o am faganangayukun angku namoyung o angku, Taw at Baguama, sat mauri fag ngay taw.
42022049	Ay at ngay tagligung Isus, nu nasaful at bagu kadasug at fakamulun ro, ginto te, Em Fun, o gbasing wami.
42022050	Ay sanya at sadi nabasing at tiba tungud fag tagfon fanggalangun at fagsuguan ay nadasdas at talinga at siun.
42022051	Ay Isus nalong te, Lagi, lag katanya. Ay Isus nated at talinga ay nafafia.
42022052	At ngay fun tagfon fanggalangun ay Dius at tagbia fag bale at tagulit at ngay fun, ay at ngay fagtainan ndasug laman nanggamat Isus, ay Isus nalong anya te, Nataw ay fagsteun ngayu gafisoan ay e ngay ba famalang nanggamat am angku kata nu e ggamat sik tagfangkamul.
42022053	Kayu menit si aus Dius at tagbia fag bale ay kamoyung au sanya, ay anggan am sanya yangay am, ay newa wam nagamat angku. Dewa katanya, katsi fag buknga ay fakaylatun fag buknga, gina at madulum at fagmabalyananun gfunan.
42022054	At ngay taw nagamat Isus ay nataban ay ndasug sat tiba tungud fag tagfon fanggalangun at bale. Pedru nangalo ngayayu sirut.
42022055	Ay at tiba nafaigang sik afuy sas wabilug fagawean, ay gasfuan malunggung Anggan Pedru malunggung gfasuglatan sanya fag ngay taw.
42022056	Ay arodi sik fagsuguan mangena nalag Pedru sisad damlag, ay kafag mangena nu nadama, nalong te, Tuy at sadi tagalo Isus.
42022057	Ay Pedru kamuag te, Fagmangena, dakwa saful am longan fag taw.
42022058	Wa glugo, tibak taw nalag anya ay nalong te, O wan at sadi at tagadal. Ay Pedru nalong te, Duan, bunwa au.
42022059	Ay nu ntabu wan at kadugayan sik sineud antama, at sadi maksvn yangay nu nalong te, Anud wan, tuy wa fia at sadi ebi tagalo Isus, aroro kanya sik taw Galilea.
42022060	Ay Pedru nalong te, Ida, dakwa saful am longan at masuad. Ay arodi vtv gina garingang, tabag gtarakit.
42022061	Tam Fun anbiling ay nadama Pedru. Ay Pedru namatang ebi ataw tam Fun at longan anya te, Tabag nu tumarakit wan katsi, tulu ginan o kamuag te, wo gtoglag angku.
42022062	Ay Pedru naduksun wan ay kabalu daul ay gwayway.
42022063	Kafag ngay taw tagulit Isus, gfalingun anya ay gfalang anya.
42022064	Kanya natabun yangay Isus at mata ay ginto anya te, Foyungi emi te, Sinu mi at nafalang emu.
42022065	Ay ngayu at longan tagfauri Isus gina gfalang anya.
42022066	Gina bagu nsure at menit, taw Udyu at ngay funan ay at ngay fun tagfon fanggalangun ay anggan at ngay tagfoyung Muisis at longan maful ay nataban Isus sas fakafulan. Kanya nalong te,
42022067	Nu o wan Fagtayukan, foyungi emi. Ay Isus nalong te, Dewa au namoyung ayu, wa ro am gafanud.
42022068	Ay dewa au nanginto ayu, wa ro am gbalus angku.
42022069	Dewa katanya, katsi ban, au, Taw at Baguama, malunggung au sas mabalyanan fag Dius at siun.
42022070	Ay at ngay fun ginto te, Nu katanya, o wo wan Dius at Baguama. Ay Isus nabalus te, Am wan at nalong.
42022071	Ay at ngay fun nalong te, Wami kaylat ya tibak tagfoyung tuy fag taw at asalanan, aroro ami nadungug wami at longan.
42023001	Fagayu at ngay fun nlindug ay nataban Isus sas Pilatu.
42023002	Ay at ngay fun gfasigad gfoyung Isus at asalanan te, Nalag ami tuy fag taw nu gfae asalanan tam ngay taw. Ay kanya gsalag emi nu gfon ami famayad sas fun Sesar, aroro at longan te, Au wan Fagtayukan, sik fun.
42023003	Ay Pilatu ginto Isus te, O wo wan taw Udyu at Fun. Ay Isus gbalus anya te, Sabv, kata wa am longan.
42023004	Ay Pilatu glong sat ngay fun tagfon fanggalangun ay sat ngay taw te, Dakwa e nasaful tuy fag taw at asalanan.
42023005	Ay at ngay taw nafabulun te, Tuy fag taw gfauri at ngay taw, aroro kanya at nafoyung sas fagdaul talun Udea, siginans talun Galilea anggan ste.
42023006	Pilatu nu nadungug katanya, ginto te, O kafag taw sik taw Galilea.
42023007	Ay nu nasaful te, Isus siginan Erudes at fagfunanun, Pilatu namataban Isus sas Erudes, aroro Erudes sas Erusalem ginanya fag ngay menit.
42023008	Erudes nu nalag Isus, guseganan, aroro kanya glugo wan nu gyalagun anya. Kanya ebi nadungug Isus at fakamulun ay kaylat ya gayvd gyalagun at sadi at mabalyanan fag fakamulun tagfatoglag te, siginans Dius.
42023009	Aroro katanya, Erudes glugo wa sirut nu ginto sas Isus. Ay Isus wa gbalus.
42023010	Ay at ngay fun tagfon fanggalangun ay at ngay tagfoyung Muisis at longan malindug sanya ay maksvn nu nafoyung Isus at asalanan.
42023011	Ay Erudes ay at tagfawayan kase, gfalingun Isus. Ay nu naumut Isus sik masine fag umut, Erudes nafafoli anya sas Pilatu.
42023012	Ay Pilatu ay Erudes nagadgalangan ginanya fag menit, dewa ebi ataw gawayan way.
42023013	Pilatu nafaful at ngay fun tagfon fanggalangun ay at ngay funan ay anggan at ngay taw,
42023014	ay nalong te, Aro nataban am tuy fag taw sa angku, ay ay foyungan te, kanya sik taw tagfamauri at ngay taw. Ay dewa au nainsaful at asalanan sa ay daga salubangan, dungugani, manlag akdi we mauri kata aro ay longan.
42023015	Ay anggan Erudes gsud yay, manlag di we mauri, aroro Erudes nafafoli anya ste sa antam. Dungugani, kanya we asalanan sak au namabul.
42023016	Nu katanya, namafaurianan kway lang anya ay gfalfas kwan.
42023017	Pilatu at ugali, gfalfas sik taw gina e Famalangfe fag Yafun.
42023018	Ay at ngay taw gfasfuan guro te, Fabuli Isus ay falfasi Barabas sa emi.
42023019	Kafag Barabas sik taw ebi nkubung, aroro nafawayan at fun sisad furuan ay nafabul taw.
42023020	Pilatu gdog yay garingang sa sangay taw, aroro kaylat gfalfas Isus.
42023021	Ay at ngay taw nauro te, Tuktuki, tuktuki anya sas fasulungan kayu.
42023022	At fatulu ginan, Pilatu glong sa sangay taw te, Wain ro ay fagnantuktukun. Nataw manga tuy fag taw at fakamulun at mauri. Kwe saful at asalanan, laman sak au namabul anya. Nu katanya namafaurianan kway lang anya ay gfalfas kwan.
42023023	Ay gbia wa ayu daul gfabulun guro te, Tuktuki anya sas fasulungan kayu. Ay taguro at nababo.
42023024	Pilatu nafaning kafag ngay taw at fakaylatun.
42023025	Kanya nafalfas kafag taw, at ngay taw at fagetun, kanya ebi nkubung aroro nafawayan at fun ay nafabul taw. Ay Pilatu nafon Isus sat tiba laman gfaning at ngay taw at fakaylatun.
42023026	Kaduge gtabanan Isus, at ngay tagfawayan nafatawad Simun, sik taw siginans talun Sirene, at kindasug siginans talun buid. Ay kanya nafafasanan sa anya Isus at fasulungan kayu, laman gbuba sis Isus at guyan.
42023027	Ay sik ngay taw naguyan Isus, ay anggan tibak mangena grungan Way lang sirut ay gwayway, aroro kafanyu Isus.
42023028	Ay Isus anbiling ay nalong sa sangay mangena te, Furuan Erusalem at ngay mangena, lag gwayway, dewa am kabalu angku. Waywayi sa ay sadili anggan sa ay sisian.
42023029	Aroro amatangani, kadasug ban sik ngay menit, tibak taw lumong ban te, Masine tagaranas, ay masine at yud batang e nafasusu.
42023030	Kaduge nia, at ngay taw ban lumong sa sangay buksul te, Atongi sa emi, ay sas buksul te, Tabuni emi.
42023031	Aroro nu kata tuy at ngay taw at fakamulun kaduge melo at kayu, nataw at fakamulun ban nu mayangoan wan at kayu.
42023032	At tagfawayan nataban dua yak taw, tagasalanan, laman gfabul gasfuan Isus.
42023033	Ay nu ndasug sas talun at ngayan te, Butul Alfuyu, kanya natuktuk Isus sas fasulungan kayu. Ay anggan kafag duak tagasalanan natuktuk gsumbalian Isus.
42023034	Isus nalong te, Mama, falyami kafag ngay taw at fakamulun at mauri, aroro wa nasaful at fakamulun at masuad. Ay at tagfabul naafudan Isus at ngay lanbung nu ntabu nu naukas gang, sik fakasafulan.
42023035	Ay at ngay taw malindug sanya, laman gdama. Ay at ngay funan gfalingun Isus te, Ebi kanya nafalangfe tibak taw, ay katsi masine nu gfalangfe at sadili, nu Dius tua at Fagtayukan, Dius at Nafili.
42023036	Anggan sanya fag ngay tagfawayan gfalingun anya nu nangakbang ay nu nafon anya sik mayat fag sanggvtan.
42023037	Ay kafag ngay tagfawayan nalong te, Nu o wan taw Udyu at fun, falangfei am sadili.
42023038	E sik rirukan sis Isus tungud te, TUY TAW UDYU AT FUN.
42023039	At sadik tagasalanan, at natuktuk, gsalag Isus te, Nu o wan Fagtayukan, falangfei am sadili, ay anggan emi.
42023040	Ay at usama gagras at sadi te, O wo gseg Dius. Aroro gafaurianan yangay o kata anya.
42023041	Ay matuyan ta faurianan, aroro nabul wata ta fakamulun at faurianan. Ay tuy fag taw we nafakamulun mauri.
42023042	Kafag taw nalong sas Isus te, Isus, amatangani angku nu gfagtainan wa ban o.
42023043	Ay Isus nabalus anya te, Anud wan nu glong au emu te, katsi yay ro fag menit gtaban au emu sas Dius at Gamasun.
42023044	Nu swabilug menit wan, ndulum way lang fagdaul sanya fag talun, anggan sfafun sfatulu,
42023045	gina menit yud damlag. Ay at fantaba fag ramit sisad basad Dius at tagbia fag bale, angirat wan, ay nkafud dua.
42023046	Ay Isus nauro daul te, Mama, namamato au ku falad sa emu. Ay nu nalong wan, Isus gengasan taguyan.
42023047	At tagfawayan at fun sirut nu nalag at fakamulun, naseg Dius te, At matuyan tuy fag taw we asalanan.
42023048	Ay at ngay taw at maful sanya laman gdama te, tain, gina noli sat ngay bale grungan way lang sirut.
42023049	Ay fagayu Isus at faduksay ay anggan kanya fag ngay mangena ebi tagalo Isus siginans talun Galilea, malindug ngayayu sirut ay nalag te, o katanya.
42023050	Sanya sik taw, Use, siginan taw Udyu at furuan at ngayan Arimatea. Kanya sadi taw Udyu at ngay funan, ay sik taw masine ay matuyan.
42023051	Use wa gfadiuganan tibak funan at fakaylatun ay at fakamulun. Kanya gfanya Dius nu gfagtainan.
42023052	Kanya fag taw nalo sas Pilatu ay get sa anya Isus at bilug.
42023053	Ay Use nafadaga Isus at bilug ay nasifig sa sik ramit, ay anggan nafoli sa sik luib at magaruyan sisad gang. Sanya ya batang e nafoli at kinbul.
42023054	Ginanya fag menit at Famatamaan fag Menit, ay gafasigadun at famiangalay fag menit.
42023055	Kafag ngay mangena, ebi tagalo Isus siginans talun Galilea, naguyan Use ay nalag at fagfolian fag luib ay nangulit nu namoli at bilug.
42023056	Kafag ngay mangena nfoli wan ay nafasine sik famaebakayuk ay sik lumad. Ay kanya kamato sas famiangalay fag menit, gfaning Dius at longan.
42024001	Nus balabag sirut sLinggu, kafag ngay mangena nalo sas fagfolian, ay nabuba at famaebakayuk ebi ataw at nafasine.
42024002	Ay manlag di at gang, at dingding luib, madagingan wan.
42024003	Ay dewa nasakbo, we nalag Isus at bilug.
42024004	Ay gina gamatangan daul, duak mangama malindug sanya. At lanbung masulo daul.
42024005	Ay kafag ngay mangena kalimu ay gfarum at mata. Ay kafag duak mangama nalong te, Wain ro ay fagrvbvyun tagleleg sas kinbul at fagfolian.
42024006	Wa ste Isus. Kanya gdog yay gleleg. O namatang am at longan kaduge sis talun Galilea te,
42024007	Tiba namon ban Taw at Baguama sas tagasalanan ay nantuktuk anya sas fasulungan kayu, ay sis fatuluk menit kanya gdog yay gleleg.
42024008	Ay kafag ngay mangena namatang Isus at longan.
42024009	Ay ka fag ngay mangena nfoli siginans fagfolian ay nafoyung fagayu sat Labi Sadi, ay anggan sat tiba fagayu.
42024010	At nafoyung, Maria Magdalena, ay Uana, ay Maria, Santiagu at mina, ay anggan at tibak mangena at ufud. Kanya at nafoyung fagayu sas Isus at ngay nasugu.
42024011	Ay at ngay nasugu nu gamatangan kafag ngay mangena at longan kata sik longan yud e tungkul, ay wa gafanud.
42024012	Ay Pedru nlindug ay masakit nu kakbang sas fagfolian ay narungan, ay nu nadama sasad basad, at nalag at malaksi way lang fag ramit fag sadi. Ay kanya noli wan ay gamatangan te, Nataw ngaro fakatatuyun lang ku lagan.
42024013	Ginanya fag menit, duak tagadal nalo sa sik furuan at ngayan Emaus, at kayayuan nu kadasug swabilug menit siginans Erusalem.
42024014	Ay duama at kamatoanan sa baliwa at ngay nalag ay at ngay nadungug.
42024015	Ay gina duama gsulitanan gidgintoan, Isus wa mangaro at nanangakbang ay nangalo wa anya.
42024016	Ay kanya dewa nalag Isus, wa nasaful te, Kanya wa mangaro Isus.
42024017	Ay Isus nalong te, Nataw ay kamatoanan. Ay duama nragang ay kabalu.
42024018	Ay at sadi, at ngayan Kleupas, nabalus Isus te, Katsi ngayu tagsibo sas Erusalem, ay o way lang sesadi at yud nasaful em ngay nadungug ay em ngay nalag ebi vtv yay vtv.
42024019	Ay Isus nalong te, Nataw ay nalag ay ay nadungug. Duama nafoyung Isus te, Sa baliwas Isus tagsiginans Nasaret. Kanya at sadi Dius at taglong, ay mabalyanan at fakamulun ay at longan sas Dius at daga salubangan ay sas fagayu taw at daga salubangan.
42024020	Ay tam ngay fun tagfon fanggalangun ay tam ngay funan nafon Isus sa tiba, ay kanya nasugu te, Fabuli. Ay kanya natuktuk anya sas fasulungan kayu.
42024021	Ay gfanya ami Isus nu namalangfe taw Israel. Ay kata tuy yangay, katsi at fatulu wak menit at kinlangfe.
42024022	Tiba em ufud fag mangena nafadulo emi. Kanya nalo sas fagfolian gina sbalabag sirut,
42024023	ay we nalag ya at bilug. Ay kanya anfoli wan ay nalong te, Em nalag kata sik taginfanan, Dius at tagbarita nalong wa emi te, Isus gleleg wan katsi.
42024024	Tiba em taw nalo sas fagfolian ay at nalag kata wa fia kafag ngay mangena at longan, ay kanya we nalag Isus.
42024025	Isus nalong sa kafag duama te, E, am way at yud e amatanganan ay am wan at maranan nu gafanud fagayu Dius at ngay taglong at longan,
42024026	At matuyan, at masine Fagtayukan nu gafaurianan katanya, ay sanya ginan nangadasug sat fagmasineun.
42024027	Ay Isus gfasigad gfayamag sas duama siginans Muisis ay anggan fagayu tiba Dius at ngay taglong at rirukan, at masuad sa yangay at sadili.
42024028	Duama gakadasugun sa kafag furuan at fagnangadasugan. Ay Isus nanlangfe wama.
42024029	Ay at duama gfatawad yay anya te, Toyap glo. Ste yap tam, aroro gakayabiun wan, gakafalyun wan at menit. Ay Isus nasakbo laman galo anya.
42024030	Ay gina kon, Isus nabul at tinapay ay naseg Dius, ay nalungud ay nafon sas duama.
42024031	Ay kafag duama at mata nalag fia, ay kanya nasaful te, Tuy wa mangaro Isus. Ay Isus masakit nu nalyam gina duama gdama anya.
42024032	Ay kanya fag duama gkamatoanan te, Ta amatanganan kaylat wa ta, kaba gfoyung anta Dius at Rirukan at masuad, o kin.
42024033	Ay kanya arodi malindug ay anfoli wan sas Erusalem. Ay at nalag at Labi Sadi nu maful, anggan at ngay ufud.
42024034	Ay at maful nalong te, Anud wan, tam Fun gdog yay gleleg ay nsure sas Simun.
42024035	Ay kafag duama nafoyung at nalag gina sa sangaba dalan, ay nu katoglag Isus gina glungud tinapay.
42024036	Gina duama kamansulit, Isus nsure wa daul sa sad wabilug taw ay nalong te, Mabayan tuam.
42024037	Ay at ngay taw anlipsik ay kalimu, aroro nu glong, sik labang.
42024038	Ay Isus nalong te, Wain ay fakalimuun. Ay wain ay fag e fagintounun sa ay basad.
42024039	Damai wan ku daluap ay ku darafa. Au wa fia. Tedi angku, laman sumaful wam. Aroro sik labang we faknul ay we bini kata nu glag am angku.
42024040	Ay nu nalong wa katanya, Isus nafalag at daluap ay at darafa sat iba.
42024041	Ay kaduge at iba yud gafanud, aroro guseganan ay kadulo, Isus ginto te, O e fakonun am.
42024042	Ay tiba nafon anya sik lungud albon maseudan.
42024043	Ay Isus nabul ay naon sas taw at daga salubangan.
42024044	Ay Isus nafoyung te, Kata tuy ku longan ayu ebi, gina yay au galo ayu, laman fagayu at rirukan sa baliwa angku sas Muisis at longan ay sas Dius at ngay taglong at ngay rirukan, ay anggan sa sangay Alubad, namafasludan wa fia.
42024045	Sanya ginan kanya nafayamag at ngay amatanganan laman gtogdungug at ngay rirukan,
42024046	ay nalong te, Kata tuy Dius at Rirukan at masuad, Fagtayukan e faurianan ay gdog yay gleleg sis fatuluk menit.
42024047	Ay gfoyung ban am sas fagayu at ngay taw, siginans furuan Erusalem taguna, laman kanya gubun at ngay asalanan, ay at asalanan umkalyam sas Fagtayukan at fagmabalyananun.
42024048	Am wan at nalag fagayu tuy fag ngay fakamulun.
42024049	Ay dungugani, sumugu kban ku Mama at fatuyanan sa ayu. Fanyai yap sas furuan, yakmay am nabul fagmabalyananun siginans banwa.
42024050	Isus nu nataban at ngay tagadal sas day furuan Betania, nafalugde at take ay nafadante sa anya.
42024051	Ay kanya naubun ay e naurug anya sas banwa.
42024052	Ay at ngay tagadal naseg Isus ay kafoli wan sas Erusalem, gina guseganan.
42024053	Ay kanya kabavn gseg Dius sis Dius at tagbia fag bale sis Erusalem.
43001001	Siginan ngays fakasigadan, Longan sanya wa gugat. Kafag Longan gufud Dius ay kafag Longan Dius.
43001002	Siginan ngays fakasigadan, kanya gufud Dius.
43001003	Siginan anya ankawat fagayu nus nge wain, ay wa nkawat fagayu nus nge wain nu bunway siginan anya.
43001004	Kafag Longan fun leleg, ay kafag fun leleg kanya wan fagmayamagun sas fagayu taw.
43001005	Ay fagmayamagun gdamlag sasad fagmadulumun ay kanya kabavn di gababawan at madulum.
43001006	Ay Dius nasugu sik taw at ngayan Uan.
43001007	Kanya ndasug laman namasaful sa baliwas fagmayamagun ay laman fagayu taw gafanud sas fagmayamagun siginan at foyungan.
43001008	Kanya bunwa fagmayamagun nu bunway at fagindasugun laman namasaful sa baliwas fagmayamagun.
43001009	At matuyan fag fagmayamagun tagdamlag sas fagayu taw kadasug ste swa daga.
43001010	Kanya ndasug ste swa daga. Siginan anya ankawat fagdaul daga, dewa katanya fagayu taw wa natoglag anya.
43001011	Kanya ndasug sat sadili furuan, dewa katanya at ngay kaiban wa naylat anya.
43001012	Ay dewa katanya e naylat yay anya ay e nafanud yay sa anya, ay Dius nafon anya fagmasineun kangayan te, at ngay unga fia.
43001013	Kanya Dius wa fia at unga, kanya nu kasalug wa kata sik taw at unga ay bunwa siginans taw at fakamulun. Dius tua at Mama.
43001014	Ay kafag Longan ansik taw fia ay kanya namanwan santam. Nalag wami at fagmabalyananun ay at fagmasineun, ay kanya mapnu fagmagalangun ay fagmatuyanun. Kanya fag fagmabalyananun ay fag fagmasineun nabul siginan at Mama aroro kanya at tagsesadi at Baguama.
43001015	Uan nafoyung sa baliwa anya. Kata tuy at foyungan te, Kanya wan ku longan fia te, At takadasug ban tagguyan angku gtungud yay fia angku, aroro kanya sanya wa gugat siginan nu yud au nsalug.
43001016	Aroro kanya mapnu fagmagalangun ay at matuyan, ay fagayu tam mul tam at fagmagalangun yud e fakatabuan.
43001017	Aroro Dius nafon antam at ngay suguan siginans Muisis, ay at fagmagalangun ay at fagmatuyanun siginans Isus Fagtayukan.
43001018	Kabavn we taw nalag Dius. At Baguama fag sadi at nafatoglag Dius sas fagayu taw. Kanya gsud yay Dius ay gbanwan sat Mama day tigyangan.
43001019	Taw Udyu at ngay funan sis Erusalem nasugu tibak tagfon fanggalangun ay taw Lebi laman nanginto sas Uan te, Sinu o. Kata tuy Uan at foyungan.
43001020	Uan wa nadgaragun gbalus ay nafoyung at matuyan sanya fag ngay taw te, Au, bunwa au Fagtayukan.
43001021	Ay kafag ngay taw ginto sas Uan te, Nu katanya, sinu o. O nunda o wan Elias. Ay Uan nabalus te, Duan. Ay kafag ngay taw ginto te, O nunda o wan em fagfanyaun fag taglong takadasug ban. Uan nabalus te, Duan.
43001022	Ay kanya gdog yay ginto te, Nu katanya sinu way o. Foyungi emi laman e foyungan ami sat ngay nasugu emi. Nataw am foyungan sa baliwa am sadili.
43001023	Uan nabalus kata Dius at taglong Isayas at longan te, Au sik aringang kway, sik taguro sas talun at yud e taw te, Faturunani ban tam Fun at dalan.
43001024	E nasugu sik ngay taw Mafalayun,
43001025	ay ginto sas Uan te, Wain way am fagfasurungun, ay bunwo mangaro Fagtayukan, ay Elias, ay Dius at fatuyanan takadasug ban fag taglong.
43001026	Ay Uan nabalus te, Au gfasurung kway lang sasad mamam, dewa katanya e sadi yay tagsi ay wabilug ay fagyudun gtoglag.
43001027	Kanya ban tagguyan angku, kwa masine gbul nus di at lapak siginan at darafa.
43001028	Uan nalong katanya gina sis Betania, tsiuy baliwa liskung Urdan sit fagfasurungan.
43001029	Balabag di, Uan nalag Isus nu nangakbang sa anya ay glong te, In Dius at Tupa Riangan, at namalyam fagayu taw at ngay asalanan sas fagdaul daga.
43001030	Kanya wan ku longan fia at takadasug ban tagguyan angku, at tagtungud yay fia angku, aroro kanya sanya wa gugat siginan nu yud au nsalug.
43001031	Dakya yangay fia fia natoglag anya ebi taguna, ay ku fagindasugun, namasurung kway ayu sasad mamam laman namatoglag anya sas taw Israel.
43001032	Kata tuy Uan at foyungan te, Nalag au at Masine fag Falad nu kadaga siginans banwa kata sik labikung, ay gbanwan sa anya.
43001033	Dakya fia fia natoglag anya ebi taguna, dewa katanya at nasugu angku laman namasurung au sasad mamam, at longan angku te, Lumag ban o at Masine fag Falad nu kadaga siginans banwa ay gbanwan sa sik taw. Kanya ban tagfasurung taw sat Masine fag Falad.
43001034	Kanya nalag kwan, ay gfatuyan kwa fia ayu te, kanya wan Dius at Baguama.
43001035	Ay balabag di, Uan ay at tagadal at dua gdog yay sanya.
43001036	Ay Uan nalag Isus nu gdalan, ay nalong te, In Dius at Tupa Riangan.
43001037	Ay at tagadal fag dua nu nadungug at longan, kanya nangalo Isus.
43001038	Isus inbiling ay nalag kanya fag dua nu nangalo anya. Ay kanya nainto te, Nataw ay fagrvbvyun. Ay duama gbalus te, Rabi, dada nu gbanwan o. Rabi at masuad te, Takamoyung.
43001039	Isus nalong te, Wanyayam, damai. Ay kanya nangalo ay nalag at fagtaglayunan, ay ginanya fag menit kanya nataglayun wa sanya fag bale. Ginanya s'faufat s'fafun wan.
43001040	At sadi kafag duama at nadungug Uan ay at nangalo Isus at ngayan Andres, Simun Pedru at faduksay.
43001041	Ay arodi vtv Andres grvbvy at faduksay Simun, ay kanya glong te, Nalag ami Mesias. At masuad kanya fag longan te, Mesias, Fagtayukan.
43001042	Ay Andres nataban anya sas Isus. Ay Isus nadama Simun ay glong anya te, Simun, Uan at baguama, siginan ban katsi am ngayan Sefas. At tagsudan kanya fag ngayan, Pedru, at masuad te, Gang.
43001043	Balabag di, Isus at amatanganan glo ro sas talun Galilea. Ay nalag Felipe ay nalong te, Aloi angku.
43001044	Felipe tagsiginans furuan Betsaida, ay Andres ay Pedru sanya ginan yangay fag furuan.
43001045	Felipe grvbvy Natanael ay nalong anya te, Nalag ami Isus tagsiginans furuan Nasaret, Use at baguama. Kanya wan Muisis at longan fia sit rirukan ay kata yay Dius at ngay taglong at rirukan.
43001046	Natanael ginto te, O nunda e batang kadasug at masine siginans Nasaret. Felipe nabalus te, Wainyayo, damai.
43001047	Natanael nu munakbang wan, Isus glong te, Damai, in wan sik matuyan fia fag taw Israel, kanya di kamaningan lang.
43001048	Natanael ginto anya te, Tain nu gsaful o angku. Isus gbalus te, Siginan yay Felipe nu yud nauro emu, nalag kwa emu sisad lanbung kayu.
43001049	Ay Natanael nafoyung te, Takamoyung, o wan Dius at Baguama. O wan taw Israel at Fun.
43001050	Isus glong te, Gafanud wo aroro nalong au emu te, Nalag kwa emu sisad lanbung kayu. Lumag yay ban o gtungud yay am ngay nalag.
43001051	Ay kanya nalong sa sangay taw te, Anud wa fia nu glong au ayu te, lumag ban am banwa nu maluangan, ay Dius ban at ngay tagbarita nu gulul ay nu gtustus sa angku, Taw at Baguama.
43002001	Nu nlangfe duak menit, e kadadua sis furuan Kana sis talun Galilea, ay sanya Isus at mina.
43002002	Isus ay at ngay tagadal sanya yangay.
43002003	Ay at malangu nu namin, Isus at mina nalong anya te, Naminan at malangu.
43002004	Ay Isus glong te, Mina, fabayani wa angku. Ya ndasug at kasakan ku buknga laman ggubuk katanya.
43002005	At mina glong sa sangay fagsuguan te, Fakamuluni nus nga setaw at longan ayu.
43002006	Sanya e unumk fagsuadan mamam. Galay at sadi nu gbilug duak safulu anggan tuluk safuluk galun. Kanya mafalganan laman at famegus gfaning taw Udyu at kaugalian.
43002007	Isus nalong sa sik ngay fagsuguan te, Fapnui mamam snay fag ngay fagsuadan. Ay nafapnu wa fia fagayu.
43002008	Ay sanya ginan Isus glong anya te, Katsi namul am tiba sirut, ay namuba am sa tiba tungud fag fagsuguan. Ay kanya nabuba wa fia.
43002009	Ay tiba tungud fag fagsuguan nafaskud sirut kafag mamam, ay sik malangu wa fia. Ay kanya wa saful te, daginan kanya, dewa at ngay fagsuguan saful. Nu katanya, kanya nauro at bagu kadadua fag mangama,
43002010	ay nalong te, Ebi ginan at ngay taw fagfagunaun gtas at masine fag malangu, ay at ngay betaw nu nainum wan, sanya ginan gtas at yud bangan masine fag malangu. Dewa katanya, saman am fakamulun. Nafaguyanan o at masine fag malangu.
43002011	Isus nu gfakamulun katanya sis Kana, sis talun Galilea. Kanya wan taguna Isus at nafakamulun fag madulo, tagfatoglag te, siginans Dius. Siginan takata tuy, Isus nafasure at fagmasineun, ay aroro katanya at ngay tagadal nafanud.
43002012	Ay sanya ginan Isus glo wan sas furuan Kapernaum gadgaloan at mina ay at ngay faduksay, ay at ngay tagadal. Ay kanya gbanwan yay sirut sanya.
43002013	Nu munakbang wan taw Udyu at fagsegan fag yafun daul at ngayan te, Famalangfe, Isus naundaud sas Erusalem.
43002014	Ay Isus nalag sis Dius at tagbia fag bale at ngay tagfae bayad ngay baka ay tupa ay ngay labikung, ay at ngay tagfabadbangsian salapi.
43002015	Isus nabul sik lubid ay naawat sik famalang ay naiyan kafag ngay taw siginan Dius at tagbia fag bale, ay nasabug nafaduksun at ngay tupa ay baka. Ay Isus naiyan way lang naiyan tagfabangsi salapi ay nafalub kafag ngay taw at fagfolian salapi.
43002016	Isus nalong sat ngay tagfae bayad labikung te, Buli wan ste ginan kanya fagayu. Lag am kawat ku Mama bale sik fagfungsuan.
43002017	Isus at ngay tagadal namatang at foyungan sit rirukan te, Nu kesug au am bale kata afuy gigang sa ku basad.
43002018	Aroro katanya taw Udyu at ngay funan ginto sas Isus te, Nataw fag madulo am fagmafalagun emi laman gfatuyan o te, e fagmabalyananun o gfakamulun katanya.
43002019	Isus gbalus te, Nu narasras am Dius at tagbia fag bale, gdog kyay ban kawat ay sis fatuluk menit gfatabu kwan.
43002020	Ay taw Udyu at ngay funan glong te, Ufatk safulu e unum tuak banwa nu kawat tuy fag bale, o mafatabu ban o dewa tulu wayk menit.
43002021	Ay Isus at longan fia kanya fag bale, at masuad te, at bilug.
43002022	Nu katanya gina Isus nadog naleleg, at ngay tagadal namatang at longan, ay kanya gafanud sat Rirukan ay sas Isus at ngay foyungan.
43002023	Isus sis Erusalem gina e yafun daul fag buknga at ngayan te, Famalangfe. Ay ngayuk taw nafanud sa anya aroro nalag at madulo fag ngay fakamulun tagfatoglag te, siginans Dius.
43002024	Dewa katanya Isus wa gafanud sit ngay taw at longan aroro kanya nasaful wan fagayu taw.
43002025	Wa masine nus nga sinu fag taw nu gfoyung sas Isus sa baliwa kanya fag ngay taw, aroro kanya saful wan fagayu taw at amatanganan.
43003001	E sik taw Mafalayun, ay kanya taw Udyu at fun. At ngayan te, Nikudemu.
43003002	Sik yabi kanya natikis nalo sas Isus. Ay glong te, Rabi, nasaful ami te, sik takamoyung o siginans Dius, aroro we mafafakamulun kata tuy fag ngay madulo am nafakamulun, Dius nu dway gufud anya.
43003003	Isus gbalus te, Anud wa fia nu glong au emu te, sik taw nu dway nadog nsalug, kanya ban wa lumag Dius nu gfagtainan.
43003004	Ay Nikudemu ginto anya te, Tain ro sik taw nu gdog nangasalug nu mafagtainan wan. O kanya ro manga masakbo yay sat mina ungdan laman nandog yay nangsalug.
43003005	Isus gbalus te, Anud wa fia nu glong au emu te, sik taw nu dway nsalug sas mamam ay sat Masine fag Falad, kanya wa manangaful sas Dius at fagfagtainanun.
43003006	Taw at fagfasalugun at sisian, ay Dius at Falad tagfabagu ayu laman Dius am at ngay sisian.
43003007	Lag o kadulo ku longan emu te, masine fagayu taw nu gdog nsalug.
43003008	At Masine fag Falad kata tagmara. Tagmara glalab nus nga ndaginan, ay dewa o nadungug at uyup, wo nasaful te, daginan kanya ay dada ro nu nangadasug. Katanya yangay sas fagayu taw at kinsalug siginan at Masine fag Falad.
43003009	Nikudemu ginto te, Tain ro manga nu kafakamulun katanya.
43003010	Ay Isus gbalus te, Sik takamoyung oma o sas taw Israel ay yo natogdungug takatanya fagayu.
43003011	Anud wa fia nu glong au emu te, nafatuyan ami em fagsafulun ay em nalag, dewa katanya wam gafanud sa em famatuyan.
43003012	Nu dway am gafanud ku foyungan sa baliwa tagste swa daga, tain ro nu gafanud am ku foyungan tagsa baliwas banwa.
43003013	We naulul sas banwa nu bunway au, Taw at Baguama at kindasug siginans banwa.
43003014	Nus nga setaw Muisis nu gfaabat ule sanbung sis talun at yud e taw, katanya yangay ban au, Taw at Baguama, nu e gfaabat angku,
43003015	laman nus nga sinu tagafanud sa angku mul leleg at yud e fakatabuan.
43003016	Maksvn tua Dius nu kesug fagayu taw ste swa daga, at fagnafonun at tagsesadi at Baguama, laman nus nga sinu tagafanud sa anya di gafaurianan nu bunway mul tua ban leleg at yud e fakatabuan kabavn.
43003017	Aroro Dius at fagnasuguun at Baguama ste swa daga wa nanfaurianan sas nus nga sinu fag taw ste swa daga, nu bunway namalangfe fagayu taw siginan anya.
43003018	At tagafanud sa anya wa ban gafaurianan ya, dewa katanya nu dway gafanud, gafaurianan wan, aroro kanya wa gafanud sas Dius at tagsesadi at Baguama.
43003019	Kanya faginfauriananun wan, aroro dewa fagmayamagun ndasug ste swa daga, at ngay taw kesug way at madulum ay wa kesug at mayamag, aroro kafag ngay taw at fakamulun mauri.
43003020	At tagfakamulun at mauri kanya kauri fagmayamagun ay wa kaylat nangakbang sas fagmayamagun laman ka fag ngay taw at fakamulun wa nsure.
43003021	Dewa katanya tagfakamulun at matuyan, kanya nangakbang fagmayamagun laman gfasure te, at fakamulun gfaning Dius.
43003022	Sanya ginan Isus ay at ngay tagadal nalo wan sas talun Udea. Isus sanya yay sirut gasfuan at ngay tagadal, ay gfasurung.
43003023	Ay Uan ginanya sis talun Enun, munakbang sis Salim, gfasurung yangay aroro sanya gbia at mamam. Fagayu taw nalo sanya laman nangasurung.
43003024	Ginanya Uan ya nkubung.
43003025	Ay sik taw Udyu gfabadbaboan Uan at ngay tagadal sa baliwa nu kasurung.
43003026	Nu katanya kanya fag ngay taw nalo sas Uan ay glong anya te, Takamoyung, am ufud fag mangama tsiuy baliwa liskung Urdan, am nafoyung sas fagayu taw, kanya gfasurung yangay, ay fagayu taw glo sa anya.
43003027	Ay Uan gbalus te, We kafakatanya sas taw nu dway nafon anya siginans banwa.
43003028	Am yangay at tagfatuyan ku nafoyung ayu te, bunwa au Fagtayukan. Au sik fagsuguan kway lang laman naguna au anya.
43003029	At fainduganan, kanya wan at ke fagmasineun sat fagnangadaduaun fag mangena. Ay at fainduganan at fagadgalangan nu nadungug at aringang guseganan mandi. Ay katsi maksvn nu guseganan au.
43003030	At masine kanya nu kabalyanan, ay au at masine takababa.
43003031	Tagsiginans tungud tagtungud fagayu. Tagsiginans daga ste way swa daga, ay at foyungan ste ginan yangay swa daga. Tagsiginans banwa tagtungud fagayu.
43003032	Kanya nafatuyan at nalag ay at nadungug, dewa katanya, we gafanud sat famatuyan.
43003033	At tagafanud sat foyungan kanya gfatuyan te, matuyan tua Dius.
43003034	Ay aroro Dius at nasugu gfoyung Dius at ngay longan, ay we gfasud at Masine fag Falad tagsi wa anya.
43003035	Dius kesug at Baguama, ay nafon wa sa anya fagdaul at fagmabalyananun.
43003036	At tagafanud sat Baguama e leleg tua at yud e fakatabuan, ay at yud gfaning sat Baguama wa ban mafabul leleg ay Dius kadotama anya.
43004001	At ngay taw Mafalayun nadungug te, ngayu Isus at nataban ay at nafasurung fag tagadal ayu yap sas Uan.
43004002	Ay at matuyan bunwa Isus nafasurung nu bunway at ngay tagdal way.
43004003	Ay Isus nu nasaful, kanya nalo wan siginans talun Udea kafoli sas talun Galilea.
43004004	Isus at dalan sas talun Samaria.
43004005	Kanya ndasug sa sik furuan sanya at ngayan Sikar, munakbang sa sik gamasun Akub at nafon sat sisian Use.
43004006	Sanya Akub at bubun. Isus malunggung sis tigyangan bubun, aroro kalufuy at nalao. Arvs wabilug menit wan.
43004007	Ay sik taw Samaria, sik mangena, ndasug laman managub. Isus glong anya te, O masine au manga ginum.
43004008	Ginanya at ngay tagadal wa sanya aroro namul way fakonun sas furuan.
43004009	Ay kafag mangena glong anya te, Taw Udyu wayo ay au taw kway Samaria. Wain am fagetun sa angku mamam aroro at ngay taw Udyu ay at ngay taw Samaria wa gkamatoan.
43004010	Isus gbalus anya te, Nu saful di o lang te, nataw Dius at fon, ay nu saful di o te, sinu tuy taget sa emu mamam, malgau ro o way taget sa anya ay gfon ro emu tagfon leleg fag mamam.
43004011	Kanya fag mangena glong te, Fagmangama, wo e fantas, ngabasad way bubun. Dada ro nu namul o tagfon leleg fag mamam.
43004012	O nunda gtungud yay o em kafufuaman Akub, at nafon emi tuy fag bubun. Iste wan kanya nu ginum anggan at ngay sisian, ay at ngay fagalagaun.
43004013	Isus gbalus te, Taginum ste ginan fag mamam gdog yay kadanum.
43004014	Ay dewa katanya taginum ku fon fag mamam kanya wa ban gdog ya kadanum. Kanya kata sik mamam fia sat basad, gtaglayun gbulbugan, leleg at yud e fakatabuan.
43004015	Ay kanya fag mangena glong te, Fagmangama, foni angku am nalong fag mamam, laman dakwa gdog ya kadanum ay dakwa stae ya laman managub.
43004016	Isus glong anya te, Ulii wan ay tabani stae am indugan.
43004017	Kanya gbalus Isus te, Dakwa e indugan. Ay Isus glong te, Anud am longan te, Kwe indugan.
43004018	Aroro lima am naindugan, ay katsi am ufud bunwa am indugan. Matuyan am longan.
43004019	Kanya fag mangena glong te, Fagtainan, nu kamatangan Dius o at taglong at sadi.
43004020	Istes buksul em ngay kafufuaman nu gseg Dius, ay am, taw Udyu glong am te, Sas Erusalem way lang at masine nu manseg Dius.
43004021	Isus gbalus anya te, Fagmangena, afanudi sangku. Kadasug ban tibak menit, bundi stes buksul ay sis Erusalem nu gseg am tam Mama.
43004022	Wam nasaful ay fagsegan, dewa katanya ami taw Udyu nasaful ami em fagsegan, aroro fakalangfean siginan sa ngay taw Udyu.
43004023	Ay kadasug ban tibak menit, ay katsi wa ngaro, at Masine fag Falad tagfaamatangan at matuyan fag ngay tagseg, laman sumeg tam Mama kata at matuyan. Takatanya fag ngay taw tam Mama at fagrvbvyun tagseg tua anya.
43004024	Dius sik falad, ay masine at ngay tagseg anya matuyani nu gseg siginani tua at Masine fag Falad tagfamatangan anya.
43004025	Kafag mangena glong te, Nasaful kwan kadasug ban Fagtayukan. Kanya nu ndasug ban gfoyung emi fagayu nus nge wain.
43004026	Isus glong anya te, Au wan tagfakamatoan emu am longan takadasug ban.
43004027	Ay ginanya at ngay tagdal ndasug. Kanya ndulo nu nalag te, Isus gfakamatoan sik mangena. Dewa katanya, nus di sadi we nainto te, Nataw am fakaylatun, ay wain am fagfakamatoanun kafag mangena.
43004028	Nu katanya, kanya fag mangena naubun at baringan ay kafoli sas furuan nanlong sanya fag ngay taw te,
43004029	Wainyayam. Manlag am sik taw nafoyung angku fagayu ku nafakamulun. O ay kanya wa manga Fagtayukan.
43004030	Ay kafag ngay taw sis furuan nalo sas Isus.
43004031	Ay at ngay tagadal gfabulun glong anya te, Takamoyung, fangoni wan.
43004032	Ay Isus glong te, E fakonun kway wam saful.
43004033	Nu katanya at ngay tagadal gkamatoan te, O e nabuba manga sa anya at fakonun.
43004034	Isus nafayamag sat ngay tagdal te, Ku fakonun namakamulun au at nasugu angku at fakaylatun, ay namatabu au at fafakamulun sangku.
43004035	O nunda wam nalong te, Ufat yak magdanun ay fanggutluan wan. Glong au ayu te, damai at fare, nraska wan. Masine wa ggutlu.
43004036	At taggafas gbul at bayad ay gfaful at rawvg laman sas leleg at yud e fakatabuan. Nu katanya at tagtanum ay taggutlu gudgufudan guseganan.
43004037	Matuyan at longan te, saman wan tagtanum ay taggutlu.
43004038	Nasugu au ayu laman nanggutlu am ay nayud natanum. Tibak taw nainlufuyan gtanum ay am at nanggutlu kafag ngay taw at nainlufuyan.
43004039	Sanya fag furuan ngayuk taw Samaria tagafanud sas Isus aroro kafag mangena at foyungan te, Kanya nafoyung angku fagayu ku fakamulun.
43004040	Ay at ngay taw Samaria nu ndasug sas Isus glong te, Banwani yap sirut ste. Ay kanya gbanwan yay sanya duak menit.
43004041	Ay ngayu yay at nafanud nu nadungug Isus at foyungan.
43004042	Kanya fag ngay taw glong sanya fag mangena te, Katsi gafanud ami bundi lang am foyungan emi, nu bunway aroro nadungug ami anya. Ay nasaful wami te, kanya wa ngaro fia tagfalangfe sas fagdaul daga at taw.
43004043	Nu nlangfe duak menit, Isus gtaglayun wa glo sas talun Galilea.
43004044	Aroro Isus yangay at nalong te, Sik taglong at talun fag ngay taw wa gsuyu anya.
43004045	Kanya nu ndasug sas talun Galilea, sanya at ngay taw kaylat mandi anya, aroro kafag ngay taw ebi si yangays Erusalem gina e yafun daul ay kanya nalag Isus at nafakamulun sanya.
43004046	Isus gdog yay nalo sas furuan Kana, sis talun Galilea. Sanya ebi nu kawat mamam sik malangu. Ay sis furuan Kapernaum e sik fun ay at sisian munama e fakasaitun.
43004047	Ay kanya nu nadungug te, Isus anfoli sas talun Galilea siginans talun Udea, kanya nalo ay nafainfanyuan glong te, Loi sas furuan Kapernaum ay fafiai ku munama aroro gakabulun.
43004048	Isus nalong yay te, Nu dyakmay am nalag sik ngay madulo ay sik ngay mabalyanan fag fakamulun tagfatoglag te, siginan aus Dius, yam gafanud.
43004049	Dewa katanya kafag fun glong sas Isus te, Fagtainan, basta. Ku sisian ro gakabulun wan.
43004050	Isus gbalus te, Loi wan, nfia wan am sisian. Ay kafag mangama gafanud Isus at longan ay nalo wan.
43004051	Ay gina yay sa ngaba dalan at ngay fagsuguan nafablang anya ay glong te, Nfia wan am munama.
43004052	Kanya ginto te, Ginain nu kafia. At ngay fagsuguan glong te, Egmenit gafasadiun s'fafun.
43004053	Ay at mama namatang te, ginanya mandi fag buknga menit Isus nu glong te, Nfia wan am munama. Nu katanya kanya fag bale at ngay taw gafanud sas Isus.
43004054	Tuy at fadua Isus at mabalyanan fag fakamulun sis talun Galilea gina siginans talun Udea.
43005001	Nu ntabu katanya, at ngay taw Udyu e yafun daul, ay Isus nalo sas Erusalem.
43005002	Ay sis Erusalem e sik fagigusan munakbang sis sakbawan tupa. At ngay taw Udyu nu gfangayan Betesda, ay sanya e limak tangbi aba.
43005003	Ay ngayuk taw e fakasaitun gtaigilidan sanya, at ngay yud glag, ay at ngay yud malo, ay at ngay yud malelegan. Kanya gfanya lino nu guigan.
43005004	Aroro tam Fun at tagbarita e buknga kadasug ay namauigan lino. Ay gina guigan, at taguna gsurung nfia nus nga setaw at fakasaitun.
43005005	Ay sanya sik mangama e fakasaitun tulu wak safulu e waluk banwa nu e fakasaitun.
43005006	Ay Isus nalag anya. Kanya nasaful wa te, ngaduge wan nu e fakasaitun kanya fag mangama. Ay Isus ginto anya te, O kaylat o kafia.
43005007	Ay at yud malo gbalus te, Fagtainan, we gbuba angku, ay mamam nu nauigan glo kyay sanya ay e naguna wa angku.
43005008	Isus glong anya te, Malindugi, bangkadi am igyan ay loi wan.
43005009	Ay arodi vtv, kafag mangama nfia wan ay gbangkad at igyan ay glo. Ebi famiangalay fag menit.
43005010	Taw Udyu at ngay funan glong sanya fag mangama at kinfia te, Katsi famiangalay way fag menit. Wa masine nu gbuba o am igyan.
43005011	Ay kanya gbalus te, At nafafia angku nalong te, Bangkadi am igyan ay loi wan.
43005012	Ay kafag ngay taw ginto anya te, Sinu at nalong emu te, Bangkadi am igyan ay loi wan.
43005013	Ay kafag mangama wa nasaful te, sinu at nafafia anya, aroro Isus nalo wan siginan sad fagngayuan taw.
43005014	Sanya ginan Isus nalag anya sis Dius at tagbia fag bale ay glong anya te, Katsi nfia wo. Lag o gasalanan ya, mandasug sa emu mauri gtungud yay aro taw am fakasaitun.
43005015	Kafag mangama nalo wan ay glong sa sangay taw Udyu at ngay funan te, Isus at nafafia angku.
43005016	Aroro katanya, at ngay funan gfasigad gfauri Isus, aroro nafafia sis famiangalay fag menit.
43005017	Ay Isus gbalus sanya fag ngay taw te, Ku Mama gfataglayun gfakamulun ay anggan au gfakamulun kyangay.
43005018	Kaugat yay at ngay funan nu gyafabulun anya, aroro nafamabo wan at faugali sa baliwas famiangalay fag menit. Ay nalong yay te, Dius ku Mama, nu katanya nafasudan at sadili sas Dius.
43005019	Nu katanya Isus nalong sanya fag ngay taw te, Anud wa fia nu glong au ayu te, Au, Taw at Baguama kwa mafakamulun nung way lang ku sadili. Ku fagfakamulunun ku nalag tua ku Mama at nafakamulun. Ku Mama at nafakamulun kanya yangay anggan angku, at Baguama, ku fagnamakamulunun.
43005020	Aroro ku Mama kesug angku, at Baguama, ay gfalag sangku fagayu at fakamulun. Ay gtungud yay ban at namalag angku, at Baguama, ku fagnamakamulunun, laman kaugat yay nu kadulo am.
43005021	Nus nga setaw ku Mama nu gfaleleg at ngay kinbul, katanya yangay au, at Baguama, gfaleleg kyangay ban nus nga sinu ku fakaylatun gfaleleg.
43005022	Bunwa ku Mama at taginsaful taw at asalanan. Ku Mama nafon wa angku, at Baguama, fagdaul at fagmabalyananun ginsaful taw at asalanan,
43005023	laman fagayu taw gseg angku, at Baguama, kata nu gseg ku Mama. At yud gseg angku, at Baguama, wa yangay gseg ku Mama at nasugu angku.
43005024	Anud wa fia nu glong au ayu te, tagdungugan ku longan ay tagafanud sat nasugu angku, e leleg tua at yud e fakatabuan. Di ban gafaurianan ya nu bunway nalangfe fakabulun ay ndasug sas leleg.
43005025	Anud wa fia nu glong au ayu te, kadasug ban tibak buknga, ay katsi wa ngaro, at ngay kinbul dumungug Dius at Baguama at aringang ay at dumungug anya kafulo wan.
43005026	Ku Mama tagfon leleg, ay nafon fagmabalyananun sangku, at Baguama, laman gfon kyangay leleg.
43005027	Gfon yangay sangku, at Baguama, fagmabalyananun ginsaful taw at asalanan, aroro au wan Taw at Baguama.
43005028	Lag am kadulo, aroro kadasug ban tibak menit, fagayu ban at kinbul dumungug ku aringang.
43005029	Kanya ban fagayu mesa gduksun siginan at fagmafolianan. Fagayu at nafakamulun at masine gdog yay kafulo ay e leleg at yud e fakatabuan kabavn. Ay fagayu at nafakamulun mauri gdog yay kafulo ay gafaurianan wan.
43005030	Kwe fagmafakamulunun sa ku sadili. Ginsaful au taw at asalanan kata ku Mama at suguan angku, nu katanya matuyan ku fakamulun nu ginsaful au taw at asalanan, aroro bundi ku sadili lang fakaylatun ku fagfaningun nu bunway at nasugu tua angku at fakaylatun ku fagfaningun.
43005031	Nu au way lang tagfatuyan sa baliwa angku, wa matuyan.
43005032	Ay dewa katanya tiba nafatuyan sa baliwa angku, ay saful kwa te, matuyan at longan.
43005033	E nasugu am sik taw sas Uan ay kanya nafoyung ayu at matuyan.
43005034	Dewa katanya, at foyungan sa baliwa angku bundi lang siginans taw. Ku fagnalongun katanya laman umlangfe am.
43005035	Uan kata sik salung gigang gyamag, ay guseganan am sat buba fag fagmayamagun.
43005036	Ay dewa katanya e tagfatuyan sa baliwa angku, gtungud yay Uan. Ku Mama way at nafafakamulun sangku fag fakamulun, kanya way ku fagfakamulunun, ay kanya wan tagfatuyan te, Ku Mama at nasugu angku.
43005037	Ay ku Mama at nasugu angku, kanya tagfatuyan yangay sa baliwa angku. Kabavn yam batang gdungug at aringang ay yam batang glag anya.
43005038	Ay at longan wa namanwan sa ay basad, aroro wam kaylat gafanud sat nasugu.
43005039	Grvbvy am at Rirukan ay fagafanudan te, Magbilug am leleg at yud e fakatabuan kabavn. Ay kanya fag ngay Rirukan tagfatuyan sangku.
43005040	Dewa katanya wam kaylat nangakbang sangku laman namul am leleg at yud e fakatabuan kabavn.
43005041	Dakwa grvbvy siginan sa ngay taw at famauseganan
43005042	Dewa katanya nasaful kwa ayu. Saful kwa te, Dius at fakesugun wa si ay basad.
43005043	Ndasug au sa ku Mama at fagmabalyananun, ay wam kaylat gfaning angku. Ay tiba rok taw nu ndasug sat sadili fagmabalyananun, kanya way ay fagnamaningun.
43005044	Ay famauseganan nu sa way lang ay usa, tain ro nu gafanud am, wayam grvbvy ya tagsiginans fagsadik Dius fag famauseganan.
43005045	Lag am gamatangan te, au tagfauri kway ban ayu sa ku Mama at daga salubangan. At tagfauri ayu we tiba nu bunway Muisis, ay fagsegun sa baliwas fakalangfean.
43005046	Nu gafanud di am sas Muisis, gafanud yangay am nangus sangku, aroro kanya at rirukan sa baliwa angku.
43005047	Ay nu dway am gafanud sis Muisis at rirukan, tain ro nu gafanud am ku longan.
43006001	Ay sanya ginan, Isus nandife wa tsiuy baliwa lino Galilea, at ngayan yangay te, lino Tiberias.
43006002	Ay ngayuk taw tagalo anya aroro kanya fag ngay taw nalag Isus at ngay madulo fag fakamulun nu gfafia at ngay ke fakasaitun.
43006003	Isus nalo ay naulul sa sik buksul gasfuan at ngay tagadal ay malunggung sanya.
43006004	Ay munakbang wan taw Udyu at fagsegan fag yafun daul nu kadasug, at ngayan te, Famalangfe.
43006005	Isus nalibanawan, ay nu nalag sik ngay taw ngayu nu kadasug, ginto sas Felipe te, Dada ro nu namul tam fakunun laman mafafayafun tuy fag ngay taw.
43006006	At fagnalongun katanya laman gfaskud Felipe, aroro Isus nasaful wan at fakamulun ro.
43006007	Ay Felipe glong te, Kayu waluk magdanun sik taw at nagbulan tam famul fakonun, kanya ro ya nsak sas takayu tuy fag taw.
43006008	Ay at sadi at tagadal, Andres, Simun Pedru at faduksay, glong te,
43006009	Ay ste sik munama e buba limak tinapay ay duak albon mataman. Ay nute kurang yay ro daul kanya nu kayu wa ro tuy fag ngay taw at nangon.
43006010	Isus nalong sat ngay tagadal te, Falunggungi at ngay taw. Sanya gamakmakun, ay fagayu taw namalunggung, malgau limak libuk mangama.
43006011	Ay Isus nagalumutan kafag ngay tinapay ay nu naseg wa Dius, gfon sat ngay malunggung. Katanya yangay anggan albon, gfon sas fagayu kayu at fakaylatun.
43006012	Ay fagayu taw nu napsug wan, Isus nalong sat ngay tagadal te, Fafuli at ngay nagsawadan laman di nfangulan.
43006013	Ay katanya wan at fakamulun, ay nu fagayu wan, labi duak sabi mapnu at nagsawadan kafag limak tinapay at ngay taw at naon.
43006014	Ay at ngay taw nu nalag Isus at madulo fag fakamulun, nalong te, Matuyan tuy wa ngaro fia at fatuyanan fag taglong takadasug ban ste swa daga.
43006015	Isus nasaful te, kafag ngay taw nanggamat anya ay gfabulun anya laman kawat anya at fun. Ay Isus gdog yay nalo gsesadian sas buksul.
43006016	Ay nu gakayabiun wan at ngay tagadal nalo sas tigyangan lino,
43006017	ay gsakay sa sik sakayan lino nangadife sas furuan Kapernaum. Nyabi wan ay Isus ya nanangalo anya.
43006018	Dagat glugwak aroro maksvn nu gtagmara.
43006019	Ay at kadugean nu gfalao at sakayan duak sineud gtabaan katama. Ay nalag Isus nu glo sas tungud lino kakbang sat sakayan, ay at ngay tagadal kalimu daul.
43006020	Ay Isus nalong anya te, Au way, lag am kalimu.
43006021	Ay at ngay tagadal guseganan gfasakay anya, ay arodi vtv at sakayan ndasug sat fagnangadasugan.
43006022	Balabag di at ngay taw tagbanwan sit dife nalag te, sadi wayk sakayan lino. Ay nasaful te, Isus wa nadgaloan at ngay tagadal, aroro at ngay tagadal way lang at nasakay.
43006023	Ay tibak sakayan lino siginans furuan Tiberias ndasug munakbang sit fagmafulan fag talun gina kon tinapay, tam Fun nu naseg Dius.
43006024	Ay kafag ngay taw nu nalag te, Isus ay at ngay tagadal wa sanya, kanya nasakay sas sakayan lino ay nalo sas furuan Kapernaum laman nanrvbvy anya.
43006025	Ay kafag ngay taw nu ndasug sanya, nu glag Isus, ndife wan. Ay kanya ginto te, Takamoyung, ginain nu kadasug o.
43006026	Isus gbalus te, Anud wa fia nu glong au ayu te, ay fagrvbvyun angku, bunwa ay nalag ku nafakamulun at madulo, nu bunway aroro ay naon way fag fakonun ay napsug am.
43006027	Ay fagfakamulunun dangay sa takadan ban fag fakonun, nu bunway laman ay nabul ban at yud tua kadan fag fakonun tagfon leleg at yud e fakatabuan. Au, Taw at Baguama gfon au ayu takatanya fag fakonun, aroro Dius nafalag sa sangay taw te, Matuyan ku Baguama at fakamulun.
43006028	Nu katanya kafag ngay taw ginto sas Isus te, Tain em fakamulun at masine laman mafakamulun ami Dius at fakaylatun.
43006029	Isus gbalus anya te, Kata tuy Dius at fafakamulun sayu, afanudi sat nasugu.
43006030	At ngay taw ginto Isus te, Nataw fag fakamulun at madulo am fagfalagun emi laman gafanud ami sa emu. Tain ro am fakamulun.
43006031	Em ngay mangaguyang non fakonun at ngayan te, mana, gina sis talun at yud e taw, gfaning at rirukan te, Kanya nafon anya fakonun siginans banwa.
43006032	Isus glong te, Anud wa fia nu glong au ayu te, bunwa Muisis at nafon ayu tagsiginans banwa fag fakonun, nu bunway ku Mama at tagfon. Kanya tua tagfon ayu at matuyan fag fakonun siginans banwa.
43006033	Aroro Dius at fon fag fakonun kanya wan at kindaga siginans banwa tagfon leleg sas fagayu taw.
43006034	Ay kanya glong te, Em Fun, foni tua gugat emi takatanya fag fakonun.
43006035	Ay Isus glong anya te, Au wan tagfon leleg fag fakonun. At takakbang sangku di ban kalunus ay at tagafanud sangku di ban kadanum kabavn.
43006036	Dewa katanya, nafoyung kwa ayu te, dewa am nalag angku, yam gafanud.
43006037	Fagayu ku Mama at fon angku nangakbang sangku. Ay nus nga sinu takakbang sangku kwa gaiyan.
43006038	Aroro ku fagindagaun siginans banwa dakwa namakamulun ku sadili fakaylatun nu bunway at nasugu tua angku at fakaylatun.
43006039	Kata tuy at nasugu angku at fakaylatun te, Lag au gfabayan gfalyam nus di sadi at nafon angku. Nu bunway at fakaylatun nu gfadog kyay ban gfaleleg anya sa taguyan fag menit.
43006040	Aroro katanya ku Mama at fakaylatun te, fagayu at nalag at Baguama ay tagafanud sa anya e leleg at yud e fakatabuan kabavn. Ay gfadog kyay ban gfaleleg anya sa taguyan fag menit.
43006041	Ay kafag ngay taw Udyu ginasan aroro Isus nalong te, Au wan at kindaga siginans banwa fag fakonun.
43006042	Ay kanya fag ngay taw glong te, O nunda manga kanya bunwa Use at baguama. Saful way tam at mama ay at mina. Tain ro katsi kanya nu malong te, Indaga au siginans banwa.
43006043	Ay Isus glong te, Lag am ginasan say usa.
43006044	We taw manangakbang sangku, ku Mama at nasugu angku nu dway nataban anya. Ay at kinkakbang sangku gfadog kyay ban leleg anya sa taguyan fag menit.
43006045	Kata tuy Dius at ngay taglong at rirukan, Dius namoyung ban sa anya fagayu. Fagayu at nadungug ay ku Mama at kinfayfoyung wan, kanya kakbang sangku.
43006046	We taw batang fia glag ku Mama. Au way tagsiginans Dius at nalag fia ku Mama.
43006047	Anud wa fia nu glong au ayu te, tagafanud sangku e leleg tua at yud e fakatabuan kabavn.
43006048	Au wan tagfon leleg fag fakonun.
43006049	Ay ngay kafufuaman naon kafag fakonun at ngayan te, mana, sis talun at yud e taw, ay dewa katanya, kanya fagayu nbul wan.
43006050	Ay nus nga sinu at takon ku longan fag fakonun at kindaga siginans banwa, di ban kabul kabavn.
43006051	Au wan tagfon leleg fag fakonun at kindaga siginans banwa. Kabavn ban gleleg tua nus nga sinu takon kanya fag fakonun. Ku fagnamonun fag fakonun ku bilug wan, ku fon laman gfaleleg fagayu taw ste swa daga.
43006052	Ay kafag ngay taw Udyu gbadbaboan ay glong te, Tain ro tuy fag taw nu mafafon antam at bilug laman ro kon tam.
43006053	Ay Isus glong te, Anud wa fia nu glong au ayu te, nu dway am non Taw at Baguama at bilug ay nainum at taguk, wa ban am fia mafabul leleg.
43006054	Takon ku bilug ay taginum ku taguk e leleg tua ban at yud e fakatabuan, ay gfadog kyay ban leleg anya sa taguyan fag menit.
43006055	Aroro ku bilug matuyan fia fag fakonun, ay ku taguk matuyan fia fag fanginum.
43006056	Takon ku bilug ay taginum ku taguk kanya gbanwan tua si angku, ay au namanwan au si anya.
43006057	Ku Mama at nasugu angku tagfon leleg, ay gleleg kyangay aroro sa anya. Ay katanya yangay ban nus nga sinu takon ku bilug e leleg tua ban aroro sangku.
43006058	Tuy fag fakonun at kindaga siginans banwa. Takon ban tuy fag fakonun gleleg tua kabavn ban. Tuy di kata ay ngay kafufuaman at naon fag fakonun gina sis talun at yud e taw. Dewa kanya naon, anbul way.
43006059	Tuy Isus nu gfoyung gina sis bale fakafulan sis furuan Kapernaum.
43006060	Isus at ngay tagadal ay anggan fagayu taw nu nadungug glong te, Maidap mandi at longan. Sinu at mafafaning takaidap tuy.
43006061	Isus nasaful wan at ngay tagadal at ibugan sa baliwa at foyungan, ay glong te, O aroro katanya o kamomuy ay fagafanudun sangku.
43006062	Nu katanya tain ban am, nu glag ban am angku, Taw at Baguama, nu kafoli au sas ebi ataw ku fagbanwanan.
43006063	At Masine fag Falad tagfaleleg. We taw mafafakamulun takatanya. Ku ngay foyungan ayu fag longan mafadasug sa ayu Dius at tagfon leleg fag Falad.
43006064	Dewa katanya am tiba, wam gafanud sangku. Isus nalong katanya aroro siginan ngay ebi taguna kanya nasaful te, sinu sinu at yud gafanud, ay nasaful yangay at namoyung ban anya sat mauri fag ngay taw.
43006065	Isus nalong yangay te, Kanya wan ku fagnalongun ayu te, We taw manangakbang sangku nu bunway ku Mama at fakaylatun.
43006066	Ay sanya ginan ngayu at tagadal at naubun anya ay wa nangalo ya anya.
43006067	Ay Isus ginto sat Labi Dua te, O kaylat yangay am gubun angku.
43006068	Ay Simun Pedru gbalus te, Em Fun, dada ban em fagnangakbangan. Ay si wa emu fag ngay longan tagfon leleg yud e fakatabuan.
43006069	Katsi gafanud ami, ay antuyan ami te, O wan Dius at Masine at Nasugu.
43006070	Isus gbalus te, O nunda wam Labi Dua ku nafili. Dewa katanya, am at sadi sik bara way.
43006071	At faiktanan fia Udas Iskariute, Simun at baguama. Aroro Udas sadi at Labi Dua, ay kanya wan at namoyung ban anya.
43007001	Sanya ginan Isus nalo ay gdalanan sas talun Galilea. Wa kaylat glao sas talun Udea aroro sanya, taw Udyu at ngay funan kaylat gfabul anya.
43007002	Munakbang wan taw Udyu at fagsegan fag menit at ngayan Bale Fayag,
43007003	ay Isus at ngay faduksay glong anya te, Lag ste ya, ay loi wan sas talun Udea laman am ngay tagadal lumag ban am ngay fakamulun at madulo.
43007004	We taw gsuksuk at fakamulun, kanya nu kaylat nu sik kadungug. Katanyai yangay am fakamulun, fasafuli emu sas fagayu taw.
43007005	Dewa Isus fia at faduksay wa gafanud sa anya.
43007006	Isus gbalus te, Ya ndasug at kasakan fia ku buknga, ay sayu dewa snga ginain wa fag buknga masine wan.
43007007	At taw ste swa daga di kadotama ayu, dewa katanya kanya kadotama angku aroro gfoyung kway gugat te, Mauri at ngay fakamulun.
43007008	Am, loi wan sas fagsegan fag yafun. Au, kya glao aroro bunya katsi at kasakan ku menit.
43007009	Isus nu nalong wa katanya gbanwan yay sis talun Galilea.
43007010	Ay at ngay faduksay nu nalo wan sas fagsegan fag yafun, Isus glo yangay ay wa nafoyung sas nus nga sinu te, glo kwan.
43007011	Ay taw Udyu at ngay funan sanya nu grvbvy Isus, kanya ginto te, Dada wan kanya fag taw.
43007012	Ay at ngay taw Udyu gkamatoan ngayu. Tibak taw glong te, Kanya masine fag taw. Ay tibak taw glong way te, Kanya gdaya way at ngay taw.
43007013	Dewa katanya we taw namaskud namoyung sis wa taw sa baliwa anya aroro kalimu way taw Udyu at ngay funan.
43007014	Ay nu si was wabilug fagsegan fag ngay menit, Isus nalo wan sas Dius at tagbia fag bale ay gfasigad gfoyung sanya.
43007015	Taw Udyu at ngay funan andulo ay glong te, Daginan tuy fag taw nu gbul at fagsafulun, ay wa nadal.
43007016	Isus gbalus te, Ku foyungan bunwa siginan angku, nu bunway siginan tua at nasugu angku.
43007017	Nus nga sinu takaylat gfaning Dius at fakaylatun, sumaful te, o ku foyungan siginans Dius o man nga siginan way ku sadili.
43007018	At tagfoyung, at foyungan nu siginan way at sadili algan, kanya gfauseganan way at sadili. Ay dewa katanya, nus nga sinu at tagfoyung nu gfauseganan tua sat nasugu anya kanya wan at matuyan ay we nasalan.
43007019	O nunda Muisis wa nafon ayu ay faugali. Dewa katanya nus di am at sadi wam gfaning. Wain ay fakaylatun gyafabulun angku.
43007020	Ay kafag ngay taw gbalus te, Gfansaful o mangaro. Sinu takaylat gfabul emu.
43007021	Ay Isus gbalus te, Sadi way ku nafakamulun at madulo ay andulo wam daul.
43007022	Muisis nafon wa sayu suguan sa baliwas fakatoglagan. Tuy bundi siginan lang Muisis nu bunway siginan tua ay ngay kafufuaman, ay gfae fakatoglagan am sa sik munama dewa sis famiangalay fag menit.
43007023	Ay e gfae fakatoglagan sa sik munama dewa sis famiangalay fag menit laman gfaning Muisis at longan, ay wain ay fakauriun angku nu nafafia au sis famiangalay fag menit.
43007024	Dangay am lang gamatangan te, Mauri ku fakamulun, siginan ay nalag. Amatangani tua siginan at matuyan fag balyawvtan.
43007025	Tibak taw sis Erusalem glong te, O nunda bunwa tam ngay funan at fakaylatun gfabul.
43007026	Damai. Gfoyung sis wa taw, ay tam ngay funan we longan mauri sa anya. Malgau kafag ngay taw gsaful wa ngaro te, kanya wan Fagtayukan.
43007027	Dewa katanya we taw gsaful te, daginan Fagtayukan nu kadasug. Ay saful way tam tuy fag taw te, sanya ginan.
43007028	Gina Isus gfoyung sis Dius at tagbia fag bale, maksvn nu glong te, Sabv, saful am angku, ay saful am te, sanya ginan au. Kwa ndasug nu ku fakaylatun way lang. At nasugu angku, kanya matuyan, ay wam nasaful anya.
43007029	Au, saful au anya aroro siginan au anya, ay kanya wan at nasugu angku.
43007030	Ay kafag ngay taw gananggamatun anya. Dewa katanya we magamat anya aroro ya ndasug at kasakan at buknga.
43007031	Ay ngayuk taw nafanud sa anya. Ay glong te, O Fagtayukan ro nu ndasug, o mafafakamulun at ngay madulo gtungud yay tuy fag taw at nafakamulun.
43007032	Ngay taw Mafalayun nadungug kafag ngay taw at kamatoanan sa baliwas Isus. Kafag ngay taw Mafalayun ay at ngay fun tagfon fanggalangun nafakbang tiba at ngay tagfawayan tagulit sis Dius at tagbia fag bale, ay nasugu anya laman nanggamat Isus.
43007033	Ay Isus glong te, Wa glugo ya sirut nu gfadgaloan au ayu, ay kafoli kwa ban sat nasugu angku.
43007034	Grvbvy ban am angku ay wa ban am lumag angku, aroro wam madasug sa ku fagbanwanan.
43007035	Ay taw Udyu at ngay funan gkamatoan te, Dada ban manga tuy fag taw nu glao, tam fagyudun ban glag ya anya. O kanya ban glo sas tam ngay kaiban at marapyagan sas taw Griegu ay namoyung sa sangay taw Griegu.
43007036	Nataw fia kanya at longan at masuad te, Grvbvy ban am angku ay wa ban am lumag angku, ay wa ban am madasug sa ku fagbanwanan.
43007037	Taguyan at mafanud fag menit gina e yafun, Isus malindug ay maksvn nu glong te, Nus nga sinu takadanum akbangi sangku ay inumi.
43007038	Kata at Rirukan te, Siginan tagafanud sa angku, at basad gbulbugan tagfon leleg fag mamam.
43007039	At longan fia at Masine fag Falad at ngay tagafanud sa anya at fagnamulun ban. Ginanya fag buknga, ya ndasug at Masine fag Falad, aroro Isus ya nabul at fagmasineun.
43007040	At ngay taw nu nadungug Isus nu glong katanya, tiba glong te, Matuyan tuy wa ngaro fia tam fagfanyaun fag taglong.
43007041	Tibak taw glong te, Matuyan kanya wa ngaro fia Fagtayukan. Ay tibak taw glong te, Fagtayukan wa siginans talun Galilea.
43007042	O nunda at Rirukan wa glong te, Fagtayukan siginan ban fun Dabid at kasugfunanan, ay siginans Betleem, Dabid at furuan.
43007043	Kafag ngay taw at amatanganan wa masadi sa baliwa anya.
43007044	Tibak taw kaylat gananggamatun anya, dewa katanya we taw mananggamat anya.
43007045	At ngay tagfawayan tagulit sis Dius at tagbia fag bale nfoli sa sangay fun tagfon fanggalangun, ay sa sangay taw Mafalayun. Ay kanya ginto sa sangay tagulit te, Wain ay fagyudun gtaban anya stae.
43007046	Kanya gbalus te, Aroro we kata anya nu garingang.
43007047	Taw Mafalayun glong te, O nunda nafandaya yangay ayu.
43007048	O e fun ay taw Mafalayun gafanud sa anya.
43007049	Duan. Tuy fag ngay taw at yud way lang saful sas Muisis at longan, kanya tagakaminun.
43007050	At sadi at tagsanya, Nikudemu, at natikis nalo sas Isus ebi sad yabi, kanya ginto anya te,
43007051	Kamabo tam faugali at tagfaurianan sik taw deyud namatangan ay nananginsaful te, nataw at nafakamulun.
43007052	Kafag ngay taw glong te, O taw Galilea yangay o. Amatangani ay lumag o te, we taglong siginans Galilea.
43007053	Ay fagayu taw noli wan.
43008001	Ay Isus nalo wan sas Buksul Ulibu.
43008002	Nus balabag sirut, Isus nfoli sas Dius at tagbia fag bale. Ay fagayu taw ndasug sa anya. Ay Isus malunggung ay gfoyung sa sangay taw.
43008003	Ay at ngay tagfoyung Muisis at longan at taw Mafalayun nataban sik mangena at nagamatan gina kamatugtug, ay nafalindug sis wabilug fagngayuan taw.
43008004	Ay kanya nalong sas Isus te, Takamoyung, tuy fag mangena nagamatan gina kamatugtug.
43008005	Muisis at longan antam te, Fanai gang at ngay takata anya anggan nbul. Setain am longan sa baliwa tuy fag mangena.
43008006	At fagnaintoun sas Isus katanya laman gfaskud anya, laman e foyungan sa baliwa anya. Ay Isus grungan ay griruk sas daga at sumyu.
43008007	Gina kafag ngay taw gfataglayun ginto sas Isus, Isus namalindug ay glong te, Nus nga sinu si ayu at yud e asalanan, kanya taguna tagfana.
43008008	Ay Isus gdog yay grungan ay griruk sas daga at sumyu.
43008009	At ngay taw nu nadungug, gsadsadian wa gsadsadian glao, taguna glao, at ngay mafufuama. Ay we taw ya sa anya nu bunway Isus ay kafag mangena at malindug sit salubangan.
43008010	Isus nlindug ay ginto sa anya te, Fagmangena, dada wan at ngay taw. O we nafaurianan emu.
43008011	Kafag mangena gbalus te, Duan Fagtainan. Ay Isus glong te, Kwa yangay ro gfaurianan emu. Loi wan ay lag gdog ya gasalanan.
43008012	Isus gdog yay glong sa sangay taw Mafalayun te, Au wan fagmayamagun sas fagayu taw. At tagalo angku di ban glo sasad madulum, nu bunway e fagmayamagun tagfon leleg.
43008013	Ay at ngay taw Mafalayun glong te, O way lang tagfoyung sa baliwa am sadili. We tungkul am longan.
43008014	Isus gbalus te, Dewa au tagfoyung sa baliwa ku sadili, matuyan tua ku longan. Aroro saful kway te, sanya ginan au, ay sanya ku fakadasugan. Ay dewa katanya, wam saful te, daginan au ay ku fagnangadasugan ban.
43008015	Nu ginsaful am asalanan, kata ways taw nu ginsaful. Ay au kwa ginsaful sas nus nga sinu fag taw te, o e asalanan.
43008016	Nu ginsaful au taw at asalanan, matuyan nu gfili au, aroro bundi au sesadi taginsaful nu bunway au ay ku Mama at nasugu angku taginsaful.
43008017	Kata Muisis at longan ayu te, matuyan duak taw at nadiuganan at famatuyan.
43008018	Gfoyung au sa baliwa ku sadili, ay ku Mama at nasugu angku gfoyung yangay sa baliwa angku.
43008019	Ay kanya ginto anya te, Dada am mama. Isus gbalus te, Wam nasaful angku ay ku Mama. Nu nasaful diam angku saful yangay ro am ku Mama.
43008020	Isus nafoyung katanya gina sis Dius at tagbia fag bale, sis wa fagfonan fanggalangun. Dewa katanya we taw nanggamat anya aroro ya ndasug at kasakan at buknga.
43008021	Isus gdog yay glong sanya fag ngay taw te, Au, glo kwan, ay grvbvy ban am angku, ay kabul wa ban am ay ya nalyam ay ngay asalanan. Wa ban am madasug sa ku fagnangadasugan.
43008022	Taw Udyu at ngay funan gkamatoan ay glong te, O kanya ban namabul at sadili. O kanya wa manga at fagnalongun antam te, Wa ban am madasug sa ku fagnangadasugan.
43008023	Isus glong anya te, Am tagste ginan wayam at daga, ay au siginan au s'tungud. Am tagste ginan way swa daga, ay au, duan.
43008024	Aroro katanya, aro nalong kwa ayu te, kabul ban am ay ya nalyam ay ngay asalanan. Kabul wam fia ay ya nalyam ay asalanan nu dway am gafanud te, Au, au wan.
43008025	Kafag ngay taw ginto te, Sinu o manga fia. Isus gbalus te, Siginans fakasigadan glong au ayu te, Au, au wan.
43008026	Ngayu yay ku fagyalongunun sa baliwa ayu ay ku fagyafoyungunun at mauri tagsi ayu. Ay baliwan matuyan tua at nasugu angku, ay ku foyungan sas fagayu taw ku nadungug wa siginan anya.
43008027	Ay kafag ngay taw wa natogdungug te, Isus at foyungan at fatungulan at Mama.
43008028	Ay Isus glong te, Nu nafabat wa ban am Taw at Baguama, sumaful wam te, Au, Au wan. Kwe fagmafakamulunun nu ku sadili way lang. Ku longan gfaning ku Mama at foyungan angku.
43008029	Ay at nasugu wa angku ku ufud yangay. Kanya di gubun angku sesadi, aroro kabavn gfakamulun au at tagfauseganan anya.
43008030	Ay ngayu at tagdungugan nafanud sit foyungan.
43008031	Isus glong sa sangay taw Udyu tagafanud sa anya te, Nu gfataglayun tuam gfaning ku foyungan ayu, am wa fia ku ngay tagadal.
43008032	Sumaful am at matuyan ay at matuyan at namalfas ayu.
43008033	Ay kafag ngay taw gbalus anya te, Ami Abrayam ami at kasugfunanan, ay kabavn wami gafagsuguanan sas nus nga sinu fag taw. Nataw am longan at masuad te, Kalfas ban am.
43008034	Isus gbalus anya te, Anud wa fia nu glong au ayu te, Fagayu tagasalanan kanya gafagsuguanan asalanan.
43008035	Sik fagsuguan wa ban gtaglayun gugat katap sat fagyafunan. Ay at baguama takatap ban kabavn.
43008036	Ay Dius at Baguama nu nafalfas tua ayu, matuyan wam fia nalfas.
43008037	Nasaful kwa te, Abrayam am at kasugfunanan. Dewa katanya, kaylat am gyafabulun angku, aroro wam kaylat gfaning ku foyungan.
43008038	Au, gfoyung au ku Mama at nafalag angku, ay am, gfakamulun am ay nadungug siginan ay mama.
43008039	Kafag ngay taw gbalus te, Abrayam em mama. Isus glong anya te, Nu Abrayam diam at ngay unga, gfaning tuam nangus Abrayam at fakamulun.
43008040	Ku fakamulun, gfoyung kway lang ayu at matuyan ku nadungug siginans Dius, ay dewa katanya, kaylat am gyafabulun angku. Abrayam wa katanya at fakamulun.
43008041	Ay gfakamulun am ay mama at nafakamulun. Ay kanya glong anya te, Dimi nsalug siginan sik fangagoan. Sadi way em mama, Dius way lang.
43008042	Ay Isus glong anya te, Nu Dius wa ro fia ay Mama, kesug ro am nangus angku, aroro siginan aus Dius ay ndasug au ste. Kwa ndasug nu sa ku sadili way lang nu bunway kanya nasugu angku.
43008043	Wain ay fagyudun katogdungug ku longan ayu. Aroro wam kaylat gdungugan ku foyungan.
43008044	Ay mama ang way Satanas. Ay kaylat am gfakamulun ay mama at fakaylatun. Siginan ngays fakasigadan kanya takamabul way taw, ay tagfawayan at matuyan, ay nus di sik alay sirut we si anya at matuyan. Kanya kamuag gfaning at ugali, aroro kanya takamuag ay sia wa fun fakamuagun.
43008045	Wam gafanud sangku aroro nafoyung au ayu at matuyan.
43008046	Wam e mafafoyung te, e asalanan au. Nu matuyan tua ku foyungan ayu, wain way ay fagyudun gafanud ku longan.
43008047	Tagsiginans Dius gdungugan Dius at longan. Am, wam siginans Dius, fakatanyaun wam kaylat gdungugan.
43008048	Ay sanya fag ngay taw Udyu glong sas Isus te, O wa matuyan em longan te, Sik taw o Samaria ay e gfafansaful emu.
43008049	Isus gbalus te, Duan, we gfafansaful angku. Gfausegananan au ku Mama, ay dewa katanya gfauri am angku.
43008050	Wa mafanud sangku taw nu gfauseganan angku. Ku Mama ke fakaylatun te, e gfauseganani angku. Kanya tua tagfili.
43008051	Anud wa fia nu glong au ayu te, Nus nga sinu tagfaning ku longan, kabavn ban di gdalan fakabulun.
43008052	Ay kafag ngay taw Udyu glong te, Katsi ntuyan wami te, e gfafansaful emu. Abrayam ay Dius at ngay taglong nbul, ay glong o te, Nus nga sinu tagfaning ku longan kabavn ban di gdalan fakabulun.
43008053	O gtungud yayo em mama Abrayam, katsi nbul wan. Ay anggan Dius at ngay taglong nbul wan. Tain ro nu malong o te, gtungud yay o anya fagayu.
43008054	Ay Isus gbalus te, Nu au way tagfauseganan ku sadili, we tungkul. Ku Mama tua tagfauseganan angku, ay glong am te, Kanya em Dius.
43008055	Ay yam natoglag anya. Ay au gtoglag ktua anya. Nu glong kway te, kwa gtoglag anya, sik takamuag kyangay kata ayu. Ay duan, gtoglag kwa fia anya ay gfaning kwa at longan.
43008056	Ay mama Abrayam nauseganan nu nalag nu kadasug au. Nalag ay nafanagsag mandi.
43008057	Ay kafag ngay taw Udyu glong anya te, Yo limak safuluk banwa, ay o nalag wo Abrayam.
43008058	Kafag ngay taw nafuyut gang laman namana anya. Ay Isus nasuksuan ay nalo siginans Dius at tagbia fag bale.
43008059	Kafag ngay taw nafuyut gang laman namana anya. Ay Isus nasuksukan ay nalo siginans Dius at tagbia fag bale.
43009001	Gina Isus gdalan nalag sik mangama yud glag siginan nu kasalug.
43009002	Ay at ngay tagadal ginto anya te, Takamoyung, sinu manga fia at ke asalanan, tuy fag mangama at fagyudun glag, o kanya at yud glag, ay o man nga at ngay fagtainan.
43009003	Isus gbalus te, At fagyudun glag siginan ngay nu kasalug bunwa kanya ay at fagtainan at asalanan, nu bunway laman Dius gfasure at fakamulun sa anya.
43009004	Itam, masine nu gfakamulun tam at nasugu angku at fagyafafakamulunun kaduge nu menit yay. Nu ndasug wa at yabi we taw ya mafakamulun.
43009005	Kaduge au ste swa daga au wan fagmayamagun sas fagayu taw.
43009006	Isus nu nalong katanya, kanya gtufe sas daga ay naawat lifak. Ay nafatayuk sat yud glag at mata.
43009007	Ay sanya ginan, Isus glong anya te, Loi wan ay namegus o am mata sanya sas fagigusan at ngayan te, Silue. Silue at masuad te, Nasugu. Ay katanya wa fia at yud glag at fakamulun, ay nfoli wan, ay glag wan.
43009008	At ngay fasabale ay at ngay nalag anya ebi gina yud glag, glong te, O nunda bunwa tuy fag mangama at dan gugat get.
43009009	Ay tibak taw glong te, kanya wan. Tibak taw glong te, Duan, sik taw way tagfaning at kamatan. Ay kafag mangama gbalus te, au wan.
43009010	Ay kafag ngay taw ginto anya te, Setain nu namadama o.
43009011	Ay kanya gbalus te, Sik mangama at ngayan Isus naawat sik lifak ay nafatayuk sa ku mata, ay glong angku te, Loi wan sas Silue ay fegusi am mata. Ay nalo au sanya ay nafegus au ku mata, ay glag kwan.
43009012	Kafag ngay taw ginto anya te, Dada wan kanya. Kafag mangama gbalus te, Kwa nasaful ya.
43009013	Sik ngay taw nataban at dan yud glag sas taw Mafalayun.
43009014	Famiangalay fag menit Isus nu kawat lifak ay nu gfafia at yud glag.
43009015	Ay sanya fag ngay taw Mafalayun ginto sat yud dan glag te, Tain nu kafia o. At yud dan glag gbalus te, Isus nafatayuk sa ku mata lifak ay sanya ginan nanamegus au ay glag kwan.
43009016	Ay tibak taw Mafalayun glong te, Kafag taw wa siginans Dius, aroro gfakamulun way dewa sis famiangalay fag menit. Ay tibak taw glong te, Tain ro nu mafafakamulun at ngay madulo fag fakamulun nu sik tagasalanan way. Wa masadi kafag ngay taw at amatanganan.
43009017	Nu katanya kafag ngay taw gdog yay ginto sat yud dan glag te, Ay emu, tain am longan sa baliwa anya, dakngani kanya nafafia am mata. Kanya gbalus te, Kanya Dius at taglong at sadi.
43009018	Ay taw Udyu at ngay funan wa gafanud te, kanya wa ngaro fia yud dan glag, ay kanya nafauro kafag taw at fagtainan.
43009019	Ay ginto anya te, O tuy ay baguama, ay longan te, wa glag siginan nu kasalug. Wain katsi at faglagun wan.
43009020	At ngay fagtainan gbalus te, Saful wami te, kanya em baguama, ay saful yangay ami te, wa glag siginan nu kasalug.
43009021	Dewa katanya, yami saful te, wain katsi at faglagun wan. Yami saful te, sinu at nafafia anya. Sai wa anya nu ginto am, kanya mafagtainan wan. Mafafoyung wa ro sa baliwa at sadili.
43009022	Katanya at fagtainan at longan aroro kalimu taw Udyu at ngay funan, aroro kafag ngay funan nsadi wa te, Aiyani wan siginans bale fakafulan nus nga sinu tagfoyung te, Isus kanya wan Fagtayukan.
43009023	Kanya wan at ngay fagtainan at fagnalongun te, Kanya mafagtainan wan, sai wa anya nu ginto am.
43009024	Ay kafag ngay funan gdog yay gfauro at yud dan glag ay glong anya te, Foyungi emi at matuyan. Saful wami te, kanya fag taw sik tagasalanan way.
43009025	Kanya gbalus te, Kwa saful, o kanya sik tagasalan way, o ay bundi. Ay sadi ku nasaful, dan au yud glag, ay katsi glag kwan.
43009026	Ay kafag ngay taw ginto anya te, Nataw at fakamulun sa emu. Setain nu gfafia emu.
43009027	Kanya gbalus te, Nafoyung kwa ayu, ay dewa katanya, wam kaylat gdungugan. Ay wain ay fakaylatun gdog yay gdungug. O kaylat yangay am nu at tagadal am.
43009028	Ay kanya gfalingun glong te, O wan at tagadal. Ay ami Muises waymi at ngay tagadal.
43009029	Nasaful wami te, Dius naringang sas Muisis, ay wami saful te, daginan kanya fag taw.
43009030	Kafag mangama gbalus te, Kanya wa ngaro at madulo. Wam nasaful te, daginan kanya, dewa nafafia ku mata.
43009031	Nasaful wa tam te, Dius wa gdungug at ngay tagasalanan. Tagseg way lang ay tagfakamulun at fakaylatun Dius fagdungugun.
43009032	Siginans fakasigadan daga we mafafia at yud glag fag taw siginan nu kasalug.
43009033	Kanya fag taw nu dway siginans Dius wa mafafakamulun.
43009034	Kafag ngay taw Mafalayun gbalus te, Ansalug o siginans asalanan, ay o yay tagfoyung emi. Ay kafag ngay taw naiyan wa anya siginans bale fakafulan.
43009035	Isus nadungug te, taw Mafalayun naiyan kafag taw at yud dan glag. Ay kanya nalo sa kafag mangama ay ginto te, O gafanud o sas Taw at Baguama.
43009036	Ay kafag mangama gbalus te, Fagtainan, longi angku sinu kanya. Kaylat au gafanud sa anya.
43009037	Isus glong te, Nalag wo anya. Katsi tagfakamatoan emu, kanya wan.
43009038	Kafag mangama gbalus te, Ku Fun, sabv, gafanud au. Ay kanya gtudan sas Isus daga salubangan.
43009039	Ay Isus glong anya te, Ku fagindasugun ste swa daga laman nanginsaful au fagayu taw te, O e asalanan, laman at ngay yud glag, glag tua ban, ay laman at ngay taglag wa ban glag.
43009040	Tibak taw Mafalayun at malindug sanya nadungug ay ginto Isus te, O am longan at masuad te, wami yangay glag.
43009041	Isus gbalus te, Nu dway am glag, wam nangus e asalanan. Ay aroro glong am te, Glag tuami, nu katanya e asalanan yayam.
43010001	Anud wa fia nu glong au ayu te, tagsakbo sa sangay tupa at ubung nu dway fia sas sakbawan nu gdalan, nu sa way sik yud masine gsakbo, kanya ang way tagfangkamul ay takamasing.
43010002	Ay at tagdalan sas sakbawan fia, kanya wan tagalaga at ngay tupa.
43010003	At tagulit sakbawan nafasakbo anya, ay at ngay tupa gdungugan at aringang. Ay kanya guro at ngay tupa at ngayan ay gfaduksun siginan sad ubung.
43010004	Ay nu nafaduksun wan, kanya gguna at ngay tupa ay at ngay tupa galo wa anya, aroro gtogdungug tua at aringang.
43010005	Kanya wa nangalo tibak tagalaga at fagyudun gtoglag, sarokta kanya gfanlagyuan way lang, aroro kanya wa gtogdungug at uro.
43010006	Isus nafoyung tuy fag faydayuanan ay kafag ngay taw wa natogdungug at foyungan.
43010007	Isus gdog yay glong te, Anud wa fia nu glong au ayu te, au wan at ngay tupa at sakbawan.
43010008	At ngay naguna angku, kanya tagfangkamul ay takamasing way. At ngay tupa wa gdungugan anya.
43010009	Au wan sakbawan. Nus nga sinu tagdalan sangku nu gsakbo, kanya umlangfe. Kanya gsakbo ay gduksun ay glag at fagsabsaban.
43010010	At tagfangkamul fagnangadasugun stae at algan laman nanfangkamul, namabul ay namamin. Ay ku fagindasugun laman fagayu taw mafabul sik matuyan ay yud e kurang fag leleg.
43010011	Au wan at masine fag tagalaga. At masine fag tagalaga gfon at leleg laman at ngay tupa gleleg.
43010012	Sik taw nu mabayadan way, ay nu dway fia tagagbilug tupa, nu glag te, kadasug wan idu talun, kanya glagyu wan. Gubun wa at ngay tupa, aroro kanya bunwa anya at ngay tupa. Nu katanya idu talun nayugfu at sadik tupa, ay at tiba sumaruayan wan.
43010013	Kanya fag taw glagyu wan aroro mabayadan way, ay wa kafanyu at ngay tupa.
43010014	Au wan at masine fag tagalaga. Saful au ku ngay tupa, ay kanya saful angku,
43010015	kata ku Mama nu saful angku ay kata nu saful au ku Mama. Gfon au ku leleg laman ku ngay tupa gleleg.
43010016	E tiba kyayk tupa, at yud yay sisad ubung. Masine nu gtaban kyangay ay galaga, laman kanya gdungugan ku aringang, ay laman gadgaloan fia ay sadi tua at tagalaga.
43010017	Ku Mama kesug angku aroro gfon kban ku leleg laman gdog kyay ban gbul.
43010018	We mafabul siginan angku ku leleg nus nga sinu, nu bunway gfon kwa fia. Ay e fagmabalyananun au gfon ay gdog yay gbul. Kanya ku Mama at suguan angku.
43010019	Ay at ngay taw Udyu at amatanganan wa masadi, aroro Isus at ngay nalong.
43010020	Ay ngayuk taw glong te, E gfafansaful anya, ay nalyam at amatanganan. Wain tam fagdunguganun anya.
43010021	Ay tibak taw glong te, We taw mafafoyung katanya at kintayuk tagfafansaful. O nunda tagfafansaful mafafia at yud glag.
43010022	Ebi gina marios fag buknga. Ndasug sik yafun fagamatanganun fag yafun nu gfalganan Dius at tagbia fag bale sis Erusalem.
43010023	Ay Isus glao sis Dius at tagbia fag bale, sis Sulumun at tangbi aba.
43010024	At ngay taw Udyu maligung Isus ay glong anya te, Seduge ya ban nu gfanya ami nu gfoyung o emi te, Au wan Fagtayukan. Foyungi wa fia emi mayamag.
43010025	Isus gbalus te, Nafoyung kwa ayu ay wam gafanud. Ku ngay fakamulun sa ku Mama at fagmabalyananun tagfatuyan te, matuyan ku longan sa baliwa angku.
43010026	Dewa katanya wam gafanud sangku aroro bunwa am ku ngay tupa.
43010027	Ku ngay tupa gdungugan angku, ay saful au anya ay kanya galo angku.
43010028	Gfon au anya leleg at yud e fakatabuan, ay kanya ban kabavn di gafaurianan, ay nus nga sinu we maago anya siginan ku daluap.
43010029	Ku Mama at nafon angku ku ngay tupa. Ay ku Mama amabalyanan yap tua fagayu, ay nus nga sinu we maago kafag ngay tupa siginan ku Mama at daluap.
43010030	Sadi ami, au ay ku Mama.
43010031	Ay kafag ngay taw Udyu gdog yay gfuyut gang laman namana anya.
43010032	Ay Isus glong anya te, Ngayu ku nafalag ayu at masine fag fakamulun siginan ku Mama. Inday fag fakamulun ku nafakamulun kayam namana way angku gang.
43010033	Ay kafag ngay taw gbalus anya te, Bunwa at masine fag fakamulun em fagnamanaun emu gang, nu bunway aroro nalong o mauri sa baliwas Dius. Aroro kamaningan o te, Dius yangay o, dewa way o sik taw lang.
43010034	Isus gbalus anya te, O nunda wa nriruk sa ay Rirukan te, Glong au te, am wan sik ngay dius.
43010035	Kanya fag ngay taw Dius at fagfonan at longan, nafangayan te, sik ngay dius. Ay we taw mafafamayud at Rirukan.
43010036	Dius nafili ay nasugu angku ste swa daga, ay setain ro katsi nu malong am te, nalong au mauri sa baliwas Dius ku nalong te, Au wan Dius at Baguama.
43010037	Nu dakway nafakamulun ku Mama at fafakamulun angku, lag am gafanud sangku.
43010038	Ay nu gfakamulun aktua kanya, afanudi tua sa ku ngay fakamulun, deyud am kaylat gafanud sangku. Nu katanya tua, antuyan wam te, ku Mama si wa angku, ay au si kwa ku Mama.
43010039	Ay kafag ngay taw gdog yay nangugatan nanggamat Isus, ay Isus nalo wan, ay wa sanya ya.
43010040	Isus gdog yay nadife liskung Urdan ay nalo sas Uan ebi at fagfasurungan fag talun, ay gbanwan sanya.
43010041	Ay ngayuk taw at nangakbang sa anya. Kafag ngay taw glong te, Uan, deyud e nafakamulun at madulo, matuyan at longan sa baliwa tuy fag taw.
43010042	Ay sanya ngayuk taw at nafanud sas Isus.
43011001	Sik taw at ngayan Lasaru e fakasaitun. Kanya gbanwan sis furuan Betania. Sanya yangay Maria ay at kaka Marta at fagbanwanan.
43011002	Maria wan at naugwag at famaebakayuk ay at narus at buk sa tam Fun at darafa. Ay at faduksay Lasaru, kanya wan at ke fakasaitun.
43011003	Nu katanya duksay mangena nasugu sas Isus te, Em Fun, am fakesugun am faduksay e fakasaitun.
43011004	Ay Isus nu nadungug katanya glong te, Kanya fag fakasaitun wa katabu sas fakabulun, nu bunway laman at ngay taw sumeg Dius, ay laman sumeg yangay Dius at Baguama.
43011005	Isus kesug tua Marta, Maria ay Lasaru tagfaduksayan.
43011006	Dewa katanya Isus gfalangfe yay duak menit sit fagbanwanan, siginan nu nadungug te, Lasaru e fakasaitun.
43011007	Ay nu nlangfe katanya, Isus glong sat ngay tagadal te, Bastam, gdog yap tam kafoli sas talun Udea.
43011008	Ay at ngay tagadal gbalus te, Takamoyung, o nunda bunwa ebi vtv yay vtv at ngay taw Udyu at algan nu namana emu gang. Wain am fagdogun yay.
43011009	Isus glong anya te, O nunda nu fagngabak menit wan, wa labi duak uras. Sik taw nu glao kaduge nu menit di kataid. Aroro kanya glag tua fagmayamagun ste swa daga.
43011010	Dewa katanya sik taw nu glao nu si way sad yabi kataid way, aroro we si anya fagmayamagun.
43011011	Ay sanya ginan Isus glong te, Tam faduksay Lasaru gtiug way. Glo kwan laman namulo au anya.
43011012	Ay at ngay tagadal glong te, Em Fun, kanya nu gtiug way, kafia way ro.
43011013	Isus at longan at masuad Lasaru nbul wan. Ay at ngay tagadal at amatanganan te, gtiug way kata ebi ginan.
43011014	Aroro katanya Isus nafayamag te, Lasaru nbul wan.
43011015	Aroro sayu gfanagsag au te, kwa sanya, laman gafanud tuam sangku. Bastam wan, nanlag watam anya.
43011016	Tumas at nafangayan te, Tagasfuan, glong sat ngay ibama te, Bastam wan laman kabul watam gasfuan anya.
43011017	Isus nu ndasug sas furuan Betania, nasaful te, ufat wak menit Lasaru nu mafolian.
43011018	Betania ay Erusalem at kayayuan tuluk kadungug tabag nu gtarakit,
43011019	ay ngayuk taw Udyu at nansibo Marta ay Maria laman namasun anya sa baliwa at faduksay at nabulan.
43011020	Ay Marta nu nadungug te, Isus kadasug, kanya namablang anya, ay Maria si wayt bale.
43011021	Marta glong sas Isus te, Ku Fun, nu ste di o, satu ro ku faduksay wa nbul.
43011022	Baliwan, saful kwa te, dewa katsi Dius gfon emu nus nge wain am fagetun sa anya.
43011023	Ay Isus glong anya te, Gdog yay ro gleleg am faduksay.
43011024	Marta gbalus te, Saful kwa fia te, kanya gdog yay ban gleleg sa taguyan fag menit, gina ban fagayu taw gdog gleleg.
43011025	Isus glong te, Au wan tagfadog gleleg ay at fagelelegun. Nus nga sinu tagafanud sangku, dewa nbul gdog yay ban gleleg.
43011026	Ay nus nga sinu tagleleg ay tagafanud sangku kabavn ban di kabul. O gafanud o.
43011027	Marta gbalus te, Sabv, ku Fun. Gafanud au te, o wan Fagtayukan, Dius at Baguama, at fatuyanan te, takadasug ban ste swa daga.
43011028	Ay Marta nu nalong wa katanya, noli wan. Ay nanguro at faduksay Maria, ay ginasan glong te, Ndasug wan tam Takamoyung, guro emu.
43011029	Ay Maria nu nadungug katanya masakit nu kalindug ay glo namablang Isus.
43011030	Ay Isus ya ndasug sas Betania, si yays Marta at fagfablangan anya.
43011031	Ay at ngay taw Udyu, Maria at ufud sit bale laman gfasun, nu nalag te, Maria masakit nu nlindug ay naduksun, kanya fag ngay taw nangalo anya. At amatanganan te, Maria glo sas fagfolian laman nanwayway.
43011032	Ay Maria nu ndasug sas Isus, nlub sat salubangan ay glong anya te, Ku Fun, nu ste di o, satu ro ku faduksay wa nbul.
43011033	Isus nu nalag Maria ay at ngay taw Udyu nu gwayway, kanya gafaningan kabalu daul.
43011034	Ay Isus ginto anya te, Dada nu gfoli am anya. Kanya glong te, Ku Fun, wainyayo, damai.
43011035	Isus gwayway.
43011036	Ay kanya fag ngay taw Udyu glong te, Damai, maksvn wa maksvn kanya nu kesug Lasaru.
43011037	Ay tibak taw glong te, Kanya fag taw mafafia at yud glag. Wain kanya fagyudun masalag ya Lasaru nu kabul.
43011038	Isus nu ndasug sas fagfolian gdog yay gengasan aba. Kanya fag fagfolian sik luib madingdingan sik gang.
43011039	Isus glong te, Falelegani kafag gang. Ay Marta glong te, Ku Fun, katsi basung wan. Ufat wak menit kanya nu mabulan.
43011040	Isus glong te, O nunda kwa nalong emu te, nu gafanud tuo sangku lumag o Dius at fagmasineun.
43011041	Ay kanya fag ngay taw gbul at faningding fag gang. Isus gtangda ay glong te, Mama, guseganan au sa emu, aroro gdungug tuo angku.
43011042	Nasaful kwan gdungug tuo gugat angku. Ku fagnalongun katanya laman ste fag ngay taw tagligung angku gafanud te, o wan at nasugu angku.
43011043	Nu nalong wa katanya, Isus guro daul te, Lasaru, duksuni.
43011044	Ay at kinbul ngani naduksun, ay masifigan yay sik ngay ramit aba at daluap ay at darafa, ay at mata masifigan yay sik fangarus fangenit. Isus gsugu sa sangay taw te, Buskadi at fansifig anya, maro kalfas.
43011045	Ngayuk taw Udyu at nasibo Maria nalag Isus at nafakamulun, ay nafanud sa anya.
43011046	Dewa katanya, tibak taw nalo sas taw Mafalayun ay namarita Isus at nafakamulun.
43011047	Ay at ngay fun tagfon fanggalangun ay at ngay taw Mafalayun gfaful taw Udyu at ngay funan, ay glong te, Tain ban tam fakamulun. Kanya fag taw gfakamulun ngayuk madulo.
43011048	Nu dway ban tam kasalag ya, fagayu ban taw gafanud wa sa anya. Malgau ban at ngay taw Ruma kadasug ay nanrasras Dius at tagbia fag bale ay namamin tam ngay taw.
43011049	Ay at sadi sanya, Kayfas, kanya at tiba tungud fag tagfon fanggalangun ginanya fag banwa, glong te, Wam e fagsafulun.
43011050	O wam e amatanganan ya te, at masine santam sik taw yakman lang takabul aroro sas furuan, nu ddi ngap ban fagayu taw kamin.
43011051	At fagnalongun katanya bundi lang siginan at sadili amatanganan, nu bunway Dius at nafon anya. Kanya at tiba tungud fag tagfon fanggalangun ginanya fag banwa, ay nafoyung te, Isus ban nangabul laman sas fagdaul furuan.
43011052	Bundi lang sanya fag furuan nu bunway namasadi fagayu Dius at ngay unga at tagrapyagan sas fagdaul daga.
43011053	Siginan ngay ginanya, kafag ngay funan at algan namabul Isus.
43011054	Ay Isus wa gasafulan ya nu glulian sis wa taw Udyu, nu bunway kanya glo wan sa sik furuan munakbang sas talun at yud e taw. Kafag furuan at ngayan Efraim. Ay gbanwan sanya gadgaloan at ngay tagadal.
43011055	Nu munakbang wan taw Udyu at fagsegan fag yafun daul, at ngayan te, Famalangfe, ngayuk taw takadasug sas Erusalem siginan tibak talun sit ngay ligung laman gfasine at ngay sadili gfaning at kaugalian.
43011056	Kafag ngay taw grvbvy Isus. Ay kanya gidgintoan sad basad Dius at tagbia fag bale te, Tain nu gamatangan am. O kanya ban kadasug sas fagsegan fag yafun daul.
43011057	Ay at ngay fun tagfon fanggalangun ay at ngay taw Mafalayun e suguan te, Nus nga sinu fag taw fasafuli wa vtv nu nasaful te, sanya Isus, laman ro kanya namagamat anya.
43012001	Unum yak menit ay kadasug wan at fagsegan fag yafun daul at ngayan te, Famalangfe. Ay Isus ndasug sas furuan Betania, sas Lasaru at furuan, Isus at nafadog yay gleleg.
43012002	E gfafalganan sik yafun sas Isus. Marta taggubuk ay Lasaru tagfasfuan Isus gfangon.
43012003	Ay Maria nabul sik famaebakayuk fag mamam yud e suglat, ay mabiat at famayad, ay naugwag sas Isus at darafa ay nararus yangay at buk sas Isus at darafa. Ay baebakayuk wa daul sanya sis fagdaul bale.
43012004	Ay at sadi Isus at tagadal Udas Iskariute, kanya at namoyung ban Isus sat mauri fag ngay taw. Ay kanya glong te,
43012005	Fangulan. Wain at fagyudun nafalao kafag famaebakayuk ay at nagbulan nafon sat yud e kwa. At kayuan sik taw at nabul salapi sik banwa.
43012006	At fagnalongun katanya wa kafanyu at yud e kwa, nu bunway kanya sik tagfangkamul. Kanya wan tagbuba at salapi, ay dayun wa gbul tiba.
43012007	Isus gbalus te, Lag gsalag anya. Famatoi wa si anya at ba famaebakayuk, at famalganan wa ban at famoli angku.
43012008	Aroro at ngay yud e kwa ste way gugat. Ay au, nu ste au si ayu, bunwa kabavn.
43012009	Ay sik ngay taw ngayu Udyu nadungug te, Isus sis furuan Betania. Ay kanya nalo bundi lang sas Isus nu bunway laman lumag Lasaru, Isus at nafadog yay nafaleleg.
43012010	Aroro katanya, at ngay fun tagfon fanggalangun at algan yangay namabul Lasaru.
43012011	Aroro sas Lasaru, ngayuk taw Udyu takasaruayan siginan kafag ngay fun ay gafanud sas Isus.
43012012	Balabag di, at ngay taw ngayu at kindasug sas Famalangfe fag yafun daul, nadungug te, Isus kadasug ro sas Erusalem.
43012013	Kafag ngay taw nabul sik ngay taya don maragbuk ay nalo siginans furuan laman namablang Isus. Ay nauro te, Fadi fadi, Segi takadasug sas Dius at fagmabalyananun. Masine daul taw Israel at Fun.
43012014	Ay Isus nabul sik riangan asnu ay gsakay, kata Dius at Rirukan te,
43012015	Lag kalimu, taw Erusalem Damai, gakadasugun ay Fun, Kanya gsakay sa sik riangan asnu.
43012016	Isus at ngay tagadal ya natogdungug tuy. Ay Isus ban nu nadog wa naleleg ay e fagmasineun, ginanya ban at ngay tagadal namatang te, katanya Dius at Rirukan at longan sa baliwa anya, ay katanya wan at nafakamulun sa anya.
43012017	At ngay taw tagfaudgufudan Isus gina guro Lasaru siginan at fagfolian ay nafadog yay gleleg anya, kanya fag ngay taw at nabarita.
43012018	Katanya at ngay taw at fagnamablangun Isus, aroro nadungug te, nafakamulun kanya fag mabalyanan fag fakamulun tagfatoglag te, Isus siginans Dius.
43012019	At ngay taw Mafalayun gkamatoan te, Amatangani, wa tam masalag ya. Damai, fagayu taw galo wa anya.
43012020	Ay tibak taw sanya at nanseg sas fagsegan fag yafun, sik ngay taw Griegu.
43012021	Ay kanya nangakbang sas Felipe, tagsiginans furuan Betsaida sis talun Galilea, ay glong anya te, Sama, kaylat ami gyalagun Isus.
43012022	Felipe nafasaful Andres, ay duama nangakbang sas Isus ay gfasaful anya
43012023	Ay Isus gbalus anya te, Ndasug wa fag buknga laman gfasure Taw at Baguama at fagmasineun.
43012024	Anud wa fia nu glong au ayu te, sik bvtang nu dway ntanum ay nangabul, kanya sik bvtang way gugat. Ay kanya nu nbul wan, kanya ban grawvg ngayu.
43012025	Nus nga sinu takesug at leleg umkalyam ban at leleg. Ay at yud kesug at leleg ste swa daga kanya ban mul leleg at yud e fakatabuan.
43012026	Nus nga sinu nu kaylat nangafagsuguanan angku, at masine nu galo angku, ay nus nga nday au, sanya yangay ku fagsuguan. Ay ku Mama gfauseganan nus nga sinu tagafagsuguanan angku.
43012027	Katsi gafanawa au daul. Nataw ku longan at masine. O glong au te, Mama falangfei angku takadasug ku fagnangidapanun. Duan. Aroro katanya ku fagindasugun, laman nandalan kanya fag fagidapun.
43012028	Mama, fasurei am fagmasineun. Ay ndasug sik aringang siginans banwa glong te, Nafasure kwan ay gdog kyay ban gfasure.
43012029	Ay at ngay taw tagsanya nadungug ay glong te, Glingsi. Ay tiba glong te, sik tagbarita gkamatoan anya.
43012030	Ay Isus glong anya te, Kanya fag aringang at fagindasugun laman ggubuk ayu, wa sangku.
43012031	Katsi, fagayu taw ste swa daga Dius ginsaful te, O e asalanan. Ay katsi fagdaul daga at fun gaiyanan wa ban.
43012032	Ay nu nkabat kwa ban siginans daga, namakbang au fagayu taw sa angku.
43012033	At fagnalongun katanya gfasaful te, setain ban nu kabul.
43012034	At ngay taw gbalus anya te, Muisis at longan at foyungan emi te, Fagtayukan gbanwan kabavn ban. Wain am fagnalongun te, Taw ban at Baguama nkabat ban. Sinu kafag Taw at Baguama am longan fia.
43012035	Isus glong anya te, Wa ban glugo ya fagmayamagun nu si ayu. Fataglayuni nu glo am kaduge nu mayamag, laman di am gaduluman. Taglao sas madulum wa saful at dalan.
43012036	Gina ste yay fagmayamagun, afanudi sas fagmayamagun, laman gbanwan am sas fagmayamagun. Isus nu nalong katanya, nalo sanya ginan ay nasuksuan at ngay taw.
43012037	Isus nafakamulun at ngay mabalyanan fag fakamulun tagfatoglag te, kanya siginan Dius. Ay dewa kafag ngay taw nalag, wa gafanud sa anya.
43012038	Nu katanya anfasludan Dius at taglong Isayas at longan te, Ku Fun, sinu at nafanud sa em foyungan. Ay dada tam Fun nu nafasure at fagmabalyananun.
43012039	Nu katanya kanya wa namakatu ya gafanud aroro Isayas nalong yangay te,
43012040	Dius nafayud wa glag kafag ngay taw, ay nafaogat at amatanganan. Ay Dius glong te, Satu ro nu dyaman katanya Kafag ngay taw glag tua ban, ay gtogdungug tua ban ay kafoli wa ban sa angku ay namafia kyay ban anya.
43012041	Isayas at fagnalongun katanya aroro nalag Isus at fagmasineun ay nafoyung sa baliwa anya.
43012042	Dewa katanya ngayuk taw Udyu at fun gafanud sa anya, ay kanya wa gfasaful aroro kalimu at ngay taw Mafalayun te, gaiyan ban anya siginan at bale fakafulan,
43012043	aroro gtungud yay Dius nu gfauseganan anya kanya nu kaylat taw nu gfauseganan anya.
43012044	Isus mabitsug nu guro te, At tagafanud sangku bundi lang sangku nu gafanud nu bunway anggan tua sat nasugu angku.
43012045	At nalag angku nalag yangay anggan at nasugu angku.
43012046	Ndasug au laman sik fagmayamagun au ste swa daga, laman tagafanud sangku di ban gbanwan sasad madulum.
43012047	Nus nga sinu at nadungug ku longan ay deyud gfaning, dakdi gfaurianan anya. Aroro ku fagindasugun kwa nanfaurianan nus nga sinu fag taw ste swa daga, nu bunway laman namalangfe au anya.
43012048	E gfauri ban nus nga sinu takauri angku at yud kaylat gfaning ku longan. Ku foyungan fag longan tagfauri sanya fag taw sa taguyan fag menit.
43012049	Aroro ku foyungan bundi lang siginan ku sadili, nu bunway siginan tua ku Mama at nasugu angku. Kanya wan at nafon angku ku fagnanlongun ay ku fagnamoyungun.
43012050	Ay nasaful kwan ku Mama at suguan tagfon leleg at yud e fakatabuan. Nu katanya gfoyung au fagayu ku Mama at longan angku.
43013001	Gakadasugun wan taw Udyu at Famalangfe fag yafun. Isus saful wa te, ndasug wan at buknga nu gubun ste swa daga laman kafoli wa sat Mama. Kanya maksvn nu kesug at ngay tagadal, ay gfalag sa anya te, kafanud nia nu kesug anya.
43013002	Isus at ngay tagadal gfangon. Ay Satanas nafae amatanganan wan sas Udas Iskariute, Simun at baguama, laman gfoyung ban Isus sat mauri fag ngay taw.
43013003	Isus nasaful wa te, at Mama nafon wa anya fagdaul at fagmabalyananun, ay kanya nasaful yangay te, siginans Dius ay kafoli wa sas Dius.
43013004	Isus namalindug siginans fagfangonan ay gbul at lanbung ay gsalod sat fagwan sik fangarus fangenit.
43013005	Ay sanya ginan, kanya gtalin mamam sas palanggana ay gfasigad wa gfegus at ngay tagadal at darafa, ay grarus at famutus at fagwan fag fangarus fangenit.
43013006	Ay Isus nu nkakbang sas Simun Pedru, Simun Pedru glong anya te, Ku Fun, o wo way ro tagfegus ku darafa.
43013007	Isus gbalus te, Yo nasaful ku fakamulun katsi, ay abandi ban, sumaful yayo.
43013008	Ay Pedru glong anya te, Dakwa gfafegus sa emu ku darafa. Isus gbalus te, Nu dakway gfegus emu, wo e fagmasadiun sangku.
43013009	Nu katanya Simun Pedru glong anya te, Ku Fun, dangay ro lang ku darafa am fagfegusun, anggani tua ro ku daluap ay ku alfuyu.
43013010	Isus glong te, Sik taw nu naigus wan we fagfegusun ya, nu bunway at darafa yakman lang, aroro kanya mafegusan wam. Ay am mafegusan wam fia, dewa katanya, bunwam fagayu at mafegusan.
43013011	Isus saful wan at namoyung anya sat mauri fag ngay taw. Katanya at fagnalongun te, Bunwam fagayu at mafegusan.
43013012	Isus nu ntabu wa gfegus at ngay tagadal at darafa, kanya gdog wa gsulun at lanbung ay malunggung. Kanya ginto sat ngay tagadal te, O nasaful am ku nafakamulun sayu at masuad.
43013013	Nafangayan am angku ay Takamoyung ay ay Fun. Matuyan wan kanya aroro katanya kwa fia.
43013014	Ay au, ay Fun ay ay Takamoyung nu nafegus ktua ay darafa, masine anggan am fedfegusani mesa ay usa at darafa.
43013015	Nafoyung au ayu sik fagfaningan ay kanyai ban ay fagfaningun.
43013016	Anud wa fia nu glong au ayu te, we fagsuguan tagtungud at fun, ay we nasugu tagtungud at nasugu anya.
43013017	Nu natogdungug tuam kanya fagayu, ay nu gfakamulun tuam, guseganan tuam.
43013018	Ku longan fia bunwam fagayu. Saful kwa ku ngay nafili. Dewa katanya, laman gfafasludan kata Dius at Rirukan te, Kafag taw at nafasfuan angku gfangon, kanya at nafauri angku.
43013019	Siginan katsi, gfoyung kwa ayu katanya, gina yud anfasludan, laman ban nu nfasludan wan, gafanud am te, au wan Fagtayukan.
43013020	Anud wa fia nu glong au ayu te, takaylat ku nasugu, au wan at fakaylatun. Ay at takaylat angku, at fakaylatun at nasugu tua angku.
43013021	Isus nu nafoyung wa katanya, kabalu sat amatanganan ay glong te, Anud wa fia nu glong au ayu te, am wa ro at sadi at namoyung angku sat mauri fag ngay taw.
43013022	Ay at ngay tagadal gdaddaman ay wa saful te, sinu manga at fatungulan fia.
43013023	Isus at fakesugun fag tagadal malunggung ay gsarare sa anya sat dubdub.
43013024	Ay Simun Pedru gyafe at daluap sanya te, Agvd, intoi sas Isus te, Sinu fag taw at fatungulan.
43013025	Ay kanya nangasarare fia sas Isus at dubdub ay ginto te, Em Fun, sinumi manga fia am fatungulan.
43013026	Isus gbalus te, Ku fagfonan ro ku fagnamasurungun fag tinapay. Ay nu nafasurung sik tinapay, nafon sas Udas, Simun Iskariute at baguama.
43013027	Ay Udas nu nabul wa tinapay, Satanas nasakbo sa anya. Ay Isus glong te, Fakamuluni wa vtv am fakaylatun.
43013028	Ay dewa katanya nus di sadi sanya at tagfasfuan anya gfangon we nasaful Isus at longan at masuad.
43013029	Aroro Udas wan tagalaga at salapi, ay tibak tagadal at amatanganan te, Isus glong way anya te, Namul o tam falganan ban sis fagsegan fag yafun daul at ngayan Famalangfe, ay man nga nu glong gsugu way te, Namon o sat yud e kwa.
43013030	Ay Udas nu nafangon wan, nalo wan. Ay ginanya nyabi wan.
43013031	Udas nu nalo wan, Isus glong te, Katsi ban kasure Taw at Baguama at fagmasineun, ay siginan angku umsure yangay Dius at fagmasineun.
43013032	Ay nu nsure wan Dius at fagmasineun siginan angku, Dius gfasure yangay ban angku, Taw at Baguama at fagmasineun siginan anya, ay gfakamulun wa vtv katanya.
43013033	Isus glong sat ngay tagadal te, Ku ngay sisian am, wa glugo ya sirut nu galo au ayu. Nanrvbvy ban am angku, ay glong au ayu te, kata ku longan sa sangay taw Udyu at ngay funan te, Wa ban am madasug sa ku fagnangadasugan.
43013034	Gfoyung au ayu sik suguan bagu te, Edkesugani. Kata nu kesug au ayu, edkesugani yangay.
43013035	Nu kedkesugan tuam, fagayu taw sumaful te, Am wan ku ngay tagadal.
43013036	Simun Pedru ginto te, Ku Fun, dada ban nu glo wo. Isus gbalus te, Katsi, ya ban o manangalo angku sa ku fagnangadasugan, ay tiba bank menit nangalo wo angku.
43013037	Pedru ginto yangay te, Ku Fun, wain ban ku fagyudun manangalo emu katsi. Mafalganan kwa kabul aroro sa emu.
43013038	Ay Isus gbalus te, O mafalganan wo kabul aroro sangku. Ay anud wa fia nu glong au emu te, tabag ya gtarakit nu dyakmay o nafamuag tulu ginan te, wo gtoglag angku.
43014001	Lag am gafanawa. Afanudi sas Dius ay afanudi yangay sangku.
43014002	Sa ku Mama at bale ngayu fag suluk. Nu dway katanya ebi ginan nafoyung kwa nangus sayu. Ay glo kwan laman namalganan au ay fagbanwanan.
43014003	Ay fagayu ban nu mafalganan wan, kafoli kyay ban ay namul au ayu, laman manangalo ban am sa ku fagbanwanan.
43014004	Ay saful wam dalan sa ku fagbanwanan.
43014005	Ay Tumas glong anya te, Em Fun, wami saful nus nga nday ban nu glo wo, tain ban nu saful ami dalan.
43014006	Isus glong anya te, Au wan dalan ay at matuyan ay leleg. We taw madasug sa ku Mama nu dakway ban tumaban.
43014007	Nu natoglag di am angku, natoglag yangay am ku Mama. Siginan ban katsi, gtoglag wam ay glag wam anya.
43014008	Ay Felipe glong anya te, Ku Fun, falagi emi am Mama, ay guseganan wa romi.
43014009	Isus gbalus te, Felipe, ngaduge wan nu galo au ayu. O yo natoglag angku. At nalag angku nalag yangay ku Mama. Wain am fagnalongun te, Falagi emi am Mama.
43014010	O nunda yo gafanud te, si au ku Mama ay ku Mama si wa angku. Ku ngay foyungan bundi ku sadili lang longan. Ku Mama tagsi angku tagfakamulun at fakamulun.
43014011	Afanudi wa te, si au ku Mama ay ku Mama si wa angku. Nu dway am gafanud katanya, afanudi siginan ay nalag fag ngay madulo fag fakamulun.
43014012	Anud wa fia nu glong au ayu te, Tagafanud sangku mafafakamulun yangay ku nafakamulun, ay gtungud yay kanya, aroro sa kwa ku Mama.
43014013	Ay nus nge wain ay fagetun sa ku Mama sa ku fagmabalyananun, gfakamulun au laman au, At Baguama, gfasure au ku Mama at fagmasineun.
43014014	Gfakata au nus nge wain ay fagetun sa ku fagmabalyananun.
43014015	Nu kesug tuam angku, gfaning tuam ku ngay suguan ayu.
43014016	Nandarangin au sa ku Mama ay kanya namon ayu sadi yak Tagfasun, laman ban ay ufud kabavn.
43014017	Kanya wan fag Falad tagfasure at matuyan sa baliwas Dius. Ste swa daga at taw wa kaylat gfaning anya, aroro kanya wa nalag ay wa nasaful anya. Ay am, nasaful wam anya aroro gbanwan wa si ayu ay gufud ban gugat ayu.
43014018	Dakdi gfabayan ayu. Di ban am kata sik ngay sisian yud e galaga. Kafoli kyay ban sayu.
43014019	Wa glugo ya sirut at ngay taw ban ste swa daga wa ban glag ya angku. Ay dewa katanya, am, lumag yay ban am angku. Gleleg ban am aroro gleleg au.
43014020	Ginanya ban fag menit sumaful am te, si au ku Mama, ay si wam angku, ay si au ayu.
43014021	At tagfaning ku ngay suguan kanya wan takesug angku. Takesug angku kanya ku Mama at fakesugun. Kesug kyangay kafag taw ay namasure au ku sadili sa anya.
43014022	Ay Udas, bunwa Iskariute fag Udas, glong sas Isus te, Em Fun, tain ro nu gfasure o emu sa emi ay nu yud o gfasure emu sas fagayu taw ste swa daga.
43014023	Ay Isus glong te, Takesug angku gfaning tua ku longan, ay ku Mama kesug anya, ay sanya wami fia fag taw gbanwan.
43014024	At yud kesug angku, kanya wa gfaning ku ngay longan. Ay nadungug ku longan bunwa siginan angku nu bunway siginan tua ku Mama at nasugu angku.
43014025	Kaduge au galo ayu, gfoyung kwa ayu fagayu takatanya.
43014026	Ay at Tagfasun, at Masine fag Falad, ku Mama at fagsuguun siginan ku fagmabalyananun, kanya gfoyung ban ayu fagayu nus nge wain. Ay gfamatang ban ayu fagayu ku foyungan ayu.
43014027	Gfamato au sayu fagmabayanun. Ku fagmabayanun ku fagfonun ayu, di kata ste swa daga at nafon. Lag am gafanawa ay lag am kalimu.
43014028	Nafoyung kwa ayu te, glo kwan, ay kafoli kyay ban sa ayu. Nu kesug diam angku, guseganan tua ro am nangus nu glo au sa ku Mama, aroro ku Mama gtungud yay angku.
43014029	Nafoyung kwa ayu gina yud anfasludan laman ban nu ndasug wan, gafanud tuam sangku.
43014030	Kwa gfaaba ya nu garingang au sayu, aroro ste swa daga at fun kadasug wan. Kanya we fagmabalyananun ya sa angku.
43014031	Dewa katanya at masine ste swa daga at taw nu nasaful te, kesug ktua ku Mama ay ku fagfakamulunun at suguan tua angku. Bastam wan, glo watam.
43015001	Au wan at matuyan fag fun wat, ay ku Mama tagalaga.
43015002	Ay at yud grawvg ya fag ngay sanga ku Mama ggatvng wan, ay at tagrawvg fag ngay sanga ku Mama gbuin ayu sirut laman kaugat yay nu kaayu at rawvg.
43015003	Ansine wam siginan ku foyungan ayu fag longan.
43015004	Banwani si angku ay namanwan au sa ayu. Sik sanga nu dway masugfun sit bilugan wa ban grawvg. Katanya yangay, nu dway am gbanwan si angku wa ban am grawvg.
43015005	Au wan at fun wat, ay am at ngay sanga. At tagbanwan si angku, ay au si kyangay anya, ngayu kanya nu grawvg. Wayam masugfun sangku, wam e fagmakatuun nus nge wain.
43015006	Nus nga sinu at yud gbanwan si angku kanya kata sik fagukasun fag sanga ay kagong wan. Ay e gfaful ay gukas sasad afuy ay kairug wan.
43015007	Nu gbanwan tuam si angku, ay ku ngay longan gbanwan tua si ayu, eti nus nge wain ay fakaylatun, ay gfon wa fia ayu.
43015008	Gfasure am ku Mama at fagmasineun nu grawvg tuam ngayu, nu katanya tua gfatuyan am te, am wan ku ngay tagadal.
43015009	Kesug au ayu kata ku Mama nu kesug angku. Banwani sa ku fakesugun.
43015010	Nu gfaning tuam ku ngay suguan ayu, namanwan wam sa ku fakesugun. Kata nu gfaning au ku Mama at ngay suguan, ay gbanwan au sat fakesugun.
43015011	Gfoyung au sayu katanya laman si wa ayu ku fagusegananun ay laman maksvn nu guseganan am.
43015012	Kata tuy ku suguan ayu, edkesugani tua kata nu kesug au ayu.
43015013	We gtungud ya sik taw at fakesugun nu nafon at leleg sat ngay fagadgalangan.
43015014	Am wan ku ngay fagadgalangan nu gfaning tuam ku ngay suguan ayu.
43015015	Kwa gfangayan ya ayu te, fagsuguan, aroro wa saful at fun at fakamulun, nu bunway gfangayan au ayu te, ku ngay fagadgalangan am, aroro nafoyung au sayu fagayu ku nadungug siginan ku Mama.
43015016	Bunwam at nafili angku. Nafili au ayu laman glo am ay grawvg am, laman ay rawvg gbanwan kabavn. Nu katanya tua, ku Mama namon ayu nus nge wain ay fagetun sa ku fagmabalyananun.
43015017	Gsugu au ayu te, Edkesugani tua.
43015018	Ste swa daga at ngay taw nu kauri daul ayu, nu katanya, asafuli te, sa wa angku taguna at fakaurian.
43015019	Nu gfaning way ro am ste swa daga at ngay taw at ugali, kanya kesug tua ro ayu. Ay aroro wam gfaning ya ste swa daga, nu bunway nafili kwa ayu ste ginan swa daga, nu katanya at ngay taw ste swa daga kauri ayu.
43015020	Amatangani ku longan ayu te, we fagsuguan tagtungud at fun. Kafag ngay taw nafaidapan angku, nu katanya namaidapan yangay ban anggan ayu. Nu nafaning tua ku longan, kanya ban gfaning yangay ay longan.
43015021	Ay kanya namakamulun ban sayu fagayu takatanya aroro gafanud am sangku, aroro kanya wa natoglag at nasugu angku.
43015022	Nu dyaman au ndasug ay nafoyung sanya fag ngay taw, satu ro kanya we asalanan. Dewa katanya katsi kafag ngay taw wa mafamalongan ya te, Wami e asalanan.
43015023	Takadotama angku kadotama yangay anggan ku Mama.
43015024	Kanya fag ngay taw nalag ku ngay nafakamulun at madulo nu snga sinu fag taw at fagyudun mafafakamulun. Nu katanya kanya fag ngay taw e asalanan. Ay kanya fag ngay taw nalag ku nafakamulun fag ngay madulo, ay nu katanya kanya kadotama angku ay kadotama anggan ku Mama.
43015025	Ay kanya nfasludan kata at longan at kinriruk sanya fag ngay taw at Rirukan te, Kadotama angku deyud au e asalanan.
43015026	Ay at Tagfasun, at Masine fag Falad tagfasure at matuyan sa baliwas Dius, kadasug ban siginan ku Mama. Gsugu kban anya sayu siginan ku Mama, ay kanya ban tagfoyung sa baliwa angku.
43015027	Ay gfoyung yangay ban am angku sa sangay taw, aroro siginan ngays fakasigadan gadgaloan watam gugat.
43016001	Nafoyung au sayu katanya laman ban di am kamomuy ay fagafanudun sangku.
43016002	Kanya ban fag ngay taw gaiyan ayu siginan ay ngay bale fakafulan. Kadasug ban tibak buknga nus nga sinu ban at tagfabul ayu gamatangan te, Gfaning au Dius.
43016003	Kafag ngay taw ban makamulun wa fia katanya aroro kanya wa gtoglag ku Mama ay angku.
43016004	Gfoyung au sayu katanya laman nu ndasug ban kafag buknga, gamatang wam te, Ebi nafaguna kwa nafoyung ayu katanya. Ebi taguna kya nafoyung ayu aroro galo kyay ayu.
43016005	Ay katsi kafoli kwan sat nasugu angku. Ay nus di am at sadi wam e ginto angku te, Dada ban nu glo wo.
43016006	Ay kabalu am daul aroro ku ngay foyungan ayu.
43016007	Dewa katanya gfoyung au ayu at matuyan te, ku fagloun sa tua ay fagmasineun, aroro nu dakway nalao, wa ban kadasug at Tagfasun. Ay nu nalo kwa ban, gsugu kban anya sayu.
43016008	Nu ndasug ban at Tagfasun, kanya gfamatang sas fagayu taw ste swa daga te, kafag ngay taw gsalan nu gtoglag sa baliwas asalanan ay sa baliwa at matuyan ay sa baliwas faurianan.
43016009	Kafag ngay taw gsalan nu gtoglag sa baliwas asalanan, aroro kanya wa gafanud sangku.
43016010	Ay gsalan sa baliwa at matuyan, aroro glo kwan sa ku Mama, ay wa ban am lumag ya angku.
43016011	Ay gsalan sa baliwas faurianan, aroro ste swa daga at fun gafaurianan wan.
43016012	Ngayu yay ku fagyafoyungunun ayu, ay katsi yam makatu gamatangan.
43016013	Ay nu ndasug ban at Falad tagfasure at matuyan sa baliwas Dius, kanya ban ggubuk ayu laman sumaful ban am fagdaul at matuyan. Aroro kanya ban at foyungan bundi siginan at sadili longan, at foyungan ban siginan tua at nadungug, ay gfoyung ayu at ngay takadasug ban.
43016014	Kanya ban gfasure ku fagmasineun aroro siginan angku at foyungan ayu.
43016015	Fagayu tagsi ku Mama angku yangay. Katanya ku fagnalongun te, siginan angku at Masine fag Falad at foyungan ayu.
43016016	Wa ban glugo ya sirut ay wa ban am glag ya angku, ay nu nlangfe ban tibak menit, gdog yay ban am lumag angku.
43016017	Tiba at ngay tagadal gkamatoan te, Nataw manga at longan fia at masuad. Wain at fagnalongun te, Wa ban glugo ya sirut ay wa ban am glag ya angku, ay nu nlangfe tibak menit gdog yay ban am lumag angku. Ay nalong yay fia te, Aroro glo kwa sa ku Mama.
43016018	Nataw manga at masuad at nalong te, Wa glugo ya sirut. Ya tam nasaful at longan fia at masuad.
43016019	Ay Isus saful wa at ngay tagadal at fagyaintounun, ay glong anya te, O gamatangan am ku nalong te, wa glugo ya sirut ay wa ban am glag ya angku, ay nu nlangfe tibak menit gdog yay ban am lumag angku.
43016020	Anud wa fia nu glong au ayu te, gwayway ban am, ay kabalu ban am, ay ste ban swa daga at ngay taw guseganan. Ay maksvn ban nu kabalu am. Dewa katanya, ay fakabaluun ban sik fagusegananun.
43016021	Sik mangena nu gfasalug wan, gidapan daul, ay dewa katanya nu nlangfe wan nu gfasalug at ngenge, kalyam wan at fagidapun aroro kanya guseganan at nafasalug fag ngenge ste swa daga.
43016022	Katanya yangay ban am, kabalu ban am katsi ay nu nadog ban tam naladlagan, maksvn tua ban nu guseganan am ay nus nga sinu ban we maago ayu ay fagusegananun.
43016023	Ginanya ban fag menit wam ginto ya sangku. Anud wa fia nu glong au ayu te, nus nge wain ban ay fagetun sa ku Mama sa ku fagmabalyananun, kanya gfon wa ban fia ayu.
43016024	Dasug katsi yam e naet sa anya sa ku fagmabalyananun, eti ay mul wam fia, laman ban maksvn nu guseganan am.
43016025	Aro ku foyungan sayu sik ngay faydayuanan way. Ay nu ndasug ban tibak buknga wa katanya ya nu gfoyung au ayu. Gfafayamagun kwa ban fia nu gfoyung au ayu sa baliwa ku Mama.
43016026	Ginanya ban fag menit get ban am sa anya sa ku fagmabalyananun. Kwa glong te, Gdarangin au sa ku Mama laman sa ayu.
43016027	Aroro ku Mama kesug tua fia ayu aroro kesug tuam angku ay gafanud tuam te, siginan kwa fia ku Mama.
43016028	Siginan au ku Mama ay ndasug au ste swa daga, ay katsi glo kwan ste ginan swa daga ay kafoli kwa sa ku Mama.
43016029	Ay at ngay tagadal glong te, Katsi gfafayamagun wo fia nu gfoyung o emi, bunwa faydayuanan ya.
43016030	Katsi nasaful wami te, nasaful wo fagayu nusnge wain. Nus nga sinu fag taw wa masine ya ginto sa emu. Aroro fakatanyaun gafanud wami te, siginan wo fias Dius.
43016031	Isus glong anya te, Katsi o gafanud wam.
43016032	Kadasug ban tibak buknga ay ndasug wa ngaro, sumaruayan wam, ay mesa mandi am glo sesadi, ay gubun wam angku sesadi. Dewa katanya dakdi gsesadian aroro ku Mama gufud angku.
43016033	Nafoyung au ayu katanya laman e fagmanabayanun tuam siginan ay fagmasadiun sangku. Dumalan ban am fagidapun ste swa daga, ay dewa katanya, faksvni ay amatanganan, aroro nababo kwan at mauri ste swa daga.
43017001	Isus nu nafoyung wa katanya, kanya gtangda sas banwa ay glong te, Mama, ndasug wa buknga. Fasurei am Baguama at fagmasineun, laman au, am Baguama gfasure kyangay am fagmasineun.
43017002	Ay nafon wo sangku, sam Baguama, fagmabalyananun sas fagayu taw, laman gfon leleg at yud e fakatabuan sas fagayu am nafon angku.
43017003	Kata tuy sik taw nu e leleg at yud e fakatabuan, nu gtoglag emu, fag sadik matuyan fag Dius, ay nu gtoglag am nasugu, Isus Fagtayukan.
43017004	Nafasure kwan am fagmasineun sas fagayu taw ste swa daga, aroro nafatabu kwan am nafafakamulun sangku fag fakamulun.
43017005	Nu katanya Mama, katsi foni angku sik fagmasineun sam day tigyangan kata ku nabul gina ta magamut, gina yud ankawat fagdaul daga.
43017006	Nafatoglag kwan am fagmabalyananun sam nafon angku fag ngay taw ste ginan swa daga. Ebi kanya am taw, ay katsi nafon yangay o angku, ay kanya nafaning tua am longan.
43017007	Katsi kanya nasaful wa te, fagayu am nafon angku siginan wa emu,
43017008	aroro nafasaful kwa sanya fag ngay taw am nafon angku fag ngay longan, ay kanya nafaning wan. Ay kanya antuyan wa te, siginan kwa fia emu, ay gafanud wa fia te, o wan at nasugu angku.
43017009	Ay kanya wan ku fagdaranginun, bunwa ste swa daga fag ngay taw nu bunway fagayu am nafon angku, aroro kanya am taw.
43017010	Fagayu ku taw am taw yangay, ay fagayu am taw, ku taw yangay, ay kafag ngay taw wan tagfasure ku fagmasineun.
43017011	Ay katsi ban kwa ste ya swa daga, sa kwa emu, ay kafag ngay taw am nafon angku ste yay swa daga. Masine o, Mama. Dirii kanya fag ngay taw siginan am fagmabalyananun am nafon sangku, laman ban kanya masadi kata nu masadi ta.
43017012	Kaduge nu gufud au kafag ngay taw, nadiri au anya siginan am nafon angku fag fagmabalyananun. Nalaga au fia kafag ngay taw ay nus di sadi di e nfaurianan sas day kafag taw at nangafaurianan laman gfafasludan kata Dius at Rirukan.
43017013	Ay katsi kafoli kwa sa emu. Katanya ku foyungan kaduge au ste swa daga laman kafag ngay taw maksvn nu guseganan kata nu guseganan au.
43017014	Nafon kwa sanya fag ngay taw am longan. Ay at taw ste swa daga kauri daul anya aroro kanya wa gfaning ya ste swa daga at taw at ugali, kata wa angku yud gfaning ste swa daga at taw at ugali.
43017015	Kwa gdarangin sa emu te, buli wan kafag ngay taw ste ginan swa daga, nu bunway dirii anya at Mauri.
43017016	Kafag ngay taw wa gfaning ya ste swa daga at taw at ugali, kata wa angku at yud gfaning ste swa daga at taw at ugali.
43017017	Fafalganani anya sam fagmatuyanun, laman am taw. Am longan at matuyan.
43017018	Nus nga setaw nu gsugu o angku ste swa daga, katanya yangay nu gsugu au kanya fag ngay taw ste swa daga.
43017019	Ay aroro sanya fag ngay taw nafalganan au ku sadili sa emu laman ban kafag ngay taw anfalganan yangay sa emu siginan at matuyan.
43017020	Bundi lang kanya fag ngay taw ku fagdaranginun, anggan tagafanud yay ban sangku aroro kafag ngay taw ban at foyungan.
43017021	Nangus Mama, kanya fagayu masadi fia. Nus nga setaw nu si o angku ay nu si au emu, katanya yay nangus kafag ngay taw nu masadi sa anta, laman ste swa daga at taw gafanud te, o wan at nasugu angku.
43017022	Am nafon angku fag fagmasineun nafon kyangay sanya fag ngay taw, laman kanya matuyan fia masadi, kata nu masadi ta.
43017023	Ay au, si au kanya fag ngay taw ay o si o angku, laman maksvn kanya nu masadi fia. Nu katanya ste swa daga at ngay taw sumaful te, o wan at nasugu angku, ay kesug o kanya fag ngay taw kata nu kesug o angku.
43017024	Mama, kaylat au am ngay nafon angku nu gfaudgufudan tua ban angku sa ku fagnangadasugan ban, laman nanlag am nafon angku fag fagmasineun, aroro kesug wo angku siginan ngay nu yud ankawat daga.
43017025	Matuyan tuo Mama, ay ste swa daga at ngay taw wa natoglag emu. Ay au natoglag ktua emu, ay am ngay nafon angku nasaful tua te, o wan at nasugu angku.
43017026	Nafatoglag kwa emu sanya fag ngay taw ay gfataglayun kyay gfatoglag laman am fakesugun sangku suma anya, ay au si kyangay anya.
43018001	Isus nu ntabu wa gdarangin, glo wan gadgaloan at ngay tagadal. Kanya nadife at tagubungan Kedrun ay nasakbo sa sik wa tanuman.
43018002	Udas saful yangay sanya fag tanuman, aroro Isus malayun sanya gadgaloan at ngay tagadal. Udas at namoyung Isus sas taw mauri.
43018003	Ay Udas nataban sik ngay tagfawayan ay tibak tagulit siginans Dius at tagbia fag bale, at ngay fun tagfon fanggalangun ay taw Mafalayun at nasugu. Kafag ngay taw gafisoan ay e ba famalang ay e ba salung.
43018004	Isus nasaful wan fagayu at fagnandalanun ban, ay gfablang kanya fag ngay taw ay ginto te, Sinu ay fagrvbvyun.
43018005	Ay kanya fag ngay taw gbalus te, Isus tagsiginans furuan Nasaret. Ay Isus glong te, Au wan. Kafag ngay taw malindug gadgaloan Udas at namoyung Isus.
43018006	Isus nu nalong te, Au wan, kanya fag ngay taw nsugud ay ntangda way lang sas daga.
43018007	Ay Isus gdog yay fia ginto te, Sinu fia ay fagrvbvyun. Kanya fag ngay taw gbalus te, Isus tagsiginans furuan Nasaret.
43018008	Isus gbalus te, Nalong kwa ayu te, au wan. Nu au wan ay fagrvbvyun, to sanya maro glo wan tuy fag ngay taw.
43018009	At fagnalongun katanya laman kafasludan at longan te, Di e nalyam nus di sadi am nafon angku.
43018010	Ay Simun Pedru nagunut at fiso ay nabasing tiba tungud fag tagfon fanggalangun at fagsuguan ay nlawis way lang si baliwa t'siun fag talinga. Kafag fagsuguan at ngayan Malku.
43018011	Ay Isus glong sas Pedru te, Fafolii wan am fiso. Masine nu nanginum kban sas fagidapun ku Mama at nafon angku fag taya.
43018012	At ngay tagfawayan ay at fun ay at ngay taw Udyu fag ngay tagulit, kanya nagamat Isus ay nasiuk anya.
43018013	Ay kanya fag ngay taw nataban yay anya taguna sas Anas, Kayfas at nugungama. Anas at tiba tungud fag tagfon fanggalangun ginanya fag banwa.
43018014	Kayfas wa at nalong sa sangay taw Udyu at ngay funan te, Masine nu sik taw lang takabul aroro sa tam furuan.
43018015	Simun Pedru ay sadi yak tagadal gguyan Isus. Ay tiba tungud fag tagfon fanggalangun gtoglag kanya fag tagadal, ay kanya nasakbo gadgaloan Isus sat tiba tungud fag tagfon fanggalangun at fagawean bale.
43018016	Ay Pedru nfamato way sis day guyuy dingding sakbawan. Ay tiba tungud fag tagfon fanggalangun at fagtoglagun fag tagadal naduksun, ay gfakamatoan tagulit sis sakbawan fag baguina, ay kanya gfasakbo Pedru.
43018017	Ay kafag baguina ginto Pedru te, O nunda bunwa o yangay at sadi kafag taw at tagadal. Pedru gbalus anya te, Duan.
43018018	At ngay tagfawayan ay sik ngay fagsuguan malindug maligung gfangenbung si sik faigangan aroro masungo. Ay kaduge kafag ngay taw gfangenbung, anggan Pedru sanya yangay malindug gfangenbung gasfuan kafag ngay taw.
43018019	Ay tiba tungud fag tagfon fanggalangun ginto sas Isus sa baliwa at ngay tagadal ay sat foyungan.
43018020	Isus gbalus te, Ku foyungan masure tua sisad fagngayuan taw, kabavn gfoyung au sa sangay bale fakafulan ay sas taw Udyu at maful sa Dius at tagbia fag bale. Kwe foyungan at masuksukan.
43018021	Wain at fagsaun angku nu ginto am. Ay fagintoan sai wa at ngay nadungug ku foyungan, kafag ngay taw saful wan ku nafoyung.
43018022	Isus nu nalong wa katanya, at sadi sanya tagulit nafalang Isus at fingi. Glong te, Wain fakatanyuan nu gbalus o sa tiba tungud fag tagfon fanggalangun.
43018023	Isus gbalus anya te, Nu mauri way ku longan, foyungi angku ku mauri. Ay nu matuyan tua ku foyungan, wain am fagnafalangun angku.
43018024	Ay Isus gina masiukan, Anas nafataban anya sas Kayfas, at tiba tungud fag tagfon fanggalangun.
43018025	Kaduge nia, Simun Pedru malindug yangay sanya ay gfangenbung. Kafag ngay taw ginto anya te, O nunda bunwa yangay o kanya fag taw at tagadal. Pedru gbalus te, Duan.
43018026	Sanya yangay Pedru at nabasing fag mangama at lagbe. Kanya tsigon tiba tungud fag tagfon fanggalangun at fagsuguan at sadi. Kanya ginto Pedru te, O nunda bunwa o ku nalag tagalo anya sis wa tanuman.
43018027	Ay Pedru gdog yay kamuagan. Ay arodi vtv sik tabag gtarakit.
43018028	Nu s'balabag sirut, kafag ngay taw nataban Isus siginan Kayfas at bale sas fun Pilatu at bale daul. Ay at ngay taw Udyu wa nasakbo sanya fag bale daul laman ban we gfangayan kafag ngay taw te, masuya. Aroro at fakaylatun kon at Famalangfe fag yafun.
43018029	Ay fun Pilatu naduksun ay ginto sanya fag ngay taw te, Nataw ay foyungan mauri sanya fag taw.
43018030	Ay kafag ngay taw gbalus te, Laman tuy fag taw nu ddi e mauri, wami gtaban sa emu.
43018031	Ay Pilatu glong sanya fag ngay taw te, Nantaban wam anya ay nanginsaful am anya gfaning ay faugali. Taw Udyu at ngay funan gbalus te, Wami e fagmabalyananun gfaurianan nus nga sinu fag taw sas fakabulun.
43018032	Fakatanyaun laman gfafasludan Isus at longan sa baliwa nus nga setain nu kabul ban.
43018033	Ay Pilatu gdog yay gsakbo sat bale daul ay gfauro Isus, ay ginto anya te, O wo wan taw Udyu at Fun.
43018034	Ay Isus glong anya te, O am longan siginan am sadili amatanganan, o man nga e nafoyung emu.
43018035	Pilatu ginto te, O nunda taw Udyu au. Am ngay kaiban wan ay ay ngay fun tagfon fanggalangun at nataban emu stae. Nataw am nafakamulun.
43018036	Isus gbalus te, Ku fagmafagtainanun bundi ste swa daga. Nu ste di swa daga ku fagmafagtainanun, satu ro ku ngay fagsuguan gfawayan wa fia laman ban dakwa gagamatan at ngay taw Udyu. Ay duan, wa ste swa daga ku fagmafagtainanun.
43018037	fun Pilatu glong anya te, nu katanya, o sik fun o. Isus gbalus te, O wan taglong te, Sik fun au. Kanya wan ku faginsalugun ay ku fagindasugun ste swa daga, laman namoyung au at matuyan. Nus nga sinu fag taw tagsisad matuyan, kanya wan tagdungugan ku aringang.
43018038	Fun Pilatu ginto te, Nataw at matuyan. Fun Pilatu nu nalong wa katanya gdog yay naduksun ay glong sa sangay taw Udyu te, Kwe nalag tuy fag taw at asalanan.
43018039	Gfaning ay faugali kayu ginan e Famalangfe fag yafun, gfalfas au sik maubungan. O kaylat am nu gfalfas au taw Udyu at Fun.
43018040	Ay kanya fag ngay taw gbarisanan guro te, Lagi, lag gfalfas anya. Barabas yakman. Barabas sik takamasing.
43019001	Fun Pilatu nafafalangan Isus sa sangay tagfawayan.
43019002	Ay at ngay tagfawayan nafabalulangan nafabalulangan sik sangbo madugi ay namasangboan Isus. Ay tagfawayan nafalanbungan Isus sik lanbung masialungan.
43019003	Kanya fag ngay tagfawayan nangakbang sas Isus ay glong te, Fadi fadi taw Udyu at Fun. Ay sanya ginan gfalang at fingi.
43019004	Ay Pilatu gdog yay gduksun ay glong sa sangay taw Udyu te, Gfasakwa ayu kanya fag taw laman sumaful am te, kwe nalag kanya at asalanan.
43019005	Ay Isus naduksun gasangboan madugi ay galanbungan masialungan. Ay Pilatu glong sanya fag ngay taw te, Damai tuy fag taw.
43019006	Ay at ngay fun tagfon fanggalangun ay at ngay tagulit nu nalag Isus, kafag ngay taw gfangudguroanan way lang te, Tuktuki anya sas fasulungan kayu. Ay Pilatu glong sanya fag ngay taw te, Am wan tagtuktuk anya sas fasulungan kayu. Kwe nalag tuy fag taw at asalanan.
43019007	At ngay taw Udyu gbalus te, E faugali ami. Ay gfaning em faugali masine kanya nu kabul aroro kanya kamaningan te, Au wan Dius at Baguama.
43019008	Pilatu kaugat nu kalimu nu nadungug kafag ngay taw at longan.
43019009	Ay kanya gdog yay gsakbo sat bale daul ay ginto Isus te, Daginan o. Ay Isus wa gbalus.
43019010	Ay Pilatu glong te, O nunda wo kaylat gfakamatoan angku. O nunda wo saful te, e fagmabalyananun au gfalfas emu, ay e fagmabalyananun kyangay gtuktuk emu sas fasulungan kayu.
43019011	Ay Isus gbalus anya te, Wo e fagmabalyananun sa angku nu dway nafon emu siginans banwa. Nu katanya amaksvn yap at asalanan at nabuba angku sa emu.
43019012	Ay Pilatu nu nadungug katanya, nkugat yay fia nu gafalfasun Isus. Ay at ngay taw gfangudguroan way lang te, Nu nafalfas way ro wo kanya fag taw, bunwa o fun Sesar at fagadgalangan. Aroro nus nga sinu fag taw takamaningan te, Sik fun au, kanya gfauri way fun Sesar.
43019013	Pilatu nu nadungug katanya nafaduksun Isus ay kanya nanmalunggung sas fagnanginsafulan asalanan fag faglunggungan sis fagawean at ngayan te, at Nafafadatag fag Gang. Sas Aramaiku at fangaringang at ngayan te, Gabata.
43019014	Ebi gina Famatamaan fag Menit sis Famalangfe fag yafun ban, ginanya gakawabilug menitun wan. Ay Pilatu glong sa sangay taw Udyu te, Damai ay fun.
43019015	Ay at ngay taw Udyu gfanguroan te, Fabuli anya. Fabuli anya. Tuktuki sas fasulungan kayu. Ay Pilatu ginto te, O gtuktuk kwa ay fun. Ay at ngay fun tagfon fanggalangun gbalus te, We tiba em fun nu bunway fun Sesar.
43019016	Ay Pilatu nafon Isus sa sangay taw Udyu laman nantuktuk sas fasulungan kayu. Ay kafag ngay taw natabanan Isus.
43019017	Isus gfasanan at fasulungan kayu ay glo wan sa sik talun at ngayan te, Butul Alfuyu. Sas Aramaiku at fangaringang at ngayan te, Gulguta.
43019018	Nu ndasug sanya fag talun kanya fag ngay taw gtuktuk anya sas fasulungan kayu gasfuan duak taw, gsumbalian anya, ay Isus sis wabilug.
43019019	Pilatu nafariruk sik fagrirukan ay nafafadafut sis fasulungan kayu. At longan te, ISUS TAGSIGINANS FURUAN NASARET, TAW UDYU AT FUN.
43019020	Ngayuk taw Udyu at natap kanya fag rirukan aroro Isus at fakatuktukan munakbang sis furuan daul. Ay tuy anriruk sas taw Udyu at fangaringang ay sas taw Ruma at fangaringang ay sas taw Griegu at fangaringang.
43019021	Ay at ngay fun tagfon fanggalangun glong sas Pilatu te, Lag o griruk te, Taw Udyu at Fun, nu bunway, Kanya way fag taw at nalong te, Au taw Udyu at Fun.
43019022	Ay Pilatu gbalus te, Ku nariruk nariruk kwan.
43019023	At ngay tagfawayan nu nanuktuk wa Isus, gbul Isus at ngay lanbung ay gafud ufat, mesa sadi sas galay tagfawayan. Ay nabul yangay Isus at lanbung aba mataba at yud e simat.
43019024	Ay at ngay tagfawayan gkamatoan te, Tuy lag tam ggirat, ang yakman tam lang kawat sik fakasafulan laman sumaful tam te, sinu ro tagagbilug tuy. Kanya nfakamulun laman gfafasludan kata Dius at Rirukan te, Kafag ngay taw nafudan ku ngay lanbung, ay ku lanbung aba kafag ngay taw ban naukas gang, sik fakasafulan laman sumaful te, sinu ban tagagbilug. Ay katanya at ngay tagfawayan at fakamulun.
43019025	Isus at mina ay at bay, ay sadi yak Maria, Kleupas at tina, ay Maria Magdalena, malindug sis Isus at day fasulungan kayu.
43019026	Isus nu nalag at mina ay at fakesugun fag tagadal nu malindug sanya, glong te, Mina, ste wan am baguama.
43019027	Ay Isus glong sat tagadal te, Ste wan am mina. Ay sanya ginan ngay, kanya fag tagadal gfabanwan wa Maria sit bale.
43019028	Ay sanya ginan, aroro Isus nasaful wa te, ntabu wan fagayu nus nge wain, Isus glong te, Kadanum au. At fagnalongun katanya laman gfafasludan Dius at Rirukan.
43019029	Ay sanya e sik fagsuadan at mayat fag sanggvtan. Ay kafag ngay taw nafasurung sik fanrarus sisad sanggvtan, ay natvgdan sa sik faltu at famadasug ro sas Isus at bibig.
43019030	Ay Isus nu nasupsup wan kafag sanggvtan glong te, Nfasludan wan. Ay Isus gfarungan at alfuyu ay nbul wan.
43019031	Ebi Famatamaan fag Menit, ay taw Udyu wa kaylat Isus at bilug nu si yays fasulungan kayu gina sis famiangalay fag menit aroro kanya tiba tungud at mafanud fag famiangalay fag menit. Ay ngay taw Udyu at ngay funan get sas Pilatu te, Fagatvngi at ngay matuktukan sis fasulungan kayu at ngay bini bitis, ay buli wan sanya ginan at ngay bilug.
43019032	Ay at ngay tagfawayan nalo wan nanggatvng kafag duama at natuktuk tagfasfuan Isus at ngay bini bitis.
43019033	Ay kanya nu ndasug sas Isus, nalag te, Isus nbul wan, ay wa nagatvng ya Isus at bini bitis.
43019034	Ay at sadik tagfawayan naurus way lang Isus at tigyangan sik baltak, ay masakit nkugwag Isus at taguk ay sik mamam.
43019035	Ay at nalag nananbarita at nalag sis Isus, ay matuyan at barita. Nasaful te, matuyan at longan laman gafanud am.
43019036	At ngay taw nafakamulun katanya sas Isus laman gfafasludan Dius at Rirukan at foyungan te, Nus di sadi at bini we ngatvng.
43019037	Ay sa tibak afud Dius at Rirukan nafoyung te, Ngay taw lumag ban at naurus fag taw.
43019038	Ay nu ntabu wan katanya, Use siginans furuan Arimatea, natikis nalo sas Pilatu laman nanget te, Fabayani angku nu namul au Isus at bilug. Use at sadi at tagadal dewa katanya masuksuanan way aroro kalimu taw Udyu at ngay funan. Ay Pilatu gsugu wa te, Buli wan. Ay Use nalo ay namul Isus at bilug.
43019039	Nikudemu, at kindasug sas Isus ebi sisad yabi galo yangay Use, e buba ngayuk mafasuglatan fag lune anangi, mabiat nu kaurug.
43019040	Ay duama nabul Isus at bilug ay grarus sa anya at famaebakayuk kaduge gsifig Isus sa sik ngay ramit, gfaning ngay taw Udyu at ugali nu namoli.
43019041	Ay sis Isus at day fakatuktukan e sik tanuman, ay sanya fag tanuman e sik bagu fag fagfolian ya batang e nafoli sanya.
43019042	Aroro ebi taw Udyu at Famatamaan fag Menit, sanya wan kanya nu gfoli Isus, aroro munakbang sanya kafag fagfolian.
43020001	Madulum yay fia sis balabag sirut Linggu, Maria Magdalena nu glo wan sas fagfolian, ay nalag te, at faningding fagfolian sis sakbawan fag gang maluangan wan.
43020002	Ay nu katanya kanya masakit nu nalo sas Simun Pedru ay sas Isus at fakesugun fag tagadal, ay gfoyung anya te, E nabul wan tam Fun siginans fagfolian, ay wami nasaful ya te, dada wan nu gbuba.
43020003	Ay nu katanya Pedru ay at nalong fag tagadal, nalo sas fagfolian.
43020004	Duama gadgaloan ay mesa glagyu, ay at usama alagyu yap Pedru ay naguna Pedru sas fagfolian.
43020005	Ay kanya nu ndasug, grungan ay gdama fia sasad basad. Ay at lagan ang way lang ramit, ay kanya wa nasakbo.
43020006	Ay sanya ginan Simun Pedru ndasug ay gtaglayun wa gtaglayun gsakbo sas fagfolian. Ay nalag kafag ngay ramit,
43020007	ay at fansifig at alfuyu fag ramit, kanya wa magamut si tibak ramit, nu bunway masaman way nu mafalutan ay mafolian sa sik tigyangan.
43020008	Ay at naguna fag tagadal nu ndasug nasakbo yangay ay nalag fia sasad basad fagfolian ay gafanud wan.
43020009	Ay duama ya fia nasaful at masuad sis Dius at Rirukan te, Isus ban gdog yay gleleg.
43020010	Sanya ginan, at ngay tagadal noli wan.
43020011	Maria malindug sis day sakbawan fagfolian gwayway. Ay gina gwayway, grungan gfatangun sas fagfolian.
43020012	Ay at nalag duak tagbarita galanbungan malaksi, malunggung si ebi vtv at fagfolian Isus at bilug, at sadi sa baliwas Isus fagalfuyuanan ay at sadi sa baliwa at faglugdayanan.
43020013	Ay kanya fag duama ginto anya te, Wain am fagwaywayun. Kanya gbalus te, E nabul ku Fun, ay dakwa nasaful te, dada wan nu gbuba.
43020014	Ay nu nalong katanya, nbiling ay nalag Isus nu malindug sanya, ay Maria wa natoglag te, kanya wan Isus.
43020015	Isus ginto anya te, Wain am fagwaywayun. Sinu am fagrvbvyun. Maria nu glong kanya tagalaga tanuman, ay glong te, Nu o wan at nabul anya, namoyung o angku nu snga nday nu gbuba o anya ay namul kro.
43020016	Isus glong te, Maria. Kanya nasalubang ay glong sas Aramaiku fag fangaringang te, Rabuni. At masuad te, Takamoyung.
43020017	Ay Isus glong anya te, Lago gted angku, aroro kya nkabat sa ku Mama. Loi wan sa ku ngay faduksay ay foyungi te, kabat kwa ban sa ku Mama ay ay Mama, sa ku Dius ay ay Dius.
43020018	Ay Maria Magdalena nalo wan sas Isus at ngay tagadal ay glong anya te, Nalag au tam Fun. Ay gfataglayun yangay gfoyung sa anya kata Isus at longan.
43020019	Ay ginanya yay fag yabi, sis linggu fag menit, at ngay tagadal maful. Ay at fagmafulan fag bale at ngay sakbawan madingdingan, aroro kalimu taw Udyu at ngay funan. Isus ndasug ay malindug sanya fag ngay taw at wabilug. Ay glong te, Si wa ayu fagmanabayanun.
43020020	Isus nu nalong wa katanya, gfalag sat ngay tagadal at ngay daluap ay at tigyangan. Ay at ngay tagadal nu nalag tam Fun, guseganan mandi.
43020021	Ay Isus gdog yay glong te, Si wa ayu fagmanabayanun. Gsugu au ayu kata ku Mama nu nasugu angku.
43020022	Isus nu nalong wa katanya, nauyup at ngay tagadal ay glong anya te, Am, fasakboi sayu at Masine fag Falad.
43020023	Ay nafalyam nus nga sinu at ke asalanan, nalyam wan at asalanan. Ay ay nayud nafalyam wa yangay nalyam at asalanan.
43020024	Tumas at nafangayan te, Tagasfuan, sadi at Labi Dua, kanya wa sanya gina Isus ndasug.
43020025	Ay tibak tagadal glong anya te, Nalag wami tam Fun. Tumas gbalus te, Kya gafanud nu dyakmay ban au nalag at ngay daluap at masulatan ay nautkut au ku sumyu ay nu dyakmay ban au napkap sat fagurusan sit tigyangan.
43020026	Ay nu nlangfe sik linggu, at ngay tagadal gdog yay maful sisad bale gasfuan Tumas. Ay at ngay sakbawan madingdingan, ay Isus nasakbo sasad bale ay malindug sis wabilug taw, ay glong te, Fagmanabayanun si wa ayu.
43020027	Ay sanya ginan Isus glong sas Tumas te, Damai ku ngay daluap ay fasnayi am sumyu. Ay apkapi am daluap sa ku tigyangan. Lago gawabilugan ya, afanudi wan.
43020028	Tumas glong te, Ku Fun ay ku Dius.
43020029	Isus glong anya te, O gafanud wo aroro nalag wo angku. Guseganan tagafanud wan kanya deyud nalag angku.
43020030	Ngayu yay Isus at nafakamulun at madulo at ngay tagadal at nalag. Ay dewa katanya wa nriruk ya ste fag papil.
43020031	At ngay kinriruk ste anriruk laman gafanud am te, Isus kanya wan Fagtayukan, Dius at Baguama, nu katanya tua, nu gafanud am, mul wam fia leleg siginan anya.
43021001	Ay sanya ginan Isus gdog yay gfalag anya sat ngay tagadal sas tigyangan lino Galilea. Kata tuy nu gfalag anya.
43021002	Simun Pedru ay Tumas at nafangayan te, Tagasfuan, ay Natanael tagsiginans furuan Kana sis talun Galilea, ay Sebedeu at ngay baguama, ay dua yak tagadal, kanya fagayu gadgaloan.
43021003	Simun Pedru glong sat ngay ibama te, Nanfangalbon kwan. Ay at ngay ibama glong te, Anggan ami nangalo wami emu. Ay fagayu glo wan gsakay sa sik sakayan lino ay ginanya fag yabi we nafagamat albon.
43021004	Ay nus balabag sirut bagu nyamag, Isus malindug stigyangan lino ay at ngay tagadal wa gtoglag anya.
43021005	Isus glong te, Ku ngay sisian am, o e nagamat am. Ay at ngay tagadal gbalus te, Duan.
43021006	Isus glong sa anya te, Fasai sasad lino ay fanggamat albon sas siun baliwa fag tigyangan sakayan, ay magamat ro am. Ay at ngay tagadal nafasa wa fia sad lino at fanggamat albon ay arodi at ngay tagadal wa mafaranggut ya aroro ngayu at nagamat.
43021007	Ay Isus at fakesugun fag tagadal glong sas Pedru te, Kanya tam Fun. Ay Simun Pedru nu nadungug, kanya gsulun at lanbung aro taw at nabul, ay natos sasad lino.
43021008	Ay tibak tagadal kakbang, gsakay yay si aro taw at sakayan, gfaradranggutan at fanggamat albon mapnu albon. Wa fia ngayayu siginans tigyangan lino, at kayayuan sik sandan wayk sangbada.
43021009	Ay at ngay tagadal nu ndasug sas tigyangan lino, at nalag sanya sik faigangan e masugban albon ay e tinapay.
43021010	Ay Isus glong sat ngay tagadal te, Agvd, bubai stae tiba ay balbon.
43021011	Ay Simun Pedru gsakay sis sakayan ay gfaradranggutan at fanggamat albon mapnu albon ayu daul, anggan ndasug sas tigyangan lino. Nu fagayu wan at balbon sik sandan limak safulu e tulu. Ay dewa ngayu at balbon, at fanggamat albon wa nrasras.
43021012	Ay Isus glong sat ngay tagadal te, Wainyayam, gyabas watam. Nus di sadi at tagadal we namaskud nanginto te, Sinu o, aroro kanya nasaful wa te, Kanya tam Fun.
43021013	Ay Isus nanangakbang ay gbul tinapay ay gfon sat ngay tagadal, anggan albon.
43021014	Katsi at fatulu ginan Isus nu gfalag anya sat ngay tagadal siginan nu nadog naleleg.
43021015	Isus ay at ngay tagadal nu ntabu wa gfangon, Isus ginto sas Simun Pedru te, Simun, Uan at baguama, o kesug o angku gtungud yay tuy fagayu nu kesug angku. Ay Pedru gbalus te, Sabv, Em Fun, nasaful wo te, kesug au emu. Isus glong te, Fafangoni ku ngay tupa riangan.
43021016	Isus at fadua ginan ginto anya te, Simun, Uan at baguama, o kesug o angku. Ay Pedru gbalus te, Sabv, Em Fun, nasaful wo te, kesug au emu. Isus glong anya te, Alagai ku ngay tupa.
43021017	Isus at fatulu ginan ginto anya te, Simun, Uan at baguama, o kesug o angku. Ay Pedru kabalu aroro at fatulu ginan Isus nu ginto anya te, O kesug o angku. Ay glong anya te, Em Fun, nasaful wo fagayu nus nge wain. Nasaful wo te, kesug au emu. Isus glong anya te, Fafangoni ku ngay tupa.
43021018	Anud wa fia nu glong au emu te, ebi gina o mabaguama, o wat nafaginawangan emu, ay glo wo nus nga nday am fakaylatun. Ay nu mafufuama wo, gfalugde o am take ay tiba wayk taw tagfaginawangan emu ay gtabanan ban emu nus nga nday am fagyudun kaylat.
43021019	Isus nalong katanya laman gfasaful te, setain ban Pedru nu kabul ay nu katanya gfasure Dius at fagmasineun. Ay sanya ginan Isus nalong anya te, Aloi angku.
43021020	Pedru anbiling ay nalag Isus at fakesugun fag tagadal nu galo anya, kanya at nasarare sis Isus at dubdub ebi gina gyafun ay at nainto te, Em Fun, sinu at namoyung ban emu.
43021021	Ay Pedru nu nalag ginto sas Isus te, Em Fun, ay nu kanya man ban, tain ban.
43021022	Ay Isus gbalus te, Nu kaylat kyay kafag taw nu gleleg anggan au umfoli, tain nu emu. Aloi angku.
43021023	Nu katanya, nrapyag sa sangay tagafanud sas Isus sik barita te, kanya fag tagadal wa ban kabul ya. Ay Isus wa glong te, Kanya wa ban kabul. Glong way lang te, Nu kaylat kyay kafag taw nu gleleg anggan au umfoli, tain nu emu.
43021024	Kanya fag tagadal at nafoyung ay at nariruk takatanya. Ay nasaful wami te, matuyan at foyungan.
43021025	Ay ngayu yay Isus at nafakamulun. Nu nriruk di fagayu, ku amatanganan te, wa ro sak dewa sas fagdaul daga kafag ngay papil.
44001001	Sama Teufilu. Nafoyung au si ku fasadik rirukan fagayu Isus at nafakamulun ay at nafoyung siginan ngays fagsigadan,
44001002	anggan ndasug nu kabat sas banwa. Ay nu e gafabatun wa anya sas banwa, nafamato yay sik suguan sat nafili fag ngay nasugu, siginan at Masine fag Falad.
44001003	Nu ntabu at ngay naidapanan ngayu ginan yay nu nangalagan sa kafag ngay mangama. Ay nu katanya kanya nafatuyan te, Gleleg kwan. Ay kanya nafalag anya kaduge ufatk safuluk menit ay nafoyung sa baliwas Dius nu gfagtainan.
44001004	Ay kaduge Isus gfaudgufudan anya, e suguan te, Lag yap am glo siginans Erusalem. Fanyai yap yakmay ndasug ku Mama at fatuyanan kata ku foyungan ayu.
44001005	Ay Uan nafasurung taw sas mamam, ay wa ban glugo ya, umsurung ban am sat Masine fag Falad.
44001006	Ay kaduge Isus ay at ngay tagadal magamut, kanya ginto te, Em Fun, o gdog yay ban o namafunan taw Israel.
44001007	Isus glong te, Ginanya ban fag ngay buknga ay menit ku Mama nafalganan siginan at sadili fagmafunanan. Deyud am nasaful te, seduge ban kanya.
44001008	Ay baliwan e gfon ban ayu at fagmabalyananun at Masine fag Falad nu ndasug sa ayu. Ay am wan ku tagfatuyan sas Erusalem ay sas fagdaul talun Udea ay sas talun Samaria ay anggan sas fagdaul daga.
44001009	Ay nu ntabu Isus nu gfoyung, e nafabat anya sas banwa gina at ngay nasugu gdama anya. Sik linyabu nafarum anya.
44001010	Kaduge kafag ngay taw gdama fia sas banwa, duak mangama ndasug ay malaksi daul at lanbung, ay kanya masakit nlindug sat day tigyangan.
44001011	Ay glong te, Am tagsiginans Galilea fag ngay taw, wain ay fagsteun ay gtangda am sas banwa. Tuy fag Isus e nafabat anya sas banwa ay kanya ban gdog yay kafoli kata aro nu glag am anya gina glo sas banwa.
44001012	At ngay nasugu nfoli wan sas Erusalem siginans Buksul Ulibu at kayayuan sik tabag nu gtarakit.
44001013	At ngay nasugu nu ndasug sas furuan daul, nasakbo sat fagbanwanan sat tungud fag suluk. Tuy Isus at ngay nasugu: Pedru, Uan, Santiagu, Andres, Felipe, Tumas, Bartulume, Mateu, Santiagu Alfeu at baguama, Simun Maseganama ay Udas Santiagu at baguama.
44001014	Kabavn kanya masadi nu gdarangin, gasfuan ngay mangena ay Maria Isus at mina, ay anggan Isus at ngay faduksay.
44001015	Nu nlangfe tibak menit, sik sandan ay duak safuluk taw maful, ay Pedru namalindug sat ngay faduksay daga salubangan ay kamoyung te,
44001016	Ku ngay faduksay, katsi anfaning wan kata at rirukan at Masine fag Falad at nafoyung siginans Fun Dabid sa baliwas Udas, tagguna sat ngay taggamat Isus.
44001017	Ebi kanya gfaudgufudan antam ay e afud sa nung tam kamoyung.
44001018	At famayad aroro sat fakamulun mauri nabul ay nabayad sik daga, ay sanya wan kanya nu nsungu ay nbuksang at ungdan ay at funa nfaragfag.
44001019	Ay fagayu tagbanwan sis Erusalem nasaful tuy, ay kanya nafangayan kafag daga sat sadili fangaringang te, Akeldama, at masuad te, Sik daga gatagukun.
44001020	Pedru nalong te, Aroro anriruk sas Alubad fag rirukan te, Wa ban nangus e namanwan ya sat fagbanwanan, Ay wa ban e taw ya sanya, ay anriruk yangay te, Tiba wa ban nangusk taw tagungbus kanya at fakamulun.
44001021	Masine nu gfili tam sadi yak mangama siginan tam ufud ebi gina tam Fun Isus gfaudgufudan antam,
44001022	siginan Uan nu gsurung anggan Isus nkabat sas banwa. At masine kanya tagfatuyan Isus nu nadog naleleg.
44001023	Ay nafili duak mangama, Matias ay Use kanya nafangayan te, Barsabas, ay nafangayan yangay te, Ustu.
44001024	Ay at ngay nasugu gdarangin te, Em Fun, nasaful wo fagayu taw at amatanganan. Ay fasafuli emi te, sinu tuy fag duama am nafili
44001025	laman ban kanya sik nasugu tagungbus Udas at naubun fag fakamulun gina nalo sat kasakan fag fakadasugan sa anya.
44001026	Ay kanya nabalyawvtan sik fagsafulan ay at nafili, Matias. Kanya wa at kinfamut sat labi sadik nasugu.
44002001	Nu ndasug sik yafun daul tagsis Falimak Safuluk Menit fag yafun, fagayu tagafanud maful sa sik bale.
44002002	Ay masakit ndasug sik awang siginans banwa kata sik tagmara daul, ay nkapnu at fagmafulan fag bale.
44002003	Ay fagayu tagsanya e nalag kata sik ngay igang ayu sirut antayuk sas galay at sadi.
44002004	Ay sanya fagayu antayuk at Masine fag Falad ay maringang tibak gaban taw at fangaringang, gfaning at Masine fag Falad at nafon.
44002005	E ngay taw Udyu siginans fagayu talun, gbanwan sis Erusalem, ay kanya tagseg Dius.
44002006	Ay nu nadungug kanya fag awang ngayuk taw ndasug. Ay kanya fagayu gamatangan daul aroro at ngay tagadal maringang kafag ngay taw at fangaringang.
44002007	Ay kafag ngay taw andulo ay glong te, O nunda kafag ngay taw bunwa taw Galilea.
44002008	Nataw way tam nadungug nu garingang fakataun mesa tam fangaringang.
44002009	Itam tagsiginans talun Partia ay tagsiginans talun Media ay tagsiginans talun Elam ay at ngay tagbanwan sas talun Mesuputamia, ay sas Udea, ay sas Kapadusia, ay sas Puntu, ay sas Asia,
44002010	ay siginans Frigia ay Panfilia ay Egiptu ay Libia at fagagbilugun fag ngay furuan at tagfakbangan Sirene fag talun, ay at ngay tagsibo siginans furuan Ruma
44002011	fag ngay taw Udyu ay anggan tagsiginans Ruma fag ngay taw at kintaip sas taw Udyu, ay siginans furu Kreta ay siginans talun Arabia, ay dewa katanya gdungug tam anya nu gfoyung sa baliwas Dius at madulo wa madulo fag ngay fakamulun sa tam sadili fangaringang.
44002012	Ay fagayu taw kadulo ay gamatangan daul ay gidgintoan sas galay at sadi te, Nataw tuy at masuad.
44002013	Ay tibak taw gfalingun ay glong te, Kanya fagayu galangu way.
44002014	Pedru namalindug gasfuan at labi sadik nasugu, ay mabitsug nu gfoyung te, Em ngay kaiban ay am at ngay tagbanwan sis furuan Erusalem, dungugani fia masine ku foyungan.
44002015	Duan, wa galangu tuy fag ngay taw, kata ay amatanganan, aroro katsi fasiam yay lang sbalabag.
44002016	Nu bunway aroro tuy anfasludan kata ebi Dius at taglong Uel at foyungan te,
44002017	Dius glong te, Katatuy ban ku fakamulun sa tagguyan fag ngay menit, Gfon akban ku Masine fag Falad sas fagayu taw Ay ay sisian ban mangama ay mangena mafafoyung tua, Ay ay ngay baguama ban lumag taginfanan, ay ay ngay fagtainan ban mafafabul tua ban ngay taginfanan.
44002018	Ay ginanya ban fag ngay menit gfon kyangay ku Masine fag Falad sa ku ngay fagsuguan mangama ay mangena, ay kanya ban mafafoyung tua.
44002019	Ay gfalag akban sik ngay madulo sis banwa ay sik ngay fakatoglagan sis daga, Taguk, ay afuy ay sik maksvn fag anus kata sik sungo.
44002020	Tam Fun at menit nu gakadasugun wan, menit kadulum ban daul ay magdanun karaska ban kata sik taguk. Kanya at tiba tungud ay at mafanud wa mafanud fag menit,
44002021	Ay nus nga sinu taguro sa tam Fun umlangfe tua ban.
44002022	Am fag ngay taw Israel, dungugani ku longan sa baliwas Isus tagsiginans Nasaret. Dius nafatuyanan te, nasugu anya sa ayu siginan at ngay mabalyanan ay madulo ay fakatoglagan at nafafakamulun sa anya. Saful wam kanya fagayu, aroro nafakamulun si ay wabilug.
44002023	Ay kanya fag taw at nafon sa ayu kata Dius ebi at fasadan ay at fagsafulun, ay kanya ay nafarabing ay ay nafabul sas fasulungan kayu siginan at ngay mauri fag taw at fakamulun.
44002024	Ay dewa katanya Dius nafadog nafafulo anya ay nafalfas siginans fakabulun at anini aroro fakabulun wa mababo ya anya.
44002025	Ebi Dabid nariruk sa baliwas Isus te, Nalag kwan ku Fun kanya kabavn tagsi ku fagunan, aroro kanya kabavn ku ufud laman dakdi kamomuy.
44002026	Aroro fakatanyaun, guseganan au sa ku amatanganan ay gfanagsag kyangay sa ku longan, Ay kaduge au gleleg ang au e fagsegun.
44002027	Aroro ku bilug di o nafabayan anya sat kinbul at talun, ay di o nafabayan am Nafili sas fakadanun.
44002028	Nafasaful o angku sas dalan tagsas fagelelegun, aroro o wan tagufud angku ay gbia nu guseganan au fia fia.
44002029	Ku ngay faduksay, mafafoyung au at matuyan te, Tam katungudan Dabid anbul ay nfoli ay anggan katsi ste yangay at fagfolian.
44002030	Kanya sik taglong ay nasaful Dius at maksvn fag fatuyanan sa anya te, At sadi am sugfun kanya ban sik Fun kata emu.
44002031	Ay Dabid nasaful takadasug ban Fagtayukan nu gdog ban gleleg ay di ban gfabayan anya sat kinbul at talun ay we suguan laman at bilug sas fakadanun.
44002032	Tuy fag Isus Dius at nafadog gleleg ay ami fagayu nalag wami.
44002033	Ay Isus nu nkabat wan malunggung sas Dius at siun, ay kanya nabul at Mama at fatuyanan fag Masine fag Falad ay nafon emi kata ay nalag ay ay nadungug katsi.
44002034	Bunwa Fun Dabid at naulul sas banwa, ay kanya nalong te, Tam Fun nalong sa ku fun te, Malunggungi sa ku siun,
44002035	anggan ban au nafasa am daga darafa am ngay fawayan.
44002036	Ay am fag ngay taw Israel, asafuli te, tuy fag Isus ay narabing sas fasulungan kayu, Dius nafangayan anya tam Fun ay Fagtayukan.
44002037	Kafag ngay taw nu nadungug gafanawa sat amatanganan ay ginto sas Pedru ay sat tibak nasugu te, Em ngay faduksay, setain ban manga em fakamulun.
44002038	Ay Pedru gbalus te, Ubuni ay ngay asalanan ay asurungi, sik fakatoglagan te, gafanud wam sas Isus laman kanya gfalyam ay asalanan ay mafafabul am at Masine fag Falad.
44002039	Aroro at fatuyanan laman sa ayu ay sa ay ngay sisian ay sas fagayu taw tangayayu, fagayu taw tam Dius tam Fun at nauro.
44002040	Ngayu yay at foyungan laman gfatuyan at longan, ay ggewan anya te, Falangfei ay sadili ste ginan fag ngay mauri fag taw at faurianan.
44002041	Ay nsurung fagayu tagafanud sat foyungan, ay tuluk libuk taw at kinfamut sa sangay tagafanud ginanya fag menit.
44002042	Ay kanya fagayu gfataglayun tua nu gdungugan at ngay nasugu at foyungan, ay gfataglayun yangay sat fagmasadiun tuga tagfaduksayan ay nu kon tam Fun at Yafun, ay anggan nu gdarangin.
44002043	Ay fagayu taw kadulo daul aroro Isus at ngay nasugu at nafakamulun ngayu fag madulo ay mabalyanan fag fakamulun tagfatoglag te, Dius nasugu anya.
44002044	Fagayu tagafanud e fagmasadiun ay at ngay ramraman sa tuas fagayu.
44002045	Ay kanya nafalao at ngay ramraman ay at daga ay at nagbulan nafaafudan sas fagayu, kata at fagayudanun.
44002046	Kayu menit kanya e fagmasadiun kaful sas Dius at tagbia fag bale, ay nu kon tam Fun at Yafun sit ngay bale, ay gudgufudan ay guseganan nu kon, ay matuyan at amatanganan.
44002047	Ay kanya gseg Dius ay masine fagayu taw nu glag kanya fag ngay tagafanud. Ay kayu menit tam Fun nafamut sat ngay tagafanud tiba yak taw at kinlangfe.
44003001	Fatulu sfafun gina fagwaya fandaranginan, Pedru ay Uan nu nalo sas Dius at tagbia fag bale.
44003002	Ay sanya sik mangama at yud malo siginan ngay nu kasalug. Kayu menit e nabuba anya sas day Dius at tagbia fag bale at sakbawan at nafangayan te, Masine, laman nanget sas fagayu taw tagsakbo sanya.
44003003	Ay kanya nu nalag Pedru ay Uan nu gsakbo, kanya get sa anya sik salapi.
44003004	Pedru ay Uan gdama fia anya. Pedru glong anya te, Damai emi.
44003005	Ay kafag mangama gtangda at fagsegun gfon ro anya salapi.
44003006	Ay Pedru glong anya te, Kwe salapi, dewa katanya e fon kro emu tagsi angku. Sas Isus Fagtayukan siginans furuan Nasaret at fagmabalyananun, glong au emu te, Loi wan.
44003007	Ay Pedru gted at siun fag take ay nafalindug anya. Ay kafag mangama at ngay darafa ay at ngay lufuan nbitsug wa vtv.
44003008	Ay kanya masakit nu nlindug ay malo wan ay nangalo Pedru ay Uan sas Dius at tagbia fag bale ay nu glo gtudtulbuan ay gseg Dius.
44003009	Ay fagayu taw nu nalag anya nu glo ay nu gseg Dius
44003010	saful te, Kanya ebi ataw at nanmalunggung kayu menit ay get sis Dius at tagbia fag bale at day sakbawan at nafangayan te, Masine. Ay fagayu taw maksvn nu kadulo.
44003011	Kaduge kafag mangama gfagtean Pedru ay Uan, fagayu taw gtarung ay nangakbang anya sas Sulumun at Tangbi Aba, ay kanya maksvn nu kadulo at nalag.
44003012	Pedru nalag at ngay taw ay glong anya te, Em kaiban taw Israel, wain ay fakaduloun ay nalag at kinfakamulun. Ay wain ay fagdamaun fia emi katanya. O gamatangan am te, Nafafia ami anya siginan em sadili fagmabalyananun ay fagmasineun.
44003013	Dius, Abrayam ay Isak ay Akub, tam katungudan at Dius, nafon tiba tungud fag fagmasineun sat fagsuguan Isus. Dewa katanya nafon am anya sa sangay mabalyanan ay nafauri am sis Pilatu at daga salubangan, dewa kanya kaylat gfalfas anya.
44003014	Ay nafauri am anya, dewa kanya at masine daul ay at matuyan. Ay sik takamabul way taw ay fagetun te, Falfasi.
44003015	Ay nafabul am Tagagbilug tam leleg. Dewa katanya Dius nafadog yay gleleg anya, ay ami wan at nalag ay glong ami ayu te, matuyan.
44003016	Tuy fag mangama ay nalag ay ay nasaful, at faginfiaun siginan tua at fagafanudun sas Isus at fagmabalyananun, ay at fagafanudun sa anya nafabitsug tuy fag mangama, kata ay nalag.
44003017	Ay katsi ku ngay faduksay nasaful kwa te, yam nasaful ay nafakamulun, ay gsud yay ay ngay funan.
44003018	Ay baliwan aroro ay nafakamulun anfasludan ebi tangaduge Dius at nafoyung siginan at ngay taglong te, Fagtayukan ban nanginkidapan.
44003019	Ay nu katanya, ubuni ay asalanan ay afolii sas Dius, laman gfalyam ay ngay asalanan, laman tam Fun gfon ayu sik buknga fagmabayanun,
44003020	ay gsugu sa ayu Fagtayukan, Dius at nafili siginan ngays fagsigadan, at masuad te, kanya tam Isus.
44003021	At masine kanya nu gbanwan yay sas banwa anggan Dius nafabagu fagayu nus nge wain, gfaning at foyungan siginan at nafili fag ngay taglong ebi taguna.
44003022	Muisis nalong te, Dius ay Fun namili ban sik taglong kata angku siginan ay ngay kasugfunanan. Faningi ban fia nus nge wain at longan ayu.
44003023	Ay at yud gfaning at taglong at foyungan, e gaiyan ban anya siginan Dius at furuan.
44003024	Ay gsud yay fagayu taglong at foyungan sa baliwa tuy fag ngay menit, siginan Samuel ay at naguyan anya fag ngay taglong.
44003025	Dius at fatuyanan siginan at ngay taglong sa fia ayu. Dius at longan sas Abrayam te, Gfon kban fagmasineun sas fagayu taw sas fagdaul daga siginan am kasugfunanan.
44003026	Ay Dius nafili at fagsuguan ay nasugu taguna sa ayu laman gfon ayu sik fagmasineun ay ggubuk gfabagu ayu siginan nu gubun am ay mauri fag ugali.
44004001	Gina Pedru ay Uan gfoyung sas fagayu taw, ndasug sik ngay taw sa anya, at ngay tagfon fanggalangun ay at funan ay at ngay tagtanud Dius at tagbia fag bale ay at ngay taw Saduseu.
44004002	Ay kanya fagayu kadotama wa daul sanya fag duama aroro duama gfoyung sa baliwas Isus nadogan naleleg ay kanya yangay gfoyung te, Fagayu ban taw at kinbul gdog yay gleleg.
44004003	Ay kafag ngay taw nagamat Pedru ay Uan ay naubung yay anya anggan balabag di, aroro ebi nyabi wan.
44004004	Ay dewa katanya ngayu tagdungugan at foyungan nafanud sas Isus, nu fagayu wan limak libuk mangama tagafanud.
44004005	Ay balabag di, ngay funan ay ngay fagtainan ay ngay tagfoyung Muisis at longan maful sis Erusalem.
44004006	Gasfuan Anas, at tiba tungud fag tagfon fanggalangun ay Kayfas ay Uan, ay Aleandru, ay fagayu fun tagfon fanggalangun fag gaban.
44004007	Ay kanya nataban Pedru ay Uan sat ngay salubangan ay ginto anya te, Sinu ke fagmabalyananun takata tuy ay fakamulun.
44004008	Ay siginan at Masine fag Falad at gubuk, Pedru gbalus anya te, Am fag ngay funan ay fag ngay fagtainan,
44004009	nu gamatangan way am emi aroro sa baliwa em nafakamulun at masine sat ke fakasaitun ay nu gyasafulun way am te, Tain nu kafia,
44004010	fagayu am ay anggan taw Israel, asafuli te, tuy fag taw at malindug si ay salubangan, Isus Fagtayukan tagsiginans furuan Nasaret at ke fagmabalyananun at nafafia anya. Kanya ay narabing sas fasulungan kayu, ay Dius nafadog yay gleleg anya.
44004011	Kanya Am at ngay takawat bale ay naukas fag gang, katsi at famaogat wan at bale.
44004012	Nus nga sinu fag taw we mafalangfe tiba, aroro we tibak ngayan at nafon ste swa daga. Fagtayukan Isus way lang at fagmabalyananun Dius at nafon laman gfalangfe antam.
44004013	Ay kanya nu nalag Pedru ay Uan nu maseganama, ay nu nasaful te, tuy wa nadal ay we fagsafulun, andulo daul. Ay nasaful yangay te, tuy Isus at ufud.
44004014	Ay nu nalag at kinfia fag taw nu malindug sis day duama, kanya we nalag ya at takaaringang sa anya.
44004015	Ay nu katanya nafalfas yay duama siginan kafag ngay funan daga salubangan, ay kanya gkamatoan sa baliwa anya.
44004016	Ginto te, Tain ban tam fakamulun sanya fag duama, aroro fagayu taw sis Erusalem nasaful wan at fakamulun at madulo, ay wa tam mafamuagan.
44004017	Laman ban wa karapyag ya takata tuy, faksvni nu gsalag tam anya te, Lag gfoyung ya sas nus nga sinu fag taw sa baliwa kanya fag taw.
44004018	Ay nu katanya kanya nadog yay nauro Pedru ay Uan ay nafararang anya te, Katsi ban lag am kamoyung ya sa baliwas Isus.
44004019	Pedru ay Uan nabalus te, Am wan tagfili te, inday at matuyan sas Dius at daga salubangan, tagfaning taw ay tagfaning Dius.
44004020	Aroro wa masine nu dway ami gfoyung em ngay nalag ay em nadungug.
44004021	Ay kanya gfaksvn yay nu gsalag te, Lag gfoyung ya, ay nafalfas wan. We kalag ya balyawvtan laman gfaurianan duama ay fagayu taw gseg Dius aroro nalag at kinfakamulun.
44004022	Ay kafag mangama at kinfia siginan at madulo fag fakamulun, at kamafagtainanan gtungud yay ufatk safuluk banwa.
44004023	Pedru ay Uan nu nalfas wan, nalo sat ngay ibama ay nafoyung anya fagayu at ngay fun tagfon fanggalangun ay at ngay fagtainan at longan.
44004024	Ay at ngay ibama nu nadungug masadi nu gdarangin sas Dius. Glong te, O wan em Fun at naawat banwa ay daga ay dagat ay anggan fagayu tagsanya,
44004025	ay o wan at naaringang siginan em katungudan Fun Dabid am fagsuguan at nalong te, siginan at Masine fag Falad at gubuk, Wain at yud Udyu fag ngay taw at fakadotamaun, ay wain fagayu taw at fagfalgananun at yud e tungkul fag fasadan.
44004026	Ay fagayu at ngay fun ste swa daga mafalganan ay fagayu at fun sirut maful laman gfauri tam Fun ay at Nafili.
44004027	Ay katanya wan at kinfakamulun. Erudes ay Pilatu ay at yud Udyu fag ngay taw ay at ngay taw Israel, kanya gfauri am masine fag fagsuguan Isus, am nafili.
44004028	Ay fagayu kanya nafakamulun kata am nafalganan sam fagmabalyananun siginan ngay ebi ebi.
44004029	Ay katsi em Fun, damai at ngay taw nu gfabulun, ay foni sa emi, am ngay fagsuguan, sik fagmabitsugun laman maseganama nu gfoyung ami fagayu am longan.
44004030	Kaduge nia falugdei am take laman gfalag o sa sangay taw am fagmabalyananun laman gfafia at ngay ke fakasaitun ay laman gfakamulun sik ngay madulo fag fakamulun ay mabalyanan fag fakamulun tagfatoglag te, tuy am masine fag fagsuguan Isus at fagmabalyananun.
44004031	Ay nu ntabu nu gdarangin at fagmafulan fag bale nauigan. Ay fagayu taw antayuk at Masine fag Falad ay maseganama nu gfoyung Dius at longan.
44004032	Ay fagayu tagafanud masadi at amatanganan. At ngay ramraman kanya wa nafangayan te, at sadili, nu bunway sa tuas fagayu.
44004033	Ay at ngay nasugu gfataglayun nu gfoyung ay e fagmabalyananun sa baliwa tam Fun Isus nu nadog naleleg. Ay maksvn tam Dius at nafon at fagmasineun sa anya fagayu.
44004034	-
44004035	Fagayu taw di e fagayudanun, aroro at ngay ke daga ay at ngay ke bale nafalao ay at nagbulan kanya nabuba sat ngay nasugu at daga salubangan. Ay at nasugu nafaafudan sas galay at sadi kata at fagayudanun.
44004036	Ay gsud yay Use at fakamulun. Ay at nasugu nafangayan yangay anya te, Bernabe, at masuad te, Mafanggubuk. Kanya sik taw Lebi siginans furu Sipre.
44004037	Kanya nafalao at sadi at daga ay at nagbulan nabuba sat ngay nasugu at daga salubangan.
44005001	Ay sik dadua nafalao yangay sik daga. At indugan at ngayan Ananias ay at bubay Safira.
44005002	Ay kafag dadua nadiuganan nabuin at nafalao at nagbulan, ay sik afud way lang Ananias at nafon sat ngay nasugu at daga salubangan.
44005003	Ay Pedru nalong anya te, Ananias, wain am fagnafabayanun Satanas nu gtayuk emu laman kamuag o sat Masine fag Falad, ay am fagnabuinun tiba ay daga at nagbulan laman sa am fakaylatun.
44005004	O kanya nunda bunwa am daga, ay nu nafalao wo, o yangay tagfasadan te, Tain ban ku fakamulun sa ku salapi. Ay wain yay am fagamatanganun te, Namakamulun kro katanya. Am fakamuagan bunwa sas taw nu bunway sas Dius.
44005005	Ay Ananias nu nadungug kanya ang way lang narit ay nbul wan. Ay fagayu taw nu nadungug takatanya maksvn daul nu kalimu.
44005006	Ay sik ngay baguama ndasug ay nasifig Ananias at bilug ay nafaduksun ay namoli wan.
44005007	Ay nu nlangfe tuluk uras, at bubay ndasug ay wa nasaful at kindasug sat indugan.
44005008	Ay Pedru nainto anya te, O kayu wa ngatu fia tuy ay daga at nagbulan. Ay kanya nabalus te, Sabv, kayu wa ngaro fia nia.
44005009	Ay Pedru nalong anya te, Wain ay fagnadiugananun dadua gfaskud tam Fun at Falad. Ay ndasug wan at nanamoli am indugan, ay o wo yangay ro at fadogan.
44005010	Ay arodi vtv kafag mangena ang way lang narit ay nbul wan. Ay kafag ngay baguama nu ndasug, nalag te, nbul wan. Ay nafaduksun at bilug ay namoli sat day indugan at fagfolian.
44005011	Ay fagayu tagafanud ay fagayu at nadungug takatanya, maksvn daul nu kalimu.
44005012	Ay ngayu Isus at ngay nasugu at madulo fag fakamulun sad fagngayuan taw. At fakamulun gfatoglag te, Isus gfabalyanan anya. Ay fagayu tagafanud maful sis Sulumun at Tangbi Aba.
44005013	Ay fagayu at yud gafanud fag ngay taw wa namaskud ya namaudgufudan sa sangay tagafanud, dewa katanya kanya naseg anya.
44005014	Ay dewa katanya kaayu wa kaayu tagafanud sa tam Fun, mangama ay mangena.
44005015	Ay kafag ngay taw nabuba fagayu at ke fakasaitun nafataigilidan sa sangay salug ay igyan, laman ro Pedru nu nadalan sanya naaninu.
44005016	Ay ngayu yangay at maful siginan sa ngay furuan tagfakbangan Erusalem ay nabuba at ngay ke fakasaitun ay at ngay tagidapan siginan mauri fag ngay falad ay fagayu nfia wan.
44005017	Aroro katanya at tiba tungud fag tagfon fanggalangun ay at ngay ufud, ay sik ngay taw Saduseu galabian.
44005018	Ay kanya nagamat Isus at ngay nasugu ay naubung anya.
44005019	Ay ginanya fag yabi tam Fun at tagbarita at sadi ndasug ay naluang at fakaubungan at dingding sakbawan ay nafaduksun at ngay Nasugu, ay glong anya te,
44005020	Loi wan sas Dius at tagbia fag bale ay foyungi sa baliwa takata tuy fag ugali.
44005021	Ay sis balabag sirut at ngay nasugu gfaning kata at suguan ay kanya nasakbo sas Dius at tagbia fag bale ay gfasigad gfoyung sas fagayu taw. Ay nu ndasug at tiba tungud fag tagfon fanggalangun ay at ngay ufud kanya nauro fagayu taw Udyu at ngay funan laman kaful, ay nalong te, Fastaei kanya fag ngay taw siginan sad ubung.
44005022	Ay at ngay tagulit nu ndasug sas fakaubungan we nalag ya sanya at ngay nasugu. Ay kanya nfoli sat fun ay nafoyung at nalag.
44005023	Glong te, Nalag ami at fakaubungan madingdingan way fia, ay at ngay tagfawayan sit day sakbawan malindug. Ay nu naluang ami, wami e nalag ya taw sisad bale.
44005024	At tagtanud at fun sas Dius at tagbia fag bale ay at ngay fun tagfon fanggalangun nu nadungug namatangan daul ay wa nasaful takadasug ban.
44005025	Ay arodi vtv sik taw ndasug ay nafadungug anya te, Damai, ay naubung fag ngay taw, katsi siwas Dius at tagbia fag bale ay gfoyung sa sangay taw.
44005026	Ay at ngay tagtanud at fun gadgaloan at ngay ibama ay nalo sas Dius at tagbia fag bale ay nataban Pedru ay Uan, doma nafabulun aroro kalimu te, at ngay taw mafana anya gang.
44005027	Kanya nataban kafag ngay nasugu ay nafasat ngay funan at daga salubangan. Ay at tiba tungud fag tagfon fanggalangun nalong anya te,
44005028	Ebi maksvn nu gsalag ami ayu te, Lag gfoyung sa baliwa tuy fag ngayan. Ay damai ay nafakamulun. Nafarapyag am ay foyungan sas fagdaul Erusalem ay glong am sa baliwa emi te, Am wan at nafabul kafag taw.
44005029	Pedru ay fagayu Isus at nasugu gbalus te, At masine Dius tua em fagfaningun, bundi taw.
44005030	Tam ngay katungudan at Dius nafafulo Isus ebi ay nafabul sas fasulungan kayu.
44005031	Ay Dius nafabat anya sat siun, ay kanya tam Fun ay Tagfalangfe, laman gfon sas taw Israel sik buknga gubun at asalanan laman gfalyam.
44005032	Ami wan at nalag takatanya, ay gsud yay at Masine fag Falad, Dius at nafon sas fagayu tagfaning anya.
44005033	At ngay funan nu nadungug, kadotama wa daul, ay kaylat gfabul kafag ngay taw.
44005034	Ay sik taw sanya ginan at sadi nlindug sis taw Udyu at ngay funan at daga salubangan. Kanya sik taw Mafalayun at ngayan Gamaliel, sik tagfoyung Muisis at longan, ay at ngay taw gseg anya. Kanya gsugu te, Faduksuni yap kanya fag ngay taw.
44005035	Sanya ginan glong te, Ku kaiban taw Israel, amatangani fia masine ay fakaylatun gfakamulun sa kafag ngay taw.
44005036	Ebi kinlangfe fag ngay banwa, ndasug sik taw at ngayan Teudas, nafaluan te, Au wan sik fun daul. Ay ggewan ufatk sandank taw tagalo anya. Ay e nafabul anya ay at ngay taw nasaruayan, ay kanya we tungkul ya.
44005037	Ay sanya ginan ndasug yangay sik taw at ngayan Udas siginans talun Galilea, gina fag buknga gtap taw. Ay nagewan ngayuk taw, ay kanya nu e nafabul anya, fagayu tagalo anya nasaruayan yangay.
44005038	Nu katanya, glong au ayu te, lag am kasalag tuy fag ngay taw. Fabayani wa anya, aroro at fasadan ay at fakamulun nu siginan ways taw, kanya ban kafangulan way lang.
44005039	Ay nu siginan tuas Dius, wam mafaragang tuy fag ngay taw. Nu katanya way ay fakamulun umsure ban te, gfawayan am Dius.
44005040	Ay at ngay taw nafaning Gamaliel at fangatulun. Ay nadog yay nafasakbo at ngay nasugu, ay nafalang anya. Nu ntabu gfalang, maksvn nu gsalag anya te, Lag gfoyung sa baliwas Isus. Ay sanya ginan nafalfas wan.
44005041	Ay at ngay nasugu nalo wan siginan taw Udyu at ngay funan, ay guseganan wa daul aroro Dius natap anya te, mafanud at nagwantan fakaplaun aroro sas Isus.
44005042	Ay kayu menit at ngay nasugu nalo sas Dius at tagbia fag bale ay sa sangay bale, ay gfoyung sanya sa baliwa at Masine fag Barita te, Isus, kanya wan Fagtayukan.
44006001	Ginanya fag ngay buknga, nu kaayu wa kaayu at ngay tagadal, at ngay taw Udyu at fangaringang Griegu e fagayalongunun sa sangay taw Udyu at fangaringang Aramaiku, aroro gafabayanan at ngay fagbubayun, we namon at fakonun kayu menit.
44006002	Ay nu katanya at Labi Dua nafaful tam Fun at ngay tagadal, ay nalong anya te, Wa masine nu gfaragang ami gfoyung Dius at longan laman nangalaga ami sa baliwas fakonun.
44006003	Nu katanya em ngay faduksay masine nu grvbvy am siginan ayu fituk mangama ay nasaful at matuyan at ugali ay kintayuk at Masine fag Falad. Ay kanya ban at namakamulun takata tuy fag fanambagun.
44006004	Ay ami gfalganan ami em buknga gdarangin ay gfoyung Dius at longan.
44006005	Ay fagayu taw kaylat at ngay nasugu at longan, ay nafili Esteban, sik mangama maksvn nu gafanud ay mapnu Dius at fagmasineun. Ay at ufud Felipe, Prukuru, Nikanor, Timun, Parmenas ay Nikulas siginans furuan Antiukia sis talun Siria, sik kintaip sas taw Udyu.
44006006	Ay tiba nataban kafag fituk mangama sat ngay nasugu at daga salubangan, ay at ngay nasugu gdarangin anya gina gfatayuk at daluap.
44006007	Ay gtaglayun Dius at longan nu karapyag, ay kaayu wa kaayu at ngay tagadal sis Erusalem. Ay anggan ngayuk tagfon fanggalangun gfaning Dius ay gafanud.
44006008	Esteban mapnu Dius at fagmasineun ay at fagmabalyananun, ay nafakamulun sad fagngayuan taw at madulo daul ay mabalyanan fag fakamulun tagfatoglag te, Isus siwa anya.
44006009	Ay sik ngay mangama gfabadbaboan Esteban. Kafag ngay mangama siginan taw Udyu at bale fakafulan at ngayan te, At ngay nalfas. Kanya siginans Sirene ay siginans Aleandria, siginans Silisia ay siginans Asia.
44006010	Ay kanya wa mababo Esteban aroro at Masine fag Falad nafon anya fagsafulun.
44006011	Ay kanya nasugu sik ngay takamuagan fag mangama laman namoyung sas fagayu taw te, Nadungug wami Esteban nu glong mauri sa baliwas Muisis ay Dius.
44006012	Aroro katanya kanya nafadotama fagayu taw ay at ngay funan ay anggan at ngay tagfoyung Muisis at longan. Kanya nagamat Esteban ay natabanan sas taw Udyu at ngay funan at daga salubangan.
44006013	Kanya nataban sik ngay tagfandaya fag taw, laman namoyung te, Tuy fag taw wa gfaragang nu glong mauri sas Dius at tagbia fag bale ay Muisis at longan.
44006014	Aroro nadungug ami kanya nu glong te, Isus tagsiginans Nasaret nanrasras Dius at tagbia fag bale ay gtubus tam faugali Muisis at nafon sa tam ngay katungudan.
44006015	Fagayu taw Udyu at ngay funan nadama fia Esteban ay nalag at mata masulo kata Dius at tagbarita at mata.
44007001	Ay tiba tungud fag tagfon fanggalangun ginto sas Esteban te, O matuyan fagayu takatanya.
44007002	Ay Esteban gbalus te, Ku ngay faduksay ay ku ngay fagtainan, dungugani ku longan. Dius at mabalyanan ay at ke fagmasineun nafalag sa tam katungudan Abrayam ebi sis talun Mesuputamia gina yud yay sis talun Aran.
44007003	Ay nalong te, Loi wan ay ubuni am daga ay am ngay kalagbean ay loi wan sa ku foyungan emu fag talun.
44007004	Ay kanya nalo wan siginan taw Kalde at talun ay namanwan sas furuan Aran. Ay at mama nu nbul wan Dius nafalin anya stae fag talun ay fagbanwanan katsi.
44007005	Dius we nafon anya ste fag talun dewa sik balyu sirut. Ay dewa katanya, deyud Abrayam e sisian, Dius nafatuyanan sa anya te, Gfon au emu ste fag talun ay anggan sam ngay kasugfunanan.
44007006	Kata tuy Dius at longan anya te, Am ngay sugfun namanwan ban sa tibak talun, ay nangafagsuguanan ay nanginkidapan ufatk sandank banwa.
44007007	Ay Dius nalong te, Gfaurianan akban kafag talun at ngay taw tagfagsuguanan anya ay kanya ban lumo sanya ginan fag talun ay gseg ban angku ste fag talun.
44007008	Ay Dius nasugu sas Abrayam te, E fakatoglagani aroro sik fagfatuyanan sa angku. Ay Abrayam nu naunga Isak, nafae fakatoglagan anya nu ndasug at fawaluk menit, ay Isak naunga Akub, ay Akub naunga tam labi duak mafanud fag katungudan.
44007009	Ay Use at ngay faduksay tiba tam katungudan galabian anya ay nafalao sas talun Egiptu, ay Dius gufud anya.
44007010	Ay Dius nafalangfe anya siginans fagayu at fagidapun. Dius nafon anya fagsafulun ay nagubuk anya laman Faraun, talun Egiptu at fun, kaylat anya. Ay Faraun nafili anya sik fun sas talun Egiptu ay sat bale daul.
44007011	Ay ndasug sik maksvn fag fagidapun, sik fanlunus daul sas fagdaul talun Egiptu ay talun Kanan. Ay tam ngay katungudan we fagnamulan ya fakonun.
44007012	Ay Akub nu nadungug te, e fakonun sas talun Egiptu, nasugu tam ngay katungudan at fasadik lao sanya fag talun.
44007013	Ay sis faduak lao Use nafatoglag wa anya sat ngay faduksay te, Au wan Use. Ay anggan Fun Faraun nasaful yangay sa baliwa Use fagdaul fagyafunan.
44007014	Ay Use glong te, Tabani stae ku mama Akub ay ku ngay kalagbean. Nu fagayu wan fituk safulu labi lima.
44007015	Ay Akub nalo sas talun Egiptu. Ay sanya wan nu kabul anggan tam ngay katungudan.
44007016	Ay e nabuba at ngay kadagdagan at bilug sas talun Sikem ay kanya fagayu nafafoli sas Abrayam ebi ataw at nabayad fag fagfolian at falganan sas Amur at ngay sisian.
44007017	Ay nu munakbang wan fag ngay buknga Dius nu gfafasludan at fatuyanan sas Abrayam, kaayu wa kaayu taw Israel sis talun Egiptu,
44007018	anggan ndasug sik fun at yud nasaful Use.
44007019	Kafag fun nafandayan tam ngay katungudan ay nafaidapan anya ay nafabulun te, Ukasi ay ngay sisian laman wa gleleg ya.
44007020	Ginanya fag buknga Muisis ansalug, ay kanya sik masine fag sisian. At fagtainan naalaga anya tuluk magdanun sit bale.
44007021	Ay nu mafamatoan wan, Fun Faraun at baguina nalag anya ay nabul ay nafagurang anya kata at sadili sisian.
44007022	E nafoyung sas Muisis fagayu taw Egiptu at fagsafulun, ay kanya mabalyanan daul dewa at longan ay at fakamulun.
44007023	Ay Muisis nu ufat wak safuluk banwa, namatangan te, Mansibo kyay ban ku ngay kaiban taw Israel.
44007024	Ay kanya nalag sik taw Egiptu nu gfawayan sik taw Israel, ay Muisis nagubuk at kaiban ay nafabul taw Egiptu bilang taw Israel at famasud.
44007025	Muisis nu glong at ngay kaiban Israel nasaful wa te, Kanya namalangfe antam siginan Dius at gubuk. Ay aroro wa nasaful.
44007026	Ay balabag di, Muisis nalag duak taw Israel gawayan ay kaylat gfafasine duama. Glong te, Ku ngay faduksay, wain ay fagawayanun. Ay gsud way am taw Israel.
44007027	Ay at tagfawayan natulud Muisis ay glong te, O nunda o em funan ay em tagwabilug.
44007028	O namabul o angku kata am nafakamulun egmenit sas taw Egiptu.
44007029	Ay Muisis nu nadungug, kanya nalagyu ay namanwan sas talun Madian. Ay sanya Muisis naunga duak munama.
44007030	Ay nu nlangfe ufatk safuluk banwa, Dius at tagbarita at sadi nafalag anya sa sik funkayu gigang sis talun at yud e taw, wa ngayayu siginans Buksul Sinay.
44007031	Ay Muisis nu nalag kadulo ay nanangakbang laman nanlag fia masine ay nadungug tam Fun at aringang.
44007032	Glong te, Au wan am katungudan at Dius, Abrayam, Isak ay Akub at Dius. Ay Muisis gtadtaruyan kalimu at kaksvnan wa madama ya.
44007033	Ay tam Fun glong sas Muisis te, Buli wan am lapak aroro sanya masine fag buknga.
44007034	Nalag au taw Egiptu nu gfaidapan ku furuan, nadungug au at uro ay ndasug au laman namalangfe anya. Wainyayo, gsugu au emu sas talun Egiptu.
44007035	Taw Israel ebi kauri Muisis ay glong te, O nunda o wan em funan ay em tagwabilug. Ay tuy fag Muisis Dius at fagsuguan taw Israel at fun ay at tagfalfas siginan at tagbarita at gubuk at nafalag anya sis tagigang fag funkayu.
44007036	Muisis nataban Taw Israel siginans Egiptu, ay kaduge ufatk safuluk abagat, sas Egiptu ay sis Dagat Maraska ay sis talun at yud e taw, nafakamulun sik ngay madulo ay mabalyanan fag fakamulun tagfatoglag te, Dius siwa anya.
44007037	Muisis glong yangay sas taw Israel te, Dius namili ban sik taglong kata angku siginan ay ngay kasugfunanan.
44007038	Ay Muisis wan tagufud taw Israel nu gadgaloan sis talun at yud e taw ay anggan tam ngay katungudan, ay Dius at tagbarita nafakamatoan anya sas Buksul Sinay, ay Muisis nabul at ngay tagleleg fag longan laman gfon santam.
44007039	Ay tam ngay katungudan wa gfaning at longan. Abat nga te gfaning, kauri way, ay at fakaylatun nangafoli sas talun Egiptu.
44007040	Ay glong sas Arun te, Awati em ngay fagsegan tagguna ban emi, aroro wami nasaful te, nataw at kindasug sas Muisis at nataban emi siginans talun Egiptu.
44007041	Ay kanya naawat sik fagsegan kata sik baka riangan ay kanya guseganan ay nafon sanya at fanggalangun.
44007042	Ay Dius natubus taw Israel at amatanganan laman gseg at fagsegan ngay galeme sas banwa, gfaning kata at ngay taglong at rirukan te, Furuan Israel, Bunwa sa angku ay fagfonan fanggalangun kaduge am sis talun at yud e taw ufatk safuluk banwa.
44007043	Nabuba am sik fagirugan laman gseg Muluk ay anggan sik galeme laman gseg Renfan. Tuy ay naawat fag ngay aninu laman ay fagsegan. Ay nu katanya gfataban au ayu tsiuy tua baliwas talun Babilunia.
44007044	At fagnansegan Dius fag bale ramit Fakasadian gasfuan tam ngay katungudan ebi sis talun at yud e taw. Tuy fag bale naawat gfaning Dius at longan sas Muisis kata at nafalag sa anya.
44007045	Tam katungudan nabuba at fagnansegan Dius fag bale ramit, gasfuan Usue gina nangagbilug Dius at naiyan fag ngay gaban taw at talun. Kanya fag Bale sanya yay gugat kaba Dabid fag buknga.
44007046	Dabid nafauseganan Dius, ay get te, Kaylat akban nangawat sik fagbanwanan sas Akub at Dius.
44007047	Ay Sulumun way ban at nangawat Dius at bale.
44007048	Dewa katanya Tiba Tungud fag Dius wa gbanwan sis taw at naawat fag bale. Kata at taglong at longan te,
44007049	Tam Fun glong te, Banwa ku faglunggungan ay daga ku darafa at fagmalindugan. Setain fag kawalungan bale am fagnangawatun sa angku. Inda ban fag buknga ku fagfaingalayan.
44007050	O nunda bunwa au at naawat tuy fagayu.
44007051	Kamaogatun am ay alfuyu. Wam gfabadbalian ya ay amatanganan. Wam kaylat gdungugan at matuyan. Nus nga setaw yay ay katungudan at fakamulun, katanya yangay ay fakamulun. Gfauri am gugat at Masine fag Falad.
44007052	Ay ngay katungudan nafauri fagayu Dius at taglong. Kanya nafabul at ngay tagfoyung te, At Matuyan ban kadasug. Nafoyung am anya sat mauri fag ngay taw ay nafabul am anya.
44007053	Nafon ayu Muisis at longan, tagbarita at nabuba, ay dewa katanya wam gfaning.
44007054	Ay taw Israel at fagtainan nu nadungug, maksvn mandi nu garinggit at bagang aroro kadotama Esteban.
44007055	Esteban antayuk at Masine fag Falad ay natangda sas banwa ay nalag Dius at fagmasineun ay Isus malindug sat siun.
44007056	Ay Esteban glong te, Damai, glag au tam banwa maluangan ay Taw at Baguama malindug sas Dius at siun.
44007057	At tagdungugan nataup at talinga ay gbia nu guro ay gasfuan nu ggamat anya,
44007058	ay naguyudan anya sas day furuan laman namana anya gang. Ay at ngay taglag nabul at lanbung ay nafamato sa sik baguama at ngayan Saulu.
44007059	Ay kaduge kafag ngay taw gfana anya gang, Esteban gdarangin te, Ku Fun Isus, buli wan ku falad.
44007060	Ay nu ntabu wan Esteban nu gdarangin, natudan ay gbia daul nu guro te, Ku Fun, lag o gamatangan tuy fag ngay taw at asalanan. Ay nu nalong wa katanya, anbul wan.
44008001	Ay Saulu nafadiuganan nu gfabul Esteban. Siginan ginanya fag menit nu gfasigad sik maksvn fag faurianan sa sangay tagafanud sis Erusalem. Ay sas day at ngay nasugu fagayu tagafanud narapyagan sas talun Udea ay sas talun Samaria.
44008002	Ay sik ngay taw tagseg Dius nafoli Esteban ay maksvn nu gwayway aroro kabalu.
44008003	Ay Saulu gfasigad gfauri sanya fag ngay tagafanud. Nasakbo sa sangay bale ay naguyudan ngay tagafanud dewa mangama ay mangena ay naubung.
44008004	Ay fagayu tagafanud narapyagan nafoyung Dius at longan nus nga nday at fakadasugan.
44008005	Felipe nalo sa sik furuan sis talun Samaria, ay nafoyung sanya sa baliwas Fagtayukan.
44008006	Ay fagayu taw nu nadungug ay nu nalag at fakamulun tagfatoglag te, Dius siwa anya, kanya gdungugan fia masine at longan.
44008007	Aroro at ngay mauri fag falad naduksun siginan ngayuk taw, ay gina gduksun guro. Ay ngayu at yud malo ay anggan at ngay tagtiklay at kinfia.
44008008	Ay nu katanya, at taw sanya fag furuan gbia nu guseganan.
44008009	Ay sanya sik mangama at ngayan Simun. Ngayu wak buknga kanya nu gfalagan sas taw Samaria at madulo siginan at fagmabalyananun. Kanya nafoyung te, Au wan tiba tungud.
44008010	Ay fagayu gdungugan anya dewa at mabalyanan ay yud mabalyanan fag ngay taw ay glong te, Tuy fag taw sik Dius at ngayan te, At Fagmabalyananun Daul.
44008011	Ngayuk taw gdungugan anya aroro ngaduge wan nu gfalagan at ngay madulo fag fakamulun.
44008012	Ay Felipe nu nafoyung at Masine fag Barita sa baliwas Dius nu gfagtainan ay sa baliwas Isus Fagtayukan, ngayuk taw gafanud ay nsurung, dewa mangama ay mangena.
44008013	Ay anggan Simun gafanud yangay ay nsurung. Ay sanya ginan ngay Simun galo wa gugat nus nga nday Felipe nu glao. Ay kanya kadulo nu nalag Felipe at ngay mabalyanan daul fag fakamulun ay at fakamulun tagfatoglag te, Dius siwa anya.
44008014	At ngay nasugu sas Erusalem nu nadungug te, Taw Samaria gafanud sas Dius at longan, nasugu sanya Pedru ay Uan.
44008015	Ay nu ndasug wan gdarangin kanya fag ngay taw laman mafabul yangay at Masine fag Falad,
44008016	aroro ya ndasug sanya fag ngay taw at Masine fag Falad. Kanya nsurung yay lang te, tam Fun Isus at taw.
44008017	Ay Pedru ay Uan nafatayuk at daluap sas fagayu taw ay at Masine fag Falad ndasug sa anya.
44008018	Ay Simun nu nalag te, andasug at Masine fag Falad siginan at ngay nasugu at nafatayukan at daluap, kanya kaylat ma gfon sas duama sik salapi.
44008019	Ay glong te, Foni angku takatanya fag fagmabalyananun laman nus nga sinu ban ku fagfatayukan ku daluap mafabul at Masine fag Falad.
44008020	Ay Pedru gbalus anya te, Deyud kanya, ang way ban o gafaurianan gasfuan am salapi, aroro am amatanganan te, mafafabayad o Dius at famonun.
44008021	Wa masine sa emu takata tuy fag fakamulun aroro am amatanganan mauri sas Dius at daga salubangan.
44008022	Ubuni am mauri ay darangini sa tam Fun laman ban e fagsegun yay o Dius gfalyam am mauri fag amatanganan.
44008023	Aroro nalag kwan gfangalabian o daul ay maubungan o sisad fagmauriun.
44008024	Ay Simun glong te, Darangini angku sa tam Fun laman di mdasug sa angku kata aro am longan.
44008025	Pedru ay Uan nfoli wan sas Erusalem, nu ntabu wan nu glong at fagsafulun sa baliwas Fagtayukan ay gfoyung tam Fun at longan. Ay gdalanan kamoyung at Masine fag Barita sas taw Samaria at ngay furuan ayu sirut.
44008026	Tam Fun at tagbarita at sadi nasugu Felipe te, Loi sas dalan tagsiginans Erusalem tagsa baliwas furuan Gasa. Tuy fag dalan sas talun at yud e taw.
44008027	Ay Felipe nafaning ay nalo wan ay nafablang sa sangaba dalan sik fun sirut siginans talun Etiupia. Kanya fag mangama tagalaga Kandasi at ramraman. Kandasi talun Etiupia at fun mangena. Kanya fag mangama nalo sas Erusalem laman nanseg Dius.
44008028	Ay kanya nu guli wan gsakay sis kabayu at faguyudan ay kaduge nia gtap Dius at taglong Isayas at rirukan.
44008029	At Masine fag Falad glong sas Felipe te, Nangakbang o sanya fag faguyudan ay aloi anya.
44008030	Ay Felipe glagyu nangakbang ay nadungug kafag fun sirut nu gtap Dius at taglong Isayas at rirukan ay ginto anya te, O natogdungug o am tapan at masuad.
44008031	Ay kanya gbalus te, Tain ro nu katogdungug au ay we gfayamag angku. Ay fun sirut ggewan Felipe ay Felipe nasakay ay namalunggung sit day tigyangan.
44008032	Kata tuy at tapan siginan Dius at Rirukan, Kata sik fagfilasun fag tupa, Ay kata sik tupa riangan yud guni sas salubangan tagufo at sigyu, Ay gsud yay kanya wa nafasuang at bibig.
44008033	E nafauri anya ay we ggubuk anya We mafafoyung sa baliwa at kadagdagan, Aroro e nabul at leleg ste swa daga.
44008034	Ay fun sirut glong sas Felipe te, Sinu tuy fag taglong at fatungulan fia. O at sadili wa manga, o ay man nga e tiba yayk taw.
44008035	Siginan tuy fag rirukan Felipe nafoyung anya at Masine fag Barita sa baliwas Isus.
44008036	Ay duama nu gtaglayun wa glo ndasug sa sik liskung e mamam ay fun sirut glong te, Damai iste e mamam. O kya ro manga masine kasurung.
44008037	Ay Felipe glong te, Masine wan, nu gafanud wo sas fagdaul am amatanganan. Fun sirut gbalus te, Gafanud kwan Isus Fagtayukan kanya wan Dius at Unga.
44008038	Ay fun sirut nafaragang at famaguyudan ay duama nalo sasad lino ay Felipe nafasurung fun sirut.
44008039	Ay duama nu nlakwi wan siginan sad mamam, tam Fun at Falad nataban Felipe ay fun sirut we lagan ya. Ay guseganan fia guli.
44008040	Ay Felipe nalo wan sas Asutu ay nafoyung at Masine fag Barita sa baliwas Isus Fagtayukan sas fagayu at nadalan fag furuan ay ndasug sas furuan Sesaria.
44009001	Kaduge nia Saulu gfataglayun at maksvn fag fasadan laman namabul tam Fun at ngay tagadal. Nalo ay nanamakbang sat tiba tungud fag tagfon fanggalangun
44009002	ay get sik rirukan laman ro sa sangay taw Udyu at ngay bale fakafulan sas furuan Damasku, laman kayu at nalag tagfaning Isus at Ugali, ggamat wan, dewa mangama ay mangena ay gbuba sas Erusalem.
44009003	Ay kaduge Saulu glao ay nu munakbang wan sas Damasku masakit sik yamag siginans banwa nu ganinag sat ligung.
44009004	Ay Saulu anlub sas daga ay nadungug sik aringang te, Saulu, Saulu, wain am fagfauriun angku.
44009005	Saulu ginto te, Sinu o, ku Fun. Ay Isus gbalus te, Au wan Isus, am fagfauriun.
44009006	Malindugi ay loi wan sas furuan ay e namoyung ban emu am fagnamakamulunun ban.
44009007	Saulu at ngay ufud namalindug ay wa maaringang. Kanya nadungug kafag aringang ay we lagan taw.
44009008	Ay Saulu anlindug ay nu nafabuskad at mata wa glag ya, ay at ngay ibama gted ay gtabanan anya sas furuan Damasku.
44009009	Ay tuluk menit Saulu wa glag ya ay wa gfangon ya ay wa ginum ya.
44009010	Ay sis furuan Damasku sik tagadal at ngayan Ananias. Tam Fun guro anya sa sik taginfanan te, Ananias. Ay kanya glong te, Nataw, ku Fun.
44009011	Ay tam Fun glong anya te, Loi wan sas dalan at ngayan te, Maturun, ay rvbvyi sik mangama siginans furuan Tarsu at ngayan te, Saulu, sas Udas at bale. Kanya gdarangin.
44009012	Ay kanya nalag sis taginfanan sik mangama at ngayan Ananias ay nasakbo ay nafatayuk at daluap sa anya laman gdog yay glag.
44009013	Ay Ananias gbalus te, Ku Fun, ngayu wa ku nadungug sa baliwa kafag taw at nafaidapan am ngay nafili sis Erusalem,
44009014	ay kanya ndasug ay e fagmabalyananun siginan at ngay fun tagfon fanggalangun laman nanggamat fagayu taguro am ngayan.
44009015	Ay tam Fun nalong anya te, Loi wan sanya aroro nafili au anya laman gfatoglag ku ngayan sat yud Udyu fag taw ay sa sangay fun ay sas taw Israel.
44009016	Ay namalag au sa anya te, setain nu magwantan laman gfoyung sa baliwa angku.
44009017	Ay Ananias nalo wan ay nasakbo sas Saulu at fagtaglayunan fag bale ay nafatayuk at daluap sa anya ay glong te, Faduksay Saulu, tam Fun Isus nasugu angku, kanya at nafalag emu sa sangaba dalan laman gdog yay ro wo glag, ay umtayuk sa emu at Masine fag Falad.
44009018	Ay arodi vtv e ntong siginan Saulu at mata kata sik ngay sariksik, ay gdog wa glag. Ay kanya nlindug ay e nafasurung anya.
44009019	Ay kanya gfangon ay nfoli at fagmabitsugun. Ay gbanwan yay sirut sanya sis Damasku gadgaloan at ngay tagadal.
44009020	Ay Saulu gfasigad gfoyung sas taw Udyu at ngay bale fakafulan te, Tam Isus Dius at Baguama.
44009021	Ay fagayu tagdungugan anya kadulo. Ginto te, O nunda bunwa tuy fag mangama at nafauri kayu taguro Isus at ngayan sis Erusalem. Kanya at fagindasugun ste laman nanggamat nus nga sinu tagafanud ay gsiuk ay gtabanan sa sangay fun tagfon fanggalangun.
44009022	Baliwan kaugat nu masine Saulu nu kamoyung ay at ngay taw Udyu sis Damasku gasagsagan siginan at maksvn fag foyungan te, Isus kanya wan Dius at Nafili.
44009023	Ay nu nlangfe ngayuk menit, sanya fag ngay taw Udyu masadi nu namabul Saulu.
44009024	Ay Saulu nasaful at fasadan. Kayu menit ay yabi kafag ngay taw gfanya anya sa sangay sakbawan furuan laman namabul anya.
44009025	Ay sik yabi Saulu at ngay tagadal nasuad anya sa sik bang ay nafatagbung anya sas day guyuy alad.
44009026	Saulu nu ndasug wan sas Erusalem, nangugatan nangasadi sa tibak tagadal sanya ay tiba kalimu anya aroro wa gafanud te, kanya yangay sik tagadal.
44009027	Ay Bernabe nataban Saulu sa sangay nasugu ay nafoyung sa anya sa baliwa Saulu nu nalag tam Fun gina glo ay tam Fun nu nakamatoan anya ay at kamaseganaman nu gfoyung sis Damasku sa baliwas Isus.
44009028	Ay Saulu gfadgaloan tibak nasugu ay kamanloan sas fagdaul Erusalem ay maseganama nu gfoyung sanya sa baliwa tam Fun.
44009029	Ay gfakamatoan ay gfabadbaboan sa sangay taw Udyu at fangaringang Griegu. Ay kanya kaylat gfabul anya.
44009030	Ay at ngay faduksay nu nasaful wan, kanya nataban Saulu sas Sesaria ay nafauli sas furuan Tarsu.
44009031	Ay mabayan at ngay tagafanud sas fagdaul talun Udea ay talun Galilea ay Samaria ay ankaksvn. Ay at Masine fag Falad nafaksvn at ngay amatanganan, ay kaayu wa kaayu tagafanud, ay kalimu ay galo tam Fun.
44009032	Pedru gdalanan sa sangay furuan, laman nansibo yangay Dius at ngay nafili sas furuan Lida.
44009033	Ay nalag sanya sik mangama at ngayan Eneas. Walu wak banwa nu gtaigilidan sit igyan, aroro dwa malo.
44009034	Ay Pedru glong anya te, Eneas, Isus Fagtayukan gfafia emu. Malindugi ay faluti am igyan. Ay arodi vtv, kanya nlindug.
44009035	Ay at tagbanwan sis furuan Lida ay sis Sarun nalag anya ay gafanud sa tam Fun.
44009036	Sis furuan Upe, sanya sik tagadal mangena at ngayan Tabita. Sas Griegu at fangaringang at ngayan Durkas, at masuad te, Bian. Kanya malukme ay kabavn mafanggubuk, kaugat wan sat yud e kwa.
44009037	Ay ginanya fag ngay menit, kanya e fakasaitun ay nbul wan. Ay tibak tagadal nafegus anya ay nabuba at bilug sat tungud fag salug.
44009038	Lida munakbang sas furuan Upe ay tibak tagadal nu nadungug te, Pedru sanya fag furuan, kanya nasugu duak mangama laman nanlag anya. Ay duama glong te, Wainyayo, aloi emi.
44009039	Ay Pedru nanagalo duama. Ay nu ndasug sanya tiba nataban anya sat tungud fag suluk. Ngayuk fagbubayun at malindug sat ligung. Gwayway ay nafalag anya at ngay naawat ramit Durkas at natiklis at nafon sa tiba, kaduge gfaudgufudan anya.
44009040	Pedru naiyan wan kanya fagayu ay gtudan gdarangin. Ay nu ntabu wan, nasalubang Tabita at bilug, ay glong te, Tabita, malindugi. Ay at mata anluang wan ay nalag Pedru ay nlunggung.
44009041	Pedru nated at take ay nafalindug. Ay nu ntabu wan Pedru nauro Dius at ngay nafili ay at ngay fagbubayun ay nafalag te, gleleg wan.
44009042	Ay fagayu taw sis furuan Upe nadungug ay ngayu at nafanud sa tam Fun.
44009043	Ay Pedru gbanwan yay sanya ngayuk menit sas Simun at bale, sik tagfagong balat fagalagaun.
44010001	Sis furuan Sesaria sik mangama at ngayan Kurnelyu. Kanya sik fun sirut tagfawayan, sa sik gaban tagfawayan tagsiginans talun Italia.
44010002	Tuy fag taw kalimu ay gseg Dius anggan fagdaul sanya fag bale at taw. Nagubuk ngayuk taw Udyu ke fagidapun ay kabavn mafandarangin sas Dius.
44010003	Sfatulu sfafun, Kurnelyu gtaginfanan, ay mayamag nu glag sik tagbarita siginans Dius. Ay kafag tagbarita glong anya te, Kurnelyu.
44010004	Ay Kurnelyu nadama mafalibayungan, ay gbalus te, Nataw kanya, ku Fun. Ay kafag tagbarita glong anya te, Dius nadungug am darangin ay kaylat am fakamulun nu ggubuk o at ngay tagidapan.
44010005	Sugui sik ngay mangama sas furuan Upe laman namablang sik taw at ngayan Simun, nafangayan yangay anya te, Pedru.
44010006	Kanya gtaglayun sis tigyangan dagat, sas Simun at bale, sik tagfagong balat fagalagaun.
44010007	Ay kafag tagbarita nalo wan ay Kurnelyu guro at fagsuguan at dua ay sik tagfawayan tagseg Dius, kanya at sadi at mafalganan gfaning Kurnelyu.
44010008	Ay Kurnelyu gfoyung sanya fag mangama tulu fagayu at kindasug, ay sanya ginan gsugu wa anya sas furuan Upe.
44010009	Ay balabag di nus wabilug menit wan, Kurnelyu at fagsuguan nu munakbang wan sas furuan Upe, Pedru gulul sas tungud bale laman gdarangin.
44010010	Kanya kalunus wa daul, ay kaylat wa gfangon. Ay kaduge e gfalganan at matawan, kanya nalag sik taginfanan.
44010011	Ay nalag banwa nluang ay e nafatustus sas daga sik matuguan daul umut marabingan sas ufatk fugungan.
44010012	Ay sanya at bilug nus nge wain wak dalan mela taglao ay tagalafang sis daga, ay manuk tungud.
44010013	Ay Pedru nadungug sik aringang glong te, Pedru, malindugi. Fabuli ay oni wan.
44010014	Ay Pedru gbalus te, Ku Fun, kwa kaylat. Kabavn dakwa kon nus nge wain at masuya ay at yud masine.
44010015	Ay kanya gdog nadungug kafag aringang glong anya te, Nus nge wain Dius at nafasine lag o gfangayan te, masuya.
44010016	Tulu ginan Pedru nadungug takatanya fag aringang, ay arodi nranggut wa sas banwa at ba umut.
44010017	Kaduge Pedru gamatangan at taginfanan at masuad, Kurnelyu at ngay fagsuguan ndasug, ay grvbvy Simun at bale, ay malindug sas day sakbawan alad,
44010018	ay ginto te, O ste wa manga Simun at ngayan at sadi Pedru.
44010019	Kaduge Pedru gamatangan yay gugat at taginfanan at masuad, at Masine fag Falad glong anya te, E tuluk taw grvbvy emu.
44010020	Tustusi wan, lag o gadgaragun nangalo anya, aroro au wan at nasugu anya.
44010021	Ay Pedru gtustus ay glong sanya fag ngay mangama te, Au wan ay fagrvbvyun, wain ay fagindasugun.
44010022	Ay kafag ngay mangama gbalus te, Kurnelyu sik fun tagfawayan. Kanya sik taw matuyan ay gseg Dius, ay fagayu taw Udyu gamatangan te, kanya masine fag taw. Sik masine fag tagbarita nalong anya te, Fablangi Pedru laman gdungugan at longan.
44010023	Ay Pedru ggewan anya ay kanya at betaw. Ay balabag di Pedru nangalo wan kanya fag ngay mangama ay anggan sik ngay faduksay siginans Upe.
44010024	Ay nu nlangfe sik menit, ndasug sas furuan Sesaria, ay Kurnelyu gfanya anya, ay sanya yangay at ngay kalongan ay anggan at faduksay fia.
44010025	Ay Pedru nu nasakbo sas Kurnelyu bale, Kurnelyu nafablang ay namalub sas Pedru at daga salubangan ay gseg anya.
44010026	Ay Pedru glong te, Malindugi, au taw kyangay kata emu.
44010027	Kaduge gkamatoan, Pedru nasakbo ay nalag ngayuk taw maful
44010028	ay glong sa anya te, Nasaful wam te, wa masine sik taw Udyu nu gfagamutan sik yud Udyu fag taw ay nus di at nansibo. Dewa katanya, Dius nafalag angku te, Lag o gfangayan te, masuya nus nga sinu fag taw.
44010029	Nu katanya dakwa gawabilugan nu kadasug au stae ebi gina e namablang angku. Ay katsi ginto au te, Wain ay fagnafablangun angku.
44010030	Ay Kurnelyu gbalus te, Katsi ufat wak menit at kinlangfe, gdarangin au sa ku bale. Kata yay katsi, sfatulu sfafun. Ay sik mangama masulo at lanbung masakit ndasug ay malindug sa ku salubangan.
44010031	Ay kanya glong angku te, Dius nadungug am darangin ay kaylat am fakamulun nu ggubuk o at ngay tagidapan.
44010032	Sugui sik taw sas furuan Upe laman manlag Simun at ngayan yangay te, Pedru. Kanya gbanwan sas Simun tagfagong balat fagalagaun at bale sas tigyangan dagat.
44010033	Nu katanya nafauro akwa vtv emu. Fadi fadi yangay ndasug o ste. Ay katsi ste ami maful sis Dius at daga salubangan laman gdungugan fagayu tam Fun at suguan emu.
44010034	Ay Pedru gfasigad garingang te, Matuyan nasaful kwa te, Dius we fagfili taw.
44010035	Nu bunway sas fagayu talun nus nga sinu takalimu anya ay tagfakamulun at matuyan, Dius kaylat anya.
44010036	Ay nasaful wam at longan Dius at nafon sas taw Israel ay sanya wan Dius nu gfasure at Masine fag Barita sa baliwas fagmabayanun siginans Isus Fagtayukan. Ay kanya fagayu taw at Fun.
44010037	Ay nasaful wam at kindasug sas talun Udea, at nafasigad siginan Uan nu gfoyung sas talun Galilea sa baliwas fakasurungun.
44010038	Ay saful yangay am sa baliwas Isus tagsiginans furuan Nasaret, Dius nafon sa anya at Masine fag Falad ay at fagmabalyananun. Masine at fakamulun ay nafafia fagayu Satanas at nafaidapanan nus nga nday nu nalo, aroro Dius gufud anya.
44010039	Ami wan at nalag fagayu Isus at nafakamulun sas taw Udyu at talun ay sas Erusalem. Dewa katanya kafag ngay taw narabing anya sas kayu.
44010040	Ay baliwan Dius nafadog yay gleleg anya sis fatuluk menit, ay nafalag anya sa emi.
44010041	Bunwa sas fagayu taw nu bunway sa way lang Dius ebi at nafili at ngay taglag ban, at masuad sa emi tagfasfuan anya gfangon ay ginum, kanya nu nadog naleleg siginan at fagmabulanan.
44010042	Sa emi wan Dius at faglongan te, Foyungi ay fatuyani sas fagayu taw te, Isus wan Dius at nafalganan fag tagwabilug sat ngay tagleleg ay at ngay kinbul.
44010043	Isus wan Dius at ngay taglong at fatuyanan te, Fagayu tagafanud sa anya Dius gfalyam at asalanan, siginans Isus at fagmabalyananun.
44010044	Kaduge Pedru garingang, at Masine fag Falad andasug sas fagayu tagdungugan at longan.
44010045	Ay Pedru at ngay ufud taw Udyu tagafanud andulo, aroro e nafon yangay sas yud Udyu fag taw at Masine fag Falad.
44010046	Taw Udyu nadungug te, At ngay yud Udyu fag taw maaringang sat yud katogdungug fag ngay fangaringang ay gseg Dius.
44010047	Ay Pedru nalong te, Dius nafon yangay anya at Masine fag Falad kata nu gfon antam. We masalag tuy fag ngay taw nu kasurung sasad mamam.
44010048	Ay nasugu wa te, Surungi anya te, Isus Fagtayukan at taw. Ay nu ntabu wan, sanya fag ngay taw glong sas Pedru te, Banwani yap ban sirut iste.
44011001	At ngay nasugu ay at ngay tagafanud sis talun Udea nadungug te, at ngay yud Udyu fag taw gfaning yangay Dius at longan.
44011002	Ay Pedru gundaud sas Erusalem. Nu ndasug sanya, tiba takaylat gfae fakatoglagan sas yud Udyu fag ngay tagafanud gfabadbaboan anya.
44011003	Glong te, Wain am fagaloun yud Udyu fag ngay taw ay am fagfasfuanun anya gfangon.
44011004	Aroro katanya Pedru gfoyung sanya fag ngay taw fagayu at kindasug. Glong te,
44011005	Sik menit gdarangin au gina au sis furuan Upe ay nalag au sik taginfanan. Manlag akdi sik matuguan daul umut, e nafatagbung siginans banwa, marabingan sas ufatk fugungan, ay ndasug sa angku.
44011006	Ay nananlag au fia masine ay manlag kdi sanya at bilug nus nge wain wak fagalagaun taglao ay tagalafang ste swa daga anggan at mela ay at ngay manuk tungud.
44011007	Ay nadungug au sik aringang glong angku te, Pedru, malindugi fabuli ay oni wan.
44011008	Ay nabalus au te, Ku Fun, kwa kaylat. Kabavn kya batang kon at yud masine ay at masuya fag fakonun.
44011009	Ay nadog kyay fia nadungug kafag aringang siginans banwa te, Nus nge wain Dius at nafasine, lag o gfangayan te, masuya.
44011010	Tulu ginan kadasug takatanya ay nu ntabu wan arodi nranggut wa sas banwa kanya fagayu.
44011011	Ay arodi vtv sik mangama tulu ndasug si ku fagtiugan fag bale. E nasugu anya siginans furuan Sesaria laman namablang angku.
44011012	At Masine fag Falad nalong angku te, Lag o gadgaragun nangalo anya. Ay unumk faduksay nangalo yangay angku ay ndasug ami ay nasakbo ami sas Kurnelyu bale.
44011013	Ay Kurnelyu nafoyung emi te, Nalag au sik tagbarita si ku basad bale ay, nalong angku te, Sugui sas furuan Upe laman manlag Simun nafangayan yangay te, Pedru.
44011014	Ay kanya ban gfoyung emu sa baliwa at mafalangfe emu ay anggan fagdaul am fagyafunan.
44011015	Ay gina kyay garingang, at Masine fag Falad ntayuk sanya fag ngay taw, kata nu katayuk sa antam ebi taguna.
44011016	Namatang au tam Fun at nalong te, At matuyan Uan nafasurung taw sasad mamam, ay umsurung yangay ban am sat Masine fag Falad.
44011017	Dius nafon yangay sanya fag ngay taw at nafon antam ebi gina tam gafanud sa tam Fun Isus Fagtayukan. Nu katanya matuyan kwa mafafasalag Dius at fakaylatun fag fakamulun.
44011018	Ay kanya nu nadungug takatanya fag foyungan namaragangan ay gseg Dius. Ay glong te, Nu katanya Dius ngaro gfon sas yud Udyu fag ngay taw sik buknga laman gubun ban at asalanan laman gagbilug ban leleg at yud e fakatabuan kabavn.
44011019	At ngay tagafanud nafanaruayan way lang siginans Erusalem aroro e faurianan gfasigad siginan nu e nafabul Esteban. Tibak taw ndasug sas talun Fenesia ay Sipre ay sas furuan Antiukia sis talun Siria, ay gfoyung Dius at longan nus nga nday at fakadasugan. We tiba at fagfoyungan nu bunway sas taw Udyu fag gaban.
44011020	Dewa katanya tibak taw siginans furu Sipre ay siginans talun Sirene nangalo anya. Ay nu ndasug sas furuan Antiukia nafoyung sas yud Udyu fag ngay taw at Masine fag Barita sa baliwa tam Fun Isus.
44011021	Ay tam Fun ggubuk anya fagayu nu katanya ngayu tagafanud sat foyungan ay gfaning tam Fun.
44011022	Ay tagafanud sis furuan Erusalem nu nadungug takatanya kanya nasugu Bernabe laman nangadasug sas furuan Antiukia.
44011023	Ay Bernabe nu ndasug sanya, guseganan nu nalag Dius at fagmagalangun sanya fag ngay taw. Ay fagdaul at amatanganan gfoyung sanya fag ngay taw Dius at longan laman gfaning tua gugat tam Fun.
44011024	Bernabe malukme fag taw ay antayuk at Masine fag Falad, ay maksvn at fagafanudun ay ngayuk taw at natabanan sa tam Fun.
44011025	Ay kanya nalo wan sas furuan Tarsu laman manrvbvy Saulu.
44011026	Ay nu nalag Saulu, kanya nataban wan sas furuan Antiukia. Sik banwa gbanwan sanya gfadgaloan at ngay tagafanud, ay kamoyung sa ngay taw ngayu. Sanya sis Antiukia at taw taguna nafangayan tam Fun at ngay tagadal te, Fagtayukan at Tagafanud.
44011027	Ay ginanya fag ngay buknga, tibak taglong ndasug sas Antiukia siginans Erusalem.
44011028	Ay at sadi at ngayan Agabu, namalindug ay siginan at Masine fag Falad at fagmabalyananun gfoyung te, E kadasug ban sik fanlunus daul sas fagdaul daga. Tuy andasug gina fag buknga fun Klaudiu at menit.
44011029	Aroro katanya tam Fun at ngay tagadal nafalganan laman gfon sik fanggubukun sa sangay tagafanud sis talun Udea. Galay at sadi gfon kaksvn at fagmakatuun.
44011030	Ay katanya wa fia at fakamulun ay nafabuba at ngay fanggubukun sas bale fakafulan at ngay fagtainan. At tagbuba duama Bernabe ay Saulu.
44012001	Ginanya fag ngay buknga, fun Erudes gfasigad gfauri tibak tagafanud.
44012002	Ay Erudes nasugu laman gfabul Santiagu, Uan at faduksay.
44012003	Ngay taw Udyu nu nalag takatanya fag fakamulun guseganan, ay Erudes nafagamat yangay Pedru. Nafagamat ebi gina e fagsegan fag ngay menit nu kon Tinapay Malafi.
44012004	Ay nu nafagamat wan Pedru, nafaubung anya. Ay nafaulit anya ufatk gaban tagfawayan, galay sik gaban e ufatk tagfawayan. Ay Erudes at fasadan namauri Pedru sas furuan at salubangan nu ntabu wan Famalangfe fag Yafun Daul.
44012005	Nu katanya Pedru gbanwan sisad ubung. Ay kaduge nia at ngay tagafanud maksvn nu gdarangin Pedru sas Dius.
44012006	Nu nyabi wan, Erudes nu ganamatabanun wan Pedru sas furuan, Pedru masalodan duak salambitan, ay gtiug sad wabilug duak tagfawayan, ay e tagfawayan yangay tagulit sas day guyuy sakbawan.
44012007	Ay masakit ansure tam Fun at tagbarita at sadi, ay nyamag sasad ubung sis Pedru at katurunan ay nafalang sirut Pedru at tigyangan laman gfulo. Ay glong te, Afuloi ay malindugi, masakiti. Ay at salambitan sit take gfangabuskadan way lang.
44012008	Ay kafag tagbarita glong sas Pedru te, Suluni am lanbung ay am lapak. Ay katanya wa fia Pedru at fakamulun. Ay kafag tagbarita glong yangay te, Fasifigani emu am umut daul ay aloi angku.
44012009	Ay Pedru nangalo ay naduksun sas sakbawan. Ay dewa katanya ya nasaful te, matuyan kafag tagbarita at fakamulun, nu glong sik taginfanan way lang at lagan.
44012010	Ay nu nlangfe at fasadi ay at faduak tagulit, kanya ndasug sas sakbawan at faningding sanbung. Ay kanya nluang mandi ay duama naduksun ay nu nadalan sa sik dalan, kafag tagbarita naubun wa vtv Pedru.
44012011	Ay Pedru anyamag te, Matuyan at kindasug. Ay glong te, Katsi nasaful kwan matuyan mangaro fagayu. Tam Fun nasugu at tagbarita ay nafalangfe angku siginan Erudes at daluap, ay sas fagayu taw Udyu at fagfanyaun takadasug ma ban sa angku.
44012012	Ay nu nasaful wan takatanya, nalo sas Maria at bale, Uan at mina. Uan at ngayan yangay te, Markus. Ngayuk tagafanud at maful sanya ay gdarangin.
44012013	Ay Pedru katuk sas dingding sakbawan alad. Ay sik fagsuguan mangena at ngayan Ruda nanangakbang nandungugan te, Sinu kanya.
44012014	Kanya natogdungug Pedru at aringang ay aroro gbia nu guseganan, kanya wa gluang at sakbawan. Abat nga te gluang kanya gtarung ay gsakbo ay gfadungug sat iba te, Pedru sis sakbawan.
44012015	At ngay taw glong anya te, Malgau gfanlongan way o lang. Ay Ruda gfabulun te, Sanya wa fia. Ay at ngay taw glong te, Malgau ang way lang at tagbarita tagalaga anya.
44012016	Ay Pedru gfataglayun nu katuk sas dingding sakbawan. Ay nu naluang sakbawan, sanya fag ngay taw nalag Pedru ay andulo.
44012017	Ay Pedru gyafe at daluap te, Lag garingang. Ay gfoyung anya sa baliwa tam Fun nu nafalfas anya siginan sad ubung. Ay glong te, Foyungi katanya sas Santiagu ay sa tam ngay faduksay. Ay nu ntabu wan, Pedru glo wan sa tibak talun.
44012018	Ay balabag di, sanya fag ngay tagfawayan kalimu ay nalyam at amatanganan aroro Pedru wa sanya ya.
44012019	Ay Erudes nafarvbvy Pedru, ay nu dway e nalag, kanya nainto sa sangay tagulit ay kanya wa nasaful te, dada wan. Ay Erudes nasugu te, Fabuli kafag ngay tagulit. Ay nu ntabu katanya Erudes nalo wan siginans talun Udea ay namanwan sis furuan Sesaria.
44012020	Ay Erudes ngaduge wan nu kadotama sas taw Tiru ay anggan sas taw Sidun. Ay kafag ngay taw nadiuganan nu nangakbang ay namakamatoan Blastu, tagulit Fun at bale daul. Kanya get sik fagmasadiun sat Fun aroro sanya fag ngay taw gbul fakonun siginan fun Erudes fag talun.
44012021	Ay nu ndasug at filian fag menit Erudes nasulun at fanfunan fag lanbung ay nananmalunggung sat faglunggungan laman gfalag te, Au wan Funan. Ay natalagtagan sas taw Tiru ay Sidun.
44012022	Ay at ngay taw guro te, Kata sik dius tagaringang, bundi taw.
44012023	Ay arodi vtv tam Fun at tagbarita at sadi nafauri anya aroro nafamatungudun sas Dius. Ay ulud naon anya anggan anbul.
44012024	Kaduge nia Dius at longan kaksvn ay karapyag nu kamoyung.
44012025	Ay Bernabe ay Saulu anfoli wan sas Antiukia siginans Erusalem, nu ntabu nu gfosuk at fanggubukun sa sangay tagafanud. Ay nataban Uan at ngayan yangay te, Markus.
44013001	Sis wa tagafanud sis furuan Antiukia sis talun Siria, Dius e sik ngay taglong ay e ngay takamoyung sas tagafanud. At sadi, Bernabe, ay Simyun nafangayan yangay te, Taw Malayung, ay Lusyu siginans talun Sirene, Manaen, fun Erudes at ufud gina sisian yay, ay Saulu.
44013002	Sik menit gina gseg tam Fun ay e fagyudun kon laman gdarangin, at Masine fag Falad glong anya te, Fasamani duama Bernabe ay Saulu, kanya ku nafili, laman gfakamulun ku nafalganan sa anya.
44013003	Ay nu ntabu wan nu e fagyudun kon ay nu gdarangin, kanya nafatayuk at daluap sas duama, laman gfalag te, at nafili, ay nasugu anya.
44013004	Bernabe ay Saulu at Masine fag Falad at nasugu, natagbung sas furuan Seleusia ay sanya ginan nasakay sa sik sakayan dagat tagsas furu Sipre.
44013005	Ay nu ndasug sas furuan daul at ngayan Salamina kanya nafoyung Dius at longan sas taw Udyu at bale fakafulan. Ay gfaudgufudan Uan Markus, kanya taggubuk duama.
44013006	Ay kanya gindulung sas fagdaul furu Sipre ay ndasug sas furuan daul at ngayan Pafus. Ay kanya nafablang sanya sik taw Udyu tagfakamulun at madulo, kanya kamuagan te, sik taglong. At ngayan Isus At Baguama.
44013007	Kanya fag taw fun Sergiu Paulu at faudgufudan. Sergiu Paulu mamatanganan ay kanya nauro Bernabe ay Saulu aroro kaylat gdungugan Dius at longan.
44013008	Dewa katanya Elimas tagfakamulun at madulo gsalag Bernabe ay Saulu, laman at fun wa gafanud sas Isus. Isus At Baguama at ngayan te, Elimas sas taw Griegu at fangaringang.
44013009	Ay Saulu, nafangayan yangay te, Pablu, ntayuk at Masine fag Falad, ay gdama fia Elimas ay glong te,
44013010	O wan takata Satanas ay tagfawayan o fagayu at masine, ay mafandaya ay mauri o. Wo gfaragang nu gfauri at matuyan sa baliwa tam Fun.
44013011	Ay katsi o wan tam Fun at fagfauriun. Wa ro wo glag ya, ay anggan ngaduge ban nu yud o glag ya at mayamag. Arodi vtv kata sik linyabu ndasug ay at madulum natabun Elimas, ay ang way lang gyakapan laman nanrvbvy sik taw tagtaban anya.
44013012	Ay fun Sergiu Paulu nu nalag katanya gafanud, aroro kadulo takatanya fag foyungan sa baliwa tam Fun.
44013013	Pablu ay at ngay ufud nasakay sas sakayan lino ay nalo siginans Pafus ay ndasug sas Perga sas talun Panfilia. Ay Uan Markus naubun anya ay nfoli sas Erusalem.
44013014	Ay siginans Perga nataglayun ay ndasug sas furuan Antiukia sis talun Pisidia. Nu ndasug at famiangalay fag menit, nasakbo sas taw Udyu at bale fakafulan ay namalunggung.
44013015	Ay nu ntabu gtap sik afud Muisis at longan ay siginan Dius at ngay taglong at rirukan, bale fakafulan at fagtainan glong te, Longi sa anya te, Em ngay faduksay, nung am e longan laman gfaksvn ste fag ngay taw at amatanganan, foyungi emi.
44013016	Ay Pablu nlindug ay gyafe laman gfaragang at ngay taw te, Lag garingang. Ay glong te, Am taw Israel at ngay mangama ay am at yud Udyu fag taw tagseg Dius, dungugani angku.
44013017	Taw Israel at Dius nafili tam ngay katungudan. Ay kaduge betaw sis talun Egiptu Dius nafaayu anya ay siginan at fagmabalyananun nafalfas anya.
44013018	Ay kaduge ufatk safuluk banwa, Dius gagwantan anya sis talun at yud e taw.
44013019	Ay nu nafamin fituk gaban taw sis talun Kanan, nafagbilug at talun sas taw Israel
44013020	kaduge ufatk sandan limak safuluk banwa. Ay sanya ginan Dius nafon sanya fag ngay taw sik ngay tagwabilug si way tsigon Dius at taglong Samuel at ngay menit.
44013021	Ay sanya ginan at ngay taw get sik fun, ay Dius gfon anya Saulu, Kis at baguama, siginan Benamin at kasugfunanan. Kanya nafunan ufatk safuluk banwa.
44013022	Ay Dius nabul Saulu at fagmafunanun, ay nafon sas taw Israel Dabid laman gfunan anya. Ay kata tuy Dius at longan sa baliwas Dabid, Nu nalag au Dabid Ese at baguama, nalag au sik mangama ke amatanganan kata ku amatanganan. Kanya mafalganan namakamulun nus nge wain ku suguan anya.
44013023	Ay ste ginan ban fag mangama at sugfun Dius gfon sas Taw Israel sik Tagfalangfe, kanya Isus, kata at fatuyanan.
44013024	Ay kaduge Isus yud andasug, Uan gfoyung sas fagayu taw Israel te, Ubuni ay asalanan ay asurungi.
44013025	Ay nu ntabu wan Uan at fakamulun, nalong te, O gamatangan am te, au wan Fagtayukan. Bunwa au. Ay baliwan e gakadasugun wan, ay kwe fagmasineun nus di tagluas at fansalod lang at lapak.
44013026	Em ngay faduksay, Abrayam at kasugfunanan, ay at yud Udyu fag ngay taw tagfaning Dius, sa wa antam at fagfonan kanya fag barita sa baliwas fakalangfean.
44013027	Ay at ngay tagbanwan sis Erusalem fag ngay taw ay at ngay funan wa natoglag Isus te, Kanya at Tagfalangfe. Wa yangay natogdungug ebi Dius at ngay taglong at natap kayu famiangalay fag menit, ay kanya yangay at nafafasludan at longan nu nafaurianan Isus ay nafabul anya.
44013028	Dewa yud e kalag Isus at mauri, sak gfabul anya, kanya get sas Pilatu te, Fabuli wa anya.
44013029	Nu nfasludan wan fagayu at kinriruk sa baliwas Isus, kanya namul wan Isus at bilug ay namoli sas fagfolian.
44013030	Ay Dius nafadog yay gleleg anya siginan at fagmabulanan.
44013031	Ay ngayu yayk menit Isus nu gfalag anya sa ebi tagalo gugat anya gina glao sas Erusalem siginans talun Galilea. Katsi kanya wan tagfatuyan sas taw Israel sa baliwa anya.
44013032	Ay ndasug ami laman gfoyung sayu at Masine fag Barita, Dius at fatuyanan sa tam ngay katungudan.
44013033	Dius nafafasludan at fatuyanan sa antam fag sugfun nu nafadog yay gleleg Isus. Kata tuy at Rirukan sas faduak Alubad te, O wan ku Baguama, Ay katsi au wan am Mama.
44013034	At matuyan te, Dius nafadog yay gleleg Isus ay wa si yas fakadanun ay kata tuy at longan te, Gfon kban sayu at masine ay at matuyan kata ku fatuyanan sas Fun Dabid.
44013035	Kata tuy yangay at longan sa tibak Alubad te, Di o nafabayan am Nafili sas fakadanun.
44013036	At longan fia bunwa sa baliwas Dabid, aroro nu ntabu wan nu gfaning Dius at fakaylatun kaba nu gleleg, kanya nbul wan ay e nanamoli sat mangaguyang at day fagfolian, ay andan.
44013037	Ay Isus, Dius at nafafulo siginan at fagmabulanan, kanya wa ndan.
44013038	Nu katanya, ku ngay faduksay asafuli te, Isus mafafalyam ay asalanan.
44013039	At ngay tagafanud sas Isus nalfas wan siginan at asalanan, bunwa Muisis at longan at mafalfas ayu siginan ay asalanan.
44013040	Nu katanya dirii laman wa ban umdasug sa ayu kata Dius at ngay taglong at rirukan. Glong te,
44013041	Amatangani am at ngay tagafayudun. Umdulo am ay umkamin am aroro e fakamulun au sik fakamulun si ay ngay menit ay wam gafanud dewa e nafoyung ayu.
44013042	Ay Pablu ay Bernabe nu galoun wan siginan taw Udyu at bale fakafulan, sanya fag ngay taw glong yay sas duama te, Dogi yap foyungi sa baliwa takatanya fag foyungan sat fadogan fag famiangalay fag menit.
44013043	Ay fagayu taw nu ntabu wan at fagmafulun, Pablu ay Bernabe nalo wan ay ngayuk taw Udyu ay at yud Udyu fag ngay taw at kintaip sas taw Udyu at fagafanudun nangalo duama ay kanya gfakamatoan sanya fag ngay taw te, Fataglayuni nu gugali am at matuyan gfaning Dius at kagalangan.
44013044	Sat fadogan fag famiangalay fag menit, fagayu taw sis furuan daul maful wan laman nandungugan Dius at longan.
44013045	Ay at ngay taw Udyu nu nalag at fagngayuan, kanya galabian ay gsalag ay gfalingun Pablu.
44013046	Ay Pablu ay Bernabe mabitsug nu gbalus te, At masine nu gfaguna ami gfoyung sa ayu Dius at longan. Ay aroro kauri way am, ay falagan wam kaylat sat matuyan fag leleg yud e fakatabuan, ay nu katanya glo wami sas yud Udyu fag ngay taw laman namoyung.
44013047	Aroro kata tuy tam Fun at suguan emi te, Naawat au emu kata sik fagmayamagun sas yud Udyu fag ngay taw, laman gfadungug o fakalangfean sas fagdaul daga.
44013048	Ay at yud Udyu fag ngay taw nu nadungug, guseganan ay gseg tam Dius aroro at longan, ay fagayu Dius at nafalganan sas leleg at yud e fakatabuan gafanud.
44013049	Ay tam Fun at longan anrapyag sas fagdaul talun.
44013050	Ay at ngay taw Udyu kadotama ay nasugu sik ngay mangena at tagseg Dius ay kadungug sas fagayu, ay anggan sik ngay mangama ke fanambagun sis furuan daul, ay gfauri Pablu ay Bernabe ay naiyan sanya ginan fag talun.
44013051	Ay nu katanya duama nafarikfik at madafut fag dafug siginan at darafa laman sik famasaful sanya fag ngay taw. Ay duama nalo wan sas furuan Ikuniu.
44013052	Ay tam Fun at ngay tagadal sis furuan Antiukia maksvn nu guseganan ay antayuk at Masine fag Falad.
44014001	Pablu ay Bernabe ndasug sas furuan Ikuniu ay nasakbo sas taw Udyu at bale fakafulan. Ay masine duama at foyungan ay ngayuk taw Udyu ay taw Griegu at nafanud wan.
44014002	Ay tibak taw Udyu at yud gafanud kadotama ay nasugu sas yud Udyu fag ngay taw laman namauri Pablu ay Bernabe.
44014003	Ngaduge Pablu ay Bernabe nu gbanwan sanya, ay fagdaul at fagmabitsugun gfoyung sa baliwa tam Fun. Tam Fun nafatuyan te, matuyan at foyungan sa baliwa at fagmagalangun, siginan at nafafakamulun fag ngay madulo ay at ngay mabalyanan fag fakamulun tagfatoglag te, Isus siwa anya.
44014004	Ay sis furuan at ngay taw at amatanganan ankafud. Tibak taw gfaning taw Udyu ay at tibak taw gfaning Isus at ngay nasugu.
44014005	Ay katsi at yud Udyu fag ngay taw ay at ngay taw Udyu gasfuan at ngay funan, masadi at algan nu namauri ay nu namana anya gang.
44014006	Ay at ngay nasugu nu nasaful katanya, kanya nalagyu ay nalo wan sas furuan Listra ay Derbe, Likaunia at fagagbilugun fag ngay furuan ay sat ligung fag ngay talun.
44014007	Ay sanya nu gfataglayun gfoyung at Masine fag Barita.
44014008	Sis furuan Listra sik mangama at kinkalay at bitis. Kanya wa malao siginan ngay nu kasalug.
44014009	Kanya malunggung ay gdungugan Pablu at foyungan. Ay Pablu nadama kafag taw at yud malo, ay nalag te, e fagafanudun fia laman kafia ro.
44014010	Ay Pablu mabitsug nu glong te, Malindugi fia. Ay kafag mangama natulbu ay nlindug ay malao wan.
44014011	Ay fagayu taw nu nalag Pablu at fakamulun kanya nauro sas talun Likaunia at fangaringang te, Sik ngay taw yabi ndasug sa antam kata sik taw.
44014012	Kanya nafangayan Bernabe te, Seus, ay nafangayan yangay Pablu te, Ermes, aroro kanya wan tiba tungud tagfoyung.
44014013	Ay Seus tagbia fag bale fagnandaranginan sas day furuan daul. At tagfon fanggalangun nabuba sik fanggalangun, sik tama baka ay sik ngay dalag bugway ay barugwak aroro kanya ay at ngay taw gyafonun sas Pablu ay sas Bernabe.
44014014	Pablu ay Bernabe nu nasaful, nagirat way lang at lanbung ay nalo sas wa taw ay nauro te,
44014015	Wain ay fagfakamulunun katanya. Ay taw yangay ami kata ayu. Gfoyung waymi sik Masine fag Barita laman ban gubun am takatanya fagayu at yud e tungkul, ay laman kakbang am sas tagleleg fag Dius at naawat banwa ay daga ay dagat ay anggan fagayu tagsanya.
44014016	Ebi at kinlangfe fag ngay buknga Dius nafabayan wan fagayu taw sas fagdaul daga nu gfaning at ngay fakaylatun.
44014017	Dewa katanya Dius nafalag te, Sanya kwan, siginan at nafakamulun masine sa ayu. Dius nafon ayu arak siginans banwa ay faggutluun sit kasakan fag buknga, ay nafafangon ay nafauseganan ayu.
44014018	Dewa katanya at foyungan Pablu ay Bernabe arvs wa mafaragang at ngay taw nu gfon at fanggalangun sa anya.
44014019	Ay ndasug sik ngay taw Udyu siginans furuan Antiukia sis talun Pisidia, ay siginans Ikuniu. Kanya nagewan sanya fag ngay taw ay nafana Pablu gang, ay naguyudan anya sas day furuan. Ay at tagguyudan naubun wa sanya nu glong nbul wan.
44014020	Ay kaduge at ngay tagadal gligung anya, Pablu nlindug ay anfoli sas furuan daul. Ay balabag di Pablu ay Bernabe nalo wan sas furuan Derbe.
44014021	Pablu ay Bernabe gfoyung sis Derbe at Masine fag Barita. Ay ngayu at nagewanan laman ban sik nga tagadal. Ay sanya ginan duama nalo wan sas furuan Listra ay Ikuniu ay sas Antiukia sis talun Pisidia.
44014022	Ay kanya gfaksvn at ngay tagadal at amatanganan te, Banwani matuyan sa ay fagafanudun. Ay glong yangay te, Nandalan ban tam ngayuk maidap laman ban Dius gfagtainan antam.
44014023	Ay kanya nafili at fagtainan sas fagayu tagafanud at furuan ay siginan nu gdarangin ay nu yud gfangon, kanya nafatigwanan wan at ngay nafili sa tam Fun, sa kafag ngay taw at fagafanudan.
44014024	Duama nalo wan ay nadalan sas Pisidia ay ndasug sas talun Panfilia.
44014025	Ay nafoyung at Masine fag Barita sis furuan Perge, ay nu ntabu wan nalo sas Atalia fag talun.
44014026	Ay sanya ginan nasakay sas sakayan lino kafoli sas furuan Antiukia sis talun Siria. Sanya ebi nu nafatigwanan anya sas Dius, laman Dius gdiri anya gina gfakamulun at kintabu wan fag fakamulun.
44014027	Ay kanya nu ndasug sanya, namaful at ngay tagafanud ay nafoyung anya sa baliwas Dius at ngay nafakamulun, ay sa baliwa Dius nu kawat balyawvtan at yud Udyu fag ngay taw nu gafanud.
44014028	Ay kanya ngayuk buknga nu gbanwan sanya gadgaloan at ngay tagadal.
44015001	Tibak taw ndasug sas furuan Antiukia sis talun Siria, siginans talun Udea, ay gfoyung sa sangay tagafanud te, Nu dway am nafae fakatoglagan ayu kata Muisis at longan wa ban am umlangfe.
44015002	Pablu ay Bernabe gfabadbaboan kanya fag ngay taw. Ay at ngay tagafanud masadi at amatanganan te, Sugui Pablu ay Bernabe sas Erusalem ay tibak faduksay siginans furuan Antiukia, laman gkamatoan tibak nasugu ay sanya at ngay fagtainan sa baliwa tuy fag fagidapun.
44015003	Ay nu katanya wan furuan Antiukia at ngay tagafanud nasugu anya, ay nu nadalan sas talun Fenesia ay Samaria, kanya nafadungug sa baliwa at yud Udyu fag ngay taw nu nkakbang sas Dius. Ay at ngay faduksay maksvn nu guseganan.
44015004	Ay kanya nu ndasug sas Erusalem, sanya fag ngay tagafanud, ay Isus at ngay nasugu, ay bale fakafulan at ngay fagtainan guseganan mandi gfasakbo anya sat bale. Pablu ay Bernabe nafoyung sanya Dius at nafakamulun fagayu siginan anya.
44015005	Ay tibak gaban taw Mafalayun at taw tagafanud namalindug ay nalong te, Masine at yud Udyu fag ngay taw nu e fakatoglagan yangay kata Muisis at longan.
44015006	Ay at ngay nasugu ay at ngay fagtainan maful laman gsulitanan takatanya fag fagidapun.
44015007	Ay nu ngaba wa ngaba at kamatoanan, Pedru nlindug ay nalong te, Em ngay faduksay, nasaful wam ebi taguna Dius nafili angku siginan ayu laman namoyung au at Masine fag Barita sas yud Udyu fag ngay taw, laman dumungug yangay ay gafanud sas Dius.
44015008	Dius tagsaful taw at amatanganan, ay nafalag sanya fag ngay taw te, kaylat anya, siginan nu gfon anya at Masine fag Falad, kata at nafon sa antam.
44015009	Fakatanyaun, Dius at fakamulun nafalag te, gsud yay nu gdama at yud Udyu fag ngay taw ay antam, aroro Dius nafasine at ngay amatanganan siginan at fagafanudun.
44015010	Katsi gfaskud am Dius ay nafafasanan am sas yud Udyu fag ngay tagadal at mabiat tam fagyudun makatu gfasanan ay anggan tam ngay katungudun at fagyudun makatu gfasanan.
44015011	Aroro gafanud ami te, umlangfe watam kata kafag ngay taw, aroro siginan tam Fun Isus at fagmagalangun.
44015012	Ay fagayu taw wa garingang. Ay gdungugan Pablu ay Bernabe kaduge gfansulit Dius at nafafakamulun sa anya gina sis wa yud Udyu fag ngay taw. At nafakamulun sik ngay madulo ay mabalyanan fag ngay fakamulun tagfatoglag te, Dius siwa anya.
44015013	Ay nu ntabu, Santiagu yangay nalong te, Ku ngay faduksay, dungugani angku.
44015014	Simun nafoyung sa antam sa baliwa tam Dius nu nauro at yud Udyu fag ngay taw laman kanya Dius yangay at taw.
44015015	Katanya gfaning Dius ebi at ngay taglong at rirukan te,
44015016	Nu ntabu kanya kafoli au, Ay nandog au namalindug at kinrasras Dabid at fagbanwanan, Nandog au namalindug at kinarit fag bale,
44015017	laman tibak taw grvbvy tam Fun, anggan fagayu yud Udyu fag ngay taw ku nauro laman ku taw.
44015018	Katanya tam Fun at longan. Kanya tagfasaful takatanya fagayu siginan ebi.
44015019	Nu katanya nu sa angku wa masine nu gfaidapan tam at yud Udyu fag ngay taw takakbang sas Dius.
44015020	Nu bunway foyungi way lamang anya te, Lag kon nus nge wain at nafon sas taw way at naawat fag fagsegan, ay lag gfanugtug ay lag namatugtug ay lag kon faknul fagalagaun at kinrugut ay lag kon anggan taguk.
44015021	Aroro siginan ebi taguna fag ngay menit, e gfoyung Muisis at longan sas fagayu furuan, aroro e gtap at longan sas fagayu taw Udyu at ngay bale fakafulan kayu famiangalay fag menit.
44015022	Aroro katanya Isus at ngay nasugu ay bale fakafulan at ngay fagtainan, gasfuan fagayu at ngay tagafanud, gamatangan te, Masine nu gfili tam siginan sad fagngayuan taw laman gadgaloan Pablu ay Bernabe sas furuan Antiukia. Ay kanya nafili Silas ay Udas at ngayan te, Barsabas, duak tagguna sa sangay tagafanud.
44015023	Kata tuy at buba fag rirukan at bilug: Ami Isus at ngay nasugu ay bale fakafulan at fagtainan, griruk ami ayu em ngay faduksay, yud Udyu fag ngay taw tagafanud, sis Antiukia ay Siria ay sis Silisia fag ngay furuan. O mabayan tuam.
44015024	Nadungug ami te, tibak taw ste ginan emi deyud em suguan, gfawabilugan ay ngay amatanganan aroro siginan at ngay foyungan.
44015025	Nu katanya nafili wami sik ngay mangama, ay nasugu ami anya sa ayu gadgaloan tam fakesugun fia fag faduksay Bernabe ay Pablu.
44015026	Kanya wan at mafalganan at leleg sas fagidapun laman gfaning tam Fun Isus Fagtayukan.
44015027	Em fagnasuguun Udas ay Silas laman gfoyung ayu em rirukan at bilug.
44015028	Aroro at Masine fag Falad at fasadan ay anggan em fasadan te, dangay am nangus gabiatan tibak suguan tagsaman tuy:
44015029	Lag am kon nus nge wain at nafon sas taw way at naawat fag fagsegan, ay taguk ay faknul fagalagaun at kinrugut, ay lag gfanugtug ay lag namatugtug. Masine wam nu ngayayu tuam takata tuy fag ngay ugali. Kaba way nia.
44015030	Ay kanya nasugu wan Udas ay Silas sas furuan Antiukia. Ay nu ndasug sanya, duama nafaful at ngay tagafanud, ay nafon anya at barirukan ay gtap.
44015031	Ay nu natap wan at barirukan, at ngay taw guseganan at nadungug.
44015032	Udas ay Silas Dius yangay at taglong, ngayu at foyungan sa sangay tagafanud tagfaksvn at amatanganan ay at fagafanudun.
44015033	Kanya gbanwan yay sanya ngayuk menit. Ay sanya ginan, nalo wan laman kafoli sat nasugu anya, ay sanya fag ngay tagafanud gdarangin anya laman mabayan nu glao.
44015034	(Dewa katanya, Silas nafalganan laman mainfamato sanya.)
44015035	Ay Pablu ay Bernabe gbanwan yay sanya sis Antiukia ay gfoyung ay gfayamag tam Fun at longan gadgaloan tibak takamoyung.
44015036	Ay nu nlangfe ngayuk menit, Pablu glong sas Bernabe te, Kafoli wata nansibo wata at ngay tagafanud sa sangay furuan ta fagfoyungan tam Fun at longan, laman manlag ta te, setain kanya fag ngay taw at fagafanudun.
44015037	Ay Bernabe kaylat gtaban Uan at ngayan at sadi te, Markus.
44015038	Ay Pablu wa kaylat ya gtaban Markus aroro ebi kanya naubun duama sas talun Panfilia, ay wa nafataglayun at fakamulun.
44015039	Pablu ay Bernabe nu gbadbaboan ankugat, ay katanya duama at fagnasaruayanun. Bernabe ay Markus gadgaloan wan ay nasakay wan sas sakayan lino ay nalo wan sas furu Sipre.
44015040	Ay Pablu nafili Silas, ay at ngay faduksay gdarangin anya laman tam Fun gdiri anya, ay duama glo wan.
44015041	Ay nadalan sas talun Siria ay sas Silisia ay gfaksvn at ngay tagafanud.
44016001	Ay Pablu ndasug sas furuan Derbe ay sas Listra. Ay sanya sik tagadal at ngayan Timuteu, at mina tagafanud fag taw Udyu, ay at mama sik taw siginans talun Gresia.
44016002	Masine tua furuan Listra ay furuan Ikuniu at ngay tagafanud at longan sa baliwa Timuteu.
44016003	Ay Pablu kaylat gfadgaloan Timuteu, nu katanya kanya nafae fakatoglagan anya gfaning taw Udyu at faugali, aroro sanya fag ngay taw Udyu nasaful wa te, Timuteu at mama sik taw siginans talun Gresia.
44016004	Sas fagayu at fagsiboan fag furuan, Pablu nafasaful wan sa sangay tagafanud sa baliwa tagsis Erusalem fag ngay nasugu ay fagtainan at algan laman gfaning.
44016005	Ay at ngay tagafanud ankaksvn sas fagafanudun ay kaugat nu kaayu at tagafanud kayu menit.
44016006	Ay sanya ginan Pablu nalo wan sas talun Frigia ay sas Galasia, aroro at Masine fag Falad nasalag anya nu nanfamoyung at Masine fag Barita sas Asia.
44016007	Ay kanya nu ndasug sas Misia nangugatan nangadasug sas Bitinia, ay Isus at Masine fag Falad wa kaylat Pablu ay at ufud nu nalo sanya.
44016008	Nu katanya kanya nalangfe wan talun Misia ay nalo sas furuan Truas.
44016009	Ay nu nyabi wan Pablu nalag sik taginfanan, sik mangama siginans talun Masidunia, malindug ay get Pablu te, Loi wan stae baliwa sas Masidunia ay gubuki emi.
44016010	Ay nu ntabu at taginfanan, gfalganan wami vtv aroro saful wami te, ami wan Dius at faguroun laman namoyung at Masine fag Barita sas talun Masidunia.
44016011	Siginans furuan Truas, gtaglayun wami gsakay sas sakayan lino tagsas Samutrasia ay balabag di nalo wami sas Neapulis fag furuan.
44016012	Ay sanya ginan gtaglayun wami sas furuan Filipus, furuan Ruma at fagagbilugun fag furuan sa baliwas talun Masidunia. Ay gbanwan yaymi sanya ngayuk menit.
44016013	Ay nu ndasug famiangalay fag menit, naduksun ami sas day furuan daul ay nalo ami sas tigyangan liskung, em amatanganan te, e fagnandaranginan sanya. Ay malunggung ami sanya ay gfakamatoan ami sik ngay mangena at maful sanya.
44016014	Sik mangena at sadi at tagdungugan emi siginans furuan Tiatira, at ngayan Lidia. Kanya gbul ay gfalao sik dalan ramit ayu daul masialungan. Kanya sik tagseg Dius. Ay Dius naluang at amatanganan ay gafanud Pablu at foyungan.
44016015	Ay kanya ay fagayu at fagyafunan nsurung wan. Ay maksvn nu glong emi te, Nu gfangayan tuam angku te, matuyan o wan tagfaning tam Fun, taglayuni ro sa em bale. Maksvn nu ggewan ay nafaning ami at longan.
44016016	Sik menit, ginami glo sas fagnandaranginan sis tigyangan liskung, nafablang ami sik fagsuguan mangena. Kanya e mauri fag falad tagfon anya fagmabalyananun laman mafafoyung takadasug. Ay ngayu at fun at nabul salapi aroro siginan at foyungan.
44016017	Ay kanya gguyan emi ay guro te, Tuy fag ngay taw tiba tungud fag Dius at fagsuguan, ay kanya gfoyung dalan fakalangfean.
44016018	Ngayu wak menit kanya nu gfakamulun takatanya, ay Pablu kauri wa daul. Ay kanya nasalubang kafag sisian ay nalong sat mauri fag falad te, Sas Isus Fagtayukan at fagmabalyananun glong au emu te, Duksuni wan sanya ginan fag mangena. Ay arodi vtv at mauri fag falad naduksun wan.
44016019	Ay kafag sisian at fun nu nalag te, wa ban e fagbulan ya salapi, nafagamat Pablu ay Silas ay naguyudan anggan ndasug sas fagawean furuan laman namuba sat ke fagmabalyananun.
44016020	Ay nu si wa at tagwabilug daga salubangan, gfoyung wa te, Tuy fag ngay taw Udyu gfauri tam furuan.
44016021	Kanya gfoyung tibak fagafanudun tagfauri antam taw Ruma.
44016022	Ay fagayu taw gdiuganan nu gfauri Pablu ay Silas, ay at tagwabilug nasugu sat ngay taggamat te, Buli at lanbung ay falangi anya.
44016023	Ay nu ntabu gfalang, kanya naubung anya ay nasugu sat tagulit te, Uliti fia masine.
44016024	Ay nu katanya wan kanya nabuba Pablu ay Silas sasad bale fia fakaubungan ay nasikfit at ngay darafa.
44016025	Ay nu swabilug yabi wan, duama Pablu ay Silas gdarangin ay galubad gfauseganan Dius, ay fagayu at maubungan sanya gdungugan.
44016026	Ay arodi vtv maksvn nu guig, ay fagayu fagtungkudan turuk guigan wan sis bale fakaubungan. Masakit nu nluang at ngay sakbawan ay anluas fagayu taw at fansalod.
44016027	Ay tagulit ubung nu nfulo ay nu nalag te, at ngay sakbawan ubung ang way lang ngayu maluangan, kanya nagunut at fiso laman namabul at sadili, nu glong fagayu at maubungan nalfas wan.
44016028	Ay Pablu guro daul te, Lagi, lag o gurus am sadili. Ste yaymi ngayu.
44016029	Ay at tagulit get sik salung ay glagyu gtadtaruyan gsakbo ay namalub sas Pablu ay Silas at daga salubangan.
44016030	Ay kanya nafaduksun duama ay ginto anya te, Duama, tain manga at masine ku fakamulun laman ban umlangfe au.
44016031	Ay duama nabalus te, Afanudi sa tam Fun Isus, ay umlangfe o ay anggan fagdaul am fagyafunan.
44016032	Ay duama nafoyung anya ay sas fagdaul at fagyafunan tam Fun at Masine fag Barita.
44016033	Ay ginanya fag yabi tagulit nataban duama, ay kanya nafegus at ngay sugat. Ay arodi vtv kanya fag tagulit nsurung wan ay anggan fagdaul at fagyafunan.
44016034	Ay kanya nataban duama sat bale ay gfafangon anya. Kanya ay fagdaul at fagyafunan guseganan mandi aroro gafanud tua sas Dius.
44016035	Ay balabag di, nu nmenit wan, at ngay fun nasugu sat ngay fagsuguan te, Longi wa sa tagtanud te, falfasi wan duama at maubungan.
44016036	Ay tagtanud nalong sas Pablu duama te, Em fun nasugu wa emi te, falfasi wan. Loi wan mabayan tua ro am.
44016037	Ay nu katanya Pablu nabalus anya te, Kanya nafafalangan emi sis salubangan fagngayuan taw dewa yud nainsaful te, ang ami e asalanan, ay dewa ami taw Ruma. Ay katsi nu namalfas am emi masuksukan way, wa masine. At masine at ngay tagwabilug tua at namalfas emi.
44016038	Ay kafag fagsuguan namasaful yay Pablu ay Silas at longan sa sangay tagwabilug. Ay nu nasaful te, kanya mangaro taw Ruma way, kafag ngay tagwabilug kalimu daul.
44016039	Nu katanya kafag ngay tagwabilug nalo wan sanya, nanfalukmeanan laman kalyam duama at dotama. Ay kafag ngay tagwabilug yay fia at nafalfas Pablu ay Silas siginan sad ubung, ay gfainlukmeanan glong te, Loi wan.
44016040	Ay duama nu nalfas wan siginan sad ubung, kanya nalo sas Lidia at bale, ay gfaksvn sanya fag ngay tagafanud at amatanganan. Ay sanya ginan, glo wan sas furuan Filipus.
44017001	Pablu ay Silas nadalan sas furuan Anfipulis ay Apulunia ay ndasug sas furuan Tesalunika. Ay taw Udyu e bale fakafulan sanya.
44017002	Ay Pablu gfaning ebi ataw at ugali, ay nasakbo sanya, ay tuluk buknga linggu kayu famiangalay fag menit, Pablu gfoyung Dius at longan sas fagayu taw.
44017003	Pablu gfayamag ay gfatuyan sa anya te, At masine Fagtayukan nu nainkidapan ay nu nbul ay nu gdog yay gleleg. Tuy fag Isus ku foyungan ayu, kanya wan Dius at Nafili.
44017004	Tibak taw kaylat Pablu at foyungan, ay galo wan Pablu ay Silas, anggan ngayuk taw Griegu tagseg Dius ay sik ngay mangena ke fanambagun sis furuan.
44017005	Ay sanya fag ngay taw Udyu galabian. Nu katanya kanya nafaful at mauri fag taw sis fagawean furuan ay gfasigad gawayan sis furuan, ay gfauri Asun at bale, ay gugatan grvbvy Pablu ay Silas laman nanggamat ay namuba sas fagngayuan taw.
44017006	Ay nu dway e nalag duama, kanya naguyudan Asun ay tibak tagafanud sas salubangan kafag furuan at ngay fun, ay guro te, E ngay taw tagfalakayan sas fagdaul daga ay ndasug ste.
44017007	Ay Asun nafasakbo kafag ngay taw sat bale. Kanya fagayu kamabo fun Sesar at suguan aroro kanya gfoyung te, E tiba yayk fun, kanya Isus.
44017008	Ay fagayu taw ay at ngay fun nu nadungug, wa mabayan at amatanganan.
44017009	Asun ay anggan at ibama nafon way lang salapi sat ngay fun, sik fatuyanan te, Kwa ban gdog gfasakbo Pablu ay Silas. Ay arodi at ngay fun nafalfas wa anya.
44017010	Ay ginanya yangay fag yabi, at ngay tagafanud nafalao wa Pablu ay Silas sas Berea. Ay nu ndasug sanya duama gsakbo sas taw Udyu at bale fakafulan.
44017011	Ay taw Berea amalukme yap tua sis furuan Tesalunika at ngay taw. Sanya fag ngay taw kaylat mandi gdungugan Pablu at foyungan, ay gtap fia Dius at longan kayu menit laman nangasaful te, o matuyan at foyungan.
44017012	Ngayuk taw Udyu sanya gafanud, ay anggan tibak mangena Griegu ke fanambagun sis furuan, ay ngayuk mangama Griegu.
44017013	Ay at ngay taw Udyu sis Tesalunika nu nadungug te, Pablu gfoyung sis furuan Berea Dius at longan, kanya nalo sanya laman nangatul at ngay taw te, fawayani Pablu.
44017014	Ay at ngay tagafanud nafalao wa Pablu sas tigyangan dagat, ay duama Silas ay Timuteu nfamato yay sis furuan Berea.
44017015	Ay at nangufud Pablu nangalo wa anya ay ndasug sas furuan Atenas. Ay Pablu at ufud kafoli wan sas furuan Berea gbuba Pablu at suguan sas Silas ay sas Timuteu te, Dewa gina guyani wa vtv angku.
44017016	Kaduge Pablu gfanya duama Silas ay Timuteu, nu glag sis furuan Atenas, ngayu at fagsegan taw way at naawat, ay maksvn daul nu kabalu sat amatanganan.
44017017	Ay kayu famiangalay fag menit, sis taw Udyu at bale fakafulan Pablu gfakamatoan at ngay taw Udyu ay at ngay taw Griegu tagseg Dius, ay nus nga sinu fag taw at nalag sisad fagawean furuan.
44017018	Ay tibak tagadal Epikureu at foyungan ay tibak tagsaful Estuiku fag foyungan nafabadbaboan anya. Ay tiba nalong te, Nataw at masuad sa antam kafag taw at foyungan kata yud e tungkul. Ay tiba nalong yangay te, Gfoyung siring sa baliwa tibak talun at ngay taw at ngay fagsegan. Katanya at longan aroro Pablu gfoyung sa baliwas Isus ay sa baliwas fagayu taw nu gdog yangay gleleg.
44017019	Ay kanya nataban Pablu sas buksul fagnangafulan at ngayan Areupagu ay nalong te, Fayamagi emi am foyungan at bagu sa emi,
44017020	aroro yami batang gdungug am foyungan, ay kaylat ami nu gfasaful o emi at masuad.
44017021	Ay at taw sis Atenas, ay tibak taw tagbanwan sanya siginan tibak talun, we tiba yak fakamulun nu bunway gdungugan ay gkamatoan sa baliwa at ngay bagu fag foyungan.
44017022	Ay Pablu nlindug sis wabilug Areupagu ay nalong te, Am tagsis Atenas, nalag au te, fagdaul fagdaul ay amatanganan gseg am ay fagsegan.
44017023	Aroro ginau gdalan say furuan daul, nadama au ay ngay fagsegan. Ay nalag au sik fagdaranginan ke rirukan te, sa sik yud fagtoglagun fag Dius. Gfoyung au sa ayu katsi sa baliwa kafag Dius, deyud ay fagtoglagun.
44017024	Dius at naawat daga ay fagayu tagsanya, kanya wan tagfun banwa ay daga, kanya wa gbanwan sis taw at awatan fag bale,
44017025	ay we fagsuguan ggubuk anya aroro we fagayudanun, aroro Dius tagfon leleg ay engasan ay nus nge wain sas fagayu taw.
44017026	Siginan sik taw Dius naawat fagayu gaban taw laman nanrapyagan sas fagdaul daga, ay Dius nafalganan sas galay at sadit at buknga ay at ngay taba at daga.
44017027	Dius nafakamulun katanya laman ban fagayu taw grvbvy anya, bangaran gina gyakapan tumoglag ban anya. At matuyan, Dius wa ngayayu sas galay antam at sadi.
44017028	Aroro siginan anya tam leleg ay tam fagmalaoun ay tam fagmafakamulunun. Gfaning tiba ay ngay tagriruk at longan te, Itam wan Dius at ngay unga.
44017029	Dakngani itam wan at unga, lag tam gamatangan te, Dius kata way sik fafaningan at fangawat tumbaga ay taganyang ay gang, sik fafaningan siginans taw at kamakatuan ay at amatanganan.
44017030	Ebi taguna fag ngay buknga Dius wa nasalag taw at fagyudun e fagsafulun. Ay katsi Dius nasugu sas fagayu taw te, Ubuni wan ay ngay asalanan.
44017031	Aroro Dius nafalganan wan sik menit laman matuyan nu ginsaful fagayu taw at asalanan, siginan Dius at nafalganan fag taw. Nafatuyanan takadasug ban fag faurianan gina nafadog gleleg kafag taw.
44017032	Ay kanya nu nadungug Pablu at longan sa baliwa nu gdog gfaleleg at ngay kinbul, tibak taw gfalingun anya, ay tibak taw glong te, Kaylat yaymi gdog gadungugun emu sa baliwa takata tuy fag foyungan.
44017033	Ay Pablu nalo wan sanya ginan.
44017034	Ay tibak taw gafanud ay nangalo anya. At sadi sanya fag ngay taw Diunisiu. Kanya sik fagtainan at maful sas buksul Areupagu. Ay at sadi sik mangena at ngayan Demaris, ay e tiba yayk taw.
44018001	Ay sanya ginan Pablu naubun wan furuan Atenas ay nalo sas Kurintu.
44018002	Ay nalag sanya sik taw Udyu at ngayan Akila tagsiginans Puntu. Bagu yay kadasug siginans talun Italia, gadgaloan at bubay Prisila aroro Fun Klaudiu naiyan fagayu taw Udyu siginans furuan Ruma. Ay Pablu gsibo anya,
44018003	aroro kanya sik takawat yangay bale ramit kata dadua. Ay kanya gbanwan sanya ay gfakamulun.
44018004	Ay kayu famiangalay fag menit Pablu gfadfayamagan sas taw Udyu at bale fakafulan, ay gugatan gfakbang taw Udyu ay taw Griegu sat fagafanudun.
44018005	Silas ay Timuteu nu ndasug wan siginans talun Masidunia, Pablu gfalganan fagayu buknga laman gfoyung, ay gfatuyan sas taw Udyu te, Isus, kanya wan Fagtayukan.
44018006	Ay taw Udyu nu gfawayan ay gfalingun Pablu, Pablu gfagfag at lanbung, sik fakatoglagan sanya fag ngay taw te, kanya mauri, ay glong sa anya te, Am wa ban at ke asalanan nung am anfaurianan. Bunwa ban au ya at ke asalanan. Ay siginan katsi glo kwan sas yud Udyu fag ngay taw.
44018007	Ay nalo sanya ginan ay namanwan sa sik taw at bale at ngayan Tisyu Ustu, sik taw tagseg Dius. At bale gfataladan taw Udyu at bale fakafulan.
44018008	Krispu tagfun taw Udyu at bale fakafulan ay at fagyafunan gafanud sa tam Fun, ay gafanud yangay ngayuk taw Kurintu tagdungugan Pablu, ay nsurung.
44018009	Sisad yabi tam Fun naaringang sas Pablu sa sik taginfanan te, Lag kalimu, foyungi, lag o karagang.
44018010	Aroro au wan tagufud emu. We mafauri emu aroro ngayu tua tagfaning angku ste fag furuan daul.
44018011	Ay Pablu gbanwan sanya sik banwa ay unumk magdanun ay gfoyung Dius at longan.
44018012	Kaduge Galiun gfunan Akaya fag talun, at ngay taw Udyu masadi nu nanggamat Pablu ay namuba sat tagwabilug at bale.
44018013	Ay kafag ngay taw glong te, Kanya ggewan ste fag ngay taw laman gseg Dius tagsaruy Muisis at longan.
44018014	Pablu ganangaringangun wama, ay Galiun nalong sa sangay taw Udyu te, Nu kanya wa fag taw at nafeasalanan ay at nafauri fia taw Ruma at faugali, nu katanya masine nu gdungugan au ayu.
44018015	Ay tuy sa way baliwa ay ngay longan ay ay ngay ngayan siginan ayu fag ngay taw Udyu ay sadili faugali. Nu katanya am wan at namasine. Au kwa kasalag sanya baliwa.
44018016	Ay kanya naiyan Pablu ay taw Udyu siginan tagwabilug at bale.
44018017	Ay fagayu taw nagamat Sustenes, tagfunan taw Udyu at bale fakafulan, ay nafalang anya sas day tagwabilug at bale. Ay Galiun wa nasalag anya.
44018018	Sanya ginan Pablu gbanwan ngayu yayk menit sis Kurintu, ay abandi naubun at ngay faduksay ay nasakay sa sik sakayan lino tagsabaliwas Siria, gasfuan Prisila ay Akila. Nu ndasug sas furuan Senkrea, kanya nafagud at buk laman gfafasludan sik fatuyanan.
44018019	Ay nu ndasug sas Efesu, Pablu naubun dadua ay nasakbo sas taw Udyu at bale fakafulan ay gfadfayamagan sas taw Udyu sanya.
44018020	Ay at ngay taw Udyu get anya te, Banwani yap ste ngaduge. Ay dewa katanya, Pablu wa kaylat.
44018021	Ay Pablu nu gaubunun wa sanya fag ngay taw, nalong anya te, Kafoli kyay ban stae, tam Dius nu kaylat. Ay Pablu nalo siginans Efesu ay nasakay sas sakayan lino.
44018022	Pablu nu ndasug sas Sesaria, naundaud sas Erusalem ay gfakamatoan at ngay tagafanud sanya, ay nataglayun sas Antiukia sis talun Siria.
44018023	Ay Pablu gbanwan yay sirut sanya, ay gdog yay nalo ay nansibo sa tiba tibak furuan sas talun Galasia ay Frigia laman gfaksvn at ngay tagadal at fagafanudun.
44018024	Ndasug sik taw Udyu sas Efesu, at ngayan Apulus, tagsiginans Aleandria, kanya maksvn at amatanganan ay at fagsafulun sas Dius at longan.
44018025	E nafoyung anya sa baliwa tam Fun at Ugali, ay maseganama nu garingang ay nu gfoyung at kasakan sa baliwa tam Isus. Dewa katanya Uan yay lang at fagsurungun at fagsafulun.
44018026	Kanya maseganama nu kamoyung sas taw Udyu at bale fakafulan. Ay Prisila ay Akila nu nadungug, kanya nataban Apulus ay nafayamag fia masine at fagyudun saful sa baliwa tam Dius at dalan fakalangfean.
44018027	Ay Apulus nu galoun wan sas talun Akaya, at ngay tagafanud sis Efesu nafaksvn at amatanganan ay nariruk sa sangay tagadal sis Akaya laman gfasakbo fia anya sat bale. Ay Apulus nu ndasug sanya, gbia at fanggubukun sa sangay taw at nafanud siginan Dius at fagmagalangun.
44018028	At ngay taw Udyu we mafafabalus ya sas Apulus at famabadbaboan sas fagngayuan taw. Siginan Dius at Rirukan nafatuyan wa te, Isus, kanya wan Fagtayukan.
44019001	Kaduge Apulus sis Kurintu, Pablu nalo wan sas talun buid ay ndasug sas furuan Efesu. Ay nalag sanya sik ngay tagadal,
44019002	ay ginto anya te, O nu nafanud wam sas Isus, o anggan at Masine fag Falad si wa ayu. Ay kanya gbalus te, Duan, wami nasaful te, e Masine fag Falad.
44019003	Ay Pablu ginto te, Nu katanya, daginan way ay fakasurungun. Ay kanya gbalus te, Siginan Uan at fagsurungun.
44019004	Ay Pablu glong te, Uan at fagsurungun sik fakatoglagan te, Naubun wam ay asalanan. Ay Uan nalong sa sangay taw Israel te, Afanudi sa ban tagguyan angku fag taw, at masuad te, Isus.
44019005	At ngay taw nu nadungug katanya, kanya nsurung te, tam Fun Isus at taw.
44019006	Ay Pablu nafatayuk sa kafag ngay taw at daluap, ay at Masine fag Falad antayuk sanya fag ngay taw ay naaringang sa tibak gaban taw at fangaringang ay mafafoyung Dius at longan.
44019007	At kaayuan sanya malgau labidua tewak mangama at nafanud.
44019008	Pablu nasakbo sanya sas taw Udyu at bale fakafulan ay kayu famiangalay fag menit kaduge tuluk magdanun, maseganama nu gfoyung ay gfayamag sa baliwa tam Dius nu gfagtainan.
44019009	Ay tibak taw kamaogatun at amatanganan ay wa kaylat gafanud, nu bunway kauri way Isus at Ugali. Aroro katanya, Pablu naubun anya ay nalo wan gadgaloan tibak tagadal, ay kanya gfasigad maful sas Tiranu at fagadalan. Ay sanya Pablu nu gfoyung kayu menit.
44019010	Katanya at fakamulun duak banwa, ay fagayu tagbanwan sis talun Asia at taw dewa taw Udyu ay taw Griegu nadungug tam Fun at longan.
44019011	Mabalyanan Pablu at fakamulun siginans Dius.
44019012	Dewa sik fangarus fangenit ay sik ramit lang Pablu at buba kanya nafatayuk sat ngay ke fakasaitun fagayu, ay at fakasaitun anfia wan, ay at ngay mauri fag falad naubun wan sanya ginan fag ngay taw.
44019013	Ay sanya e tibak taw Udyu gligungan gfoyung ay gaiyan at mauri fag ngay falad. Gfaskud glong sa tam Fun Isus at fagmabalyananun sat kintayuk at mauri fag falad. Glong te, Sas Isus at fagmabalyananun Pablu at fagfoyungun, gsugu au te, Loi wan.
44019014	Gsud yay Eskeba at baguama fag fitu at fakamulun. Eskeba sik taw Udyu, sik fun tagfon fanggalangun.
44019015	Ay at mauri fag falad gbalus te, Gtoglag kway Isus ay saful au Pablu, ay sinu am.
44019016	Kanya fag mangama ke mauri fag falad natos sanya fag fituk taw ay nababo anya ay nafesugat anya. Kanya gduksun ay glagyu malulasan.
44019017	Ay fagayu tagbanwan sis Efesu nadungug, dewa taw Udyu ay taw Griegu. Ay ndasug sik fakalimuun daul sa anya fagayu. Ay nkugat nu gseg tam Fun Isus.
44019018	Ay ngayuk tagafanud nafoyung at mauri takatanya fag fakamulun.
44019019	Ay at ngay tagagbilug fabnuan nafaful fagayu at ngay fagtapan, ay kanya fagayu nairug sas fagngayuan at daga salubangan. Ay nu natap kanya fagayu, at kaayuan andasug limak safuluk libuk pisu.
44019020	Nu katanya Dius at longan nrapyag ay ankugat nu mabalyanan daul.
44019021	Nu ntabu wan katanya, Pablu gfasadan galoun sas Erusalem, ay nandalan sas talun Masidunia ay Akaya. Ay glong te, Nu gina kban sanya ginan, glo kyangay sas furuan Ruma.
44019022	Ay Pablu nafaguna duak taggubuk Timuteu ay Erastu sas Masidunia, ay Pablu gbanwan yay sirut sis Asia.
44019023	Ay ginanya yangay fag buknga e ndasug sik awayan aroro sas Isus at Ugali.
44019024	E sik takawat sanbung ganyang, at ngayan Demetriu. Kanya kawat fagdaranginan sirut siginan takatanya fag sanbung, laman sas Artemis, taw Griegu at fagsegan daul. Sanya ginan ngayuk takawat at nabul ramraman.
44019025	Demetriu gfaful at ngay kaibaman takawat takatanya ay glong te, Ngay ibamam, saful wam te, siginan takata tuy fag fakamulun ngayu tam ramraman.
44019026	Ay nalag wam ay nadungug wam Pablu nagewan ngayuk taw sas furuan Efesu ay sas fagdaul Asia fag talun. Kanya glong te, Taw at naawat fag fagsegan bunwa at matuyan fag fagsegan.
44019027	Bundi lang taw at fakamulun takalyam, anggan tua at mabalyanan fag fagsegan Artemis at tagbia fag bale takalyam. Nu katanya kalyam tam fagsegan at fagmasineun, talun Asia ay fagdaul daga at fagsegan.
44019028	Ay kanya nu nadungug, fagayu taw kadotama wa daul ay gfasigad gudguroan te, Mabalyanan Artemis, taw Efesu at fagsegan.
44019029	Nu katanya kafag awayan anrapyag sas fagdaul furuan. At ngay taw naguyudan duama Gayu ay Aristarku, Pablu at ufud ay fagayu taw nafanlagyuan sas fagaweanan.
44019030	Pablu kaylat oma glo sas wa taw laman namakamatoan sanya at ngay taw, ay at ngay tagadal nafatawad anya.
44019031	Nasugu yangay tibak fun sirut, Pablu at ngay faduksay, ay maksvn nu glong anya te, Lag yap o fia glo sanya.
44019032	Fagdaul furuan wa mabayan ya. Tibak taw nu guro nus nga setaw way lang ay tibak taw at uro saman wan, aroro tangayuk taw wa saful at fagmafulun at masuad.
44019033	Tibak taw natulud Aleandru sas fagunan ay tiba yak taw gfafaringang anya. Ay Aleandru nayafe sas fagayu taw te, Aragangi laman ro mafafayamag au.
44019034	Ay fagayu taw nu nasaful te, kanya sik taw Udyu, gasfuan gfanguroan, at kadugean nu guro duak uras te, Mabalyanan Artemis, taw Efesu at fagsegan.
44019035	Sat fakatabuan, sik tagfakamulun sis fun furuan at bale nafafaragang yay fagayu taw. Nalong te, Ku ngay faduksay, o e taw ste swa daga at yud nasaful furuan daul Efesu tagagbilug Artemis at tagbia fag bale ay anggan kafag fagsegan fag gang at kintong siginans banwa.
44019036	Aroro kanya wang ya kafanlong, masine nu karagang wam ay dangay am gabanganan.
44019037	Tuy fag ngay taw ay nataban wa nanfangkamul siginans bale fagnandaranginan, ay wa namalingun tam fagsegan.
44019038	Demetriu ay at ngay ufud nu e longan mauri sas nus nga sinu, maluangan at bale tagwabilug ay e tagwabilug tam. Sanyai wan kanya nu namaurianan.
44019039	Nu e fakaylatun yay am gfasine, namasinei sat fagmafulan taw gfaning furuan at faugali.
44019040	Malgau ban e glong antam te, Nasalag am taw Ruma at faugali, aroro we kafanlonganan sa takata tuy fag awayan.
44019041	Nu ntabu wan nu garingang, katanya kanya nafauli wan fagayu taw.
44020001	Nu ntabu wan kafag awayan, Pablu nafaful tam Fun at ngay tagadal ay nafabitsug at ngay amatanganan ay glong te, Glo kwan. Ay kanya nalo wan sas Masidunia.
44020002	Ay nansibo sa sangay furuan sanya ay nafabitsug at ngay tagafanud at amatanganan. Ay sanya ginan ndasug wan sas Gresia,
44020003	ay gbanwan sanya tuluk magdanun. Kanya galoun ma tagsas Sirya ay nadungug te, at ngay taw Udyu namauri anya. Ay nu katanya Pablu namatangan te, Nu kafoli kban sa kways talun Masidunia fag dalan.
44020004	Ay gina glo, tibak taw nangalo anya. Siginans Berea, Supater, Piru at baguama. Siginans Tesalunika, Aristarku ay Segundu, ay Gayu siginans Derbe, ay Timuteu. Ay siginans Asia fag talun, Tikiku ay Trufimu.
44020005	Ay kanya fagayu naguna emi ay gfanya emi sis Truas.
44020006	Ay nasakay ami sas sakayan lino siginans Filipus nu nlangfe wan at Tinapay Malafi fag yafun. Ay nu nlangfe limak menit ndasug ami sas Truas, ay gbanwan ami sanya fituk menit.
44020007	Sas Sabadu sad yabi maful ami laman kon tam Fun at Yafun, ay Pablu nu gfoyung sa sangay taw anggan swabilug yabi aroro at amatanganan glo wa ro sbalabag.
44020008	Ay ngayu fag salung sit fagmafulan sit tungud fag salug.
44020009	Ay sik baguama at ngayan Eutiku, malunggung sis fagbanawanan. Kanya gatiugun aroro ngaduge Pablu nu gfoyung. Ay gtiug ngabasad ay ntong siginans fatuluk salug, ay at ngay taw gina namul, mabulan wan.
44020010	Ay Pablu naduksun ay kanya naugwan anya ay glong te, Lag am kalimu, gleleg wan.
44020011	Ay Pablu gdog yay nasakbo ay glungud tinapay ay kon ay gfataglayun nu gkamatoan at ngay taw anggan anmenit, ay nalo wan.
44020012	Ay at ngay faduksay nafauli kafag baguama gleleg wan, ay ansun fia kafag ngay taw.
44020013	Naguna ami nasakay sas sakayan lino tagsas furuan Asun. Sanya nu gfablang ami Pablu, katanya at longan emi aroro at fasadan glo sa sangaba daga.
44020014	Ay nu nafablang ami anya sas Asun, kanya nasakay ay gadgaloan ami glo sas Mitilene.
44020015	Ay sanya ginan ndasug ami sas day furu Kiyu ay balabag di nadife ami sas Samus, ay nu nlangfe sik menit, ndasug ami sas Miletu.
44020016	Aroro Pablu at fasadan te, Kwa nandalan ya Efesu, laman kwa gasalagan sis talun Asia. Aroro kanya gabanganan sas Erusalem laman nangguna tagsis Falimak Safuluk Menit fag yafun.
44020017	Gina sis Miletu, Pablu nafaful at ngay tagafanud at ngay fagtainan siginans furuan Efesu.
44020018	Ay nu ndasug, Pablu nalong anya te, Nasaful wam ku ugali ginau gugat si ayu, siginan taguna fag menit nu kadasug au sas talun Asia.
44020019	Gfababaun au fia galiasun nu gfaning au tam Fun, dewa au nadalan at mabiat fag maidap aroro taw Udyu at fasadan namauri angku.
44020020	Ay nasaful yangay am dakwa gadgaragun gfoyung sa ayu nus nge wain at mafagubuk ayu ay gfoyung au ayu sasad fagngayuan ay say ngay bale.
44020021	Ay nafoyung au sas taw Udyu ay sas taw Griegu sa baliwa nu gubun at asalanan sas Dius ay gafanud sa tam Fun Isus.
44020022	Ay katsi glo kwan sas Erusalem, kata at Masine fag Falad at fakaylatun, ay kwa nasaful takadasug ban sa angku sanya.
44020023	Ku fagsafulun lang te, At Masine fag Falad gfoyung wa sangku sas fagayu furuan ku fagnandalanun te, Tagfanya ban angku fakaubungun ay fagidapun.
44020024	Dewa katanya wa mafanud sa angku ku leleg, laman namatabu au ku fanambagun tam Fun Isus at nafatigwanan sa angku fag fakamulun, nu gfoyung at Masine fag Barita sa baliwa tam Dius at fagmagalangun.
44020025	Ay saful kwa te, fagayu am ku fagfoyungan sa baliwas Dius nu gfagtainan, wa ban am gdog lumag angku.
44020026	Matuyan ku foyungan sayu te, Bunwa ku asalanan ya dewa am anfaurianan,
44020027	aroro dakwa nadgaragun gfoyung sayu fagayu Dius at amatanganan.
44020028	Dirii ay sadili ay fagayu ay fagalagaun, aroro at Masine fag Falad nafatigwanan wa sayu laman galaga Dius at furuan, at nabayad siginan at sadili taguk.
44020029	Saful kwa te, nu nalo kwa ban, e kadasug ban sayu sik tagfangagat fag idu daul, ay gugatan namabul ay fagalagaun fag ngay tupa.
44020030	Siginan yangay ayu kasure ban takamuagan fag takamoyung laman tam Fun at ngay tagadal galo anya.
44020031	Nu katanya, mataganani, ay amatangani te, Kaduge tuluk banwa gfoyung au ayu galiasun kayu menit ay yabi.
44020032	Ay katsi gfatigwanan au ayu sas Dius ay sat longan sa baliwa at fagmagalangun. Kanya wan tagfaksvn ayu ay gfagbilug at mafalganan sayu ay sas fagayu at ngay nafili.
44020033	Kwa nanuran nus nga sinu fag taw at ramraman ay at lanbung.
44020034	Saful wam te, Nafakamulun kyangay laman grvbvy ku fagayudanun ay anggan ku ngay ibama at fagayudanun.
44020035	Sas fagayu ku nainlufuyan nafalag au ayu te, masine nu ggubuk at ngay mamomuy, ay gamatangan tam Fun Isus at longan te, Tagfon gtungud yay sik tagbul nu guseganan.
44020036	Ay nu ntabu wan nu garingang, Pablu gtudan ay gdarangin gasfuan sanya fag ngay taw.
44020037	Fagayu taw maksvn nu gwayway ay naugwan ay naayuk Pablu.
44020038	Ay maksvn at fakabaluun aroro Pablu at nalongan te, Wa ban am gdog ya lumag angku. Ay nu ntabu wan, at ngay taw namadasug wa anya sas sakayan lino.
44021001	Ay nu naubun wami kafag ngay taw, gsakay wami sas sakayan lino ay gturunan ami glo tagsas furu Kus. Ay balabag di glo ami sas furu Rudas, ay sanya ginan gtaglayun ami sas furuan Patara.
44021002	Ay natunggu ami sanya sik sakayan lino tagsas Fenesia ay nalin ami sanya ay gtaglayun wami glo.
44021003	Ay ndasug ami sis aturunan furu Sipre kalibanawan sa baliwas fawalan. Gtaglayun ami glao tagsas Siria. Ay glo ami sas Tiru laman namamato sakayan at famubaun sanya.
44021004	Grvbvy ami at ngay tagadal sanya, ay gbanwan yaymi sanya fituk menit. At Masine fag Falad gfaamatangan sanya fag ngay tagadal ay glong sas Pablu te, Lag yap glo sas Erusalem.
44021005	Ay nu nlangfe sik linggu, nalo wami sanya ginan laman gfataglayun wami glao. Ay sanya at ngay tagadal namosuk emi dewa tama ay at tina ay anggan at ngay sisian. Ay nu ndasug ami sas day furuan, gtudan ami sis tigyangan dagat ay gdarangin ami sanya, ay glong ami te, Glo wami.
44021006	Ay nu ntabu wan, gsakay wami sas sakayan lino ay at ngay taw gfangulian wan.
44021007	Siginans Tiru fag furuan, gtaglayun ami glao ay ndasug ami sas Tulemaida. Ay gfakamatoan ami sanya fag ngay tagadal ay gtungkud ami sanya mabuktung sik menit.
44021008	Balabag di, glo wami ay ndasug ami sas Sesaria ay gtaglayun ami sas Felipe at bale. Felipe sik tagbuba at Masine fag Barita, ay kanya at sadi at fituk nafili ebi taguna sis Erusalem.
44021009	Ay kanya e unga ufatk diaga kanya tanan wa Dius at taglong.
44021010	Ay nu nlangfe tibak menit, andasug sik taglong siginans talun Udea at ngayan Agabu.
44021011	Kanya nanamakbang emi ay gbul Pablu at famutus at fagwan. Ay nasalod at ngay take ay at darafa, ay glong te, At Masine fag Falad glong te, kata ban tuy at ngay taw Udyu sis Erusalem nu gsalod tuy fag famutus at fagwan at tagagbilug ay gfon ban anya sas yud Udyu fag ngay taw.
44021012	Ay nu nadungug ami katanya, fagayumi sanya gfainfanyuan glong sas Pablu te, Lag sas Erusalem.
44021013	Ay Pablu gbalus te, Wain ay fagwaywayun. Lag am gfamomuy ku amatanganan. Aroro mafalganan au nangasiukan ay nangabul sas Erusalem nut fakaylatun wan, aroro sa tam Fun Isus.
44021014	Ay nu dwaymi mafafatawad ya anya, nragang wami. Glong ami te, Kin, faningi tam Fun at fakaylatun.
44021015	Ay nu nlangfe tibak menit mafalganan wami gundaud sas Erusalem.
44021016	Ay tibak tagadal siginans Sesaria nangufud emi. Namadasug emi sas Mnasun at bale ay sanya nu gtaglayun ami. Mnasun siginans Sipre, ay kanya at sadi taguna tam Isus at tagadal.
44021017	Nu ndasug ami sas Erusalem, sanya at ngay tagadal guseganan mandi gfasakbo emi sat bale.
44021018	Balabag di nangalo ami Pablu ay glo ami sas Santiagu at bale. Ay anggan at bale fakafulan at ngay fagtainan ndasug yangay sanya.
44021019	Ay nu ntabu wan nu gkamatoan ami, Pablu gfoyung Dius at ngay fakamulun sas yud Udyu fag ngay taw siginan anya.
44021020	Kafag ngay taw nu nadungug, gseg Dius. Ay kanya glong sas Pablu te, Faduksay, saful wo te, ngayu wa ngayuk taw Udyu tagafanud sas Isus, ay kanya fagayu maseganama nu gfaning Muisis at longan.
44021021	Kanya nadungug te, Gfoyung o unu sas fagayu taw Udyu tagbanwan sas yud Udyu fag ngay taw at furuan te, Ubuni wan Muisis at longan, ay gsalag o unu te, Lag gfae fakatoglagan ay sisian, ay lag gfaning tam faugali.
44021022	Nataw at masine takafakamulun katsi. Matuyan kanya ro fag ngay taw dumungug te, Ndasug o.
44021023	Am fakamulun ro, faningi em longan emu. E ufud ami ste ufatk mangama at ke fatuyanan.
44021024	Mantaban o anya ay namasine am ay sadili gfaning Muisis at longan. Ay oi wa ro tagbayad sat nafaufo at alfuyu. Nu katanya, fagayu ro taw sumaful te, wa matuyan at ngay nadungug sa baliwa am fakamulun. Kanya ro lumag te, gugali tuo gfaning Muisis at longan.
44021025	Ay nu sa baliwas yud Udyu fag ngay taw tagafanud, nariruk ami sa anya fagayu te, Lag kon fakonun at nafon sa ways taw at naawat fag fagsegan, ay taguk ay faknul fagalagaun at kinrugut, ay lag gfanugtug ay lag namatugtug.
44021026	Ay balabag di, Pablu gtaban kafag ngay mangama ay gfasine at sadili gfaning Muisis at longan. Ay nu ntabu wan, Pablu glao sas Dius at tagbia fag bale sas Erusalem laman gfasaful sas tagfon fanggalangun te, kaduge ban nia nu ntabu at fagfasinean ay seduge ban galay at sadi nu gfon at fanggalangun.
44021027	Nu gakatabuun wan kafag fituk menit, tibak taw Udyu siginans Asia fag talun nalag te, Pablu sis Dius at tagbia fag bale. Kafag ngay taw gfadotama at ngay taw ay ggamat Pablu,
44021028	ay guro te, Em kaiban taw Israel, gubuki emi. Tuy fag mangama tagfoyung sas fagayu taw fag dewa nday fag talun gfauri antam taw Udyu ay Muisis at longan ay Dius at tagbia fag bale. Ay nataban yay yud Udyu fag ngay taw laman gfauri tuy fag masine fag bale.
44021029	Aroro kanya nalag Pablu sis furuan ginanya fag menit, gudgufudan Trufimu siginans Efesu. At amatanganan te, Pablu nataban Trufimu sas Dius at tagbia fag bale.
44021030	Fagdaul furuan at taw kadotama Pablu, ay at ngay taw nafanlagyuan way lang laman nanggamat Pablu, ay kanya naguyudan anya sas day Dius at tagbia fag bale ay gfasakit gdingding at sakbawan.
44021031	Ay kanya fag ngay taw at fasadan namabul wa fia Pablu ay ndasug sik barita sat fun tagfawayan te, fagayu taw sis Erusalem gawayan.
44021032	Ay kanya masakit nu gtaban tibak tagfawayan ay at ngay fun sirut, ay glagyu sas fagngayuan. Ay at ngay taw nu nalag kafag fun ay at ngay tagfawayan, gfaragang nu gfalang Pablu.
44021033	Kafag fun nkakbang ay nagamat Pablu ay gsugu te, Salodi anya duak salambitan. Ay ginto te, Sinu tuy fag taw ay nataw at nafakamulun.
44021034	Ay saman wa saman kafag ngay taw at ngay uro. Ay aroro katanya way, at fun wa nyamag ay gsugu te, Tabani wa kafag taw sas tagfawayan at bale.
44021035	Ay kanya nu ndasug sat agdan, at ngay tagfawayan naurugan way lang Pablu aroro at ngay taw at kamaurian gadgagoan namabul anya.
44021036	Ay ngayuk taw tagguyan Pablu ay guro te, Fabuli anya.
44021037	Nu e ganamasakboun wa Pablu sas tagfawayan at bale, Pablu glong sanya fag fun te, O masine nu gfakamatoan au emu. Ay kafag fun gbalus te, O saful o Griegu fag fangaringang.
44021038	Nu katanya, o wo wan kafag taw siginans Egiptu at nafasigad sik famawayan ebi vtv fag menit ay tagguna ufatk libuk tagafisoan sas talun at yud e taw.
44021039	Ay Pablu gbalus te, Au sik taw Udyu kway, nsalug au sis Tarsu sis talun Silisia. Siginan au sik fagtoglagun fag furuan daul. Anin ngatu get au emu te, o wa masine nu garingang au sa sangay taw.
44021040	Kafag fun tagfawayan naylat, ay Pablu nlindug sa sik siklang agdan ay gyafe sa sangay taw te, Lag garingang. Ay at ngay taw nu maragangan wan, Pablu gkamatoan anya sas Aramaiku fag fangaringang.
44022001	Glong te, Ku ngay faduksay ay ku ngay fagtainan. Dungugani angku ku famayamag sayu.
44022002	Fagayu taw nu nadungug anya nu garingang sas Aramaiku fag fangaringang, kaugat nu maragangan. Ay Pablu glong te,
44022003	Au sik taw Udyu kway, nsalug au sis Tarsu sis talun Silisia ay angurang au ste sis Erusalem. Ay Gamaliel ku takamoyung, ay nafoyung angku maksvn kata tam katungudan at faugali, ay maseganama nu gfaning au Dius kata ayu fagayu katsi.
44022004	Nafauri au ay nafabul au at ngay tagalo Isus at Ugali. Nagamat ay naubung au anya, mangama ay mangena.
44022005	Tam tiba tungud fag tagfon fanggalangun ay fagayu tam ngay fagtainan mafafatuyan sanya baliwa. Kanya nafon yay angku sik ngay rirukan laman sa sangay taw Udyu sis Damasku, ay nalo au sanya laman nanggamat au ngay tagafanud sanya, ay namuba au ste sas Erusalem, laman namaurianan.
44022006	Ebi gina swabilug menit nu munakbang kwan sas Damasku, sik mayamag daul siginans banwa masakit ganinag sa ku ligung.
44022007	Ay nlub kway lang sas daga ay nadungug au sik aringang glong angku te, Saulu, Saulu, wain am fagfauriun angku.
44022008	Ay gbalus au te, Ku Fun, sinu o. Ay glong angku te, Au wan Isus siginans Nasaret am fagfauriun.
44022009	Ku ngay ibama nalag kafag mayamag ay wa nadungug at aringang sa angku.
44022010	Ay ginto kyay fia te, Ku Fun, Tain ban ku fakamulun. Ay tam Fun gbalus angku te, Malindugi ay loi wan sas Damasku, ay e gfoyung ban emu fagayu ku nafalganan am fagnamakamulunun ban.
44022011	Ay dakwa glag aroro nsulo au kafag mayamag daul, ay ku ngay ibama gted ay gtabanan angku sas furuan Damasku.
44022012	Ay sanya sik taw at ngayan Ananias, matuyan nu gseg Dius gfaning Muisis at longan ay fagayu taw Udyu tagbanwan sanya kaylat anya.
44022013	Kanya ndasug sa angku ay malindug sa ku day tigyangan ay glong angku te, Faduksay Saulu, glag wa ro wo. Ay arodi vtv glag kwan ay glag au anya.
44022014	Ay kanya glong te, Tam katungudan at Dius nafili emu laman nangasaful o at fakaylatun ay manlag o anya, At Matuyan, ay mandungug o at sadili aringang.
44022015	Aroro tam Fun nafili emu laman gfoyung ban o sas fagayu taw sa baliwa am nalag ay am nadungug.
44022016	Ay nataw am fagfanyaun katsi. Agvd, loi wan ay asurungi, ay eti sa tam Fun te, Fegusi ku ngay asalanan.
44022017	Nfoli kwan sas Erusalem ay kaduge au gdarangin sis Dius at tagbia fag bale, e taginfanan au,
44022018	ay nalag au tam Fun, ay nalong angku te, Masakiti ubuni Erusalem, aroro at ngay taw ste wa kaylat gafanud sa am longan sa baliwa angku.
44022019	Ay gbalus au te, Ku Fun, fagayu taw saful wa te, sa sangay taw Udyu at ngay bale fakafulan naubung au ay nafalang au at ngay tagafanud sa emu,
44022020	ay gina gfabul Esteban, at nafoyung sa baliwa emu, malindug au sanya ay gfadiuganan au, ay at ngay tagfabul nafaulit sa angku at ngay lanbung.
44022021	Ay tam Fun nalong angku te, Loi wan, aroro gsugu au emu sa tangayayu fag talun, sat yud Udyu fag ngay taw.
44022022	Ste way tsigon kafag ngay taw nu gdungugan Pablu ay gasfuan guro te, Fabuli wa anya. Wa masine nu gleleg yay.
44022023	Ay gina guro nafamayabyaban way lang at ngay lanbung ay naukas dafug sat tungud.
44022024	Tagfawayan at fun daul nasugu te, Tabani anya sa tagfawayan at bale. Ay nasugu yangay te, Falangi ay intoi anya te, Wain tuy fag ngay taw at faguroun ay at fagfauriun emu.
44022025	Ay nu nasiuk wa anya laman namalang, Pablu glong sa sik tagfawayan at fun sirut at malindug sanya te, Wa gfaning at faugali nu gfalang sik taw Ruma deyud e fagfatuyanan te, e asalanan, o kin.
44022026	Kafag fun sirut nu nadungug katanya, nalo sat fun daul ay glong te, Tain ro am fakamulun aroro tuy fag taw ang way mangaro taw Ruma.
44022027	Ay at fun daul ankakbang sas Pablu ay nainto anya te, O sik taw Ruma o. Ay Pablu gbalus te, Sabv.
44022028	Ay kafag fun glong te, Ngayu ku nabayad laman sik taw Ruma au. Ay Pablu glong te, Sik taw Ruma au siginan ngay nu kasalug au.
44022029	At ngay nanginto anya naubun wa vtv anya ay at fun daul kalimu aroro nasaful te, nafasalod Pablu dewa sik taw Ruma.
44022030	Balabag di, nafalfas Pablu aroro tagfawayan at fun daul kaylat gyasafulun te, Nataw at longan at ke kalong sas Pablu. Ay kanya nasugu laman gfaful at ngay fun tagfon fanggalangun ay taw Udyu at ngay funan, ay sanya ginan nataban Pablu ay nafalindug anya sisad fagngayuan taw at daga salubangan.
44023001	Ay Pablu nadama fia anya fagayu ay glong te, Ku ngay faduksay, dasug katsi gugali au fia masine sis Dius at daga salubangan ay masine ku amatanganan.
44023002	Ay Ananias, tiba tungud fag tagfon fanggalangun, nasugu sat ngay malindug at munakbang sas Pablu te, Falangi at bibig.
44023003	Ay Pablu glong te, Dius gafalangun emu, kamatungudun o. Malunggung o sanya laman gfauri angku gfaning tam faugali, ay dewa katanya kamabo o tam faugali, aroro o wa fia at nafafalangan angku.
44023004	Ay at ngay malindug sas day Pablu glong te, Nu katanya nu garingang o, nafauri wo Dius at tiba tungud fag tagfon fanggalangun.
44023005	Ay Pablu gbalus te, Ku ngay faduksay, kwa nasaful te, kanya mangaro at tiba tungud fag tagfon fanggalangun. Aroro nriruk te, Lag am glong at mauri sa ay ngay fun.
44023006	Ay Pablu nu nasaful te, tibak taw tagsanya taw Saduseu ay tiba yangayk taw Mafalayun, mabitsug nu garingang sanya fag ngay funan te, Ku ngay faduksay, au wan sik taw Mafalayun, anggan ku mama taw yangay Mafalayun. Ku fagafauriananun katsi aroro e fagsegun au te, fagayu taw ban dewa nbul, gdog yay gleleg.
44023007	Ay nu ntabu wan Pablu nu garingang katanya, sanya fag ngay taw Mafalayun ay taw Saduseu gbadbaboan ay nu katanya kafag ngay taw nkafud.
44023008	Aroro taw Saduseu wa gafanud te, at ngay kinbul gdog yay ban gleleg, ay wa yangay gafanud te, e tagbarita ay e falad. Ay dewa katanya, taw Mafalayun gafanud tua fagayu takatanya.
44023009	Ay ankaksvn kafag ngay taw at fagudguroanun. Ay tibak taw Mafalayun at tagfoyung Muisis at longan malindug ay gfafanud te, Wami e nalag tuy fag taw at asalanan. Malgau sik falad, man nga sik tagbarita at nafakamatoan anya.
44023010	Ay nu nkaksvn wan kafag duak gaban nu gbadbaboan, tagfawayan at fun daul kalimu te, kafag ngay taw maradranggutan Pablu. Aroro katanya nafaduksun at ngay tagfawayan laman gago Pablu siginan sa ngay taw ay gtabanan sat tagfawayan at bale.
44023011	Ginanya fag yabi tam Fun malindug sis Pablu at day tigyangan ay glong te, Faksvni am amatanganan. Nus nga setaw yay nu gfoyung o ku longan iste sis furuan Erusalem, katanyai yangay ban am fakamulun sas furuan Ruma.
44023012	Balabag di at ngay taw Udyu maful ay masadi nu gfatuyanan te, Ya ban tam nanfangon ay nanginum nu di yakmay tam nafabul Pablu.
44023013	Gtungud yay ufatk safuluk mangama tagfatuyanan katanya.
44023014	Ay kanya glo sat ngay fun tagfon fanggalangun ay sas taw Udyu at ngay fagtainan, ay glong te, Maksvn nu gfatuyanan ami te, ya ban mi nanfangon yakmay mi nafabul Pablu.
44023015	Ay katsi am ay anggan tam ngay funan eti sa tagfawayan at fun daul te, Dogi yap falfasi Pablu sa ay salubangan kata nu nanginsaful am at matuyan sa baliwa anya, ay mafalganan ami gfabul anya gina yud andasug ste.
44023016	Ay Pablu at mangway nadungug kanya fag fasadan ay glo wa vtv sa sangay tagfawayan at bale ay nafoyung sas Pablu at nadungug.
44023017	Ay Pablu guro sik fun sirut ay glong te, Agvd, nangufud yap o tuy fag baguama sa am fun daul. E fagyalongunun sa anya.
44023018	Ay kanya nangufud sat fun daul ay kafag fun sirut glong te, Pablu, at maubungan, nasugu angku sa emu laman namadasug au sa emu tuy fag baguama, e fagyalongunun sa emu.
44023019	Ay at fun daul gted kafag baguama at take ay gfayayu sirut anya ay ginto te, Nataw am fagyalongunun sa angku.
44023020	Ay kanya gbalus anya te, Balabag ban tibak taw Udyu nanget sa emu te, Ansadi wami te, falfasi wan Pablu sa em ngay funan at daga salubangan kata nu nanginsaful o at matuyan sa baliwa anya.
44023021	Ay lag o gfandungug at fagetun aroro gtungud yay ufatk safuluk mangama gsuksuan laman gbalabag Pablu. Kanya fag ngay taw nafatuyanan wa te, Ya ban mi nanfangon ay nanginum yakmay ban mi nafabul Pablu. Katsi kafag ngay taw mafalganan wan ay gfanya am fasadan.
44023022	Ay at fun glong anya te, Loi wan ay lag glong sas nus nga sinu fag taw te, nafoyung o angku takata tuy.
44023023	Tagfawayan at fun daul nauro duak fun sirut ay glong te, Falganani duak sandank tagfawayan gadgaloan fituk safuluk taw mesa gsakay sis kabayu ay duak sandank taw gatulagan, laman glo sas Sesaria katsi ro sisad yabi sfasiam.
44023024	Ay falganani sik ngay famuba kabayu Pablu ro at sakayan, laman kalangfe ro gina glo sas fun Feliks.
44023025	Ay kata tuy at rirukan.
44023026	Siginan angku Klaudiu Lisias, sa emu at matuyan fag fun Feliks, mabayan tuo nangus.
44023027	Tuy fag mangama tibak taw Udyu nagamat anya ay kaylat wama gfabul anya. Gina gafabulun, nalag au anya gasfuan ku ngay tagfawayan, ay nafalangfe au anya aroro saful au te, kanya sik taw Ruma.
44023028	Ay nataban au anya sas taw Udyu at ngay funan laman nangasaful au te, nataw at asalanan.
44023029	Ay nasaful au te, at fantabugan sa anya sa baliwa kafag ngay taw at faugali, ay dewa katanya we asalanan sak gfabul ay man nga gfaubung anya.
44023030	Ay nadungug au te, e gfasadan ganamabulun anya, ay nu katanya ang kwa vtv nafataban sa emu. Ay nalong au sa tagfantabugan anya te, Sai wa ban emu nu namoyung at longan mauri sa baliwa kafag taw.
44023031	Ay ginanya fag yabi gfaning at suguan, at ngay tagfawayan natabanan Pablu sas furuan Antipatris.
44023032	Ay sbalabag sirut, at ngay tagsakay sis kabayu gina gtaglayun gadgaloan Pablu, at ngay tagfawayan naubun anya ay nfoli sat bale.
44023033	Ay at ngay tagtaban Pablu nu ndasug sas furuan Sesaria, nafosuk at barirukan sas fun Feliks ay nafadasug Pablu sa anya.
44023034	Ay nu ntabu nu gtap at barirukan, fun Feliks ginto sas Pablu te, Daginan o fag talun. Nu nasaful te, siginans Silisia,
44023035	glong anya te, Gdungugan kban emu sa baliwa am fagidapun, nu ndasug at ngay tagfantabugan emu. Ay kanya nafaulit Pablu sis Erudes at bale daul.
44024001	Ay nu nlangfe limak menit, Ananias, tiba tungud fag tagfon fanggalangun ndasug sas Sesaria, gadgaloan tibak fagtainan ay sik tagfasine at ngayan Tertulu. Nafoyung sas fun Feliks at longan mauri sa baliwa Pablu.
44024002	Ay nu nauro wa Pablu sas fun Feliks at daga salubangan, Tertulu gfasigad gfoyung sa baliwas Pablu. Glong te, Mafanud daul fag fun Feliks. Aroro sa am fagmafunanun, nadalan ami sik fagmabayanun daul ay anggan nu kasine siginan am fagmaseganamaun sa tam talun at fagmasineun.
44024003	Natoglag ami kanya fagayu sas fagayu furuan, ay gbia em fagusegananun.
44024004	Ay laman wo daul kabala, gfainlukmeanan au glong emu te, dungugani yap sirut em longan.
44024005	Tuy fag mangama kamauri ay kamawayan sa sangay taw Udyu sas fagdaul daga, ay kanya sik tagguna sik gaban at ngayan Nasarenu.
44024006	Kanya gugatan gfauri Dius at tagbia fag bale, ay nu katanya nagamat ami anya. Ay kaylat wama mi gfaurianan anya gfaning em faugali.
44024007	Ay ndasug tagfawayan at fun daul Lisias, ay nafadgagoan emi nabul anya siginan em daluap.
44024008	Ay Lisias nasugu emi te, Sai wa ban emu nu namoyung ami em fantabugan sa baliwa anya. Nu ginto ro wo anya, nangasaful ro wo te, Matuyan em longan sa baliwa anya.
44024009	Ay at ngay taw Udyu gfaning Tertulu at longan, ay nafatuyan te, Matuyan katanya fagayu.
44024010	Ay fun Feliks gyafe at daluap sas Pablu laman nangaringang, ay Pablu gbalus anya te, Saful kwa te, ngaduge wan nu gfunan o ste fag talun, ay guseganan au gfoyung ku sadili sim daga salubangan.
44024011	Bunya labi duak menit siginan nu kadasug au sas furuan Erusalem laman manseg Dius, kanya ro masakit o gfatuyan.
44024012	Nus di sayginan at ngay taw we nalag nu batang au gfabadbaboan sas nus nga sinu fag taw sis Dius at tagbia fag bale, ay kwe gewanan taw laman namawayan sas taw Udyu at ngay bale fakafulan ay fag dewa nday fag fungfung furuan.
44024013	Ay kanya we famatuyan sa emu at ngay fantabugan katsi sa angku at mauri.
44024014	Ay dewa katanya, gfoyung au emu te, gseg au em katungudan at Dius, sik tagfaning au Isus at Ugali, kafag ngay taw at nafangayan te, tagsalan. Ay gafanud kyangay fagayu at kinriruk sis Muisis at longan ay sis Dius at ngay taglong at rirukan.
44024015	Ku fagsegun kata yangay kafag ngay taw at fagsegun te, fagayu taw ban gdog yay gleleg, at matuyan ay anggan at yud matuyan fag ngay taw.
44024016	Aroro katanya kabavn gugatan au gfasine ku amatanganan sas Dius at daga salubangan ay sas fagayu taw.
44024017	Ay nu nlangfe ngayuk banwa, anfoli au sas Erusalem laman namosuk fanggubukun sa ku ngay kaiban tagidapan ay laman namon fanggalangun sas Dius.
44024018	Gina au gfakamulun katanya, kafag ngay taw glag angku sis Dius at tagbia fag bale, nu ntabu kwan gfaning em faugali sa baliwa nu gfasine em sadili. Alay way at taw sanya ay di e awayan.
44024019	Ay sanya yangay tibak taw Udyu siginans talun Asia, ay kanya nangus ste yangay laman gfoyung sa emu nus nga setaw at fantabugan sa angku at mauri.
44024020	Ay tuy wa nangus fag ngay taw tagfoyung nus ngay setaw at nalag ku nafakamulun at mauri gina au malindug sis taw Udyu at ngay funan at daga salubangan.
44024021	Malgau ro, at foyungan te, Gsalan au ebi ku nalong gina au sit ngay daga salubangan, aroro mabitsug au nalong te, Gafanud au te, at ngay kinbul ban gdog yay gleleg, kanya wan fagnafoyungun angku katsi sim daga salubangan.
44024022	Ay fun Feliks, kasakan at fagsafulun sa baliwa Isus at Ugali, kanya glong sa sangay taw Udyu te, Gfaragang kyap nu gamatangan au sa baliwa emu, ay gfoyung kban ku fasadan nu ndasug ban tagfawayan at fun daul Lisias.
44024023	Ay kanya gsugu sa tagfawayan at fun sirut te, Uliti Pablu ay lag daul gfaksvn, ay lag gsalag at ngay fagadgalangan nu nansibo ay nu nanggubuk at fagayudanun.
44024024	Nu nlangfe tibak menit, fun Feliks ay at tina Drusila sik taw Udyu, ndasug. Ay guro Pablu ay gdungugan at foyungan sa baliwa at fagafanudun sas Fagtayukan Isus.
44024025	Ay Pablu gfataglayun wa gugat nu gfoyung sa baliwas fagmatuyanun ay nu gfaragang at sadili, ay sa baliwa takadasug ban fag menit Dius nu ginsaful fagayu taw at ngay asalanan. Ay fun Feliks kalimu daul, ay glong sas Pablu te, Sabv yap ro, sanya tsigon. Loi wan ay nu e buknga kyay ban gdog kyay guro emu.
44024026	Ay malayun kanya nu guro ay gfakamatoan Pablu, aroro gseg te, Pablu namon anya sik salapi.
44024027	Ay nu nlangfe duak banwa, fun Feliks antubus wan Pursyu Festu. Ay fun Feliks naubun wan Pablu sisad ubung laman gfauseganan ngay taw Udyu.
44025001	Ay fun Festu ndasug sat fagfunanan fag afud talun. Nu nlangfe tuluk menit, kanya gundaud sas Erusalem siginans furuan Sesaria.
44025002	Ay at ngay fun tagfon fanggalangun ay tagfangguna taw Udyu gfoyung sa anya at fantabugan sas Pablu.
44025003	Kafag ngay taw get fia gfainlukmeanan sanya fag fun te, Fafolii Pablu sas Erusalem, aroro kanya kaylat gbalabag Pablu sisad dalan ay namabul.
44025004	Ay Festu gbalus te, Pablu maubungan way sis Sesaria fag furuan, ay glo kban sanya.
44025005	Faaloi wa sa angku tiba at ke fanambagun siginan ayu ay sanyai wa ban nu gfoyung am nu matuyan way te, Pablu e nafakamulun mauri.
44025006	Fun Festu nafalangfe yay malgau walu ay safulu tewak menit sis Erusalem ay sanya ginan gtagbung wan kafoli sas furuan Sesaria. Ay balabag di, kanya malunggung laman gfalag te, kanya tagwabilug, ay gsugu te, Tabani stae Pablu.
44025007	Pablu nu ndasug, ngay taw Udyu siginans Erusalem gligung anya, ay gfoyung ngayuk mauri at fantabugan sa anya, ay kafag ngay taw we famatuyan.
44025008	Pablu gfoyung at sadili te, Kwe nafamabo taw Udyu at faugali, ay kwe nafakamulun nus nga setaw at mauri sas Dius at tagbia fag bale, ay sas fun Sesar.
44025009	Aroro fun Festu kaylat gfauseganan at ngay taw Udyu, kanya ginto sas Pablu te, O kaylat o glo sas Erusalem laman sanya nu gdungugan au at ngay tagfauri emu.
44025010	Ay Pablu gbalus anya te, Katsi ste au malindug sis fun Sesar at bale fagwabilugan, masine nu ste kwan nu e ginsaful te, o e asalanan au. Kwe nafakamulun ngay asalanan sas taw Udyu. Saful wo fia
44025011	Ay dewa katanya, nu e nafakamulun akway asalanan sak gfaurianan fakabulun, kwa mafamanlonganan ya. Ay nute, nu dway matuyan at fantabugan sa angku, dwa masine nu e gfon angku sa fag ngay taw. Get au te, Nangakbang au sas fun Sesar laman kanya gdungugan ban angku.
44025012	Fun Festu nu nanamakamatoan wan sat ngay tagfalu aringang, gbalus Pablu te, Aroro get o te, Nangakbang au sas fun Sesar, lumo wo sas fun Sesar.
44025013	Ay nu nlangfe tibak menit, fun Agripa ay Birinisi ndasug sas furuan Sesaria laman nansibo fun Festu.
44025014	Ay ngayuk menit kanya nu sanya, ay fun Festu gfayamag sas fun Agripa at takalong sa baliwas Pablu. Glong te, Iste e mangama fun Feliks e naubun kanya maubungan.
44025015	Ay gina au sis Erusalem, at ngay fun tagfon fanggalangun ay taw Udyu at ngay fagtainan nafoyung sa angku at fantabugan sa baliwa kafag taw, aroro kanya kaylat nu gfaurianan au anya sas fakabulun.
44025016	Ay glong au sanya fag ngay taw te, Taw Ruma we ugali tagfaurianan sik taw nu dyakmay nanamasalubangan kafag taw sa sangay tagfantabugan sa anya, ay kafag taw nu dyakmay nafoyung at sadili.
44025017	Ay kanya fag ngay taw nu maful wa ste, kwa gfangulan ya at buknga, balabag di malunggung au laman gwabilug ay gsugu au laman gfasakbo kafag taw.
44025018	Ay at ngay tagfantabugan anya nu gsalubangan wa ngayu, at foyungan sa baliwa Pablu wa kata ku amatanganan.
44025019	At ngay fagbadbaboanun mangaro sa baliwa at ngay fagafanudun ay sa baliwa sik taw at ngayan Isus, ay kanya nbul wan ay Pablu gfoyung te, Gleleg yay.
44025020	Ay kwa saful ku fakamulun, ay nu katanya ginto au anya te, O kaylat o nu sas Erusalem nu e ginsaful te, o e asalanan o.
44025021	Ay Pablu nu get te, Fauliti angku laman ban fun Sesar gdungugan angku, gsugu au te, Uliti yap anya nu dyakmay au namataban anya sas fun Sesar.
44025022	Ay fun Agripa glong sas fun Festu te, Kaylat kyangay gdungugan kanya fag taw. Ay fun Festu gbalus anya te, Balabag ban dungugani anya.
44025023	Balabag di, fun Agripa ay Birinisi ndasug gadgaloan at tagfawayan at tiba tungud fag ngay fun, ay sis furuan daul at ngay ke fanambagun fag ngay taw, ay gsakbo sas fagmafulan fag suluk ay at ngay taw gfauseganan anya. Ay fun Festu gsugu te, Fasakboi Pablu.
44025024	Ay fun Festu glong te, fun Agripa ay fagayu am tagste, glag wam tuy fag taw. Fagayu taw Udyu sis Erusalem ay sis Sesaria gudguroan get sa angku te, Wami kaylat ya tuy fag taw nu gleleg.
44025025	Ay kwe nalag kanya at asalanan sak gfaurianan anya sas fakabulun. Ay aroro kanya get te, Nangakbang au sas fun Sesar, nafasadan kwa te, Namalo kwa ban anya sas furuan daul Ruma.
44025026	Baliwan kya saful ku rirukan ban sas fun Sesar, sa baliwa tuy fag taw. Ay nu katanya nabuba kyay sayu fagayu, kaugat wan sa emu, fun Agripa, laman e fagmarirukun kban nu ntabu tam ginto anya.
44025027	Aroro ku amatanganan ya masine at nantaban sas fun Sesar sik kinkubung nu dyay nafayamag at ngay fawayan at fantabugan mauri sa anya.
44026001	Ay fun Agripa glong sas Pablu te, Kaylat au nu gfoyung o sa baliwa am sadili. Ay Pablu gyafe at daluap ay gfasigad gfoyung at sadili.
44026002	Glong te, Fun Agripa guseganan au aroro dumungug ro wo ku foyungan sa ku sadili sa baliwa taw Udyu at fantabugan.
44026003	Aroro saful o fia taw Udyu at faugali ay at fagbadbaboanun. Ay maksvn nu get au sa emu te, dungugani ro angku masine.
44026004	Fagayu taw Udyu saful wan nus nga setaw ku ugali siginan ngay nu sisian au, si ku sadili furuan ay dewa sis Erusalem.
44026005	Ngaduge wa kanya nu saful, kanya wan tagfatuyan nu kaylat di gfoyung te, gina au sik taw Mafalayun, gfaning au em fagafanudun at tiba tungud at maksvn fag afud.
44026006	Ay kanya wan katsi ku fagsteun sim daga salubangan, aroro e fagsegun au sas Dius at fatuyanan sa tam ngay katungudan.
44026007	Ay kanya yangay fag fatuyanan tam katungudan fag labi duak gaban at fagsegun ay maksvn daul kanya nu gseg Dius kayu menit ay yabi. Fun Agripa, kanya yangay at ngay taw Udyu at fagfantabuganun.
44026008	Lag am gamatangan te, Dius wa mafadog ya gleleg at ngay kinbul.
44026009	Ebi taguna fag ngay menit, antuyan kwa te, masine nu gfakamulun au nus nge wain laman gfauri Isus tagsiginans furuan Nasaret.
44026010	Ay kanya yangay ku fakamulun sis Erusalem, aroro gfaning au at ngay fun tagfon fanggalangun at fon angku fag fagmabalyananun, ngayu ku naubung Dius at ngay nafili. Ay nu e gfabul, gfadiuganan kyangay.
44026011	Ay malayun nu gfaidapan au sas fagayu bale fakafulan at taw ay gugatan au gfabulun anya nu glong mauri sas Dius. Ay aroro maksvn nu kadotama au sanya fagayu, gfafalo kwa gfafalo dewa sat ngayayu fag ngay furuan ayu daul laman namaurianan au.
44026012	Kanya wan ku fasadan ku fagsauns Damasku gbuba au at ngay fun tagfon fanggalangun at fagmabalyananun ay at suguan.
44026013	Ay ginami sa sangaba dalan, Fagtainan, sis wabilug menit nalag au sik mayamag siginans banwa, amasulo yap tam menit ay nyamag sa ku ligung ay anggan sa ku ngay ibama.
44026014	Ay nlub waymi lang sas daga, ay nadungug au sik aringang glong angku sas Aramaiku at fangaringang te, Saulu, Saulu, wain am fagfauriun angku. Ay am sadili yay am fagfauriun kata sik fagalagaun kamabo.
44026015	Ay ginto au te, Sinu o, Ku Fun. Ay tam Fun glong te, Au wan Isus am fagfauriun.
44026016	Ay katsi, malindug o. Nafalag au sa emu laman gfili au emu sik fagsuguan ay sik tagfoyung sa baliwa am nalag katsi ay ku fagnamalagun yay ban sa emu.
44026017	Ay gfalangfe kban emu siginan am ngay kaiban taw Udyu ay siginan at yud Udyu fag ngay taw. Gsugu au emu sanya fag ngay taw,
44026018	laman nanluang at ngay mata laman gfafoli sasad mayamag siginan sad madulum ay gfafoli sas Dius siginans Satanas at fagmabalyananun, ay gfalyam au kafag ngay taw at asalanan ay gtap anya te, ku ngay nafili aroro siginan at fagafanudun sa angku.
44026019	Aroro katanya, fun Agripa, dakdi nafamabo ku nalag fag taginfanan siginans banwa.
44026020	Nafoyung au taguna sis Damasku ay sanya ginan sas Erusalem ay sas fagdaul talun Udea ay anggan sat yud Udyu fag ngay taw. Nafoyung au laman sanya at ngay taw gubun wan at asalanan ay kafoli sas Dius ay gfatuyan siginan at ngay fakamulun te, naubun wa at asalanan.
44026021	Aroro katanya ku fagnagamatanun at ngay taw Udyu sis Dius at tagbia fag bale, ay at fasadan namabul angku.
44026022	Anggan katsi Dius ggubuk angku, ay katanya ku fagmalindugun katsi gfoyung sas fagayu taw dewa sat mabalyanan ay sat yud mabalyanan. Ku foyungan we tiba nu bunway Dius at ngay taglong ay Muisis at longan takadasug ban te,
44026023	Fagtayukan nanginkidapanan ay kanya taguna nadog naleleg siginan at fagmabulanan, laman gfoyung ay gfayamag fakalangfean sas taw Udyu ay sat yud Udyu fag ngay taw.
44026024	Gina yay Pablu gfoyung at sadili katanya, fun Festu mabitsug nu garingang te, Nalyam wo am amatanganan. Kaya o yud e amatanganan ya, gsawe wan am fagsafulun.
44026025	Ay Pablu gbalus te, Fun Festu, wa nalyam ku amatanganan. Ku longan fagayu matuyan ay masine tua.
44026026	Fun Agripa, maseganama nu gfoyung au emu, aroro nasaful wo fagayu tuy. Antuyan kwa te, nalag o fagayu tuy, aroro we masuksukan.
44026027	O gafanud wo sas Dius at ngay taglong. Saful kwa te, gafanud wo.
44026028	Fun Agripa glong sas Pablu te, Katsi sirut fag buknga kaylat o siring nung au gafanud sas Fagtayukan.
44026029	Pablu gbalus te, Dewa katsi ay ngaduge yay ban, gdarangin au sas Dius te, bundi nangus o lang nu bunway fagayu tagdungug angku katsi kata nangus angku. Ay lag ban am nangasalodan salambitan kata angku.
44026030	Ay fun Agripa ay fun Festu ay Birinisi namalindug gasfuan at ngay malunggung sanya.
44026031	Ay nu naduksun wan, kanya glodlongan sas galay at sadi te, We nafakamulun nus nga setaw fag mauri sak gfabul ay man nga gfaubung anya.
44026032	Ay fun Agripa glong sas fun Festu te, Nalfas wa ngvs nu dia mandi kanya glong te, Nangakbang au sas fun Sesar laman gdungugan ban angku.
44027001	Nu e gamatangan te, Falaoi wa emi sas talun Italia, Pablu ay tibak maubungan nafagbilug sas Ulyu, sik fun sirut tagfawayan. At ngay tagfawayan at ngayan te, fun Sesar at gaban.
44027002	Ay nasakay wami sa sik sakayan lino siginans furuan Adramitiu, tagsa sangay furuan sis tigyangan dagat sis talun Asia. Nalo ami gadgaloan Aristarku. Aristarku siginans furuan Tesalunika sis talun Masidunia.
44027003	Balabag di ntungkud ami sis furuan Sidun. Ulyu malukme tua sas Pablu ay kanya kaylat Pablu nu nansibo at ngay fagadgalangan laman ggubuk at fagayudanun.
44027004	Ay sanya ginan fag furuan, gfataglayun ami glao, ay ang way mi lang gulitan furu Sipre sas fakamenitan baliwa, aroro tagmara gfablang emi.
44027005	Ay nu ntabu nu gdalanan ami gfafusan talun Silisia ay talun Panfilia sa sangaba tigyangan dagat, ndasug ami sas Mira sis talun Lisia.
44027006	Ay Ulyu nalag sik sakayan lino siginans Aleandria, tagsas Italia fag talun. Ay nasakay wami sanya.
44027007	Ngayuk menit em sakayan nu glo aroro maranan way, ay naidapan mandi mi at nangadasug sas Gnidu. Wami maturunan glao sas wabilug dagat aroro tagmara gfablang way emi. Ay nu katanya gulitan way mi sa sangaba tigyangan dagat sa baliwas furu Kreta sis aturunan furuan Salmun.
44027008	Ay gugatan ami gulitan glao sa sangaba tigyangan lino nangadasug ami sa sik furuan at ngayan te, Masine fag Fakaragangan, munakbang sas furuan daul Lasea.
44027009	Ay nu nlangfe wa ngayuk buknga malimu wa glao, aroro ntabu wan taw Udyu at fagyudun gfangon fag menit fandaranginan. Ay Pablu gfakamatoan sas sakayan at ngay fun ayu sirut.
44027010	Glong te, Manga ibamam, tuy nalag kwan gidapan ban tam glao ay maksvn ban takadasug at malimu sa tam sakayan ay sa tam ngay famubaun, ay anggan sa tam leleg.
44027011	Ay tagfawayan at fun sirut wa gfandungug Pablu at longan, gfandungug way tagfalao ay tagagbilug sakayan at longan.
44027012	Ay kanya nalag te, sanya fag buknga wa masine fakatungkudan sakayan laman gfalangfe abagat, ay tangayu baliwa gfasadan laman gtaglayun ami glao, at amatanganan te, bangaran ro manga dumasug ami sas furuan Fenise, ay sanya nu gfalangfe ami abagat. Furuan Fenise sik fakatungkudan ngay sakayan lino sis furu Kreta tagsas indulungan baliwa.
44027013	Ay nu gtagmara siginan baliwas indulungan malukme way lang sirut, at ngay tagfakamulun sis sakayan at amatanganan te, Malgau kanya wan tam fagfanyaun fag masiwang. Ay nu katanya wan, kanya granggut gfabat at famatawad em sakayan ay gfasigad wami glao sa sangaba tigyangan lino sas furu Kreta.
44027014	Ay arodi vtv, ndasug sik fulug daul siginans wabilug indulungan ay fakamenitan baliwa.
44027015	Ay tagmara nafalang em sakayan. Ay wami masalubang ay nabuban waymi lang sis tagmara.
44027016	Ay nabuba emi sa sangaba tigyangan lino sa sik furu at ngayan Kauda, ay nafasakbo ami em sakayan sirut em guyudan sis guyan sakayan daul, dewa ami naidapan.
44027017	Ay nu nafabat wami kanya sas sakayan daul, sanya ginan tagfakamulun nasalod sik lubid sa em daga sakayan laman maksvn. Aroro kalimu te, malgau mantungkud ro sasad bangsi lino, kanya nafababa at ramit daul famalao em sakayan ay nafalimus way lang.
44027018	Ay balabag di aroro maksvn yay gugat nu gfulug, at ngay tagfakamulun sis sakayan gfasigad gukas at ngay famubaun sasad lino.
44027019	Ay sis fatuluk menit, at fagukasun anggan wat fagagbilugun sis sakayan, kata ramit ay lubid.
44027020	Ngayu wak menit nu yud ami glag ya menit ay anggan ngay galeme ay wa karagang nu gfulug gugat ay fagayu mi gafanawa wami tanan te, Wa ban mi nlangfe ya.
44027021	Aroro ngaduge wan sis sakayan at ngay taw nu yud gfangon ya, Pablu nlindug ay garingang te, Manga ibamam, nu nafandungug di am ku longan te, Lag yap ngap tam glelegan siginans furu Kreta, satu ro di tam e fagidapun kata tuy.
44027022	Ay katsi glong au ayu te, Faksvni ay amatanganan aroro fagayu ban tam kalangfe yay tam dewa ban tam sakayan karasras wan.
44027023	Aroro aro sad yabi Dius at tagbarita at sadi malindug si ku day tigyangan, Dius ku fagsegan ay ku fagfaningan.
44027024	Glong angku te, Pablu, lag kalimu. Aroro matuyan wan manalubang o fun Sesar, aroro siginan emu, Dius gfalangfe ban fagayu am ufud sis sakayan.
44027025	Nu katanya, manga ibamam, faksvni ay amatanganan, aroro gafanud au te, kadasug wa fia fagayu kata Dius at longan angku.
44027026	E gbuba yay ban antam sa sik furu dewa ban tam sakayan nrasras wan.
44027027	Nu swabilug yabi wan at falabi ufatk yabi nu gfulug, kaduge dagat Adriatiku gbuba emi, at ngay tagfakamulun sis sakayan nalag te, munakbang wami sa sik furu.
44027028	Ay kanya nananginsaful lino ay nalag te, dua yak safuluk dufa at kabasadan ay gfanya yay sirut. Ay arodi vtv nandog yay fia nanginsaful lino ay nalag te, labi lima way langk dufa at kabasadan.
44027029	Ay aroro kanya kalimu te, mantungkud ami sis wa gang, kanya gfatong at famatawad fag ufatk sanbung daul sa baliwa em sakayan guyan, ay kanbang wami daul nu kamenit.
44027030	Ay tagfakamulun sis sakayan gamatangan te, Glagyu watam, ay nafatustus at sakayan sirut at tagbuba anya gina fanmasakitan, ay gfadayan way te, namatong way sanbung sa baliwas sakayan daul at alfuyu.
44027031	Ay Pablu glong sas fun sirut ay sat ngay tagfawayan te, Fagayu taw nu dway ro gugat sis sakayan wa mlangfe.
44027032	Ay nu katanya at ngay tagfawayan nagufas way lang lubid ay gfabayan way lang at sakayan sirut nu katong sasad lino.
44027033	Ay sis daga kamenit sirut, Pablu glong sas fagayu taw te, Fangoni yap newa nu yud am gfangon ya labi ufat wak menit.
44027034	Ay Pablu gfainlukmeanan glong sas fagayu taw te, Katsi fangoni wan, aroro masine nu gfangon am laman umlangfe yay am. Dewa at sadi ay buk si ay alfuyu di ban kalyam.
44027035	Ay nu ntabu glong katanya Pablu gbul sik tinapay sis fagayu taw at daga salubangan ay guseganan sas Dius, ay gramyuk at ba tinapay ay gfasigad kon.
44027036	Ay fagayu taw guseganan fia ay fagayu naon yangay.
44027037	Ay nu fagayu wami sis sakayan lino duak sandan fituk safulu e unumk taw.
44027038	Ay fagayu taw nu napsug wan, kanya naukas wa at fare sasad dagat laman ro em sakayan kagan.
44027039	Ay nu nmenit wan, at ngay tagfakamulun sis sakayan e libanawanan sik talun ay kanya wa gtoglag te, inda fagwaya kafag talun. Ay kanya glag sik gatvng dagat galagnasun, ay nangugatan namadasug sanya em sakayan, nu masine daul.
44027040	Ay kanya gluas at fansalod famatawad fag ngay sanbung ay kanya nafamato wa sis dagat. Ay gbuskad yangay at ngay fansalod famaturunan em sakayan. Ay gfabat at famalao fag ramit sat fagunan laman em sakayan gabuban stagmara sa baliwas tigyangan.
44027041	Ay em sakayan antungkud sa baliwa at ngababa, ay at alfuyu baliwa ansungkud sis bangsi lino ay wa malo ya. Ay sis faguyanan baliwa nrasras wan aroro at kaksvnan wa at lugwak nu gfalang.
44027042	Ay at ngay tagfawayan kaylat wama namabul at ngay maubungan laman ro we glanguy ya ay we glagyu ya.
44027043	Ay at fun sirut gsalag at ngay tagfawayan, aroro kaylat gfalangfe Pablu. Ay gsugu wa te, Fagayu tagsaful glanguy tosi wan sasad lino ay adasugi sas tigyangan.
44027044	Ay sas fagayu at naubunan nasugu te, Am tiba buli wa balse, ay sa tibak taw glong te, Buli siginan tam sakayan at balyu. Ay fagayu mi ndasug yay mi sas tigyangan ay nlangfe ami.
44028001	Ay nu nlangfe wami, nasaful ami te, em fakadasugan sanya mangaro furu Malta.
44028002	Ay sanya at ngay taw malukme mandi sa emi. We gtungud ya at fagmagalangun. Kanya gfe afuy laman ro em fagfangenbungan, aroro ginanya karak ay marios.
44028003	Ay Pablu nanfamuyutan sarab laman ro at famaigang. Ay nu nafoli wan sasad afuy at ba famaigang, sik dot nalfas siginan sad afuy, ay nabarikus way lang Pablu at take.
44028004	Ay at taw sanya nu nalag kafag ule nu mabaringbing sis Pablu take, kanya glodlongan sas galay at sadi te, Matuyan wan tuy fag mangama takamabul way taw. Dewa kanya nlangfe yay sis dagat, at matuyan wa gfabayan anya laman wa gleleg ya.
44028005	Ay Pablu nafarikfik way lang sirut ule sasad afuy ay di e ndasug sa anya nus nge wain at mauri.
44028006	Ay kafag ngay taw gfanya anya nu madalusan lang daul ay kabul. Ay dewa ngaduge nu gfanya gugat ay nu nalag te, we kadasug sa anya nus nga setaw at mauri, at amatanganan anbali ay glong te, Kanya ngaro sik dius.
44028007	Ay sanya fag furu at fun at ngayan Publiu, at daga munakbang si em fakadasugan fag talun. Ay kanya guseganan mandi gfasakbo emi sat bale ay gfalag emi at fakesugun. Ay kaduge tuluk menit at betaw ami.
44028008	Ay ginanya fag buknga antunggu Publiu at mama e fakasaitun. Gtaigilidan way gugat sit igyan aroro masugba daul at bilug ay gafanguyas. Ay Pablu gsakbo sat bale ay gdarangin ay gfatayuk at daluap sa anya ay nfia wan.
44028009	Ay aroro katanya at kinfakamulun, fagayu ke fakasaitun sanya fag furu ndasug sas Pablu ay fagayu nfia yangay.
44028010	Ay sanya at ngay taw gfauseganan mandi emi ay ngayu at fon emi. Ay nu galoun wami, kanya namuba yay fia nus nge wain em fagayudanun sa em sakayan.
44028011	Nu nlangfe wa tuluk magdanun, glo wami ay gsakay ami sa sik sakayan lino siginans Aleandria fag furuan, ay nlangfe abagat sis Malta. Tuy fag sakayan e awatan sik fafaningan sis fagunan, kata Duak Taw Yabi Gasfuan nu Kasalug.
44028012	Ay glo wami sas Sirakusa fag furuan ay gtungkud ami sanya tuluk menit.
44028013	Sanya ginan, glo wami ay ndasug ami sas furuan Regiu. Ay balabag di, tagmara ndasug siginan baliwas indulungan ay sat fadogan fag menit, ndasug ami sas furuan Puteuli.
44028014	Ay e ngay tagafanud sanya ay kanya glong emi te, Stei yap am si emi fituk menit. Ay sanya ginan gtaglayun wami glao ay ndasug ami sas furuan Ruma.
44028015	Ay sis furuan Ruma at ngay tagafanud nu nadungug te, Kadasug ban mi, kanya glo sas wa ke fungsuan fag bale sas dalan Apia, ay sas Tuluk Bale Fagtaglayunan, laman namablang emi. Ay Pablu nu nalag anya, kanya guseganan sas Dius ay anbitsug at amatanganan.
44028016	Nu ndasug ami sas furuan Ruma, sanya at ngay fun kaylat Pablu nu gbanwan sat sadili bale, nus nga nday at fakaylatun, gadgaloan sik tagfawayan tagulit anya.
44028017	Nu nlangfe tuluk menit, Pablu gfaful taw Udyu at ngay fun. Ay nu nful wan, Pablu glong sa anya te, Ku ngay faduksay, dewa yud au e nafakamulun nus nge wain tagfauri tam furuan ay tam ngay katungudan at ngay faugali, e nagamat angku sis Erusalem ay gfon angku sas taw Ruma laman gfaurianan angku.
44028018	Ay nu ntabu nu gfaurianan angku, kanya kaylat wama gfalfas angku, aroro kwe asalanan sak au gafaurianan sas fakabulun.
44028019	Ay dewa katanya at ngay taw Udyu glong te, Deyud. Ay kwe fagmafakamulunun ya nu bunway get laman kakbang sas fun Sesar, dewa yud au e fantabugan tagfauri tam ngay kaiban.
44028020	Kanya wan ku faguroun ayu, kaylat au gyalagun ay gfakamatoan ayu aroro ku fagmasalodanun fia salambitan aroro sas Fagtayukan, taw Israel at fagfanyaun.
44028021	Ay at ngay taw Udyu gbalus te, Wami batang e dungganan barita sa baliwa emu. Ay wami batang e nalag rirukan siginans talun Udea, ay dewa ste ginan at taw at kindasug siginans furuan Erusalem we nalong mauri sa baliwa emu.
44028022	Ay dewa katanya, kaylat ami gdungugan nus nga setaw am fagyalongunun, aroro saful wami te, nus nga ndaginan ngayuk taw takauri kafag fagafanudun.
44028023	Ay kanya gfili sik menit at fagmafulan ban, ay ngayuk taw at kindasug sas Pablu at bale nu ndasug at nafili fag menit. Ay Pablu gfoyung sas fagayu taw siginans balabag anggan nyabi. Ay gfayamag anya sa baliwa tam Dius nu gfagtainan, siginan Muisis at longan ay siginan Dius at ngay taglong at rirukan, ay Pablu gfafayamagun at ngay taw sa baliwas Isus.
44028024	Ay tiba gafanud tua sas Pablu at foyungan, ay tiba duan.
44028025	Ay kanya we fagmasadiun sas galay at sadi ay glao wan Pablu nu nalong wan takata tuy fag longan te, Matuyan wan at Masine fag Falad at longan sa ay ngay katungudan siginan Isayas, Dius at taglong nu glong te,
44028026	Dius glong te, Loi wan sanya fag ngay taw ay longi sa anya te, Dewam gdungugan gugat, wam katogdungug ya, ay dewam gugat gdama, wam glag ya.
44028027	Aroro tuy fag ngay taw we amatanganan, ay kauri wa gdungug, Ay at mata gtipan way. Satu ro nu dyaman katanya, tuy fag ngay taw glag tua ban ay gdungug tua ban ay gtogdungug tua ban, ay kafoli ban sa angku ay namafia kyay ban anya.
44028028	Aroro fakatanyaun kaylat au nu nasaful am te, tuy fag barita sa baliwa tam Dius nu gfalangfe, ndasug sas yud Udyu fag ngay taw, ay kanya dumungugan.
44028029	Ay nu ntabu wan Pablu nu garingang, kafag ngay taw Udyu glo wan ay maksvn nu gbadbaboan sas galay at sadi.
44028030	Pablu nu gbanwan sis furuan Ruma mabuktung duak abagat sit nabayad fag bale ay kaylat mandi gfasakbo sat bale fagayu tagsibo anya.
44028031	Ay fagdaul at amatanganan di e gsalag nu gfoyung sa baliwa tam Dius nu gfagtainan ay sa baliwa tam Fun Isus Fagtayukan.
45001001	Au, Pablu, Fagtayukan Isus at fagsuguan, nauro laman at nasugu fia ay nafasaman laman nanfamoyung Dius at Masine fag Barita.
45001002	At Masine fag Barita kanya wan ebi taguna Dius at nafatuyanan siginan at ngay taglong ay nariruk sit ngay Rirukan.
45001003	At Masine fag Barita sa baliwa at Baguama, Isus Fagtayukan tam Fun. Sa baliwa kanya nu nsik taw, kanya siginans fun Dabid at kasugfunanan.
45001004	Ay sa baliwa at fagmasineun sas fanfalad, kanya nfangayan te, Dius at Baguama siginan at mabalyanan fag fakamulun, at masuad, siginan at nadogan naleleg siginans fagmabulanan.
45001005	Siginan anya, Dius nafon angku ku fanambagun laman sik nasugu au aroro sas Fagtayukan, laman nantaban fagayu taw sas fagafanudun ay fagfaningun sa anya.
45001006	Anggan am kataip yangay am sat nauro fag ngay furuan laman am wa fia Isus Fagtayukan at taw.
45001007	Griruk au sa ayu fagayu sas furuan Ruma, Dius at ngay fakesugun, nauro ayu laman at nafili tuam fia. Sumawa nangus fia ayu fagayu Dius tam Mama ay tam Fun Isus Fagtayukan at fagmagalangun ay at fagmanabayanun.
45001008	Taguna taguna guseganan au sas Dius aroro sas Isus Fagtayukan aroro sayu fagayu aroro ay fagafanudun kadungug tua sas fagdaul daga.
45001009	Gfaning au Dius sas fagdaul ku fakaylatun nu kamoyung au at Masine fag Barita sa baliwa at Baguama. Ay Dius nasaful wa te, gdarangin au gugat ayu,
45001010	ay get au te, nu Dius tua at fakaylatun, mansibo kwa ban ayu.
45001011	Aroro kaylat kwa daul gyalagun ayu laman gfon au sayu sik famonun siginan at Masine fag Falad laman gfaksvn ayu.
45001012	Ku longan at masuad te, laman gfadfaksvnan tam tam fagafanudun sas Dius.
45001013	Ku ngay faduksay, kaylat au gfasaful sa ayu te, ngayu ginan koma garag galoun sayu. Dewa katanya, dasug katsi e gsalag yay gugat angku. Aroro kaylat au gtaban tibak taw si ayu sas fagafanudun sas Fagtayukan, kata ku fakamulun sa tibak furuan yud Udyu fag ngay taw.
45001014	E fakamulun kyangay kamoyung sa sangay taw Griegu ay sas yud Griegu fag ngay taw, ay sat ke fagsafulun fag ngay taw ay anggan sat yud e fagsafulun fag ngay taw.
45001015	Aroro katanya kaylat kwa yangay daul ganamoyungun at Masine fag Barita sayu sanya sas furuan Ruma.
45001016	Dakdi kapla nu gfoyung au at Masine fag Barita sa baliwas Fagtayukan, aroro tuy wan Dius at fagmabalyananun famalangfe fagayu tagafanud, taw Udyu taguna ay anggan at yud Udyu fag ngay taw.
45001017	Aroro at Masine fag Barita nafalag te, Dius natap fagayu tagafanud te, kata nu yud e asalanan, siginan at fakasigadan anggan sat fakatabuan, kata at kinriruk te, Sik taw at kintap te, kata nu yud e asalanan siginan at fagafanudun, kanya gleleg tua ban.
45001018	Dius nafasure at fandotaman siginans banwa laman gfaurianan fagayu at takauri Dius ay tagfakamulun at mauri ay tagfalingun at matuyan siginan at fagmauriun.
45001019	Tam fagsafulan sa baliwas Dius mayamag wan sa kafag ngay taw aroro Dius nafasure wa sa anya.
45001020	Aroro siginan ngay nu kawat tam fagdaul daga, at ngay yud kalag Dius at kaugalian, at masuad te, at yud katabu fag fagmabalyananun ay at fagmadiusun, mayamag wan nu kalag ay ansaful wan siginan at ngay awatan. Nu katanya, kafag ngay taw wang ya mafanlonganan.
45001021	Kafag ngay taw dewa saful Dius, kanya wa gseg anya ay wa gfauseganan ya anya. Nu bunway at amatanganan sa way lang yud e tungkul, ay nafaruman at amatanganan at yud mamatanganan.
45001022	Kafag ngay taw glong te, E fagsafulun wami. Dewa katanya, wa mamatanganan.
45001023	Kanya naubun wan nu gseg at yud kabul fag Dius, ay natubus at fagsegan sa sangay fafaningan, takatas taw takabul, ay manuk tungud, ay fagalagaun tagufat at darafa, ay ngay tagalafangan.
45001024	Nu katanya, Dius nafabayan wan kafag ngay taw nu gfakamulun at mauri fag fakaylatun anggan nkuri wa nkuri nu gfakamulun sas asalanan sas galay at sadi.
45001025	Kanya naubun at matuyan sa baliwas Dius ay at fantubus ang way fakamuagun. Ay kanya gseg ay gfaning Dius at awatan abat ngate, at Takawat. Sa anya tua nangus nu gseg kabavn ban. Katanya wa nangus fia.
45001026	Aroro katanya, Dius nafabayan wan kafag ngay taw nu gfakamulun fagayu at yud masine fag fakaylatun. Anggan mangena naubun at ugali mangena ay mangama at fagmasadiun, sa way at usena at fagnangasadiun.
45001027	Anggan mangama naubun yangay at ugali mangama ay mangena at fagmasadiun ay ankaksvn wan sat bilug fakaylatun nu mauri sat usama. Mangama nafakamulun at mapla wa mapla sat usama. Nu katanya, kanya nabul wa faurianan kata at nafakamulun.
45001028	Dakngani kanya wa kaylat gfauseganan Dius, Dius nafabayan wa kanya fag ngay taw sat mauri fag amatanganan ay sat yud masine fag fakamulun.
45001029	Kanya at ugali gfaning nusnge wain fag mauri, ay mauri fag algan, ay fagfangalabianun, ay mauri fag amatanganan, ay fagfanganuranun, ay fagfabulun taw, ay fagawayanun, ay fagfandayaun, ay fakasulupun, ay fagfodfoyunganun at fakamulun sas galay at sadi sat mauri,
45001030	ay faglongun mauri sa baliwa at usama, ay fakadotamaun sas Dius, ay fagyudun masuyu, ay fakamatungudunun, ay fakamaseganamaunun, ay fakawatun at bagu fag fagmauriun, ay fakamaboun at fagtainan,
45001031	ay fagyudun e amatanganan at masine, ay fakamaboun, ay fagyudun kafanyu, ay fagyudun gamatangan sat yud e kwa.
45001032	Kanya fag ngay taw nasaful oma te, fagayu ban tagfakamulun takatanya Dius gfaurianan ban anya fakabulun. Dewa katanya, kanya fag ngay taw gfataglayun yay gugat gfakamulun takatanya fag ngay ugali, ay guseganan way glag tibak taw nu gfakamulun tua takatanya.
45002001	Nu katanya, wo e fanlonganan ya, o fag taw taglong te, am iba e asalanan. Aroro anggan o nu gfakamulun wayo takatanya, gfaurianan way o am sadili. Aroro o taglong te, am iba e asalanan, gfakamulun yangay o takatanya.
45002002	Nasaful watam te, Dius matuyan saful gfauri fagayu taw tagfakamulun takatanya.
45002003	O nu glong o te, am iba e asalanan, ay nu gfakamulun yangay o takatanya, o nu galga o emu malangfe tua ban o Dius at faurianan.
45002004	O gfae yud o e tungkul sa emu Dius at fagmalukmeun ay at fakesugun ay at fagmagwantaun. O nunda yo nasaful te, Dius at fagmalukmeun tagtaban emu laman gubun o am mauri.
45002005	Ay aroro kamaogatun wayo am alfuyu nu yud o gubun am mauri, nafaugat o nafaksvn at faurianan sa emu, nu nsure ban Dius at fandotaman fag menit nu matuyan nu ginsaful taw at asalanan.
45002006	Ay Dius ban tagfasud fagayu taw kata at nafakamulun.
45002007	Ay Dius gfon ban leleg at yud e fakatabuan kabavn sas fagayu taw tagfakamulun gugat at masine laman grvbvy fagmasineun, ay famauseganan ay leleg at yud e fakatabuan.
45002008	Dewa katanya, Dius ban gbusbus at faurianan siginan at dotama sas taw takamasadiliun ay takamabo at matuyan, ay takaylat gfakamulun sas fagmauriun.
45002009	Ay fagayu taw tagfakamulun at mauri, mul ban fagidapun ay fakabaluun, taw Udyu taguna, ay anggan yud Udyu fag ngay taw.
45002010	Ay fagayu taw tagfakamulun at masine, mul tua ban fagmasineun ay famauseganan ay fagmanabayanun, taguna taw Udyu, ay anggan yud Udyu fag ngay taw.
45002011	Aroro Dius we fagfili taw.
45002012	Fagayu taw tagasalanan at yud nasaful Muisis at longan, kamin ban deyud nasaful Muisis at longan. Ay fagayu taw tagasalanan dewa nasaful Muisis at longan, kanya gafaurianan ban kata Muisis at longan.
45002013	Aroro Dius at fagfangayanun te, sik taw at yud e asalanan, bundi tagdungugan lang at longan, nu bunway tagfaning tua.
45002014	At yud Udyu fag ngay taw yud nasaful Muisis at longan, ay at fakamulun fagayu nu gfaning tua kata Muisis at longan, wa fagfasafulun ya, deyud nasaful Muisis at longan.
45002015	Aroro siginan takatatuy, yud Udyu fag ngay taw nafalag te, siwa at amatanganan nu marirukan Muisis at longan at suguan. Kafag ngay taw wa at amatanganan tagfatuyan, aroro tiba ginan gfoyung anya te, mauri am fakamulun, ay tiba ginan gfoyung te, masine am fakamulun.
45002016	Gfaning ku foyungan sa ayu at Masine fag Barita te, ginanya ban fag menit umdasug wa fia Dius at faurianan siginans Fagtayukan Isus sas fagayu taw at masuksukan.
45002017	Ay o, nafoyung o te, taw Udyu o, ay gsarig o sas Muisis at longan, ay kamatungudun o am fagmasadiun sas Dius.
45002018	Nasaful wo Dius at fakaylatun ay natoglag wo at masine nusnge wain, aroro Muisis at longan nafoyung wa emu.
45002019	Ay natuyan wo te, sik tagtabanan o yud glag, ay sik tagdamlag o tagsisad fagmadulumun.
45002020	Ay sik tagatul o sat yud mamatanganan fag taw, ay sik takamoyung o sat masisian yay fag ngay taw at amatanganan, aroro siginan Muisis at longan, nasaful wo fagdaul fagsafulun ay at matuyan.
45002021	Sik takamoyung oma o sa tibak taw, wain am fagyudun gfoyung tua am sadili. Gfoyung o sa tibak taw te, Lag gfangkamul. Ay o, o gfangkamul wayo.
45002022	Ay gfoyung yangay o te, Lag gfanugtug. Ay o, gfanugtug wayo. Ay o, takauri yud matuyan fag ngay fagsegan, gfangkamul wayo siginan kafag ngay fagsegan at bale fagnandaranginan.
45002023	Kamatungudun o gfoyung te, Gfaning au Muisis at longan, dewa katanya, o tibak taw kauri Dius siginan am fakamaboun Muisis at longan.
45002024	Aroro marirukan wa sas Dius at longan te, Yud Udyu fag ngay taw nafauri Dius aroro sa ayu.
45002025	E tungkul tua am fakatoglagan nu gfaning tuo kata Muisis at longan, dewa katanya, nu kamabo wayo, kata yay nu yud o e fakatoglagan.
45002026	Sik taw deyud e fakatoglagan nu gfakamulun tua kata Muisis at longan at suguan, Dius gfangayan tua kanya fag taw te, e fakatoglagan.
45002027	Nu katanya, at yud e fakatoglagan fag taw tagfaning tua kata Muisis at longan, kanya namoyung ban te, tagasalan wayam. Aroro am at fagfatigwananan Muisis at longan, ay at ke fakatoglagan, kamabo wayam.
45002028	Aroro sik matuyan fia fag taw Udyu bundi lang takalag. Ay at matuyan fag fakatoglagan bundi lang takalag sit bilug.
45002029	Sik taw at natubus at amatanganan gfaning at Masine fag Falad at fakaylatun ay bundi tagfaning lang Muisis at longan, kanya wan at matuyan fia fag taw Udyu. Bunwa taw nu bunway Dius tua tagfauseganan kanya fag taw.
45003001	Nataw taw Udyu at fagtungudun yud Udyu fag ngay taw, ay o e tungkul fakatoglagan.
45003002	Ngayu. Taguna, taw Udyu wan at fagfatigwananan Dius at longan.
45003003	Tibak taw Udyu nu dway matuyan, o gfae yud e tungkul Dius at fagmatuyanun.
45003004	Ida, duan. Dius kabavn matuyan tua, dewa fagayu taw kamuag way. Kata at Rirukan te, Laman matuyan tuo sa am longan, ay mababo tuo nusnga sinu at tagfauri emu.
45003005	Ay tam fagmauriun nu gfatoglag way antam te, Dius matuyan, tain ro tam longan. O glong wa ro tam te, Dius wa matuyan aroro kanya gfaurianan antam. Katanya wan taw at longan gugat.
45003006	Ida, duan. Dius nu dway ntuyan, tain way ban Dius nu gfaurianan fagdaul daga.
45003007	Malgau tibak taw lumong te, Siginan ku fakamuagun gfaugat aktua nu gfauseganan Dius, aroro gfalag au at kamatuyanan. Nu katanya tua, wain Dius at fagfauriananun yay angku.
45003008	O masine glong te, Gfakamulun watam at mauri laman masine ban at fungfung. Tagfauri angku glong te, katanya unu ku foyungan. Matuyan kanya fag ngay taw nu gafaurianan.
45003009	Tain ngaro. O ami fag ngay taw Udyu, o gtungud yay ami yud Udyu fag ngay taw. Duan. Aroro nalong wami te, fagayu taw, dewa taw Udyu ay dewa taw Griegu si ways daga asalanan at fagmabalyananun.
45003010	Kata at Rirukan te, We taw masine nus di sadi.
45003011	We taw saful at matuyan, we taw grvbvy Dius.
45003012	Fagayu taw nasaruy dalan. Fagayu taw we yud e mauri. We taw gfakamulun at masine, duan, nusdi sadi.
45003013	At longan mauri tagfadasug taw sas fakabulun, at fanlele taw at fandaya. At lislis kata ule nu maganga,
45003014	at bibig mapnu fagmauriun ay at masait fag ngay longan.
45003015	Kanya masakit nu gfabul.
45003016	Gfarasras ay gfasait nusnga nday nu glao.
45003017	Kanya wa nasaful dalan fagmanabayanun,
45003018	ay kanya wa saful kalimu Dius.
45003019	Katsi nasaful watam te, nusnga setaw Muisis at longan at foyungan, gfoyung sa sangay taw sis daga Muisis at longan at fagmabalyananun, laman nusnga sinu ban fag taw we fanlonganan ya, ay fagayu taw sas fagdaul daga nanalubang sas Dius.
45003020	Aroro Dius wa gtap nusnga sinu fag taw te, kata nu yud e asalanan, siginan nu gfaning Muisis at longan, aroro Muisis at longan gfasaful sas fagayu taw te, e asalanan.
45003021	Ay katsi Dius nafasure te, setain nu gtap at ngay taw te, kata nu yud e asalanan. Tuy bunwa siginan Muisis at longan, dewa Muisis at longan ay Dius at ngay taglong nafatuyan.
45003022	Dius natap fagayu taw te, kata nu yud e asalanan siginan at fagafanudun sas Isus Fagtayukan, aroro Dius we fagfili taw.
45003023	Aroro fagayu taw e asalanan, ay we fagmasineun kata Dius at kamasinean.
45003024	Ay aroro at fagmagalangun yud e bayad, Dius natap kafag ngay taw te, kata nu yud e asalanan, siginan Fagtayukan Isus nu nafalfas anya.
45003025	Kanya wan Dius at nafalganan at fanggalangun, laman siginan at nabusbusan at taguk gfalyam tam ngay asalanan siginan tam fagafanudun sa anya. Dius nafakamulun katanya laman gfalag sas taw at fagmatuyanun, aroro ebi taguna kanya nafabayan wan fagayu taw nu gasalanan, ay di nafauri anya.
45003026	Kanya nafakamulun katanya laman gfasaful sas taw at fagmasineun katsi, ay gfasaful yangay te, kanya matuyan nu gtap nusnga sinu tagafanud sas Isus te, kata nu yud e asalanan.
45003027	Wa tam masine ya kamatungudun. Ay wain. O siginan tam fagfaningun Muisis at longan. Duan. Nu bunway siginan tuas fagafanudun.
45003028	Aroro saful watam te, sik taw antap te, kata nu yud e asalanan siginan at fagafanudun, ay saman yay siginan at fagfaningun Muisis at longan.
45003029	O Dius, taw Udyu way lang at Dius. O nunda bunwa yangay at yud Udyu fag ngay taw at Dius. Sabv, kanya at yud Udyu fag ngay taw yangay at Dius.
45003030	Sadi way Dius, ay kanya gtap taw Udyu ay anggan yud Udyu fag ngay taw te, kata nu yud e asalanan siginan at fagafanudun.
45003031	Nu katanya, o gfae yud tam e tungkul Muisis at longan, siginan tam fagafanudun. Anud fia, duan. Nu bunway kaugat nu gfae tungkul tam Muisis at longan.
45004001	Nataw tam longan sa baliwa em katungudan Abrayam.
45004002	Abrayam e fagmafamatungudunun ro nu ntap di ro te, kata nu yud e asalanan aroro siginan at fakamulun. Dewa katanya, we fagmafamatungudunun sas Dius at daga salubangan.
45004003	Katatuy at Rirukan at longan te, Abrayam gafanud tua sas Dius ay aroro katanya, Dius natap anya te, kata nu yud e asalanan.
45004004	At famayad sa sik tagfakamulun fag taw bunwa sik fon nu bunway nabayad tua at nainlufuyan.
45004005	Dius wa gtap nusnga sinu fag taw te, kata nu yud e asalanan siginan at nakafamulun. Dius gtap tua sik tagasalanan te, kata nu yud e asalanan siginan at fagafanudun.
45004006	Katanya yangay Fun Dabid at longan nu gfoyung te, Masine sik taw Dius at nafangayan te, yud e asalanan, ay bundi siginan at fakamulun.
45004007	Guseganan kafag ngay taw at asalanan nu nalyam wan, ay at fagmauriun nu ntabun wan.
45004008	Guseganan kafag taw, tam Fun nu ddi gamatangan ya at ngay asalanan.
45004009	O tuy fag fagmasineun sa way lang sat ke fakatoglagan. Bundi. Tuy anggan yangay sat yud e fakatoglagan. Aroro marirukan sas Dius at longan te, Abrayam antap te, kata nu yud e asalanan siginan at fagafanudun.
45004010	Ginain tuy nu kakatanya. O gina yay nu yud e fakatoglagan, o mannga gina e fakatoglagan wan. Gina wa nu yud e fakatoglagan.
45004011	Kanya at ke fakatoglagan sik famatuyan te, antap te, kata nu yud e asalanan siginan at fagafanudun gina yud yay e fakatoglagan. Dius at algan laman Abrayam fagayu tagafanud at mama, deyud e fakatoglagan, ay at kintap te, kata nu yud e asalanan siginans fagafanudun sas Dius, dewa yud e fakatoglagan.
45004012	Kanya yangay at ngay ke fakatoglagan at mama, ay bundi lang fakatoglagan, nu bunway gafanud yangay kata tam katungudan Abrayam nu gafanud, dewa ginanya ye fakatoglagan.
45004013	At fatuyanan sas Abrayam ay sat ngay kadagdagan te, magbilug ban fagdaul daga, kanya bunwa siginan at nafaningan Muisis at longan nu bunway siginan tua nu ntap te, kata nu yud e asalanan siginan at fagafanudun.
45004014	Sik taw nu nangagbilug Dius at fatuyanan nu siginan way at fagfaningun Muisis at longan, we tungkul at fagafanudun ay Dius at fatuyanan wa yangay e tungkul.
45004015	Ay Muisis at longan tagfosuk Dius at fandotaman. Nu dway e Rirukan, wa yangay e fakamaboun.
45004016	Nu katanya, magbilug tam Dius at fatuyanan siginan tam fagafanudun, laman Dius mon at nafatuyanan aroro at kamagalangan, sas fagayu Abrayam at ngay sugfun. At fatuyanan bundi lang sa sangay tagfaning Muisis at longan, nu bunway anggan tua sas fagayu tagafanud kata Abrayam. Aroro fagayu tam, tam mama Abrayam.
45004017	Anriruk wa te, nafangayan ayu emu te, o wan ngayu ngayuk taw at mama. Kanya fag fatuyanan masine sas Dius, aroro Abrayam gafanud sa anya. Dius tagfaleleg at ngay kinbul, ay takawat nusnge wain siginan at yud kalag.
45004018	Dewa yud e fagsegun ya te, e unga yay ban, dewa katanya, Abrayam gafanud yay te, Au wa ban ngayu ngayuk taw at mama. Kata at longan sa anya te, Kayu bans galeme am ngay sugfun fia.
45004019	Abrayam di nmomuy at fagafanudun dewa gamatangan te, Kata wa nu nbul at bilug aroro kanya at kamafufuaman sik sandan wak banwa, ay sarokta Sara nlangfe wa at fangungan.
45004020	Kanya wa nadgaragun Dius at fatuyanan, nu bunway kaugat yay nu nkaksvn at fagafanudun ay gseg Dius.
45004021	Ay kanya ntuyan te, Dius mafafasludan at fatuyanan.
45004022	Nu katanya, Dius natap anya te, kata nu yud e asalanan.
45004023	At longan te, Antap te, kata nu yud e asalanan, bundi lang sia,
45004024	nu bunway anggan tua itam. Antap yangay tam kata nu yud tam e asalanan, nu gafanud tua tam sas Dius, at nafadog gleleg Isus tam Fun siginan at fagmabulanan.
45004025	Dius nafafabul anya aroro sa tam ngay asalanan, ay nafadog yay fia gleleg anya laman gtap antam kata nu yud tam e asalanan.
45005001	Nu katanya, dakngani antap watam kata nu yud tam e asalanan siginans fagafanudun, e fagmanabayanun watam sas Dius siginan tam Fun Isus Fagtayukan.
45005002	Aroro siginan anya nabul watam tuy fag fanggalangun ay guseganan tam aroro e fagsegun tam te, ang ban tam namaudgufudan sas Dius sat fagmasineun.
45005003	Bundi lang katanya, nu bunway guseganan yangay tam dewa tam gidapan, aroro saful watam te, nu gidapun tam, kananad tam gagwanta,
45005004	ay nu gagwanta tam, kaksvn tam, ay nu nkaksvn tam, e fagsegun tam.
45005005	Ay di ban umfangulan tam fagsegun aroro Dius at fakesugun siwa tam basad taw siginan at nafonan antam at Masine fag Falad.
45005006	Ebi gina tam mamomuy yay, Fagtayukan nbul sit kasakan fag buknga laman sa sangay tagasalanan.
45005007	Dewa may ro e manangabul aroro sa sik taw matuyan, malgau sik taw e manamaskud nangabul aroro sa sik taw masine.
45005008	Ay dewa katanya, Fagtayukan anbul aroro sa antam dewa tam sik tagasalanan yay. Katanya Dius nu nafalag at fakesugun sa antam.
45005009	Nu katanya, dakngani antap watam kata nu yud tam e asalanan siginan at taguk nu nbusbus, kaugat ban Fagtayukan nu namalangfe antam siginan Dius at fandotaman.
45005010	Ebi dan tam Dius at ngay fawayan ay katsi ansadi watam sas Dius siginan at Baguama at nabulanan. Dakngani ansadi watam sa anya, kaugat wa ban nu kalangfe tam siginan at Baguama at leleg.
45005011	Bundi lang katanya, nu bunway guseganan tam sas Dius aroro at nafakamulun siginan tam Fun Isus Fagtayukan. Siginan anya, nsadi watam sas Dius.
45005012	Asalanan ndasug ste swa daga siginan sadik taw, ay asalanan nafadasug fakabulun. Ay nu katanya, fakabulun anrapyag sas fagayu taw aroro fagayu taw e asalanan.
45005013	Asalanan ste wa gugat swa daga dewa yud andasug Muisis at longan. Dewa katanya, nu dway ro e suguan, wa ro kasaful te, e asalanan.
45005014	Dewa katanya, fakabulun e fagmabalyananun yay gugat siginans Adan anggan Muisis, deyud taw at asalanan kata Adan at fakamaboun. Adan sik fagfaningan takadasug yay ban, at masuad Fagtayukan.
45005015	Saman Dius at fagmagalangun ay Adan at fakamaboun. Ngayuk taw nbul siginan sadik taw at nafamaboan, ay kaugat wan Isus Fagtayukan nu nafadasug Dius at fanggalangun sas ngayuk taw.
45005016	Ay saman Dius at fanggalangun ay Adan at asalanan at fungfung. Aroro sadi wayk asalanan nabuba faurianan. Ay dewa katanya, siginan Dius at fanggalangun, ngayuk taw ntap te, kata nu yud e asalanan, dewa ngayuk asalanan.
45005017	Fakabulun at fagmabalyananun gfunan sas fagayu taw siginan sadik taw at asalanan. Ay kaugat tua ban fia nu gleleg tam aroro siginan sik taw, Isus Fagtayukan. Gleleg wa ban tam fia nu nabul tam Dius at fanggalangun ay nu ntap tua tam kata nu yud tam e asalanan.
45005018	Nu katanya, siginan sik taw at asalanan, andasug faurianan sas fagayu taw. Katanya yangay, siginan sik taw at masine fag fakamulun, andasug fangalfasan ay matuyan fag leleg sas fagayu taw.
45005019	Fagayu taw antap te, tagasalanan, siginan sadik taw at nafamaboan. Katanya yangay siginan sadik taw at nafaningan Dius, fagayu taw umtap te, kata nu yud e asalanan.
45005020	Muisis at longan andasug laman gfasaful sa antam te, kabalyanan nia asalanan. Dewa katanya, nusnga setaw asalanan nu nkayu, kaugat wan Dius at fanggalangun nu nkayu.
45005021	Nu katanya, asalanan gfunan sas fagayu taw ay nafadasug anya sas fakabulun. Ay siginan Dius at fagmagalangun, kanya mantap fagayu taw te, kata nu yud e asalanan ay gfadasug anya sas leleg at yud e fakatabuan siginan tam Fun Isus Fagtayukan.
45006001	Nu katanya, nataw tam longan. O namataglayun tam gasalanan laman Dius at fanggalangun umkayu.
45006002	Ida, deyud. Nbul watam sas asalanan. Nu katanya, lag tam gtaglayun ya sas asalanan.
45006003	O nunda wam nasaful te, fagayu tam at kinsurung aroro masadi watam sas Fagtayukan Isus, ansadi yangay tam nsurung sat fakabulun.
45006004	Nsurung tam kata nu e nanamoli antam gasfuan anya nu nbul, laman nusnga setaw Dius at fagmabalyanan nu nafaleleg Fagtayukan siginans fagmabulanan, katanya yangay manangugali tam sat bagu fag ugali.
45006005	Aroro nu nsadi tam sa anya sat fakabulun, anud fia umsadi tua tam sa anya sat nadogan gleleg.
45006006	Saful watam te, tam dan fag ugali nrabing sas fasulungan kayu nasfuan Fagtayukan, laman nanfamin tam dan fag ugali, ay laman wa ban tam gafagsuguanan ya asalanan.
45006007	Aroro sik taw at kinbul wan, nalfas wan siginan asalanan at fagmabalyananun.
45006008	Ay dakngani nbul watam gasfuan Fagtayukan, gafanud watam te, gleleg yangay ban tam gasfuan anya.
45006009	Aroro saful watam te, Fagtayukan wa ban kabul ya kabavn aroro kanya nadog wa gleleg siginans fagmabulanan. Fakabulun we fagmabalyananun ya sa anya.
45006010	Gina kanya nbul, kanya sayginan way nbul aroro sas asalanan, ay katsi gleleg laman gfauseganan Dius.
45006011	Katanya yangay, tapi ay sadili te, nbul wam sas asalanan at fagmabalyananun, ay gleleg wam laman gfauseganan Dius siginan ay fagmasadiun sas Fagtayukan Isus.
45006012	Nu katanya, lag am gfagbilugan ya asalanan say takabul fag bilug, laman diam gafagsuguanan ya gfaning ay bilug at fakaylatun.
45006013	Lag am gfon ay bilug at ngay afud sas asalanan laman gfakamulun at mauri, nu bunway foni ay sadili sas Dius aroro kanya nafadog yay gleleg ayu siginans fagmabulanan. Ay foni ay bilug at ngay afud sas Dius, ay ugalii kata sik ngay taw at nadog wa naleleg siginans fagmabulanan.
45006014	Aroro asalanan wa mafunan ya ayu, aroro wa ban am gafaurianan ya Muisis at longan, nu bunway Dius nafalag wa at fagmagalangun sa ayu.
45006015	Nu katanya, nataw tam fagnamakamulunun. O nangasalanan tam aroro wa ban tam gafaurianan ya Muisis at longan, nu bunway Dius nafalag at fagmagalangun sa antam. Ida, deyud.
45006016	Nasaful wam te, nu gfaning am nusnga sinu laman at fagsuguan am, gafagsuguanan wam fia ay fagfaningan, dewa fagfaningun asalanan tagfosuk ayu sas fakabulun, ay dewa fagfaningun Dius, kanya at fungfung antap tuam te, kata nu yud am e asalanan.
45006017	Guseganan au sas Dius te, ebi dewam dan gafagsuguanan asalanan, katsi gfaning tuam sas fagdaul ay amatanganan sat foyungan ku nafatigwanan sa ayu.
45006018	Nalfas wam siginans asalanan, ay katsi gafagsuguanan wam fagmasineun.
45006019	Gfoyung au ayu at masakit katogdungug fag foyungan, aroro ya maksvn ay amatanganan. Ebi nafon am ay bilug at ngay afud laman gafagsuguanan am fagmasuyaun ay fagmauriun takaksvn wa kaksvn. Ay katsi katanyai yangay foni ay bilug at ngay afud laman gafagsuguanan am fagmaniseun laman am wan Dius at fagagbilugun fag ngay taw.
45006020	Ginam ebi gafagsuguanan yay asalanan, wam gagbilugan fagmasineun.
45006021	Wam e nabul ebi siginan ay fakaplaun katsi fag ngay fakamulun. At ngay takatanya at fungfung saways fakabulun.
45006022	Ay katsi nalfas wam siginans asalanan, ay Dius wam at ngay fagsuguan. Ay nabul am leleg fia ay nafatigwanan sas Dius, ay aroro katanya e leleg tuam fia at yud e fakatabuan.
45006023	Aroro asalanan at famayad, fakabulun, ay dewa katanya, Dius at famonun leleg at yud e fakatabuan siginan Fagtayukan Isus tam Fun.
45007001	Ku ngay faduksay, o nunda wam nasaful te, sik suguan gagbilug taw kaduge kafag taw gleleg. Griruk au sa ayu tagsaful Muisis at longan at ugali.
45007002	Tuy sik faydayuanan. Gfaning tam faugali, sik mangena kaduge at tama gleleg, kanya masadi sa anya. Ay dewa katanya, at tama nu nbul wan, kafag mangena nalfas wan siginan at faugali sat ke tama baliwa.
45007003	At masuad, kafag mangena namatugtug way nu namadgaloan way sa tibak mangama kaduge at tama gleleg yay. Ay at tama nu nbul wan, kanya nalfas wan siginan kanya fag suguan. Kanya dewa nafangindugan wan sa tibak mangama, wa nanfamatugtug ya.
45007004	Ay katanya yangay am, ku ngay faduksay. Siginan Fagtayukan at nabulan, kata nu nbul wam sa baliwas Muisis at longan, laman manangalo am Fagtayukan at nadogan gleleg, laman e tungkul tuam sas Dius.
45007005	Ebi gina yay tam gfaning tam bilug at fakaylatun, tam mauri fag fakaylatun at kinfulo siginans Muisis at longan gfakamulun si tam bilug at ngay afud, ay gtaban antam sas fakabulun.
45007006	Dewa katanya, katsi nalfas watam siginans Muisis at longan, ay nbul watam sa tam asalanan tagfagsuguan gugat antam. Nu katanya, katsi e bagu watam fag ugali siginan at Masine fag Falad ay watam gfaning ya at dan fag ugali kata at Rirukan.
45007007	Nataw yay tam longan. O at masuad Muisis yay at Longan asalanan at fakasigadan. Ida, duan. Dewa katanya, nu dway ro e Rirukan, kwa ro nasaful te, e asalanan. Muisis at longan nu dway nalong te, Lag gfangalabian, kwa ro nasaful fagfangalabianun.
45007008	Ay aroro sas Muisis at longan, asalanan nafulo ku amatanganan sas fagayu dalan fagfangalabianun, aroro nu dway ro e Rirukan, asalanan wa ro e fagmabalyananun.
45007009	Ebi taguna, gleleg au gina yud e Rirukan, dewa katanya gina au nasaful at suguan, asalanan gleleg si angku, ay au nbul kwan.
45007010	Kanya yangay fag suguan satu tagfon angku leleg, abat ngate gfon leleg, nafon angku fakabulun.
45007011	Aroro asalanan nke buknga siginan kafag suguan ay nadaya angku. Ay asalanan nafabul angku siginan kanya fag suguan.
45007012	Muisis at longan anggan at ngay suguan we malong, ay matuyan ay masine.
45007013	O at masuad at masine tagtaban yay angku sas fakabulun, Ida duan. Asalanan at nafabul angku siginan at masine, laman namalag sangku asalanan at kaugalian. Nu katanya, Muisis at longan nafatuyan te, kamauri nia asalanan.
45007014	Nasaful watam te, Dius at longan masine, ay dewa katanya, mauri kwa mauri, ay nafagsuguanan au asalanan.
45007015	Dakwa nasaful ku fakamulun. Aroro kwa mafakamulun ku fakaylatun fag fakamulun. Ku fakamulun ku fakauriun way fag fakamulun.
45007016	Katsi nu gfakamulun kway ku fagyudun kaylat fag fakamulun, at masuad gafanud au te, masine Muisis at longan.
45007017	Nu katanya, bunwa au at tagfakamulun katanya, nu bunway asalanan tagbanwan si angku.
45007018	Nasaful kwa te, we masine ya tagbanwan si ku kaugalian. Dewa au kaylat wa daul namakamulun at masine, kwa mafafakamulun.
45007019	Kwa mafafakamulun at masine fagayu nusnge wain ku fakaylatun ku fakamulun. At mauri way ku fagyudun kaylat, kanya way ku fakamulun.
45007020	Nu gfakamulun kway ku fagyudun kaylat gfakamulun, bunwa au ya tagfakamulun katanya, nu bunway asalanan way at tagbanwan si angku.
45007021	Nu katanya, katatuy ku nalag fag fagmabalyananun tagfakamulun si angku. Nu kaylat au gyafakamulunun at masine, munakbang gugat si angku fagmauriun.
45007022	Sas fagdaul ku basad taw guseganan au sas Dius at longan.
45007023	Dewa katanya, e nalag kyay tibak fagmabalyananun si ku bilug, ay kanya gfabadbaboan ku amatanganan. Aroro katanya nafagsuguanan au asalanan at fagmabalyananun tagfakamulun si ku bilug at ngay afud.
45007024	Mafanyuan kwa mafanyuan. Sinu ban manga tagfalangfe angku tuy fag bilug tagfadasug angku sas fakabulun.
45007025	Guseganan au sas Dius, kanya nafalangfe wa angku, siginan tam Fun Isus Fagtayukan. Katatuy ku kayaunanan. Sa ku amatanganan gfaning au Dius at ngay suguan, ay ku bilug gfaning asalanan at suguan.
45008001	Nu katanya, at kinsadi sas Fagtayukan Isus wa ban gafaurianan ya.
45008002	Siginan at Masine fag Falad at fagmabalyananun, kanya wan tagfaleleg angku sa tam fagmasadiun sas Fagtayukan Isus, kanya nafalfas angku siginans asalanan ay fakabulun at fagmabalyananun.
45008003	Dius nafakamulun Muisis at longan fagyudun makatu aroro Muisis at longan anmomuy siginan taw at asalanan. Dius nasugu at Baguama kata sik taw tagasalanan, laman sik fanggalangun, aroro sa tam asalanan. At fagnafasteun wa swa daga kanya nafoyung te, mauri way taw at asalanan.
45008004	Dius nafakamulun katanya laman namafafasludan tam Muisis at longan at ngay suguan, itam at yud gfaning tam bilug at fakaylatun, nu bunway tagfaning at Masine fag Falad.
45008005	At ngay tagfaning at bilug at fakaylatun, kanya at amatanganan sa way gugat baliwa at sadili. Ay at ngay tagfaning at Masine fag Falad, kanya gamatanganan tua gugat sat Masine fag Falad at fakaylatun.
45008006	At tagamatangan gugat sa baliwa at bilug at fakaylatun, at fungfung ban saways fakabulun. Ay tagamatangan tua gugat sat Masine fag Falad baliwa, kanya e leleg tua ban ay fagmanabayanun.
45008007	Tagamatangan gugat sa baliwa at bilug at fakaylatun, gfawayan Dius. Wa kaylat gfaning Dius at longan, ay wa makatu gfaning.
45008008	At ngay tagfaning at bilug at fakaylatun wa mafauseganan Dius.
45008009	Ay dewa katanya am, wam gfaning ya ay bilug at fakaylatun, nu bunway gfaning tuam at Masine fag Falad, Dius at Masine fag Falad nu anud tua gbanwan si ayu. Ay Fagtayukan at Masine fag Falad nu dway gbanwan sas nusnga sinu fag taw, kanya bunwa Fagtayukan at taw.
45008010	Ay dewa katanya, Fagtayukan nu si tua ayu, ay bilug dewa nbul aroro sa ay asalanan, at Masine fag Falad tagfaleleg ayu aroro antap tuam te, kata nu yud am e asalanan.
45008011	At nafaleleg Isus Fagtayukan fag Falad siginan at fagmabulanan, kanya nu gbanwan tua si ayu, namaleleg yangay ban ay ngay bilug takabul, siginan at Masine fag Falad tagbanwan si ayu.
45008012	Nu katanya, ku ngay faduksay, ang tam e masine fag fakamulun, bundi tagfaning tam bilug at fakaylatun.
45008013	Aroro nu gfaning wayam ay bilug at fakaylatun, kabul ban am. Ay dewa katanya, nu gfabul tuam ay bilug at fakaylatun siginan at Masine fag Falad at fagmabalyananun, gleleg tua ban am.
45008014	Fagayu at Masine fag Falad at nataban, kanya wan Dius at ngay unga.
45008015	Aroro Dius at nafon ayu fag Falad, wam namagsuguanan ayu sas fakalimuun, nu bunway nafon tua ayu at Masine fag Falad at nafangayan ayu te, At unga. Ay at Masine fag Falad nafon antam at fagmasineun guro sas Dius te, Mama, ku Mama.
45008016	At Masine fag Falad gfatuyan sa antam te, itam wan Dius at ngay unga.
45008017	Dakngani Dius tua tam at ngay unga, nangagbilug yangay ban tam Dius at nafalganan sat ngay taw, ay gfasfuan Fagtayukan nangagbilug tam at nafalganan sa anya. Aroro nu gagwantan tua tam tam fagidapun gfasfuan anya, gfasfuan yangay ban tam anya namul at fagmasineun.
45008018	Nu gamatangan au, tam ngay fagidapun katsi di tam mafaladlabian sa takasure ban sa antam fag fagmasineun.
45008019	Fagayu at awatan gfanya ay kaylat wa daul gyalagun Dius nu gfasure te, sinu fia at ngay unga.
45008020	Fagayu at awatan nafayud e tungkul, bunwa aroro katanya at fakaylatun, nu bunway siginan Dius at fakaylatun laman e fagsegun yay te,
45008021	at awatan yangay umkalfas ban siginans fagafagsuguananun sas fakadanun. Nu katanya at awatan nangae afud yangay ban at masine fag fangalfasan Dius at nafon sat ngay unga.
45008022	Aroro saful tam te, Dius at awatan gugatan ginkidapanan dasug katsi, kata sik mangena nu gfasalug.
45008023	Bundi lang kanya nu bunway anggan tua itam at nabul at Masine fag Falad, kanya Dius at taguna at nafon santam, gugatan tam kaduge tam gfanya Dius nu gtap antam te, at unga, at masuad te, nu gfalangfe tam ngay bilug.
45008024	Siginan takatanya fag fagsegun nlangfe watam. Dewa katanya, tam fagsegun bunwa fagsegun ya nu nalag watam tam fagfanyaun. Aroro sinu fag taw tagfanya nu nalag wan.
45008025	Ay nu gfanya tua tam tam nayud yay nalag, gugatan yay tam gugat gfanya.
45008026	At Masine fag Falad ggubuk yangay antam sa tam fagmamomuyun. Ya tam saful fia gdarangin at kasakan fag darangin, dewa katanya, at Masine yangay fag Falad tagfaman antam gdarangin sas Dius, ay ginas tam fagyudun makatu garingang.
45008027	Ay Dius, kanya tagsaful taw at amatanganan, kanya nasaful nusnga setaw at Masine fag Falad at amatanganan, aroro at Masine fag Falad tagfaman at ngay nafili gdarangin, gfaning Dius at fakaylatun.
45008028	Ay nasaful watam te, fagayu nusnge wain Dius gfakamulun tua gugat sat masine sat ngay takesug anya, at masuad, at ngay nauro gfaning at algan.
45008029	Dius at nafili fag ngay taw siginans fakasigadan, kanya yangay at nafalganan laman namaning at Baguama, laman at Baguama wan kafag ngay tagfaduksayan at kaka.
45008030	Ay Dius nauro at ngay nafalganan. Ay kanya nafangayan at ngay nauro te, kata nu yud e asalanan. Ay kanya nafon at fagmasineun sat ngay nafangayan te, kata nu yud e asalanan.
45008031	Nataw yay tam longan sa takatanya fagayu. Dius nu siwa antam, sinu at mafabadbaboan antam.
45008032	Kanya di nadgaragun gfon at Baguama sas fakabulun, nu bunway nafon tua sa antam. Ay nu katanya o nunda wa ban gfon antam fagayu nusnge wain, gasfuan at Baguama.
45008033	Sinu at mananlong sas Dius at ngay nafili te, e asalanan. Dius wan at nafangayan wa kafag ngay taw te, kata nu yud e asalanan.
45008034	Nu katanya, sinu ya at mafafauri antam. Bundi Fagtayukan Isus at kinbul ay nadog yay naleleg. Kanya malunggung sis Dius at siun, ay tagfaman yangay antam gdarangin.
45008035	Sinu at mafasaruayan antam siginan Fagtayukan at fakesugun. O famaskud, ay fagidapun, ay faurianan, ay fanlunus, ay fagyudun e lanbung, ay fagmalimun ay fakabulun. O kanya fagayu mafasaruayan antam.
45008036	At Rirukan glong te, Aroro sayu fagngabak menit si wamis fakabulun. Antap wami kata sik fagfabulun fag ngay tupa.
45008037	Duan. Fagayu tuy makatu way tam gbabo aroro siginan at takesug antam.
45008038	Aroro natuyan kwa te, dewa fakabulun, ay leleg, ay ngay tagbarita, ay ngay funan sas fanfalad, ay katsi fia fag buknga, ay at ngay takadasug yay ban, ay at ngay mabalyanan,
45008039	ay tagsis tungud, ay tagsis daga daga, ay fagayu awatan wa ban mafasaruayan antam siginan Dius at fakesugun at nafalag antam siginans Fagtayukan Isus tam Fun.
45009001	Matuyan ku longan. Fagtayukan nalag wan. Kwa kamuag. Ku amatanganan gfatuyan sa angku gfaning at Masine fag Falad te,
45009002	kabalu au daul ay gamatangan au gugat.
45009003	Ku fakaylatun ngvs aui wa tagafaurianan ay takasaruayan siginans Fagtayukan, nu nlangfe tua ban ngap ku ngay kafaduksayan, ku ngay kaiban.
45009004	Kanya fag ngay taw, taw Israel, ay Dius nafangayan kafag ngay taw te, Ku unga, ay nafon anya sik fagmasineun, ay at ngay namasadian, ay nafon anya Muisis at longan, ay at matuyan fia nu gseg, ay at ngay fatuyanan.
45009005	At kafufuaman Dius at mabalyanan fag ngay taw, at gfaning ste swa daga fag bilug, Fagtayukan taw Israel at kasugfunanan. Segi tam tiba tungud fag Dius kabavn ban. Katanya wa fia.
45009006	Anud, Dius at longan di nfangulan. Aroro bunwa fagayu Israel at kadagdaganan Dius at filian fag furuan.
45009007	Ay bunwa fagayu Abrayam at sugfun at kintap te, At unga, nu bunway Dius nalong wa sas Abrayam te, Takatap ban fia am sugfun tagsiginan way lang bans Isak.
45009008	At masuad te, bunwa at kinsalug lang Abrayam at unga at kintap te, Dius at unga, nu bunway at kinsalug laman gfafasludan Dius at fatuyanan takatap te, Abrayam at sugfun.
45009009	Aroro katatuy Dius ebi at fatuyanan te, Kafoli kban kata yay ban fia katsi fag buknga, ay Sara ban gfasalug sik munama.
45009010	Bundi lang kanya, nu bunway sadi way Rebeka at sisian fagdua at mama, kanya em mangaguyang Isak.
45009011	Dius nafalag te, at algan wa gbadbalian nu gfili at sisian, ay di gfaning taw at nafakamulun, nu bunway gfaning kanya at taguro at taw. Nu katanya, gina yud yay ansalug kafag duksay, ay gina yud yay e nafakamulun dewa masine ay mauri,
45009012	Dius nalong sas Rebeka te, Ay faglon ban namaning at ngenge.
45009013	Kata at Rirukan te, Nesug au Akub ay nkuri kway Isaw.
45009014	Nu katanya, nataw tam longan. O glong tam te, Dius wa matuyan. Ida, duan.
45009015	Aroro Dius nalong sas Muisis te, Kafanyu au ku fakaylatun kafanyu. Ay nanggubuk au ku fakaylatun ggubuk.
45009016	Nu katanya, Dius at algan bundi siginan taw at fakaylatun ay at fakamulun, nu bunway Dius tua at fakafanyuun.
45009017	Ay at Rirukan glong sas taw Egiptu at fun te, Naawat au emu sik fun laman gfalag kban siginan emu ku fagmabalyananun, ay laman gfadungug sas fagdaul daga at taw sa baliwa angku.
45009018	Nu katanya, Dius kafanyu tua at fakaylatun kafanyu, ay gfaugat at amatanganan at fakaylatun gfaugat.
45009019	Am at sadi nanlong ban am angku te, Wain yay Dius at fagfayudun yay taw. Sinu at mafabadbaboan Dius at fakaylatun.
45009020	Ay sinu o, sik taw lang, tagbalus katanya sas Dius. O at awatan malong sat takawat anya te, wain am fagnawatun angku katatuy.
45009021	O nunda at takawat tikung wa masine kawat sik mafanud fagsuadan ay sik yud mafanud fag fagsuadan siginan sik mafabilugan fag lutuk.
45009022	Katanya yangay Dius at nafakamulun. Dius kaylat gfalag at dotama ay gfatoglag at fagmabalyananun. Ay kanya nagwantan yay sas fagdaul at fangagwanta sat fagnamauriun fag ngay taw at fagnamaminun ban.
45009023	Kanya nafakamulun katanya laman gfalag sas taw at yud e gfasud at fagmabalyananun sat fakesugun fag ngay taw siginan ebi taguna at nafalganan sat fagmasineun.
45009024	Itam fag ngay taw Dius at nauro bundi lang siginan sangay taw Udyu, nu bunway siginan yangay at yud Udyu fag ngay taw.
45009025	Katatuy at longan sas Useas at Rirukan te, Ebi ku dan yud furuan gfangayan kban te, Ku furuan, Ay ku dan fagyudun kesug, gfangayan kban te, Ku fakesugun.
45009026	Ay, Sanya mandi fag talun Dius nu nalong ebi te, Bunwa am ku furuan, kanya gfangayan ban anya te, Tagleleg fag Dius at ngay sisian.
45009027	Ay katatuy yangay maksvn Isayas at foyungan sa baliwas taw Israel. At kayuan dewa kayus lagnas sis tigyangan dagat nu katap, alay wa ban sirut at kumlangfe.
45009028	Aroro masakit ban tam Fun nu namafasludan at faurianan sas fagdaul daga at taw.
45009029	Ay Isayas at naguna yangay nafoyung te, Tam tiba tungud at mabalyanan fag Fun nu dway nafae sawad ya sirut antam fag kadagdagan, satu ro kata watam fias furuan Suduma, ay kata yangay ro tam fias furuan Gumura.
45009030	Nu katanya, nataw tam longan. Katatuy. At yud Udyu fag ngay taw at yud naugatan gtap at sadili te, kata nu yud e asalanan, antap tua te, kata nu yud e asalanan siginan at fagafanudun.
45009031	Ay dewa katanya, taw Israel at naugatan nangatap te, kata nu yud e asalanan siginan nu gfaning at faugali, nfangulan way.
45009032	Ay wain. Aroro kanya at fagugatanun nangatap te, kata nu yud e asalanan bunwa siginans fagafanudun nu bunway siginan way at sadili fakamulun. Ay kanya antaid sas famataid fag gang.
45009033	Kata at Rirukan te, Damai, nafoli au sis swa taw Udyu sik fakataidan fag gang, ay sik gang daul tagfalub ban ngay taw. Ay nusnga sinu tagafanud sa anya di ban umfangulan.
45010001	Ku ngay faduksay, at maksvn ku fakaylatun ay ku darangin sas Dius te, laman umlangfe ban nangus ngay taw Israel.
45010002	Gfatuyan au te, kanya maseganama nu gfaning Dius, ay dewa katanya, at fagmaseganamaun bunwa siginan at matuyan fag fagsafulun.
45010003	Aroro wa nasaful te, setain Dius nu gtap sik taw te, kata nu yud e asalanan. Ay kanya naugatan sat sadili balyawvtan ay wa nafaning Dius at balyawvtan.
45010004	Fagtayukan nafae yud e tungkul ya Muisis at longan laman fagayu tagafanud sa anya manangatap te, kata nu yud e asalanan.
45010005	Katatuy Muisis at nariruk sa baliwa nu katap te, kata nu yud e asalanan siginan nu gfaning at Longan. Nusnga sinu fag taw tagfakamulun kata at Longan at suguan, kanya gleleg tua ban.
45010006	Dewa katanya, katatuy yangay at longan sa baliwa nu katap te, kata nu yud e asalanan siginan at fagafanudun. Lag o glong sam sadili te, Sinu ban tagsas banwa, at masuad te, laman namatustus o Fagtayukan ste swa daga.
45010007	Ay lag o yangay glong te, Sinu ban tagsas ngabasad wa ngabasad fag lusung, at masuad te, laman namul o Fagtayukan siginans fagmabulanan.
45010008	Nu bunway katatuy way at longan, Munakbang wa si emu Dius at longan, si wa am bibig ay si wa am basad taw. Kanya wan at longan em foyungan sa baliwa nu gafanud au anya.
45010009	Aroro nu nafoyung tuo te, Isus tam Fun, ay nu gafanud tuo sas fagdaul am amatanganan te, Dius nafadog yay naleleg anya, umlangfe wo.
45010010	Aroro sik taw gafanud tua, ay nu katanya katap te, kata sik taw yud e asalanan, ay gfoyung tua at fagafanudun, ay nu katanya umlangfe tua ban.
45010011	At Rirukan nafoyung te, Nusnga sinu tagafanud sa anya di ban umfangulan.
45010012	Taw Udyu ay anggan taw Griegu we fagsamanun. Sadi way fagayu taw at Fun. Kanya wan at tagfon fagmaramramanun sas fagayu taguro sa anya.
45010013	Aroro at Rirukan nafoyung wa te, Nusnga sinu taguro sa tam Fun umlangfe tua ban.
45010014	Dewa katanya, setain ro at ngay taw at yud gafanud sa tam Fun nu guro sa anya. Ay tain ro kanya nu gafanud nu dyay batang gdungug sa baliwa anya. Ay tain ro kanya nu gdungug nu dway e nanfamoyung.
45010015	Ay tain ro nu mananfamoyung nusnga sinu fag taw nu dway e gsugu anya. Kata at Rirukan te, At kasine sik taw at darafa nu nalo laman namoyung at Masine fag Barita.
45010016	Dewa katanya, bunwa fagayu taw Israel at nafanud sat Masine fag Barita. Katatuy Isayas at longan te, Em Fun, sinu at nafanud sa em foyungan.
45010017	Nu katanya, tam fagafanudun siginan tam nadungug, ay tam fagdungugan siginan Fagtayukan at longan.
45010018	Tuy at sadi ku into. O nunda kanya fag ngay taw Israel ya nadungug Dius at longan? Sabv, kafag ngay taw nadungug wan. Aroro at Rirukan nalong te, Andasug wan sas fagayu talun kafag ngay taw at aringang, at foyungan nrapyag sas fagdaul daga.
45010019	Tuy ya at sadi ku into. O nunda taw Israel wa natogdungug? Ebi taguna, Muisis nabalus ste te, Gfalabian kban ayu sa sik ngay taw at yud inngayan te, Dius at furuan, ay gfadotaman kban ayu siginan sik yud e fagsafulun fag furuan.
45010020	Ay Isayas wa gfangalimu nu gfoyung Dius at longan te, Sik ngay taw yud grvbvy angku nalag oma angku, Nafalagan koma ku sadili sa sik ngay taw yud gfanginto ya te, dada o.
45010021	Ay kanya nalong sa baliwas taw Israel te, Fagngabak menit guro au sa sik takamabo ay sa sik takamaogatun fag furuan.
45011001	Katatuy ku fagintoun te, O Dius naiyan at furuan taw Israel? Bundi. Anggan au taw Israel kyangay, siginan Abrayam at kadagdaganan ay katap kyangay Benamin at kasugfunanan.
45011002	Dius wa naiyan at furuan at nafili wan siginan ngay sfakasigadan. O nunda yam nasaful at longan sis Rirukan sa baliwas Elias. Kanya gdarangin sas Dius aroro taw Israel at fakamulun.
45011003	Nalong te, Ku Fun, kanya fag ngay taw nafabul wan am ngay taglong ay narasras wan at ngay fagfonan emu ngay fanggalangun. Au way lang at sawad, ay sarokta kanya fag ngay taw kaylat yay fia gyafabulun angku.
45011004	Dewa katanya, setain Dius at famalus. Nafasawad kyay 7,000k mangama at yud gseg Baal.
45011005	Ay katanya yangay anggan katsi fia, aroro Dius at kamagalangan, e sawad yay at ngay nafamili dasug katsi.
45011006	Dakngani Dius nafili kafag ngay taw aroro at fagmagalangun, kanya bunwa siginan taw at fakamulun. Aroro Dius nu nafili taw siginan taw way at fakamulun, wa ro kangayan te, Dius at fagmagalangun.
45011007	Setain katsi. Taw Israel wa nalag at fagrvbvyun. Dius way lang at ngay nafili at nalag at fagrvbvyun. Ay sat dayu baliwa kamaogatun way at alfuyu.
45011008	At Rirukan nafoyung te, Dius nafon sanya fag ngay taw sik fantiugun daul, laman at mata wa glag, ay at talinga wa nadungug, dasug katsi fag ngay buknga.
45011009	Ay Dabid nalong yangay te, Kafag ngay taw at falganan fag ngay fakonun ngayu umkata wa nangus fia sik litag ay sik sangdaw sanya fag ngay taw, laman kanya umtong ay umdasug sas faurianan.
45011010	Kafag ngay taw ban nangus at mata fagumlikbug wa fia laman wa ban glag ya, ay fagumbarukung wa nangus fia kafag ngay taw at guyuy sas fagidapun fagngabak buknga.
45011011	O at masuad, taw Israel at nataidan, o nafaurianan wa fia. Ida, duan. Ay siginan at fakamaboun, andasug fakalangfean sas yud Israel fag ngay taw, ay nu katanya, taw Israel galabian anya.
45011012	Taw Israel at nafamaboan at masuad ngayuk fanggubukun sas fagdaul daga at ngay taw. Ay kafag ngay taw at nafangulanan nafadasug ngayuk fanggubukun sat yud Israel fag ngay taw. Kaugat wa ban nu gfadasug fanggubukun, taw Israel at kaayuan nu nfoli di ban sas Dius.
45011013	Nu saman ayu yud Udyu fag ngay taw, katatuy ku longan sa ayu. Dakngani sik nasugu au sas yud Udyu fag ngay taw, gfae masuad au ku fakamulun.
45011014	Bangaran ban manga gfalabian kyay ku kaiban taw Udyu, laman ban kanya tiba umlangfe yay.
45011015	Dius at fagnaiyanun taw Udyu, at masuad namasadi fagdaul daga at ngay taw sas Dius. Nu katanya, kaugat yay ban Dius nu kaylat kafag ngay taw, kata nu nafon leleg sat mabulan.
45011016	Taguna fag afud tinapay nu gfon wa sas Dius, fagdaul tinapay anfon yangay. Ay sik fun kayu at lalid nu gfon way sas Dius, anggan fagayu at ngay sanga anfon tua.
45011017	Am at yud Udyu fag ngay taw kata wayam sik malyaman fag fun at ngay sanga at kinsugfun sat matuyan fia fag fun kayu. Nafaungbus ayu tibak sanga at kingatvng. Aroro katanya e tungkul am sanya ginan fag kayu at lalid.
45011018	Ay dangay am kamatungudun at ngay matuyan fag sanga. Nu nafamatungudun wayam, amatangani te, bunwam tagfaleleg at lalid, nu bunway at lalid tua tagfaleleg ayu.
45011019	Malong wam te, Ngatvng tibak sanga laman nangasugfun au.
45011020	Anud kanya. Kanya ngatvng aroro kanya we fagafanudun, ay nu am man, ansugfun am aroro gafanud wam. Dewa katanya, dangay am kamatungudun, nu bunway alimui tua.
45011021	Dius ro nu nagatvng way at matuyan fag ngay sanga, anggan ro ayu magatvng wan.
45011022	Fakatanyaun, nalag watam Dius at fakesugun, ay at kaksvnan. Kanya maksvn nu gfaurianan sik tagasalanan, dewa katanya, kesug tua ayu, nu gbanwan tuam fia sat fakesugun. Ay nu dway katanya ay fakamulun, anggan ban ayu ggatvng wan.
45011023	Ay nu sa man baliwas taw Udyu, nu gubun at fagyudun gafanud, kanya gdog yay kasugfun sat fun. Aroro Dius makatu yay gdog gfasugfun.
45011024	Ay am at dan malyaman fag fun kayu at sanga. Am nu nsugfun tuam sat matuyan fia fag fun, dewa yud kata at fun kayu at ugali, kaugat Dius nu mafasugfun at matuyan fia fag ngay sanga at kingatvng.
45011025	Ku ngay faduksay, ku fakaylatun asafuli tuy fag masuksukan at masuad, laman di am kamatungudun. Taw Israel at fagnafamaogatunun at amatanganan wa ban glugo. Tuy ban at kadugean anggan fagayu yud Udyu fag ngay taw at kaayuan umkakbang sas Dius.
45011026	Ay nu katanya, taw Israel fagayu umlangfe ban, kata at Rirukan te, Kadasug ban at Tagfalangfe siginans furuan Erusalem, kanya ban tagfalyam taw Israel at fagmauriun.
45011027	Kanya ku fatuyanan fia sanya fag ngay taw, nu nafalyam kwa ban at ngay asalanan.
45011028	Taw Israel wa kaylat at Masine fag Barita, ay nu katanya kanya Dius at ngay fawayan. Nu katanya e tungkul am, am at yud Udyu fag ngay taw. Dewa katanya, nu sa man baliwa Dius nu gfili, Dius kesug taw Israel aroro sa at ngay kafufuaman.
45011029	Aroro Dius di gbadbalian at amatanganan sa baliwa nu gfon ay nu gfili.
45011030	Dan am kamabo Dius, ay dewa katanya katsi, kanya kafanyu tua ayu aroro siginan taw Israel at nafamaboan.
45011031	Katanya yangay, aroro Dius nafanyu ayu, taw Israel kamabo anya, laman kanya namul yangay ban Dius at fakafanyuun.
45011032	Aroro kata wa Dius nafaubung fagayu taw sas fakamaboun, laman namalag at fakafanyuun sa anya fagayu.
45011033	At kaksvnan Dius at fagmagalangun ay at fagmamatangananun ay at fagsafulun. We taw nasaful Dius nu gfili, ay we taw matogdungug at ngay balyawvtan.
45011034	Sinu tagsaful tam Dius at amatanganan Ay sinu at mafalu anya.
45011035	Ay sinu at mafafon sas Dius nusnge wain laman Dius gfasud anya.
45011036	Aroro fagayu nusnge wain ankawat wan siginan anya, ay anya wan fagayu nusnge wain. Si wa anya famauseganan kabavn, katanya wa fia.
45012001	Nu katanya, ku ngay faduksay, aroro Dius kafanyu antam, maksvn nu get au sa ayu te, foni ay bilug sas Dius sik tagleleg fag fanggalangun, mafalganan ay tagfauseganan sa anya. Katatuy at matuyan nu gseg am Dius.
45012002	Lag am gfaning fagdaul daga at ugali, nu bunway asamani way ay tubusi ay amatanganan laman sumaful am te, tain Dius at fakaylatun, at masuad te, tain at masine, ay tagfauseganan fia anya, ay at matuyan fia.
45012003	Aroro Dius at tiba tungud at fon angku fag fagmasineun, glong au ayu fagayu te, lag am gamatanganan te, Gtungud yaymi em iba, kanya nu dway matuyan, nu bunway amatangani at matuyan fia ay kayaunanan kata ay fagafanudun Dius at nafon galay am at sadi.
45012004	Tam bilug ngayu at afud, ay wa gsud gsud at fakamulun galay at sadi.
45012005	Katanya yangay, itam dewa tam ngayu, sadi way tam bilug sa tam fagmasadiun sas Fagtayukan. Ay galay tam at sadi masadi tam sa tam usa.
45012006	Dakngani saman wa saman at fon sas galay antam at sadi, gfaning Dius at nafon antam, at masine kanya nu gagbilug tam. Dius at nafon antam fagmakatuun nu sik tagfoyung at longan, foyungi kata tam fagafanudun.
45012007	At nafon antam fag fagmakatuun nu sik taggubuk watam, gubuki wa fia. Tam fagmakatuun tam nabul nu sik tagfoyung watam, famoyungi wa fia.
45012008	Ay nu sik tagfaksvn watam tibak taw at amatanganan tam nabul, faksvni wa fia. Tam nabul nu sik takamon watam, famoni sas fagdaul tam fagmakatuun. Nu sik funan watam tam nabul fag fanambagun, ugatani wa fia funani. Ay nu sik takafanyu watam tam nabul fag fanambagun, afanyui fia useganani.
45012009	Matuyani fia ay fakesugun. Aurii at mauri, ay esugi at masine.
45012010	Edkesugani kata nu anud am fia duksay. Nu masuyu am, fakatvngvdi yap ay iba nu masuyu.
45012011	Lag kamomuy nu bunway maseganamai tua nu gfaning am tam Fun sas fagdaul ay basad.
45012012	Useganani aroro ang am e fagsegun. Ay agwantani tua ay fagidapun. Ay kabavn darangini.
45012013	Gubuki tua Dius at ngay taw at ke fagayudanun. Kabavn mafalganani nung am gfasakbo ay betaw at yud e fagtaglayunan.
45012014	Darangini te, Dius tagfon at masine sa sangay tagfakamulun sa ayu at mauri. Darangini ay lag am gfauri anya.
45012015	Ataipi useganani gasfuan at ngay taguseganan, ay ataipi yangay waywayi gasfuan at ngay tagwayway.
45012016	Am ugalii tua manabayan sas galay am at sadi. Lag am kamatungudun nu bunway fadkaylatani tua dewa tagafalingunan fag ngay taw. Lag am gamatangan te, Ami amamatanganan yap mi em ngay iba.
45012017	Lag am gfasud at mauri tagfakamulun sa ayu at mauri. Ugatani ugalii at tagfauseganan sas fagayu taw.
45012018	Manabayani tua sas fagayu taw kafanud ay fagmakatuun.
45012019	Ku ngay fakesugun, lag am gfasud ya tagfauri ayu, nu bunway fabayani wa Dius tagfasud tagfauri ayu. Aroro katatuy at Rirukan te, Tam Fun nalong te, Au wa ban tagfasud, ay au wa ban tagfafoli.
45012020	Abat ngate am gfasud, kata yangay tuy at Rirukan te, Ay fawayan nu kalunus way, fafangoni, ay nu kadanum way, fainumi. Nu katanya tua ay fakamulun, gfaplan am anya.
45012021	Dangay am gababawan at mauri, nu bunway baboi tua at mauri siginan at masine.
45013001	Fagayu taw faningi tua tam ngay fun ste swa daga. Aroro we fun at mabalyanan nu dway siginans Dius. Dius at nafili at ngay ke fagmabalyananun.
45013002	Nu katanya, at takamabo tam ngay fun, kanya kamabo Dius at ngay nafili ke fanambagun. Ay nusnga sinu takamabo gfaurianan ban.
45013003	Aroro at taw nu masine fia at fakamulun we fakalimuun at ngay fun. Tagfakamulun at mauri at ke fakalimuun at fun. O kaylat o laman di o e fakalimuun sa tam ngay funan. Sabv. Fakamuluni at masine ay kanya gfauseganan emu.
45013004	Aroro tam ngay fun ste swa daga Dius at ngay fagsuguan laman sam fagmasineun. Dewa katanya, nu gafakamulunun wayo at mauri, alimui tua, aroro kanya anud e fagmabalyananun wa fia, ay kanya Dius at fagsuguan laman gfaurianan sa tagfakamulun at mauri.
45013005	Nu katanya, at masine nu gfaning tua tam tam ngay fun ste swa daga. At masuad di tam lang gsaruy Dius at fandotaman nu bunway aroro saful watam te, katanya tua at matuyan.
45013006	Katanya yangay at masuad ay fagfonun sa tam ngay fun sik famayad. Aroro tam ngay fun ste swa daga, kanya Dius at ngay fagsuguan nu gfakamulun tua kata at fanambagun.
45013007	Foni sas galay at sadi nusnga seyu ay fagfonun. Bayadi nung way tam e fagbayadan. Suyui nusnga sinu tam fagsuyuun. Fauseganani sas nusnga sinu tam fagfausegananun.
45013008	Lag am e bedan sas nusnga sinu fag taw. Ay bedan ang yakman edkesugani. Aroro takesug tiba gfaning Muisis at longan.
45013009	At ngay suguan te, lag gfanugtug, ay lag namatugtug, ay lag gfabul, ay lag gfangkamul, ay lag gfangalabian, ay fagayu nusngewain fag suguan ansadi sa sik suguan te, Esugi am iba kaksvn nu kesug o emu.
45013010	At takesug di gfakamulun at mauri sat ngay iba, aroro fakesugun famafasludan fagdaul Muisis at longan.
45013011	Masine nu gfakamulun wam takatatuy, aroro saful wam katsi fag ngay buknga. Buknga wan laman mafuloan am siginan ay fagtiugun, aroro tam fakalangfean amunakbang yap wan ebi gina tam bagu gafanud sas Fagtayukan.
45013012	Gakatabuun wan yabi, ay at mayamag gakadasugun wan. Nu katanya, gubun watam fagayu at madulum fag fakamulun, ay gsulun watam tam famalabag laman mafawayan watam kata gina mamenit.
45013013	Masine nung tam gugali at masine kata taw at fangugali sad mayamag, bunwa sad madulum. At masine nu gsaruy tam takatatuy fagayu, tagsawe nu guseganan, ay nu ginum tam at malangu, ay nu gfanugtug, ay fagmauriun, ay fagawayanun, ay fagfangalabianun.
45013014	Suluni tam Fun Isus Fagtayukan at fon fag ugali. Ay lag gfaning ya ay bilug at mauri fag fakaylatun.
45014001	Lag kauri ay faduksay at mamomuy at fagafanudun, abat ngate am kauri, aylati anya, ay lag am ya gfabadbaboan ya anya sa baliwa at ngay amatanganan.
45014002	Sik taw at maksvn at fagafanudun gamatangan te, Au kon kway nusnga setaw fag fakonun. Ay dewa katanya at mamomuy sas fagafanudun gamatangan te, Lag au kon faknul.
45014003	Takon nusngewain fag fakonun, lag gfalingun at yud kon tibak fakonun, ay at yud kon tibak fakonun lag glong sa baliwa takon nusngewain fag fakonun te, Mauri at fakamulun. Aroro Dius kaylat yangay anya.
45014004	Sinu o at malong sa baliwa tibak taw at fagsuguan te, Mauri at fakamulun. At tagfayafun way lang at mafoyung te, mababo tua ay duan. Ay kanya mababo tua aroro tam Fun gfon anya fagmakatuun gbabo.
45014005	Sik taw gamatangan te, sik menit gtungud yay tibak menit nu masine, ay tibak taw gamatangan te, gsud way gsud fagayu menit. Galay at sadi atuyani fia sat amatanganan sa baliwa at ngay takatanya fagayu.
45014006	Tagamatangan te, sik menit gtungud yay tibak menit, katanya at amatanganan aroro sa tam Fun. Ay takon nusngewain fag fakonun, kanya kon aroro sa tam Fun aroro gfauseganan Dius. Ay at yud yangay kon gfakamulun katanya aroro sa tam Fun, gfauseganan yangay Dius.
45014007	Wa tam masine gleleg ay kabul laman gfauseganan tam sadili.
45014008	Nu gleleg yay tam, gleleg tam laman gfauseganan tam tam Fun, ay nu kabul watam, kabul tam laman gfauseganan tam tam Fun. Nu katanya, dewa tam gleleg ay dewa tam kabul, itam tam Fun at ngay taw watam.
45014009	Aroro Fagtayukan at faginbulun ay at fagnadogun naleleg laman kanya wan at ngay tagleleg ay at ngay mabulan at Fun.
45014010	Nataw am faglongun sa baliwa am faduksay te, Mauri at fakamulun. Ay nataw yangay am fagfalingunun am faduksay. Aroro fagayu ban tam nanalubang tam sas Dius at daga salubangan.
45014011	Aroro at Rirukan nafoyung wa te, Tam Fun nalong te, Dakngani gleleg au, gfatuyan au te, Fagayu ban taw nangalub sa ku daga salubangan ay galay ban at sadi gseg Dius.
45014012	Nu katanya, mesa ban tam nansesadian namoyung sas Dius sa baliwa tam sadili nafakamulun. Lag gfae asalanan am faduksay.
45014013	Nu katanya, lag tam kadkaurian ya sas galay at sadi, nu bunway amatangani tua te, lag tam gfakamulun nusngewain tagfataid ay tagfae asalanan tam faduksay.
45014014	Aroro sa ku fagmasadiun sa tam Fun Isus, nasaful au ay natuyan kwa te, we fakonun at masuya. Dewa katanya, nusnga sinu fag taw nu gamatanganan way te, masuya sa angku tuy fag fakonun, tuy gfasuya anya.
45014015	Aroro siginan am naon fag fakonun, nu nafauri wayo am faduksay at amatanganan, kanya am fakamulun bunwa fakesugun ya. Fagtayukan nbul laman sa anya, nu katanya, lag o gfauri am faduksay aroro sa am naon fag fakonun.
45014016	Lag gfabayan tibak taw nu gfalingun am namatanganan at masine sa emu.
45014017	Dius nu gfagtainan taw wa siginans fakonun ay fanginum, nu bunway fagmasineun tua, ay fagmanabayanun tua, ay fagusegananun tua at masine fag Falad at fon.
45014018	At tagfaning takatanya fag balyawvtan aroro sas Fagtayukan, gfauseganan tua Dius ay fagayu taw kaylat tua kafag taw.
45014019	Nu katanya, tam fagfataglayunun gugatan ke fagmanabayanuni tua sat tagfaduksayan, ay tagfaksvn antam sa tam fagafanudun.
45014020	Lag o gfauri Dius at nafakamulun aroro siginans fakonun. We fakonun mauri. At mauri tibak taw nu nke asalanan aroro am naon kafag fakonun.
45014021	At masine lag kon ya faknul ay lag ginum ya at malangu, ay lag gfakamulun ya nusnga setaw fag fakamulun nu gfae asalanan way ro am faduksay.
45014022	Am fagafanudun sa baliwa takatanya, nu gfoyung o, sa yakman lang am sadili ay Dius. Masine sik taw nu ddi gfauri at sadili at amatanganan te, masine.
45014023	Dewa katanya, nusnga sinu fag taw nu kon way dewa gawabilugan te, mauri, Dius gfaurianan anya aroro at fakamulun wa gfaning kata at fagafanudun. Asalanan way nusnga setaw tam fakamulun nu dway gfaning tam fagafanudun.
45015001	Itam at mabitsug at masine, agwantani at mamomuy fag faduksay. Deyud tam sadili tam fagfausegananun,
45015002	nu bunway fauseganani tua tam ngay iba laman at fagafanudun kaksvn tua.
45015003	Newa Fagtayukan wa narvbvy at sadili fakaylatun, nu bunway kata at Rirukan te, Tagfalingun emu, angku way at fagfalingunun.
45015004	Aroro at kinriruk ebi taguna fag ngay menit anriruk laman gfoyung antam, ay laman maksvn tam fia, ay laman e fagsegun tam.
45015005	Dius, kanya wan tagfon fagmagwantaun ay famasunun, kanya wa nangus taggubuk ayu laman gugali tuam manabayan sas galay at sadi, nung am gfaning kata Fagtayukan Isus,
45015006	laman masadi ay amatanganan ay ay longan kaduge am gseg tam Dius, tam Fun Isus Fagtayukan at Mama.
45015007	Nusnga setaw Fagtayukan nu guseganan kaylat ayu, katanyai yangay at masine ay fakamulun sas galay at sadi, laman gfauseganan tuam Dius.
45015008	Glong au ayu te, Fagtayukan ansik fagsuguan sas taw Udyu laman gfasaful te, matuyan Dius nu gfafasludan at ngay fatuyanan sat kafufuaman,
45015009	laman ban at yud Udyu fag ngay taw gseg tua Dius aroro at fakafanyuun. Kata at Rirukan te, Guseganan au emu sis salubangan yud Udyu fag ngay taw, ay galubad au sa emu.
45015010	Nafoyung yay te, Am at yud Udyu fag ngay taw, useganani gasfuan Dius at furuan.
45015011	Ay nafoyung yangay te, Segi tam Fun, am at yud Udyu fag ngay taw. Ay fagayu taw alubadi segi anya.
45015012	Isayas nafamut yay te, Ese ban at Baguama kadasug, laman kanya wa ban tagfunan fagayu taw, kanya at yud Udyu fag ngay taw at fagsegun ban.
45015013	Dius wan tagfon fagsegun, kanya wa nangus tagfon ayu fagusegananun ay fagmanabayanun ginam gafanud sa anya, laman maksvn ay fagsegun siginan at Masine fag Falad at fagmabalyananun.
45015014	Ku ngay faduksay, gafanud au te, mapnu am fagmasineun ay fagsafulun ay saful tuam gfodfoyungan.
45015015	Dewa katanya, nafainbitsugan kyangay ku amatanganan griruk sa baliwa tibak foyungan, laman gfamatanganan kyay ayu. Nafakamulun au katanya aroro Dius nafon angku
45015016	nu sik fagsuguan au fia sas Fagtayukan Isus sat yud Udyu fag ngay taw. Au kata au sik tagfon fanggalangun gina o kamoyung Dius at Masine fag Barita laman at yud Udyu fag ngay taw sik maylat wa maylat fag fanggalangun at Masine fag Falad at nafasine.
45015017	Nu katanya, masine kway kamatungudun fagayu ku nafakamulun sas Dius siginan ku fagmasadiun sas Fagtayukan.
45015018	Aroro dakwa namaskud nanfamatungudun nus nga setaw lang fag fakamulun nu bunway Fagtayukan tua at fakamulun siginan angku, sa baliwa at yud Udyu fag ngay taw nu gfaning Dius. Nafakamulun kwan katanya dewa sis longan ay sis fakamulun,
45015019	siginan at ngay fakatoglagan ay at mabalyanan fag ngay fakamulun, ay siginan at Masine fag Falad at fagmabalyananun. Sas fagayu talun nafamoyung kwa fia Fagtayukan at Masine fag Barita siginans Erusalem ay anggan sas talun Iriku.
45015020	Ku algan kaylat au namoyung at Masine fag Barita sat yud yay batang nadungug fag talun at ngay taw sa baliwas Fagtayukan, laman dakwa namoyung sa tibak taw at ke nafoyung wan.
45015021	Nu bunway kata at Rirukan te, Lumag ban at yud batang e nabarita sa baliwa anya, ay tumogdungug ban at ngay yud yay batang gdungug sa baliwa anya.
45015022	Fakatanyaun ngayu ginan au gasalagan nu glo au sayu.
45015023	Ay katsi ntabu wan ku fakamulun ste fag talun, dakngani ngaduge wan ngayu wak banwa nu kaylat au daul ganansiboun ayu.
45015024	Ku algan nansibo kwa ban ayu gina kban gdalan sas talun Espanya. Ku fagsegun yangay te, ggubuk ban am angku nu gtaglayun au glao nu ntabu kban gbanwan au sirut si ayu.
45015025	Ay katsi glo kyay sas Erusalem namuba au fanggubukun sa tam ngay faduksay sanya.
45015026	Aroro talun Masidunia ay talun Akaya fag ngay faduksay guseganan mandi gfaful at famonun sa tam ngay faduksay at yud e kwa sis Erusalem.
45015027	Kanya guseganan mandi gfon katanya, ay matuyan wa fia, aroro kanya e bedan sa tam ngay faduksay sas Erusalem. At yud Udyu fag ngay taw e kwa wan sas fanfalad baliwa, siginan at ngay taw Udyu. Nu katanya, at masine at yud taw Udyu nu ggubuk yangay anya siginan takalag fag famonun.
45015028	Ay nu nanamuba kwa ban ku nalong ayu fag famonun sa tam ngay faduksay sas Erusalem, ay nu ntuyan kwa te, si wa anya, gdalan kban sayu gina au sas talun Espanya.
45015029	Nasaful au te, nu ndasug kban sayu, gbuba kban sayu Fagtayukan at yud e kurang fag famonun.
45015030	Ku ngay faduksay, siginan tam Fun Isus Fagtayukan ay at fakesugun at Masine fag Falad at fon, maksvn nu glong au ayu te, fakaksvni yangay angku nu gdarangin am angku sas Dius.
45015031	Darangini laman umlangfe au siginan at yud gafanud fag ngay taw sis talun Udea. Ay darangini yangay laman tam ngay faduksay sas Erusalem kaylat tua ku fakamulun.
45015032	Nu katanya tua, Dius nu kaylat, guseganan aktua nu kadasug au sa ayu, ay gtungkud au si ayu.
45015033	Dius, tagfon fagmanabayanun sumawa nangus fia ayu fagayu. Katanya wa fia.
45016001	E foyungan au masine sa ayu sa baliwa tam faduksay Febi, kanya tagtanud sas tagafanud at furuan sis Senkrea.
45016002	Aylati fia anya aroro sa tam Fun, kata ay fakamulun sa tibak faduksay, ay gubuki anya nusnga setaw at fagayudanun, aroro kanya ngayu at nagubuk, ay au wan at sadi at nagubuk.
45016003	Longi sas dadwa Prisila ay Akila te, O mabayan tuam unu. Kanya ku faudgufudan gfakamulun sa em fagmasadiun sas Fagtayukan Isus.
45016004	Kanya at leleg si was fakalimuun aroro sangku. Bundi au lang taguseganan, nu bunway anggan tua at yud Udyu fag ngay tagafanud.
45016005	Longi yangay sa sangay tagafanud at maful sis dadwa at bale te, O mabayan tuam unu. Ay longi yangay sa ku fakesugun ku faduksay Epenetu te, O mabayan tuo unu. Kanya at taguna gafanud sas Fagtayukan sis talun Asia.
45016006	Ay longi yangay sas Maria te, O mabayan tuo unu. Kanya tagfakamulun fia masine si ayu.
45016007	Longi yangay sa ku ngay kaiban duama Andruniku ay Unya te, O mabayan tuam unu. Kanya ku ngay ufud sisad ubung. Kanya at kintoglag te, sik ngay maseganama fag nasugu, ay kanya wan at naguna angku nu gafanud sas Fagtayukan.
45016008	Longi yangay sas Ampliatu te, O mabayan tuo unu. Kanya ku fakesugun sa tam fagmasadiun sa tam Fun.
45016009	Ay longi yangay sas Urbanu te, O mabayan tuo unu. Kanya tam faudgufudan sas Fagtayukan at fakamulun, ay anggan ku fakesugun Estakis.
45016010	Ay longi yangay sas Apeles te, O mabayan tuo unu. Kanya tam fagtoglagun at matuyan fag tagafanud sas Fagtayukan. Longi yangay sas Aristobulu fag bale te, O mabayan tuam unu.
45016011	Longi sa ku kaiban Erudiun, ay anggan sa tam ngay faduksay sa tam Fun sis Narsisu fag bale te, O mabayan tuam unu.
45016012	Longi yangay sas duena Trifena ay Trifusa te, O mabayan tuam unu. Kanya maleleg nu gfakamulun sa tam Fun. Ay longi yangay sa Persis te, O mabayan tuo unu. Kanya sadi yak mangena ngayu at nafakamulun sa tam Fun.
45016013	Longi yangay sas Rufu ay anggan at mina te, O mabayan tuam unu. Rufu at sadi tam Fun at matuyan fia fag fagsuguan, ay at mina tuga wa yangay ku mina.
45016014	Longi yangay sa tam mangama lima Asinkritu, ay Fleguntes, ay Ermes, ay Patrubas, Ay Ermas, ay anggan yangay sat ngay fadgaloan tam ngay faduksay te, O mabayan tuam unu.
45016015	Longi yangay sas Filulugu, ay Ulya, ay Nereu, ay at faduksay mangena, ay anggan yangay sas Ulimpas ay fagayu at ufud fag ngay faduksay te, O mabayan tuam unu.
45016016	Kamatoani tua fia sas galay at sadi at mafafanyuanan fag ngay kamatoanan. Fagayu Fagtayukan at ngay furuan glong ayu te, O mabayan tuam unu.
45016017	Maksvn nu glong au sa ayu te, ku ngay faduksay, amatangani fia ay dirii at tagfasaruayan ayu siginan ay fagmasadiun, ay at tagfamomuy tibak taw at fagafanudun, ay at tagfoyung tibak foyungan tagfauri ay nadungug wan fag foyungan. Ayayui siginan takatanya fag ngay taw.
45016018	Takatanya fag ngay taw at fagfaningan bunwa Fagtayukan tam Fun nu bunway at sadili way. Kafag ngay taw gdaya at ngay mamomuy fag taw at amatanganan, siginan at takamaylatan ayu daul fag ngay foyungan.
45016019	Ay am maksvn mandi nu kadungug nu gfaning am Fagtayukan, ay guseganan au daul ayu. Dewa katanya, ku fakaylatun nu e fagsafulun tuam fia sa baliwa at ngay masine fagayu nusnge wain, ay nu ddi am e fagsafulun sa baliwa at mauri.
45016020	Dius takamon fagmanabayanun wa glugo ya nu gfasa ay daga darafa ay fawayan Satanas. Sumawa nangus fia ayu tam Fun Isus Fagtayukan at fagmagalangun.
45016021	Timuteu ku faudgufudan glong ayu te, O mabayan tuam unu. Ay anggan ku ngay kaiban mangama tulu Lusiu, ay Asun, ay Susipater glong yangay ayu te, O mabayan tuam unu.
45016022	Au wan Tersiu at nariruk tuy fag rirukan, glong ayu sa tam Fun at ngayan te, O mabayan tuam.
45016023	Gayu glong yangay ayu te, O mabayan tuam unu. Katsi gbanwan au sit bale, ay ste yangay fag bale at ngay tagafanud at fagnangafulan. Erastu, tagalaga sanbung sis furuan daul, ay anggan tam faduksay Kuwartu glong yangay ayu te, O mabayan tuam unu.
45016024	Nangus si wa fia ayu fagayu tam Fun Isus Fagtayukan at fagmagalangun. Katanya wa fia.
45016025	Ay katsi segi tam Dius, at tagfaksvn ayu sa ay fagafanudun gfaning ku foyungan at Masine fag Barita sa baliwas Isus Fagtayukan, gfaning at kinsure wan at taglugo fag ngay menit nu masuksukan.
45016026	Katsi kanya fag fagmasuksukan nsure ay nsaful wan siginan Dius at ngay taglong at Rirukan. Gfaning at yud e fakatabuan fag Dius at suguan, laman fagayu taw gafanud ay galo tua anya.
45016027	Sadi way tam Dius at tagsaful sas fagayu. Segi wa nangus fia anya kabavn ban, siginans Fagtayukan Isus. Katanya wa fia.
46001001	Au, Pablu at nariruk tuy. Dius at nauro angku, gfaning at fakaylatun laman Fagtayukan Isus at nasugu. Ay ste yangay tam faduksay Sustenes.
46001002	Griruk ami sa ayu sas furuan Kurintu, Dius at nafamili fag ngay taw siginan ay namasadian sas Fagtayukan Isus, gasfuan fagayu at ngay nafamili siginans fagayu talun taguro sa tam Fun Isus Fagtayukan, kanya fagayu at Fun ay anggan tam Fun.
46001003	Sumawa nangus fia ayu Dius tam Mama ay tam Fun Isus Fagtayukan at fagmagalangun ay at fagmabayanun.
46001004	Kabavn guseganan au sas Dius sa baliwa ayu aroro at kagalangan ayu siginans Fagtayukan Isus,
46001005	aroro siginan ay namasadian sa anya ankaksvn am sas nusngewain, dewa ay longan ay ay fagsafulun,
46001006	aroro nafanud am fia maksvn em foyungan sa baliwas Fagtayukan.
46001007	Nu katanya, diam e kurang fagayu at Masine fag Falad at nafon, kaduge am gfanya tam Fun Isus Fagtayukan nu kafoli.
46001008	Kanya yangay tagbakvd ayu anggan sas fakatabuan, laman diam e malong anggan ban tam Fun Isus Fagtayukan nu kafoli fag menit.
46001009	Matuyan tam Dius at nauro ayu laman masadi am sat Baguama, Isus Fagtayukan tam Fun.
46001010	Ku ngay faduksay, maksvn nu glong au ayu sa tam Fun Isus Fagtayukan at ngayan te, Diugani tua masadii ay longan, ay dangay am ginkafudan, nu bunway masadii tua ay amatanganan ay ay algan.
46001011	Aroro siginan Klue at fagyafunan e nafadungug angku te, e gbadbaboan si ayu, ku ngay faduksay.
46001012	Tuy at masuad ku longan. Am at sadi glong am te, Au, gfaning kway Pablu. Ay at sadi glong te, Au gfaning kway Apulus. Ay tibak taw glong yangay te, Au gfaning kway Pedru. Ay tiba glong te, Au gfaning kway Fagtayukan.
46001013	O nunda Fagtayukan anramyuk. O Pablu wan at kinrabing sas fasulungan kayu laman sa ayu. Ay o nsurung am sas Pablu at ngayan.
46001014	Guseganan au sas Dius te, dakwa e nafasurung si ayu, sas day Krispu ay Gayu,
46001015	laman we glong te, Ansurung au sas Pablu at ngayan.
46001016	Ay namatang kyay mangaro te, nafasurung kyangay Estefanas fag bale. Sas day kanya, kwe namatang ya ku nafasurung sat dayu.
46001017	Aroro Fagtayukan at fagnasuguun angku, kwa nanfasurung taw nu bunway namoyung kway at Masine fag Barita. Ay ku foyungan bunwa siginan mamatanganan fag longan, laman ban wa myud e tungkul Fagtayukan at nabulanan sas fasulungan kayu.
46001018	Sa tagakaminun fag ngay taw, em foyungan sa baliwas Fagtayukan at nabulan sas fasulungan kayu we tungkul. Ay sa antam, at ngay kinlangfe, kanya wan Dius at fagmabalyananun.
46001019	Aroro e Rirukan wa te, Gfamin kban mamatanganan fag ngay taw at fagmamatanganun. Ay nanfalyam kban at ke fagsafulun at fagsafulun.
46001020	We tungkul ya at ke fagsafulun, ay ngay tagsaful fagtainan at longan, ay at tagsaful gfamabadbaboan ste swa daga. Dius nafasaful te, we tungkul ste swa daga fag fagmamatanganun.
46001021	Dius mamatanganan, ay namatangan te, fagayu taw we gtoglag Dius nu ste way swa daga at fagmamatanganun. Dius kaylat gfalangfe nusnga sinu tagafanud siginan tua em foyungan fag Masine fag Barita, tibak taw at amatanganan te, We tungkul.
46001022	Taw Udyu get sik madulo fag fakamulun, ay nu sas taw Griegu, fagmamatanganun at fagrvbvyun.
46001023	Ay dewa katanya ami, em foyungan sa baliwas Fagtayukan at natuktukan sas fasulungan kayu, kata way sik famataid sa sangay taw Udyu, ay sas yud Udyu fag ngay taw, kata way nu yud e tungkul.
46001024	Ay sas Dius at ngay nafamili, dewa taw Udyu ay taw Griegu, Fagtayukan, kanya wan Dius at fagmabalyananun ay Dius at fagmamatanganun.
46001025	Ay aroro at taw at amatanganan te, Dius at fagyudun mamatanganan, kanya gtungud yay taw at fagmamatanganun. Ay taw at amatanganan te, Dius at fagmamomuyun, kanya gtungud yay daul taw at fagmabitsugun.
46001026	Ku ngay faduksay, amatangani gina Dius guro ayu. Wa ngayu tagsi ayu at mamatanganan, kata ste swa daga fag mamatanganan, ay wa ngayu tagsi ayu at mabalyanan ay tangabat fag taw.
46001027	Dewa katanya, Dius nafili at yud mamatanganan ste swa daga, laman gfaplan at ngay mamatanganan, ay nafili yangay at mamomuy ste swa daga, laman gfaplan at mabitsug fag ngay taw.
46001028	Taw at amatanganan te, wa mafanud, ay we tungkul, ay tagafalingunan ste swa daga, Dius nafili takatanya, laman namaeyud e tungkul at nafangayan te, At ngay tiba tungud ste swa daga.
46001029	Dius fagnafakamulunun katanya laman we taw kamatungudun sas Dius at daga salubangan.
46001030	Ay siginan anya at nafasadi antam sas Fagtayukan Isus, sa antam kanya wan Dius at fagmamatanganun, ay siginan anya Dius nafalyam tam asalanan ay itam wan Dius fia at taw ay at nafalangfe.
46001031	Nu katanya, faningi at Rirukan te, Nus nga sinu takaylat kamatungudun, sai tua baliwa tam Fun nu kamatungudun.
46002001	Ku ngay faduksay, nu ndasug au sanya, ku foyungan sa ayu sa tua baliwas Dius at algan, bunwa siginan at masine ayu daul fag longan, ay bunwa siginans fagmamatanganun.
46002002	Ku algan ku fagfoyungun sa ayu we tiba nu bunway Isus Fagtayukan ay at nabulanan sas fasulungan kayu.
46002003	Mamomuy au ay kalimu ay gtadtaruyan, gina au sanya si ayu.
46002004	Ku longan ay ku foyungan bunwa at mafaylatan ay at mamatanganan fag longan, nu bunway siginan tua at Masine fag Falad at nafalag at fagmabalyananun,
46002005	laman ay fagafanudun siginan tua Dius at fagmabalyananun ay bundi siginan taw at fagmamatanganun.
46002006	Ay dewa katanya sa sangay mafagtainan wan sas fagafanudun, em foyungan sik fagmamatanganun, bundi tagsiginan fagdaul daga at fagmamatanganun, ay bundi tagsiginan tagfunan ste swa daga at ke fakatabuan ban.
46002007	Ku longan fia Dius at fagmamatanganun at masuksukan sas taw, Dius at nafalganan laman sa tam fagmasineun siginan ngay nu yud naawat tam daga.
46002008	Fagayu fun ste swa daga wa nasaful kanya fag masuksukan. Nu nasaful di, wa ro natuktuk sas fasulungan kayu tam tiba tungud fag masine fag Fun.
46002009	Kata tuy at Rirukan. We taw nalag ay we taw nadungug ay we taw yangay namatangan Dius at nafalganan sat ngay takesug anya.
46002010	Ay baliwan sa antam Dius nafasure at masuksukan siginan at Masine fag Falad. Aroro at Masine fag Falad nasaful dewa at ngabasad Dius at amatanganan.
46002011	We saful tibak taw at amatanganan nu bunway kafag taw tagsaful at sadili. Ay katanya yangay we saful Dius at amatanganan nu bunway Dius at Falad tagsaful.
46002012	Bunwa ste swa daga fag fagmamatanganun tam nabul nu bunway Dius at Masine fag Falad laman nasaful tam Dius at fon antam.
46002013	Em foyungan bunwa siginans taw at fagmamatanganun, nu bunway siginan tua at Masine fag Falad at foyungan. Gfayamag ami at matuyan sa baliwas Dius sa sangay taw at ke Masine fag Falad.
46002014	Dewa katanya, sik taw at yud e Masine fag Falad, kanya wa kaylat gbul Dius at Masine fag Falad at nafon, aroro we tungkul sa anya. Ay wa nasaful, aroro nu katogdungug tam siginan way lang at Masine fag Falad at fanggubukun.
46002015	Sik taw at ke Masine fag Falad gtogdungug fagayu nusngewain, ay dewa katanya, tibak taw wa gtogdungug kafag taw.
46002016	Kata tuy at Rirukan te, Sinu tagsaful tam Fun at amatanganan? Ay sinu at mafalu anya. Dewa katanya, itam, tam amatanganan kata Fagtayukan at amatanganan.
46003001	Ku ngay faduksay, nu gfakamatoan au ayu, wa kata sas taw at ke Masine fag Falad, nu bunway kata way sas taw tagfaning at bilug at fakaylatun, ay kata at masisianan yay sas fagafanudun sas Fagtayukan.
46003002	Ku fon ayu kata yay sik susu bilug, bunya at matugas fag fakonun, aroro kanya yam makatu, ay anggan katsi yam makatu.
46003003	Aroro gfaning yay am ay bilug at fakaylatun. Ang yay am galabian ay gawayan, ay kanya wan tagfasaful te, gfaning yay am ay bilug at fakaylatun ay anggan ste swa daga at taw at ugali.
46003004	Sik taw nu glong te, Au gfaning au Pablu, ay tibak taw nu glong te, Au, gfaning au Apulus, kanya wan sik fakatoglagan te, gfaning yay am ste swa daga at taw at ugali.
46003005	Nu katanya, sinu Apulus, ay sinu au. Ami Dius waymi lang at fagsuguan, ay siginan emi nafanud am sas Fagtayukan. Galay ami at sadi gfakamulun ami kata tam Fun at nafatigwanan sa emi fag fakamulun.
46003006	Au tagtanum, ay Apulus tagfarugme, ay Dius tagfatugbung ay tagfarabung.
46003007	Wa mafanud tagtanum ay tagfarugme. Tam Dius tua at mafanud aroro kanya tagfatugbung ay tagfarabung.
46003008	Tagtanum ay tagfarugme gsud yay tagfakamulun way lang ay sas galay at sadi Dius gfon ban kata at nafakamulun.
46003009	Ami wan tagudgufudan tagfakamulun Dius at fakamulun, ay am wan Dius at gamasun ay am wan Dius at bale.
46003010	Kata Dius at nafon angku fag fakamulun, au at naturuk kata sik tagsaful takawat bale. Ay tibak taw at nafataglayun nu kawat kafag bale. Ay dewa katanya, nus nga sinu takawat kafag bale, dangay glamlamangan.
46003011	Aroro tibak taw we mananturuk ya tibak turuk nu bunway at kinturuk wan, at masuad te, Isus Fagtayukan.
46003012	Tibak taw nu gbale saman wa saman at fangawat, kata tumbaga mabiat nu kabayad, ay at mafanud ayu daul fag ngay gang. Ay tibak taw at fangawat bale, kayu ay nagdagamian ay utan way lang.
46003013	Galay at sadi at nafakamulun kasure ban gina Isus nu kafoli fag menit. Ay ginanya ban fag menit, afuy tagfasure ay tagfaskud galay at sadi at nafakamulun.
46003014	Ay nus nga sinu fag taw at naawat nu ddi nirug, kanya ban fag takawat mul ban Dius at fon sat nainlufuyan.
46003015	Ay nu nirug way, tagsi anya fagayu nalyam wan. Dewa katanya, kanya fag taw kalangfe yay ban, kata way nu nadalan sasad afuy.
46003016	O yam nasaful te, am wan Dius at bale, ay at Masine fag Falad gbanwan si ayu.
46003017	Dius gfaurianan ban tagfauri Dius at bale. Aroro Dius at bale mafasinean, ay am wan kafag bale.
46003018	Nus nga sinu lag gdaya at sadili. Ay kanya nu gamatangan te, e fagmamatanganun kwan ste swa daga, tapi at sadili te, yud e fagmamatanganun, laman ban matuyan fia nu mamatanganan.
46003019	Aroro ste swa daga fag fagmamatanganun we tungkul sas Dius at daga salubangan, kata at Rirukan te, Dius ban gyugfu at ngay mamatanganan fag taw gina gfandaya.
46003020	Katanya yangay, Tam Fun saful te, We tungkul at ngay mamatanganan fag taw at amatanganan.
46003021	Nu katanya, nusnga sinu fag taw lag kamatungudun taw at fakamulun, aroro fagayu ayu wan,
46003022	dewa au, ay Apulus ay Pedru ay fagayu ste swa daga, leleg ay fakabulun ay dewa katsi fia ay takadasug ban. Fagayu kanya katsi ayu wan.
46003023	Fagtayukan tagagbilug ayu, ay Fagtayukan si yangays Dius.
46004001	Amatangani ami Fagtayukan waymi lang at fagsuguan, ay sik fagfatigwananan Dius at ngay masuksukan.
46004002	At masine sik ngay fagfatigwananan matuyani tua fia nu gfakamulun at fanambagun.
46004003	Sa angku we mauri dewa am gamatangan te, Kanya at fakamulun mauri way, ay anggan dewa tibak taw gamatangan katanya, au kwa gamatangan sa ku sadili.
46004004	Nu gamatangan au angku, kwe fakamulun at yud masine. Dewa katanya dakwa gamatangan te, Kwe asalanan. Tam Fun wa tagsaful angku.
46004005	Nu katanya, gina tam Fun yud andasug, lag yap am gamatangan te, sik taw masine ay mauri. Tam Fun wa ban tagfasure fagayu nusngewain at masuksukan sisad madulum ay anggan at masuksukan fag algan sas galay at sadi at amatanganan. Ay ginanya ban fag menit, galay at sadi gbul ban fagusegananun siginan tam Dius.
46004006	Ku ngay faduksay, ami wan Apulus ay fagfaningan laman siginan emi e tungkul am ay kasaful am at longan te, Lag glangfe siginan at Rirukan. Ay laman nus nga sinu am wam e kamatungudun te, ami at sadi gtungud yaymi em usa.
46004007	Nataw ay fagtungudun ay iba. O nunda fagayu tagsi ayu bunwa tam Dius at fon ayu. Wain way ay fakamatungudunun te, Bunwa at fon emi.
46004008	Napsug wam mangaro. Ay maramraman wam mangaro. Sik ngay fun wam mangaro. Ay wam gfataip ya emi. Nangus sik fun wam fia laman anggan ami sik fun ami gfasfuan ayu.
46004009	Aroro nu gamatangan au, ami wan fag ngay nasugu Dius at nafili at yud e tungkul sas fagayu taw. Kata waymi lang taw at fagfilasun, ay sik fagfalingunun sas fagdaul daga, sa sangay tagbarita ay sa sangay taw.
46004010	Ami at yud mamatanganan aroro gfaning ami Fagtayukan, ay am wan at mamatanganan sa baliwas Fagtayukan. Mamomuy ami, ay am wan at mabitsug. Am wan at ngay taw at fagfausegananun ay ami at yud e tungkul sas fagayu taw.
46004011	Dasug katsi kalunus way ami, ay kadanum way ami, ay arvs lulas way ami, ay e gfaidapan emi, ay wami e fagtiugan.
46004012	Gfakamulun ami laman gleleg tuami. Gdarangin ami at ngay tagfauri emi, ay nu e gfauri emi nagwantan ami.
46004013	Malukme tua em famalus sat ngay tagfalingun emi. Ay katsi kata waymi lang sik nakaurian ay taw at fagfalingunun ste swa daga.
46004014	Ku fagnarirukun kata tuy dakwa nanfaplan ayu, nu bunway namararang au ayu tugam ku fakesugun ku ngay sisian.
46004015	Aroro dewa ay takamoyung safuluk libu sa baliwas Fagtayukan, wa ngayu ay mama, aroro au wa fia ay mama sas fagafanudun sas Isus Fagtayukan siginan at Masine fag Barita ku nafoyung sa ayu.
46004016	Ay maksvn nu glong au ayu te, faningi ku ugali.
46004017	Kanya wan ku fagnasuguun sanya ku fakesugun Timuteu, kanya at matuyan ku sisian sa tam Fun. Kanya wa ban tagfaamatangan ayu ku ngay ugali aroro siginan ku namasadian sas Fagtayukan Isus, ay katanya yangay fag ugali ku foyungan sas fagayu furuan tagafanud.
46004018	Ay tibak taw kamatungudun aroro at amatanganan te, dakwa ban kadasug ya sanya.
46004019	Ay aroro ngaro kadasug akwa ban vtv sanya tam Fun nu kaylat, ay nanlag kban bundi lang kafag ngay taw takamatungudun at longan, nu bunway anggan tua at fagmabalyananun.
46004020	Aroro Dius nu gfagtainan bundi lang sis longan nu bunway fagmabalyananun.
46004021	Nataw ay fakaylatun. O nangadasug au sanya e famalang, o man nga e fakesugun ay at malukme fag amatanganan.
46005001	Matuyan andasug sa angku sik barita te, e gfanugtug si ayu, gtungud yay at yud gafanud at fakamulun nu gfanugtug. Si ayu at sadi naago at mama at bubay.
46005002	Ay kamatungudun am. At masine nu kapla am ay nu gwayway am. Aiyani wan tagfakamulun takatanya.
46005003	Dewa au yud sanya, sa ku amatanganan si kwa ayu. Ay nu katanya kata kyangay nu sanya au, ay aroro katanya, glong au sa tam Fun Isus at fagmabalyananun te, Tagfakamulun takatanya e asalanan.
46005004	Kaduge am maful, ay ku amatanganan si wa ayu siginan tam Fun Isus at fagmabalyananun,
46005005	takatanya fag taw foni wa sas Satanas, laman gfamin at bilug at fakaylatun ay laman at falad umlangfe ban, tam Fun at menit nu ndasug.
46005006	Lag am kamatungudun. O yam nasaful at longan te, dewa alay fag asalanan kanya karapyag sas fagayu taw, kata sik alay fag famaura, kanya karapyag sas fagdaul tinapay.
46005007	Ukasi wan at dan fag famaura, at masuad, asalanan, laman wam e malong ya. Nu katanya tua kata am sik bagu fag tinapay at yud e famaura. Ay katanya wam fia. Aroro tam Fagtayukan anfon wan laman sik fanggalangun, kanya wan tam famalangfe fag tupa riangan.
46005008	Amatangani sik fagamatanganun fag yafun Dius nu gfalangfe, ay lag tam gugali at mauri kata nu e tinapay ke famaura, nu bunway ugalii at masine ay at matuyan kata nu e tinapay at yud e famaura.
46005009	Nariruk au sa ayu te, Lag am gfadkaylatan tagfanugtug.
46005010	Ku longan at masuad, kwa glong te, lag gfadkaylatan yud gafanud fag ngay taw tagfanugtug, ay tagfanganuran ay tagfangkamul ay tagseg yud matuyan fag ngay fagsegan. Nu katanya at masine loi wan ste ginan swa daga.
46005011	Ku longan fia fia te, lag am gfadkaylatan ya sik taw taglong te, Gafanud au sas Fagtayukan, ay dewa katanya kanya gfanugtug way, ay gfanganuran way, ay gseg way yud matuyan fag ngay fagsegan, ay glong way mauri sat iba, ay galangu way, ay gfangkamul way. Nus di am gfasfuan gfangon takatanya fag taw.
46005012	Aroro bunwa au at ke fakamulun taginsaful at ngay yud gafanud te, o e asalanan. Am wan at taginsaful sas Dius at furuan te, o e asalanan.
46005013	Dius wan at nanginsaful sat ngay yud gafanud te, o e asalanan. Kata at Rirukan te, Aiyani wan at mauri fag taw siginan ayu.
46006001	Am at sadi nu nke naurian way am say faduksay, wain nu namauri am anya ay fagsaun sik tagwabilug at yud gafanud, abat nga te, am namasine sas Dius at ngay nafamili.
46006002	O nunda yam nasaful te, Dius wan at ngay nafamili taginsaful sas fagayu taw ste swa daga te, o e asalanan. Ay nu nanginsaful ban am sas fagayu taw ste swa daga te, o e asalanan, o yam makatu gfasine sik ngay fagidapun sirut.
46006003	O nunda yam nasaful te, itam at nanginsaful ban ngay tagbarita te, o e asalanan. Nu katanya, kaugat wan nung tam gfasine tam faglagun katsi fag leleg.
46006004	Nung am e takatanya fag fagidapun, wain ay fagnantabanun anya sa sik taw, at ngay tagafanud at fagyudun gsuyu.
46006005	Ida, aplai tua. O we taw ya si ayu at mamatanganan tagsaful gfasine sik tagfaduksay nu e fagidapun.
46006006	Wain at faduksay at fagtabanun yay at faduksay sas tagwabilug, ay sat ngay yud gafanud fag taw at daga salubangan.
46006007	Nu gtaban wayam ay usa sas tagwabilug, fagayu am nfangulan wam. At masine nu gagwantan wayam lang nu e nafauri ayu, ay nu e nadaya ayu.
46006008	Ay at maidap am yay tagfauri ay tagfandaya, dewa yay sa ay faduksay.
46006009	O nunda yam nasaful te, Dius wa ban gfagtainan at yud matuyan fag taw. Lag am gdaya ay sadili. Ngay tagfanugtug tibama tina ay sat yud e indugan, ay tagseg yud matuyan fag ngay fagsegan, ay tagfanugtug at usama,
46006010	ay tagfangkamul, ay tagfanganuran, ay tagalangu gugat, ay tagfauri tibama, ay takamasing, Dius wa ban gfagtainan takatanya fag ngay taw.
46006011	Am tiba ebi, katanya yangay ay fakamulun. Ay dewa katanya, Dius nafegus wa ayu ay nafayud e malong ayu, ay natap ayu kata nu yud am e asalanan, siginan tam Fun Isus Fagtayukan at fagmabalyananun, ay siginan Dius at Masine fag Falad.
46006012	E glong te, Mafafakamulun au nus nga setaw. Dewa katanya bunwa fagayu at masine sa ayu. Malong kyangay te, Mafafakamulun au nus nga setaw, ay dewa katanya, kwa gfabayan nu nangafagsuguanan au nus nga setaw.
46006013	Tibak taw glong te, Tam fage ungdanun kanya fagsuadan fakonun, ay fakonun, tam ungdan at bilug. Matuyan kanya, ay dewa katanya, fagdua Dius ban gfamin sa tibak menit. Tam fage bilugun bundi sas fagfanugtugun, nu bunway laman namaning tua tam tam Fun, ay tam Fun taggubuk tam bilug.
46006014	Dius nafadog gleleg tam Fun, ay Dius ban gfadog yangay gleleg antam siginan at fagmabalyananun.
46006015	O nunda yam nasaful te, am wan Fagtayukan sik afud at bilug. O namul au Fagtayukan at bilug sik afud laman namagamut sa sik mangena at namatugtug at bilug. Ida, deyud.
46006016	O nunda yam nasaful te, at kinsadi sa sik takamatugtug fag mangena masadi wa sat bilug. Aroro Dius at Rirukan nafoyung te, Kafag dua nsadi wan.
46006017	Ay at kinsadi sa tam Fun, kanya masadi wa sa anya.
46006018	Lag gfanugtug. Fagayu tibak asalanan sik taw at fakamulun, gfauri tibak taw. Ay at nafanugtug, at sadili wa bilug at fagfauriun.
46006019	O nunda yam nasaful te, ay bilug wan at Masine fag Falad at bale. Ay nabul siginans Dius, kanya gbanwan si ayu. Ay bunwa am tagagbilug ay bilug,
46006020	kanya nabayad wa daul ay bilug. Nu katanya, ugalii at masine laman ay iba sumeg Dius.
46007001	Katsi sa baliwa ay ngay nariruk. Nainto am te, O masine sik mangama nu ddi kamubay ya.
46007002	Galay sik mangama masine nu kamubay, ay galay sik mangena masine nu gfangindugan, laman masaruy tagfanugtug.
46007003	At masine sik mangama fauseganani tua at bubay, ay anggan yangay at mangena fauseganani tua at indugan.
46007004	Aroro bunwa tina tagagbilug at bilug, nu bunway at tama tagagbilug. Ay katanya yangay bunwa tama tagagbilug at bilug, nu bunway at tina tagagbilug.
46007005	Lag am mesa yud gfon say usa nu dway am e kamatoanan te, Lag yap ban ta nantaladan, laman e buknga nung ta gdarangin. Ay sanya ginan nandogi yap am nantaladan laman Satanas wa gfae asalanan ayu aroro wam mafafaragang ay bilug.
46007006	Ku longan bunwa sik suguan, nu bunway gfadiuganan au ay kaugalian.
46007007	Ku fakaylatun ngvs nu gfaning am angku. Dewa katanya galay am at sadi e fagmakatuun am siginans Dius, ay kanya saman wa saman.
46007008	Katatuy yangay ku longan sat ngay yud e indugan ay sat ngay fagbubayun, masine nu ddi gfangindugan ya, kata nu yud au kamubay.
46007009	Ay baliwan nu dway mafafaragang at sadili, masine nu gfangindugan yay. Amasine yap tagfangindugan nu ddi ban ngap gamatangan kabavn at fakaylatun.
46007010	Katatuy ku longan sat ngay kindadua wan. Bunwa au at ke suguan nu bunway tuy tam Fun at suguan. Sik mangena lag gubun at indugan.
46007011	Ay nu naubun wan, lag gdog ya gfangindugan, nu dway anfoli ya sat indugan. Ay sik mangama lag yangay gubun at bubay.
46007012	Sa tibak taw, katatuy ku longan, bunwa tam Fun at ke longan. Sik tagafanud fag mangama nu e bubay sik yud gafanud, kafag mangena nu kaylat tua anya, at indugan lag gubun anya.
46007013	Ay sik tagafanud fag mangena nu e indugan sik yud gafanud ay kafag mangama nu kaylat tua anya, at bubay lag gubun ya anya.
46007014	Aroro sik yud gafanud fag mangama nsine sas Dius siginan at tina ay sik yud gafanud fag mangena nsine sas Dius siginan at tama. Ay nu dway katanya, at sisian ban wa masine sas Dius. Ay at matuyan, kanya nsine tua sa anya.
46007015	Ay dewa katanya, at yud gafanud fag mangama nu kaylat gubun at tina ay at yud gafanud fag mangena nu kaylat gubun at tama, lag am gsalag anya. Takatanya fag ugali tagafanud fag mangama ay tagafanud fag mangena we gfatawad ya anya. Aroro Dius at fakaylatun nu manabayan tua tam ugali.
46007016	Mangena, wo nasaful tiba ginan o wa ban tagfalangfe am tama. Ay o, mangama, wo nasaful tiba ginan o wa ban tagfalangfe am tina.
46007017	Ay dewa katanya, galay am at sadi ugalii kata tam Fun at nafon, ay kata gina Dius guro ayu. Katanya yangay ku suguan sas fagayu furuan tagafanud.
46007018	Sik taw nu e fakatoglagan wan gina Dius guro anya, lag gfabali ya at fakatoglagan. Sik taw at yud e fakatoglagan gina Dius guro anya, lag gfae fakatoglagan ya.
46007019	Aroro wa mafanud sik taw dewa e fakatoglagan ay deyud e fakatoglagan. At mafanud tagfaning tua Dius at ngay suguan.
46007020	Fataglayuni galay at sadi at kaugalian kata gina Dius guro ayu.
46007021	Nu sik fagsuguan wo gina Dius guro emu, lag o gamatangan ya. Dewa katanya, nu e buknga yay ban o kalfas, ugatani wan laman umkalfas tuo.
46007022	Aroro sik fagsuguan gina tam Fun guro anya, kanya tam Fun nafalfas anya siginans asalanan. Ay katanya yangay sik taw lang gina tam Fun guro anya, kanya wan Fagtayukan at fagsuguan.
46007023	Dius nabayad wa daul ayu. Nu katanya, lag am gafagsuguanan ya taw.
46007024	Nu katanya ku ngay faduksay, nusnga setaw ay kaugalian gina tam Dius guro ayu, banwani katanya e fagmasadiuni sas Dius.
46007025	Sa baliwa at yud yay andadua, kwe faluan longan tagsiginan tam Fun. Ay dewa katanya aroro au sik taw au fagfatigwananan aroro siginan tam Fun at fakafanyuun, e fon au ayu angku ku algan.
46007026	Ku amatanganan te, masine sik mangama nu gbanwan kata at kaugalian katsi, aroro katsi fag ngay menit maksvn nu maidap.
46007027	Nu e bubay wo, lag am gsaruayan ya. Ay nu dyayo e bubay, lag o gfasadan ya nanfamubay.
46007028	Ay dewa o nafamubay, kanya bunwa asalanan. Ay sik baguina nu nafangindugan, kanya bunwa yangay asalanan. Dewa katanya, nu ndadua am, nandalan ban am ngayuk fagidapun katsi fag leleg, ay ku fakaylatun nu gsaruy am takatanya.
46007029	Ku ngay faduksay, ku longan at masuad fia te, munakbang wan at fakatabuan fag ngay menit. Nu katanya siginan katsi, at ke bubay katai nu yud e bubay,
46007030	ay nus nga sinu tagwayway katai nu yud gwayway, ay nus nga sinu taguseganan katai at yud guseganan, ay nus nga sinu tagbayad katai nu yud e ramraman,
46007031	ay nus nga sinu at ke fagagbilugun ste swa daga nusngewain, katai at yud e fagagbilugun. Aroro fagayu nusngewain ste swa daga e fakatabuan ban.
46007032	Ku fakaylatun nu ddi am e fagafanawaun. Sik mangama yud e bubay at fagamatanganun sa tua baliwa tam Fun, aroro kanya kaylat gfauseganan tam Fun.
46007033	Ay at ke bubay fag mangama at fagamatanganun sa baliwa tagste swa daga, aroro kaylat gfauseganan at bubay.
46007034	Aroro katanya, at amatanganan ankafud. Ay katanya yangay sik mangena at yud e indugan, ay sik baguina. At amatanganan sa tua baliwa tam Fun, laman maksvn nu gfalganan fia at sadili laman gfaning anya. Dewa katanya sik mangena at ke indugan at fagamatanganun sa baliwa tagste swa daga, aroro kaylat gfauseganan at indugan.
46007035	Ku fagnalongun sa ayu katanya laman ggubuk ayu. Dakwa gsalag nu kadadua am. Ku fakaylatun gbuba au ayu sat masine fag ugali, nu katanya tua we gsalag nu gfaning am tam Fun.
46007036	Sik baguama nu gamatangan way sa baliwa at algan ban ba bubay te, Wa matuyan ku fakamulun sa anya, ay maksvn at fakaylatun ganangablanganun, ay nu gamatangan te, Masine ban nu nangadadua ami, nu katanya, fafaningi wat fakaylatun. At masine nu kadadua aroro kanya bunwa asalanan.
46007037	Dewa katanya nu masadi tua at algan te, Wa ban mi siring nangadadua ya, ay magan tua fia sat amatanganan, ay nu mafafaragang tua at fakaylatun, masine tua nu katanya.
46007038	At masuad te, masine takamubay, ay dewa katanya kaugat wan nu masine at yud kamubay ya.
46007039	Sik mangena wa maubun at tama kaduge at tama gleleg. Ay dewa katanya at tama nu nbul wan, kafag mangena masine wa gdog gfangindugan sas nus nga sinu at fakaylatun, nu sa tua sik tagafanud.
46007040	Nu sa angku ku amatanganan kaugat yay nu masine at yud gdog ya gfangindugan. Ay nu gamatangan au, si yangay angku Dius at Masine fag Falad.
46008001	Katatuy ku famayamag nu sa man baliwa sik fakonun at nafon sas yud matuyan fag ngay fagsegan. Nasaful watam te, fagayu tam e fagsafulun watam. Ay kafag fagsafulun sik famatungudun way, ay dewa katanya fakesugun tagfaksvn tam fagafanudun.
46008002	Sik taw nu gamatangan te, e fagsafulun kwan, at matuyan ya nasaful at fagnangasafulun.
46008003	Ay dewa katanya, Dius saful nus nga sinu takesug anya.
46008004	Nu katanya, sa baliwa sik fakonun at nafon sas yud matuyan fag ngay fagsegan, saful watam te, sik yud matuyan fag fagsegan we tungkul, ay we tibak Dius sadi way.
46008005	Dewa e longan te, E ngay dius sis banwa ay ste swa daga, ay matuyan te, ngayuk dius ay ngayuk fun.
46008006	Ay dewa katanya sa antam, sadi way tam Dius tam Mama at naawat fagayu nusngewain, ay tam fage lelegun, laman gfaning anya. Ay sadi way tam Fun, Isus Fagtayukan, ay siginan anya nkawat fagayu nusngewain, ay siginan yangay anya tam fage lelegun.
46008007	Ay bunwa fagayu taw tagsaful takatanya. E tibak taw annanad wan gseg at yud matuyan fag ngay fagsegan. Ay gina kon, gamatangan yangay te, Kafag fakonun at nafon sas yud matuyan fag ngay fagsegan. At amatanganan te, Anke asalanan, aroro momuy at amatanganan.
46008008	Aroro bunwa fakonun at mafakbang antam sas Dius. Dewa tam naon, kanya wa gfauri antam, ay dewa tam yud naon, kanya wa gfafasine antam.
46008009	Ay baliwan dirii tua, nu kon am takatanya nusngewain fag fakonun laman diam gfataid at momuy at amatanganan.
46008010	Aroro o at ke fagsafulun, nu kon o sas bale fagdaranginan sat yud matuyan fag fagsegan, ay sik taw at mamomuy at fagafanudun nu nalag emu, kanya ro mafaningan emu nangon kafag fakonun at nafon sas fagsegan, o kin.
46008011	Nu katanya way am fakamulun, am fagsafulun gfauri am faduksay at mamomuy at amatanganan, ay Fagtayukan anbul yangay laman sa anya.
46008012	Nu nafauri o am faduksay at mamomuy at amatanganan, e asalanan wo sas Fagtayukan.
46008013	Nu katanya nu siginan way ku naon fag fakonun at tagfae asalanan ku faduksay, dakwa ban kon ya faknul laman dakdi gfataid anya.
46009001	O nunda bunwa au sik taw lang. O nunda bunwa au sik nasugu. O nunda ku mata wa nalag Isus tam Fun. O nunda bunwa am ku nataban sas fagafanudun siginan ku nafaningan tam Fun.
46009002	Tibak taw dewa gamatangan te, bunkwa sik nasugu, sa ayu sik nasugu kwa fia. Ay nafanudan sa tam Fun tagfatuyan te, au wan tam Fun at nasugu.
46009003	Tuy ku famalus sas fagayu taginto sa angku.
46009004	O nunda wami masine gbul em fakonun ay em fanginum siginan em nainlufuyan.
46009005	O nunda wami masine gtaban mesa em bubay sik tagafanud kata tibak nasugu at fakamulun, ay kata tam Fun at ngay faduksay, ay kata Pedru.
46009006	O nunda ami way lang Bernabe at masine gfakamulun.
46009007	Sinu fag tagfawayan tagfakamulun sat fun tagrvbvy at sadili fagayudanun. We taw gtanum sik wat sat gamasun nu dway ban nangon ya at rawvg, o kin. We taw nantanud fagalagaun nu dway ban gbul sanya ginan at fakonun, o kin.
46009008	Ku longan at masuad, bundi lang taw at kaugalian, katanya yangay at foyungan sis Muisis at longan.
46009009	Anriruk sas Muisis at longan te, Lag gbuksung baka at dungus kaduge gruyus. O at matuyan Dius at fagamatanganun baka way lamang.
46009010	Bundi. Dius at longan fia itam. At faginrirukun aroro sa antam, aroro takali ay tagruyus gsud mesa e fagsegun at ekwan.
46009011	Ami wan tagtanum sik fanfalad fag bvtang. O mauri nu nabul ami siginan ayu ay famonun takalag.
46009012	Ay tibak taw nu masine gbul katanya siginan ayu, ami kaugat wan. Ay dewa katanya, wami nafakamulun em fagmasineun gfakamulun katanya. Nu bunway nagwantan wami fagayu nusngewain laman wa gsalag Fagtayukan at Masine fag Barita nu karapyag sas ngayuk taw.
46009013	O nunda yam nasaful te, sik taw tagfakamulun sas Tagbia fag Bale Dius sanya ginan wan nu gbul at fakonun, ay tagfakamulun sas fagirugan, e kwa sanya ginan.
46009014	Ay katanya yangay tam Fun at suguan te, tagfoyung at Masine fag Barita sanya ginan yangay nu gbul nu e fagayudanun.
46009015	Ay dewa katanya dakwa gfakamulun takatanya. Ay dakwa griruk sayu laman gfon am angku ay fanggubukun. Dewa au gakabulun wan, kwa get siginan ayu nusngewain, laman ban we gfe yud e tungkul ku fakamatungudunun.
46009016	Dewa katanya, dakdi kamatungudun nu gfoyung au at Masine fag Barita aroro Dius nasugu angku. Ay au wan at mafanyuan nu dakway nafoyung at Masine fag Barita.
46009017	Ay nu kamoyung au at Masine fag Barita nu magan tua fia sa ku amatanganan, namul au sik famayad. Ay nu nafabulunan au, kamoyung au aroro Dius nafatigwanan sangku.
46009018	Nu katanya, katatuy at famayad sa angku. Gfoyung au at Masine fag Barita yud e bayad sa angku, ay kwa gfakamulun ku fagmasineun dewa au sik takamoyung at Masine fag Barita.
46009019	Aroro dewa yud au nus nga sinu fag taw at fagsuguan, gafagsuguanan au fagayu taw laman ban kaugat nu ngayu ku nataban sas fagafanudun.
46009020	Ay gina au sis wa taw Udyu, ku ugali kata taw Udyu at ugali laman mafataban au anya sas fagafanudun. Dewa yud au gagbilugan ya Muisis at longan kaduge au gfadgaloan at ngay taw tagagbilugan Muisis at longan, kata kyangay gagbilugan Muisis at longan laman mafataban au anya sas fagafanudun.
46009021	Ay katanya yangay kaduge au gfadgaloan at yud Udyu fag ngay taw, at yud gfaning Muisis at longan, kata kyangay at yud Udyu fag ngay taw, laman mafataban au anya sas fagafanudun. At masuad, dakwa kamabo tam Dius at suguan nu bunway aroro gfaning au tam Fagtayukan at suguan.
46009022	Ay sat ngay mamomuy, kata kyangay anya mamomuy laman mafataban au at ngay mamomuy fag taw sas fagafanudun. Fagayu ku fakamulun gfaning au fagayu taw laman tiba bank taw umlangfe, dewa snga setaw fag balyawvtan.
46009023	Fagayu kanya gfakamulun au aroro sat Masine fag Barita, laman e kwa kyangay tam Fun at famonun.
46009024	Nasaful wam ngay taggudgunan, kanya tanan wa glagyu, ay dewa katanya sadi way at mabul at fon. Nu katanya famasinei fia nu glagyu am laman mabul ban am at fon.
46009025	At ngay nanggudgunan gfananad maksvn ay gfaragang at sadili laman mafabul sik sangbo takarasras. Ay dewa katanya, itam tagafanud, tam algan fagnamulun fag sangbo at yud tua ban karasras kabavn.
46009026	Nu katanya glagyu au sa sik matuyan fia fag fakadasugan, ay nu gfasuntukan au, kwa gfangulan ku suntuk sas tagmara.
46009027	Gfaidapan au ku bilug ay gfaragang au ku sadili aroro kwa kaylat nu sik fagaiyanun au nu ntabu ban au gfoyung sa ku ngay iba.
46010001	Ku ngay faduksay kaylat au nu nasaful am at kindasug sa tam ngay katungudan tagalo Muisis. Kanya fagayu nalo sas daga linyabu ay nadife Dagat Maraska.
46010002	Ay fagayu kanya kata nu nsurung tuga Muisis at tagadal, gina galo linyabu ay gina gdife dagat.
46010003	Ay fagayu taw naon sik fakonun siginans Dius,
46010004	ay nainum yangay sik mamam siginans Dius, siginans banwa fag gang tagalo kafag ngay taw, kanya fag gang Fagtayukan wan.
46010005	Dewa katanya tangayu baliwa Dius wa guseganan anya, ay kanya anbul sis talun at yud e taw.
46010006	At kindasug sanya fag ngay taw sik famasaful antam laman wa tam kaylat gfaning fagayu at mauri kata kafag ngay taw ebi at fakamulun.
46010007	Lag am gseg yud matuyan fag ngay fagsegan, kata ebi tiba at fakamulun. Kata at Rirukan te, Fagayu taw malunggung laman kon ay ginum, ay malindug laman kamasayaun.
46010008	Lag gfanugtug ay lag namatugtug kata ebi tiba at fakamulun. Aroro katanya way at fakamulun, sik menit anbul duak safulu e tuluk libuk taw.
46010009	Lag tam gfaskud tam Fun kata ebi tiba at fakamulun. Ay kanya fag ngay taw anbul aroro ule nagat anya.
46010010	Ay lag tam e fagyalongunun kata ebi tiba at fakamulun, nu katanya Dius at tagfamin fag tagbarita nafabul anya.
46010011	At kindasug sa kafag ngay taw sik famasaful sa tibak taw, ay at fagnarirukun laman gfoyung antam. Itam tagleleg yay katsi tagguyan fag ngay buknga.
46010012	Nu katanya mataganani tua nus nga sinu tagamatangan te, Maksvn kwan, laman di gatabanan sas asalanan.
46010013	Ya batang e ndasug famaskud sa ayu, fagayu taw at yud nadalan fag famaskud. Matuyan tam Dius, di gsugu ay fagyudun makatu fag famaskud. Nu bunway kanya gfon ayu sik fagmabitsugun gasfuan at famaskud laman mababo tuam.
46010014	Nu katanya, ku ngay fakesugun, ayayui siginan at ngay yud matuyan fag fagsegan.
46010015	Garingang au sayu kata sa sik mamatanganan, nu katanya, amatangani te, o matuyan ku longan.
46010016	Ansadi tam sas Fagtayukan at taguk nu nainum tam sanya fag taya gina tam gseg Dius, sa tam Fun at Yafun. Ansadi yangay tam sas Fagtayukan at bilug nu naon tam kafag sadik tinapay, o kin.
46010017	Fagayu tam kata tam sadik bilug aroro sanya ginan fag sadik tinapay nafasadi antam, aroro naafudan tam sanya ginan fag sadik tinapay.
46010018	Amatangani taw Israel. Kanya masadi nu gseg Dius gina kon at fanggalangun at nafon sas fagirugan.
46010019	Nataw ku longan at masuad. O glong au te, o e tungkul sik fakonun at nafon sas yud matuyan fag ngay fagsegan, ay o e tungkul yud matuyan fag ngay fagsegan.
46010020	Duan. Ku longan fia at masuad te, at ngay yud Udyu fag taw gfon at fanggalangun sas bara, bunwa sas Dius, ay kwa kaylat nu masadi am sas bara.
46010021	Wam mafafagdua nu ginum am sa tam Fun at faginuman ay sas bara at faginuman. Ay wam mafafagdua nu gfangon am sa tam Fun at fagfangonan ay sas bara at fagfangonan.
46010022	O kaylat tam gfauri Dius. O nu gamatangan am amabalyanan yap tam anya.
46010023	E glong te, Mafafakamulun ami nus nga setaw. Dewa katanya bunwa fagayu at mafagubuk antam. Dewa e glong te, Mafafakamulun ami nus nga setaw, bunwa fagayu tagfaksvn tam fagafanudun.
46010024	Dangay lamang ay sadili ay fagamatanganun, nu bunway amatangani yangay anggan ay iba.
46010025	Fagayu fakonun ay nabul siginans fungsuan oni wan ay lag am ginto ya laman wa gfamomuy ay amatanganan.
46010026	Aroro at Rirukan nalong wa te, Tam Fun gagbilug fagdaul daga ay fagayu tagsanya.
46010027	Ay sik yud gafanud nu nataban ayu te, fangoni, ay nu kaylat am nangalo anya, oni wan nusngewain at nafon ayu ay lag am ginto ya, laman di gfamomuy ay amatanganan.
46010028	Ay dewa katanya nu e nalong wa ayu te, Kanya nafon sas yud matuyan fag ngay fagsegan, lag am kon kafag fakonun laman ro di gfamomuy at nalong emu fag taw at amatanganan.
46010029	Ku longan at masuad bunwa ay amatanganan ang tua ay faduksay at amatanganan. Fagaba tibak taw glong angku te, Wain kafag taw at amatanganan fagfasalagun ku fakamulun.
46010030	Aroro gina au kon kafag fakonun nu gseg aktua Dius, wain tibak taw fakauriun ku fakamulun.
46010031	Nu katanya dewa am kon ay dewa am ginum ay nus nga setaw ay fakamulun, fauseganani Dius.
46010032	Dangay am gfataid nus nga sinu fag taw, dewa taw Udyu ay dewa taw Griegu, ay sas Dius at furuan.
46010033	Katanya yangay ku fakamulun, gugatan au gfauseganan sas fagayu taw sas fagayu ku fakamulun, aroro dakdi grvbvy ku sadili tungkul nu bunway grvbvy au at ke tungkul tua sas fagayu taw laman ban kafag taw umlangfe.
46011001	Faningi angku kata nu gfaning au Fagtayukan.
46011002	Guseganan au fia ayu, aroro gamatang tuam angku ay gfaning tuam ku ngay foyungan ayu.
46011003	Ay kaylat au nu nasaful am te, Fagtayukan wan mangama at Fun. Ay mangama, kanya wan mangena at fun, ay tam Dius wan Fagtayukan at Fun.
46011004	Fagayu mangama nu gdarangin ay nu gfasaful Dius at longan nu gtabun way at alfuyu, kanya gfauri way at alfuyu, at masuad te, Fagtayukan.
46011005	Ay fagayu mangena nu gdarangin ay nu gfasaful Dius at longan nu dway e fantabun at alfuyu kanya gfauri way at alfuyu, at masuad te, at tama. Kanya kata way nu e naufo at buk laman gfapla anya.
46011006	Ay sik mangena nu dway kaylat gtabun at alfuyu, faufoi wan at buk. Ay aroro sa sik mangena mapla way daul nu naufo at buk, at masine kanya nu gtabun at alfuyu.
46011007	Ay mangama wa masine gtabun at alfuyu aroro kanya wa Dius at aninu ay at fagusegananun. Ay sik mangena, kanya wan at tama at fagusegananun.
46011008	Aroro mangama wa nkawat siginans mangena nu bunway mangena siginans mangama.
46011009	Ay mangama wa nkawat laman sas mangena nu bunway mangena laman sas mangama.
46011010	Ay nu katanya at masine mangena nu gtabun at alfuyu laman at ngay tagbarita saful te, Mangena masine wa gdarangin ay gfasaful Dius at longan.
46011011	Dewa katanya sa tam fagmasadiun sa tam Fun, mangama ay mangena wa mesa masadilian.
46011012	Aroro mangena dewa nkawat siginans mangama, katsi mangama ansalug siginans mangena, ay fagayu nusngewain siginan tam Dius.
46011013	Amatangani te, o masine wan sik mangena nu gdarangin deyud e fantabun at alfuyu.
46011014	O nunda siginans fakasigadan taw at ugali gfalag ayu te, mapla sik mangama tagfaba at buk.
46011015	Ay dewa katanya sa sik mangena kanya wan at masine. Aroro Dius nafon anya at buk laman at fantabun at alfuyu.
46011016	Ay baliwan nu e gfabadbaboan yay sanya baliwa, katatuy way ku longan. Wami e ugali ya sas day takatatuy, ay anggan fagayu Dius at ngay furuan.
46011017	Katsi ku longan ayu dakwa guseganan ayu aroro nu maful am, gfauri wayam ayu, ay wa masine.
46011018	Taguna taguna ku nadungug, am fag furuan, nu maful am, gawayan am ay wa masadi ay amatanganan. Ay gafanud au sirut te, matuyan kanya fag barita.
46011019	Nasaful kwa te, katanya wam fia, wam gdiuganan laman umsaful te, sinu am at matuyan.
46011020	Ay nu maful am, ay fakonun bunwa tam Fun at Yafun.
46011021	Aroro galay am at sadi nu kon am ay ba fakonun wam gfadfanyaan ya ay tibak taw kalunus ay tibak taw galangu.
46011022	O nunda wam e bale. Sanyai way nu gfangon am ay nu ginum am. Gfalingun am Dius at furuan ay gfaplan wayam at yud e fakonun. Nataw ku longan sayu katsi. O guseganan au ayu. Duan, dakwa guseganan ayu.
46011023	Nafoyung au ayu ku nadungug siginan tam Fun te, Tam Fun Isus nabul sik tinapay ginanya fag yabi nu e namoyung anya sat mauri fag ngay taw.
46011024	Ay kanya naseg Dius ay nalungud ay nalong te, Tuy ku bilug laman sa ayu. Fakamuluni ban katatuy laman gamatang am angku.
46011025	Ay katanya yangay, nu ntabu wan at yafun, Isus nabul sik taya ay nalong te, Tuy fag taya tam bagu fag fakasadian sa ku taguk. Galay am ginum tuy, inumi laman gamatang am angku.
46011026	Aroro kayu ginan am kon ay ginum gfoyung am tam Fun at nabulanan anggan sia umdasug.
46011027	Ay nus nga sinu ban takon tuy fag tinapay ay taginum tuy fag mamam nu dway matuyan at fakamulun, kanya e asalanan sa tam Fun at bilug ay sat taguk.
46011028	Nu katanya galay am at sadi gina am ganangonun ay gananginumun amatangani ay sadili.
46011029	Aroro nus nga sinu takon ban ay taginum nu dyay fia nasaful tam Fun at bilug at masuad, kanya kon ay ginum faurianan sat sadili.
46011030	Katanya wa kayam ngayu mamomuy ay bilug, ay e fakasaitun, ay tiba nbul.
46011031	Ay baliwan nu gamatangan tam tam sadili, di ban tam gafaurianan.
46011032	Ay nu tam Fun wan taginsaful tam asalanan, kanya gatul antam laman ban di tam kadasug sas fagayu taw at faurianan.
46011033	Nu katanya, ku ngay faduksay, nu maful am laman kon tam Fun at Yafun, famanyani tua ay iba.
46011034	Ay sik taw nu kalunus, fangoni yap sit bale laman diam gafaurianan ginam maful. Ay tiba ku nadungug gfasine kyay ban nu ndasug au sanya.
46012001	Katsi sa man baliwa at Masine fag Falad at ngay nafon ku fagfayamagun. Ku ngay faduksay, kaylat au nu nyamag am fia kanya fagayu.
46012002	Saful wam te, ebi gina am yud yay gafanud, gfangafanud am sas nus nga setaw at yud maaringang fag fagsegan.
46012003	Ay glong au ayu te, nus nga sinu fag taw Dius at Masine fag Falad nu si tua anya, kanya di glong te, Fagumfaurianan Isus. Ay nus nga sinu fag taw wa yangay malong te, Isus tam Fun, at Masine fag Falad nu dway gtabanan anya.
46012004	At ngay famonun saman wa saman, ay dewa katanya, sadi wayk Falad at tagfon kanya fagayu.
46012005	Nu sik taw wan saman wayk balyawvtan nu gfaning Dius, dewa katanya sadi way tam Fun tam fagfaningan.
46012006	Nu sik taw wan saman wa saman fag fakamulun at nabul ay dewa katanya sadi way tam Dius tagfafakamulun sas fagayu taw.
46012007	Dius gfasure at Masine fag Falad sas galay at sadi, laman fagayu taw e tungkul.
46012008	Sat sadi at Masine fag Falad at nafon makatu gfoyung siginan tam Dius at mamatanganan fag foyungan, ay sa tibak taw at Masine fag Falad at nafon fagsafulun siginans Dius.
46012009	Ay sa tibak taw, at Masine fag Falad at nafon fagafanudun, ay sa tibak taw at nafon fagmabalyananun gfafia at ngay ke fakasaitun.
46012010	Ay sa tibak taw at nafon fagmakatuun gfakamulun at madulo fag fakamulun, ay sa tibak taw mafasaful Dius at longan. Ay sa tibak taw e nafon yangay ke fagmakatuun gtoglag te, Tuy siginan at Masine fag Falad at nafon, ay Tuy siginan way at mauri fag falad at nafon. Ay e nafon fagmakatuun garingang sa tibak fangaringang at yud katogdungug, ay tibak taw at fagmakatuun gfayamag kafag ngay fangaringang at masuad.
46012011	Ay dewa katanya sadi wayk Falad tagfafakamulun kanya fagayu, at nafon sas fagayu gfaning at fakaylatun.
46012012	Tam bilug sadi way ay ngayu at afud. Ay dewa ngayu at afud, kanya fagayu ansadi sa sik bilug. Ay katanya yangay Fagtayukan at bilug.
46012013	Aroro fagayu tam dewa taw Udyu ay taw Griegu, ay sik fagsuguan ay sik taw lang, ansurung tam laman masadi tam kata sik bilug. Ay Dius nafasakbo sa antam fagayu sadik Falad.
46012014	Aroro sik bilug dewa sadi, ngayu tua at afud.
46012015	Ay sik darafa nu nalong te, Bunkwa daluap, nu katanya, bunkwa sik bilug at afud, aroro katanya way, o kanya bunwa sik bilug ya at afud.
46012016	Ay sik talinga nu nalong te, Bunkwa mata, nu katanya, bunkwa sik bilug at afud, aroro katanya way, o kanya bunwa sik bilug ya at afud.
46012017	Ay fagdaul at bilug nu tanan way ro lang mata, tain ro kanya nu gdungug. Ay fagdaul at bilug nu tanan way ro lang talinga, tain ro kanya nu mayuk.
46012018	Ay Dius nafasine fagayu tam ngay bilug at afud kata at fakaylatun.
46012019	Ay fagayu nu sik afud way, tain ro kanya nu kangayan te, sik bilug.
46012020	Ay at matuyan, ngayu at afud dewa sadi at bilug.
46012021	Nu katanya, mata wa malong sas daluap te, Au kwe tungkul sa emu. Ay alfuyu wa yangay malong sas darafa te, Au kwe tungkul sa emu.
46012022	At matuyan, tam afud tam fagamatanganun te, Yud kabitsug tiba, kanya tua ngap karo fia tam fakaylatun.
46012023	Ay tam bilug at afud yud bangan mafanud kanya tua ngap karo tam fagalagaun fia masine. Ay at mapla fag ngay afud kanya tua fia tam fagfautun.
46012024	Ay si tam bilug at masine wan fag ngay afud wa tam ang ya kamasineun. Ay Dius gfasine si tam bilug at ngay afud at yud bangan masine laman kaugat nu masine,
46012025	laman wa gawayan fagdaul at bilug, nu bunway at ngay afud kedkesugan tua.
46012026	Aroro nu e fakasaitun way sik afud, fagayu afud e fakasaitun wan, ay sik afud nu guseganan tua, fagayu at afud guseganan yangay.
46012027	Ay am wan Fagtayukan at bilug. Ay galay am at sadi Fagtayukan wam at afud.
46012028	Tam Dius nafili tibak taw sit furuan, taguna at ngay nasugu, fadua at ngay tagfasaful Dius at ngay longan, ay at fatulu, takamoyung. Ay nafili yangay at ngay tagfakamulun at ngay madulo fag fakamulun, ay at ke fagmabalyananun gfafia at ngay ke fakasaitun, ay at ngay taggubuk, ay funan ay at ngay tagsaful garingang sa tibak fangaringang at yud katogdungug.
46012029	Bunwa fagayu taw sik nasugu, ay sik tagfasaful Dius at ngay longan, ay sik takamoyung, ay bunwa sas fagayu taw nu gfon fagmakatuun mafakamulun at ngay madulo.
46012030	Bunwa fagayu taw tagfafia at ngay ke fakasaitun, ay bunwa fagayu tagsaful garingang sik fangaringang at yud katogdungug, ay bunwa fagayu taw at mafayamag kafag ngay fangaringang.
46012031	Dewa katanya faksvni nu kaylat am gbul at tiba tungud fag famonun. Katsi gfoyung au ayu at tagtungud sas fagayu nu masine.
46013001	Dewa au saful fagayu taw ay anggan ngay tagbarita at fangaringang, nu dakway e fakesugun, au kata kway sik meglis fag tingting ay kata sik udlung nu gawang yud e masuad.
46013002	Ay dewa ro au makatu gfasaful Dius at longan, ay dewa ro au saful gfayamag at ngabasad fag longan, ay dewa ro au saful fagayu fagsafulun, ay dewa ro au mafafalin buksul aroro ku fagafanudun, ay nu dakway e fakesugun, au, kwe tungkul.
46013003	Dewa ro au nafon fagayu ku ramraman, ay dewa ro au nafon wan ku bilug laman nangirug, ay nu dakway e fakesugun, we tungkul sangku.
46013004	At ke fakesugun magwanta tua, ay malukme tua. At ke fakesugun di gfangalabian ay di kamatungudun.
46013005	At ke fakesugun di gugali at mauri, ay di kamasadiliun, ay di gfangadotama, ay di gamatangan dewa tibama nafauri anya.
46013006	At ke fakesugun wa guseganan nu nalag at mauri, kanya guseganan tua nu nalag at matuyan.
46013007	At ke fakesugun mafanyan tua gugat, ay gafanud tua gugat, ay e fagsegun tua gugat, ay gagwantan tua gugat.
46013008	Dewa ban katabu nu gfasaful Dius at ngay falongan, ay dewa ban karagang nu garingang sik ngay fangaringang at yud katogdungug, ay fagsafulun kalyam ban, dewa katanya, fakesugun wa ban e fakatabuan kabavn.
46013009	Katsi tam fagsafulun tiba yay lang, ay nu gfasaful Dius at ngay longan, tiba yay lang.
46013010	Ay nu ndasug ban at yud e kurang, kalyam wa ban at ke kurang.
46013011	Ebi gina au sisian yay, nu garingang au, kata kyay sik sisian, ay ku amatanganan kata yay sik sisian at amatanganan, ay nu gtogdungug au, kata yay sik sisian nu gtogdungug. Ay katsi nu mafagtainan kwan naubun kwan sisian at ugali.
46013012	Aroro katsi nu glag tam Dius, malikbug yay kata yay nu nadama tam sa sik salaming, ay nu ndasug ban tibak menit dumaddamaan wa ban tam fia matuyan. Katsi ku fagsafulun sa baliwas Dius tiba yay lang, ay ginanya ban sumaful kwan fagdaul kata Dius nu gsaful angku.
46013013	Ay katsi tuy fag tulu sanya yay gugat: Fagafanudun, ay fagsegun ay fakesugun. Ay tuy fag tulu tagtungud, fakesugun tua.
46014001	Nu katanya, fakesuguni ay fagfaningun. Ay aylati mandi at Masine fag Falad at famonun, kaugat wa kaugat nu gfasaful am tam Dius at ngay longan.
46014002	Tagaringang sik fangaringang at yud katogdungug, bunwa taw at fagfakamatoanun nu bunway Dius, aroro we taw gtogdungug kafag longan, dewa katanya at Masine fag Falad ggubuk nu garingang at masuksuk fag longan.
46014003	Ay tagfasaful tam Dius at ngay longan kanya garingang tagfaksvn fagayu taw at fagafanudun, ay tagfasun at ngay amatanganan.
46014004	Tagaringang sik fangaringang at yud katogdungug, at fagfaksvnun at sadili way lang, ay tagfasaful Dius at longan kanya gfaksvn tua fagdaul at furuan.
46014005	Kaylat au nu garingang am fagayu sik ngay fangaringang at yud katogdungug. Ay dewa katanya, gtungud yay nu kaylat au nu gfasaful am Dius at ngay longan. Tagfasaful Dius at longan gtungud yay tagaringang sik ngay fangaringang at yud katogdungug, nu dway e gfayamag at longan at masuad, laman ggubuk at furuan nu kaksvn.
46014006	Ku ngay faduksay, nu ndasug au sanya ay nu garingang sik ngay fangaringang at yud katogdungug, o ku longan e tungkul sayu. Duan. Laman e tungkul sayu ku longan, ku fagnamoyungun ayu ang yakman Dius at nafasure sa angku fag foyungan ay fag fagsafulun, ay Dius at longan, ay sik famasaful.
46014007	Sik famawangun katas tulali ay sarado wa gleleg, ay nu dway nafabadbalian at awang, tain ro nu kasaful at ruri.
46014008	Sik tagbudyung nu dway mayamag nu gbudyung, tain ro at ngay famawayan nu gsaful te, Falganani wan laman namawayan wam.
46014009	Katanya yangay, tain ro fagayu taw nu gsaful am longan at masuad nu garingang am sik fangaringang at yud katogdungug, kafag ngay taw nu dway natogdungug. Kata way lang nu garingang am sas tagmara.
46014010	Ngayuk fangaringang sas fagdaul daga, ay galay at sadi e masuad.
46014011	Ay baliwan, nu dakway saful ku fakamatoan fag taw at fangaringang, wami gtodtogdungugan.
46014012	Ay aroro kaylat wam daul gyabulun at Masine fag Falad at famonun, nu katanya ugatani nu namul am at famonun tagfaksvn at furuan.
46014013	Aroro katanya, at masine sik taw tagaringang sik fangaringang at yud katogdungug, darangini tua laman Dius gfon yangay anya sik fagsafulun gfayamag.
46014014	Ay nu gdarangin au sa sik fangaringang at yud katogdungug, ku falad tagdarangin, ay dewa katanya ku amatanganan we tungkul.
46014015	Nu katanya nataw at masine ku fakamulun. Gdarangin au sa ku falad, ay gdarangin kyangay sa ku amatanganan. Ay galubad au sa ku falad, ay galubad kyangay sa ku amatanganan.
46014016	Nu guseganan o sas Dius nu sa way am falad, nus nga sinu fag taw tagsanya at yud e fagsafulun katanya, tain ro nu glong te, Matuyan wa fia. Aroro kanya wa natogdungug am longan.
46014017	Ay aroro at matuyan, guseganan mandi o sa tam Dius, ay dewa katanya we tungkul sanya fag taw.
46014018	Guseganan au sa tam Dius te, gtungud yay ayu fagayu nu garingang au sik ngay fangaringang at yud katogdungug.
46014019	Ay dewa katanya nu si was bale fakafulan, ku fakaylatun ku foyungan lima wayk longan laman ro mayamag fia sa ayu, ku amatanganan kanya gtungud yay nu masine nu nafoyung au tangayuk longan sa sik fangaringang at yud katogdungug.
46014020	Ku ngay faduksay, dangay am kata sik sisian ay amatanganan. Ay nu gamatangan am sas fagmauriun, katai way sik bagu kasalug, ay ay amatanganan mafagtainani tua.
46014021	Kata tuy at Rirukan te, Tam Fun nalong te, Namaaringang kban sanya fag furuan siginan tibak taw tagsaman at fangaringang, ay siginan tibak taw tangayayu fag talun namoyung kyangay ban sanya fag furuan, ay dewa katanya kafag ngay taw wa kaylat gdungugan ku longan.
46014022	Kaya katanya, mayamag wa te, ngay fangaringang at yud katogdungug, sik fakatoglagan way sat yud gafanud fag ngay taw te, Dius si wa ayu. Bunwa sa tagafanud fag ngay taw at fakatoglagan. Ay at fagfasafulun tam Dius at longan, kanya sik fakatoglagan sat ngay tagafanud, bunwa sat yud gafanud fag ngay taw at fakatoglagan.
46014023	Nu katanya, gina am maful sis bale fakafulan ay fagayu taw nu garingang sik ngay fangaringang at yud katogdungug, ay nu e ndasug sanya sik taw at yud gafanud ay at yud saful takatanya fag fagsafulun, o nunda ro wa glong te, Kata wayam sik tagfansaful.
46014024	Ay fagayu am nu gfasaful am Dius at ngay longan ay sik taw at yud gafanud ay yud e fagsafulun nu ndasug sanya, kafag taw sumaful te, Sik tagasalanan au, ay gamatangan at sadili aroro fagayu at nadungug.
46014025	Ay kafag taw sumaful at masuksukan at amatanganan. Ay kanya umlub, ay sumeg tam Dius te, Anud Dius gufud wa fia ayu.
46014026	Ku ngay faduksay, nataw katsi kanya fagayu at masuad. Nu maful wam, galay am at sadi saman wa saman ay buba. E galubad, ay e gfoyung sad furuan, ay e gfoyung sik longan Dius at nafasure sa anya, ay e garingang sa sik fangaringang at yud katogdungug, ay e gfayamag kafag fangaringang at masuad. Fagayu tuy fakamuluni laman gfaksvn sanya fag ngay tagafanud.
46014027	Ay nu e gfoyung sa sik fangaringang at yud katogdungug, sabv ro duak taw ay tuluk taw gungbusan, ay at masine e gfayamagi tua at ngay longan.
46014028	Ay nu dway e gfayamag ya, at masine kanya nu maragangani way lang lag garingang ya sis bale fakafulan ay at fagkamatoanun ang yakman lang at sadili ay Dius.
46014029	Ay kaduge duak taw ay tuluk taw garingang laman gfasaful Dius at longan, tibak taw amatangani way lang te, o matuyan.
46014030	Ay at sadi at malunggung sanya nu kaylat gfasaful Dius at longan, at masine at taguna gfoyung nu maragangan wan.
46014031	Aroro fagayu am masine tua nu gsadsadian am gfasaful Dius at ngay longan, laman fagayu taw sumaful ay umkaksvn tua at amatanganan.
46014032	Sik tagfasaful Dius at longan at masine fae bukngai tua tibak taw at ke fagyafasafulunun.
46014033	Aroro tam Dius at ugali bundi lang at mafanggaygayan nu bunway ang tua fagmanabayanun. Katanyai tua at masine fagayu Dius at ngay nafamili fag ngay furuan at ugali.
46014034	Ay fagayu mangena masine nu maragangan way gina maful sis bale fakafulan. Aroro sas mangena we suguan tagfoyung, nu bunway faningi tua kata at kinriruk sis Muisis at longan.
46014035	Ay kanya nu kaylat e fagyasafulunun, intoi yap sat tama nu ndasug sat bale, aroro mapla way sik mangena nu garingang gina sisad bale fakafulan.
46014036	Malgau gamatangan way am manga te, siginan way ayu Dius at longan, ay man nga gamatangan am te, am way at nabul.
46014037	Ay nus nga sinu fag taw tagamatangan te, Sik tagfasaful au Dius at longan ay e famonun au siginan at Masine fag Falad, at masine kanya nu gsaful te, ku rirukan sa ayu tam Fun tua at suguan.
46014038	Ay nus nga sinu fag taw nu dway gamatangan tua katanya, lag am gamatangan ya anya.
46014039	Nu katanya, ku ngay faduksay, aylati mandi nu gfasaful am Dius at ngay longan, ay lag am gsalag nu e kaylat garingang sa sik fangaringang at yud katogdungug.
46014040	Ay baliwan fagayu nusngewain fakamuluni at kasakan ay at masine fag balyawvtan.
46015001	Katsi ku ngay faduksay, gfamatang au ayu ku nafoyung sayu fag Masine fag Barita, ay nafaning ay ay fagafanudun at fagsarigan.
46015002	Siginan at Masine fag Barita nlangfe am, nu maksvn tua nu gfatawad am ku ngay foyungan ayu. Nu dway katanya, we tungkul ay fagafanudun.
46015003	Ay nafoyung au ayu at tiba tungud at mafanud, ay kanya yangay ku nadungug te, Fagtayukan anbul aroro tam asalanan, kata at Rirukan.
46015004	E nanamoli anya, ay sis fatuluk menit, Dius nafadog yay gleleg anya kata yangay at Rirukan.
46015005	Ay kanya nsure sas Pedru, ay anggan sat labi duak Nasugu.
46015006	Ay sanya ginan kanya nsure yangay sa sik ngay tagafanud gina maful, malgau gtungud yay limak sandan. Ay tangayu gleleg yay dasug katsi, ay tibak taw anbul wan.
46015007	Ay kanya nsure yangay sas Santiagu ay anggan sas fagayu at Nasugu.
46015008	Ay sa oma tagguyan tagguyan, nsure yangay anggan sangku, kata au sik sisian nu kasalug yud si fia at fangasalugan fag menit.
46015009	Aroro au wan at yud e tungkul sas fagayu Nasugu, ay kwa masine ya kangayan te, sik nasugu, aroro nafauri au Dius at furuan.
46015010	Ay dewa katanya aroro siginan tam Dius at fagmagalangun, sik nasugu kyangay, ay di nfangulan Dius at nafon angku, nu bunway naugatan au nafakamulun gtungud yay ku ngay ibama at nafakamulun, dewa katanya bunwa siginan ku sadili kamakatuan, nu bunway siginan tam Dius at fagmagalangun sa angku.
46015011	Dewa angku ay ku ibama at foyungan, katanya yay em foyungan, ay katanya yay ay fagafanudun.
46015012	Ay katsi nu nafoyung ami te, Dius nafadog yay gleleg Fagtayukan, wain am tiba ay faglongun te, Wa ban gfadog ya gleleg at ngay kinbul.
46015013	At matuyan Dius nu dway ban gfadog ya gleleg at ngay kinbul, wa ro nafadog ya naleleg Fagtayukan.
46015014	Ay nu dway nafadog naleleg Fagtayukan, we tungkul em foyungan, ay anggan ay fagafanudun wa yangay e tungkul.
46015015	Ay nu katanya way, sik takamuag way ami sa baliwas Dius. Aroro nafatuyan ami te, Dius nafadog gleleg Fagtayukan, ay kanya wa mangaro matuyan nu anud way fia te, at ngay kinbul nu dway ban gdog ya gleleg.
46015016	Ay Dius nu dway ban gfadog ya gleleg at ngay kinbul, satu ro wa yangay nafadog naleleg Fagtayukan.
46015017	Ay nu dway nafadog ya naleleg Fagtayukan, wa ro am nlakwi siginan ay ngay asalanan, ay ay fagafanudun we tungkul.
46015018	Ay saman kanya, satu ro fagayu at kinbul tagafanud sas Fagtayukan namin wan.
46015019	Tam fagsegun sas Fagtayukan nu katsi way lang fag leleg, itam wan at afanyuan sas fagayu taw.
46015020	Ay aroro at matuyan fia, Dius nafadog yay gleleg tam Fagtayukan sik fatuyanan te, gfadog yay ban gleleg at ngay kinbul.
46015021	Nus nga setaw fakabulun nu ndasug siginan sadik taw, katanya yangay siginan sadik taw, Dius gfadog yay ban gleleg fagayu taw.
46015022	Aroro nus nga setaw fagayu taw nu e fakabulun aroro siginan at fagmasadiun sas Adan, katanya yangay ban Dius ban gfadog yay gleleg fagayu taw aroro siginan at fagmasadiun sas Fagtayukan.
46015023	Ay baliwan ban Dius e filian buknga nu gfadog gleleg galay sik taw, Fagtayukan taguna, ay sanya ginan, Fagtayukan nu ndasug, fagayu tagafanud sa anya gdog yangay gleleg.
46015024	Kadasug wan at fakatabuan, tam Fagtayukan nu ntabu ban nu gbabo fagayu funan ay tagfangguna ay mabalyanan sas fanfalad, ay gfon wan sa tam Dius tam Mama fagmafagtainanun.
46015025	Aroro Fagtayukan namagtainan nu dyakmay ban Dius nafasa at daga darafa at ngay fawayan.
46015026	Fakabulun at tagguyan fag fawayan at fagnamaboun.
46015027	Kata tuy at Rirukan te, Fagayu nusngewain Dius nafasa wat daga darafa. Ay dewa katanya nu nalong te, Fagayu nusngewain, mayamag te, ginanya wa magamut fagayu nusngewain ay tam Dius, at nafasas Fagtayukan at daga darafa fagayu nusngewain.
46015028	Ay fagayu nu si was Fagtayukan at daga fagmabalyananun, katanya yangay Taw at Baguama nu sas Dius at daga fagmabalyananun, at nafon anya fagayu nusngewain sat daga fagmabalyananun, laman Dius tiba tungud tagfagtainan fagayu.
46015029	Nu dway katanya, nataw at tungkul at ngay taw at fagnangasurungun aroro sat ngay kinbul. Nu matuyan te, Dius wa ban gfadog ya gleleg at ngay kinbul, wain yay at ngay taw at fagnangasurungun aroro sa anya.
46015030	Ay ami, wain yay em fagsiun yay gugat sad fagmalimun.
46015031	Kayu menit si kwas fakabulun, ku ngay faduksay. Nafoyung au sayu katanya aroro guseganan au ayu sas Fagtayukan Isus tam Fun.
46015032	Ku fagfawayanun fag idu daul sas furuan Efesu nu sa way langs taw at algan we tungkul sangku o kin. Nu matuyan te, Dius ban wa gfadog ya gleleg at ngay kinbul, at masine nu gfaning watam at nalong te, Gfangon yakman tam, ay ginum yakman tam, aroro balabag kabul watam.
46015033	Lag am gadayan. Aroro tagfaudgufudan at mauri gfauri at masine fag ugali.
46015034	Fakatanyaun, afolii sat masine fag amatanganan, ay ubuni wan ay asalanan. Am tiba wam saful Dius. Nafoyung au ayu katanya laman gfapla ayu.
46015035	Fagaba e ginto te, Tain ban manga nu gfadog gleleg at ngay kinbul. Tain ban fia at bilug nu nadog wa naleleg.
46015036	Am at yud e amatanganan. Nu natanum sik bvtang, kanya ya gtugbung nu dyakmay nbul taguna at natanum fag bvtang.
46015037	At fagtanumun kalam bunya sik fun kayu gbia nu bunway bvtang yay lang katas fare ay e tiba yak bvtang.
46015038	Dius wan tagfon at bilugan sanya fag bvtang, kata at fakaylatun, ay galay sik bvtang e sadili mandi bilugan.
46015039	Dius at awatan tagleleg saman wa saman at faknul. Saman wan taw at faknul ay fagalagaun at faknul, ay saman yangay manuk tungud at faknul ay albon at faknul.
46015040	E bilug sas banwa fag bilug, ay e bilug ste swa daga fag bilug, ay saman wan tagsis banwa fag bilug at fagmasineun, ay tagste swa daga fag bilug at fagmasineun.
46015041	Tam menit nu mayamag saman wa tam magdanun nu mayamag, ay anggan sadik galeme nu mayamag saman tua tibak galeme at yamag.
46015042	Ay katanya yangay ban at ngay kinbul nu nadog naleleg. At nafoli sas fagfolian fag bilug kadan way, ay dewa katanya tagdog ban gleleg fag bilug di ban kadan ya kabavn.
46015043	Nu e nanamoli way sik bilug yud e fagmasineun e gfaleleg ban sik bilug ke fagmasineun. Ay nu e nanamoli way sik mamomuy fag bilug e gfaleleg ban sik mabitsug fag bilug.
46015044	Nu e nanamoli way ste swa daga fag bilug, e kafulo ban tagsis banwa fag bilug. Nu e bilug way ste swa daga, e tagsis banwa fag bilug yangay ban.
46015045	Kata tuy at longan sit Rirukan te, Taguna fag taw, Adan, Dius naawat ay nafon anya at leleg, ay tagguyan fag Adan, tam Isus, tagfaleleg fag falad.
46015046	Ay bunwa fanfalad fag bilug taguna nu bunway tagste swa daga fag bilug taguna, ay sanya ginan kadasug wan tagsis banwa fag bilug.
46015047	Taguna fag Adan tagste ginan ways daga aroro at fangawat siginans daga, ay at faduak Adan siginans banwa.
46015048	Ay fagayu taw tagsiginan ways daga kata Adan nu nkawat siginans daga. Ay siginans banwa fag taw kata Fagtayukan tagsiginans banwa.
46015049	Nus nga setaw nu kata tam at kinkawat daga fag taw, umkata yangay ban tam tagsiginans banwa fag taw.
46015050	Ku ngay faduksay, ku longan at masuad te, Dius wa ban gfagamut sat fagfagtainanun tam bilug ste swa daga. Ay takadan fag bilug wa yangay magbilug leleg at yud e fakatabuan kabavn.
46015051	Dungugani, sik masuksukan gfoyung au ayu te, bunwa ban tam fagayu takabul, ay dewa katanya umtubus ban tam fagayu.
46015052	Ay ginanya way sirut kaduge sik liplip gasfuan sik budyung, at awang tagguyan, nu nauyup at famudyung, Dius gfadog yay gleleg at ngay kinbul ay wa ban gdog ya kabul. Ay itam tagleleg yay, Dius gtubus yangay ban antam.
46015053	Aroro at takadan fag bilug nangatubus at yud ban kadan, ay at takabul fag bilug nangatubus at yud kabul.
46015054	Ay at takadan fag bilug nu ntubus wan sat yud kadan, ay at takabul fag bilug nu ntubus wan sat yud kabul fag bilug, nakata wa at Rirukan te, Fakabulun, nababawan wan.
46015055	Fakabulun, dada wan am famabo. Fakabulun, dada wan am ganga.
46015056	Asalanan tagfon ganga sas fakabulun, ay Muisis at longan tagfon fagmabalyananun sas asalanan.
46015057	Ay dewa katanya guseganan tam sas Dius aroro nafon antam at famabo siginan tam Fun Isus Fagtayukan.
46015058	Nu katanya ku fakesugun fag ngay faduksay, faksvni ay amatanganan, dangay am glamlamangan. Maseganamai tua kabavn nu gfakamulun am tam Fun at fakamulun, dakngani saful am te, wa ban kumfangulan ay nalufuyan gina am gfaning tam Fun.
46016001	Ay nu sa man baliwa ay fanggubukun sa tam ngay faduksay sas talun Udea, fakamuluni kata ku suguan sa sangay furuan sas Galasia.
46016002	Kayu linggu fag menit, galay am at sadi fasamani wan ay fanggubukun kafanud ay fagmakatuun, ay nu gfaful am lag gfanya ya gina au ndasug sanya.
46016003	Ay nu ndasug kban sanya, gfon kban ku rirukan sa ay nafili fag ngay taw laman gbuba ban ay fanggubukun sas furuan Erusalem.
46016004	Ay nu masine au wa yangay ban taglo, ay ay nasugu fag ngay taw nangalo ban angku.
46016005	Ay gina kban siginans talun Masidunia, ku algan gtaglayun au nandalan ayu sanya.
46016006	Ngaduge kban sirut nu sanya au. Malgau sanya gfalangfe kwa ban abagat, laman nu galoun kwa ban mafagubuk tuam angku nus nga nday ban nu gtaglayun au siginan ayu.
46016007	Ay kwa kaylat nu nandalan au lang sanya. Ku fakaylatun gbanwan au sirut sanya, tam Fun nu kaylat.
46016008	Ay ku algan gbanwan kyay sirut sis furuan Efesu, gfalangfe kyay kafag yafun daul at ngayan Tagsis Falimak Safuluk Menit fag Yafun.
46016009	Aroro ngayu takaylat gdungugan ku foyungan, ay ngayu yangay tagsalag angku.
46016010	Ay Timuteu nu ndasug sanya, famanabayani anya. Aroro anggan kanya gfakamulun yangay sa tam Fun kata angku.
46016011	Dangay am gfalingun anya, nu bunway gubuki tua anya laman mabayan tua nu kafoli stae sa angku, aroro gfanya au anya gadgaloan tiba yak faduksay.
46016012	Ay nu sa man tam faduksay Apulus, maksvn nu nalong au sa anya te, masine nu nansibo ayu sanya gadgaloan tibak faduksay. Dewa katanya ya kaylat sanya. Gina ya ban anke buknga nu nansibo ayu.
46016013	Am, mafalganani fia, ay maksvni tua sa ay fagafanudun, magarasi tua ay dangay am guigan.
46016014	Fagayu ay fagnamakamulunun fakamuluni gasfuan fakesugun.
46016015	Nasaful wam Estefanas fag bale taguna gafanud sis talun Akaya, kanya mafalganan tua nu ggubuk tibak tagafanud. Ku ngay faduksay, maksvn nu glong au sayu te,
46016016	faningi tua takata kanya fag ngay taw, ay anggan sat ngay fadgaloan taginlufuyan gfakamulun.
46016017	Guseganan au daul Estefanas, Furtunatu ay Akaiku at nadasugan, aroro kanya nafakamulun ay fagyudun makatu.
46016018	Kanya wan at nafasun angku, katanya yangay anggan ayu. At masine nu kesug am takatanya fag ngay taw.
46016019	Siginans furuan Asia at ngay taw glong ayu te, O mabayan tuam unu. Ay anggan Akila ay Prisila gasfuan at ngay faduksay takaful sat bale, glong ayu aroro ay fagmasadiun sa tam Fun te, O mabayan tuam unu.
46016020	Ay anggan tagste fagayu tam ngay faduksay glong ayu te, O mabayan tuam unu. Kamatoani tua fia sas galay at sadi at mafafanyuanan fag ngay kamatoanan.
46016021	Au wa fia Pablu at nariruk tuy fag longan.
46016022	Fagumfaurianan ban nus nga sinu fag taw at yud kesug tam Fun. Em Fun, adasugi wa nangus.
46016023	Sumawa nangus ayu tam Fun Isus at fagmagalangun.
46016024	Si wa nangus fia ayu fagayu ku fakesugun siginan tam fagmasadiun sas Fagtayukan Isus. Katanya wa nangus fia.
47001001	Au, Pablu at nariruk tuy. Fagtayukan Isus at nasugu angku kata Dius at fakaylatun. Ay ste yangay tam faduksay Timuteu. Griruk ami sa ayu, Dius at furuan sis Kurintu, ay sas talun Akaya Dius at ngay nafamili.
47001002	Dius tam Mama ay tam Fun Isus Fagtayukan at fagmagalangun ay at fagmanabayanun sumawa nangus ayu.
47001003	Segi Dius, tam Fun Isus Fagtayukan at Mama, at mafangafanyu fag Mama. Siginan Dius fagayu famasun.
47001004	Kanya wan tagfasun antam tam ngay naidapan, laman mafasun yangay tam fagayu at ke fagidapun, kata tam nabul siginans Dius fag famasun.
47001005	Nus nga seyu em nadalan fag fagidapun aroro siginan em fagmasadiun sas Fagtayukan, kayu yangay fia nia em nabul famasun siginan anya.
47001006	Em ngay naidapan, kanya gfasun ay gfalangfe ayu. Dius nu nafasun tua emi, kanya sik famasun yangay ayu, laman mafasun ami fia ayu nu nadalan ban am fagidapun kata em nagdalanan.
47001007	Maksvn em fagsegun sa baliwa ayu, aroro nasaful wami te, nus nga setaw nu nsadi am sa em fagidapun e gfasun yangay ban anggan ayu kata nu e nafasun emi.
47001008	Em ngay faduksay, kaylat ami gfadungug ayu em ngay nadalan fagidapun gina ami sis talun Asia. Maksvn wa maksvn em nadalan, at kaksvnan arvs wami e fagsegun ya te, gleleg yay ban ami.
47001009	Nu glong ami gakabulun wami. At masuad laman wami gafanud sa em sadili nu bunway laman gafanud tua ami sas Dius, kanya tagfadog gleleg at ngay kinbul.
47001010	Ay Dius nafalangfe yay emi dewa matuyan wa te, fakabulun wan, ay gfataglayun yay nu gfalangfe emi. Ay namaksvn fia em fagsegun te, Dius gfalangfe yay ban emi,
47001011	ginam ggubuk emi siginan ay ngay darangin. Nu katanya, ngayu ban tagseg Dius aroro at masine at nafon emi, at famalus ay ngay darangin.
47001012	Kamatungudun ami te, masine em amatanganan. Gugali ami gugat ste swa daga, ay kaugat wa sa ayu, at yud e malong ay at matuyan. Ay Dius at fagmagalangun tagtaban emi, bunwa ste swa daga at fagmamatanganun.
47001013	Em fagrirukun ang yakman lang ay fagmatapun ay ay fagtogdungugun. Ku fagsegun daul nu gtogdungug am fia em longan,
47001014	dewa yam fia gtogdungug angku. Fakatanyaun laman e fakamatungudunun ban am emi gina tam Fun Isus andasug fag menit, kata nu kamatungudun ami ayu.
47001015	Aroro gafanud au fia katanya, ku algan glo kban taguna sayu laman kaksvn ay fagusegananun.
47001016	Ku fasadan nandalan au sa ayu gina kban sas talun Masidunia, ay nu siginan kbans Masidunia kafoli kyangay sa ayu laman ggubuk ban am angku nu sa kbans talun Udea.
47001017	O katsi gfabadbalian au ku amatanganan. O ku fasadan ste way swa daga fag balyawvtan. O ku longan at masuad te, Glong au te, Sabv. Ay aroro mangaro duan.
47001018	Duan. Aroro nus nga setaw Dius nu matuyan tua, katanya yangay ku longan ayu, wami glong te, Sabv ay Duan.
47001019	Au ay Silas ay Timuteu, em foyungan, Dius at Baguama, Isus Fagtayukan. Ay em foyungan bunwa Sabv, ay abandi ban nu Duan way. Nu bunway Isus yud gbadbalian Dius at kinan.
47001020	Aroro Isus wan tagfafasludan fagayu Dius at fatuyanan. Ay nu katanya siginan anya, mafauseganan tam sas Dius te, Matuyan.
47001021	Ay Dius wan tagfaksvn emi ay ayu, siginan tam fagmasadiun sas Fagtayukan, ay kanya yangay at nafasaman antam.
47001022	Dius nafatuyan te, Itam Dius watam at ngay taw. Ay nafon antam at Masine fag Falad sa tam basad, kanya tagfatuyan te, kafasludan wa ban fia Dius at famatuyan.
47001023	Dius wan ku tagfatuyan, ay nasaful wan ku amatanganan. Ku fagyudun ndasug sanya, laman di gfabaluanan ayu.
47001024	Em fakaylatun wami namagtainan ayu sas fagafanudun, nu bunway ami ang waymi lang taggubuk, laman guseganan tuam, aroro maksvn ay fagafanudun.
47002001	Namatangan au te, toyap ku nadog nansibo ayu laman dakdi namabaluanan ayu.
47002002	Aroro nu namabaluanan kway ban ayu, sinu ya ban tagfasun angku. O nunda bunwa am ku nafabaluanan tagfasun angku.
47002003	Katanya ku longan si ku rirukan, laman nu kadasug au sanya kwa ban anbalu siginan sangay taw tagfauseganan nangus angku. Aroro natuyan kwa te, ay fagusegananun tagfauseganan ban angku.
47002004	Ay gina au griruk sayu, sa ku amatanganan gafanawa au daul, ay kabalu au, ay maksvn nung au galiasun. Ku fagnarirukan sayu dakwa gfabaluanan ayu, nu bunway laman gfatoglag au ayu te, maksvn tua nu kesug au ayu.
47002005	Nu e nafabaluanan sas nusnga sinu, bundi lang sangku kanya at fagfabaluanan, nu bunway anggan tua sayu fagayu, laman kwa gfaksvn ku longan.
47002006	Tangayu am at nafaurianan kanya fag taw. Ay katsi, diwan ro ay faurianan sa anya.
47002007	Katsi masine nu gfalyam wam at asalanan ay nu gfasun wam anya laman kanya wa nkaksvn at fakabaluun.
47002008	Ay maksvn nu glong au ayu te, falagi anya te, kesug wam anya.
47002009	Aroro katanya yangay at masuad at sadi ku rirukan sayu ebi, laman sumaful au te, galo am fia masine fagayu ku foyungan ayu.
47002010	Nus nga sinu at ke asalanan ay nafalyam, nafalyam kyangay. Nu gfalyam au gfakamulun au sas Fagtayukan at daga salubangan aroro sayu,
47002011	laman di tam gadayan Satanas at fakamulun. Aroro saful watam at fakaylatun gfakamulun.
47002012	Gina au ndasug sas furuan Truas laman namoyung at Masine fag Barita sa baliwas Fagtayukan, tam Fun nafon angku sik buknga laman gfakamulun au takatanya.
47002013	Ay dewa katanya, dakwa mabayan aroro kwe nalag sanya ku faduksay Titu. Ay nalo kwa sanya ginan fag furuan ay gtaglayun kwa glo sas Masidunia.
47002014	Guseganan tam sas Dius aroro kanya gfosuk tua gugat emi sas Fagtayukan at famabo aroro em fagmasadiun sa anya. Ay siginan emi Dius nafarapyag at masine fia fia nu kaayuk sas nus nga nday fag talun, nu gtoglag Fagtayukan.
47002015	Gfarapyag wami nu gtoglag Fagtayukan kata watam sik masine fag famaebakayuk Fagtayukan at nafon sas Dius. Kanya fag ayuk karapyag sa sangay taw takalangfe, ay sa sangay taw tagakaminun.
47002016	Sa tagakaminun fag ngay taw, kata wami sik ayuk tagtaban anya sas fakabulun ay faurianan. Ay sa takalangfe fag ngay taw, kata wami at tagfon leleg fag ayuk. Sinu at mafafakamulun takatanya.
47002017	Aroro wami kata tibak taw at tagfalao Dius at longan. Nu bunway aroro Dius waymi at fagfatigwanan, kamoyung ami fia matuyan sat daga salubangan, sa em fagmasadiun sas Fagtayukan.
47003001	O gamatangan am te, kamatungudun ami sa em sadili. O em fakaylatun nu gbuba ami tibak taw at rirukan taglong te, ami matuyan ami fag takamoyung, kata tibak taw at fakamulun. Duan.
47003002	Am wa fia em rirukan, at kinriruk sa ay amatanganan, laman fagayu taw mafatap ay sumaful te, ami Dius tuami at nasugu.
47003003	Am wa fia at mayamag Fagtayukan at rirukan at nafabuba sa emi. Kanya anriruk bunwa fanriruk at nariruk nu bunway at tagleleg fag Dius at Falad, at nariruk. Bunwa sas dalifi nu griruk, sa tuas taw at amatanganan.
47003004	Mafafalong ami katanya aroro em fagafanudun sas Dius siginans Fagtayukan.
47003005	Nu em sadili way, wami glong te, e fagmakatuun wami. Em fagmakatuun siginan tuas Dius.
47003006	Kanya wan at nafon emi fagmakatuun laman ami tagfakamulun sat bagu fag fakasadian, bundi takata Muisis at rirukan, nu bunway siginan tua at Masine fag Falad. Aroro at rirukan at fungfung fakabulun way, ay at Masine fag Falad kanya tagfon tua leleg.
47003007	Muisis at longan at kinriruk sas dalifi, dewa guli way sas fakabulun, e fagmasineun yangay. Ay taw Israel wa madama ya Muisis at mata, aroro masulo daul, dewa gakalyamun wan.
47003008	Nu katanya kaugat yay at Masine fag Falad at foyungan nu e fagmasineun.
47003009	Nus nga setaw at taguna fag fakasadian at nafosuk fakabulun, nu e fagmasinuen yay, gtungud yay nu masine at bagu fag fakasadian at natap antam te, kata tam sik taw at yud e asalanan.
47003010	Fakatanyaun, mafafalong tam te, at dan fag fagmasineun nalyam wan, aroro Fagtayukan gtungud yay kafag fagmasineun.
47003011	Kafag fakasadian at kinalyam nu e fagmasineun tua, kaugat wan at yud kalyam fag fakasadian nu e fagmasineun.
47003012	Aroro e fagsegun tua tam katanya, mabitsug tua tam amatanganan.
47003013	Itam, di tam kata Muisis, at natabun at mata laman ngay taw Israel wa nalag at ke tagakalyamun fag masulo.
47003014	Ay dewa katanya taw Israel kamaogatun way at amatanganan, fakatanyaun anggan katsi kata nu e fantabun yay gugat kaduge gtap Muisis at rirukan. Ay kanya fag fantabun umkalyam wan sik taw nu nsadi tua sas Fagtayukan.
47003015	Ay dasug katsi e gtabun yay at amatanganan kaduge gtap Muisis at rirukan.
47003016	Ay dewa katanya kafag ngay taw nu nfoli tua ban sa tam Fun, umkalyam wa at fantabun.
47003017	Ay tam Fun at masuad te, at Masine fag Falad. Ay nus nga nday tam Fun at Masine fag Falad, sanya yangay fangalfasan.
47003018	Ay katsi nalyam wan fantabun tam mata. Ay glag watam tam Fun at fagmasineun. Ay kafag fagmasineun siginan tam Fun, kanya wan at Masine fag Falad, at natubus tam kayaunanan laman kaugat nung tam e fagmasineun kata at Masine fag Falad tam Fun.
47004001	Aroro Dius at fakafanyuun, kanya nafili emi sa kafag fakamulun, ay nu katanya mabitsug em amatanganan.
47004002	Ay nu katanya nu gfakamulun ami gsaruy ami at mapla ay at masuksukan fag ngay fakamulun. Ay wami gfandaya ay wami gtubus Dius at longan, nu bunway Dius nasaful te, em foyungan ang tua at matuyan. Nu katanya em fakaylatun sas Dius at daga salubangan te, fagayu taw nu gamatangan sa baliwa emi te, matuyan ami.
47004003	Em foyungan at Masine fag Barita nu masuksukan way, nu masuksukan sa way tagakafauriananun fag ngay taw.
47004004	Kafag ngay taw wa gafanud, aroro Satanas, ste swa daga fag fagsegan, nafalikbug kafag ngay taw at amatanganan. Kanya nafalikbug laman kafag ngay taw wa nalag at Masine fag Barita at yamag sa baliwas Fagtayukan at fagmasineun kanya wan Dius at aninu.
47004005	Isus Fagtayukan tam Fun kanya wan em foyungan, bunwa em sadili. Ami wan ay fagsuguan aroro sas Isus.
47004006	Aroro Dius wan at nalong te, Siginan ban sad madulum e yamagi, ay kanya yangay tagfayamag tam amatanganan laman tumoglag tam Dius at fagmasineun, siginans Fagtayukan.
47004007	Kata waymi sik ngay tikung, kafag ramraman at fagsuadan. Kaya katanya, gfatoglag ami sas fagayu taw te, at yud e gtungud fag fagmabalyananun bundi siginan em sadili, siginan tua sDius.
47004008	Dewa ndaginan way lang tagfaidapan emi, ay dewa katanya di mi nababawan. Tibaginan em amatanganan gawabilugan, ay dewa katanya e fagsegun yay ami.
47004009	Ay ngayu tagfauri emi, ay dewa katanya Dius di nafabayan emi. Ngayu ginan nu e gfalub emi, ay dewa katanya di mi nbul.
47004010	Si way gugat em bilug Isus at fakabulun, laman siginan emi gfasure sas fagayu taw te, Isus at leleg siwa emi.
47004011	Kabavn munakbang ami sis fakabulun aroro sas Isus, laman Isus at leleg umsure siginan em tagakabulun fag bilug.
47004012	Nu katanya kaduge ami garimanan gakabulun, kaduge nia am gbul am leleg at yud e fakatabuan kabavn.
47004013	Kata at rirukan te, Nafoyung au aroro gafanud au. Ay katanya yangay em fagafanudun. Ay gfoyung yangay ami aroro gafanud ami.
47004014	Aroro saful wami te, Dius wan at nafadog naleleg tam Fun Isus, ay kanya yangay ban tagfaleleg anggan emi gasfuan anya, ay at tagbuba ban ayu ay emi sat day tigyangan.
47004015	Fagayu em fagagwantanun aroro ban ay fagmasineun, laman gina Dius at fagmagalangun karapyag sas ngayuk taw, kaugat yay nu kaayu at tagfauseganan ay at tagseg anya.
47004016	Nu katanya di mi kalufuy sa em amatanganan. Dewa em bilug ste swa daga garimanan aba sirut kamomuy, kayu menit kabitsug em amatanganan.
47004017	Alay way ay wa glugo em fagidapun. Ay kanya gfosuk emi sat yud e fakatabuan fag fagmasineun di kafaladlabian sa em ngay naidapan.
47004018	Ay em fagfanyaun katsi bundi ste swa daga takalag fagayu nus nge wain, aroro fagayu takalag katsi e fakatabuan way ban. Ay dewa katanya tam nayud nalag kanya yud e fakatabuan kabavn.
47005001	Aroro nasaful watam te, nu nrasras ban ste swa daga tam fagbanwanan, at masuad tam bilug, e fagbanwanan yay ban tam siginans Dius fag fagbanwanan, bundi taw naawat, kanya sawas banwa at yud ban karasras.
47005002	Ay kaduge tam ste swa daga fag fagbanwanan, ginkidapan tam laman mabilug ban tam sas banwa fag fagbanwanan,
47005003	laman nu nagbilug watam kanya fag fagbanwanan, di ban tam malulasan.
47005004	Kaduge tam gbanwan ste swa daga tam bilug at fagbanwanan, ginkidapan watam aroro gabiatan tam. Ay wa tam kaylat gubun tuy fag bilug tagste swa daga fag bilug. Dewa katanya kaylat tam gbul kafag bilug Dius at nafalganan sa antam, kata sik bagu fag lanbung. Aroro ste swa daga fag bilug kabul ban, ay nangatubus sat yud ban kabul kabavn.
47005005	Dius yangay at nafalganan antam takatanya, nafon antam at Masine fag Falad laman sik fatuyanan te, gtubus ban antam.
47005006	Nu katanya em amatanganan mabitsug tua gugat aroro nasaful wami te, kaduge tam ste swa daga, si tam bilug fag fagbanwanan, ya tam si tam Fun at day tigyangan.
47005007	Gugali ami gfaning em fagafanudun, bundi ste swa daga takalag fagayu nus nge wain.
47005008	Guseganan wami, ay gamatangan wami te, masine wami gubun tuy fag bilug laman namanwan wami sa tam Fun at day tigyangan.
47005009	Nu katanya katsi em fakaylatun gfauseganan ami fia anya dewa ami ste swa daga ay sat day tigyangan wan.
47005010	Aroro galay ban tam at sadi nangalindug tam sas salubangan Fagtayukan. Ay kanya nanginsaful te, o e asalanan, laman mul tam at famayad fagayu tam nafakamulun ste swa daga kaduge tam gleleg, masine ay mauri.
47005011	Dakngani saful wami te, masine nu gseg tua tam fia tam Fun, maksvn nu gugatan ami gfoyung sa sangay taw laman gafanud ban sa anya. Dius nasaful wan em kaugalian ay em fagsegun nu gsaful yangay am emi.
47005012	Em fagnafoyungun ayu katanya wami nanfamatungudun sayu em sadili, nu bunway namon ami ayu at matuyan laman e fagusegananun am aroro siginan emi. Ay laman saful tuam gbalus sas fagayu taw at takamatungudun sat takalag, ay sat basad mangaro dwa matuyan.
47005013	Ay nu kata waymi yud e amatanganan, katanya aroro sas Dius. Ay nu malukme tua fia em amatanganan katanya ban ay fagmasineun.
47005014	Fagtayukan wan at fakesugun tagsugu emi katanya. Aroro nasaful wami te, Kanya anbul laman sas fagayu taw, nu katanya fagayu tam antap yangay tam te, nbul tam gasfuan anya.
47005015	Kanya nbul laman sas fagayu taw laman katsi fagayu tagleleg wa gfaning ya at sadili, nu bunway laman namaning tua Fagtayukan at kinbul ay at nadog yay naleleg aroro sas fagayu taw.
47005016	Nu katanya siginan katsi wami gamatangan ya sa baliwas taw, kata takalag fagayu nus nge wain. Ebi taguna dewa katanya nu gtoglag ami Fagtayukan, katsi wa katanya ya.
47005017	Nu katanya nus nga sinu at kinsadi sas Fagtayukan kanya wan sik bagu fag taw. Namin wan at dan fag ugali, ay katsi fagayu at ugali bagu wan.
47005018	Dius wan tagfakatanya fagayu. Ay Fagtayukan nafafoli antam sas Dius, ay kanya nafili emi laman namafoli ami ngay taw sa anya.
47005019	Ku longan at masuad, siginans Fagtayukan, Dius nafafoli fagayu taw sa anya, ay wa ban gamatangan ya kafag ngay taw at asalanan. Ay Dius nafatigwanan wa sa emi kanya fag barita laman namafoli ami ngay taw sa anya.
47005020	Fakatanyaun ami wan Fagtayukan at fagsuguan, ay Dius wan tagaringang sayu siginan emi. Aroro sas Fagtayukan glong ami ayu te, Asadii wan sas Dius.
47005021	Tam Fagtayukan we asalanan, dewa katanya aroro sa antam, kanya antap te, sik tagasalanan laman masadi tam sas Fagtayukan ay Dius mantap antam te, kata nu yud tam e asalanan.
47006001	Ami taggubuk Dius at fakamulun, ay maksvn yangay nu glong ami ayu te, lag am gfayud e tungkul Dius at nafon antam fag fanggalangun.
47006002	Aroro kanya nalong wa te, Ebi gina au gfalag emu fag buknga ku fakafanyuun, nadungug au am darangin, ay ebi gina fakalangfean fag menit nagubuk au emu. Amatangani, katsi wa fia fag buknga nu gbul am Dius at fakafanyuun. Katsi wa fia fag menit fakalangfean.
47006003	Nasaruy wami nus nga setaw tagfataid sa nus nga sinu fag taw, laman di e gfalingun em fakamulun.
47006004	Nu bunway em balyawvtan gfatoglag ami sas fagayu taw te, ami wan Dius at fagsuguan, siginan nu nagwantan ami at maksvn fag fagidapun, ay fakabaluun, ay at ngay masakit fag fagayudanun.
47006005	Nafalangan ami lubid, ay naubung emi, ay nadalan ami awayan. Nadalan wami tagsawe fag tagfakamulun, ay at yud gtiug ya fagngabak yabi, ay at yud gfangon ya tibak menit.
47006006	Gfatoglag ami te, ami wan Dius at fagsuguan siginan at masine fag ugali, ay fagsafulun, ay fagmagwantaun, ay fagmalukmeun, ay at masine fag amatanganan, siginan at Masine fag Falad at fanggubukun ay at matuyan fag fakesugun.
47006007	Gfoyung ami at matuyan, ay Dius at fagmabalyananun. Dius at fagmatuyanun kanya wan em famawayan ay em balabag.
47006008	Nadalan wami nu e gseg emi, ay nu e gfapla emi, ay nu e gfalingun emi ay nu e gfauseganan emi. Ay e nafangayan emi te, kamuag, dewa matuyan em foyungan.
47006009	We gtoglag emi, dewa e gtoglag wa gtoglag emi. Ay arvs gakabulun wami, ay dewa katanya gleleg yaymi. Ay dewa ami nafaurianan, ye nafabul emi.
47006010	Kabalu wami kabalu, ay dewa katanya guseganan yaymi gugat. Dewa mi kata at yud e kwa, gfaramraman ami ngayuk taw. Dewa mi kata at yud e fagagbilugun, e kwa tuami fagayu nus nge wain.
47006011	Matuyan tua em foyungan ayu sas furuan Kurintu. Wami nasuksuk em fakesugun ayu.
47006012	Maksvn wa maksvn nu kesug ami ayu, dewa katanya wa maksvn nu kesug am emi.
47006013	Maksvn nu glong ami sayu kata sik mama nu glong sat sadili sisian te, esugi emi kata nu kesug ami ayu.
47006014	Lag am gfadgaloan ya at yud gafanud fag ngay taw. Aroro wa masine gfagamutan at matuyan ay at yud matuyan. Ay at mayamag ay at madulum wa masine gadgaloan.
47006015	Tam Fagtayukan wa masine namadgaloan Satanas. Anggan sik tagafanud wa masine gfadgaloan sat yud gafanud.
47006016	Ay Dius at bale wa masine namadgaloan sas yud matuyan fag ngay fagsegan. Aroro itam wan tagleleg fag Dius at bale. Ay Dius yangay at nalong te, Gfaudgufudan au ay galo au kanya fag ngay taw. Au wa ban fia kafag ngay taw at Dius, ay kanya wa fia fag ngay taw ku furuan.
47006017	Nu katanya tam Fun nalong sat furuan te, Ubuni wan kafag ngay taw, loi wan sanya ginan fag ngay taw. Ay lag am gted nus nge wain tagfasuya ayu. Ay nu katanya tuam kaylat kwa fia ayu.
47006018	Ay tam tiba mabalyanan fag Fun nalong yangay te, Au wa ban fia ay Mama, ay am wa ban fia ku ngay sisian.
47007001	Ku fakesugun ku ngay faduksay, aroro Dius nafatuyanan wa sa antam takatanya fagayu, itam fasinei tam sadili siginan fagayu tagfasuya tam bilug ay tam falad. Ay nung tam gseg Dius, foni wa fia tam sadili sa anya.
47007002	Falagi ay fakesugun sa emi. Kabavn wami e nafauri, ay wami nagewan ayu laman namafaning ayu sat mauri, ay wami e nadaya ayu.
47007003	Nafoyung au ayu katanya at masuad dakwa gfauri ayu aroro kata aro ku longan te, maksvn wa maksvn nu kesug ami ayu, ay mafalganan ami galo ayu gasfuan sas leleg ay sas fakabulun.
47007004	Maksvn nu gafanud au ayu, ay kabavn guseganan au aroro sayu. Dewa ngayu wa ngayu em fagidapun, maksvn tua nu kasun au, ay ngayu ku fagusegananun.
47007005	Ay gina ami sis talun Masidunia, wami yangay e fagmanabayanun ya. Em nadalan tanan way lang fagidapun fag dewa ndaginan. E fawayan wami, ay anggan sa em amatanganan e fakalimuun wan.
47007006	Ay dewa katanya, Dius gfasun ngay takabalu, ay kanya nafasun yay emi siginan tam faduksay Titu at nadasugan.
47007007	At nafasun emi bundi lang siginan Titu at nadasugan nu bunway siginan yangay ay nafasun anya. Kanya nabarita emi te, maksvn mandi nu gfanya am nu kadasug au. Ay kanya nabarita yangay emi ay fakabaluun ay ay fakesugun aroro sangku, nu katanya kaugat yay nu guseganan au.
47007008	Aroro dewa au nafabaluanan ayu si ku rirukan, dakwa gamatangan te, Dakwa nangus nariruk katanya. Dewa katanya kabalu au aroro nasaful au te, ku rirukan katanya nafosuk way sayu fakabaluun dewa yud glugo sirut.
47007009	Dewa katanya guseganan au, bunwa siginan ay nabaluan nu bunway aroro kafag fakabaluun nataban tua ayu sat masine laman gubun am ay asalanan. Takatanya fag fakabaluun siginan tuas Dius, nu katanya ku longan di nafauri ayu.
47007010	Aroro siginans Dius fag fakabaluun kanya gtaban tua ayu laman gubun am ay asalanan, ay gfosuk sas fakalangfean, ay di e kafayud te, Dakwa nangus naubun ku asalanan. Dewa katanya siginans fagdaul daga fag fakabaluun gtaban way antam sas fakabulun.
47007011	Amatangani Dius at fakamulun siginan nu nafabaluan ayu. Aroro katanya gugatan tuam ay maksvn tua nu grvbvy am at masine laman gsaful am te, di am e asalanan. Kauri tuam asalanan ay kalimu tuam asalanan at fungfung ban, ay maksvn tua nu gfanya am nu kadasug au, ay e fakafanyuun tuam, ay kaylat am gfaurianan at ke asalanan. Ay balyawvtan gfalag tuam te, diam gfaning asalanan.
47007012	Dewa au nariruk sayu katanya, ku fagnarirukun bunwa at ke asalanan fag taw, ay bunwa at kinkuri, nu bunway laman gfasure am fia ay fagmatuyanun sa emi sas Dius at daga salubangan.
47007013	Ay nu katanya tua ay fakamulun, nsun ami. Ay gtungud yay kanya, nauseganan ami Titu at fagusegananun, aroro nafamanabayan am at amatanganan.
47007014	Dakwa napla, kamatungudun au sas Titu te, masine am, aroro nus nga setaw nu matuyan fagayu em longan sayu, matuyan yangay ku nafamatungudun sas Titu.
47007015	Maksvn kanya nu kesug ayu, kaugat wan nu namatang way ay fagmafamaningun, ay gamatang yangay ay nafasakboan anya, ay ay nesugan anya, ay ay fakaylatun fia gfakamulun at masine sa anya.
47007016	Katsi guseganan au daul aroro gafanud kwa te, matuyan wam.
47008001	Katsi ku ngay faduksay kaylat ami gfasaful ayu Dius at fagmagalangun sas tagafanud at ngay furuan sas talun Masidunia.
47008002	Sanya fag ngay taw nadalan maksvn fag fagidapun, ay kanya sik famaskud daul sa anya. Ay dewa alay lang sirut at ramraman tagsi anya, guseganan yay fia gfon.
47008003	Aroro kanya nu gfon magan tua sat ngay amatanganan, bundi lang kaksvn at fagmakatuun, nu bunway gtungud yay.
47008004	Kanya nasaful kwan, aroro kanya maksvn nu nalong emi te, Foni emi buknga, aroro kaylat wami daul gfon em fanggubukun sa tam ngay faduksay sas furuan Erusalem.
47008005	Gtungud yay em fagsegun, kanya nafalganan taguna at sadili sa tam Fun ay sanya ginan anggan sa emi, kata Dius at fakaylatun.
47008006	Dakngani Titu wan at nafasigad kafag fakamulun, maksvn nu glong ami anya laman ggubuk ayu nu dyakmay antabu nung am gfon.
47008007	Gtungud yay am tibak taw nung am gfakamulun nus nge wain. Dewa ay fagafanudun, ay ay fagfoyungun, ay ay fagsafulun, ay ay fagmaseganamaun, ay ay fakesugun sa emi. Nu katanya, at masine nu gfon am, fatungudi yap tibak taw nu gfon.
47008008	At masuad ku longan, kwa gsugu ayu, nu bunway kaylat kway gdama te, o anud matuyan ay fakesugun siginan nu gfaladlabian au ay fakesugun ay tibak furuan at fakaylatun fia gfon.
47008009	Aroro nasaful wam te, kaksvn nia tam Fun Isus Fagtayukan at fagmagalangun. Dewa kanya maramraman, kanya naubun at fagmaramramanun aroro sayu, laman maramraman am siginan at fagyudun e kwa.
47008010	Kata tuy ku faluan ayu aringang nu sanya baliwa, glong au ayu te, fataglayuni tua ay fakamulun kata ebi fag banwa ay nafasigad wan. Am wan at naguna gfakamulun ay anggan at naylat gfon.
47008011	Nu gfon am kafanud ay fagmakatuun, namalag am te, nus nga setaw nu maseganama am sat fakasigadan, katanya yangay am sat fakatabuan.
47008012	Aroro nu ay famonun tua fia, Dius kaylat, at masuad, nu gfon am kayu ay fagmakatuun. Dius wa gfanya nu gfon am ay fagyudun makatu.
47008013	Kwa kaylat tibak taw nu e kwa, ay am ngap gidapan wayam. Ku fakaylatun gsudsudani tua fagayu furuan nu gfodfonan.
47008014	Katsi am e kwa am, ay masine nu ggubuk am at ngay ke fagayudanun. Ay nu am man ban ke fagayudanun, ay nu sia man ban at ke kwa, ggubuk yangay ayu. Nu katanya tua, gudgubukan galay am at sadi.
47008015	Anfasludan wan si ayu at longan sis Dius at Rirukan te, Sik taw at nafaful dewa ngayu, we sawe, ay sik taw at nafaful dewa alay way, wa kurang.
47008016	Segi Dius aroro Titu kaylat wa daul ggubuk ayu, kata yay nu kaylat ami ggubuk ayu.
47008017	Aroro fakatanyaun at fagfaningun bundi lang em longan, nu bunway at algan tua fia glo sanya laman nanggubuk ayu.
47008018	Ay nafalo ami at sadi tam faduksay laman gfaudgufudan Titu. Fagayu furuan saful anya aroro kanya maseganama nu kamoyung at Masine fag Barita.
47008019	Kanya at fanambagun bundi lang takamoyung. Kanya tagafanud at ngay furuan yangay at nafili laman em ufud taglao ay at taggubuk emi gina mi gbuba ay nafon. Takatanya fag fanambagun gfauseganan tua tam Fun, ay gfalag te, maksvn em algan nu nanggubuk ami tagidapan.
47008020	Maksvn nu gdiri ami laman nus nga sinu fag taw di e gfayud emi sa baliwa tuy fag fanggubukun daul em fagalagaun.
47008021	Gugatan ami gfakamulun masine katanya, bundi lang sa tam Fun at daga salubangan nu bunway anggan tua sas fagayu taw at daga salubangan.
47008022	Nasugu ami sadi yak faduksay gadgaloan anya. Nafaskud ami anya ngayu ginan, ay nalag wami te, kanya maseganama tua nu ggubuk. Kaugat wan katsi nu maseganama aroro maksvn nu gafanud ayu.
47008023	Tam Titu kanya ku faudgufudan ay ku taggubuk sa ku fakamulun. Ay nu sa baliwa Titu at ufud fag ngay faduksay, kanya at ngay furuan at nasugu, ay kanya gfauseganan tam Fagtayukan.
47008024	Nu katanya falagi fia sanya fag ngay faduksay ay matuyan fag fakesugun laman at ngay furuan lumag te, di mi gsalan nu guseganan ami sa baliwa ayu.
47009001	Dakwa bangan gyarirukun ya sayu sa baliwa nu ggubuk am Dius at nafili fag ngay taw.
47009002	Aroro nasaful kwa te, mafalganan wam ggubuk. Kanya wan ku fakamatungudunun sa sangay tagafanud sis talun Masidunia sa baliwa ayu. Nafoyung kwa sanya fag ngay taw te, am tagsis talun Akaya mafalganan wam gugat ggubuk siginan wa ebi fag banwa. Ay aroro katanya ngayu tua at nafoyungan gfon.
47009003	Nu katanya nafaguna kwa nasugu sanya kanya fag ngay faduksay laman wami ban kapla em nafauseganan sa baliwa ayu laman mafalganan wan ay fanggubukun kata ku longan.
47009004	Aroro tiba ro ktaw nu nanangalo angku sanya siginan talun Masidunia ay nu nalag ro te, wam mafalganan, kapla ami ay anggan ro am kapla am anya aroro maksvn wan nu gafanud ami sa ayu.
47009005	Ay maksvn ku longan sa tam ngay faduksay at naguna ndasug sanya, laman namalganan ay famonun kata ay fatuyanan. Nu katanya ay famonun mafalganan wa ban fia, ay magan tua say amatanganan, bunwa fabulunan.
47009006	Amatangani at longan te, at natanum nu alay way, alay yangay ban at gutluan. Ay at natanum nu ngayu tua, ngayu yangay ban at gutluan.
47009007	Ay glong au ayu te, galay am at sadi foni ay dangay fabulunan, aroro Dius kesug ngay taw taguseganan nu gfon nu magan tua sat amatanganan.
47009008	Aroro Dius makatu gfon ayu fagayu nus nge wain, laman ansak tua gugat sa ayu, ay laman ngayu tua nu gfon am sas fagayu masine fag fakamulun.
47009009	Kata at longan sit Rirukan te, Dius kamon sat ngay yud e kwa. Dius at fagmatuyanun di ban e fakatabuan kabavn.
47009010	Dius tagfon fananum ay fakonun sa tagtanum, ay kanya yangay tagfon ayu bvtang ay tagfataglu laman kaugat nu e famonun am sa sangay yud e kwa.
47009011	Dius wan tagfaramraman ayu sa nus nge wain laman kaugat yay nu mafagubuk am sas fagayu balyawvtan. Nu katanya tua, ngayu taguseganan sas Dius gina mi gfon ay fanggubukun.
47009012	Nu ggubuk am katanya sas Dius at nafili fag ngay taw, bundi lang sat fagayudanun, nu bunway ngayu yangay taguseganan sas Dius.
47009013	Nu ggubuk am, gfatuyan am te, mafamaning am. Ay ngayuk taw sumeg Dius aroro matuyan am gfaning at Masine fag Barita sa baliwas Fagtayukan. Ay kanya sumeg yangay Dius aroro maseganama tuam gfon sa anya ay sas fagayu taw.
47009014	Nu katanya kafag ngay taw at fakamulun maksvn nu kesug ay nu gdarangin ayu, aroro siginan Dius at nafasure takaksvn nia at fagmagalangun sayu.
47009015	Guseganan tam sas Dius, at famonun at yud e gfasud.
47010001	Au Pablu siginan Fagtayukan at fagmalukmeun ay at fagkamababaunun, glong au ayu te, dungugani angku. Tibak taw glong te, nu si kunu ay daga salubangan malukme aktua, ay dewa katanya nu sa kwa sad ngayayu maseganama kmandi.
47010002	Tibak taw glong te, gfaning ami ste swa daga at taw at ugali. Nu katanya nu ndasug kwa sanya, gamatangan au te, maksvn nu garingang au sa anya. Get au sa ayu te, lag gfabulun angku gfaning takatanya sa ayu.
47010003	Ay aroro dewa ami gbanwan ste swa daga, em famawayan bunwa ste swa daga fag ngay balyawvtan.
47010004	Tam ngay famawayan bundi siginans taw at fagmabalyananun, nu bunway siginan tuas Dius, kanya tua at ke fagmabalyananun tam famabo at ngay fawayan.
47010005	Ay gfarasras ami nus nga setaw fag famabadbaboan ay fagayu takamatungudun at fansalag tagfauri fagsafulun sa baliwas Dius. Ay gtaban ami fagayu taw laman at amatanganan namaning Fagtayukan.
47010006	Ay mafalganan ami gfauri fagayu takamabo, nu maksvn wan nu gfaning am Dius.
47010007	Tagste swa daga ay fagdamaun. Ay nus nga sinu tagamatangan te, sia Fagtayukan at taw, amatangani yangay te, nus nga setaw sia nu Fagtayukan at taw, anggan ami Fagtayukan yangay at taw.
47010008	Kwa kapla dewa au tewa kamatungudun sa em fagmabalyananun tam Fun at nafon emi laman gfaksvn tua ayu, bundi tagfamomuy ayu.
47010009	Lag am gamatangan te, ku rirukan gfalimuanan kway ayu.
47010010	Aroro tibak taw glong te, Pablu nu griruk maseganama, ay dewa katanya nu ndasug wan, at bilug momuy way sirut, ay we tungkul at foyungan.
47010011	Ay at masine kafag ngay taw taglong katanya nu nasaful te, nus nga setaw em longan si em rirukan katsi dewa ami sisad ngayayu, katanya yangay ban em fakamulun dewa ami siwa ay daga salubangan.
47010012	Wami kaylat nu namaladlabian ami em sadili sanya fag ngay taw at fakamulun takamatungudun sat sadili. Dewa katanya kanya fag ngay taw we fagsafulun nung way gbadbaboan ay gsedseganamaan sas galay at sadi.
47010013	Ay ami wami gsawe nu kamatungudun ami, nu bunway gfaning way ami kata Dius at nafalganan fag fakamulun sa emi laman gfoyung ami anggan sayu at Masine fag Barita.
47010014	Wami gsawe nu kamatungudun ami. Newa ndasug wami fia sa ayu laman gbuba at Masine fag Barita sa baliwa tam Fagtayukan.
47010015	Wami kamatungudun sa tibak taw at nafakamulun, kata nu ami at nafakamulun. Gseg wami fia te, kaksvn wam sa ay fagafanudun, laman kaugat nu karapyag em fakamulun sayu.
47010016	Ay nu katanya tua, mafamoyung kyangay at Masine fag Barita say dayu fag ngay furuan, laman dakwa kamatungudun sa tibak taw at nafakamulun.
47010017	Kata at longan sit Rirukan te, Nus nga sinu takaylat kamatungudun, sai tua baliwa tam Fun nu kamatungudun.
47010018	Aroro tam Fun wa kaylat sik taw tagseg at sadili nu bunway kaylat tagseg tua anya.
47011001	Wa kalong ya sayu ku ngay faduksay nu naugali kway kata at yud e amatanganan fag taw at ugali.
47011002	Gafanawa au ayu kata Dius nu gafanawa ayu, aroro kata am sik diaga ku nafatuyanan sa sik mangama, we tiba nu bunway tam Fagtayukan wan.
47011003	Dewa katanya gamatangan au gugat te, malgau ay amatanganan manyayu siginan at matuyan ay at masine fag fagafanudun sas Fagtayukan, kata ebi Eba nu gadayan ule.
47011004	Aroro kaylat am gdungugan nus nga sinu takadasug tagfoyung tibak Isus tagsaman em foyungan, ay gbul am tibak falad, tagsaman ay nabul fag Masine fag Falad, ay gafanud am sa tibak masine fag barita, tagsaman ay fagafanudun fag Masine fag Barita em nafoyung ayu.
47011005	Ay nu gamatangan au dakwa naguyanan kafag ngay tagsaful fag Nasugu nu gfoyung au ayu.
47011006	Dewa au yud e fagmakatuun sa ku longan, dewa katanya e fagsafulun ktua. Kanya nafatoglag ami ayu sas fagayu balyawvtan.
47011007	Nu gfoyung au ayu Dius at Masine fag Barita nus nge wain kwa glong ayu te, Bayadi. Nafamababaun au laman am tangabat. O e glong te, kanya ku asalanan.
47011008	Ebi gina au gfoyung ayu, tibak furuan tagfon angku ku fagayudanun, kata nu nafangkamul au tibak tagafanud at ngay furuan laman mafagubuk au ayu.
47011009	Ebi gina au sanya deyud au e kwa ya, dakwa nafaidapan nus di am at sadi aroro tam ngay faduksay siginans talun Masidunia nabuba sa emi at fanggubukun. Siginans fakasigadan nasaruy au laman dakwa gfaidapan ayu sas nus nga setaw fagayu balyawvtan, ay katanya wan ku fakamulun kaduge au e buknga.
47011010	Aroro Fagtayukan at matuyan si tua angku, sis talun Akaya we taw mafafaragang nu kamatungudun au.
47011011	Wain ku fagfakamulunun katanya. O dakwa kesug ayu. Dius nasaful wa te, kesug kmandi ayu.
47011012	Ay gfataglayun au gfakamulun ku fakamulun katanya laman tibak taw tagsanya we glong te, Pablu at fakamulun kata yay em fakamulun.
47011013	Takatanya fag ngay taw takamuagan fag ngay Nasugu ay tagfandaya fag tagfakamulun, ay nanfamuagan way lang te, Ami wan Fagtayukan at Nasugu.
47011014	Wa madulo takatanya. Aroro anggan Satanas mafaning yangay kata sik mayamag fag tagbarita.
47011015	Nu katanya wa yangay madulo dewa Satanas at taw nu mafafaning te, Ami wan Dius at fagsuguan. Ay kanya ban fag ngay taw at fakatabuan at fagnamulun faurianan kata wa ban at nafakamulun.
47011016	Gdog kyay glong ayu te, nus nga sinu am lag am gamatangan te, au kata kway at yud e amatanganan. Ay dewa katanya, nu katanya wan ay amatanganan, gfaning kwan laman anggan au kamatungudun akwan kata sik yud mamatanganan fag taw.
47011017	Ku fakamatungudunun bunwa siginan tam Fun nu bunway kata way sik yud mamatanganan fag taw nu kamatungudun.
47011018	Dakngani ngayuk taw at fakamatungudunun tagste swa daga, anggan au katanya yangay ku fakamulun.
47011019	Gagwantan am at yud e amatanganan fag ngay taw, ay gsalan am nu gamatangan wayam te, E amatanganan ami.
47011020	Aroro gagwantan tuam nus nga sinu fag taw dewa gfagsuguan ayu, ay dewa gfandaya ayu, ay dewa gtaban ayu, ay dewa kamaseganamaun, ay dewa gfalingun ayu.
47011021	Mapla wa mapla ngaro, dewa katanya, gfoyung ami te, wami ngaro makatu gfakamulun takatanya fag balyawvtan. Ay dewa katanya nus nga sinu fag taw nu kamatungudun, kamatungudun kyangay. Au garingang au kata at yud e amatanganan fag taw.
47011022	Kanya nu taw Ebreu wan, anggan au sik taw Ebreu kyangay. Kanya nu taw Israel wan, anggan au taw Israel kyangay. Kanya nu Abrayam wat sugfun, anggan au katanya kyangay.
47011023	Kanya nu Fagtayukan wat ngay fagsuguan, dewa katanya au Fagtayukan at fagsuguan amasine kyap kanya fag ngay taw. Au kata kway sik tagfansaful nu garingang. Gtungud kyay kanya fag ngay taw nu gagwantan au. Ngayu ginan kwa kaubung. Dakwa mafafatap ya nung au gafalangan. Ngayu ginan kwa ngayu ginan nanalubang sas fakabulun.
47011024	Lima ginan kwa gafalangan mesa tuluk safulu e siamk fugfug siginans taw Udyu.
47011025	Tulu ginan au gafalangan furuan Ruma at taw at famalang, ay sayginan gfana angku gang. Ay tulu ginan au gdalan ku sakayan lino nu marasrasan. Sik menit ay sik yabi nu si au sad fagngabasadan dagat.
47011026	Ay sa ku ngay fagloan, nadalan kwan fagmalimuun sis lugwak, ay fagmalimuun sis wa tagfangkamul, ay fagmalimuun si ku ngay kaiban taw Udyu, ay fagmalimuun sis yud Udyu fag ngay taw. Ay nadalan kwan fagmalimuun sis furuan, ay fagmalimuun sas talun at yud e taw, ay fagmalimuun sis dagat, ay fagmalimuun sis wa takamuagan dewa kalong te, tam faduksay.
47011027	Ay nadalan kyangay at maksvn fag fagidapun, ay malufuy, ay malayun au gintiuganan, ay maksvn wan ku nainlunusan ay ku naindanuman. Ay nadalan kwan at masungo, ay at yud galanbungan.
47011028	Ay saman kanya fagayu, kayu menit maksvn ku amatanganan aroro sas fagayu tagafanud at ngay furuan.
47011029	Nung way e kamomuy, kataip kyangay sa anya, ay nung way e gasalanan, maksvn nu gidapan au daul sa ku amatanganan.
47011030	Nu kaylat au kamatungudun, ku fakamatungudunun sa wa ku fagmamomuyun.
47011031	Matuyan ku longan, dakdi kamuag. Dius, tam Fun Isus at Mama, nasaful wan. Kabavn segi anya.
47011032	Ay gina au sis furuan Damasku, Fun Aretas nafaulit sat ngay tagulit fagayu sakbawan furuan laman namagamat angku.
47011033	Ay baliwan e nasuad angku sa sik bang daul ay naurug angku sas day furuan ay nalagyu kwan.
47012001	Masine nung au kamatungudun, kanya dewa yud e tungkul. Katsi ku longan sa baliwa sik ngay taginfanan ay sik ngay foyungan siginan tam Fun.
47012002	-
47012003	E nasaful au sik tagafanud sas Fagtayukan, ay tam Fun nabuba wa anya sas fatuluk lanib banwa, katsi labi ufat wak banwa at kinlangfe. Kwa nasaful fia te, o kanya sik taginfanan way ay o man nga matuyan wa fia, Dius way lang tagsaful. Ay saful kwa te, kanya fag taw ndasug sas Dius at Gamasun.
47012004	Kwa saful fia o kanya taginfanan way ay o man nga matuyan wa fia, Dius way lang tagsaful. Ay sanya, kanya fag taw at nadungug we taw ya mafafoyung.
47012005	Kamatungudun kwan kanya fag taw, ay dewa katanya dakwa kamatungudun ku sadili. Ku fagmamomuyun way lang ku fakamatungudunun.
47012006	Dewa au kamatungudun, di kata sik taw at yud mamatanganan, aroro matuyan tua ku foyungan. Dewa katanya gfaragang au aroro kwa kaylat nus nga sinu fag taw tagamatangan sa baliwa angku te, Kanya gtungud wa ku nalag ay ku nadungug.
47012007	Ay dewa katanya laman dakdi kamanagsag Dius at madulo wa madulo at foyungan sa angku, Dius nafadasug sa ku bilug sik fanmomuy daul, kata sik dugi, kanya wan Satanas at tagbarita, laman gfalang angku laman dakdi kamanagsag.
47012008	Ay tulu ginan au gdarangin sa tam Fun te, Buli wan tagsi angku fag dugi.
47012009	Ay kata tuy at famalus angku te, Ansak wan ku fagmagalangun emu, ku fagmabalyananun kaugat nu kasure sa emu gina o mamomuy. Nu katanya guseganan au daul kamatungudun ku fagmamomuyun laman Fagtayukan at fagmabalyananun si wa angku.
47012010	Nu katanya guseganan au aroro sas Fagtayukan, dewa au mamomuy, ay e gfalingun, ay e gfaidapan ay e gfauri angku, ay kakalpa au. Aroro nu ginain wa nu mamomuy au, ginanya yangay nu mabitsug au.
47012011	Kata yud au e amatanganan, ay am at nafabulun angku te, Fakamuluni katanya. Fakatanyaun am wa nangus tagfauseganan angku. Dewa yud au e tungkul, dakdi naguyanan at ke fagsafulun fag ngay Nasugu.
47012012	Ku nafalag ayu fag ngay fakatoglagan ay at madulo fag fakamulun, ay ku fagagwantanun, kanya fagayu gfatuyan sa ayu te, au wan sik matuyan fag Nasugu.
47012013	Nataw at masine ku nafakamulun sas tibak furuan ku yud nafakamulun sa ayu. Duan, sas day ku nayud naet siginan ayu dewa nus nga setaw. Falyami wan kanya ku kakurangan sayu.
47012014	Katsi at fatulu ginan au gasanyaun. Ay kwa ban nanfaidapan ayu. Aroro am wa fia ku fakaylatun, bunwa ay ramraman. Aroro sik fagtainan at tagfaful fakonun laman sat ngay sisian, bunwa at ngay sisian tagalaga at fagtainan.
47012015	Guseganan au gfakamulun fagayu ku fakamulun ay gfon au anggan ku leleg aroro sayu. O alay way ay famafoli sangku dewa kaksvn nia nu kesug au ayu.
47012016	Nasaful wam te, kwe nafaidapan ayu. Ay dewa katanya tibak taw glong te, Pablu unu nadaya way antam.
47012017	Tain nu gdaya au ayu. O nunda ku nasugu sayu fag ngay mangama e nabul nus nge wain.
47012018	Nasugu au Titu sayu ay nafaalo au sa anya at sadi tam faduksay. O Titu e nabul siginan ayu. O nunda wa gsud em amatanganan ay em fakamulun.
47012019	O gamatangan am te, gyafafanudun way ami ayu te, ami way lang at matuyan fag Nasugu. Duan. Kamoyung ami sas Dius at daga salubangan sa em fagmasadiun sas Fagtayukan. Ku ngay fakesugun, em fagnafoyungun ayu katanya laman gfaksvn ay fagafanudun.
47012020	Aroro kalimu au daul te, malgau ban nu ndasug au sayu e lagan kway ban manga ku fagyudun guseganan tagsi ayu, ay e lagan wa yangay ban am manga ay fagyudun guseganan ku fakamulun. Ay malgau ban manga gina au ndasug, gawayan wayam, ay galabian wayam ay usa, ay gdoddotaman wayam, ay gbadbaboan wayam, ay glong wayam at yud matuyan sa baliwa ay iba, ay ginasan wayam sat yud matuyan, ay kamatungudun wayam, ay gugali wayam at mafanggaygayan fag ugali.
47012021	Kalimu au daul te, nu nadog kban manga ndasug sayu, Dius ban manga gfapla way angku sa ay daga salubangan. Nu katanya way ban maksvn nu kabalu au daul aroro sat tangayu at nasalanan ebi ay at yud yay naubun at fagmauriun ay at fagfanugtugun.
47013001	Katsi at fatulu ginan nung au nansibo ayu. Dius at Rirukan glong te, At masine nu dua anggan tuluk taw tagfatuyan sa sik taw at asalanan.
47013002	Ebi gina au sanya at fadua ginan, nafararang au sanya fag ngay taw at nasalanan ebi ay sayu fagayu, ay katsi dewa au ngayayu si ayu, gdog kyay gfararang te, nu ndasug kban sayu, gfaurianan kban kanya fag ngay taw.
47013003	Gfakamulun kwa fia katanya laman gfatuyan sayu te, tam Fagtayukan garingang sayu siginan angku. Tam Fagtayukan di momuy nu bunway mabalyanan tua nu gturun ayu.
47013004	Dewa kanya mamomuy gina e gtuktuk anya sas fasulungan kayu, katsi kanya gleleg wan sas Dius at fagmabalyananun. Aroro siginan em fagmasadiun sa anya mamomuy yangay ami, dewa katanya katsi lumag am te, gleleg ami sas Dius at fagmabalyananun.
47013005	Ay atuyani fia sa ay sadili ay faskudi ay sadili te, o anud galo watam fia kata tam fagafanudun. O yam nasaful te, Isus Fagtayukan si wa ayu. Sabv, nu di am sik ngay takamaningan.
47013006	Ku fagsegun lumag yangay am emi te, bundi mi sik takamaningan.
47013007	Gdarangin ami ayu sas Dius te, dangay am nangus gfakamulun at mauri. At masuad wami gamatangan te, laman ngay taw lumag emi te, ami at matuyan, nu bunway laman gfakamulun tuam at masine ami dewa waymi tewa gsalan.
47013008	Aroro wa tam masine gbabo at matuyan, nu bunway namaning tua tam.
47013009	Guseganan mandi mi dewa ami mamomuy, nung tuam mabitsug. Gdarangin ami ayu laman ban nangus kaugat tua nu gfakamulun am sat masine.
47013010	Katanya ku rirukan kaduge au yud sanya, laman nu ndasug au sayu wa kaksvn nia ku longan nu gfakamulun au tam Fun at nafon angku ku fagmabalyananun. Aroro tam Fun at nafon angku ku fagmabalyananun kanya gfaksvn tua ayu bundi tagfamomuy ayu.
47013011	Ku ngay faduksay, katsi tagguyan wa ku longan. Masine nu gugatan tuam fia sat matuyan. Aloi kata em suguan ayu. Masadii tua ay amatanganan, ay mabayani tua ay ugali. Nu katanya tua, Dius at fakesugun ay at fagmanabayanun si tua ayu.
47013012	Kamatoani tua fia sas galay at sadi at mafafanyuanan fag ngay kamatoanan.
47013013	Sa sangay furuan tam ngay faduksay glong ayu te, O mabayan tuam unu. Nangus tam Fun Isus Fagtayukan at fagmagalangun ay Dius at fakesugun ay ay fagmasadiun sat Masine fag Falad sumawa nangus fia ayu fagayu.
48001001	Au Pablu, sik Nasugu, bundi taw at nafili angku ay at nasugu angku, nu bunway Isus tua Fagtayukan ay Dius tam Mama at nafadog gleleg tam Isus siginan at fagmabulanan.
48001002	Iste yangay tam ngay faduksay ku faudgufudan, gina au griruk sayu fag ngay tagafanud at nangaful sas tiba tibak furuan sis talun Galasia.
48001003	Si wa nangus fia ayu Dius tam Mama ay tam Fun Isus Fagtayukan at fagmanabayanun ay at fagmagalangun.
48001004	Isus Fagtayukan nafon at leleg aroro tam asalanan, gfaning tam Dius tam Mama at fakaylatun, laman glakwi antam siginans fagmauriun tagfunan ste swa daga.
48001005	Segi tam Dius kabavn ban. Katanya wa fia.
48001006	Kadulo au te, at kasakit nu gubun am Dius at nauro ayu siginans Fagtayukan at fagmagalangun ay nafaning am tibak masine fag barita.
48001007	At matuyan fia, we tibak masine fag barita, baliwan e gfasagsagan ay amatanganan ay gugatan namabali at Masine fia fag Barita sa baliwas Fagtayukan.
48001008	Dewa ami ay sik tagbarita siginans banwa at tagfoyung ayu tibak masine fag barita tagsaman at Masine fia fag Barita em fagfoyungun, fagumfaurianan wa ban.
48001009	Gdog au glong, kata em longan ebi ataw te, nus nga sinu ban fag taw tagfoyung tibak masine fag barita tagsaman ay nafaning, fagumfaurianan wa ban.
48001010	O ku fagnafoyungun katanya, gfauseganan au taw. Duan, ku fakaylatun gfauseganan aktua tam Dius. O taw ku fakaylatun gfauseganan. Nu taw way ku fagfausegananun, bunkwa Fagtayukan at fagsuguan.
48001011	Ku ngay faduksay, kaylat au nu nasaful am te, bunwa siginans taw ku foyungan at Masine fag Barita.
48001012	Tuy kwa nabul siginans taw, ay we taw nafoyung angku. Fagtayukan fia at nafasure sa angku.
48001013	Nadungug wam ku dan fag ugali gina au gfaning taw Udyu at fagafanudun, nafauri au Dius at furuan ay naugatan au namamin anya fagayu.
48001014	Ay gtungud kyay ku ngay ibama gina au gfaning taw Udyu at fagafanudun. Ay au amaseganama kyap tua nu gfaning em ngay katungudan at kaugalian.
48001015	Dewa katanya, aroro Dius at fagmagalangun, kanya nafili wa angku siginan au yud ansalug, ay nauro angku laman at fagsuguan au fia.
48001016	Kanya nafasure sangku at Baguama laman gfoyung au at Masine fag Barita sa baliwa anya, sat yud Udyu fag ngay taw. Gina Dius nafasure sangku kanya, kwe fagnangintoan ya sas nus nga sinu fag taw.
48001017	Ay dakwa nalo sas Erusalem laman namakamatoan sat ngay naguna angku fag Nasugu, nu bunway nalo au sas talun Arabia. Ay sanya ginan, anfoli au sas furuan Damasku.
48001018	Ay nu nlangfe wan tuluk banwa, nalo au sas Erusalem laman nansibo au Pedru, ay labi limak menit nu sanya au gfaudgufudan anya.
48001019	Ay kwe nalag sanya tibak Nasugu, ang way lang Santiagu, tam Fun at faduksay.
48001020	Matuyan ste fagayu ku rirukan sayu. Dius saful te, dakdi kamuag.
48001021	Ay sanya ginan nalo kwan sa tiba tibak furuan sas talun Siria ay sas Silisia.
48001022	Ay ginanya ngay tagafanud sas Fagtayukan sis talun Udea ya nalag angku.
48001023	Kafag ngay taw nadungug way lang te, at dan tagfauri anya, katsi kamoyung sa baliwas fagafanudun ebi ataw at fagugatanun fia namamin nu gfabul tagafanud.
48001024	Ay kafag ngay taw maksvn nu gseg Dius aroro Dius at nafafakamulun sa angku.
48002001	Ay nu nlangfe wan labi ufatk banwa, gdog kyay nalo sas Erusalem gadgaloan Bernabe ay nataban au Titu.
48002002	Nfoli kwa sas Erusalem aroro Dius nafasaful angku te, Sanyai fag furuan. Ay namayamag au sat ngay fagtoglagun fag tagfangguna, at Masine fag Barita ku nafoyung sat yud Udyu fag ngay taw. Nakamatoan au anya gina yud sanya tibak taw, aroro kwa kaylat nu dway ban e tungkul ku nainlufuyan at kinlangfe ay anggan katsi.
48002003	Ku ufud Titu, dewa kanya sik taw Griegu, we nafabulun anya te, E fakatoglagani.
48002004	Fakatanyaun, aroro yud matuyan fag ngay faduksay namasuglatan sa emi laman masuksukan nu nanginsaful te, o setain Fagtayukan Isus nu nafalfas antam siginans taw Udyu at faugali laman kanya fag ngay taw namagsuguanan emi.
48002005	Dewa katanya wami nafaning at fakaylatun dewa sik alay sirut, laman namanwan si ayu at Masine fag Barita at kamatuyanan.
48002006	Dewa katanya at ngay fagtoglagun fag tagfangguna, we nafamut ya ku foyungan. Baliwan dewa nus nga se balyanan kanya fag ngay taw, gsud way gsud nu angku, aroro Dius we fagfili taw.
48002007	Nu bunway kanya nasaful te, Dius nafatigwanan wa sangku nu gfoyung au at Masine fag Barita sas yud Udyu fag ngay taw, kata Pedru nu gfoyung sa sangay taw Udyu.
48002008	Aroro Dius at nafakamulun sas Pedru sik Nasugu sasa ngay taw Udyu kanya yangay at nafakamulun sa angku sik Nasugu sat yud Udyu fag ngay taw.
48002009	Santiago ay Pedru ay Uan at ngay kintoglag te, tagafanud at fagtainan, nasaful wa te, Dius nafon angku ku fanambagun kamoyung at Masine fag Barita. Nu katanya, kanya natoglag emi duama Bernabe sik tagfakamulun. Ay nadiuganan wami te, ami Bernabe kamoyung ami sat yud Udyu fag ngay taw, ay Santiagu ay Pedru ay Uan sa sangay taw Udyu nu kamoyung.
48002010	Ay nalong way lang emi te, Dangay am gfabayan at ngay yud e kwa, ay katanya wa fia ku fakaylatun namakamulun.
48002011	Gina Pedru ndasug sas furuan Antiukia, sis fagngayuan taw nagras au anya, aroro mayamag te, gsalan at fakamulun.
48002012	Aroro ebi gina yud yay ndasug tibak mangama, Santiagu at ngay Nasugu, Pedru gfasuglatan sat yud Udyu fag ngay tagafanud. Ay dewa katanya kafag ngay taw nu ndasug, Pedru nalo wan wang ya gfasuglatan at yud Udyu fag ngay tagafanud, aroro kalimu at ngay takaylat gfae fakatoglagan.
48002013	Anggan tibak tagafanud taw Udyu nafaningan Pedru at fakamulun, dewa kanya nasaful te, wa matuyan. Ay anggan Bernabe nafaningan.
48002014	Ay nu nalag au te, wa matuyan kanya at fakamulun, ay wa gfaning at Masine fag Barita at kamatuyanan, nalong au sas Pedru gina sis salubangan fagayu taw te, Sik taw Udyu oma o, ay dewa katanya gfaning o at yud Udyu fag ngay taw at faugali. Wain katsi am fagfabulunun sas yud Udyu fag ngay taw te, faningi taw Udyu at faugali.
48002015	Ami taw Udyu ami gina mi nsalug, ay di mi kata at yud Udyu fag ngay taw tagasalanan.
48002016	Dewa katanya, nasaful wami te, Dius gtap sik taw te, kata nu yud e asalanan siginan at fagafanudun sas Fagtayukan Isus, ay bundi siginan at nafaningan Muisis at longan. Ay gafanud yangay ami sas Fagtayukan Isus laman Dius gtap emi te, kata sik taw at yud e asalanan siginan em fagafanudun sas Fagtayukan, ay bundi siginan em nafaningan Muisis at longan. Aroro Dius wa gtap nus nga sinu fag taw te, kata nu yud e asalanan siginan at nafaningan Muisis at longan.
48002017	Ay katsi tam fagugatanun nangatap tam kata nu yud tam e asalanan, nu siginan oma tam fagmasadiun sas Fagtayukan, ay nu ang yay tam gasalanan kata at yud Udyu fag ngay taw, o siginans Fagtayukan tam fage asalananun. Ida, duan.
48002018	Nu gdog kyay kawat ebi ku naiklas wan fag fagfaningun Muisis at longan, au yay tagfatuyan te, e asalanan kyay.
48002019	Aroro nbul kwan sas Muisis at longan baliwa, ay Muisis yangay at longan nafakatanya angku, laman gugali au gfaning Dius.
48002020	Ay kata nu ntuktuk kwan sas fasulungan kayu gasfuan Fagtayukan, ay bunwa au ya tagleleg katsi, nu bunway Fagtayukan wan tagleleg si angku. Ay kaduge au gleleg ste swa daga, gleleg au sas fagafanudun sas Dius at Baguama at nesug angku ay at nafon at sadili laman sangku.
48002021	Kwa masine gfae yud e tungkul Dius at fagmagalangun. Aroro Dius ro nu gtap sik taw te, kata nu yud e asalanan nu siginan way at nafaningan Muisis at longan, wa ro e tungkul Fagtayukan at nabulanan.
48003001	Am sis talun Galasia, wam e amatanganan. Kata nu e nafasagsagan ay amatanganan. Mayamag at nafoyung ayu Isus Fagtayukan at nabulanan sas fasulungan kayu at masuad.
48003002	Ku fagintoun ayu te, o nabul wam at Masine fag Falad aroro ay nafaningan Muisis at longan, o man nga siginan ay nadungug ay ay nafanudan at Masine fag Barita sa baliwas Fagtayukan.
48003003	Wam mangaro e amatanganan. Nafasigad am ay bagu fag leleg siginan at Masine fag Falad at nagubukan, ay wain katsi ay fagfataglayunun yay ay leleg say sadili fagmabitsugun.
48003004	O we masuad ya sa ayu fagayu ay nagdalanan. Malgau sabv yay.
48003005	Tuy yay at sadi ku fagintoun ayu. O Dius at fagnafonun ayu at Masine fag Falad ay at fagnafakamulunun at ngay madulo sa ayu, o aroro siginan ay nafaningan Muisis at longan. Duan. Ayu wa fia kanya siginan wa ay nadungug ay ay fagafanudun sat Masine fag Barita.
48003006	Katanya yangay Abrayam at nagdalanan. Dius natap anya te, kata nu yud e asalanan aroro kanya gafanud tua sas Dius.
48003007	Nu katanya mayamag wa te, at ngay tagafanud matuyan wan Abrayam wa at kasugfunanan.
48003008	Sanya ginan ngay at Rirukan nafoyung wa te, Dius tumap anggan at yud Udyu fag ngay taw te, kata nu yud e asalanan, aroro siginan at fagafanudun. Takatatuy fag balyawvtan at Rirukan naguna nafoyung sas Abrayam at Masine fag Barita te, Namon akban at masine sas fagayu taw siginan emu.
48003009	Abrayam gafanud tua, ay Dius nafon at masine sa anya, ay katanya yangay Dius at fakamulun sas fagayu tagafanud sa anya.
48003010	Fagayu ban taw gafaurianan tagamatangan te, Umtap ami kata nu yud ami e asalanan, siginan em nafaningan Muisis at longan, aroro kata tuy at Rirukan te, Gafaurianan ban nus nga sinu at yud gfaning fagayu at longan sit rirukan.
48003011	Nu katanya, mayamag wa te, Dius wa gtap nus nga sinu fag taw te, kata nu yud e asalanan siginan nu gfaning Muisis at longan, aroro at Rirukan nalong wa te, Sik taw at kintap te, kata nu yud e asalanan siginan at fagafanudun sas Dius, kanya gleleg tua ban.
48003012	Dewa katanya, fagfaningun Muisis at longan ay fagafanudun wa gsud. Aroro at Rirukan nalong wa te, Fagayu taw tagfakamulun kata Muisis at longan fagayu, gleleg tua ban siginan takatanya.
48003013	Fagtayukan nafalfas antam siginans Muisis at longan at faurianan gina kanya gidapan kata sik faurianan, tam kaungbus. Aroro katatuy at kinriruk sit Rirukan te, Fagayu taw at kinrabing sa sik kayu gafaurianan ban.
48003014	Kanya nafalangfe antam laman ban siginan Fagtayukan Isus, at yud Udyu fag ngay taw magbilug Dius at nafatuyanan sas Abrayam fag famonun. Ay laman siginan at fagafanudun sa anya, si wa antam at Masine fag Falad Dius at nafatuyanan.
48003015	Ku ngay faduksay, gfoyung au ayu sik faydayuanan te, Nu nkaksvn wan sik namasadian, kanya we mafabali ya ay we mafamut ya nus nga sinu fag taw.
48003016	Dius nafatuyanan sas Abrayam ay sat kasugfunanan. Kanya wa nalong te, Sa ban am ngay kasugfunanan, at masuad te, ngayu, nu bunway, sa ban am kasugfunanan, at masuad te, sadi way, kanya we tiba nu bunway Fagtayukan.
48003017	Tuy ku longan fia at masuad te, nu nlangfe ufatk sandan ay tuluk safuluk banwa, Muisis at longan andasug, ay kanya wa namae yud e tungkul ebi ataw Dius at fakasadian sas Abrayam, laman namae yud e masuad at fatuyanan.
48003018	Aroro kanya fag famonun nu siginan way tam fagfaningun Muisis at longan, nu gbul tam kanya, bunwa siginans Dius at fatuyanan. Dewa katanya, siginan at fatuyanan, Dius nafon at famonun sas Abrayam.
48003019	Nu katanya, wain at fagnafonun yay Muisis at longan. Kanya nfamut laman gfalag te, tain fakamaboun, anggan umdasug Dius at fatuyanan sas Abrayam at kasugfunanan. Tuy fag longan nafon siginan at ngay tagbarita, ay sik taw tagwabilug.
48003020	Ay sik tagwabilug we fagwabilugun nu sadi way. Dewa katanya sadi way tam Dius.
48003021	O Muisis at longan at masuad gfawayan Dius at fatuyanan. Duan. Katatuy at masuad. Sik suguan nu mafon di gleleg sas taw, Dius gtap ro fagayu taw te, kata nu yud e asalanan, siginan at fagfaningun kafag suguan.
48003022	Ay dewa katanya Dius at Rirukan nafoyung te, fagayu taw maubungan sis asalanan, laman siginan at fagafanudun sas Isus Fagtayukan, at ngay tagafanud ban mul Dius at nafatuyanan.
48003023	Dewa katanya gina tam yud yay andasug buknga fagafanudun, maubungan tam sis daga Muisis at longan at fagmabalyananun yakmay umsure tuy fag fagafanudun.
48003024	Nu katanya, Muisis at longan kata sik tagfasaful laman gsalag tam asalanan nu dyakmay andasug Fagtayukan. Ay nu katanya tua, Dius mantap antam te, kata nu yud tam e asalanan siginan tam fagafanudun sas Fagtayukan.
48003025	Katsi fagafanudun wa fag buknga, ay deyud ya Muisis at longan tagfasaful antam.
48003026	Fagayu am, Dius wam at sisian, siginan ay fagafanudun sas Fagtayukan Isus.
48003027	Aroro fagayu am at kinsurung sas Fagtayukan, kata nu nasulun wam Fagtayukan at ugali.
48003028	We gfangayan ayu te, taw Udyu ay taw Griegu, ay anggan ngay fagsuguan ay dewa sik taw lang, ngay mangama ay mangena. Fagayu am masadi wam aroro sa ay namasadian sas Fagtayukan Isus.
48003029	Dakngani am wan Fagtayukan at taw, am wan at matuyan fia Abrayam at ngay sugfun, ay am wa yangay at nangagbilug Dius at ngay nafatuyanan.
48004001	Tuy ku longan fia at masuad. Kaduge at nangagbilug ban masisian yay, kanya ya gtungud sik fagsuguan, dewa ban kanya wa tagagbilug fagayu.
48004002	Kanya si yay tagalaga ay fagfatigwananan at daga fagmafunanun kaduge yud andasug at mama at filian fag menit.
48004003	Katanya yangay tam. Ebi gina tam yud yay gafanud sas Fagtayukan, nafagsuguanan tam tagfunan ste swa daga fag ngay falad.
48004004	Dewa katanya nu ndasug ban at filian fag menit, Dius nasugu at Baguama. Kanya nsalug siginan sik mangena, ay kanya sis daga Muisis at longan at fagmabalyananun,
48004005	laman namalfas at ngay tagsis daga Muisis at longan. Nu katanya tua, katap tam te, Dius watam at ngay sisian.
48004006	Dakngani Dius wam at ngay sisian, kanya nafon ayu at Baguama at Masine fag Falad gina am nafangayan anya te, Mama, ku Mama.
48004007	Nu katanya, katsi bunwam fagsuguan ya, nu bunway at sisian wam. Ay dakngani at sisian wam, nangagbilug am Dius at famonun.
48004008	Ebi, ginam yud natoglag Dius, gafagsuguanan am at yud Dius fia.
48004009	Ay katsi natoglag wam tam Dius, ay at matuyan, Dius tua tagtoglag ayu. Ay nu katanya, wain ay fagnangafoliun yay sat momuy ay sat yud e tungkul fag ngay falad tagfunan ste swa daga. Wain ay fakaylatun yay gdog nangafagsuguanan takatanya fagayu.
48004010	Ngayu ay fagsegan fag menit, snga ginain wa fag menit, ay ngay magdanun, ay dewa snga ginain wa fag ngay buknga ay abagat.
48004011	Gafanawa au te, malgau ban manfangulan lang ku nalufuyan aroro sayu.
48004012	Ku ngay faduksay, maksvn nu glong au ayu te, faningi tua angku, kata nu gfaning au ayu at yud ya gfaning Muisis at longan. Ebi diam e nafakamulun sangku nus nge wain at mauri.
48004013	Nasaful wam ku faginke fakasaitunun. Kanya wan ku fage bukngaun gfoyung sayu at Masine fag Barita ebi taguna.
48004014	Dewa ku fakasaitun sik famaskud sayu, diam e nafalingun ay diam e nafauri angku. Nu bunway nafasakbo tuam angku kata nu kaylat am gfasakbo Dius at tagbarita, ay kata nu gfasakbo am Fagtayukan Isus.
48004015	Wain ay fagyudun e fagusegananun ya sa angku. Au wan tagfatuyan te, nu kaylat wam ggulad ay mata, ggulad wam fia laman gfon wam angku.
48004016	Ay katsi o gfangayan wam angku te, ay fawayan aroro ku nafoyungan sayu at matuyan.
48004017	Kafag ngay taw ngani gfaylatan mandi ayu, dewa katanya wa masine at algan sayu. At fakaylatun kaylat way lang gfayayu ayu siginan tam fagmasadiun laman kesug am anya.
48004018	Masine tua at maseganama, kanya nu masine tua at algan. Kanya nu matuyan tua gugat, bundi lang ginau si ayu.
48004019	Ku ngay sisian sirut, gdog kwa ginkidapan aroro sayu kata sik mangena nu munakbang wan nu gfasalug, yakmay e kalag si ayu Fagtayukan at ugali.
48004020	Kaylat kwa ngvs daul gyafasalubanganun ayu laman gfoyung au ayu ku amatanganan fia sa baliwa ayu, aroro gafanawa au ayu.
48004021	Katatuy ku fagintoun ayu te, am takaylat tagsis daga Muisis at longan at fagmabalyananun, o yam nasaful at longan at masuad fia.
48004022	Anriruk wa te, Abrayam e duak sisian munama. At sadi at fagsuguan mangena at sisian, ay at sadi at mangena fia at sisian.
48004023	Sit fagsuguan fag mangena nafasalug gfaning taglayun fag balyawvtan. Dewa katanya, at mangena fia at sisian ansalug gfafasludan Dius at fatuyanan.
48004024	Tuy sik faydayuanan. Kafag duak mangena kata kafag duak fakasadian. Agar, kafag fagsuguan, kata kafag fakasadian at nafon sis buksul Sinay. Fagayu at kinsalug siginan anya, sik fagsuguan yangay.
48004025	Tuy fag Agar gfafaningan buksul Sinay sis talun Arabia. Kanya kata katsi fag Erusalem aroro kanya ay anggan at ngay sisian fagsuguan way lang.
48004026	Dewa katanya tagsis banwa fag Erusalem bundi fagsuguan, kanya wan kata tam mina.
48004027	Kata at Rirukan te, Useganani, o fag mangena tagaranas, uroi sik mauseganan fag uro, dewa o at yud batang gdalan fagidapun sa baliwa nu gfasalug. Aroro at yud batang e sisian fag mangena at sisian at kayuan gtungud yay at ke indugan fag mangena at sisian.
48004028	Ku ngay faduksay, itam Dius tam at ngay sisian kata Isak, gfaning at fatuyanan.
48004029	Ginanya fag buknga at kinsalug tagfaning taglayun fag balyawvtan, kanya gfauri at kinsalug siginan at Masine fag Falad at fagmabalyananun. Katanya yay katsi.
48004030	Dewa katanya, katatuy Dius at foyungan sit Rirukan te, Aiyani wan am fagsuguan mangena ay anggan at sisian. Aroro fagsuguan mangena at sisian wa ban magbilug at mama at ramraman. At yud fagsuguan fag mangena tua at sisian at nangagbilug ban.
48004031	Nu katanya, ku ngay faduksay, itam, bunwa tam fagsuguan mangena at sisian nu bunway at yud fagsuguan tua tam at sisian.
48005001	Bunwa tam sik fagsuguan ya, aroro Fagtayukan nafalfas antam. Nu katanya am maksvni tua sa ay nalfasan, ay lag am gdog ya nangafagsuguanan.
48005002	Amatangani ku longan ayu. Au wan Pablu glong au ayu te, nu nafe fakatoglagan wayam, gfae yud wam e tungkul Fagtayukan.
48005003	Gdog kyay gfoyung ayu te, nus nga sinu tagfae fakatoglagan anya at masine nu gfaning tua fagayu Muisis at longan.
48005004	Nus nga sinu am at nangugatan fia nangatap te, kata nu yud e asalanan sas Dius at daga salubangan siginan ay fagfaningun Muisis at longan, nsaruayan wam siginans Fagtayukan, ay anyayu wam siginans Dius at fagmagalangun.
48005005	Dewa katanya, ami, em fagsegun te, Dius tumap emi kata nu yud ami e asalanan siginan em fagafanudun. Katanya em fagfanyaun fia siginan at Masine fag Falad at fagmabalyananun.
48005006	Aroro fagayu at kinsadi sas Fagtayukan Isus we tungkul ya sa anya dewa e fakatoglagan ay deyud e fakatoglagan. At ke tungkul ke fagafanudun tua takalag sis fakamulun siginan at fakesugun.
48005007	Satu masine wam. Sinu at nafamomuy ay amatanganan laman karagang nu gfaning am at matuyan.
48005008	Matuyan wan bunwa tam Dius ke fakamulun katanya, aroro kanya wan at nagewan ayu.
48005009	Kata sik longan te, sik famaura dewa sik alay way sirut gfaura fagdaul tinapay.
48005010	Aroro siginan tam fagmasadiun sa tam Fun, antuyan kwa te, diam gfabadbalian ay amatanganan sa baliwa takatanya fagayu. Ay antuyan kyangay te, Dius ban gfaurianan wa fia nus nga sinu fag taw at nafamomuy ay amatanganan.
48005011	Ku ngay faduksay, nu anud gfoyung kdi yay te, masine fagayu taw nu e fakatoglagan, wain kin anggan katsi at ngay taw at fagfauriun yay angku. Kanya nu anud fia, wa nangus e kauri ya nu nafoyung au sa baliwas Fagtayukan Isus at nabulanan sas fasulungan kayu.
48005012	Ay sa baliwa kafag ngay taw tagfamomuy ay amatanganan, dangay lang gfae fakatoglagan anya nu bunway gatvngi wan.
48005013	Ku ngay faduksay, tam Dius nauro ayu laman bunwam sik fagsuguan ya. Dewa katanya, at fagnafalfasun ayu bunwa laman gfaning ay bilug at fakaylatun, nu bunway siginan ay fakesugun, gudgubukani tua sas galay am at sadi.
48005014	Aroro fagdaul Dius at longan ansadi sa sik suguan te, Esugi am iba kaksvn nu kesug o emu.
48005015	Dewa katanya nung way am kadkagatan ay gadgangrvtan kata sik ngay mela, dirii tua, labon ban gfadfaminan am.
48005016	Ay glong au ayu te, ugalii gfaning at Masine tua fag Falad, ay lag am gfaning ay bilug at fakaylatun.
48005017	Aroro tam bilug at ngay fakaylatun gsalag at Masine fag Falad at fakaylatun. Ay at Masine fag Falad at fakaylatun gsalag tam bilug at ngay fakaylatun. Kanya fag dua gawayan. Nu katanya wam mafafaning ay bilug at fakaylatun.
48005018	Dewa katanya, nut Masine tua fag Falad tagtabanan ayu, wam gagbilugan ya Muisis at longan.
48005019	Wa kasuksuk tam bilug at ngay fakamulun. Fagfanugtugun, ay fagnamatugtugun, ay at mauri fag ugali, ay fagmauriun,
48005020	ay fagsegun yud matuyan fag ngay fagsegan, ay fagfangufitun, ay fakauriun ay iba, ay fagkamawayanun, ay fagfangalabianun, ay at masakit gfangadotama, ay fagkamasadiliunun, ay fagbadbaboanun, ay faginkafudanun,
48005021	ay fagfangasulupun, ay faginumanun, ay fagkamasaweun nu guseganan sas fagmauriun, ay e tiba yay takatanya fag mauri. Gfararang au kata ebi taguna ku foyungan ayu te, Dius wa ban gfagtainan nus nga sinu fag taw tagfakamulun takatanya.
48005022	Ay nu sa man baliwa at Masine fag Falad at fagfasureun sa tam leleg, katatuy: fakesugun, ay fagusegananun, ay fagmanabayanun, ay fagmagwantaun, ay fagfangafanyuun, ay fagmasineun, ay fakamaningun,
48005023	ay fagmalukmeun, ay fagfaragangun tam sadili. We longan te, lag gfaning takatanya.
48005024	At ngay kinsadi sas Fagtayukan Isus, kanya nafabul wan at dan fag ugali, gasfuan at mauri fag fakaylatun.
48005025	Dakngani at Masine fag Falad wan tagfon antam leleg, at masine kanyai yangay fia tagagbilug tam ngay leleg.
48005026	Ay lag tam kamatungudun, ay kamawayan, ay gfangasulup.
48006001	Ku ngay faduksay, sik tagafanud nu ntong sas asalanan, am at tagfaning at Masine fag Falad, malukmei fafolii anya sat maturun fag dalan. Ay baliwan, dirii tua ay sadili, laman anggan am diam gafaskudan.
48006002	Gudgubukani nu gbuba am ay ubanan. Katatuy fag balyawvtan gfaning tuam Fagtayukan at suguan.
48006003	Ay nus nga sinu fag taw tagamatangan way te, Gtungud kyay ku ngay iba, ay kanya nu dway mafanud, gdaya way at sadili.
48006004	At masine galay am at sadi amatangani ay mesa sadili fakamulun te, o masine. Nu katanya tua, kanya guseganan at sadili nu ddi nafasudsudan at sadili sa tibak taw at fakamulun.
48006005	Aroro at masine galay at sadi nu gbuba mesa at sadili famubaun.
48006006	At ngay fagfoyungan Dius at longan at masine nu ggubuk ay nu gfon tua sat takamoyung at ngay masine.
48006007	Lag am gadayan, aroro Dius wa gafalingunan nus nga sinu fag taw. Nus nga setaw sik taw at natanum, katanya yangay ban at fagnanggutluun.
48006008	Ay nus nga sinu fag taw at fagugatanun gtanum nu sa way baliwa at bilug at fakaylatun, gumutlu ban fagbadanun. Dewa katanya, tagugatan gtanum sa baliwa at Masine fag Falad, kanya gumutlu ban siginan at Masine fag Falad leleg at yud e fakatabuan kabavn.
48006009	Nu katanya, lag tam kamomuy gfakamulun at masine. Nu ndasug ban sit filian fag menit, mul watam fia at famonun nu ddi tam nafamomuyun tam amatanganan.
48006010	Nu katanya kaduge nu e buknga fakamuluni tua at masine sas fagayu taw, kaugat wan sa tam ngay faduksay sas fagafanudun sas Fagtayukan.
48006011	Damai at tagbia ayu daul fag rirukan ku nariruk sa ayu.
48006012	Kafag ngay takamoyung at takamaningan te, masine at ugali, kanya gfabulun ayu te, E fakatoglagani tua. Katanya at fakamulun laman kanya fag ngay taw wa gafaurianan, aroro nu kamoyung di ro sa baliwas Fagtayukan at nabulanan sas fasulungan kayu, tibak taw gfaurianan way ro anya.
48006013	Dewa kanya fag ngay taw e fakatoglagan wan, wa yangay gfaning Muisis at longan. Kanya gfabulun way lang ayu te, E fakatoglagani, laman siginan at foyungan e fagkamatungudunun te, e fakatoglagan wam si ay bilug.
48006014	Lag au nangus kamatungudun nu dway sa baliwa tua tam Fun Isus Fagtayukan at nabulanan sas fasulungan kayu. Aroro siginan at nabulanan sas fasulungan kayu, fagayu nus nge wain ste swa daga nbul wan sa angku, ay anggan au mabulan kyangay sa baliwa tagste swa daga.
48006015	Nu katanya, katsi nus nga sinu fag taw dewa ke fakatoglagan ay deyud e fakatoglagan, wa mafanud ya. At mafanud fia sik taw, nu kata fia sik bagu fag awatan.
48006016	Sas fagayu tagfaning takatanya fag ugali, ay at ngay matuyan Dius at furuan, sumawa nangus fia kanya fag ngay taw Dius at fagmanabayanun ay at fakafanyuun.
48006017	Ay siginan ban nangus katsi, nus nga sinu fag taw lag gfamut ya ku fagidapun. Aroro e fangtat au, laman fagayu taw sumaful te, au wan Isus at fagsuguan.
48006018	Ku ngay faduksay, sumawa nangus ayu fagayu tam Fun Isus Fagtayukan at fagmagalangun. Katanya wa fia.
49001001	Au, Pablu, Fagtayukan Isus at Nasugu fia kata Dius at fakaylatun. Griruk au sayu, Dius at ngay nafili sis furuan Efesu ay at matuyan fia tagalo Fagtayukan Isus.
49001002	Sumawa nangus fia ayu Dius tam Mama ay tam Fun Isus Fagtayukan at fagmagalangun ay at fagmanabayanun.
49001003	Segi Dius, tam Fun Isus Fagtayukan at Mama, aroro kanya nafon antam fagayu fanfalad fag famonun aroro tam fagmasadiun sas Fagtayukan.
49001004	Aroro siginan tam fagmasadiun sa anya, kanya nafili antam siginan ngay nu yud naawat tam daga, laman kata tua tam fia Dius at fakaylatun ay di e kalong sat daga salubangan.
49001005	Kanya nafalganan wa antam laman itam wa fia at ngay sisian, siginan Isus Fagtayukan, aroro kesug antam. Katanya wan at algan ay at fakaylatun.
49001006	Itam segi anya aroro at madulo wa madulo at kagalangan, nagalang antam siginan at fakesugun at Baguama.
49001007	Fagtayukan nafalangfe antam siginan at nabulanan, ay nafalyam wan tam ngay asalanan, kata Dius at maksvn fag fagmagalangun
49001008	sa antam, gasfuan at famonun antam fag fagsafulun ay fag fagmamatanganun,
49001009	laman tumogdungug tam fia Dius at masuksukan fag algan, gfaning at fakaylatun, at fagnamafasludanun siginans Fagtayukan.
49001010	Nu ndasug ban at filian fag buknga, tuy fag algan Dius namasadi sas Fagtayukan fagayu tagsis banwa ay fagayu tagsis daga.
49001011	Aroro sas Fagtayukan, Dius nafili emi laman at furuan, kata at fakaylatun siginan ebis fakasigadan. Ay anfakamulun wa fia fagayu kata at algan,
49001012	laman ami at naguna nafanud sas Fagtayukan gfauseganan ay gseg ami at kamasinean.
49001013	Ay Dius nafasadi yangay ayu sas Fagtayukan nu nadungug am at matuyan fag longan, at Masine fag Barita tagfon fakalangfean. Siginan ay nafanudan, kanya nafon ayu at Masine fag Falad Dius at nafatuyanan tuga sik rirukan te, nafili wa ayu.
49001014	At Masine fag Falad sik famasaful Dius at ngay fatuyanan sa antam at ngay nafili anggan tam mul fia fakalangfean. Segi fauseganani at kamasinean.
49001015	Nu katanya, siginan nu gdungug au sa baliwa ay fagafanudun sa tam Fun Isus ay ay fakesugun sas fagayu Dius at ngay taw,
49001016	wa karagang nu guseganan au sa tam Dius aroro sayu. Ay gamatang kway gugat ayu siginan ku darangin,
49001017	ay get au sa tam Fun Isus Fagtayukan at Dius, tam tiba tungud fag Mama te, foni ayu at Falad tagfasaful ayu ay tagfasure sa ayu Dius laman tumoglag am anya.
49001018	Dius wa nangus fia tagfayamag ay amatanganan laman sumaful am tam fagsegun at nauroan antam, at nafalganan fag fagmasineun sat ngay nafili.
49001019	Ay gdarangin au te, sumaful wam nangus fia at yud e gfasud fag fagmabalyananun tagbanwan santam at ngay tagafanud sa anya. Kanya yangay fag fagmabalyananun,
49001020	Dius at nafakamulun gina nafadog gleleg Fagtayukan siginan at fagmabulanan ay nafalunggung anya si baliwa at siun sis banwa,
49001021	tagtungud fagayu fagtainan ay at magbilug fag ngay falad, ay at ngay mabalyanan, ay ngay funan. Ay at fagmasineun gtungud yay fagayu fagmasineun, bundi lang katsi fag ngay menit, nu bunway anggan tua takadasug yay ban.
49001022	Ay Dius nafasa was daga Fagtayukan at fagmabalyananun fagayu nus nge wain, ay kanya wan at furuan at alfuyu.
49001023	At masuad at furuan kanya wan Fagtayukan at bilug, ay at furuan tagfakasakan Fagtayukan, kata yangay Fagtayukan nu gfakasakan fagayu nus nge wain.
49002001	Ebi taguna kata nu mabulan am aroro ay fakamaboun ay ay ngay asalanan.
49002002	Ebi gfaning am asalanan, ay galo am fagdaul daga at ugali, ay galo yangay am tagagbilug kiwang at mauri fag ngay fagmabalyananun, kanya fag falad tagfakamulun katsi sas fagayu taw takamabo.
49002003	Fagayu tam ebi dan tam gfaning anya, gfaning tam tam bilug at mauri fag fagalabianun. Ebi galo tam fagayu tam bilug at fakaylatun ay at mauri fag amatanganan. Tam ugali mauri ay si tams daga Dius at fandotaman ay at faurianan, kata fagayu taw.
49002004	Dewa katanya, Dius maramraman sas fakafanyuun, ay maksvn tua nu kesug antam.
49002005	Ay Dius nafaleleg antam gasfuan Fagtayukan, ebi dewa tam kata nu mabulan wan aroro tam nafamaboan. Nlangfe wam ngaro fia aroro at fagmagalangun.
49002006	Ay nafadog yay gleleg antam gasfuan anya ay siginan tam fagmasadiun sas Fagtayukan Isus nafalunggung antam gasfuan anya sis banwa.
49002007	Kanya nafakamulun katanya laman sat takadasug ban fag buknga, kanya namalag at yud e gfasud nu maksvn at fagmagalangun santam siginans Fagtayukan Isus.
49002008	Aroro Dius at fagmagalangun, anlangfe am siginan ay fagafanudun sas Fagtayukan. Tuy fag fakalangfean bunwa siginan ayu nu bunway Dius tua at famanyun sayu.
49002009	Tam faginlangfeun bunwa siginan snga setaw tam fakamulun at masine. Nu katanya nus nga sinu fag taw we fakamatungudunun.
49002010	Dius naawat antam siginan nu gfasadi antam sas Fagtayukan Isus laman gfakamulun tam at masine, Dius at nafalganan sa antam ebi taguna.
49002011	Nu katanya, am at yud Udyu fag ngay taw siginan ngay nu kasalug am, amatangani ay dan kayaunanan. At ngay taw Udyu gfalingun gfangayan ayu te, At yud e fakatoglagan. Ay gfangayan at sadili te, At ke fakatoglagan, laman gfalag te, Ami Dius ami at ngay taw. Dewa katanya, at ke fakatoglagan at masuad, taw way lang at nafakamulun sit bilug.
49002012	Amatangani ayu ebi fag ngay buknga, masaruayan am sis Fagtayukan, ay wam katap sas furuan taw Israel, ay wam e afud Dius at fatuyanan sas taw Israel. Wam e fagsafulun sa baliwas Dius ay wam e fagsegun fakalangfean.
49002013	Ay katsi, aroro ay fagmasadiun sas Fagtayukan Isus, am at dan ngayayu anya, siginans Fagtayukan at nabulanan nafakbang ayu sas Dius.
49002014	Kanya tam fagmabayanun. Kanya nafasadi antam, ami fag ngay taw Udyu, ay am at yud Udyu fag ngay taw. Siginan at nabulanan kanya nafalyam wan fandoddotaman takata sik alad tagfasaruayan anya.
49002015	Nafakamulun katanya siginan nu gfae yud e tungkul ya taw Udyu at faugali ay at ngay suguan. At algan namasadi wa sa anya kafag duak furuan, ay nu katanya kanya nabuba sa anya fagmanabayanun.
49002016	Siginan kanya at nabulanan sas fasulungan kayu, nafatabu wan kafag duak furuan at fagawayanun, gsud wa nafafoli sas Dius ay nafasadi wan kata sik bilug.
49002017	Fagtayukan ndasug ay nafoyung at Masine fag Barita sa baliwas fagmanabayanun sas fagayu taw, sa ayu at yud Udyu fag ngay taw at ngayayu sas Dius, ay sas taw Udyu at munakbang si anya.
49002018	Aroro sas Fagtayukan gsud tam manangakbang sa tam Mama siginan at Masine fag Falad.
49002019	At masuad, bunwam betaw ya, ay bunwam ya siginan tangayayu fag furuan, nu bunway Dius wam at ngay nafili at kaiban ay anfamut am sas Dius at furuan.
49002020	Ay Dius at furuan anlindug sat ngay Nasugu ay sat ngay taglong at nafoli fag fagsarigan, ay at famaogat fag gang, we tiba nu bunway tam Fagtayukan wan.
49002021	Galay sadik fangawat nafasugfun sa anya, ay kanya sik mafasinean fag bale at nafasaman laman sa tam Fun.
49002022	Ay siginan yangay ay fagmasadiun sas Fagtayukan, kanya gfasfuan yangay gfalindug ayu laman Dius am at Masine fag Falad at fagbanwanan.
49003001	Aroro katanya, au, Pablu, at maubungan aroro kamoyung au sa ayu at yud Udyu fag ngay taw sa baliwas Fagtayukan Isus.
49003002	Nunda nadungug wam sa baliwa Dius at nafon angku fag fakamulun kamoyung sa baliwa at fagmagalangun, laman e tungkul am.
49003003	Dius nafasure sangku at masuksukan fag algan, kata ku nariruk sayu aro.
49003004	Nafoyung au ayu katatuy laman gfayamag au ayu te, setain nu gsaful au at masuksukan sa baliwa Fagtayukan at fakamulun.
49003005	Tuy fag masuksukan we taw ya nasaful ebi ginan fag ngay buknga, ay katsi Dius nafasure sat ngay masine fag Nasugu ay sat ngay taglong siginan at Masine fag Falad.
49003006	Tuy wan Dius at masuksukan te, siginan at Masine fag barita, anggan at yud Udyu fag ngay taw nabul yangay Dius fag famonun kata ngay taw Udyu. Kafag ngay taw sik bilug yangay at afud, ay e afud Dius at fatuyanan aroro sas Fagtayukan.
49003007	Aroro Dius at fagmagalangun, ay siginan at fagmabalyananun, kanya nafili angku sik takamoyung at Masine fag Barita.
49003008	Au wan at yud e tungkul sas fagayu Dius at taw. Dewa katanya, Dius nafon angku at fagmasineun gfayamag sa sangay yud Udyu fag taw at yud e gfasud ya Fagtayukan at ngay fagmaramramanun,
49003009	ay gfayamag sas fagayu taw te, setain Dius at algan namakamulun at masuksukan. Sas fagdaul ebi fag buknga, Dius at nawat fagayu, wa nafasure at masuksukan.
49003010	Laman siginan at furuan, katsi gfatoglag sa sangay fun ay sat ngay mabalyanan sis banwa at yud e fakatabuan Dius at fagsafulun.
49003011	Tuy gfaning Dius at algan siginan ngays fakasigadan, ay kanya nafafasludan siginans Isus Fagtayukan tam Fun.
49003012	Aroro siginan tam fagafanudun sa anya, manabayan tua tam amatanganan nu nangakbang tam sas Dius, ay antuyan watam te, gdungugan antam.
49003013	Nu katanya glong au ayu te, lag am gfamomuy ay amatanganan aroro sa ku nadalan fag fagidapun aroro sayu, aroro tuy sa ay fagmasineun.
49003014	Aroro katanya, gtudan au sa tam Mama,
49003015	kanya wan fagfaningan fagayu kasugfunanan tagafanud sis banwa ay sis daga.
49003016	Gdarangin au sa anya te, siginan at maramraman at fagmasineun ay at fagmabalyananun, kanya nangus tagfabitsug ay basad taw siginan tam Dius at Masine fag Falad.
49003017	Fagtayukan nangus gbanwan wa fia sa ay basad siginan ay fagafanudun sa anya. Ay gdarangin kyangay te, laman maksvn am sas fakesugun, kata sik kayu nu ngabasad at lalid,
49003018	laman sumaful am gasfuan Dius at ngay nafili te, se aksvn Fagtayukan nu mabalyanan at fakesugun.
49003019	Ay laman sumaful am Fagtayukan at fakesugun, dewa wa tam nasaful fagdaul at fakesugun. Nu katanya tua, umtayuk wam fia fagdaul Dius at fagmadiusun.
49003020	Tam Dius mafafakamulun tagtungud yay fagayu tam fagetun ay tam amatanganan, siginan at fagmabalyananun tagfunan antam.
49003021	Si wa anya fagmasineun sat furuan ay sas Fagtayukan Isus kabavn kabavn ban. Katanya wa fia.
49004001	Ku fagmaubunganun aroro sa tam Fun, ay maksvn nu glong au ayu te, ugalii tua kata at masine sas Dius at ngay nauro.
49004002	Am famababauni tua, ay malukmei tua ay magwantai tua, ay maluayani aroro ang am mafangesug.
49004003	Ugatani fabanwani si ayu ay fagmasadiun sat Masine fag Falad, siginan at fagmanabayanun tagfutus ayu.
49004004	E sik bilug ay sik Falad, nus nga setaw Dius nu guro ayu sa sik fagsegun ginam gauroan.
49004005	Sadi way tam Fun, ay sadi way tam fagafanudun, ay tam fakasurungun.
49004006	Sadi way Dius, fagayu taw at Mama. Kanya gtungud yay fagayu, ay takawat fagayu, ay tagsis fagayu.
49004007	Galay antam at sadi nafon sik nafasaman fag famonun, gfasudan gfaning Fagtayukan at nafon.
49004008	Nu katanya, katatuy at Rirukan at foyungan te, Kanya gina nkabat sas banwa nataban ngayuk taw ebi at natabanan. Ay nafon ngay famonun sa sangay taw.
49004009	Nataw at masuad te, kanya nkabat. At masuad te, kanya taguna natustus yay ste swa daga.
49004010	At natustus ste swa daga kanya yangay at kinkabat sa tiba tungud fag banwa laman siwa anya fagayu nus nge wain.
49004011	Ay kanya nafili tibak taw sik ngay Nasugu, ay nafili tibak taw sik ngay tagfasaful Dius at ngay longan, ay tibak taw tagbuba at Masine fag Barita, ay tibak taw kamoyung ay tibak taw tagfoyung sis bale fakafulan.
49004012	Nafakamulun katanya laman gfalganan fagayu Dius at ngay nafili at fakamulun ban, laman Fagtayukan at bilug kaksvn tua,
49004013	anggan ban masadi tua tam sas fagafanudun ay nu gtoglag tam Dius at Baguama ay matuyan fia tam kaugalian kata Fagtayukan nu matuyan at ugali.
49004014	Nu katanya tua, di ban tam kata ya sisian gabuban sa tibak foyungan, kata sik sakayan lino, tagmara nu guyup ay lugwak nu gtaban sas yud e fagsegun. Ay di ban tam gadayan ya tibak taw at ngay fandayan.
49004015	Nu bunway tam longan kabavn matuyani tua ay e fakesuguni tua laman kaksvn tam sas Fagtayukan tam alfuyu fagayu nus nge wain tam fakamulun.
49004016	Siginan anya fagdaul at bilug matuyan tua nu gdiuganan nu masine tua fagayu at afud at fakamulun, ay fagdaul at bilug mataglu tua ay karabung tua ay kaksvn tua sas fakesugun.
49004017	Katatuy ku longan ayu siginan tam Fun te, lag am gugali ya kata at yud Udyu fag ngay taw at ugali at yud e tungkul fag ngay amatanganan.
49004018	Kanya wa natogdungug, aroro siginan wa at fagyudun mamatanganan ay fakamaogatunun at alfuyu, kanya we afud Dius at famonun fag leleg.
49004019	Kanya fag ngay taw we apla ya ay annanad fagayu mauri fag fakamulun, ay umon wa umon gfakamulun nus nge wain fag fagmauriun.
49004020	Ay di katanya ay fagsafulun sa baliwas Fagtayukan.
49004021	Anud tua nadungug wam sa baliwa anya, ay sa ay fagmasadiun sa anya anfayfoyung wam fia sat matuyan fag foyungan sa baliwas Isus.
49004022	Nafoyung ayu te, ay tagfandaya fag fagfangalabianun namamin ayu, ay nu katanya at masine nu gubun am ay dan fag ugali anggan ay dan fag ngay fakamulun.
49004023	At foyungan yangay ayu te, tubusi wan ay amatanganan,
49004024	ay at masine ay fagfasiun ayu at bagui wan fag taw at kinkawat takata Dius, laman matuyan nu masine ay ugali at yud e asalanan.
49004025	Nu katanya, lag am kadkamuagan ya, nu bunway matuyani tua sas galay at sadi, aroro fagayu tam masadi tam si sik bilug.
49004026	Dewam andotama, lag e asalanan. Ay lag am gfabayan gfafagngabak menit nu kalyam ay dotama.
49004027	Lag am gfon buknga sas Satanas.
49004028	Tagfangkamul lag gfangkamul ya, nu bunway fakamuluni tua, agbilugi at take sas nus nga setaw at masine fag fakamulun laman mafagubuk tua at ngay tagayudan.
49004029	Lag am glong nus nge wain at mauri fag longan, nu bunway at mafagubuk ay at mafaksvn yakman lang fag longan sa ay iba kata at fagayudanun, laman e tungkul tua sat ngay tagdungugan.
49004030	Ay lag am gfabaluanan Dius at Masine fag Falad, Kanya wan at tagdiri ayu anggan ndasug kafag menit Dius nu gfalangfe ayu.
49004031	Ukasi wan fagayu at mauri tagsi ayu, nu kadotama way gugat, ay fagfangadotamaun, ay fakamawayanun, ay nu glong mauri say iba, ay at mauri fag amatanganan say iba.
49004032	Nu bunway, madmalukmeani way ay edkesugani way galay am at sadi, ay fadfalyamani way, kata Dius nu gfalyam ay asalanan siginans Fagtayukan.
49005001	Dakngani am wan Dius at fakesugun at ngay sisian, am faningi tua anya.
49005002	Ugalii ke fakesugun kata Fagtayukan nu kesug antam, ay nafon at leleg sik mabebanglu fag anyun sas Dius laman sa antam.
49005003	Am wan Dius at ngay nafili, nu katanya lag am e fagkamatoanun sa baliwas fagfanugtugun ay fagnamatugtugun, ay sas fagmauriun ay sas fagfanganuranun.
49005004	Ay katanya yangay sas nus nga setaw fag mauri ay at yud e tungkul fag sulitanan ay at yud masine fag alaman. Nu bunway useganani way sas Dius.
49005005	Asafuli te, tagfanugtug ay at namatugtug ay tagfakamulun at mauri ay tagfangarunan, wa ban umful sas Fagtayukan ay Dius at fagfagtainanun, aroro tagfanganuran kata yay nu gseg yud matuyan fag ngay fagsegan.
49005006	Lag am gadayan nus nga sinu fag taw at yud matuyan at longan, aroro katanya fag ngay fakamulun Dius kadotama nus nga sinu takamabo.
49005007	Nu katanya, lag am kataip sa takatanya fag ngay taw at fakamulun.
49005008	Ebi dan am sisad fagmadulumun, ay katsi si wam sad fagmayamagun aroro ay fagmasadiun sa tam Fun. Ay nu katanya, ugalii at masine kata taw at tagugali sisad mayamag.
49005009	Aroro at rawvg tagsis fagmayamagun tanan tua masine ay matuyan ay mafanud.
49005010	Rvbvyi tua te, inday tua fag ngay ugali tagfauseganan tam Fun.
49005011	Lag am gfagamutan ngay taw tagfakamulun at yud masine, ngay tagfaning fagmadulumun. Abat ngate, am, falagi anya te, gsalan way ay fakamulun.
49005012	Aroro mapla way garingang lang sa baliwa at ngay takamabo at fakamulun at masuksukan.
49005013	Fagayu takatanya nu nayamagan, kalag wa fia at ugali.
49005014	Ay at nayamagan ang wa fia mayamag. Nu katanya tibak taw glong te, Afuloi wan o fag taw tagtiug, abangkadi siginans fakabulun, ay Fagtayukan dumamlag emu.
49005015	Nu katanya, amatangani tua te, tain ban tam ugali. Dangay kata at ngay yud e fagsafulun, nu bunway katai tua at ke fagsafulun.
49005016	Lag gfangulan ay buknga, aroro katsi mauri wan tam fagdaul daga at ugali.
49005017	Dangay am yud e fagsafulun, nu bunway atogdungugi tua te, setain tam Fun at fakaylatun.
49005018	Lag am gmamaman, aroro kanya mauri way, nu bunway ugatani laman si wa ayu at masine fag Falad.
49005019	Fodfoyungani sas galay at sadi alubadani siginans Dius at longan fag ngay alubad ay siginan ay ngay papil fag ngay alubad, ay siginan ay amatanganan fag ngay alubad. Alubadi sas fagdaul ay amatanganan at ke fagusegananun sa tam Fun.
49005020	Kabavn useganani sa tam Dius tam Mama aroro sas fagayu nus nge wain sa tam Fun Isus Fagtayukan at fagmabalyananun.
49005021	Am fadfaningani tua sas galay at sadi sik fakatoglagan te, gfaning am Fagtayukan.
49005022	Am, ngay mangena, faningi tua ay mesa tama kata nu gfaning am tam Fun.
49005023	Aroro mangama mangena at alfuyu, kata Fagtayukan nu at bilug at alfuyu. Ay kanya wan tam tagfalangfe.
49005024	Nus nga setaw at furuan nu gfaning Fagtayukan, katanyai yangay at masine anggan mangena nu gfaning tua fia at mesa tama.
49005025	Am, ngay mangama, esugi tua ay mesa tina kata Fagtayukan nu kesug at furuan, ay nafon at leleg aroro sa anya.
49005026	Kanya nafakamulun katanya laman at furuan di e asalanan, siginan nu glanu gfegus mamam ay siginan at nafoyungan Dius at longan.
49005027	Nu katanya tua, kanya mafasalubang at furuan sa anya, masine ay di e kalong nus nga setaw ay di e mauri, nu bunway masine tua ay matuyan tua.
49005028	At masine at ngay tama nu kesug tua at mesa tina kata nu kesug at sadili bilug. At takesug at tina kanya kesug tua at sadili.
49005029	Aroro we taw kauri at sadili bilug, abat ngate kauri, kanya gfafangon fia ay galaga fia. Katanya yangay Fagtayukan at fakamulun sat furuan,
49005030	aroro itam wan sik afud Fagtayukan at bilug.
49005031	Katatuy at Rirukan te, Aroro katanya mangama gubun at mama ay at mina ay nangalo at bubay ay kanya fagdua nsadi wan.
49005032	Nasaful kwan tuy maidap katogdungug, dewa katanya sik fafaskudanan way Fagtayukan ay at furuan.
49005033	Dewa katanya tuy at fagfatungulan sa yangay ayu fagayu. Am, ngay mangama esugi tua ay mesa tina kata nu kesug am ay sadili, ay am, ngay mangena, suyui tua ay mesa tama.
49006001	Am, ngay sisian, faningi tua ay fagtainan, aroro sa tam Fun, aroro katanya tua at matuyan.
49006002	Suyui am mama ay am mina. Tuy taguna fag suguan gasfuan sik fatuyanan. Katatuy at fatuyanan te,
49006003	Nu kesug tuo am mama ay am mina, manabayan tuo ay ngaba tua am leleg ste swa daga.
49006004	Ay nu am man at ngay mama, lag am gfauri ay sisian. Abat ngate am gfauri, fagurangi way anya ay fananadi way foyungi anya kata tam Fun at ugali ay at foyungan.
49006005	Am, at ngay fagsuguan, faningi tua ay ngay tagfayafun, sas fagdaul ay fagmasuyuun. Faningi ay matuyani katai tua nu gfaning am Fagtayukan.
49006006	Dewa e glag ay deyud e glag, katanyai tua ay fakamulun, dangay am lang gfauseganan taw nu bunway aroro am wan Fagtayukan at fagsuguan, magani tua fia sa ay amatanganan nu gfakamulun am tam Dius at fakaylatun.
49006007	Faningi masinei ay amatanganan, katai tua nu gfaning am tam Fun, bundi lang taw.
49006008	Aroro nasaful wam te, tam Fun ban gbangsi at masine fagayu ay nafakamulun sas nus nga sinu, sik fagsuguan ay dewa sik taw lang.
49006009	Ay am at ngay tagfayafun, masinei tua sa ay ngay fagsuguan, dangay am gfalimuanan anya, aroro nasaful wam te, am ay ay fagsuguan sadi way ay Fun sis banwa, at yud e fagfili taw.
49006010	Katatuy tagguyan ku suguan sayu te, am maksvni tua nu masadi am sa tam Fun ay siginan tiba tungud at fagmabalyananun at gubuk.
49006011	Suluni Dius at nafon ayu fag famalabag, laman mababo am Satanas at fakamulun.
49006012	Aroro tam fawayan bunwa taw, nu bunway at mauri way fag ngay falad sis banwa, at tagfunan, ay at ke fagmabalyananun, ay at tagagbilug fagmadulumun ste swa daga.
49006013	Nu katanya, suluni tagsiginans Dius fag famalabag, laman mafawayan am ngaduge gina ban ndasug kafag mauri fag menit, ay laman nu ntabu nu gfawayan am, mabitsug yay am fia malindug.
49006014	Nu katanya, mafalganani tua gugat ay aginawangani at matuyan sa baliwas Dius. Ay e famalabagi ay dubdub siginan ay fagfakamulunun gugat at matuyan.
49006015	Ay suluni ay lapak laman mafalganan am nanfamoyung am at Masine fag Barita sa baliwas fagmanabayanun sas Dius.
49006016	Kabavn fasii way gugat ayu ay famalabag ay fagafanudun sas Fagtayukan, kanya ay famalabag ay ay famarabung fagayu Tagmauri at tagigang fag banyas.
49006017	Suluni yangay ay famalabag si ay alfuyu ay buli ay fiso at Masine fag Falad at nafon ayu, at masuad Dius at longan.
49006018	Ginam gfakamulun katanya, kabavn darangini siginan at Masine fag Falad at gubuk ayu. Darangini fagayu ay fagdaranginun. Ay fataglayuni nu gdarangin am fagayu Dius at taw.
49006019	Darangini yangay angku laman Dius gfon angku at matuyan fag longan laman fagdaul ku fagmaseganamaun mafafoyung au at masuksukan sas taw at Masine fag Barita.
49006020	Aroro at Masine fag Barita, Dius nasugu angku ay kanya wan katsi ku fagmasiukanun. Ay darangini angku laman mafafoyung au fagdaul ku fagmaseganamaun kata at masine.
49006021	Tam fakesugun tam faduksay Tikiku at matuyan tam Fun at fagsuguan, kanya tagfadungug ayu fagayu nus nge wain sa baliwa ku kayaunanan ay ku fakamulun ste.
49006022	Katanya wan ku fagnasuguun anya sayu laman sumaful am em kayaunanan ay laman gfaksvn tua ay ngay amatanganan.
49006023	Fagayu am em ngay faduksay, mul wam nangus fia fagmanabayanun, ay fakesugun gasfuan ay fagafanudun, siginan tam Dius tam Mama ay tam Fun Isus Fagtayukan.
49006024	Dius at fagmagalangun sumawa nangus fia ayu fagayu takesug sa sik fakesugun at yud katabu sa tam Fun Isus Fagtayukan.
50001001	Ami Pablu ay Timuteu, Fagtayukan Isus at fagsuguan, griruk ami sa ayu sas furuan Filipus, Dius at ngay nafili, ay ngay tagafanud sas Isus Fagtayukan anggan sayu fag ngay fagtainan ay ngay tagtanud.
50001002	Fagmagalangun ay fagmabayanun sumawa nangus fia ayu, siginan Dius tam Mama ay Isus Fagtayukan tam Fun.
50001003	Guseganan au sa ku Dius galay au gamatang ayu.
50001004	Galay au gdarangin ayu gdarangin au ay gusegananun au,
50001005	aroro siginan ay gubuk nu gfarapyag tam Fagtayukan Isus at Masine fag Barita, siginan nu bagu am gfaning anggan katsi.
50001006	Natuyan kwa te, Dius at masine fag fakamulun at nafasigad sa ayu, kanya namataglayun anggan ntabu, Fagtayukan Isus nu gdog kafoli.
50001007	At masine nu gamatangan au katanya sa baliwa ayu fagayu aroro matuyan ku fakesugun ayu. Am ku faudgufudan gbul Dius at fagmagalangun, dewa gina au maubungan ay dewa gina au kamoyung at Masine fag Barita at kamatuyanan, ay gfaksvn taw at fagafanudun.
50001008	Dius nasaful wa te, kesug au ayu fagayu kata Isus Fagtayukan nu kesug ayu.
50001009	Gdarangin au sas Dius laman kaksvn nung am kesug, gasfuan fagsafulun ay fagmamatangananun,
50001010	laman saful am gfili fagayu at masine. Nu katanya tua ay amatanganan, diam e malong ay diam e mauri gina ban Fagtayukan andasug fag menit,
50001011	ay mapnu am Fagtayukan Isus at fon at masine fag ugali sik famauseganan ay sik fagmasineun sas Dius.
50001012	Ku ngay faduksay, kaylat au nu nasaful am te, at ngay kindasug sa angku fag ngay maidap gbia at fanggubukun nu gfarapyag at Masine fag Barita.
50001013	Fagayu tagulit sis fun at bale daul ay e tiba yayk taw nasaful te, ku faginkubungun aroro galo au fia Fagtayukan.
50001014	Siginan yangay ku namaubunganan ngayu tam faduksay at kinkaksvn at fagafanudun sas Dius, ay maseganama yangay nu kamoyung Dius at longan.
50001015	At matuyan tibak taw nu kamoyung wa matuyan ang way galabian ku fakamulun ay gawayan, ay tibak taw nu kamoyung matuyan at amatanganan.
50001016	Kafag ngay taw at matuyan at amatanganan nu kamoyung sa baliwas Fagtayukan, aroro at fakesugun, aroro kanya nasaful te, maubungan au siginan ku nafoyungan at Masine fag Barita at kamatuyanan.
50001017	Ay tibak taw nu kamoyung bunwa siginan at matuyan fag amatanganan, siginan way at mauri fag algan, aroro at ngay algan kaylat way nanfaidapan angku kaduge au maubungan.
50001018	Dewa katanya kanya fagayu we tungkul sa angku. At mafanud dewa snga setaw at ngay taw nu kamoyung Fagtayukan. Dewa at algan mauri ay matuyan, guseganan akway ngap karo.
50001019	Nasaful kwa te, sa ban tibak menit kalfas kwan siginan Isus Fagtayukan at Masine fag Falad at gubuk ay siginan yangay ay ngay darangin.
50001020	Ay ku fakaylatun fia ay ku fagsegun dangay au gfakurangun ku fanambagun nus nga setaw at kumdasug sa angku, abat ngate au kamomuy, gfaksvn au ku amatanganan, laman dewa au gleleg yay ay dewa au nbul wan, gfauseganan au Fagtayukan.
50001021	Aroro dewa au gleleg yay, Fagtayukan tagagbilug ku leleg ay dewa au nbul wan, e tungkul kwan.
50001022	Baliwan kaduge au gleleg mafafakamulun au at masine fag ngay fakamulun. Dakwa saful katsi nu inday ku fagfiliun.
50001023	Gawabilugan au ku amatanganan te, inday tuy fag dua. Gfalyam kwan tuy fag leleg laman gfaday tigyangan au Fagtayukan, aroro tuy tiba tungud at masine sa angku.
50001024	Ay dewa katanya nu gleleg kyay gugat, masine yangay sa ayu.
50001025	Aroro tuy, antuyan kwa te, gleleg kyay ban ay gfadgaloan au ayu fagayu laman gubuk ayu nu gfataglayun am ay fagafanudun ay ay fagusegananun sa tam Fun.
50001026	Nu katanya nu nfoli au sa ayu, kaugat nung am guseganan sa angku ay kaugat yay nung am gfauseganan Fagtayukan Isus.
50001027	Nu katanya ugatani nu gfaning am Fagtayukan at Masine fag Barita. Nu katanya tua ay fakamulun, kumdasug kman ay duan ya, antuyan kwa fia te, takadungug si ayu masadi wam fia ay amatanganan ay gadgaloan am gfabadbaboan laman tiba ban gafanud sat Masine fag Barita,
50001028	ay diam kalimu ay ngay fawayan aroro tuy gfatoglag te, ay fawayan ban e faurianan, ay am, Dius gfalangfe ayu.
50001029	Aroro Dius gfon sa ayu at fagmabalyananun gfaning Fagtayukan bundi lang siginan ay fagafanudun nu bunway siginan ay fagagwantanun yangay aroro sa anya.
50001030	Katsi, ansadi am sa angku sa ku fagfabadbaboanun ay nalag ku fakamulun kinlangfe ay ay nadungug ku fakamulun anggan katsi.
50002001	Dakngani maksvn fia ay amatanganan siginan ay fagmasadiun sas Fagtayukan, ay nasudsunan wam fia sat fakesugun, ay e tungkul wa sa ayu ay fagmasadiun sat Masine fag Falad, ay e amatanganan wam fia ggubuk ay faduksay ay kedkesugun wam fia sas galay at sadi,
50002002	nu katanya faugati yap ku fagusegananun. E fagmasadiuni, ay mafutusani sas fakesugun, ay masadii fia ay amatanganan ay anggan ay algan.
50002003	Fagayu ay fakamulun lag gfaning ay sadili fakaylatun ay lag kamatungudun. Famababauni way, ay amatangani te, Em iba amasine yap emi.
50002004	Dangay lamang ay sadili fagmasineun ay fagamatanganun, nu bunway adgamatanganani tua sas galay at sadi.
50002005	Famababauni tua kata Isus Fagtayukan.
50002006	Kanya, dewa gsud yay Dius, wa nagbilug at fagmadiusun,
50002007	kanya naubun fagayu at fagmadiusun, ay kanya sik taw fia ay ankata sik fagsuguan.
50002008	Nu katanya kanya gina sik taw nafamababaun tua, ay sik tagfaning fia anggan anbul sas fasulungan kayu.
50002009	Ay Dius nafabalyanan anya ay nafon at ngayan gtungud yay tibak ngayan,
50002010	laman fagayu at awatan tagsis banwa ay tagsis daga ay tagsas daga daga nantudan laman gseg anya,
50002011	laman kanya fagayu gfoyung te, Isus Fagtayukan tam Fun, laman gfauseganan Dius tam Mama.
50002012	Nu katanya ku fakesugun fag ngay faduksay, ebi gfaning tuam gugat gina au sanya, ay katsi faugati nu gfaning am deyud au sanya ya. Alimui tadtaruyani nu gugatan am gfakamulun at masine anggan am antuyan fia te, masadi wam fia,
50002013	aroro Dius tagfakamulun gugat sa ayu laman makatu am gfaning Dius at fakaylatun.
50002014	Fagayu ay fakamulun at masine dangay gawayan ay gbadbaboan,
50002015	laman Dius am at ngay unga, diam e malong, ay sik fagfaningan am kaduge am gfasuglatan sis wa taw at yud matuyan, ay di e kafoyung sas fagayu taw te, mauri ay fakamulun. Nu katanya tua gdamlag am sas fagayu taw kata sik galeme nu masulo sis banwa,
50002016	ginam gfon sa anya tagleleg fag foyungan. Laman tam Isus nu nfoli ban kamatungudun au ayu aroro at masuad di ban nfangulan ku nafagudgunan ay di nfangulan ku nalufuyan.
50002017	Ay fagafanudun ay ay fagfaningun sa tam Fun kata sik fanggalangun sa anya. Ay malgau ku taguk umbusbus ban gasfuan ay fanggalangun. Nu katanya tua, guseganan au, ay gfasfuan au ayu guseganan.
50002018	Ay anggan am useganani, ay fasfuani angku useganani.
50002019	Gseg kwa fia te, tam Fun Isus nu kaylat, gsugu kwa fia sa ayu Timuteu laman sumaful au ay kayaunanan sanya ay gfaksvn ku amatanganan.
50002020	Aroro we tibak taw kata anya tagfasud ku amatanganan nu kesug ayu.
50002021	Aroro tibak taw at fagugatanun sa way lang at sadili fakaylatun, wa gfaning Fagtayukan Isus at fakaylatun.
50002022	Ay dewa katanya am wan at nasaful Timuteu at kamatuyanan. Kanya nagubuk angku ku fakamulun sat Masine fag Barita kata sik sisian nu ggubuk at mama.
50002023	Gsugu kwa ban vtv anya sa ayu nu nasaful kwa te, Tain kban.
50002024	Ku fagsegun siginan tam Fun at gubuk anggan au umdasug kwa vtv sanya.
50002025	Ku amatanganan gfauli kwa sa ayu Epafruditu, ku faduksay sas Fagtayukan, gsud yay ku faudgufudan sa ku fakamulun, ay kanya ay nasugu laman nanggubuk angku.
50002026	Kaylat wa daul gyalagun ayu fagayu. Kanya kabalu aroro sik barita ndasug sa ayu te, Kanya e fakasaitun.
50002027	Matuyan anke fakasaitun wa fia at kaksvnan arvs nbul wan. Baliwan tam Dius anfanyu yay anya ay anggan angku, aroro siginan kanya at namafian, anlangfe ku maksvn fag fakabaluun.
50002028	Gafauliun kwa ngani daul anya sa ayu aroro nasaful kwa te, maksvn ban nu guseganan am nu nalag am anya. Nu katanya tua kalyam wan ku fagafanawaun.
50002029	Aylati mandi anya ay useganani aroro kanya tam Fun at matuyan fag fagsuguan. Ay suyui yangay tibak taw takata anya.
50002030	Aroro siginan at nainlufuyan gfaning Fagtayukan arvs nbul wan, ay at leleg siwas fakalimuun laman gfon angku at gubuk ay fagyudun mafagubuk.
50003001	Sas fakatabuan, ku ngay faduksay, useganani sa tam Fun. We famabalaun sa angku nu gdog au griruk sa ayu tuy fagayu, aroro sa ay fagmasineun.
50003002	Dirii nus nga sinu fag taw at mauri kata idu at ugali, ay tagfakamulun at mauri, ay ke fakatoglagan at yud e masuad.
50003003	Amatangani itam wan Dius at sisian, ay itam tagseg anya siginan at Masine fag Falad, ay guseganan tam aroro siginan tam fagmasadiun sas Fagtayukan Isus, ay tam fagsegun tam fakalangfean bunwa siginan suguan fanbilug.
50003004	Dewa katanya, au long e fagafanudun au sas fanbilug. Ay tiba nu gamatangan te, Gafanud au sas fanbilug, au kaugat kwan.
50003005	Au nke fakatoglagan au sis fawaluk menit, ay siginan aus taw Israel, ay siginan Benamin at kasugfunanan, ku katungudan fagayu taw Ebreu, ay nu sa baliwa em faugali tam fagkamatoanun, au sik taw au Mafalayun.
50003006	Aroro siginan ku kamaseganaman, nafauri au kayu tagafanud. Ay we malong sa angku nu gfaning au em kaugalian.
50003007	Dewa katanya, fagayu kanya ebi ginan kinlangfe gfeyud kwa e tungkul aroro sas Fagtayukan.
50003008	Kin, we tungkul ya sa angku kinlangfe fagayu siginan nu gtoglag au Fagtayukan Isus ku Fun, aroro sa anya we tungkul ya fagayu takatanya ay gtap au te, kata sik uritan nbalangsa maukasan, laman mafabul au Fagtayukan,
50003009	ay masadi au sa anya. Kwa ntap te, kata nu yud au e asalanan siginan ku nafaningan em faugali, nu bunway siginan tua ku fagafanudun sas Fagtayukan. Ku fagintapun kata nu yud au e asalanan siginan tuas Dius, siginan ku fagafanudun.
50003010	Ku fakaylatun katsi katoglag au Fagtayukan, ay sumaful au at kabalyananan at nadogan naleleg, ay gfaning at nakalpan, ay gfaning au anya anggan sas fakabulun.
50003011	Ay nu katanya, ku fagsegun gdog yay ban gfaleleg angku.
50003012	Kwa glong te, Nabul kwan kanya fagayu. Kwa yangay glong te, Matuyan kwa fia. Dewa katanya, gugatan au namul tuy fag fagmatuyanun, aroro siginan Fagtayukan Isus at nauroan angku.
50003013	Ku ngay faduksay, kwa gamatangan te, nabul kwan kanya fagayu. Ku fakamulun katsi gfalyam kwan at kinlangfe, ay gugatan au gyabulun tagsis fagunan.
50003014	Gfataglayun au anggan sas fakatabuan laman namul au at famonun fag leleg at yud e fakatabuan masadi sas Fagtayukan Isus, siginan Dius at nauroan angku.
50003015	Katanya nangus tam amatanganan, nu nkaksvn wan tam fagafanudun. Nu dway katatuy ay ngay amatanganan, Dius gfayamag sa ayu.
50003016	At mafanud, fataglayuni ugalii kata tam ngay nasaful.
50003017	Ku ngay faduksay, masadii faningi tagalo ku ugali, ay damai at ngay tagugali kata em nafalag ayu fag fagfaningan.
50003018	Kata ebi ginan ku longan ayu katsi, galiasun au gdog glong sa ayu te, ngayu yayk taw tagugali gfawayan Fagtayukan at nabulanan sas fasulungan kayu.
50003019	Kanya at fungfung ban fakaminun, aroro gseg at bilug at fakaylatun. At fagusegananun ang way at mapla, ay at fagamatanganun tagste way swa daga.
50003020	Sabans banwa, sanya at matuyan ban tam fagbanwanan. Sanya ginan tam fagfanyaun tam Fun Isus Fagtayukan, tam tagfalangfe.
50003021	Nu ndasug ban ginanya fag menit, kanya gfabagu tam bilug ste swa daga ay gfafasine ban kata at bilug, siginan at fagmabalyananun at nagbilug laman gfafaningun sa anya nus nge wain.
50004001	Nu katanya ku ngay faduksay, ku fakesugun, kabavn ku fakaylatun nu gdog kyay lumag ayu. Guseganan au aroro sa ayu, ay am wa ban ku famauseganan. Ku ngay fakesugun, famaksvni ay fagmasadiun sa tam Fun.
50004002	Am, duena Eudya ay Sintiki, get au ayu te, aroro tagfaduksay am sa tam Fun, masadii wan.
50004003	Ku fagetun yangay sa emu, ku matuyan ku ufud te, gubuki tuy fag duena. Kanya at naugatan ggubuk angku nu gfarapyag au at Masine fag Barita, gadgaloan Kliminti ay e tiba yay ku ufud tagfakamulun. At ngay ngayan marirukan sis fagrirukan at ke leleg ban.
50004004	Kabavn am useganani sa tam Fun. Gdog au glong te, Useganani.
50004005	Falagi sas fagayu taw ay fagmalukmeun. Munakbang wan tam Fun nu kadasug.
50004006	Nus nge wain lag gafanawa, abat nga te am gafanawa eti way sas Dius fagayu ay fagayudanun siginan ay darangin ay gasfuan sik fagusegananun.
50004007	Nu katanya, Dius at yud e gfasud ya at fagmabayanun kanya tagdiri ay basad taw, ay ay amatanganan siginan ay fagmasadiun sas Fagtayukan Isus.
50004008	Ku ngay faduksay sat fakatabuan, fabanwani si ay amatanganan at masine, ay at mauseganan, ay at matuyan, ay at malanu, ay at maylat wa maylat, ay at mafangafanyu.
50004009	Fakamuluni fagayu ay fagsafulun siginan angku, ay nabul, ay ay nadungug, ay ay nalag. Nu katanya tua ay fakamulun, Dius takamon fagmanabayanun siwa ayu.
50004010	Gbia ku fagusegananun sa tam Fun aroro gdog yay am nafalag angku ay fakafanyuun at kinlangfe fag ngay menit. Ay nasaful kwa te, diam kalyam angku. Yam lang karan ggubuk angku.
50004011	Dewa au glong ayu katanya kwa grvbvy ay fanggubukun. Annanad kwan guseganan nus nga setaw tagsi angku.
50004012	Annanad kwan at yud e kwa. Annanad kyangay nu e kwa au. Annanad kwan gsalubang nus nga setaw ku kayaunanan, dewa au mapsug, ay dewa au kalunus, ay dewa sad fagngayuan, ay dewa sad fagalayan.
50004013	Mafafakamulun au nus nga setaw aroro Fagtayukan, kanya tagfon angku at fagmabitsugun.
50004014	Dewa katanya guseganan au ay fakamulun aroro nagubuk am angku sa ku fagidapun.
50004015	Nasaful wam, nu nalo au siginans Masidunia, ebi taguna au nanfamoyung at Masine fag Barita, am yay lang sis furuan Filipus at kinsadi sa ku fagidapun siginan nu gfon am laman ay fanggubukun angku.
50004016	Dewa au sis Tesalunika, ngayu ginan am nafon angku ay fanggubukun sa ku fagayudanun.
50004017	Dewa katanya kwa grvbvy ay famonun angku, nu bunway kaylat au gyalagun nu kafamut ay masine fag fakamulun.
50004018	E kwa kwan ay e sawe yay sa ku day fagayudanun ay fanggubukun angku Epafruditu at buba. Tuy fagayu mabebanglu fag fanggalangun. Maksvn nu masine ay maylat sas Dius.
50004019	Ay ku Dius yangay tagfon ayu fagayu ay fagayudanun, siginan at fagmaramramanun ay at fagmasineun at yud kamin kabavn sis Fagtayukan Isus.
50004020	Segi tam Dius tam Mama kabavn ban. Katanya wa nangus fia.
50004021	Longi sas fagayu Dius at ngay nafili at tagafanud sas Isus Fagtayukan te, O mabayan tuam unu. Ay anggan tam ngay faduksay ku ufud, katanya yangay at longan ayu.
50004022	Ay iste ginan fagayu tam ngay faduksay, kaugat wan at ngay taggubuk sis fun Sesar at bale daul glong yangay te, O mabayan tuam unu.
50004023	Sumawa nangus fia ayu Isus Fagtayukan tam Fun at fagmagalangun.
51001001	Au, Pablu, Isus Fagtayukan at Nasugu kata Dius at fakaylatun, ay tam faduksay Timuteu.
51001002	Griruk ami sa ayu sas furuan Kulusas, Dius at ngay nafili ay at matuyan fag ngay faduksay, at ngay kinsadi sas Fagtayukan. Dius tam Mama wa nangus fia tagfon ayu at fagmagalangun ay at fagmanabayanun.
51001003	Kabavn guseganan ami sas Dius, tam Fun Isus Fagtayukan at Mama, kayu ginan ami gdarangin ayu.
51001004	Aroro nadungug ami ay fagafanudun sas Fagtayukan Isus ay anggan ay fakesugun sas fagayu Dius at ngay nafili.
51001005	E fagafanudun ay e fakesugun am aroro e fagsegun am ay fagnamulun at ngay mafalganan sis banwa. Nasaful wam sa ay fagfanyaun baliwa, nu nafadungug sa ayu at matuyan fag longan, at Masine fag Barita
51001006	at kindasug sa ayu. Sas fagdaul daga tuy fag Masine fag Barita karapyag ay ngayuk taw gafanud kata nu si ayu, siginan ngay nu bagu am gdungug ay natogdungug am Dius at kagalangan at kamatuyanan.
51001007	Tuy nasaful am siginans Epafras em fakesugun, at matuyan Fagtayukan at fagsuguan, kanya em faudgufudan ay kanya ku kaungbus tagsibo ayu.
51001008	Siginan anya nu gsaful ami ay fakesugun at Masine fag Falad at nafon.
51001009	Siginan nu gdungug ami takatanya gfataglayun ami gdarangin ayu sas Dius te, Sumaful am nangus fia at fakaylatun siginan fagayu fagmamatanganun ay fagtogdungugun at Masine fag Falad at nafon.
51001010	Tuy em darangin laman mafafaning tuam at masine ay at maylat wa maylat sa tam Fun, ay laman diam e fagayudanun sat masine fag fakamulun, ay kaksvn nu katoglag am tam Dius.
51001011	Gdarangin yangay ami te, Dius wa fia tagfabitsug ayu siginan at gubuk ayu at tiba tungud at fagmabalyananun, laman manangagwantan am ay mafanya am nus nge wain at maidap,
51001012	ginam guseganan sa tam Mama, aroro kanya nafasine ayu laman e afud am sat fagnamonun at ke fagmayamagun, at nafalganan sat ngay nafili.
51001013	Ay kanya nafalangfe antam siginans fagmadulumun at ke fagmabalyananun ay nafalin antam laman at fakesugun at Baguama gfagtainan antam.
51001014	Siginan at Baguama, nafalfas antam ay nafalyam tam ngay asalanan.
51001015	Fagtayukan Dius at aninu takalag, dewa yud kalag Dius. Kanya Dius at kaka fag unga, ay kanya tiba tungud fagayu at awatan.
51001016	Aroro fagayu sis banwa ay sis daga takalag ay yud kalag anggan at ngay mabalyanan, ay fagmafunanun, ay fagtainan, ay magbilug fag ngay falad, kanya fagayu nkawat siginan at Baguama laman sa anya.
51001017	Kanya at taguna fagayu nus nge wain, ay fagayu nus nge wain at kasinean siginan wa anya.
51001018	Kanya at furuan at alfuyu, ay fagayu tagafanud kata at bilug. Kanya at taguna ay at kaka fag unga ay taguna naleleg siginan at fagmabulanan laman kanya tiba tungud sas fagayu.
51001019	Aroro Dius nafalganan te, fagdaul at fagmadiusun namanwan yangay sat Baguama,
51001020	ay Dius at fakaylatun fagayu at awatan nu nsadi sa anya siginan at Baguama. Ay siginan at Baguama at nabulanan sas fasulungan kayu e fagmanabayanun laman fagayu at awatan tagsis banwa ay tagsis daga ansadi sas Dius.
51001021	Ebi ngayayu am sas Dius ay am wan Dius at fawayan aroro ay asalanan ay mauri ay amatanganan.
51001022	Dewa katanya siginan Fagtayukan at nabulanan, ansadi am sas Dius laman namasalubang ayu sa anya laman diam e asalanan, malanu, ay di e kalong te, mauri.
51001023	Katanya ban at kumdasug nu gbanwan tuam matuyan ay nu gfaksvn tuam ay fagafanudun, dangay mafabayanan lang gfalyam ay nadungug fag Masine fag Barita at fon ayu fag fagsegun. Au Pablu sik fagsuguan laman kamoyung au at Masine fag Barita kata nu e gfoyung sas fagayu taw.
51001024	Guseganan au gagwantan katsi aroro sa ayu aroro siginan takatanya gfataglayun au at yud antabu fag fagidapanun, kata Fagtayukan at naidapan, laman at bilug e tungkul, at masuad at furuan.
51001025	Au wan at furuan at fagsuguan, Dius at fagnafiliun angku laman gfasure au fia sa ayu Dius at longan,
51001026	at ngaduge nu masuksukan sas fagayu taw ay katsi nsure sa at ngay nafili.
51001027	Dius at fakaylatun te, namasaful sat ngay nafili siginans fagayu taw at tiba tungud ay at madulo wa madulo at masuksukan. At masuad siwa ayu Fagtayukan, ay siginan anya nabul am ay fagsegun gfaudgufudan anya sat fagmasineun.
51001028	Kanya wan em fakamoyungun sa baliwas Fagtayukan sas fagayu taw. Gfamatanganan ami sas fagayu taw ay gfayamag ami kamoyung kaksvn em fagmakatuun, laman mafasalubang fagayu taw sas Dius, laman di e malong aroro siginan at fagmasadiun sas Fagtayukan.
51001029	Aroro fakatanyaun gugatan au aroro siginans Fagtayukan at fon angku fag fagmabitsugun.
51002001	Kaylat au nu nasaful am te, se aksvn nu gugatan au sa ayu, ay gsud yay sa sangay tagafanud sis Laudisia ay sas fagayu at yud nalag ku kamatan.
51002002	Katanya ku fakamulun laman umkaksvn at ngay amatanganan, ay umsadi sas fakesugun. Ay laman matuyan nu natogdungug ay nu gsaful Dius at masuksukan, we tiba nu bunway Fagtayukan.
51002003	Siwas Fagtayukan masuksukan Dius at yud kamin fag fagmamatanganun ay fagsafulun.
51002004	Nafoyung au ayu takatanya laman diam gadayan nus nga sinu ban fag takamoyung nus nga se maylat at famaylatan ayu fag foyungan.
51002005	Dewa yud au sanya dakwa kalyam ayu sa ku amatanganan. Guseganan au ay masine fag ugali ay anggan ay maksvn fag fagafanudun sas Fagtayukan.
51002006	Dakngani gafanud wam te, Isus Fagtayukan tam Fun, ay balyawvtan ugalii tua at masine fag ugali sa ay fagmasadiun sa anya.
51002007	Kabavn matubui nu gbanwan am sas Fagtayukan, fagbilugi wa sa anya ay leleg, ay faksvni ay fagafanudun kata at foyungan ayu, ay kabavn useganani.
51002008	Dirii laman diam gatabanan nus nge wain fag foyungan takamuagan at yud e tungkul kata siginan tam katungudan at fagsafulun ay siginan fagdaul daga at taguna fag ngay ugali. Takatanya fag foyungan bunwa siginans Fagtayukan.
51002009	Aroro fagdaul Dius at fagmadiusun gbanwan sis Fagtayukan.
51002010	Aroro ay fagmasadiun sas Fagtayukan ansak tua ay leleg. Kanya wan tagagbilug sas fagayu fagmabalyananun ay at fagmafunanun sas fanfalad.
51002011	Aroro siginan ay fagmasadiun sas Fagtayukan e fakatoglagan am, bundi tagsi ay bilug fag fakatoglagan. Siginan tua ay naubunan at ngay mauri fag ugali iste swa daga fagayu. Katanya ay fakatoglagan siginans Fagtayukan.
51002012	Siginan ay nasurungan sasad mamam, kata wam anfoli gfasfuan Fagtayukan ay nafadog wa nafaleleg ayu gfasfuan yangay anya aroro gafanud am sas Dius at fagmabalyananun at nafadog nafaleleg Fagtayukan siginans fagmabulanan.
51002013	Ay am at yud Udyu fag ngay taw, ebi ginan mabulan am aroro ay asalanan. Dius nafaleleg ayu gasfuan Fagtayukan ay kanya nafalyam fagayu tam ngay asalanan.
51002014	Dius nafaut fagayu at rirukan tagfoyung tam ngay nafamabo at suguan, ay kanya nafalyam wan fagayu, siginan at narabingan sas fasulungan kayu.
51002015	Siginan Isus at nabulanan sas fasulungan kayu, Dius nababo wan tagfunan ay at mabalyanan sas fanfalad. Kanya nafalag sas fagayu taw te, at fawayan nababawan wan.
51002016	Nu katanya lag gfabayan tibak taw nu gfoyung ayu te, mauri ay fakamulun, sa baliwa sik fakonun ay fanginum, ay at ke fagsegan fag menit ay gina magdanun bagu lati, ay famiangalay fag menit.
51002017	Takatanya fagayu ang way lang takadasug ban at aninu. Fagtayukan way lang at tiba tungud at matuyan.
51002018	Lag am gatabanan nusnga sinu at yud matuyan nu kamababaun ay tagseg ngay tagbarita. Takatanya fag foyungan siginan way at ngay taginfanan, ay kanya kamatungudun deyud e tungkul. Ay aroro at matuyan taw way lang at amatanganan.
51002019	Takatanya fag taw wa gfaning at Alfuyu, kanya tagfon fagmataglun sas fagdaul at bilug siginan at ngay afud-afud nu gsugfunanan ay at ngay lalid. Kanya gfarabung kata Dius at fakaylatun.
51002020	Kata nu nbul wam gasfuan Fagtayukan ay nalfas wam siginan fagdaul daga at taguna fag ngay ugali at fagmabalyananun. Ay wain ay fagfaningun yay takatanya fag ngay suguan, takatatuy,
51002021	Lag am gted, ay lag am gfaskud, ay lag am glangbud sumyu.
51002022	Fagayu takatanya taw way lang at suguan ay at foyungan at yud e tungkul, at longan fia sa baliwa takamin nu naon wan.
51002023	Ngayuk taw nu glong, kafag ngay suguan siginan wa fia sik mamatanganan, aroro kafag ngay tagfandaya maksvn nu gseg ngay tagbarita, ay wa matuyan nu kamababaun ay gfaidapan at sadili. Dewa katanya kanya fag ngay suguan wa mafafaragang at bilug at fakaylatun.
51003001	Dius nafadog wa gleleg ayu gasfuan Fagtayukan. Nu katanya ay fagamatanganun ang yakman tagsis banwa fagayu sas Fagtayukan at malunggung sis Dius at siun.
51003002	Kabavn ay fagamatanganun, amatangani Dius, lagi iste swa daga fagayu,
51003003	aroro anbul wam say dan fag ugali ay katsi ay leleg masuksukan sas Dius gfaudgufudan Fagtayukan.
51003004	Fagtayukan tua at matuyan ay fagelelegun, ay kanya nu nsure ban, gasfuan am anya gfaudgufudan namul at fagmasineun.
51003005	Nu katanya at masine fabuli wan tagsi ayu tagfaning ste swa daga fag fakaylatun kata fagfanugtugun, ay fagamatanganun ay fagkamatoanun sanya baliwa, ay fagfaningun ay bilug at fakaylatun, ay mauri fag fakaylatun, ay fagfanganuranun. Fagfanganuranun kata yay nu gseg yud matuyan fag ngay fagsegan.
51003006	Aroro takatanya fagayu Dius kadotama nus nga sinu takamabo at fakaylatun.
51003007	Ebi taguna ay ugali, gfaning yangay am tagfakamulun takatanya, ebi gagbilugan yay am ay bilug at fakaylatun.
51003008	Ay katsi masine nu gubun wam takatatuy fagayu: fagfangadotamaun, ay at masakit nu gfangadotama, ay mauri fag amatanganan, ay fagfalingunun, ay nu glong at mauri.
51003009	Lag am kadkamuagan ya sas galay at sadi, aroro naubun wam ay dan fag ngay ugali anggan ay dan fag fakamulun,
51003010	ay nasulun wam at bagu fag ugali. Dius gfataglayun gfabagu ay ugali gfaning anya at naawat ayu, laman matuyan ay fagsafulun sa anya.
51003011	Nu katanya fagayu taw gsud way gsud, dewa taw Griegu, ay taw Udyu, ay at ke fakatoglagan, ay at yud e fakatoglagan, ay dewa ndaginan fag taw, ay dewa snga setaw fag taw, ay sik fagsuguan, ay sik taw lang. Fagtayukan way lang at mafanud, ay kanya tagsi ayu fagayu.
51003012	Nu katanya, aroro am wan Dius at filian ay at nafasaman ay at fakesugun, masine nu kedkesugun tuam fia, ay nu magalang am, ay nu kamababaun am, ay nu malukme am, ay nu gagwantan am.
51003013	Maluayani tua, ay fadfalyamani tua nus nga sinu nu e mauri sas galay at sadi. Tam Fun nafalyam ay ngay kakurangan ay katanyai yangay ay fakamulun sa ay iba.
51003014	Tagtungud fagayu, edkesugani aroro fakesugun kanya wan tagfutus sat matuyan fag fagmasadiun.
51003015	Fabanwani si ay amatanganan fagmanabayanun siginans Fagtayukan, aroro katanya at fagnauroun ayu ay antap tuam te, Fagtayukan at afud at bilug. Ay kabavn useganani.
51003016	Fagtayukan at longan tanumi fia masine sa ay amatanganan. Ay fadfamatangani sas galay at sadi ay fodfoyungani sas fagdaul ay fagsafulun. Am alubadi siginans Dius at longan fag ngay alubad, ay siginan ay ngay papil fag ngay alubad, ay siginan ay amatanganan fag ngay alubad, ke fagusegananun sas Dius.
51003017	Ay fagayu ay fakamulun, dewa ay longan ay ay fakamulun, fakamuluni say fagafanudun sa tam Fun Isus, ay siginan anya useganani sas Dius tam Mama.
51003018	Am, ngay tina, faningi ay mesa tama, aroro kanya tam Fun at fakaylatun.
51003019	Am, ngay tama, esugi ay mesa tina, dangay am gfauri anya.
51003020	Am, ngay sisian, faningi tua ay ngay fagtainan fagayu ay fakamulun, aroro kanya tagfauseganan tam Fun.
51003021	Am, ngay mama, lag gfaksvn nu gatul am ay ngay sisian, laman at amatanganan di kamomuy.
51003022	Am, ngay fagsuguan nus nga setaw ay fakamulun faningi ay ngay tagfayafun dewa e glag ay yud e glag, fakamuluni dangay am lang gfaylatan taw nu bunway aroro matuyan am, ay kalimu am tam Fun.
51003023	Nus nga setaw ay fakamulun, ugatani fakamuluni laman gfaning am tam Fun, bundi lang sas taw,
51003024	aroro saful wam te, Gagbilug ban am tam Fun at famonun ayu at falganan sa ayu. Fagtayukan tam Fun at matuyan ay fagfaningan.
51003025	At tagfakamulun at mauri matuyan wan e faurianan wa fia aroro Dius we fagfili taw.
51004001	Am, at ngay tagfayafun, malukmei tua ay famatuyani tua ay fakamulun sa ay ngay fagsuguan. Amatangani te, e Fun yangay am sis banwa.
51004002	Fataglayuni nu mafandarangin am, ay fasfuani mafalganani ay useganani.
51004003	Ay darangini yangay emi laman tam Dius gfon yay emi ngayuk buknga kamoyung ami Fagtayukan at masuksukan at Masine fag Barita. Kanya wan ku fagmaubunganun katsi.
51004004	Darangini laman nu kamoyung au fagdaul mayamag fia, kata at masine.
51004005	Mamatangani tua nung am gfadgaloan at yud gafanud. Lag gfangulan ay buknga.
51004006	Faylatani nu gkamatoan am, kata sik fakonun nu matamis, laman mafafabalus am sas fagayu taw.
51004007	Tam fakesugun tam faduksay Tikiku, kanya at namadungug sayu sa baliwa angku. Kanya matuyan fag fagsuguan ay kanya ku faudgufudan nu gfaning tam Fun.
51004008	Katanya wan ku fagnasuguun anya sayu laman sumaful am em kayaunanan ay laman gfaksvn tua ay ngay amatanganan.
51004009	Kanya gfaudgufudan at matuyan tam fakesugun tam faduksay at ngayan Unesimu. Kanya tagsiginan ayu ay kanya wan fag duama at namadungug sayu fagayu at kindasug ste.
51004010	Aristarku, ku ufud iste sis fakaubungan, glong ayu te, O mabayan tuam unu. Katanya yangay anggan, Markus, Bernabe at lagbe. Useganani fia fasakboi Markus nu ndasug sanya, kata ku suguan ayu.
51004011	Tam faduksay Isus at ngayan at sadi te, Ustu, glong yangay ayu te, O mabayan tuam unu. Kanya way lang fag tulu iste ku faudgufudan fag taw Udyu tagfoyung sa baliwas Dius nu gfagtainan. Ay kanya tagfasun angku.
51004012	Epafras tagsiginan ayu ay Fagtayukan Isus at fagsuguan, glong ayu te, O mabayan tuam unu. Kabavn kanya gdarangin ayu maksvn, laman maksvn fia ay matuyan nu gfaning am tam Dius at fakaylatun.
51004013	Gfatuyan au ayu te, kanya maksvn at fanggubukun ayu ay sa tam ngay faduksay sis furuan Laudisia ay sis furuan Ierapulis.
51004014	Lukas, tam fakesugun tam tagfafia ay Demas glong ayu te, O mabayan tuam unu.
51004015	Ay longi sa tam ngay faduksay sis Laudisia ay gsud yay sas Ninfas ay sa sangay tagafanud at maful sit bale te, Glong au te, o mabayan tuam unu.
51004016	Ay nu natap am tuy fag rirukan, fatapi yangay sas furuan Laudisia. Ay tapi yangay tagsiginans furuan Laudisia at rirukan.
51004017	Ay longi sas Arkipu te, Fataglayuni am fakamulun tam Fun at nafafasanan emu fag fakamulun.
51004018	Tagriruk tuy, Au Pablu. Amatangani ku fagmasiukanun. Sumawa nangus fia ayu Dius at fagmagalangun.
52001001	Ami, Pablu, Silas ay Timuteu, griruk ami sayu sas furuan Tesalunika Dius tam Mama ay tam Fun Isus Fagtayukan at ngay nafamili. Sumawa nangus fia ayu at fagmagalangun ay at fagmanabayanun.
52001002	Kabavn guseganan ami sas Dius aroro sayu fagayu ay gdarangin ami gugat ayu.
52001003	Ay gamatangan ami sas salubangan tam Dius tam Mama ay ngay fakamulun siginan ay fagafanudun, ay ay nalufuyan siginan ay fakesugun, ay ay fagagwantanun siginan ay fagsegun sa tam Fun Isus Fagtayukan.
52001004	Em ngay faduksay Dius at fakesugun, saful wami te, am wan Dius at nafili.
52001005	Aroro em foyungan fag Masine fag Barita ndasug sayu, bundi lang sis longan. Tuy siginan tua at Masine fag Falad at fagmabalyananun, ay maksvn nu gafanud ami te, matuyan fia em foyungan. Nalag am em kaugalian gina mi si ayu laman e tungkul tuam.
52001006	Nafaning tuam emi ay tam Fun. Ay dewa maksvn ay nadalan fag maidap, naylat am at Masine fag Barita, siginan at Masine fag Falad at fon ayu fag fagusegananun.
52001007	Ay am wan fagfaningan fagayu tagafanud sas talun Masidunia ay sis Akaya.
52001008	Aroro bundi lang tam Fun at longan at kindasug sas Masidunia ay sas Akaya siginan ayu. Anggan tua ay fagafanudun sas Dius at nafadungug sas fagayu furuan. Wami e fagyalongunun ya sanya baliwa.
52001009	Aroro kanya wan at nafadungug emi te, kaylat mandi am em nasiboan ayu. Ay kanya yangay at nalong emi te, naubun wam nu gseg am ay dan fag fagsegan, laman gfaning at tagleleg ay at matuyan fag Dius,
52001010	ay gfanya am at Baguama Isus, at nafadog gleleg, nu kafoli siginans banwa. Ay kanya yangay tagfalangfe antam takadasug ban Dius at fandotaman.
52002001	Em ngay faduksay nasaful wam em nasiboan ayu di nfangulan.
52002002	Nasaful wam te, naidapan ami ay nafalingunan ami sis furuan Filipus. Dewa katanya tam Dius nafabitsug yay em amatanganan laman gfoyung ami sayu at Masine fag Barita dewa ngayu tagsalag emi.
52002003	Em foyungan bundi siginan tagsalan, ay bundi siginan at mauri fag algan ay wami kaylat gfandaya.
52002004	Dius nafatigwanan wa sa emi nu gfoyung ami at Masine fag Barita laman gfon fagusegananun, bundi sas taw, sa tua tam Dius taglag tam amatanganan.
52002005	Dius nasaful wan ay saful yangay am em fakamoyungun bundi siginan famaylatan fag longan ay bundi siginan famuagan fag foyungan laman namul ami ay ramraman.
52002006	Ay wami narvbvy famaylatan siginan ayu ay dewa ndaginan fag ngay taw.
52002007	Dewa ami masine gbul takatanya aroro Fagtayukan ami at Nasugu, malukme ami fia sa ayu kata sik mina nu galaga at sisian.
52002008	Guseganan ami gfoyung sayu Dius at Masine fag Barita, aroro maksvn mandi nu kesug ami ayu. Bundi lang kanya, nafon wami sayu anggan em leleg aroro kesug ami ayu.
52002009	Em faduksay, gamatang yay ro am em nainlufuyan ay em naidapanan. Gfakamulun wami fagngabak menit ay yabi laman di mi e nafaidapan sas nus nga sinu am kaduge ami gfoyung sayu Dius at Masine fag Barita.
52002010	Am wan ay Dius tagfatuyan te, masine ay matuyan ay we malong em ugali gina mi gfaudgufudan ayu tagafanud.
52002011	Kata ay nasaful, em kaugalian kata ami sik mama nu galaga at ngay sisian. Nafabitsug ami ay amatanganan, ay nafasun ay naet ami ayu te,
52002012	Ugalii at matuyan sas Dius at daga salubangan, kanya at fagnauroun ayu, laman gfagtainan ayu ay mafabul am at fagmasineun.
52002013	Katatuy yangay em fagusegananun sas Dius em foyungan ayu at longan. Ay nafaning bunwa taw at longan nu bunway Dius tua at longan. Gfataglayun gfakamulun sayu tagafanud.
52002014	At kindasug sayu em ngay faduksay kata yangay at kindasug sas Dius at ngay furuan sis talun Udea at masadi sas Fagtayukan Isus. Ay kaiban nafauri ayu kata taw Udyu nu nafauri at ngay tagafanud sis Udea.
52002015	Kafag ngay taw yangay at nafabul tam Fun Isus ay at ngay taglong, ay at naiyan emi. Kanya gsalag Dius at fakaylatun ay gfawayan fagayu taw.
52002016	Kanya yangay tagsalag nu gfoyung ami at Masine fag Barita sat yud Udyu fag ngay taw laman umlangfe. Dewa katanya gfaugat wa gfaugat nu gasalanan ay nu katanya andasug sa anya Dius at fandotaman.
52002017	Katsi em ngay faduksay ngaduge wa sirut nung tam gsaruayan, bundi sas amatanganan. Ay maksvn wa daul nu gdog ami gyalagun ayu.
52002018	Kaylat wami kaylat gasaun ayu, ay au Pablu ngayu ginan koma ganansiboun ayu ay Satanas gsalag way gugat emi.
52002019	Aroro am wan em fagsegun, ay am wan em fagusegananun ay am wan em fakamatungudunun em foyungan ban sa tam Fun Isus at daga salubangan nu nadog anfoli.
52002020	Matuyan am wa fia em fagmasineun ay em fagusegananun.
52003001	Nu katanya aroro wami kagwanta ya, em amatanganan te, Masine au ay Silas kafamato wami sis Atenas.
52003002	Ay nasugu wami sayu tam faduksay Timuteu, Dius at fagsuguan tagfoyung Fagtayukan at Masine fag Barita. Kanya wan em nasugu laman gfaksvn ay fagafanudun ay gfabitsug ay amatanganan,
52003003	laman nus nga sinu am diam kamomuy aroro siginan ay ngay nadalan fag faurianan. Nasaful wam te, katanya Dius at nafalganan santam.
52003004	Ebi gina mi sanya nafaguna wami nalong ayu te, E gfauri ban antam ay katanya wa fia at kindasug, kata ay nasaful.
52003005	Aroro kwa magwanta ya, nasugu au sayu Timuteu laman gfadungug emi sa baliwa ay fagafanudun. Gamatangan au te, manafaylatan am Tagfaskud, ay nu katanya manfangulan ban em nainlufuyanan.
52003006	Ay katsi Timuteu anfoli wa ste. Ay masine mandi at fadungugan sa emi sa baliwa ay fagafanudun ay ay fakesugun. Nafadungug yangay emi te, kabavn gamatanganan am emi ay maksvn nu gyalagun am emi kata nu gyalagun ami ayu.
52003007	Ay nu katanya em ngay faduksay dewa mi e faurianan ay e fagafanawaun, ansun yay ami aroro gafanud tuam sas Fagtayukan.
52003008	Anfulo em amatanganan aroro maksvn tua ay fagafanudun.
52003009	Tain ro nu mafakasakan ami guseganan sas Dius aroro maksvn nu guseganan ami ayu.
52003010	Maksvn nu gdarangin ami kayu menit ay yabi laman Dius namon emi sik buknga laman gdog yaymi lumag ayu, laman gfakasakan ay fagafanudun at kurang.
52003011	Tam Dius tam Mama ay tam Fun Isus nu kaylat, umdasug wami fia sa ayu.
52003012	Tam Fun wa nangus fia tagfarabung ay tagfaksvn ay fakesugun sas galay at sadi ay sas fagayu taw, kata nu kesug ami ayu.
52003013	Ay Dius wa nangus tagfabitsug ay amatanganan laman diam e malong, ay diam e mauri sa tam Dius tam Mama at daga salubangan anggan tam Fun Isus nu gdog umdasug, gasfuan at ngay nafili.
52004001	Em faduksay, ebi nafoyung ami sayu te, fakamuluni at mafauseganan tam Dius. Katanya wa fia ay fakamulun. Katsi, gurungan ami glong ayu te, faugati yap takatanya ay fakamulun.
52004002	Aroro nasaful wam em suguan ayu siginan tam Fun Isus.
52004003	Dius at fakaylatun nu ddiam e malong ay nu ddiam gfanugtug.
52004004	Masine nu gsaful am gugali at yud e malong ay at mauseganan nung am madaduan.
52004005	Lag gfaning ay bilug at fakaylatun, kata sik taw at ugali at yud natoglag tam Dius.
52004006	Lag am gfakamulun at mauri sa ay faduksay kata tagdaya ay nus nge wain fag mauri, aroro tam Fun gfaurianan tagfakamulun takatanya, kata em longan ay em fararangan ayu.
52004007	Aroro tam Dius at fagnauroun antam laman di tam namaning fagmauriun nu bunway laman di tam e malong.
52004008	Ay nus nga sinu takauri tuy fag suguan bunwa taw at fakaurian, kanya kauri Dius at tagfon antam at Masine fag Falad.
52004009	Ay nu sa baliwas fakesugun say ngay faduksay, we tungkul ya nu griruk ami sayu, aroro Dius nafoyung wa ayu te, Edkesugani tua.
52004010	Ay sabv wan e fakesugun wam fia say ngay faduksay sas fagdaul talun Masidunia. Dewa katanya em ngay faduksay, gurungan yaymi glong ayu te, Faugati yap nu kesug am.
52004011	Ugatani ugalii at matuyan. Lag am kasalag ay iba at fakamulun, nu bunway ugatani tua sa ay sadili fakamulun kata em longan ayu,
52004012	laman at yud gafanud sas Dius sumaful te, Maleleg tua sik tagafanud. Ay nu katanya diam gsefu ay iba.
52004013	Em ngay faduksay kaylat ami nu nasaful am at matuyan sa baliwa at kinbul wan, laman diam kabalu kata tibak taw at yud e fagsegun fakalangfean.
52004014	Gafanud watam te, Isus anbul ay kanya nadog yay fia naleleg ay nu katanya gafanud yangay tam te, Dius ban nantaban fagayu at kinbul tagafanud sas Isus.
52004015	Katatuy tam Fun at foyungan em longan ayu te, Tam Fun ban nu ndasug, itam tagleleg, watam gguna at ngay kinbul.
52004016	Ay ginanya ban fag menit, gasfuan sik maksvn fag suguan at tagbarita at longan, ay sik budyung sas Dius at fanbudyung, tam Fun tumustus siginans banwa. Ay at ngay kinbul tagafanud sas Fagtayukan taguna gdog gleleg.
52004017	Ay itam at ngay tagleleg ay at naguyanan yay, Isus gfaful antam sasad linbayu gasfuan at ngay nafaleleg laman namablang tam tam Fun sas kiwang ay magamut tam tam Fun kabavn ban.
52004018	Nu katanya, fagayu am fadfasunani sas galay at sadi siginan takatanya fag longan.
52005001	Em ngay faduksay nu sa man baliwa kafag ngay buknga ay kafag ngay menit, diwan wa nangus em nariruk sa ayu.
52005002	Aroro nasaful wam tam Fun at menit nu kadasug kata way sik tagfangkamul sad yabi.
52005003	Aroro gina at ngay taw glong te, Katsi fag buknga manabayan tua ay masine, umdasug ro masakit kafag faurianan, kata sik mangena nu gafasalugun, ay kanya ro wa nlagyu ya.
52005004	Ay diam sisad fagmadulumun em ngay faduksay, nu katanya tua diam kalipsik dewa ndasug kanya fag menit kata tagfangkamul.
52005005	Ay fagayu am antap wam sisad mayamag kata nu mamenit, ay diam katap sisad madulum kata nu mayabi.
52005006	Nu katanya, kabavn mafuloani, kabavn mafalganani, ay fasinei ay amatanganan dangay kata tibak taw at amatanganan.
52005007	Nus nga sinu nu gtiug, sad yabi nu gtiug, ay nus nga sinu tagmamaman, sad yabi yangay nu gmamaman.
52005008	At masine mafalganani, aroro siwa tam sad fagmayamagun. Gsulun watam tam fagafanudun ay fakesugun kata sik famalabag si tam dubdub. Ay gsulun watam tam fagsegun fakalangfean kata sik famalabag si tam alfuyu.
52005009	Dius at fagnafiliun antam di namaurianan nu bunway namalangfe antam siginan tam Fun Isus Fagtayukan.
52005010	Kanya nbul aroro santam laman gleleg tam gasfuan anya dewa tam anbul wan ay gleleg yay, gina Fagtayukan gdog yay kafoli.
52005011	Nu katanya fataglayuni ay fakamulun nu gfadfamatanganan am ay nu gfadfaksvnan am galay at sadi ay fagafanudun kata katsi ay fakamulun.
52005012	Maksvn nu gsugu ami ayu em faduksay te, suyui tua tagatul ayu, kanya wan tagfagtainan ay tagfoyung ayu sa baliwa tam Fun at ugali.
52005013	Afanyui ay faningi anya, aroro at fakamulun. Manabayani ay ngay ugali sas galay at sadi.
52005014	Em ngay faduksay, glong ami ayu te, Famatangani at ngay mamomuy, ay fabitsugi at mamomuy at amatanganan ay gubuki at yud e fagmakatuun ya. Ay fafagwantanani tua sas fagayu taw.
52005015	Ay lag am gfasud ya tagfakamulun sayu at mauri, abat ngate am gfasud, madmalukmeani way sas galay at sadi, ay sas fagayu taw.
52005016	Kabavn useganani.
52005017	Kabavn darangini.
52005018	Kabavn segi Dius nus nge wain at kumdasug, aroro katanya wan Dius at fakaylatun sayu tagfaning Fagtayukan Isus.
52005019	Lag am gfarabung at Masine fag Falad at igang.
52005020	Lag am kauri nus nga setaw at foyungan siginan tam Dius.
52005021	Faskudi fagayu. Ay fatawadi nus nge wain at masine,
52005022	ay ayayui siginans fagayu at mauri.
52005023	Dius takamon fagmanabayanun nangus tagfasine ayu laman wam e malong. Dius wa nangus fia tagfabanwan sayu at matuyan sas fagdaul ay falad, ay ay amatanganan, ay ay bilug, anggan tam Fun Isus Fagtayukan umdasug.
52005024	Dius at nauro ayu, kanya matuyan ay gfakamulun fia takatanya fagayu.
52005025	Darangini yangay emi em ngay faduksay.
52005026	Kamatoani tua fia sas fagayu tam ngay faduksay at mafafanyuanan fag ngay kamatoanan.
52005027	Maksvn em longan ayu sa tam Fun at ngayan te, Fatapi tuy fag rirukan sas fagayu tam ngay faduksay.
52005028	Siwa nangus fia ayu tam Fun Isus Fagtayukan at fagmagalangun.
53001001	Ami, Pablu, Silas ay Timuteu, griruk ami sayu sas furuan Tesalunika, Dius tam Mama ay tam Fun Isus Fagtayukan at ngay nafamili.
53001002	Sumawa nangus fia ayu Dius tam Mama ay tam Fun Isus Fagtayukan at fagmagalangun ay at fagmanabayanun.
53001003	Kabavn guseganan ami sas Dius aroro sayu, em ngay faduksay. Matuyan kanya em fakamulun aroro gtaglayun tuam kaksvn ay fagafanudun ay gtaglayun yangay nu kaksvn ay fakesugun sas galay at sadi.
53001004	Maksvn em foyungan sa baliwa ayu sas fagayu Dius at ngay furuan aroro ay fagafanudun ay ay nagwantan dewa e ngay maidap ay e ngay famaskud ay nadalan.
53001005	Kanya wan tagfatuyan te, matuyan Dius nu gfili, laman antap am te, matuyan nu nangagamut am sas Dius at fagfagtainanun. Kanya wan ay fagagwantanun katsi.
53001006	Ay matuyan Dius at fakamulun. Kanya namaidapan ban at ngay nafaidapan ayu.
53001007	Ay am at naidapan kanya gfon ban ayu fagmanabayanun ay anggan sa emi, tam Fun Isus ban nu nfoli siginans banwa gbuba tagigang fag afuy, gfaudgufudan at mabalyanan fag ngay tagbarita.
53001008	Kanya ban namaurianan fagayu at yud natoglag Dius ay at yud gfaning at Masine fag Barita sa baliwa tam Fun Isus Fagtayukan.
53001009	At faurianan ban sa anya kabavn ban wa mlangfe, ay nangasaruayan ban sa tam Fun ay sat mabalyanan fag fagmasineun.
53001010	Umfakamulun wa ban fia katanya gina ban tam Fun at menit andasug laman namul at famauseganan siginan at ngay nafili ay fagayu tagafanud sa anya kadulo. Ay anggan am kataip am kata kanya, aroro gafanud tuam em foyungan ayu.
53001011	Nu katanya gdarangin ami ayu, laman tam Dius gtap ayu te, matuyan am at nauro. Ay gdarangin yangay ami te, siginan Dius at fagmabalyananun, kanya mafafasludan fagayu ay masine fag algan ay ay fakamulun siginan ay fagafanudun.
53001012	Nu katanya tua tibak taw guseganan sa tam Fun Isus nu nalag ay fakamulun, ay guseganan yangay am sas Isus aroro am wan at ngay taw, siginan tam Dius ay tam Fun Isus Fagtayukan at fagmagalangun.
53002001	Ay nu sa man baliwa tam Fun Isus Fagtayukan nu kafoli, ay nu gfaful antam laman nanalubang anya, maksvn em longan ayu, em ngay faduksay te,
53002002	lag am vtv gafanawa ay lag am kalimu say amatanganan, dewa e sik foyungan siginan unu sik falad, ay dewa e gbarita, ay dewa e sik rirukan ndasug unu siginan emi taglong te, Tam Fun at menit ndasug wan.
53002003	Lag am gadayan nus nga sinu fag taw at foyungan, aroro ya kadasug kanya fag menit nu dyakmay ndasug tagguyan fag fagawayanun nu e gfawayan tam Dius ay nu dyakmay ndasug takamabo fag taw at mafalganan sas faurianan kabavn.
53002004	Kanya kamabatun at sadili ay gsalag fagayu taw at fagsegan ay tagsa baliwas Dius, ay gsakbo sas Tagbia fag Bale Dius ay malunggung sanya ay gfoyung te, Au wan Dius.
53002005	O yam namatang ku longan gugat at malayun sa ayu sa kafag takamabo baliwa, gina kyay sanya gfaudgufudan ayu.
53002006	Saful wam nus nga setaw tagfatawad anya katsi. Nu ndasug ban at falganan fag buknga, kasure ban takamabo fag taw.
53002007	Ay katsi at masuksukan fag fakamulun gfakamulun wan at mauri, nu dyakmay ban tagfatawad anya naiyan wan.
53002008	Ay sanya ginan, takamabo fag taw kasure wan, ay tam Fun Isus ban nu ndasug, gfabul anya siginan at uyup, ay gfamin anya siginan at fagmasineun.
53002009	Takamabo ban fag taw nu kadasug gfaning Satanas tagfabalyanan anya. Ay kanya ban namakamulun fagayu nus nge wain fag mabalyanan ay fandayan fag ngay fakatoglagan, ay madulo fag ngay fakamulun.
53002010	Ay kanya ban namakamulun nus nge wain fag famuagan sas fagayu taw tagafaurianan ban, aroro wa kaylat gfaning at matuyan satu umlangfe.
53002011	Aroro kanya wa kesug sat matuyan, Dius gfadasug sa anya sik maksvn fag fandayan laman kafag ngay taw gafanud sat yud matuyan,
53002012	laman gafaurianan fagayu at yud gafanud at matuyan. Abat ngate gafanud at matuyan, guseganan way sat mauri.
53002013	At masine kabavn nu guseganan ami sas Dius aroro sa ayu, em ngay faduksay tam Fun at fakesugun. Guseganan ami aroro Dius nafili ayu siginan ngays fakasigadan laman gfalangfe ayu siginan at Masine fag Falad at fagmabalyananun nu nafasine ayu laman wam e malong ay laman gafanud am sat matuyan.
53002014	Katanya tam Dius at fagnauroun ayu siginan at Masine fag Barita em nafoyung ayu, laman gudgufudan am sa tam Fun Isus Fagtayukan at fagmasineun.
53002015	Nu katanya em ngay faduksay, kabavn maksvni kata em foyungan ayu fag ngay faugali, dewa sis longan ay sis rirukan.
53002016	Tam Fun Isus Fagtayukan ay anggan tam Dius tam Mama takesug antam, ay siginan at fagmagalangun nafon santam at yud gbadbalian at famasunun ay famaksvn tam fagsegun,
53002017	kanya wa nangus fia tagfasun ay tagfaksvn ay amatanganan laman masine fagayu ay fakamulun ay ay longan.
53003001	Sas fakatabuan, em ngay faduksay, get ami ayu te, darangini emi, laman tam Fun at longan masakit nu karapyag sas fagayu talun ay laman e gseg yay ban kata ayu.
53003002	Darangini yangay emi laman umlangfe ami siginan at ngay mauri fag taw, aroro bunwa fagayu taw tagafanud.
53003003	Matuyan tam Fun. Kanya tagfaksvn ayu ay tagdiri ayu siginan at mauri.
53003004	Maksvn nu gafanud ami sa tam Fun sa baliwa ayu te, galo wam fia ay gfataglayun ban am galo em ngay suguan.
53003005	Tam Fun wan tagfamatanganan ayu laman ay ugali kata Dius nu kesug ay anggan kata Fagtayukan nu gagwantan.
53003006	Em ngay faduksay, siginan tam Fun Isus Fagtayukan at fagmabalyananun gsugu ami ayu te, saruayani wan siginan at ngay mamomuy ay at yud kaylat gfaning sa em foyungan ayu fag faugali.
53003007	Am wan at nasaful ay fagulitan em nafakamulun. Di mi momuy gfakamulun gina mi gfaudgufudan ayu.
53003008	Wami gbul nus nge wain fag fakonun nus nga ndaginan fag taw nu dway mi nabayad. Maseganama tua nu gfakamulun ami kayu menit ay yabi laman di mi gfaidapan sas nus nga sinu am.
53003009	Em fagfakamulunun katanya bunwa aroro wami masine get ay fakonun, nu bunway laman gfalag ami ayu em fakamulun ay fagnamaningun.
53003010	Dewa mi yay sanya ebi, katanya wan em suguan sayu te, At yud kaylat gfakamulun lag am gfafangon.
53003011	Aroro nadungug ami te, tibak taw sanya gfanmomuy ay wa kaylat gfakamulun, nu bunway at fakamulun kanya nanfamasalagun way lang.
53003012	Siginan tam Fun Isus Fagtayukan at fagmabalyananun, maksvn em suguan sanya fag ngay taw te, Manabayani tua nu gugali, ay fakamuluni laman e sadili fakonun.
53003013	Em ngay faduksay, lag am kalufuy nu gfakamulun am at masine.
53003014	Amatangani nus nga sinu nu dway kaylat gfaning em ngay suguan, ay aiyani wan anya laman ro kanya kapla.
53003015	Dewa katanya, lag am gfangayan anya te, ay fawayan, nu bunway am famatangani anya tuga ay faduksay.
53003016	Tam Fun wan bulbug fagmanabayanun ay kanya wa nangus tagfon ayu fagmanabayanun sas fagayu buknga. Tam Fun wa nangus tagufud ayu fagayu.
53003017	Tagriruk tuy, au Pablu. Tuy ku fakatoglagan sas fagayu ku rirukan. Katatuy nung au griruk.
53003018	Tam Fun Isus Fagtayukan at fagmagalangun sumawa ayu fagayu.
54001001	Au, Pablu, Fagtayukan Isus at Nasugu, kata Dius tam tagfalangfe at suguan, ay kata yangay Fagtayukan Isus tam fagsegun.
54001002	Griruk au sa emu, Timuteu, at matuyan ku sisian sas fagafanudun. Siwa nangus fia emu fagmasineun, ay fagmagalangun, ay fagmanabayanun siginans Dius tam Mama, ay Fagtayukan Isus tam Fun.
54001003	Kata ku longan emu ginau glo sas Masidunia te, banwani yap sas Efesu laman nansalag o tibak taw sanya tagsalan at foyungan.
54001004	Sugui kafag ngay taw te, Lag gfangulan ay buknga say ngay kafufuaman at talagtagan ay sat ngay ngayan. Kanya ban at fungfung ang way fagbadbaboanun ay wa magubuk nu gfafasludan Dius at algan tam nasaful siginans fagafanudun.
54001005	Kafag suguan at algan laman fagayu tam kedkesugan tam siginan at masine fag amatanganan at yud gfoyung antam te, e asalanan tam, ay siginan at matuyan fag fagafanudun.
54001006	Tibak taw naubun takatanya ay nalo sat yud e tungkul fag kamatoan.
54001007	Kafag ngay taw kaylat nu sik tagfoyung fia Muisis at longan, kanya deyud nasaful at longan ay at foyungan sas fagdaul at matuyan.
54001008	Saful watam te, masine Muisis at longan, nu nasaful tua tam fia at algan.
54001009	Amatangani te, nus nge wain fag faugali bunwa sat ngay matuyan fag taw, sa way sa ngay takamabo, ay sa sangay takauri, ay sa sangay yud gtoglag Dius, ay sa sangay tagasalanan, ay sa sangay yud masuyu sas Dius, ay sa sangay yud gafanud ay sa sangay tagfabul at mama ay at mina, ay sa sangay takamabul taw,
54001010	ay sa yangay at ngay tagfanugtug, ay sa sangay tagfanugtug sat tibama, ay sa sangay tagfangkamul taw, ay sa sangay takamuag, ay sa sangay tagfoyung at yud matuyan ay sa sangay tagfakamulun nus nga setaw takamabo sat matuyan fag foyungan.
54001011	Kanya fag foyungan tagfaning at masine ay at yud e kurang fag Dius at Masine fag Barita at nafatigwanan sangku.
54001012	Guseganan au sas Fagtayukan Isus tam Fun at nafon angku fagmabitsugun takatanya, aroro nafangayan angku matuyan, ay nafili angku at fagsuguan.
54001013	Kanya nafili angku dewa au ebi nalong mauri sa anya ay nafauri ay nafalingun au anya. Ay dewa katanya, Dius anfanyu yay angku, aroro ebi kya nasaful ku fakamulun ginau yud gafanud sa anya.
54001014	Ngayu wa ngayu tam Fun at nafon angku fag fagmagalangun gasfuan fagafanudun ay fakesugun siginans Fagtayukan Isus.
54001015	Tuy at matuyan fag longan at masine nu gfaning tam ay nu gafanud tam fia te, Fagtayukan Isus ndasug ste swa daga laman namalangfe ngay tagasalanan. Ay au wan at mauri wa mauri sas fagayu.
54001016	Dewa katanya, Dius nfanyu yay angku laman Isus Fagtayukan namalag sas fagayu taw te, kaksvn nia nu malukme, ay laman au, at mauri wa mauri sas fagayu, sik fagfaningan au sas fagayu at ngay nangafanud sa anya, laman gbul leleg at yud e fakatabuan kabavn.
54001017	Sadi way tam Dius at mabalyanan. Segi ay fauseganani anya kabavn, at yud e fakatabuan fag Fun, ay at yud kabul, ay at yud kalag. Katanya wa fia.
54001018	Timuteu, kata o ku sisian, nafon au sa emu tuy fag suguan, kata at foyungan emu, laman maksvn nu maseganama o gfawayan
54001019	e fagafanuduni ay e masinei fag amatanganan. Tibak taw wa gfaning at matuyan fag amatanganan, ay aroro katanya way, kanya fag ngay taw naiklas at fagafanudun.
54001020	Tuy wa fag duama at kintaip wan, Imeneu ay Aleandru. Kanya nafon kwan sas Satanas laman kanya gfaragang nu glong mauri sas Dius.
54002001	Taguna taguna, gfalukmeanan au glong ayu te, fadasugi sas Dius ay fagetun ay ay darangin, ay ay longan ay ay fagusegananun laman sas fagayu taw.
54002002	Darangini yangay tam ngay funan ayu daul, ay at ngay ke fagmabalyananun gfunan antam, laman manabayan tua tam gugali gfaning tam Dius, ay e fagmasineun tam.
54002003	Tuy wan at masine ay tagfauseganan Dius tam tagfalangfe.
54002004	Dius at fakaylatun fagayu taw nu nlangfe ay nu gtoglag at matuyan.
54002005	Aroro sadi way tam Dius ay sadi way tam tagwabilug sis Dius ay sis taw. We tiba nu bunway Fagtayukan Isus, sik taw fia.
54002006	Kanya nafon at leleg laman famayad fagayu taw. Kanya wan at fatuyanan at kinsure ebi gina sit kasakan fag menit.
54002007	Aroro katanya Dius nafili angku takamoyung ay sik Nasugu sa sangay yud Udyu fag taw, laman gfoyung sa baliwas fagafanudun ay at matuyan. Matuyan ku longan, dakwa kamuag.
54002008	Kaylat au mangama nu gdarangin nu masine tua at amatanganan, ay nu ddi kadotama ay nu ddi e mauri fag amatanganan sat usama.
54002009	Ay nu mangena man, masine nu madiri tua nu galanbungan ay nu di kamasayaun. At masine nu gugali dangay siginan nu gfasawaluan at buk ay nu gabaoyungan masine,
54002010	nu bunway siginan tua at masine fag fakamulun, kata sik mangena tagafanud sas Dius.
54002011	At masine mangena nu maragangan ay nu gdungugan fia gina fagwaya gadal, ay nu gfaning tua.
54002012	Kwe suguan sas mangena nu gfoyung, ay nu gfunan at tama. At masine kanya nu maragangan way lang.
54002013	Amatangani te, Adan tua taguna nkawat, ay sanya ginan Eba.
54002014	Bunwa Adan at nadayan, nu bunway Eba way at nadayan ay at nasalanan.
54002015	Dewa katanya mangena umlangfe ban nu nafasalug sik sisian, kanya nu gbanwan tua gugat sat fagafanudun ay sat fakesugun ay sat masine, ay nu malukme tua.
54003001	Matuyan at longan te, nus nga sinu takaylat nanga sik fagtainan sas bale fakafulan, at masine tua fag fakamulun at amatanganan.
54003002	Katatuy at masine at ugali sa sik mangama at namagtainan sas bale fakafulan. Di e kalong te, kanya mauri way, ay sadi way at tina, ay saful tua gfaragang at sadili, ay di gfangadotama, ay masuyu tua, ay gfataglayun sat bale at fagyudun gtoglag fag ngay taw, ay masine tua nu gfoyung,
54003003	ay di gmamaman fanlangu, ay di gfangagras, nu bunway malukme tua, ay di gfangalabian salapi,
54003004	ay masine tua nu gfagtainan at talnayan, ay at ngay sisian masuyu tua, ay kamaning tua.
54003005	Aroro tain ro kanya nu mafagtainan Dius at furuan, ay nu dway makatu gfagtainan at sadili talnayan omay lang.
54003006	At masine kanya nu glugo wan nu gafanud, aroro nu bagu yay, malgau mafamatungudun ay mataglayun manafaurianan kata at kinfakamulun sas Satanas.
54003007	Ay masine at ngay taw yud kataip sas furuan nu gsuyu anya, laman di gafalingunan ay di katong sas Satanas at sangdaw.
54003008	Katatuy yangay at masine sik tagtanud at ugali. Malukme tua, ay matuyan tua at aringang, ay di gmamaman fanlangu, ay di gfangalabian,
54003009	ay matuyan sas fagafanudun, ay masine at amatanganan.
54003010	At masine taguna nu manfili wam anya, faskudi yap kanya fag ngay taw, ay nu ddi e nalag mauri, masine nu gfili sik tagtanud.
54003011	At masine yangay at tina nu malukme tua, ay nu ddi glong at yud masine sa baliwa at iba, nu bunway malukme tua ay matuyan fagayu nus nge wain at fakamulun.
54003012	Ay sa sik tagtanud sas bale fakafulan, at masine nu sadi way at tina, ay masine nu gfagtainan at talnayan, ay nu gfafaning sa anya at ngay sisian.
54003013	Aroro at ngay tagtanud nu matuyan tua sat fanambagun, fagayu taw kesug anya, ay kanya maseganama nu gfoyung sa baliwas fagafanudun tagsi antam, aroro sa tam fagmasadiun sas Fagtayukan Isus.
54003014	Maksvn mandi nu gseg au te, wa glugo ya sirut ay lumadlagan wata fia. Dewa katanya, griruk kyay tuy fag ngay longan sa emu,
54003015	laman deyud au vtv ndasug, sumaful yangay o at masine Dius at ngay sisian at ugali, kanya wan tagleleg fag Dius at furuan, at fagmatuyanun at turuk ay at fagnansarigan.
54003016	Mayamag fia te, gbia tam fagafanudun at masuksukan. Kanya nsure, ay sik taw fia. At Masine fag Falad nafatuyan wa te, masine, ay ngay tagbarita nalag wan. Sas fagdaul daga e nafamoyung wan, ay e gafanud tua sa anya sas fagdaul daga, ay Dius nafabat anya sat fagmasineun.
54004001	Mayamag wan at Masine fag Falad at longan te, sa ban taguyan fag menit tiba bank taw mubun at fagafanudun. Kanya ban nangalo wan sa takamuagan fag ngay falad, ay ngay bara at foyungan.
54004002	Takatanya fag ngay foyungan siginan way takamaningan fag ngay takamuag, ay at amatanganan annanad wan sas mauri, ay wa gfaning ya at amatanganan at masine.
54004003	Kafag ngay taw at foyungan te, mauri way takadadua, ay gsalag te, Lag kon tibak fakonun, dewa kanya fagayu Dius at naawat laman tagafanud ay tagsaful at matuyan kon gfauseganan Dius.
54004004	Fagayu Dius at awatan masine. Lag tam gamatangan te, Mauri. Masine fagayu taw nu gbul ay kon guseganan,
54004005	aroro nafasine siginan Dius at longan ay siginans darangin.
54004006	Nu namasaful tuo aro ku longan sam ngay faduksay, o wa ban fia Fagtayukan Isus at masine fag fagsuguan ay namalag o te, anbitsug tuo siginan tam fagafanudun at ngay longan, ay siginan am nafaning at masine fag ngay foyungan.
54004007	Lag gdungugan tagste swa daga fag ngay fansulitan at yud e tungkul. Nu bunway ananadi tua am sadili nu gfaning o Dius.
54004008	E tungkul ngawan nu gfananad tam tam bilug sas fagmabitsugun, ay dewa katanya, gtungud yay nu e tungkul nu gfaning Dius, aroro e fanggubukun tua sa tam leleg katsi ay anggan sat takadasug ban fag leleg.
54004009	Kanya fag longan matuyan ay masine nu gafanud tua tam.
54004010	Aroro katanya, itam ang tua tam gugatan aroro e fagsegun tua tam sas tagleleg fag Dius tagfalangfe fagayu taw, kaugat wan sa sangay tagafanud.
54004011	Foyungi fafasludani tuy fagayu.
54004012	Dangay o e kafalingun dewa yay o mabaguama. Nu bunway ugatani laman sik fagfaningan o sas fagayu tagafanud, nu garingang o, ay nu gugali o, ay nu kesug o, ay nu gafanud o, ay yud o e malong.
54004013	Anggan yakmay au ndasug, falganani am buknga nu gtap o Dius at longan sas fagngayuan taw, ay nu gfoyung o ay gfayamag o Dius at longan.
54004014	Lago gfangulan at Masine fag Falad at nafon emu am fagmakatuun kata Dius at longan sik taw at nafoyung gina ngay fagtainan nafatayuk at daluap sa emu.
54004015	Fakamuluni tuy fagayu ay falganani fia am sadili laman fagayu taw lumag te, kayu am fagmakatun.
54004016	Dirii fia am sadili ay nu gfoyung o. Fataglayuni nu gfakamulun o takatatuy fagayu, laman umlangfe ban o ay anggan at ngay tagdungugan am foyungan.
54005001	Lago mafafangagrasan nu garingang o sa sangay mafagtainan fag mangama, nu bunway fakamatoani fia masine kata nu mama. Ay nu gfakamatoan o sik mabaguama fag mangama, katai tua num faduksay fia.
54005002	Ay at mafagtainan fag ngay mangena, nu gfakamatoan o, katai nu mina. Ay sa sangay mabaguina fag mangena nu gfakamatoan o, katai yangay num faduksay fia ay masinei tua am amatanganan.
54005003	Afanyui, ay gubuki at yud e ggubuk ya fag fagbubayun.
54005004	Ay sik fagbubayun nu e sisian yay ay nu e fufu yay, at masine kanyai wa fia taggubuk anya laman gbangsi sat fagtainan. Aroro kanya wan tagfauseganan Dius.
54005005	At matuyan fia fag fagbubayun, kanya gsadilian way lang. Sa way langs Dius at fagsegun, ay kanya gdarangin kayu menit ay yabi.
54005006	Dewa katanya, kafag fagbubayun tagfaning sas asalanan, kanya kata wa nu mabulan dewa gleleg yay.
54005007	Fakatanyai am foyungan laman tibak taw di gfalingun anya.
54005008	Nus nga sinu fag taw at yud kaylat ggubuk at ngay kalongan, kaugat wan at sadili fagyafunan, kanya naubun wan at fagafanudun. Kanya nu mauri gtungud yay at yud gafanud.
54005009	Ngay fagbubayun am fagrirukun sas fagrirukan tagtungud way lang unumk safuluk banwa, ay matuyan nu gfaning at tama kaduge at tama gleleg.
54005010	Ay ansaful te, masine at fakamulun, kata nu gfagurang at sisian, ay nu guseganan gfataglayun at fagyudun gtoglag fag ngay taw sat bale, ay nu ggubuk Dius at ngay nafili, ay nu ggubuk at ngay tagayudan, ay nu gfalganan at sadili sas nus nge wain at masine fag fakamulun.
54005011	Ay at fagbubayun yud bangan mafufuina, lag yap gfariruk sas fagrirukan, aroro ban at bilug at fakaylatun nu amaksvn yap at fakaylatun gfaning Fagtayukan, kanya kaylat yay gdog gfangindugan.
54005012	Ay nu katanya nafamabo ebi taguna at fatuyanan.
54005013	Kaduge ban nia, gananad gfamomuyun ay glao way glao sat ngay fasabale. Bundi lang gfamomuyun, nu bunway nanfanginasanan sat ngay iba, ay nanfamasalagun, ay glong at yud masine glong fag longan.
54005014	Ku amatanganan te, at yud bangan mafufuina fag fagbubayun at masine nu gdog yay gfangindugan, laman kae sisian, ay gulit fia at fagyafunan, laman tam fawayan we buknga glong mauri sa anya.
54005015	Glong au katanya aroro tibak fagbubayun nasaruy at fagafanudun ay galo Satanas.
54005016	Sik tagafanud fag mangena nu e kalongan sik ngay fagbubayun, at masine kanya nu ggubuk anya. Lag gfaidapan at furuan laman at furuan faggubukun at matuyan way lang fag ngay fagbubayun.
54005017	Famuti dua ginan nu gfon am fagusegananun sat maseganama fag fagtainan bale fakafulan, kaugat wan sat ngay maseganama gfoyung Dius at longan ay gfasaful sa baliwa tam fagafanudun.
54005018	Katatuy at longan sit Rirukan te, Lago gbuksung am fagalagaun at bibig kaduge gruyus. E Rirukan yangay te, Masine sik tagfakamulun nu nabul at famayad.
54005019	Lago gdungugan nu e fantabugan sa sik fagtainan bale fakafulan, nu dway e gfatuyan duak taw ay tuluk taw.
54005020	Salagi ay faurii sisad fagngayuan taw at ngay tagfataglayun sas asalanan, laman at iba kalimu.
54005021	Maksvn nu gsugu au emu sas Dius ay sa tam Fun Isus Fagtayukan ay sat masine fag ngay tagbarita at daga salubangan te, fakamuluni katanya, ay lag yap faguna gfauri ay lag e fagfili nus nga sinu fag taw.
54005022	Lago gabanganan nu gfatayuk o am daluap sas nus nga sinu fag taw, laman gfadante sa anya sat ke fanambagun ban. Lago kataip sa tibak taw at asalanan. Dangay e malong.
54005023	Dangay lamang mamam am fanginum. Inumi yangay sik fanlanguan sirut. Masine kanya sam ungdan, aroro malayun nu e fakasaitun o.
54005024	Tibak taw at asalanan nsure wa nsure nu nangafaurianan ban. Ay tibak taw at asalanan kasaful yay ban.
54005025	Ay katanya yangay, sik masine fag fakamulun katsi yay masure wan. Ay anggan katsi at yud masure umsure yangay ban sa tibak menit.
54006001	At masine sik ngay fagsuguan nu masuyu tua sat ngay tagfayafun, laman di e kafalingun Dius ay tam foyungan.
54006002	Ay sik fagsuguan nu e tagfayafun sik tagafanud, lag gyud masuyu sa anya, aroro at tagfayafun ay kafag fagsuguan tagfaduksay sas Dius. At masine ngap karo, kafag fagsuguan nu gfaugat yay nu gfaning at tagfayafun, aroro kanya sik tagafanud yangay, ay at fagsuguan kesug anya. Fafasludani foyungi takatatuy fagayu.
54006003	Ay nus nga sinu fag taw tagfoyung tibak foyungan tagsaman tuy, at yud gfaning tam Fun Isus Fagtayukan at longan ay at foyungan sa baliwa nu gfaning Dius,
54006004	kanya fag taw takamatungudun way ay at yud way e fagsafulun. Takaylat kamawayan ay kamabadbaboan, kadasug ban sas fagfangalabianun, ay sas fagfangadotamaun, ay sas famalingunun, ay sas fakadkasulupanun.
54006005	Kanya kaylat yangay gfabadbaboan sat ngay yud matuyan at amatanganan ay yud katoglag sat matuyan. Kanya fag ngay taw gamatangan te, fagafanudun balyawvtan way nu karamraman.
54006006	Baliwan, gbia fagafanudun at fanambagun at taw nu mabayan tua at amatanganan.
54006007	Nu kasalug tam ste swa daga, wa tam e buba nus nge wain, ay wa ban tam yangay e buba nu glo watam ste ginan swa daga.
54006008	Nu katanya, masine nu guseganan tam nu e fakonun watam ay nu e lanbung watam.
54006009	Takaylat nangaramraman katong sas famaskud ay sas sangdaw ay sat yud mamatanganan ay at mauri fag algan tagtaban taw sas fakabaluun ay sas faurianan.
54006010	Aroro fakesugun salapi, kanya wan fakafagsigadan fagayu fagmauriun. Tibak taw naubun wan at fagafanudun aroro kesug salapi, ay kanya ntayuk fakabaluun, kata nu gurus at sadili.
54006011	Ay o, Dius at fagsuguan, masine nu gsaruy o takatanya fagayu. Kabavn am fagrvbvyun ang tua fagmasineun, ay fakamaningun sas Dius, ay fagafanudun, ay fakesugun, ay fagagwantaun, ay fagmalukmeun.
54006012	Fakamuluni fagayu am fagmakatuun nu gwafayan o aroro am fagafanudun. Buli leleg at yud e fakatabuan. Kanya wan Dius at fagnauroun emu gino maseganama gfoyung am fagafanudun sas fagngayuan taw.
54006013	Sas Dius at daga salubangan, kanya tagfon leleg sas fagayu, ay sas Fagtayukan Isus at daga salubangan at nafatuyan sas Punsiu Pilatu ay maseganama nu nafoyung sa anya, gsugu au emu te,
54006014	Kabavn matuyani nu gfaning o tuy fag suguan laman di o e malong anggan tam Fun Isus Fagtayukan ndasug.
54006015	Ay sit kasakan ban fag menit Dius at nafili, kanya gfasure sa antam Isus nu kadasug. Tam Dius fagsadik mabalyanan fag Fun, ngay fagtainan at Fagtainan, ay ngay fun at Fun.
54006016	Kanya at yud kabul kabavn ay tagbanwan sad mayamag yud e manangakbang, ay we taw batang glag anya, ay wa ban batang e glag. Siwa anya fagmasineun ay at yud e fakatabuan at fagfunanun. Katanya wa nangus fia.
54006017	Foyungi sat ngay maramraman ste swa daga te, Lag kamatungudun, ay lag gseg at takatabu fag ramraman, nu bunway segi tua Dius tagfon antam yud e fakatabuan fagayu tam fagayudanun, laman guseganan tam.
54006018	Ay foyungi yangay anya te, Fakamuluni tua at masine, ay maramramani sat masine fag fakamulun, ay foyungi anya te, Famoni ay gubuki ay kaiban.
54006019	Nu katanya tua at fakamulun, kanya gfaful at yud katabu fag ramraman at mogat fag fagsarigan sa takadasug ban, laman kanya magbilug tua ban at matuyan fag leleg.
54006020	Timuteu, alagai mandi at nafafatigwanan sa emu. Saruyi fagayu tagste swa daga yud e tungkul fag kamatoanan, ay at tagbadbaboan sa baliwa at yud mafanud fag fagsafulun.
54006021	Aroro katanya fag fagsafulun, tibak taw gtaglayun wa kalyam at fagafanudun. Dius at fagmagalangun si wa nangus fia ayu.
55001001	Au, Pablu, Fagtayukan Isus at Nasugu, kata Dius at fakaylatun, laman namoyung au sa baliwas leleg at nafatuyanan te, mul ban tam siginan tam fagmasadiun sas Fagtayukan Isus.
55001002	Griruk au sa emu, Timuteu, ku fakesugun ku sisian. Dius tam Mama ay Fagtayukan Isus tam Fun at fagmasineun ay at fagmagalangun ay at fagmanabayanun sumawa nangus fia emu.
55001003	Guseganan au sas Dius ku fagsegan sas fagdaul ku amatanganan, kata ku mangaguyang at fakamulun, ginau gamatangan emu kayu menit ay yabi sa ku darangin.
55001004	Gamatangan au am fagwaywayun ay gyalagun kwa daul emu laman guseganan au daul.
55001005	Kwa kalyam am mafanud fag fagafanudun kata am fufuina Luida ay am mina Eunisi at fagafanudun ebi taguna, ay katsi natuyan kwa te, katanya wa fia am fagafanudun.
55001006	Nu katanya gfamatangan au emu te, dogi yap fae igangi am fanambagun Dius at nafon emu, ginau nafatayuk sa emu ku daluap.
55001007	Dius at nafon antam fag ugali bundi fakalimuun nu bunway fagmabalyananun tua ay fakesugun tua ay fagfaragangun tua tam sadili.
55001008	Nu katanya lago kapla gfoyung sa baliwa tam Fun ay sa baliwa angku at maubungan aroro sa anya, nu bunway anggan o inkidapani siginans Dius at fagmabalyananun, aroro sat Masine fag Barita.
55001009	Kanya nafalangfe antam ay nauro antam laman masine tam amatanganan, bunwa siginan tam ngay fakamulun nu bunway siginan tua at sadili algan ay at kamagalangan sa antam siginans Fagtayukan Isus, siginan ngay yud ankawat tam fagdaul daga.
55001010	Ay at fagmagalangun nsure siginan tam tagfalangfe Fagtayukan Isus at nadasugan. Kanya nababo fakabulun ay siginan at Masine fag Barita nafadasug at yud e fakatabuan fag leleg.
55001011	Dius nafili angku sik takamoyung ay nasugu angku laman namoyung au at Masine fag Barita.
55001012	Ay kanya wan ku fagidapanun katatuy. Ay dewa katanya dakdi kapla, aroro saful au ku fagafanudan, ay ntuyan au te, kanya makatu galaga at nafatigwanan sangku fag Masine fag Barita anggan sas fakatabuan fag menit.
55001013	Aloi ku fagfaningan at mafanud fag longan ku nafadungug sa emu. Ay fakamuluni katanya ke fagafanudun ay fakesugun siginan tam fagmasadiun sas Fagtayukan Isus.
55001014	Siginan at Masine fag Falad at fagmabalyananun tagbanwan si antam, alagai fagayu at masine at nafatigwanan sa emu.
55001015	Nasaful wo te, fagayu ku ibama tagsis talun Asia naubun wa angku, anggan duama Figelu ay Ermugenes.
55001016	Tam Fun nangus takafanyu Unesifuru fag bale, aroro malayun Unesifuru nu gfasun angku, ay kanya di napla ku fagmaubunganun.
55001017	Kanya nu ndasug sas furuan Ruma, gugatan grvbvy angku nu dyakmay nalag angku.
55001018	Tam Fun tua nangus fia takafanyu anya anggan sa taguyan fag menit. Nasaful wo fia te, ebi ginau sis furuan Efesu, kanya nagubuk yangay angku masine.
55002001	Ay o, ku sisian Timuteu, maksvni fagmagalangun tagsiginans Fagtayukan Isus.
55002002	Am ngay nadungug siginan angku sisad fagngayuan taw, foyungi yangay sat matuyan fag ngay taw at makatu gfoyung sa tibak taw.
55002003	Agwantani ngay fagidapun gfasfuan angku aroro Fagtayukan Isus o at fagsuguan.
55002004	Sik tagfawayan wa kasalag ste swa daga nus nge wain, laman kanya gfon fagusegananun sat fun.
55002005	Sik tagagboan wa ban e nabul nu dway gfaning kata at faugali.
55002006	At maseganama fag tagtanum, kanya masine taguna gbul at ekwan.
55002007	Amatangani masine ku foyungan emu, ay tam Fun gfon emu fantogdungug sas fagayu.
55002008	Amatangani Isus Fagtayukan at nadog yay naleleg, tagsiginans fun Dabid at kasugfunanan, kata at Masine fag Barita ku foyungan.
55002009	Siginan ku foyungan fag Masine fag Barita ku fage fagidapunun. Ay ku fagmasalodanun salambitan kata sik tagasalanan. Ay dewa katanya Dius at longan wa kasalod.
55002010	Ay nu katanya gagwantan au fagayu nus nge wain laman sas Dius at nafili fag ngay taw, laman kanya kalangfe siginans Fagtayukan Isus ay mul at yud e fakatabuan fag fagmasineun.
55002011	Matuyan tuy fag longan te, nu nbul tua tam gasfuan Isus Fagtayukan, gleleg yangay ban tam gasfuan anya.
55002012	Ay nu nagwantan tua tam, gfunan yangay ban tam gasfuan anya. Nu kauri way tam anya, kanya kauri yangay ban antam.
55002013	Itam deyud tam matuyan, kanya gbanwan matuyan kabavn, aroro kanya wa kamuag sat sadili.
55002014	Famatangani kafag ngay taw fagayu takatanya, ay sugui anya sas Dius at daga salubangan te, Lag am gbadbaboan sat yud e tungkul fag longan. Wa ban e tungkul tagbadbaboan, nu bunway kanya gfauri way at ngay tagdungugan.
55002015	Ugatani fia fauseganani Dius, katatuy. Sik tagfakamulun o we apla, ay matuyani nu gfoyung o at matuyan fag longan.
55002016	Saruyi at yud e tungkul ay at mauri fag kamatoanan aroro at ngay tagfakamulun katanya kaugat nu kayayu sas Dius.
55002017	Kanya fag ngay taw at foyungan kata sik fakasaitun takarapyag sas bilug. Kata at kindasug sas duama Imeneu ay Filitu.
55002018	Duama nasaruy at matuyan ay nafamomuy tibak taw at fagafanudun. Ay nafoyung te, nlangfe wan at ngay kinbul nu gdog yay gleleg.
55002019	Dewa katanya, Dius at maksvn fag fagsarigan mogat tua. Ay katatuy at Rirukan te, Tam Fun nasaful wan nus nga sinu tagfaning anya. Ay nus nga sinu fag taw taglong te, Gfaning au tam Fun, at masine kanya nu ddi gfaning at mauri.
55002020	Sa sik bale daul, ngayu at ramraman. E fagsuadan at fangawat tumbaga, ay e fagsuadan yangay at fangawat kayu ay lutuk. E filian fia sik buknga nu gbangkad tibak fagsuadan, ay tiba, kayu menit.
55002021	Nus nga sinu takayayu takatanya fagayu at yud masine, kata wa sik mafanud fag fagsuadan, nafalganan ay e tungkul sa tam Fun, laman gfakamulun nus nge wain at masine.
55002022	Nu katanya, saruyi sik baguama at kaugalian at mauri. Ugatani ugalii at matuyan, ay e fagafanuduni, ay e fakesuguni, ay e fagmanabayanuni, gasfuan fagayu taw tagdarangin sa tam Fun at ke masine fag amatanganan.
55002023	Saruyi yud e tungkul fag ngay badbaboan, aroro kanya gfadasug way ayu sas awayan.
55002024	At masine Dius at fagsuguan nu ddi kamawayan, nu bunway malukmei tua sas fagayu taw, ay masine tua nu gfoyung, ay magwanta.
55002025	Ay masine kanya famafanyuani tua nu gfasine tagfabadbaboan anya, bangaran ban manga katanya fag balyawvtan Dius gfon yay sanya fag ngay taw sik buknga laman gubun at ngay asalanan, ay sumaful yay at matuyan.
55002026	Nu katanya tua, kafag ngay taw ban umkalfas tua siginan Satanas at sangdaw at nataban laman gfakamulun at fakaylatun, ay at amatanganan umyamag yay.
55003001	Amatangani te, sa ban taguyan fag ngay menit, maksvn nu maidap.
55003002	Tibak taw kamasadiliun ban, ay galabian ban daul salapi, ay kamatungudun, ay kamuag, ay glong mauri sa tiba, ay kamabo at fagtainan, ay we amatanganan ya ggubuk at fagtainan, ay wa kaylat ya gafanud sas Dius.
55003003	Ay saman ya, kanya wa kalyam tibak taw at asalanan, ay we fakesugun, ay kamuag nu gfansulit tiba at fakamulun, ay gfangadotama, ay masakit gfangauri, ay kauri sat masine.
55003004	Kanya wa masine fagfatigwananan, ay wa gfaragang at sadili, ay kamatungudun, ay abat ngate kesug Dius, kesug way at sadili fakaylatun.
55003005	Kanya fag ngay taw kamaningan glong te, E fagafanudun ami, dewa katanya we kalag sit ugali ay sit fakamulun te, matuyan. Lago gfaning takatanya fag ngay taw.
55003006	Tibak taw gfandayan laman masakbo sa sik yud e amatanganan fag mangena at bale. Kafag ngay taw gtaban anya sat maksvn fag asalanan. Kafag ngay mangena gabiatan at asalanan ay gatabanan nus nge wain fag fakaylatun.
55003007	Kanya fag ngay mangena kabavn gadal oma gugat, ay dewa katanya kanya wa natogdungug at matuyan.
55003008	Nus nga setaw duama Anes ay Ambres nu kamabo Muisis at longan, katanya yangay kanya fag ngay mangama at fakamulun nu kamabo sat matuyan. Kanya fag ngay taw we amatanganan ya sat masine, ay wa matuyan at fagafanudun.
55003009	Dewa katanya, kanya fag ngay taw wa mafataglayun sat fagmauriun, aroro umsure sas fagayu taw kanya fag ngay taw at fagyudun mamatanganan kata at kinfakamulun sas duama Anes ay Ambres.
55003010	Dewa katanya, o galo tuo ku foyungan emu, ay ku masine fag ugali, ay ku matuyan fag algan sa ku leleg. Ay nafaning tuo ku fagafanudun, ay ku fagagwantanun, ay ku fakesugun, ay ku fagmatuyanun.
55003011	Nasaful wo fagayu at faurianan sangku, ay anggan ku nagwantanan sis furuan Antiukia, ay sis furuan Ikuniu, ay sis furuan Listra. Maksvn mandi ku nadalan fag faurianan. Dewa katanya, fagayu tuy tam Fun nfalangfe yay angku.
55003012	Ay nus nga sinu takaylat gugali at matuyan nu galo Fagtayukan Isus dumalan ban faurianan.
55003013	Dewa katanya, at mauri ay at ngay tagfandaya fag ngay taw kaugat wa kaugat nu mauri. Kanya fag ngay taw gfataglayun nu gfandaya ay anggan kanya gadayan ban.
55003014	Ay o, fataglayuni tua am fagsafulun ay am mogat fag fagafanudun. Nasaful wo te, sinu at nafoyung emu katanya.
55003015	Siginan ngay nu masisian o, saful wo at masine fag Rirukan, at tagfon fagsafulun tagtaban emu sas fakalangfean siginan am fagafanudun sas Fagtayukan Isus.
55003016	Fagayu Rirukan siginan Dius at Falad, ay e tungkul tua nu gfoyung at matuyan, ay nu gsalag at yud matuyan, ay nu gturun at yud masine fag fakamulun, ay nu gtaban sat matuyan fag ugali.
55003017	Nu katanya tua, Dius at fagsuguan di e kurang ay mafalganan tua fia sas fagayu at masine fag fakamulun.
55004001	Fagtayukan Isus kadasug ban laman namagtainan ay nanginsaful at ngay tagleleg ay at ngay kinbul at asalanan. Nu katanya, sas Dius ay sas Fagtayukan Isus at daga salubangan, maksvn nu gsugu au emu te,
55004002	foyungi tua Dius at longan. Kabavn mafalganani, e buknga man o ay wo e buknga ya. Turuni anya siginan am longan, ay salagi at yud matuyan fag fakamulun, ay faksvni sanya fag ngay taw at amatanganan siginan nu gugatan o gfoyung.
55004003	Aroro kadasug ban tibak buknga, ay tibak taw ban wa gdungugan ya at masine fag foyungan, nu bunway gfaning way lang at fakaylatun, at fagrvbvyun ngayuk takamoyung tagfoyung anya at fakaylatun way lang gdungug.
55004004	Kafag ngay taw ban at amatanganan anfon wa ban sa baliwa at katungudan at ngay talagtagan, ay wa gdungugan ya at matuyan.
55004005	Dewa katanya, o, kabavn manabayani tua ay mafalganani agwantani tua at ngay maidap. Foyungi at Masine fag Barita sat yud gafanud, ay fakamuluni fagayu am fanambagun.
55004006	Arvs gakabulun kwan. Kadasug wan ku fangabulan fag menit.
55004007	Nafawayan kwa fia masine sas awayan. Ntabu wan nu gfagudgunan au, ay gbanwan au matuyan sas fagafanudun.
55004008	Ay katsi, tagfanya angku sik sangbo at fagnamonun sa sangay taw Dius at nafae yud e asalanan. Kanya fag sangbo tam Fun, at masine fag tagwabilug, at fon angku sa bans fanginsafulan asalanan fag menit. Bundi lang sangku nu bunway sas fagayu tua taw tagyalagun fia anya nu kadasug.
55004009	Agvd ugatani o wa ban o gayvd ndasug ste masakit.
55004010	Demas naubun wa angku aroro at fakesugun ste way swa daga. Kanya nalo wan sas furuan Tesalunika. Ay nu Krisinti man, nalo wan sas talun Galasia. Titu nalo sas talun Dalmasia.
55004011	Lukas way lang ku ufud. Rvbvyi Markus ay adgaloani stae, aroro kanya gbia at fanggubukun angku sa ku fakamulun.
55004012	Ay Tikiku nafalao kwa anya sas furuan Efesu.
55004013	Ay nu stae o, agvd bubai ku lanbung aba ku nafamato sis Karpu, sis furuan Truas. Ay bubai yangay ku papil, kaugat wan nu gbuba o ku ngay fagrirukan.
55004014	Aleandru takawat sanbung ganyang, kanya mauri at fakamulun sangku. Tam Fun wa ban tagfasud anya kata at nafakamulun.
55004015	Dirii anya aroro kanya kauri wa daul tam foyungan.
55004016	We nagubuk ya angku ebi at fasadi ginan yay nu si au tagwabilug at daga salubangan. Fagayu taw naubun wa angku. Dius wa ban tagfalyam kafag ngay taw at asalanan.
55004017	Dewa katanya, tam Fun gufud angku ay nafon angku fagmabitsugun laman mananfamoyung au sas yud Udyu fag ngay taw at Masine fag Barita. Tam Fun nafalangfe angku siginans fakabulun.
55004018	Ay tam Fun at namalangfe angku siginan fagayu mauri, ay kanya yangay at tagfosuk ban angku sat fagfagtainanun sas banwa. Segi wa nangus fia anya kabavn kabavn ban. Katanya wa nangus fia.
55004019	Longi sas Prisila ay Akila, ay anggan sas Unesifuru fag bale te, O mabayan tuam unu.
55004020	Ay Erastu si yays furuan Kurintu, ay nu ang man Trufimu naubun kyay sis Miletu, aroro kanya e fakasaitun.
55004021	Fabuluni adasugi ste nu gakaabagatun wan. Eubulu ay Pudinti ay Linu ay Klaudia ay fagayu ste tam ngay faduksay glong emu te, O mabayan tuo unu.
55004022	Tam Fun sumawa nangus emu. At fagmagalangun sumawa fia nangus ayu fagayu.
56001001	Au, Pablu, Dius at fagsuguan, Isus Fagtayukan at Nasugu laman gfaksvn Dius at ngay nafamili at fagafanudun ay at fagsafulun sa baliwa at matuyan tagfakbang antam sas Dius.
56001002	Tuy fag fagsafulun ay fagfagafanudun siginan at fagsegun at ke leleg at yud e fakatabuan. Dius di kamuag at fatuyanan siginan nu yud naawat daga,
56001003	ay tuy Dius at nafasure ebi sit kasakan fag menit ay nafatigwanan sa angku laman gfoyung au, gfaning Dius tam Tagfalangfe at suguan.
56001004	Griruk au sa emu, Titu at matuyan ku sisian sas fagafanudun at nafon sa antam fagayu. Sumawa nangus fia emu Dius tam Mama ay Fagtayukan Isus tam Tagfalangfe at fagmanabayanun ay at fagmagalangun.
56001005	Nafamato au emu sis Kreta laman gfasine o fagayu at yud yay sisad masine ay laman nanfili o at ngay fagtainan sas fagayu tagafanud at ngay furuan kata ku suguan emu.
56001006	Am fagnamiliun kanya at yud e kafoyung te, mauri, ay sadi way at tina. Ay at ngay sisian gafanud tua, ay di kamabo ay di gfaogatun at alfuyu.
56001007	At masine sik fagtainan nu ddi e kafoyung te, mauri, aroro kanya sik fagfatigwananan Dius at fakamulun. At masine nu ddi kamabatun, ay nu ddi gfangadotama, ay nu ddi gmamaman, ay nu ddi kamawayan tiba, ay nu ddi gfangalabian salapi.
56001008	Nu bunway kanya gfasakbo at fagyudun gtoglag fag ngay taw sat bale, ay kanya kaylat tua at masine, ay kanya malukme tua, ay matuyan sat ngay iba, ay galo fia Dius ay saful tua gfaragang at sadili.
56001009	At masine kanya nu maksvn fia nu gamatangan sat matuyan fag foyungan kata at nadungug laman kanya mafafoyung sa tiba ay gfatoglag sa takauri at matuyan te, Kanya at tagsalan.
56001010	Aroro ngayu tagfasagsagan ay nandaya tiba siginan at yud matuyan fag longan, kaugat wan siginan taw Udyu tagafanud.
56001011	At masine kanya fafaragangi wan fagayu tagfakamulun takatanya, aroro kanya gfauri way tibak fagyafunan at fagafanudun. Kanya kaylat gfoyung at yud masine gfoyung, laman namul ngayu fag salapi.
56001012	Ay siginan yangays furu Kreta at taglong at sadi nalong te, Sis furu Kreta kamuag wa kamuag, ay gugali kata at mauri fag mela sis talun at ugali, ay mamomuy ay gfangkumon.
56001013	Matuyan kanya. Nu katanya faksvni nu gsalag o anya, laman at ugali masine tua gfaning at fagafanudun,
56001014	laman wa gfaning ya taw Udyu ebi ebi fag foyungan siginan at katungudan, ay taw at foyungan tagsaruy sat matuyan.
56001015	Taw at ke amatanganan at masine, nus nge wain masine wan, dewa katanya sat masuya ay at yud gafanud, fagayu we masine aroro at amatanganan masuya.
56001016	At longan te, Saful wami Dius, dewa katanya sit fakamulun kamuag wa kamuag, kanya mauri wa mauri ay kamabo ay we masine ya at fakamulun.
56002001	Ay emu am fagfoyungun at matuyani yakman fag foyungan.
56002002	Foyungi sat mafagtainan fag ngay mangama te, Malukmei tua, ay e masinei tua fag ugali, ay safuli faragangi ay sadili ay faksvni ay fagafanudun, ay esugi fagayu taw, ay agwantani.
56002003	Ay katanyai yangay am foyungan sat mafagtainan fag ngay mangena te, ugalii fia at masine, ay lag glong at mauri sa baliwa ay iba, ay lag gmamaman at malangu, nu bunway foyungi yakman at masine,
56002004	laman mafafoyung sa sangay mabaguina fag mangena te, esugi at tama ay at ngay sisian, ay
56002005	e fagsafuluni fia ay masinei at amatanganan, ay malelegi sit bale, ay malukmei ay faningi fia tama, laman we kafalingun Dius at longan.
56002006	Ay foyungi yangay sa sangay baguama, laman saful tua gfaragang at sadili.
56002007	Fagayu am fakamulun falagi te, sik fagfaningan o sat masine fag fakamulun, ay fagayu am foyungan matuyani dangay kata nu alaman.
56002008	At matuyan yakman fag longan kabavn am fagagbilugun laman di e kaaringang sam foyungan. Nu katanya tua tam ngay fawayan umkapla ban aroro fakatanyaun di e kalong mauri sa antam.
56002009	Foyungi yangay sa sangay fagsuguan laman kanya gfaning fia at ngay tagfayafun, ay kanya gugatan gfauseganan anya, ay di kamabo anya.
56002010	Ay foyungi yangay anya te, lag gfangkamul, nu bunway matuyani tua fagayu at fakamulun laman gfalagan te, masine tua at foyungan sa baliwa tam Dius tam Tagfalangfe.
56002011	Nsure wan Dius at fagmagalangun tagfon fakalangfean sas fagayu taw.
56002012	Ay at fagmagalangun wan tagfoyung antam te, Ubuni wan fagmauriun ay fagdaul daga at yud masine fag ugali, ay nu gfaragang wan tam sadili fakaylatun, ay nu gugali tam at matuyan, ay nu gfaning tua tam Dius gina tam ste swa daga.
56002013	Katanya tam fakamulun kaduge tam gfanya tam fagsegun, nu kasure tam tiba tungud tam Dius ay tam Tagfalangfe Isus Fagtayukan at fagmasineun.
56002014	Kanya nafon at sadili laman gfalangfe antam siginans fagayu asalanan ay gfasine antam laman itam wa fia Dius at furuan takaylat wa daul gfakamulun at masine.
56002015	Fagayu kanya, foyungi sas fagdaul am fagmabalyananun, ay fabitsugi sanya fag ngay taw at amatanganan, ay salagi at fagmauriun. Dangay o mafabayanan laman nu snga sinu we gfalingun emu.
56003001	Famatangani sanya fag ngay taw te, Faningi tam fun ste swa daga ay at ngay ke fagmabalyananun. Faningi takatatuy fagayu, ay mafalganani fia fakamuluni at masine.
56003002	Ay foyungi anya te, lag glong mauri sas nu snga sinu, ay lag gbadbaboan, ay manabayani tua, ay malukmei fia sas fagayu taw.
56003003	Ebi taguna wa tam yangay e amatanganan, ay kamabo tam, ay gadayan tam, ay nafagsuguanan tam tiba tam bilug at fakaylatun ay fagayu at mauri ste swa daga. Mauri tam ugali, ay galabian tam, ay fagayu taw kadotama antam, ay kadotama yangay tam anya.
56003004	Ay nu nsure wan Dius tam Tagfalangfe at fagmagalangun ay at fakesugun,
56003005	kanya nafalangfe antam, bunwa siginan tam ngay nafakamulun at masine nu bunway Dius tua at fakafanyuun antam. Nlangfe tam siginan nu gfegus antam nung tam nadog nsalug ay siginan at Masine fag Falad at nafon antam at bagu fag ugali.
56003006	Siginan tam Tagfalangfe Isus Fagtayukan, Dius nabusbus sa antam at Masine fag Falad,
56003007	laman siginan Dius at fagmagalangun kanya gtap antam te, kata nu yud tam e asalanan, laman magbilug tam leleg at yud e fakatabuan, tam fagsegun.
56003008	Matuyan kanya fag foyungan. Kaylat au nu gugatan o gfoyung tuy sas fagayu tagafanud sas Dius laman kanya gfalganan at sadili namakamulun at masine. Tuy at masine ay at ke tungkul sas fagayu taw.
56003009	Ay o saruyi at yud e tungkul fag longan, ay at foyungan sa baliwa ebi fag ngay kafufuaman at ngay ngayan, ay fagbadbaboanun gawayan sa baliwa Muisis at longan. Takatanya fagayu we tungkul.
56003010	Fararangi sas nus nga sinu fag taw tagfainkafudan tiba. Nu ntabu nu gfoyung o anya dua ginan, ay nu dway gfaning am longan, lag gfadkaylatan ya kanya fag taw.
56003011	Aroro saful wo te, kanya mauri way, ay at asalanan gfalag te, gsalan.
56003012	Gsugu au sanya Artimas ay Tikiku ay kanya nu ndasug sanya sugui wa vtv anya stae sas furuan Nikupulis. Ste gfalangfe kwa ban sik abagat.
56003013	Ay ugatani gubuki Senas tam tagwabilug ay Apulus, laman masakit kanya nu nalo. Ay atuyani fia te, kanya ansak wa fagayu at ngay fagayudanun.
56003014	Ay foyungi sa tam ngay faduksay te, fakamuluni tua at masine laman e kwa tuam, ay laman di ban anfangulan ay leleg.
56003015	Ay ku ngay ufud iste glong emu te, O mabayan tuo unu. Ay longi yangay sat ngay takesug antam sas fagafanudun te, O mabayan tuam. Sumawa nangus fia ayu fagayu Dius at fagmagalangun.
57001001	Au, Pablu, maubungan au aroro sas Fagtayukan Isus, ay tam faduksay Timuteu, griruk ami sa emu, Filemun, em fakesugun ay em faudgufudan gfakamulun,
57001002	ay sa em faduksay Apia, ay sas Arkipu, at takata emi, Dius at fagsuguan, ay at ngay tagafanud at takaful sam bale.
57001003	Sumawa nangus fia ayu Dius tam Mama ay tam Fun Isus Fagtayukan at fagmagalangun ay at fagmanabayanun.
57001004	Kabavn guseganan au sas Dius kayu ginan au gdarangin emu,
57001005	aroro nadungug au te, kesug o tam Fun Isus, ay kesug yangay o fagayu Dius at ngay taw.
57001006	Ay gdarangin au te, Gino gfoyung sam iba sa baliwa am fagafanudun, sumaful o fia fagayu at masine tam nabul siginans Fagtayukan.
57001007	Faduksay, anggan au guseganan au ay ansun au takatanya am fakesugun. Aroro nafafanabayan o Dius at ngay taw at amatanganan.
57001008	Nu katanya, aroro sas Fagtayukan, malong kway emu te, fakamuluni am fagnamakamulunun at masine.
57001009	Dewa katanya, fakesugun tua tagsugu angku laman gfalukmeanan au get emu. Au, Pablu, Fagtayukan Isus at Nasugu ay katsi maubungan au aroro sa anya.
57001010	Get au sa emu laman sa baliwa ku sisian Unesimu, ku sisian fia ku nataban sas fagafanudun gina au maubungan ste.
57001011	Ebi ginan, kanya we fanggubukun sa emu, dewa katanya, katsi gbia at fanggubukun santa fagdua.
57001012	Gfafoli kwa anya sa emu. Kata kwa nafabuba sa emu ku fakesugun.
57001013	Ku fakaylatun ngvs gfabanwan kwa anya ste si angku, laman gtaglayun wa ggubuk angku, am kaungbus ma kaduge au maubungan aroro sat Masine fag Barita.
57001014	Dewa katanya, kwa kaylat gfakamulun katanya, nu dway o e suguan. Kwa kaylat am masine fag fakamulun nu fabulunan way, nu bunway aroro kaylat tuo.
57001015	Malgau, kanya at faginyayun sirut siginan emu laman ban kanya nu nfoli wa sa emu gbanwan way gugat si emu.
57001016	Di ban am fagsuguan lang nu bunway gtungud yay sik fagsuguan. Kata tua ban sik mesug wa mesug fag faduksay. Kesug kmandi anya, ay o kaugat yay ro nu kesug o anya tuga sik faduksay gsud ste swa daga ay sa tam Fun.
57001017	Nu katanya, nu anud au fia am fagadgalangan, aylati ban fia anya, kata nu au wan tagsanya.
57001018	Kanya nung way e asalanan sa emu, ay nung way e bedan sa emu, sai wa ban angku nu get o.
57001019	Au wan Pablu, ku sadili fia daluap at nariruk tuy. Glong au emu te, au wa ban tagbayad sa emu. Nute, kwa glong ya gtungud yay kanya am bedan sangku am fagtoglagun sas Fagtayukan.
57001020	Nu katanya, faduksay, glong au emu te, gubuki angku katanya aroro sa tam Fun. Fafamanabayani ku amatanganan aroro tagfaduksay ta sas Fagtayukan.
57001021	Ku amatanganan mabitsug nu griruk au aroro natuyan kwa te, gfaning wo fia angku. Nasaful kwan gtungud yay ku fagetun am fagnamakamulunun.
57001022	E sadi ya ngaro ku longan. Agvd falganani ngaro sangku sik fagtaglayunan sim bale. Aroro gafanud kwa fia te, kumfoli kyay ban sa ayu kata ay ngay darangin.
57001023	Epafras ku ufud ste at maubungan aroro sas Fagtayukan Isus glong emu te, O mabayan tuo unu.
57001024	Ay anggan Markus, ay Aristarku, ay Demas, ay Lukas, ku ngay ufud tagfakamulun glong yangay emu te, O mabayan tuo unu.
57001025	Sumawa nangus fia ayu tam Fun Isus Fatayukan at fagmagalangun.
58001001	Ebi Dius naaringang sa tam ngay kafufuaman saman wa samank balyawvtan siginan at ngay taglong.
58001002	Ay katsi, tagguyan fag ngay menit, kanya naaringang santam siginan at Baguama. Ay siginan at Baguama Dius naawat fagdaul daga ay nafili wa anya tagagbilug fagayu nus nge wain.
58001003	At Baguama kanya wa Dius at aninag ay at fagmasineun aroro nus nga setaw Dius, katanya yay anggan at Baguama. Ay Baguama wa tagbakvd fagayu nus nge wain siginan at mabalyanan fag aringang. Ay kanya nu nafasine wan tam ngay asalanan, namalunggung sas banwa sas Dius at siun, kanya at mabalyanan sas fagayu.
58001004	Nu katanya kanya gtungud yay daul ngay tagbarita aroro at ngayan Dius at nafon anya gtungud yay at ngay tagbarita at ngayan.
58001005	Kabavn Dius we nalong sas nus nga sinu fag tagbarita te, O wan ku Baguama, ay katsi au wan am Mama. Ay wa yangay e longan sa baliwa sik tagbarita te, Au wa ban fia at Mama, ay kanya wa ban fia ku Baguama.
58001006	Ay dewa katanya gina Dius gsugu at kaka fag Unga ste swa daga, nalong te, Masine fagayu Dius at tagbarita nu gseg tua ban anya.
58001007	Katatuy Dius at longan nu sa man baliwa at ngay tagbarita, Dius kawat at ngay tagbarita kata tagmara, ay at ngay fagsuguan kata sik afuy at igang.
58001008	Ay sa baliwa at Baguama, Dius nalong te, Am fagmafagtainanun, ku Dius, kabavn kabavn tua ban. Ay nu gfagtainan o, matuyan tua.
58001009	Kaylat tuo taw at fagfakamulunun at masine, Ay kauri o at fakamaboun. Nu katanya, Dius, am Dius nafili emu, ay gusegananun o gtungud yay am ibama.
58001010	Dius nalong yangay te, O ku Fun, siginan ngays fakasigadan o wat naawat daga, ay am daluap at naawat banwa.
58001011	Kanya ban fagayu e fakatabuan Ay o ban wo e fakatabuan kabavn. Kanya ban fagayu nu karasras kata sik lanbung,
58001012	ay gfalut ban o kata sik lanbung aba, kata sik taw nu gtubus ban at lanbung. Ay dewa katanya o ban wo gbadbalian kabavn. Ay am leleg ban we fakatabuan.
58001013	Kabavn Dius we nalong sas nus nga sinu fag tagbarita te, Malunggungi sa ku siun, nu dyakmay ban au nafasa am daga darafa am ngay fawayan.
58001014	Nu katanya katatuy at ngay tagbarita, kanya Dius way at ngay fagsuguan, ay at nasugu laman ggubuk at ngay takalangfe.
58002001	Nu katanya masine nu gbakvd tam fia masine tam nadungug fag ngay matuyan laman di tam kalyam.
58002002	Ngay tagbarita at nafoyung fag longan, matuyan. Ay fagayu takamabo at longan nabul at kasakan at faurianan.
58002003	Katanya yangay wa tam masaruy ya faurianan nu dway tam tua gfae tungkul tuy fag tiba tungud fag fakalangfean. Tam Fun wan taguna at nafoyung tuy fag fakalangfean, ay at ngay nadungug siginan anya kanya wa tagfatuyan te, matuyan wan.
58002004	Dius nafatuyan siginan at ngay mabalyanan fag fakamulun tagfatoglag te, matuyan at foyungan, ay siginan yangay at ngay madulo fag fakamulun ay siginan at Masine fag Falad at fon nafafafud kata at fakaylatun.
58002005	Bundi sat ngay tagbarita Dius at fagfaagbilugan tam bagu fag ugali em longan fia.
58002006	Nu bunway katatuy at nafatuyan si sik afud Rirukan te, We tungkul taw laman kanya am fagamatanganun. Ay takata emi taw laman kesug o.
58002007	Wa glugo sirut nafababa o anya amababa yap fagayu tagbarita, dewa katanya mafon o anya fagmasineun ay famauseganan kata sik fun,
58002008	ay fagayu nus nge wain nafasa o at daga darafa. Gina Dius nafasas taw at daga fagmabalyananun fagayu nus nge wain, fagayu nus nge wain we yud e nafasa at daga fagmabalyananun. Katsi fia fag buknga, ya tam e nalag taw nu nangagbilug sat daga fagmabalyananun fagayu nus nge wain.
58002009	Dewa katanya, nalag watam tam Isus. Sik buknga sirut Dius nafababa anya amababa yap tua at ngay tagbarita, ay katsi nke fagmasineun ay famauseganan aroro nagwantan fakabulun laman at fakabulun e tungkul sas fagayu taw aroro Dius magalang.
58002010	Dius takawat ay tagdiri fagayu, at masine nu nafae yud e kurang tam Tagfalangfe siginan at naidapanan, laman gfadasug ngayuk unga sas fagmasineun.
58002011	Tagfasine taw ay at ngay kinsine, sadi way at Mama. Nu katanya, Isus wa kapla gngayan anya te, Ku ngay faduksay.
58002012	Ay kanya nalong te, Gfoyung au sa ku ngay faduksay sa baliwa emu, ay galubad au sik fagusegananun sisad fagngayuan taw.
58002013	Ay kanya nalong yangay te, Gafanud au sas Dius. Ay nalong yay fia te, Ste au gasfuan sik ngay unga Dius at nafon angku.
58002014	Dakngani at ngay unga sik taw fia, anggan Isus sik taw yangay fia, kata kafag ngay taw e faknul ay e taguk, laman siginan at nabulanan mababo wan Satanas ke fagmabalyananun sas fakabulun.
58002015	Ay aroro katanya, Isus gfalangfe fagayu taw tagafagsuguanan fakalimuun kabul kaduge gleleg.
58002016	Mayamag wan, kanya at fagnanggubukun bunwa tagbarita, nu bunway Abrayam tua at ngay kasugfunanan.
58002017	Nu katanya masine kanya nafaning kata antam sas fagayu at kayaunanan, laman kanya ban at mafangafanyu fia ay at matuyan tam Tiba Tungud Fag Tagfon Fanggalangun sas Dius at daga salubangan, laman ban kanya mafon fanggalangun famalyam fagayu taw at asalanan.
58002018	Isus nadalan wan ngay fagidapun gina gafaskudan, nu katanya katsi kanya mafagubuk tua at ngay nandalan yay sa sangay famaskud.
58003001	Nu katanya ku ngay faduksay, Dius at nafili ay at nauro kata angku, amatangani Isus, Dius at nasugu laman kanya tam Tiba Tungud Fag Tagfon Fanggalangun taggubuk antam sa tam fagafanudun.
58003002	Kanya matuyanan fia sat nafili anya, kata yangay Muisis nu matuyan sas Dius at ngay taw.
58003003	Nus nga setaw sik takawat bale nu amasine yap tua at fakawatun fag bale, katanya yangay Isus at fagmasineun gtungud yay Muisis at fagmasineun.
58003004	Nu sik bale wan e kawat mandi, ay Dius tua takawat fagayu.
58003005	Muisis Dius at fagsuguan matuyan tua sas Dius at ngay taw, laman gfoyung fagayu nus nge wain at takasure yay ban sa baliwas fagunan.
58003006	Ay Fagtayukan matuyan fia sik Baguama tagfagtainan Dius at ngay taw. Itam wan Dius at ngay taw nu gbakvd tua tam tam fagmabitsugun tam amatanganan ay tam fagsegun tam fakamatungudunun.
58003007	Nu katanya, kata at Masine fag Falad at longan te, Katsi nu nadungug am Dius at aringang,
58003008	lag am kena kamaogatun ay amatanganan kata ay ngay kafufuaman at fakamulun ebi gina gfawayan Dius sis talun at yud e taw, gina fagbuknga e gfaskud.
58003009	Dius nalong te, Sanya wan ay ngay fagtainan nu gfaskud angku, dewa kanya nalag wan ku ngay nafakamulun kaduge ufatk safuluk banwa.
58003010	Fakatanyaun kadotama au sanya fag ngay taw, ay glong au te, Kafag ngay taw kabavn ngayayu way angku at amatanganan. Kanya wa nsaful gfaning ku fakaylatun.
58003011	Nu katanya aroro ku dotama, nafaksvn au nu glong au te, Kafag ngay taw ban wa madasug sa ku fagfiangalayan.
58003012	Nu katanya, ku ngay faduksay, dirii tua laman diam e mauri fag amatanganan ay kalyam ay fagafanudun anggan tumalyuyan tagleleg fag Dius.
58003013	Nu bunway ay fakamulun kayu menit fadfamatangani way kaduge nu kangayan te, Katsi, laman nus nga sinu am diam gadayan asalanan ay kamaogatun am ay alfuyu.
58003014	Fagayu tam nsadi watam fia sas Fagtayukan nu maksvn tua gugat nung tam gafanud sa anya, kata ebi taguna anggan sas fakatabuan.
58003015	Katatuy at longan sit Rirukan te, Katsi nu nadungug am Dius at aringang, lag am kena kamaogatun ay amatanganan kata ay ngay kafufuaman at fakamulun ebi gina gfawayan Dius.
58003016	Sinu at nafawayan Dius dewa nadungug at aringang. O nunda bunwa Muisis at nataban fag ngay taw siginans talun Egiptu.
58003017	Dada Dius fakadotaman kaduge ufatk safuluk banwa. O nunda bunwa kafag ngay tagasalanan at kinbul sis talun at yud e taw.
58003018	Dada Dius fagfaksvnan at longan te, Kanya fag ngay taw ban wa madasug sa ku fagfiangalayan. O nunda bunwa sat ngay nafamabo.
58003019	Nu katanya, mayamag wan kanya fag ngay taw at fagyudun andasug sas Dius at fatuyanan fag daga aroro kanya we fagafanudun.
58004001	Dius nafatuyanan sa antam te, manangadasug tua ban tam sat fagfiangalayan. Nu katanya, mataganani laman nus di am at sadi diam yud umdasug.
58004002	Aroro nadungug yangay tam at Masine fag Barita sa baliwas fakalangfean kata tam ngay kafufuaman. Dewa katanya we tungkul sa anya at nadungug fag barita aroro kanya wa gafanud.
58004003	Itam way ban lang tagafanud at madasug sas Dius at fagfiangalayan. Kanya gfaning Dius at longan te, Aroro kadotama au, nafaksvn au nu glong au te, Kanya fag ngay taw ban wa madasug sa ku fagfiangalayan. Dius nalong katanya dewa ntabu wan fagayu at fakamulun siginan ngay nu kawat daga.
58004004	Sa sik afud Dius at longan nafoyung sa baliwas fafituk menit te, Dius kamato sas fafituk menit nu ntabu wan fagayu at fakamulun.
58004005	Ay Dius gdog yay nalong sanya fag afud Rirukan te, Kafag ngay taw ban wa madasug sa ku fagfiangalayan.
58004006	At naguna nadungug at Masine fag Barita wa nadasug sas Dius at fagfiangalayan, aroro at fakamaboun. Ay at matuyan fia e dumasug sas Dius at fagfiangalayan.
58004007	Nu katanya nu ntabu ngadugek buknga, Dius gdog yay nafili sik menit at nafangayan te, Katsi. Kanya naaringang siginans Fun Dabid ebi ataw at nalong wa te, Katsi, nu nadungug am Dius at aringang, lag am kena kamaogatun ay amatanganan.
58004008	Uswe ro at tabanan fag ngay taw nu si di wa ro at matuyan fag fagfiangalayan, Dius ro we longan ya sa baliwa sadi yak menit nu nlangfe wan ngayuk buknga.
58004009	At masuad te, e sik buknga ya at mafalganan fag fagfiangalayan sas Dius at nafili fag ngay taw.
58004010	Aroro nus nga sinu fag taw kindasug wan sas Dius at nafalganan fag fagfiangalayan kanya kamato yangay kata Dius nu kamato nu ntabu wan nu gfakamulun.
58004011	Nu katanya gugatan watam nangadasug sanya fag fagfiangalayan, laman umdasug wa ban tam fia, ay di tam kata kanya fag ngay taw at nafamabo.
58004012	Dius at longan gleleg ay maksvn tua ay amaruk yap tua sik fiso tagsumbalian at uyup. Kanya maurus anggan gfasaruayan falad ay amatanganan ay anggan bukul ay basad utuk bini, ay saful at ngay taw at ngay amatanganan ay at ngay algan.
58004013	We taw masuksuk sas Dius. Fagayu malulasan ay kalag sas Dius at daga salubangan tam fagnamoyungan ban sat fakatabuan fag menit.
58004014	Nu katanya dakngani e tiba tungud tam at mabalyanan Tagfon Fanggalangun at nasakbo sas banwa, we tiba nu bunway Isus, Dius at Baguama, maksvni nu gbakvd tam tam fagafanudun.
58004015	Tam Tiba Tungud Fag Tagfon Fanggalangun kanya nasaful tam ngay kamomuyan, aroro kanya nadalan fagayu famaskud kata antam, ay dewa katanya, kanya we asalanan.
58004016	Nu katanya lag tam gadgaragun nangakbang sa tiba tungud tam Fun at magalang, laman mul tam fakafanyuun ay at fagmagalangun taggubuk antam gina tam fagbuknga e fagayudanun.
58005001	Fagayu tiba tungud fag tagfon fanggalangun e nafili anya siginan swa taw. Nafalganan laman nanwabilug kafag ngay taw ay Dius, laman namon at ngay famonun ay at ngay fanggalangun aroro sa sangay taw at ngay asalanan.
58005002	Kanya malukme nu manangataip sa sangay taw yud e fagsafulun ay at nalyam sat matuyan fag dalan, aroro anggan kanya e fagmamomuyun yangay.
58005003	Aroro kanya mamomuy yangay, at masine nu gfon fanggalangun bundi lang laman sat ngay iba at ngay asalanan, nu bunway anggan tua sat sadili asalanan.
58005004	Nus nga sinu fag taw wa malong te, Au wa ban tiba tungud fag tagfon fanggalangun, laman gfauseganan at sadili. Dius tua at tagfili kata nu nafili Arun.
58005005	Katanya yangay, bunwa Fagtayukan at nafaabat at sadili at fagin sik tiba tungudun fag tagfon fanggalangun. Kanya Dius tua at nafili at nalong anya te, O wan ku Baguama, ay katsi au wan am Mama.
58005006	Sa tibak afud at Rirukan nalong yangay te, Sik tagfon ban o fanggalangun kabavn ban, kata Melkisedek nu sik tagfon fanggalangun.
58005007	Ebi Isus kaduge ste swa daga kanya gdarangin galiasun get sas Dius te, Falangfei ban angku siginans fakabulun. Ay Dius nadungug anya aroro kanya matuyan tua nu gseg.
58005008	Dewa sia Dius at Baguama, at masine kanya nu nadalan fagidapun laman sumaful te, tain nu mafamaning sas Dius.
58005009	Ay kanya nu nafakamulun wa katanya, kanya mafanglangfe tua kabavn ban fagayu tagfaning anya.
58005010	Dius nafili anya Tiba Tungud Fag Tagfon Fanggalangun kata Melkisedek nu sik tagfon fanggalangun.
58005011	Ngayu yay em fagyafoyungunun sa baliwa takatatuy, dewa katanya maidap ami gfafayamag sayu aroro maranan am gtogdungug.
58005012	Satu nangus sik ngay takamoyung wam. Dewa katanya dasug katsi ay fakaylatun em foyungan Dius at longan ang yay at fakasigadan fag fagadalun. Dasug katsi ay fakaylatun at malumak yay fag fakonun, bunya at matugas fag fakonun.
58005013	Takaylat susu bilug sisian yay. Kurang yay at amatanganan. Nu katanya ye fagsafulun sa baliwa at matuyan.
58005014	Ay at matugas fag fakonun kanya sat kinsak wa nu mafagtainan at kinnanad wa gtoglag at masine ay at mauri.
58006001	Nu katanya diwan ya at fakasigadan gugat fag fagadalun sa baliwas Fagtayukan, nu bunway tagfaksvni wa antam sas fagsafulun. Lag tam gfangulan ya tam buknga nu gdog tam gadal taguna fag ngay foyungan, kata nu gdog tam nanturuk. Foyungan kata sa baliwa nu gubun tam tam mauri fag fakamulun tagfosuk antam sas fakabulun, ay sa baliwa nu gafanud sas Dius.
58006002	Ay at foyungan sa baliwa nu gfasurung ay sa baliwa nu gfasas taw at alfuyu at daluap, ay sa baliwa at ngay kinbul nu gdog gleleg ay sa baliwa at yud e fakatabuan fag faurianan.
58006003	Ay namakamulun tam katanya tam Dius nu kaylat.
58006004	We madog ya mafafoli sas fagafanudun kafag ngay taw at natalyuyan Dius, kanya fag ngay taw at dan wa oma nyamag ay at nafaskud wan Dius at nafon, ay at ke afud sat Masine fag Falad.
58006005	Kanya fag ngay taw at nafaskud wan Dius at longan at kamasinean, ay at nalag wan Dius at fagmabalyananun takasure ban.
58006006	Kanya fag ngay taw nu natalyuyan wan Dius, kanya gdog yay natuktuk at Baguama sas fasulungan kayu ay gbuba anya sas fakaplaun.
58006007	Dius gfon sik fagmasineun sa sik daga takarugme siginan taglayun nu garakan, ay at tanum grawvg laman e tungkul sa tagtanum.
58006008	Dewa katanya, tagtugbung sanya fag daga nu dugi way ay nu makmak way lang, we tungkul sanya fag daga, ay munakbang wan Dius nu gfauri anya. Ay sa ban at fakatabuan, girug wan.
58006009	Ku fakesugun fag ngay faduksay, dewa katanya nu glong au sayu, antuyan kwa fia te, si wam fia sad masine sa baliwas fakalangfean.
58006010	Dius matuyan tua. Ay kanya di ban kalyam ay nafakamulun ay ay fakesugun ay nafalag sas Dius at ngay taw, ay anggan katsi gfataglayun yay am gfalag sa anya, aroro sa tam Dius.
58006011	Ay ku fakaylatun galay am at sadi nu gfataglayun tuam ay fakamulun nu gugatan am gfalag ay kamatuyanan say ngay faduksay, anggan sat fakatabuan laman antuyan wam fia sa ay fagsegun.
58006012	Nu katanya, diam kamomuy. Ay namaning tuam at nabul Dius at fatuyanan siginan at fagafanudun ay at fagagwantanun.
58006013	Dius nu gfatuyanan sas Abrayam nalong sik famafanud fag longan sat sadili ngayan aroro we gtungud ya at ngayan at famafanud at longan.
58006014	Dius nalong sas Abrayam te, Gfatuyanan au sa emu te, anud ggubuk kwa fia emu. Gfaayu kwa ban fia am sugfun.
58006015	Ay Abrayam mafanyaan tua ay nabul tua Dius at fatuyanan.
58006016	Taglayun sik taw gfaksvn at longan sa tagtungud anya. Sik taw nu nafaksvn wa at longan, katanya karagang wan at kamatoanan.
58006017	Katanya yangay Dius at fakamulun. Kanya kaylat gfatuyanan fia sat ngay fagfatuyanan te, Gfafasludan kwa ban fia ku fatuyanan, kanya nalong sik famafanud fag longan.
58006018	Dius di gbadbalian ay di kamuag sa baliwa tuy fag dua, at fatuyanan ay at famafanud fag longan. Nu katanya itam katsi tagsarig sa anya e fagbakvdun ay e fagsegun watam fia at fatuyanan.
58006019	Kanya fag fagsegun tam fagbakvdun. Kanya wan at mogat ay at maksvn tagfatawad tam leleg. Kanya ndasug tsiuy baliwa fantaba ramit sis banwa, sat Masine wa Masine fag Suluk.
58006020	Isus naguna antam nasakbo sanya. Kanya sik Tiba Tungud Fag Tagfon Fanggalangun kabavn ban, kata Melkisedek nu sik tagfon fanggalangun.
58007001	Melkisedek furuan Salem at fun, ay sik tagfon fanggalangun sas tiba tungud fag Dius. Abrayam nu kafoli wan siginan at fagawayanan, kanya nafablang Melkisedek, ay Melkisedek nafadante sik masine fag longan sas Abrayam.
58007002	Ay Abrayam nafon anya at fasafulu kafud at nabul siginan at fagawayanan. Melkisedek at ngayan at masuad te, Sik fun matuyan. Sis Salem at Fun at masuad yangay te, Fun fagmanabayanun.
58007003	Kanya we mama ay we mina ay we ngay kafufuaman, ay we fakasigadan ay we fakatabuan. Kanya kata Dius at Baguama. Ay kanya sik tagfon fanggalangun kabavn ban.
58007004	Melkisedek mabalyanan daul. Dewa tam Abrayam tam ngay katungudan wa at mama, kanya nafon sas Melkisedek fagayu at fasafulu kafud at nabul siginan at fagawayanan.
58007005	At ngay tagfon fanggalangun siginan taw Lebi at kasugfunanan e suguan sis Muisis at longan te, buli at fasafulu kafud siginan at ngay kaiban taw Israel, dewa kanya yangay Abrayam at kasugfunanan.
58007006	Melkisedek deyud antap te, Lebi at sugfun, nabul yangay at fasafulu kafud siginan Abrayam. Ay Melkisedek nafadante at masine fag longan sas Abrayam, Dius at fagfatuyanan.
58007007	Wa tam gawabilugan ya te, tagfadante gtungud yay at fagfadantean fag taw.
58007008	At ngay taw Lebi katsi at nabul at fasafulu kafud e fakabulun way. Dewa katanya, at Rirukan nafatuyan wa te, Melkisedek, kanya Abrayam at fagfonan at fasafulu kafud, gtaglayun yay nu gleleg.
58007009	Nu katanya, malong tam te, Abrayam nu nafon anya at fasafulu kafud, anggan Lebi nafon anya at fasafulu kafud siginan Abrayam.
58007010	Aroro ebi gina Abrayam gfon at fasafuluk afud sas Melkisedek, Lebi ye taw aroro nsalug abandi sas Abrayam at kasugfunanan.
58007011	Dewa Muisis at longan gsugu te, taw Lebi tagfon fanggalangun, kafag ngay tagfon fanggalangun wa mafae yud e asalanan nus nga sinu fag taw. Nu katanya at masine nu e tibak tagfon fanggalangun kata Melkisedek, ay di kata Arun.
58007012	Nu e nafabali way at balyawvtan gfili sik tagfon fanggalangun, at masuad anggan at faugali nbali wan.
58007013	-
58007014	Kanya fag longan sa baliwa tam Fun, ay kanya siginan tibak kasugfunanan. We taw tagfon fanggalangun sanya ginan fag kasugfunanan. Mayamag wa te, tam Fun siginans taw Uda at kasugfunanan. Muisis we foyungan te, e tagfon ban fanggalangun sanya ginan fag kasugfunanan.
58007015	Tuy kaugat yay nu nafayamag fia gina nke tagfon fanggalangun kata Melkisedek.
58007016	Kanya sik tagfon fanggalangun bunwa aroro at katungudan sik tagfon fanggalangun. Aroro kanya e fagmabalyananun, ay at leleg wa ban e fakatabuan.
58007017	Aroro kata tuy at Rirukan sa baliwa anya te, Sik tagfon ban o fanggalangun kabavn ban, kata Melkisedek nu sik tagfon fanggalangun.
58007018	Nu katanya taguna fag faugali nafamin wan aroro kanya mamomuy way ay we tungkul.
58007019	Aroro Muisis at longan wa mafafasine nus nge wain. Ay katsi e nafadasug santam at bagu fag fagsegun gtungud yay nu masine. Siginan kanya manangakbang watam sas Dius.
58007020	Ay e famafanud tua fag longan Dius nu nafili Isus sik tagfon fanggalangun.
58007021	Ay Dius nu nafili tibak taw sik tagfon fanggalangun, wa nalong sik famafanud fag longan. Ay Dius nu gfili Isus sik tagfon fanggalangun nalong sik famafanud fag longan gfaning sit Rirukan at foyungan te, Tam Fun nalong sik famafanud fag longan, ay di ban gbadbalian at amatanganan te, Sik tagfon ban o fanggalangun kabavn ban.
58007022	Aroro Dius nalong sik famafanud fag longan katanya, Isus nafatuyanan santam tagtungud yay nu masine fag fakasadian.
58007023	Ebi taguna ngayuk taw tagungbusan tagfon fanggalangun aroro kabul ay wa gtaglayun gugat nu gbanwan.
58007024	Dewa katanya Isus gleleg tua kabavn, ay kanya nu sik tagfon fanggalangun, di e fakatabuan kabavn ban.
58007025	Aroro ngani katanya tua, kanya mafalangfe wa fia fagayu takakbang sas Dius siginan anya, aroro kanya gleleg tua kabavn laman gwabilug tua kafag ngay taw.
58007026	Nu katanya Isus ansak wan santam tam Tiba Tungud Fag Tagfon Fanggalangun. Kanya masine, ay we malong, ay di e asalanan, ay masaman tua sis wa tagasalanan, ay gtungud yay fagdaul banwa.
58007027	Isus wa kata tibak tagfon fanggalangun kayu menit kayu menit nu gfon fanggalangun, taguna sat sadili asalanan ay sanya ginan sat ngay taw at ngay asalanan. Isus sik lao way nu gfon fanggalangun, ay kanya ban fangkabavnan wan at nafon at sadili.
58007028	At ngay tiba tungud fag tagfon fanggalangun at kinfili gfaning Muisis at longan e fagmomuyun way. Dius at famaksvn fag longan nlangfe Muisis at longan. Ay siginan kanya fag longan Dius nafili at Baguama, at matuyan kabavn ban.
58008001	Katatuy fagdaul ku foyungan ayu te, e Tiba Tungud tam Tagfon Fanggalangun at malunggung sas banwa sas mabalyanan fag Dius at siun.
58008002	Kanya sik tagfon fanggalangun gfakamulun at fanambagun sanya sat Masine fag Suluk, at masuad te, at fagnansegan Dius fag bale ramit, tam Fun at naawat sas banwa, bunwa taw at naawat.
58008003	Fagayu tiba tungud fag tagfon fanggalangun anfili laman gfon famonun ay fanggalangun. Ay at masine tam tiba tungud fag tagfon fanggalangun e famonun yangay.
58008004	Nu ste di way ro swa daga kanya bunwa ro fia sik tagfon fanggalangun aroro e ngay tagfon wan fanggalangun kata Muisis at longan.
58008005	Kafag ngay taw nu gfon fanggalangun, takatanya, at fakamulun sik aninu way tagsis banwa. Aroro gina Muisis ganangawatun kafag bale ramit, maksvn Dius nu gsugu anya katatuy te, Fakamuluni fagayu nus nge wain kata ku nafalag emu fag fagfaningan gino sis fungsu.
58008006	Dewa katanya at nafon sas Isus fag fakamulun amasine yap tua at nafon sanya fag ngay tagfon fanggalangun. Ay kanya wa tagwabilug sik fakasadian Dius ay taw. Kanya tagtungud at dan fag fakasadian nu masine aroro siginan wa anya tagtungud nu masine fag ngay fatuyanan.
58008007	Taguna fag fakasadian nu dyaman di e kurang ya, diwan ya ro at bagu fag fakasadian.
58008008	Tam Fun nalag at furuan at kakurangan, ay kanya nalong te, Kadasug ban sik ngay menit, nangawat au sik bagu fag fakasadian sa sangay taw Israel ay sas taw Uda at kasugfunanan.
58008009	Wa ban kata ku fakasadian sat ngay kafufuaman, gina au gtaban anya siginans talun Egiptu. Kanya fag ngay taw wa nafataglayun nu masadi sangku, nu katanya nafabayan au kanya fag ngay taw, tam Fun nalong te,
58008010	Katatuy ban ku fakasadian fia sas furuan Israel. Nu ntabu ban kafag ngay menit, tam Fun nalong te, gtanum kban ku ngay longan sa kafag ngay taw at ngay basad, ay griruk kban sat ngay amatanganan. Ay au wa ban fia kafag ngay taw at Dius, ay kanya wa ban fia fia fag ngay taw ku furuan.
58008011	Kafag ngay taw ban wa ban gfodfoyungan ya sas galay at sadi, ay sat faduksay te, Atoglagi tam Fun, Aroro fagayu taw tumoglag wa ban angku, ay anggan tiba tungud fag taw.
58008012	Aroro gfalyam kwan kafag ngay taw at ngay fagmauriun, ay kwa ban gamatangan ya kafag ngay taw at ngay asalanan.
58008013	Gina Dius nalong sa baliwa at bagu fag fakasadian, kanya nafae yud wa e tungkul taguna fag fakasadian. Ay nus nge wain at yud ya matuyan ay tagakatabun wan, munakbang wan nu gakalyamun.
58009001	Taguna fag fakasadian e ngay faugali sa baliwa nu gseg, ay e fagnansegan Dius fag bale ramit ste swa daga.
58009002	Naawat sik bale ramit e duak suluk. Taguna fag suluk nafangayan te, At Masine fag Suluk. Sanya wan salung ay sik fagfangonan ay sanya yangay sik ngay tinapay at fon sas Dius.
58009003	At faduak suluk tagsi baliwa fantaba fag ramit daul, nafangayan kafag suluk te, At Masine wa Masine fag Suluk.
58009004	Sanya yangay fagirugan ngay mabebanglu, ay fagsuadan Fakasadian, gsud mafanyangan tumbaga. Sisad basad fagsuadan sik taya tumbaga e bilug Mana. Ay anggan Arun at tulag at natandug. Ay sik ngay dalifi marirukan at Safuluk Longan.
58009005	Ay sis tungud fagsuadan e ngay awatan at ke fakfak, at fagsafulan te, Dius sanya. Ay kanya at ngay fakfak glanbung si fagfalyaman asalanan fag suklub. Dewa katanya, katsi kanya we buknga gfafayamagun galay sadi.
58009006	Nu nsine wa fagayu katanya, at ngay tagfon fanggalangun gsakbo sat Masine fag Suluk kayu menit kayu menit laman kanya gfakamulun at fanambagun.
58009007	Ay at mananakbo sat faduak suluk, tiba tungud tua fia tagfon fanggalangun, sarokta sik lao way sik banwa. Kabavn kanya gbuba filasan taguk at nafon sas Dius aroro sat sadili asalanan ay sas fagayu taw at yud natikis fag asalanan.
58009008	Katatuy at Masine fag Falad nu gfasaful te, dalan sa baliwa at Masine wa Masine fag Suluk sas banwa ya maluangan kaduge nu sanya yay fagnansegan Dius fag bale ramit.
58009009	Kanya sik faydayuanan at masuad te, katsi fag buknga. Nu katanya mayamag wan at ngay famonun at nafon ebi taguna wa mafafasine at ngay tagseg at amatanganan.
58009010	Kanya at ngay nafakamulun sa way lang baliwas fakonun ay sas fanginum ay tibak balyawvtan nu gfegus, ay ste swa daga fag ngay ugali. Kanya sik famanyaan yay lang nu dyakmay ndasug Dius nu gfabagu fagayu nus nge wain.
58009011	Ay Fagtayukan ndasug wan, Tiba Tungud Fag Tagfon Fanggalangun. Ay kanya nafosuk sa antam at ngay masine tam ngay nagdalanan dasug katsi. Kanya gfakamulun sa sik bale amasine yap tua ay amatuyan yap tua ebi fag fagnansegan Dius fag bale ramit, bunwa taw at naawat. At masuad te, wa ste swa daga.
58009012	Fagtayukan sik lao way nu manakbo sat Masine wa Masine fag suluk, ay kanya nsak wan. At buba bunwa kambing ay baka riangan at taguk nu bunway at sadili wa fia taguk, ay nabul fangkabavnan tua ban fag famalangfe antam.
58009013	Ebi taguna at kinramsig fag kambing at taguk ay baka tama at taguk gasfuan lawis baka at dafug famasine at ngay taw at asalanan gfaning Muisis at longan.
58009014	Kaugat yay ro daul Fagtayukan at taguk nu nafafasine tam amatanganan ay tam basad laman gtalyuyan watam at yud e tungkul fag fakamulun, ay gfaning tagleleg fag Dius. Siginan at yud e fakatabuan at Masine fag Falad, Fagtayukan, at yud ya e malong, nafon at sadili sas Dius.
58009015	Fagtayukan wan tagwabilug sat bagu fag fakasadian, laman Dius at ngay nafili mabul Dius at fatuyanan fag famonun ay yud e fakatabuan kabavn. Aroro siginan at nabulanan, nafalyam wan kafag ngay taw at fakamaboun taguna fag fakasadian.
58009016	Nu e rirukan ay nu e suguan tagguyan, at masine nu gfatuyan te, nbul wan at nafakamulun katanya.
58009017	Aroro kanya fag rirukan ye tungkul kaduge kafag taw gleleg. Nu kae tungkul kafag taw nu nbul wan.
58009018	Nu katanya anggan dewa at taguna fag fakasadian we famaksvn nu dway ro nafon at ngay filasan at taguk.
58009019	Muisis nu nafoyung Dius at longan fagayu sas fagdaul furuan, kanya nabul sik baka riangan at taguk ay kambing at taguk gsuglatan sik mamam, ay sik tupa sigyu maraska, ay sik balanuy, ay kanya nafaramsig sas Dius at longan fag papil ay sa sangay taw.
58009020	Muisis gasfuan glong te, Tuy fag taguk tagfaksvn fakasadian Dius at suguan sa ayu.
58009021	Ay Muisis nafaramsig taguk sat fagnansegan fag bale ramit ay anggan sa fagayu at fagagbilugun fanseg.
58009022	Kata Muisis at longan te, arvs fagayu nus nge wain nafasine sas taguk. Taguk nu dway nbusbus we mafafalyam asalanan.
58009023	Fagayu nus nge wain tagsisad bale ramit aninu yay lang tagsis banwa. At masine nu gfasine kanya fagayu siginan takatanya fag fanggalangun. Dewa katanya at masine, amasine yap fag fanggalangun tagfasine tagsis banwa fag bale ramit.
58009024	Aroro Fagtayukan at fagsakboan bunwa taw at naawat fagnansegan Dius fag bale ramit, ay aninu sat matuyan, nu bunway sa tua fias banwa. Ay katsi kanya si was Dius at daga salubangan, kanya wan tagwabilug antam.
58009025	Kayu banwa taw Udyu at tiba tungud fag tagfon fanggalangun gsakbo sat Masine wa Masine fag Suluk gbuba at filasan at taguk. Ay Fagtayukan nu manakbo wa ngayu ngayu ginan laman namon at sadili.
58009026	Nu katanya way ro, Isus ro gdog yay gugat gidapan siginan nu nkawat fagdaul daga. Isus sayginan way kasure, katsi at fakatabuan at ngay buknga, laman gfamin wan asalanan siginan nu nafon at sadili, ay kanya nsak wan.
58009027	At nafalganan sa sangay taw nu kabul sayginan way, ay sanya ginan nu ginsaful wa asalanan fag menit.
58009028	Katanya yangay, Fagtayukan nu gfon at sadili sik fanggalangun laman gfamin fagayu taw at ngay asalanan, kanya ban gdog yay kadasug, ay wa ban namamin ya asalanan nu bunway namalangfe way fagayu tagfanya fia anya.
58010001	Muisis at longan sik malikbug yay fag aninu, sik fafaskudanan sat masine takadasug yay ban. Muisis at longan bunwa kanya at matuyan, nu katanya wa mafafasine fagayu taw at nangakbang sas Dius siginan at ngay fanggalangun at fagnamonun kayu banwa.
58010002	Aroro kafag ngay tagseg nu nsine di ro, satu ro we fagamatanganun ya sa baliwa at ngay asalanan, ay nafaragang wa ro nu gfon fanggalangun.
58010003	Ay aroro wa katanya, nu bunway kafag ngay fanggalangun kayu banwa kayu banwa gfamatangan kafag ngay taw at ngay asalanan.
58010004	Aroro baka tama daul at taguk ay kambing at taguk wa mafafalyam taw at ngay asalanan.
58010005	Aroro katanya, gina Fagtayukan ndasug ste swa daga, kanya glong sas Dius te, Ngay fanggalangun ay at nafon fag ngay fagalagaun wo kaylat. Fakatanyaun nafalganan o ku bilug laman sik famonun fia fia.
58010006	Wo kaylat ngay fagirugun fag famonun ay at fon aroro sat asalanan.
58010007	Ay nalong au te, Ku Dius, ndasug au laman gfakamulun au am fakaylatun, kata sit Rirukan sis Dius at longan sa baliwa angku.
58010008	Taguna kanya nalong te, Wo kaylat ay wo guseganan at ngay fanggalangun ay at nafon fag ngay fagalagaun, ay fagirugun fag famonun ay at fon aroro sas asalanan, dewa kanya nafon gfaning Muisis at longan.
58010009	Ay kanya nalong yangay te, Ndasug au laman gfakamulun au am fakaylatun. Dius naukas wan taguna fag famonun ay nafaungbus Fagtayukan.
58010010	Aroro Isus Fagtayukan nafaning Dius at fakaylatun, nsine wan tam ngay asalanan siginan nu nafon sayginan at sadili bilug, ay kanya nsak wan.
58010011	Kayu menit fagayu tagfon fanggalangun gdog way lang gdog nu namon fanggalangun. Katanya way gugat gugat at ngay fon fanggalangun ay wa yangay mafafalyam taw at ngay asalanan.
58010012	Ay Fagtayukan sayginan way nu nafon fanggalangun aroro sas fagayu asalanan, ay kanya nsak wan. Ay sanya ginan, kanya malunggung sas Dius at siun.
58010013	Ay Fagtayukan gfanya nu dyakmay nafasa at daga darafa at ngay fawayan.
58010014	At masuad, siginan nu gfon fanggalangun fagsayginan, kanya nafae yud wa fia e malong kabavn ban at ngay nafasine.
58010015	At Masine fag Falad nafoyung yangay antam sa baliwa katanya. Taguna nalong te,
58010016	Katatuy ban ku fakasadian fia sanya fag ngay taw nu ntabu ban kafag ngay menit, tam Fun nalong te, gtanum kban ku ngay longan sa kafag ngay taw at ngay basad, ay griruk kban sat ngay amatanganan.
58010017	Ay kanya nalong yangay te, Kwa ban gamatangan ya kafag ngay taw at ngay fagmauriun ay at ngay asalanan.
58010018	Aroro nafalyam wan at ngay asalanan, wa ban nandog ya namon fanggalangun sa baliwa asalanan.
58010019	Nu katanya, ku ngay faduksay, masine watam manakbo sat Masine wa Masine fag Suluk, siginan Isus at nabulanan.
58010020	Ay gsakbo watam sanya sa sik bagu fag dalan tagsas leleg at naluang sa antam. Kanya kadasug tsi baliwa fantaba fag ramit daul madingdingan, kanya we tiba nu bunway Isus at bilug.
58010021	Ay e tiba tungud tam tagfon fanggalangun tagfagtainan Dius at taw.
58010022	Nu katanya, masinei tua tam amatanganan nu kakbang tam sas Dius ay faksvni tua tam fagafanudun sa anya. Akbangi masinei fia sa tam basad aroro tam ngay basad ansine wan, ay tam ngay bilug nfegus wan kata siginan at malio fag mamam.
58010023	Famaksvni tam fagsegun ay lag tam gawabilugan, aroro matuyan tagfatuyanan santam.
58010024	Ay ugatani nung tam gfulo tam usa sas fakesugun ay nu gfakamulun tam sat masine.
58010025	Ay lag kalyam nu nangaful tam, kata tibak taw at fakamulun, nu bunway fataglayuni nung tam gfadfamatanganan sas galay at sadi, kaugat wan katsi nalag watam, munakbang wan tam Fun at menit nu gakadasugun.
58010026	Aroro nu gtikis yay tam gfataglayun sas asalanan, nu ntabu nu gsaful tam at matuyan, we fon ya fanggalangun at mafafalyam asalanan.
58010027	We sawad ya famalyam nu bunway at malimu way lang ban fag faurianan takadasug ay at masugba ban daul fag afuy at namamin ban Dius at ngay fawayan.
58010028	Nus nga sinu at nafamabo Muisis at longan we afanyu, gfabul wa fia, kata duak taw ay tuluk taw at foyungan.
58010029	Kaugat wan nu gafaurianan sik taw tagfauri Dius at Baguama, ay at yud gfae tungkul at taguk at nafasine tam fakasadian sas Dius, ay at nafasine kafag taw at ngay asalanan, ay taglong mauri sat Masine fag Falad tagfadasug Dius at fagmagalangun.
58010030	Aroro nasaful watam at nalong te, Au wa ban tagfasud, ay au wa ban tagfafoli. Ay kanya yangay at nalong te, Tam Fun wa ban at nanginsaful at ngay taw at asalanan.
58010031	Malimu wa ban malimu tagleleg fag Dius at faurianan sas fagayu taw tagfakamulun takatanya.
58010032	Amatangani ayu ebi at kinlangfe fag ngay menit, ginam nayamagan, nagwantan am ay nadalan fag ngay famaskud.
58010033	Tibaginan e gfalingun ayu ay e gfauri ayu sas salubangan fagngayuan taw. Ay tibaginan kataip am sat ngay tagafaurianan fag taw.
58010034	Kataip am sat ngay maubungan, ay guseganan tuam gagwantan dewa e nabul ay ngay ramraman, aroro nasaful wam te, e gtungud yay ban ay ramraman yud e fakatabuan kabavn ban.
58010035	Nu katanya lag am kamomuy ay amatanganan aroro e famonun at mafalganan sayu.
58010036	Masine nu gagwantan am, laman mafafaning tuam Dius at fakaylatun, ay laman magbilug ban am at fatuyanan.
58010037	Aroro wa glugo ya sirut at buknga ay wa ngaduge ya, ay tagakadasugun kadasug wan.
58010038	Ku taw kintap kata nu yud e asalanan siginan at fagafanudun sa angku, kanya gleleg tua ban. Ay dewa katanya kanya nu natalyuyan way, dakwa guseganan.
58010039	Ay itam di tam katap sat ngay natalyuyan ay tagafaurianan ban, nu bunway katap tua tam sa tagafanud sas Dius ay nu katanya kalangfe tua ban tam.
58011001	E fagafanudun tua tam nu gafanud tua tam te, kadasug wa ban fia tam ngay fagfanyaun, ay nu gafanud tua tam te, tam nayud yay batang glag lumag wa ban tam fia.
58011002	Dius guseganan mandi ebi taguna fag ngay taw aroro at fagafanudun sa anya.
58011003	Aroro siginan tam fagafanudun sas Dius nasaful watam te, Dius naawat fagdaul daga siginan at longan, ay fagayu nus nge wain takalag ankawat siginan at yud kalag.
58011004	Aroro Abel at fagafanudun sas Dius, at nafon fanggalangun amasine yap tua Kain at fon fanggalangun. Ay aroro katanya, Dius natap Abel te, sik taw matuyan, gina Dius naylat at fanggalangun. Dewa nbul wan, kanya garingang yay siginan at fagafanudun sas Dius.
58011005	Aroro Enuk at fagafanudun sas Dius, kanya wa nbul ya, nu bunway Dius nabuba wa anya sas banwa. Nalyam way lang aroro Dius nabul wa anya kata at Rirukan te, Enuk nafauseganan Dius.
58011006	Dius wa guseganan nus nga sinu fag taw nu dway gafanud sa anya. Aroro at nangakbang sas Dius at masine nu gafanud tua te, e Dius tagleleg ay tagfon sas fagayu tagrvbvy anya.
58011007	Aroro Nui at fagafanudun sas Dius, kanya gfaning Dius at longan sa baliwa takadasug ban at yud yay nalag. Nui naawat sik sakayan lino laman ban talmanugangan umlangfe. Ay Dius nafaurianan fagayu taw sik lino daul, ay kanya natap Nui kata sik taw at yud e asalanan aroro at fagafanudun.
58011008	Aroro Abrayam at fagafanudun sas Dius, kanya gfaning tua Dius nu nalong te, Loi wan sa ku fatuyanan emu fag talun. Kanya glo wan, deyud kanya nasaful nus nga nday ban at fakadasugan.
58011009	Aroro at fagafanudun yangay, kanya tuga sik betaw gbanwan sas Dius at fatuyanan fag talun. Gbanwan sis bale ramit, kata Isak ay Akub, ay gsud nabul takatanya yangay fag fatuyanan.
58011010	Abrayam nafakamulun katanya aroro at fagrvbvyun sik mogat tua fag furuan daul at yud ban karasras, Dius at nafangalga ay at nawat.
58011011	Aroro Abrayam at fagafanudun sas Dius, Sara anke sisian yay, dewa Abrayam mafufuama wan, ay Sara garanas way, aroro Abrayam gafanud tua te, Dius namakamulun ban kata at nafatuyanan.
58011012	Nu katanya dewa Abrayam munakbang nu gakabulun, ngayu mandi at kasugfunanan takayus galeme sis banwa ay takayus lagnas sis tigyangan dagat.
58011013	Kanya fag ngay taw nbul wan e fagafanudun sas Dius. Kanya wa nabul Dius at ngay nafatuyanan, nu bunway gbanawan siginan sad ngayayu. Ay kanya fag ngay taw nasaful wa te, sik ngay betaw way lang kaduge ste swa daga.
58011014	Taglong takatanya gfatoglag te, anud at fagrvbvyun sik furuan at sadili ban fia furuan.
58011015	Kafag ngay taw at fagamatanganun nu sa yay ban at guyan fag talun, ka fag ngay taw ro e buknga yay nangafoli sanya.
58011016	Ay kanya fag ngay taw at fakaylatun gtungud yay tagste swa daga fag fagbanwanan nu masine, at masuad te, tagsas banwa fag fagbanwanan. Nu katanya Dius wa kapla kafag ngay taw nu gfangayan anya te, at Dius, aroro kanya nafalganan wan sanya fag ngay taw sik furuan daul.
58011017	Aroro at fagafanudun sas Dius, Abrayam gina Dius gfaskud anya, kanya nafon at unga Isak sik fanggalangun sas Dius. Kanya mafalganan wan laman namon at baguama tagsesadi,
58011018	dewa Dius nafatuyanan sa anya te, Takatap ban fia am kasugfunanan tagsiginan way lang bans Isak.
58011019	Ay Abrayam gafanud wa te, Dius mafadog yay mafaleleg dewa at ngay kinbul. Ay aroro sik faydayuanan te, Isak nfoli yay sat mama siginan at fagmabulanan.
58011020	Aroro at fagafanudun sas Dius, Isak nafadante yay fagmasineun siginans Dius sas duksay Akub ay Esau sa ban baliwa at fagunan.
58011021	Aroro at fagafanudun sas Dius, Akub nu munakbang wa nu kabul, nafadante yay sas Use at munama fagdua, gina gted sit fun tulag ay gseg Dius.
58011022	Aroro at fagafanudun sas Dius, Use nu munakbang wan nu kabul, nafoyung yay sa baliwa taw Israel nu glo ban siginans talun Egiptu. Ay nasugu yangay te, Dewa gina ban bubai yap ku bilug sas talun Kanan.
58011023	Aroro Muisis at ngay fagtainan gafanud tua sas Dius, Muisis nu nsalug wan, kanya nasuksuk anya kaduge tuluk magdanun aroro nalag te, kanya sik masine fag sisian. Ay kanya wa kalimu at fun at suguan.
58011024	Aroro at fagafanudun sas Dius, Muisis at banwa nu nsak wan, wa kaylat ya kangayan te, Egiptu at fun at fufu.
58011025	Muisis nafili yay te, amasine yap tua at nangasadi sas Dius at nafili fag furuan at fagnandalanun ban fag fagidapun, nu gamut ban nu nagbilug at yud sirut ngaduge fag fagmasineun siginans asalanan.
58011026	Muisis namatangan te, gtungud yay ban nu e tungkul at nagwantan at maidap aroro sas Fagtayukan nu gamut ban nu nafaning naloan talun Egiptu at fagmaramramanun, aroro at mata nu gdama sa tua baliwas salubangan fag famonun.
58011027	Aroro siginan yangay Muises at fagafanudun sas Dius, kanya naubun talun Egiptu ay wa kalimu dewa at fun kadotama. Maksvn tua at amatanganan aroro kata wa glag at yud kalag fag Dius.
58011028	Ay aroro siginan yangay takatatuy fag fagafanudun, at fagnafalgananun sik famalangfe taw Udyu, ay nasugu te, Rarusi taguk sas ligung sakbawan laman ban at namabul fag tagbarita di gfabul taw Israel at kaka fag ngay unga.
58011029	Aroro at fagafanudun sas Dius, taw Israel andife tua sis Dagat Maraska, ay glo way fia kata nu sisad matat fag daga. Ay gina taw Egiptu nandife, kafag ngay taw napnut way lang ngayu.
58011030	Aroro taw Israel yangay at fagafanudun sas Dius, nlafi furuan Iriku at ngay alad, nu ntabu nu gligungan sanya fituk menit.
58011031	Aroro at fagafanudun sas Dius, sik takamatugtug fag mangena at ngayan Raab di nfaurianan gasfuan at ngay takamabo Dius, aroro kanya gfasakbo sat bale duak mangama taw Israel at suguan at nanfangalga.
58011032	Nataw ya at masine ku famamut. Dakwa e buknga ya gfoyung ayu sa baliwas Gideun ay Barak ay Samsun ay Efte ay Dabid ay Samuel ay Dius at taglong at fakamulun.
58011033	Aroro kafag ngay taw at fagafanudun sas Dius, kanya nababo tua tibak fun ayu daul at talun, ay gfakamulun tua at masine, ay nagbilug tua Dius at ngay nafatuyanan. Ay kafag ngay taw nafaufit tua idu daul at ngay bibig,
58011034	ay nafarabung tua tagigang fag afuy, ay anlangfe tua sit fawayan at fiso. Kanya mamomuy way lang, ay Dius nafon yay anya at fagmabitsugun laman maseganama fia nu gfawayan, ay nu katanya siginan tibak talun fag ngay fawayan nababawan.
58011035	Aroro at fagafanudun sas Dius, tibak mangena nalag yay Dius nu gfadog yay gleleg at ngay kinbul. Ay tibak taw nafafagwanta tua sisad fagidapun ay wa kaylat ya kalfas, laman kanya nu nadog ban naleleg magbilug tua at masine tsiuy baliwa fag leleg.
58011036	Tibak taw nafalingunan, ay tibak taw nafalangan, ay tibak taw ankubung masalodan salambitan.
58011037	Tibak taw nafanan gang anggan anbul. Tibak taw nafawabilug dua nafilasan. Ay tibak taw e nafabul siginans fiso. Kafag ngay taw at lanbung tupa ay kambing way lang at balat. Kanya gayudan wa gayudan, ay nafalingunan wa nafalingunan, ay nafaurianan wa nafaurianan.
58011038	Wa kasakan sa kanya fag nga taw ste swa daga fag famasineun. Kanya glo way lang glo sas talun at yud e taw ay sas talun buid, nanuksuan sas daga luib ay sasad sinasad ya daga.
58011039	Aroro kafag ngay taw at fagafanudun, kanya katoglag wa ban kabavn. Dewa katanya, Dius at fatuyanan ya nfasludan gina kafag ngay taw at menit.
58011040	Fakatanyaun aroro gtungud yay nu masine Dius at nafalganan sa antam, laman kanya fag ngay taw nu namul Dius at fatuyanan gasfuan tua antam.
58012001	Nu katanya dakngani maligung watam ngayuk taw tagfatuyan, gubun watam fagayu tagsalag antam ay tam asalanan tagfatawad gugat antam kabavn, ay gugatan tam gfataglayun nung tam gafanud, kata nung tam ggudgunan.
58012002	Kabavn tam mata fasai tuas Isus. Kanya wan at nafasigad tam fagafanudun ay kanya yangay tagfaksvn. Aroro tagfanya anya fagusegananun tua, kanya nagwantan nangabul sas fasulungan kayu, ay wa namatangan fakaplaun. Ay sanya ginan kanya malunggung sis Dius at fagmalunggungan at siun.
58012003	Am amatangani fia te, maksvn tua Isus nu gagwantan tagfawayan anya fag ngay tagasalanan fag taw, laman ban diam kalufuy ay diam kamomuy ay amatanganan.
58012004	Yam e nagdalanan sak nafaugwag ay taguk, aroro siginan nu gfawayan am asalanan.
58012005	Am at ngay sisian, o nalyam wam Dius at foyungan sayu, at tagfabitsug ay amatanganan fag ngay longan te, Ku sisian, lag o gfae yud e tungkul tam Fun nu gatul emu, ay lag o kamomuy am amatanganan kanya nu naatul emu.
58012006	Aroro tam Fun gatul tua at fakesugun fag taw, ay gfalang tua at nafangayan te, Ku sisian.
58012007	Agwantani ay fagnandalanun fag fagidapun tuga ay mama at fangatul ayu. Kanya sik fagsafulan te, Dius gngayan ayu te, am wan at ngay sisian. Sinu fag sisian at mama fagyudun gatul ya. Duan.
58012008	Fagayu sisian gatulan tua. Dius ro nu dway gatul ya ayu, at masuad bunwam fia at sisian.
58012009	Dewa tam mama ste swa daga gatul tua antam, gsuyu tua tam anya. Nu katanya gfaugat yap nung tam gfaning tam Mama tagsis banwa, laman e leleg tua ban tam.
58012010	Gina tam alay, tam ngay mama gatul tua antam, gfaning at amatanganan te, katanya at matuyan. Ay Dius gatul fia antam laman e fagmasineun tam, ay laman tam ugali gfaning Dius.
58012011	Kaduge nu gatul antam, wa tam guseganan nu bunway gidapan way tam. Dewa katanya nu nafaning tua tam at fangatulun, namakamulun tam sat masine ay manabayan tua ban tam.
58012012	Nu katanya fabitsugi ay ngay take at mamomuy wan, ay ay ngay tud taglukmean.
58012013	Ay turunani tua nu glao am sat masine fag dalan laman ban tagtiklay fag darafa wa kaslu, maro kafia wan.
58012014	Ugatani ugalii manabayan sas fagayu taw at daga salubangan, ay dangay e malong, aroro nus nga sinu fag taw wa ban lumag tam Fun nung way e malong.
58012015	Madiriani tua galay am at sadi laman nus nga sinu si ayu di ban natalyuyan Dius at fagmagalangun. Dirii tua laman ban nus nga sinu am diam kata sik menal fag tanum tagtugbung ay tagfaidapan ay tagfauri ngayuk taw.
58012016	Galay am at sadi madiriani mandi laman ban diam gfanugtug ay laman ban diam nafae yud e tungkul ay fagafanudun kata ebi Esau. Kanya e fagnamulun aroro kanya at kaka, ay kanya nafabangsi at fagnamulun sa sik fakonun.
58012017	Nasaful wam kanya naet sat mama te, Fadantei wa ngani sangku. Dewa katanya wa nafon ya anya ay Esau wa mafabali ya at nafakamulun, dewa gugatan get gwayway.
58012018	Wam ankakbang kata taw Israel nu kakbang sa sik buksul takalag, sas Buksul Sinay at ke afuy gigang, ay at madulum wa madulum, ay ke tagmara maksvn.
58012019	E budyung ay e garingang. At ngay taw nu nadungug kanya fag aringang kanya get te, Aragangi wan kanya nu garingang sa emi.
58012020	Kanya fag ngay taw wa makatu ya gdungugan kanya fag suguan te, Nus nga sinu fag taw at sumiad sas Buksul, dewa fagalagaun, kanya e mana wa fia anya gang anggan anbul.
58012021	Kafag ngay taw nu nabanawan at nalag anud malimu wa malimu, ay anggan Muisis nalong te, Gtadtaruyan au daul kalimu.
58012022	Ay ndasug wam fia sas Buksul Siun ay sa tagleleg fag Dius, ay at furuan sas banwa fag Erusalem, ay at yud katap ya fag ngay tagbarita at mauseganan fag fagnangafulan.
58012023	Ay ndasug wam sas Dius at fakesugun fag ngay unga at furuan at ngay ngayan sis banwa. Ay ndasug wam sas Dius tagwabilug fagayu taw, ay sat matuyan fag ngay taw at ngay falad at kinsine.
58012024	Ay nadasug wam sas Isus, Tagwabilug sat Bagu fag Fakasadian, ay at kinbusbus fag taguk tagfoyung te, e famalyam asalanan. Kanya amasine yap tua Abel at taguk kinbusbus at foyungan.
58012025	Nu katanya, am madiriani tua laman diam kauri gdungugan tagfoyung ayu. Aroro at yud kaylat gdungugan Muisis, at tagfoyung ste swa daga, wa nlangfe ya faurianan. Kaugat wan itam, wa ban tam umlangfe ya nu dway tam gdungugan ya Dius tagsiginans banwa at foyungan.
58012026	Ebi aroro at aringang, daga nauigan. Ay at fatuyanan katsi te, Sik lao kya ban nanguig, bundi ban lang daga nu bunway anggan tua ban banwa.
58012027	Nalong te, Sik lao ya ban. At masuad te, Dius ban gfamin fagayu nus nge wain at awatan takauig, laman ban fagayu nus nge wain at yud kauig we fakatabuan kabavn.
58012028	Useganani aroro tam fagnamulun ban siginans Dius fag fagmafagtainanun di ban kauig. Nu katanya, segi fauseganani tam Dius. Alimui fia faningi anya ay suyui tua anya.
58012029	Aroro tam Dius kata sik afuy mafafamin.
58013001	Fataglayuni nung am kedkesugan aroro tagfaduksay am sas Fagtayukan.
58013002	Lag kalyam nung am gfasakbo dewa ay fagyudun gtoglag fag taw dewa ndaginan. Tibak taw e nafakamulun wan takatanya ay kanya nafasakbo sat bale Dius at ngay tagbarita deyud nasaful te, Kanya mangaro Dius at tagbarita.
58013003	Anggan am ataipi tagsisad ubung fag ngay taw katai nu maubungan am gasfuan anya. Ataipi yangay sa tagafalingunan fag ngay taw katai yangay nu gafalingunan am.
58013004	Ay masinei tua fagayu am daduaan, matuyani tua fia sa ay usa. Aroro Dius gfaurianan wa ban fia nus nga sinu tagfanugtug ay at namatugtug.
58013005	Lag am galabian salapi. Useganani yakman nus nga seyu ay ramraman. Aroro Dius nalong wa te, Dakdi gubun ay dakdi gfabayan emu.
58013006	Wa tam gawabilugan ya malong te, Ku Fun ku taggubuk. Kwa kalimu nus nga setaw taw at fakamulun sa angku.
58013007	Amatangani ay ngay fagtainan at nafoyung ayu Dius at longan. Amatangani at masine siginan kafag ngay taw at leleg, ay faningi tua kafag ngay taw at fagafanudun sas Dius.
58013008	Isus Fagtayukan wa gbadbalian egmenit ay katsi ay anggan kabavn ban.
58013009	Lag am gatabanan fagayu nus nge wain fag foyungan tagsaman. Masine tam amatanganan nu nkaksvn siginans Dius at fagmagalangun, ay nu ddi siginan tam nafaningan suguan sa baliwas fakonun. We tungkul sa sangay tagfaning takatanya fag suguan.
58013010	Itam e fagnamonan tam fanggalangun, ay taw Udyu at ngay tagfon fanggalangun tagsis fagnansegan Dius fag bale ramit wa masine nangon sanya.
58013011	Tiba tungud fag tagfon fanggalangun gbuba fagalagaun at taguk sat Masine wa Masine fag Suluk, laman namon at famonun aroro sas asalanan, ay kanya at ngay bilug nangirug wan sas day furuan.
58013012	Katanya yangay Isus nanangabul sas day sakbawan furuan, laman namasine ngay taw siginan at sadili taguk.
58013013	Nu katanya glo watam nangakbang sa anya sas day sakbawan furuan ay nanginkidapan yangay tam kata Isus at naidapanan.
58013014	Aroro wa ste gugat swa daga tam fagbanwanan. Tam fagrvbvyun fag fagbanwanan takadasug yay ban sa tibak buknga.
58013015	Nu katanya kabavn tam fakamulun, gfon watam fanggalangun sik famauseganan sas Dius siginans Isus Fagtayukan. Kanya at famonun siginan tagtoglag anya.
58013016	Ay lag tam kalyam gfakamulun at masine ay ggubuk tam iba aroro kanya wan tam fanggalangun Dius at fagusegananun.
58013017	Faningi tua at ngay tagfagtainan ayu aroro kanya at fakamulun gfagtainan tua ayu sas fanfalad. Kanya ban sa tibak menit mesa nansesadian namoyung sas Dius sa baliwa takatatuy fag fakamulun. Nu gfaning tuam anya, kanya guseganan tua nu gfakamulun at fanambagun nu dway katanya ay fakamulun, kanya gabiatan way daul ay nu katanya wam e tungkul.
58013018	Darangini yangay emi. Mafafalong ami ayu te, masine em amatanganan, ay em fakaylatun nu matuyan tuami nus nge wain em fakamulun.
58013019	Ay kaugat yay nu get au sayu te, darangini angku laman ban masakit nu kafoli au sayu.
58013020	Dius tagfon fagmanabayanun kanya wan at nafadog yay gleleg tam tiba tungud tam Tagalaga, tam Fun Isus. Aroro siginan at nabulanan sas fasulungan kayu, at taguk nafaksvn at yud e fakatabuan fag fakasadian.
58013021	Dius wa nangus fia tagfon ayu fagayu nus nge wain at masine laman mafafakamulun tuam sat fakaylatun. Ay kanya wa nangus fia tagfakamulun sa ay leleg at mauseganan wa mauseganan sat daga salubangan, siginan Isus Fagtayukan. Siwa fia fia anya fagayu fagayu fagmasineun kabavn ban. Katanya wa fia.
58013022	Maksvn nu glong au sayu, ku ngay faduksay te, dungugani fia masine ku foyungan sayu. Munagud way sirut tuy ku rirukan sayu.
58013023	Kaylat au nu nasaful am te, em faudgufudan tam faduksay Timuteu nalfas wan. Nu ndasug di ban vtv stae, gtaban kban anya gina kban glao sayu.
58013024	Longi sa ay ngay fagtainan sanya ay fagayu tam faduksay sa tam Fun te, O mabayan tuam unu. Ay fagayu Dius at ngay taw siginans talun Italia glong yangay ayu te, O mabayan tuam unu.
58013025	Sumawa nangus fia ayu fagayu Dius at fagmagalangun.
59001001	Au, Santiagu, Dius ay tam Fun Isus Fagtayukan at fagsuguan. Gfadasug au ku longan sas taw Israel at labi duak furuan at kinrapyag sas fagdaul daga.
59001002	Ku ngay faduksay, useganani dewa ndasug sayu ngayuk famaskud.
59001003	Aroro nasaful wam te, ay fagafanudun nu nfaskud wan, kanya wan tagfaksvn ayu laman magwanta am.
59001004	Agwantai fagayu ay fagagwantanun, laman diam e malong, ay diam e kurang ay ugali.
59001005	Nus nga sinu am takaylat e fagsafulun, eti sas Dius. Dius kaylat gfon at masine sas fagayu taw, ay kanya wa kamaplaun ya sat taget ay gfon wa anya.
59001006	Ay sik taget, gina get e fagafanuduni ay lag gawabilugan, aroro tagawabilugan kata sik lugwak sis dagat tagmara nu gfafoyfolian.
59001007	Kafag taw lag gseg te, Mul au nus nga setaw ku fagetun siginan tam Fun.
59001008	Aroro kanya fag taw gawabilugan at amatanganan ay wa masadi at fakamulun fagayu.
59001009	Sik faduksay at yud e kwa, at masine nu guseganan te, Dius nu gamatangan anya, mafanud.
59001010	Anggan sik maramraman fag faduksay, useganani aroro sas Dius at amatanganan kanya wat tiba daga. At matuyan, sik maramraman fag taw katabu ban kata sik makmak.
59001011	Menit nu nsure, maroy tua ay gfalangke at bilugan. Ay at barugwak katong ay wa masine ya. Katanya yangay sik taw maramraman umbul sat wa fakamulun.
59001012	Guseganan sik taw tagagwanta dewa ngayu at famaskud, aroro nu ntabu nu gafaskudan, namul at sangbo, at masuad leleg at yud e fakatabuan. Kanya Dius at nafatuyanan sat ngay takesug anya.
59001013	Nus nga sinu fag taw nu e nafaskud anya laman gfakamulun mauri, lag glong te, Dius nafaskud angku. Aroro tam Dius wa kafaskud laman gfakamulun mauri, ay wa gfaskud nus nga sinu fag taw laman gfakamulun mauri.
59001014	Ay at matuyan, fagayu taw gafaskudan nung way naguyudan ay nafaylatan at mauri fag fakaylatun.
59001015	Ay kafag fakaylatun gfadasug asalanan, ay asalanan at fungfung fakabulun.
59001016	Ku fakesugun fag ngay faduksay, lag gadayan.
59001017	Aroro fagayu famonun nu masine ay nu matuyan tua, kanya siginans tungud, siginan tam Mama, takawat at masulo sis banwa. At yamag wa gbadbalian laman watam gaduluman.
59001018	Dius at longan matuyan. Ay siginan at longan, Dius naylat te, itam wa fia at unga, laman itam Dius at nafasaman ay tagtungud fagayu at awatan.
59001019	Ku fakesugun ku ngay faduksay, dungugani. Masakiti nu gdungugan, ay lag vtv garingang, ay lag masakit kadotama.
59001020	Aroro sik taw nu kadotama wa mafafakamulun at masine fag fakamulun kata Dius at fakaylatun.
59001021	Aroro katanya ubuni fagayu at mauri fag fakamulun ay fagayu at yud masine fag ugali. Nu bunway masuyui nu gafanud am at mafalangfe ayu fag longan, at kintanum say ngay basad.
59001022	Faningi tua Dius at longan. Dangay gdungugan lang at longan ay nandaya ay sadili.
59001023	Nus nga sinu tagdungugan at longan ay nu dway gfaning, kanya kata sik taw nu nadama at kamatan sis salaming.
59001024	Ay nu nadama wan, glo wan ay kalyam wa vtv at kayaunanan.
59001025	Dius at longan we malong, ay kanya fag longan tagfalfas ayu. Nu gamatangan tuam kanya fag longan, ay nu gdungugan tuam ay gfaning tuam, ay nu ddiam gdungugan lang ay gfalyam, Dius namauseganan ayu sas fagayu ay fakamulun.
59001026	Sik taw tagamatangan te, Gafanud au sas Dius, ay wa gfaragang at fanlele, kanya gdaya way at sadili, ay we tungkul nu gfaning Dius.
59001027	Katatuy nung tam gfaning Dius tam Mama, laman masine ay we malong tam fakamulun. Alagai at yud e fagtainan ya, ay anggan ngay fagbubayun nu e fakakalpaun. Ay dirii ay sadili tagste swa daga fag mauri.
59002001	Ku ngay faduksay, nu gafanud tuam sa tam masine fag Fun, Isus Fagtayukan, lag e fagfili taw.
59002002	Lan nangus ataw, nasakbo say fakafulan sik maramraman fag taw. Ay nasakbo yangay sik taw yud e kwa.
59002003	Ay masine ay fakamulun sat maramraman ay glong am te, Malunggungi ste sit masine fag faglunggungan, ay sat yud e kwa gfalingun am te, Malunggungi sna, ay man nga, malunggungi sis sakbawan.
59002004	Nu katanya way am, e fagfili way am, o kin. Ay am wan sik tagwabilug, ay mauri ay algan, o kin.
59002005	Ku fakesugun ku ngay faduksay, dungugani. Tam Dius nafili at yud e kwa ste swa daga, laman maramraman sas fagafanudun, ay laman Dius gfagtainan anya. Katanya at fatuyanan sa sangay takesug anya.
59002006	Ay am wan tagfauri at yud e kwa. O nunda at maramraman fag ngay taw tagfaidapan ayu ay tagtaban ayu sas tagwabilug at daga salubangan.
59002007	O nunda kanya tagfalingun kafag masine fag ngayan, at nafon sa ayu.
59002008	Masine wam ay fakamulun nu gfaning wam fia tam Dius at longan sit Rirukan te, Esugi am iba kata nu kesug o emu.
59002009	Ay nu e fagfili wayam taw, e asalanan wam ay e faurianan ban am, kata Dius at longan.
59002010	Sik taw tagfaning fagayu at longan nu ang way nasalan at sadi, kanya e asalanan yay, kata yay nu nafamabo fagayu.
59002011	At nalong te, Lag gfanugtug, nalong yangay te, Lag gfabul. Deyud o gfanugtug ya, sik tagasalanan yay o nu gfabul way o.
59002012	Nu katanya, dirii ay ngay longan ay ay ngay ugali aroro saful am te, e nanginsaful ban tam asalanan siginan Dius at longan. Kanya fag longan at mafalfas taw.
59002013	Aroro sik taw at yud kafanyu at ibama, kanya gafaurianan ban ay we kafanyu ya anya. Ay dewa katanya, fakafanyuun gbabo faurianan.
59002014	Ku ngay faduksay, we tungkul sik taw nu glong te, E fagafanudun au, ay kanya we masine fag fakamulun. O mafalangfe anya sik fagafanudun katanya, o duan.
59002015	Lan nangus ataw, sik faduksay we lanbung ay kalunus.
59002016	Ay am at sadi nalong am anya te, Loi wan ay manabayan tua ro wo. Lag nangus karios ay lag o nangus kalunus. Ay dewa katanya we tungkul nu dway nafon anya at fakaylatun.
59002017	Nu katanya way, fagafanudun, nu dway e fakamulun, mabulan way.
59002018	Malgau sik taw glong te, E fagafanudun o, ay au, e masine au fag fakamulun. Ku famalus te, Falagi angku am fagafanudun deyud e kalag am fakamulun. Ay gfalag au emu ku fagafanudun siginan ku fakamulun.
59002019	Gafanud wo te, Sadi way tam Dius. Masine kanya. Anggan ngay bara gafanud ay maksvn yangay nu gtadtaruyan.
59002020	Wo e amatanganan. O wo saful te, We tungkul fagafanudun nu dway e masine fag fakamulun.
59002021	Ebi tam mangaguyang Abrayam antap kata sik taw at yud e asalanan, siginan at fakamulun, nu nafon at baguama, Isak sat fagirugan.
59002022	Amatangani te, Kanya at fagafanudun ay at fakamulun magamut tua. At fagafanudun we kurang ya aroro anlag sit fakamulun.
59002023	Ay anfasludan wan at Rirukan te, Abrayam gafanud sas Dius at longan ay Dius natap anya kata sik taw at yud e asalanan. Ay kanya anngayan te, Dius at faduksay.
59002024	Amatangani te, sik taw at yud e asalanan siginan at ugali ay bundi lang siginan at fagafanudun.
59002025	Ay katanya yangay Raab, sik namatugtug antap yangay kata sik taw at yud e asalanan, siginan at fakamulun nu nafasuksuan duama ay nafoyung tibak dalan.
59002026	Sik taw at yud magamut at falad, mabulan way, katanya yangay fagafanudun at yud magamut at fakamulun mabulan way.
59003001	Ku ngay faduksay, lag am ngayu takaylat sik takamoyung aroro nasaful wam te, itam ban fag ngay takamoyung, Dius nanginsaful tam asalanan gtungud yay nu ginsaful tibak taw at asalanan.
59003002	Fagayu tam, ngayu tam nasalan. Sik taw nu ddi e nasalan sit longan, kanya sik taw yud e malong, aroro kanya gfaragang tua fagdaul at bilug.
59003003	Nu nautkut tam sik karabaw at dungus, laman gfaning antam, mafabiling tam anya nus nga nday tam fakaylatun.
59003004	Katanya yangay sik sakayan lino. Dewa gbia daul sik sakayan lino ay dewa maksvn fag tagmara gtulud, kanya mafabiling siginan sik alay fag familing nus nga nday at tagfalao at fakaylatun.
59003005	Katanya yangay tam fanlele. Dewa alay way kafag afud si tam bilug, kanya kamatungudun. Amatangani te, dewa sik alay way sirut fag singsing mafamin fagdaul araw.
59003006	Anggan tam fanlele kata sik afuy. Sanya ginan at ngay mauri. Kanya sik afud tam bilug ay gfafagdaul at mauri sa tam bilug. Ay anggan gfauri fagayu tam ugali. Ay kanya nkirug siginans Afuy Daul.
59003007	Galay sik dalan mela sis talun, ay manuk, ay tagalafangan, ay albon, kamayewa, sik taw mafagup tua anya.
59003008	Ay dewa katanya, we taw mafagup at fanlele. Kanya sik tagmauri at yud mafaragang, ay mapnu wan famaganga, laman gfabul.
59003009	Siginan tam fanlele glong watam at masine sa tam Fun. Ay sanya ginan yangay glong watam at mauri sas taw. Ay kafag taw at kinkawat kata Dius.
59003010	Siginan tam fanlele kalfas at masine ay at mauri. Ku ngay faduksay, wa masine katanya.
59003011	O sik bulbug mafafalfas sik mamam masine anggan sik mamam mayat, o duan.
59003012	Ku ngay faduksay, sik dingin wa marawvg sik talise, ay sik uliat wa marawvg sik altimu. Ay we kabul mamam masine siginan mamam mayat.
59003013	Sinu am tagsaful ay mamatanganan. Kanya falagi sat iba siginan at masine fag ugali, ay nu gfakamulun fagayu, magamut fagmalukmeun ay fagsafulun.
59003014	Ay nu e masuksukan sa ay basad, kata fagfangalabianun, ay dotama, ay fakamasadiliunun, lag kamaseganamaun, ay lag kamuag at matuyan.
59003015	Takatanya fag fagsafulun bunwa tagsiginans banwa. Siginan ways fagdaul daga, siginans taw at amatanganan ay siginan Satanas.
59003016	Ay nu e fagfangalabianun ay nu e fakamasadiliunun, sanya yangay at yud masine, anggan fagayu tibak mauri fag fakamulun.
59003017	Fagsafulun tagsiginans banwa katatuy, taguna we malong, ay e fagmanabayanun, ay malukme, ay e fakafanyuun, ay fagadgalanganun, ay maseganama nu gfakamulun at masine, ay wa gfalingun, ay wa kamuag.
59003018	Ay sik taw nu manabayan at ugali gtanum fagmabayanun ay gumutlu ban fagmasineun.
59004001	Daginan ay ngay fagbadbaboanun ay ay fagawayanun. O nunda bunwa ay ngay fakaylatun tagbadbaboan si ay basad.
59004002	E fakaylatun am ay wam mafafabul, kayam gfabul ay iba. Galabian am ay wam mafabul, kayam gawayan ay gbadbaboan. Ay wam mafafabul, aroro wam get sas Dius.
59004003	Get am, ay wam mafafabul aroro mauri way ay algan ban, tagfaylatan way ay sadili.
59004004	Wam mangaro matuyan sas Dius. O wam nasaful te, Nu gfagadgalangan wayam ste swa daga, gfawayan wayam Dius. Nus nga sinu takaylat gfagadgalangan ste swa daga, gfawayan Dius.
59004005	O gamatangan am te, We masuad at Rirukan te, At Masine fag Falad, Dius at nafabanwan sa antam, kanya kesug fia antam.
59004006	Ay maksvn Dius nu nafon antam at gubuk. Aroro katanya e Rirukan te, Dius gsalag takamatungudun fag ngay taw ay ggubuk at ngay takamababaun.
59004007	Aroro katanya, faningi tam Dius. Ay salagi Satanas, ay kanya lumagyu ayu.
59004008	Akbangi sa tam Dius, ay tam Dius nangakbang sa ayu. Am tagasalanan, fegusi ay daluap. Ay anggan am tagawabilugan, faksvni ay basad taw.
59004009	Abalui ay waywayi. Abat ngate am kase, waywayi yakman. Ay abat ngate am guseganan, afanawai way.
59004010	Fababai ay sadili sa tam Fun at daga salubangan ay kanya namabat ban ayu.
59004011	Ku ngay faduksay, galay am at sadi, lag e longan at mauri say iba. Taglong mauri ay tagfauri at faduksay, glong at mauri ay gfauri Dius at longan. Ay nu gfauri wayo at longan, wo gfaning at longan, nu bunway gfayud wayo at longan.
59004012	At nafon at longan, anggan ay Tagwabilug, sadi way. Ay kanya wat mafalangfe ayu ay at mafauri. Ay o, sinu o, laman o wan tagwabilug am iba.
59004013	Dungugani am taglong te, Katsi, ay dewa balabag, glo watam sas sik furuan, ay sanya watam sik banwa, ay ngayu ban tam fakamulun sanya, ay ngayu ban tam bulan sanya ginan.
59004014	Wam nasaful te, O gleleg yay ban am balabag. Am wan takata sik sungo nu kasure, ay masakit nu kalyam.
59004015	Katatuy tua at masine fag longan te, Nu tam Fun at fakaylatun, ay nu gleleg yay tam, sanya ban tam, laman namakamulun tam katanya.
59004016	At matuyan te, Katsi kamaseganamaun am ay kamatungudun am. Nu katanya, mauri way.
59004017	Nus nga sinu dewa nasaful at matuyan fag fakamulun, ay nu dway nafaning kanya e asalanan.
59005001	Dungugani, am at ngay maramraman. Waywayi ay sidsiduani wa ayu daul, aroro umdasug sa ayu sik ngay mauri.
59005002	Ay ngay ramraman ndan wan ay fatung naon ay lanbung.
59005003	Ay ay salapi nanenay wan ay anenay gfasaful te, mauri am, ay gfamin ay bilug kata sik afuy. Nasandig way am ay ngay ramraman sa tagguyan fag ngay menit.
59005004	Damai. Wam e nafon ya famayad sat ngay nananggutlu ay fare say gamasun. Kanya wa taguro ay kauri ayu. Ay at uro ndasug wan sa tam Fun, at Mabalyanan.
59005005	Nabul am dayvm ay fakaylatun ste swa daga, ay am naylat wam naylat. Nafataglu wam ay sadili kata nu nafataglu sik bumbu laman namilas.
59005006	Nafangagras am ay nafafabul am at matuyan fag ngay taw, deyud gbalabag ya anya.
59005007	Ku ngay faduksay, aroro katanya, fanyai anggan umfoli tam Fun. Amatangani te, sik tagtanum gfanya at fare nu grawvg, at natanum sit gamasun, ay gfanya anggan nadasug taguna fag arak ay tagguyan fag arak.
59005008	Katanyai yangay anggan am. Fanyai ay faksvni ay amatanganan te, munakbang wan tam Fun nu kafoli.
59005009	Ku ngay faduksay, lag am kadkaurian say iba, laman Dius wa gfaurianan ayu. Munakbang wan tam Tagwabilug.
59005010	Ku ngay faduksay, amatangani ebi Dius at ngay taglong, at nafoyung siginan tam Fun at fagmabalyananun. Anggan am, faningi anya, fanyai ay agwantani ay ngay fagidapun.
59005011	Glong tam te, Guseganan sik taw tagagwanta. Nadungug am sa baliwa Ub at nagwantan, ay nalag wam tam Fun at algan. Tam Fun masine ay maksvn nu mafangafanyu.
59005012	Ku ngay faduksay, tagtungud sas fagayu, lag gfaksvn ay longan. Lag glong te, In yay banwa, ay In yay daga, ay nus nga setaw ay longan. At masine ay famalus nu Kin, Kin wa fia, ay ay famalus nu Duan, Anud duan, laman Dius wa gfauri ayu.
59005013	Nus nga sinu si ayu at ke fagagwantanun, kanya darangini. Ay taguseganan, kanya alubadi sas Dius te, Masine o, Dius.
59005014	Nus nga sinu si ayu at ke fakasaitun, kanya fafuli bale fakafulan at ngay fagtainan, laman gdarangin anya ay gfatayuk anya sik langis sa tam Fun at ngayan.
59005015	Ay tagdarangin, nung tua e fagafanudun, at darangin mafafia at ke fakasaitun, ay tam Fun gfabitsug anya. Ay nu e asalanan, tam Fun gfalyam.
59005016	Aroro katanya, fodfoyungani ay asalanan say iba ay darangini, laman Dius gfafia. Mabalyanan ay e fagmakatun sik taw matuyan at darangin.
59005017	Ebi fag taglong, Elias, kanya sik taw kata yay antam. Ay kanya maksvn nu gdarangin, laman wa karak. Ay wa narak sas daga tuluk banwa ay unumk magdanun.
59005018	Ay kanya nadog nadarangin ay narak wa fia siginans banwa, ay abandi tagtugbung sis daga narawvg.
59005019	Ku ngay faduksay, am at sadi nu nasaruy wayam at matuyan, ay sik taw gfoyung anya ay gfafoli anya sa tam Fun,
59005020	amatangani te, Nus nga sinu nu nafafoli sik tagasalanan siginan at tagsalan fag ugali, kanya nafalangfe kanya at falad siginans fakabulun, ay nafalangfe anya siginans sik ngay asalanan.
60001001	Au, Pedru, Isus Fagtayukan at Nasugu. Griruk au sayu, Dius at ngay nafamili at narapyagan ay tagbanwan sas Puntu ay sas Galasia ay sas Kapadusia, ay sas Asia, ay sas Bitinia fag ngay talun.
60001002	Am wan Dius tam Mama at ngay nafamili kata at fagsafulun siginan ngays fakasigadan. Ay at Masine fag Falad gfasine ayu, laman gfaning tuam Isus Fagtayukan ay nsine tuam fia siginan at nabulanan. Sumawa nangus fia ayu Dius at fagmagalangun ay at fagmanabayanun.
60001003	Segi tam Fun Isus Fagtayukan at Dius ay at Mama. Aroro maksvn nu kafanyu antam, nsalug tam sas sik bagu fag leleg, siginan Isus Fagtayukan at nadogan naleleg. Kanya fag bagu leleg tagfon antam at maksvn fag fagsegun.
60001004	Magbilug tam sik ramraman at yud katabu ay at yud karasras ay at yud kalyam. Kanya fag ramraman at mafalganan sayu tsiuy sas banwa.
60001005	Ay siginan ay fagafanudun, Dius at fagmabalyananun tagdiri ayu anggan ndasug fakalangfean at mafalganan takasure ban sa tagguyan fag buknga.
60001006	Nu katanya, maksvn nu guseganan am, dewa yay ban am nandalan fagidapun siginan ngayuk famaskud at yud glugo fag buknga.
60001007	Dewa at mafanud fag tumbaga takarasras way, namadalan yay sasad afuy laman sumaful te, o anud matuyan. Nu katanya, ay fagafanudun nu mafanud gtungud yay sik mafanud fag tumbaga, ay dumalan yangay sas famaskud, laman ntuyan wa te, matuyan wan, magbilug am famauseganan, ay famaylatanun, ay fagmasineun, nu ndasug ban tam Isus Fagtayukan.
60001008	Kabavn yam batang glag anya, dewa katanya kesug wam anya. Ay yam yangay glag anya, anggan katsi, dewa katanya gafanud tuam sa anya. Aroro katanya, maksvn tua nu guseganan am, at kaksvnan we taw ya mafafoyung.
60001009	Aroro gbul wam ay fagafanudun at kafungfungan, we tiba nu bunway ay falad fakalangfean.
60001010	Sa baliwa kanya fag fakalangfean, ebi Dius at ngay taglong at nafoyung ka fag famanyun takadasug sayu, maksvn nu ginsaful.
60001011	Gugatan nu gyasafulun te, ginain ay setain nu kadasug at longan fia. Fagtayukan at Masine fag Falad siwa kanya fag ngay taw ay gfaamatangan anya gina gfoyung sa baliwas Fagtayukan at fagnandalanun fagidapun ay at fagnamulun fag fagmasineun.
60001012	Dius nafatoglag sa ka fag ngay taw te, bunwa at sadili at faggubukun. Ayu way at faggubukun, gina gfoyung. Nadungug wam katsi kanya fag foyungan siginan at nafoyung ayu at Masine fag Barita siginan at Masine fag Falad at fagmabalyananun Dius at nasugu siginans banwa. Dewa at ngay tagbarita kaylat yay nangasaful ka fag ngay matuyan.
60001013	Nu katanya, falganani ay ngay amatanganan. Am maksvni ay e fagseguni te, Dius gfon ban ayu at fanggalangun, Fagtayukan nu nsure ban.
60001014	Sik ngay mafamaning am fag ngay sisian, nu katanya lag am gugali ya sa ay ngay bilug at fakaylatun, kata ebi gina am yud yay e fagsafulun.
60001015	Dakngani Dius at nafili ayu dwe malong, at masine anggan am nus nge wain ay fakamulun dangay am e malong.
60001016	Kata Dius at longan sit Rirukan te, Masine nu yud am e malong, aroro au kwe malong.
60001017	Dakngani guro am sik Mama tagfasudsudan nu gfon sas fagayu taw kata at nafakamulun, nu katanya ugalii tua at masine ay matuyani faningi anya kaduge am gbanwan ste swa daga.
60001018	Nasaful wam nus nga sinu at nafalangfe ayu siginan at yud e tungkul fag ugali, ay fagagbilugun siginan ay ngay kafufuaman. At nafalangfe ayu bunwa at ngay takarasras ay takamin, kata at mafanud fag gang ay salapi,
60001019	nu bunway Fagtayukan tua at mafanud at nabulanan. Kata sik tupa riangan yud e kaaringang ay yud e mauri.
60001020	Siginan ngay nu yud ankawat tam daga, Dius nafili wa anya, ay aroro sayu kanya nsure wan katsi, at fakatabuan fag ngay menit.
60001021	Aroro siginan anya gafanud tuam sas Dius, kanya wan at nafadog gleleg tam Fagtayukan, ay at nafauseganan, nu katanya ay fagafanudun ay ay fagsegun siwas Dius.
60001022	Katsi, siginan nu gfaning am at matuyan, masine wam ay gbanwan wa si ayu tagfaduksayan fagkedkesuganun. Nu katanya maksvni ay mafanudi fia nu kedkesugan am.
60001023	Nadog wam nsalug, bundi siginans taw at fakamulun, nu bunway siginan tagleleg ay yud katabu fag Dius at longan.
60001024	Kata at Rirukan te, Fagayu taw kata ways makmak, ay fagayu at fagmasineun kata ways barugwak. At makmak kalangfe, ay at barugwak katong.
60001025	Dewa katanya, tam Fun at longan gbanwan tua kabavn. Kanya wan fag longan at Masine fag Barita at nafoyung ayu.
60002001	Nu katanya, ubuni wan fagayu ay fagmauriun ay fagfandayaun, ay fakamaninganun, ay fagfangalabianun, ay nu glong at yud matuyan sa baliwa ay iba.
60002002	Katai sik ngenge, aylati fanfalad fag susu bilug at yud e suglat, laman ay fagafanudun kagurang anggan am mul fakalangfean.
60002003	Kata at foyungan sit Rirukan te, Nafaskud wam tam Fun at fagmasineun.
60002004	Akbangi sa anya, sa tagleleg fag Gang, ngay taw at fagaiyanun. Dewa katanya Dius nafili anya ay kanya mafanud sat daga salubangan.
60002005	Kata sik tagleleg fag ngay gang, am wa fia sik fanfalad fag bale at fangawat. Ay sanya wan, tugam Dius at ngay nafalganan tagfon fanggalangun, foni sa anya fanfalad fag famanyun at maylat wa maylat sas Dius siginans Isus Fagtayukan.
60002006	Aroro kata at Rirukan te, Damai, ku nafoli sis Erusalem sik gang famaogat at bale, nafili ay mafanud. Ay nus nga sinu tagafanud sa anya di ban umfangulan.
60002007	Nu katanya, sa ayu tagafanud, mafanud tua kanya fag gang. Dewa katanya, sa sangay yud gafanud, umfasludan sit Rirukan te, At ngay takawat bale at naukas fag gang, katsi at famaogat wan at bale.
60002008	Ay kanya sik fakataidan fag gang, tagfalub ban ngay taw. Kanya fag ngay taw ntaid aroro kamabo Dius at longan. Dius nafalganan wan kanya fag ngay taw sas fakataidun.
60002009	Dewa katanya, am sik nafili fag ngay taw tuam, ay tam Fun tuam at ngay tagfon fanggalangun, ay sik furuan at mafalganan sas Dius. Dius nafili ayu laman at taw tuam fia, ay laman gfoyung am at fagmasineun at nafakamulun. Kanya yangay at nauro ayu siginan sad fagmadulumun laman glo am sat madulo wa madulo fag fagmayamagun.
60002010	Ebi taguna, bunwam Dius at furuan, ay katsi am wan Dius at nafili fag furuan. Ebi Dius wa kafanyu ayu, ay katsi Dius kafanyu tua ayu.
60002011	Ku fakesugun ku ngay faduksay, maksvn nu glong au ayu te, tugam sik ngay betaw tagbanwan ste swa daga, ubuni wan ay mauri fag fakaylatun tagfawayan ayu.
60002012	Ugalii at matuyan sis wabilug taw at yud e fagafanudun, dewa katsi ka fag ngay taw gfantabugan sayu at mauri. Kafag ngay taw ban nu lumag ay masine fag fakamulun, sumeg tam Dius gina at menit andasug.
60002013	Aroro sa tam Fun, faningi tua fagayu taw at ke fagmabalyananun ste swa daga, tam fun daul.
60002014	Ay dewa tam ngay fun ayu sirut, at nasugu laman gfauri nus nga sinu tagfakamulun mauri ay gfauseganan nus nga sinu tagfakamulun at matuyan.
60002015	Aroro Dius at fakaylatun nu gfaragang am at yud mamatanganan fag ngay taw siginan ay matuyan fag fakamulun.
60002016	Am, malfasan wam. Dewa katanya, ay nalfasan bunwa famanlonganan te, laman gfakamulun am at mauri, nu bunway aroro Dius am at ngay fagsuguan, ugalii tua kata at fakaylatun.
60002017	Masuyui tua sas fagayu taw ay esugi tua ay ngay faduksay sas Fagtayukan. Aloi fia alimui tam Dius ay masuyui sa tam fun ste swa daga.
60002018	Am, ngay fagsuguan, suyui ay faningi tua ay tagfayafun, dangay lang at masine ay at malukme, nu bunway anggan tua at mauri fag tagfayafun.
60002019	Masine nu gagwantan tuam ngay maidap, aroro gfaning am Dius, dewa yud am e nafakamulun at mauri.
60002020	Wa ban am e kafoyung masine, dewa am nagwantan at famaegan sayu, nung way am e asalanan. Dewa katanya, nu masine tua ay fakamulun, ay gagwantan am fagidapun, gfauseganan tuam Dius.
60002021	Anud wan Dius nafili ayu laman gagwantan am, aroro Fagtayukan naidapanan aroro sayu kanya nafalag ayu sik fagulitan, laman gfaning tuam anya.
60002022	Kanya we asalanan, ay we nafamuag nusdi sayginan.
60002023	Dewa e nafalingun anya, kanya wa nafasud. Dewa e nafaidapan anya, we nafamalimuanun. Kanya nafatigwanan wa at sadili sas Dius, at matuyan fag tagwabilug.
60002024	Siginan kanya at nabulan sas fasulungan kayu, kanya nabuba wan tam ngay asalanan laman gtaglayun watam gubun fagasalananun ay gugali watam at matuyan. Anfia wam siginan at ngay fakarukan.
60002025	Ebi kata wam sik ngay tupa nalyam, dewa katanya, kanya nafafoli yay ayu sa tam Fun Tagalaga ayu.
60003001	Am, ngay mangena, faningi tua ay mesa tama. Ay nus nga sinu fag tama nu dyay gfaning Dius at longan, matabanan yangay ban sas fagafanudun, aroro siginan ay masine fag ugali. Deyud ro am gfayamag sa anya.
60003002	Ansak wan ay mesa tama nu nalag wan ay fagmalukmeun ay ay masine fag ugali.
60003003	Ay fagfasineun dangay lang sit takalag, kata nu gfasine am ay buk, ay nu gsulun am taganyang ayu daul fag ngay baklo tumbaga ay at masine ayu daul fag ngay lanbung.
60003004	Nu bunway ay fagfasineun sai tua fia ay basad nu gagbilug am at yud e fakatabuan fag fagmasineun, siginan ay fagmalukmeun ay ay fagmasuyuun. Kanya at mafanud fia sas Dius.
60003005	Katanya tua ebi at ngay matuyan fag mangena tagafanud sas Dius at fagfasineun. Galay at sadi gfaning tua at tama.
60003006	Katanya ebi Sara at fakamulun. Kanya galo tua at tama Abrayam, ay nafangayan anya te, Ku fun. Anggan am katap yangay am te, Sara at ngay sisian, nu matuyan tua ay fakamulun, ay nu ddi am e fakalimuun nus nga setaw.
60003007	Ay am, at ngay tama, afanyui tua fia masine ay mesa tina, aroro kanya wa kabitsug ayu, ay kata yangay ayu e fagmasineun namul leleg at yud e fakatabuan Dius at famonun. Nu katanya tua ay fakamulun, di e gsalag ay darangin.
60003008	At fakatabuan ku suguan ayu te, e fagmasadiuni tua, ay gudgubukani tua fia masine. Ay am tagfaduksayan, edkesugani tua, ay adkafanyuani tua, ay famababauni tua.
60003009	Lag am gfasud at mauri at tagfakamulun sayu at mauri. Lag am gfalingun tagfalingun ayu. Nu bunway darangini way te, Dius foni anya at masine, dakngani am wan at nafili laman namul at masine.
60003010	Kata at Rirukan te, Takaylat fagmanabayanun ay fagelelegun, at fanlele faragangi wan nu glong at mauri fag longan. Ay fagfandayaun fag kamatoanan, dirii lag gfanlongan.
60003011	At mauri fag fakamulun, kabavn saruyi lag gdalan, ay at mabayan fag algan at masine gfadgaloan.
60003012	Tam Fun nu gdama si wa fias taw matuyan, kanya masakit nu gdungug ay guseganan at ngay darangin. Dewa katanya tam Fun way at fawayan, kayu tagfakamulun at mauri.
60003013	We mafauri ayu nu maseganama tuam gfakamulun at masine.
60003014	Ay tiba ginan nu e gfauri ayu, aroro gfakamulun am at masine, guseganan yangay am. Lag am kalimu ka fag ngay taw at ngay famalimuanun ay lag am gafanawa say amatanganan.
60003015	Nu bunway famafalganani Fagtayukan say amatanganan, ay Fun. Kabavn mafalganani nu gfayamag am sas nus nga sinu fag taw taginto ayu sa baliwa ay fagsegun.
60003016	Baliwan malukmei fia ay masinei tua nung am gfayamag. Fabanwani masine ay amatanganan laman umkapla at ngay takauri ay tagfalingun ay masine fag ugali aroro gfaning am Fagtayukan.
60003017	Amasine yap tua nu gagwantan am at maidap aroro gfakamulun tuam at masine, kanya nu Dius tua at fakaylatun, nu gamut nu gfakamulun at mauri.
60003018	Aroro Fagtayukan sayginan way nu kabul, laman sas fagayu taw at asalanan, at yud e asalanan laman sat ngay ke asalanan, laman mafasalubang antam sas Dius. Kanya nbul at bilug fia ay at Masine fag Falad nafadog yay gleleg anya.
60003019	Gfaning at Masine fag Falad, kanya nalo sat maubungan fag ngay falad ay nafoyung at Masine fag Barita.
60003020	Kanya fag ngay falad at yud gfaning gina Dius gfanya kanya fag ngay taw ebi gina Nui at menit, kaduge Nui kawat sakayan lino. Sanya walu way at kinlangfe sis mamam.
60003021	Mamam at masuad, aninu way lang nu kasurung am ay kanya gfalangfe anggan ayu katsi. Fakasurungun bunwa famegus tam bilug at layungun, nu bunway sik fatuyanan way sas Dius siginan sik masine fag amatanganan. Kanya gfalangfe ayu siginan Isus Fagtayukan at nadogan naleleg.
60003022	Kanya nalo wan sas banwa ay malunggung sas Dius at siun, sanya wan nu gagbilug at ngay tagbarita ay tagsas banwa fag ngay fun ay at ngay ke fagmabalyananun.
60004001	Dakngani Fagtayukan at bilug nainkidapan wan, anggan am masine nu mafalganan am sas fagagwantanun. Aroro nus nga sinu fag taw at nagwantan fagidapun sit bilug kanya fag taw wang ya gugali sas asalanan.
60004002	Ay at fagfalgananun katsi fag leleg fagayu buknga satuas Dius at fakaylatun, ay bundi sas taw at fakaylatun.
60004003	Sak wan ay nafangulan buknga nu gfakamulun am kata kafag ngay taw at fagrvbvyun at yud natoglag Dius. Ebi gugali am sas fagasalananun, ay fagfaningun say bilug at fakaylatun, ay fagfangalanguun, ay fakamasaweunun nu guseganan, ay fagmamamanun, ay sas mauri wa mauri nu gseg yud matuyan fag ngay fagsegan.
60004004	Ay kafag ngay taw ngani katsi kadulo te, Wain ay fagyudun galo ya sat yud masine fag ugali. Nu katanya kafag ngay taw gfalingun ayu.
60004005	Dewa katanya kanya wa ban fag ngay taw at manalubang sas Dius at mafamalganan nanginsaful at ngay tagleleg ay at ngay kinbul at asalanan.
60004006	Kanya wan at fagnafoyungun yay at Masine fag Barita dewa sat ngay kinbul wan, laman kafag ngay taw dewa umfaurianan wan at bilug, at falad gleleg yay ban kata Dius.
60004007	Munakbang wan nu katabu fagayu nus nge wain. Nu katanya, malukmei tua, ay kabavn famasinei ay amatanganan laman mafalganan tuam gdarangin.
60004008	Tagtungud sas fagayu, fagayu am matuyani tua nu kedkesugan am, aroro fagkedkesugananun kanya wan tagfalyam ngayuk asalanan.
60004009	Dangay mabiat say amatanganan nu gfasakbo am ay ngay faduksay say bale.
60004010	Dakngani Dius wam at ngay fagfatigwananan at nafon, agbilugi laman e tungkul tua sas fagayu taw galay am at sadi ay nabul fag fanambagun.
60004011	Nu sik tagfoyung o, famoyungi Dius at longan. Ay nu sik taggubuk o, agbilugi nu ggubuk o Dius at nafon emu fag fagmabitsugun, laman gfauseganan o anya sas fagayu am fakamulun siginans Isus Fagtayukan. Siwa anya fagmasineun ay fagmabalyananun kabavn ban. Katanya wa nangus fia.
60004012	Ku ngay fakesugun, lag am kadulo at maksvn fag famaskud ay fagdalanun, ay lag am gamatangan te, Wa nangus takatatuy at kindasug santam.
60004013	Nu bunway useganani yakman aroro kataip am sas Fagtayukan ay ngay naidapanan, ay katanya yangay ban nu maksvn nung am guseganan nu nsure ban at fagmasineun.
60004014	Ay nu e gfalingun ayu aroro sas Fagtayukan, guseganan am aroro at Masine fag Falad siginans Dius si wa ayu.
60004015	Ay nu e gfauri ayu, lag nangus katanya siginan nus nga setaw fag asalanan ay nafakamulun, kata fagfabulun, ay fagfangkamulun, ay at mauri fag fakamulun, ay dewa fakasalagun ay iba.
60004016	Dewa katanya at fagfauriun ayu nu siginan tua ay fagafanudun sas Fagtayukan, lag am kapla nu bunway segi way tam Dius aroro nafangayan ayu Fagtayukan at taw.
60004017	Aroro buknga wan Dius nu ginsaful taw at asalanan, ay gfasigad sas Dius at taw. Ay nu gfasigad ban nu si way antam, tain ban at ngay yud gfaning Dius at Masine fag Barita at fakadasugan.
60004018	Kata sit Rirukan at foyungan te, Sik matuyan fag taw nu maidap way nangalangfe, tain ya ro manga sik tagasalanan at yud natoglag Dius.
60004019	Nu katanya, anggan am at ngay tagagwantan at maidap, faningi Dius at fakaylatun, ay fatigwanani ay sadili say mafanud fia fag Takawat. Ay fataglayuni nu gfakamulun am at masine.
60005001	Maksvn nu glong au sa ayu ngay fagtainan te, Au sik fagtainan kyangay, at nalag Fagtayukan at ngay naidapanan, ay e afud kyangay at fagmasineun takadasug yay ban.
60005002	Alagai Dius at ngay tupa tagsi ayu. Dangay am lang kata nu fabulunan, nu bunway useganani tua fia say amatanganan, ay bunwa te, Aroro kaylat am gyabulun salapi. Katanya tua Dius at fakaylatun.
60005003	Lag am kata nu sik ngay fun tagfansugu lang sa ay ngay fagalagaun fag ngay taw, abat ngate, am wan ay ngay fagalagaun at fagfaningan.
60005004	Ay nu ndasug wa ban Tiba Tungud fag Tagalaga tupa, mul ban am sik sangbo at yud ban kalyam kabavn at fagmasuloun.
60005005	Ay nu am man at ngay baguama, faningi tua ay fagtainan. Fagayu am, famababauni tua sas galay at sadi. Kata at Rirukan te, Dius gsalag at ngay takamatungudun fag taw, ay ggubuk at ngay takamababaun.
60005006	Nu katanya, famababauni tua sas Dius at daga fagmabalyananun, ay kanya ban gfaabat ayu nu ndasug sit filian fag menit.
60005007	Fatigwanani wa sa anya fagayu ay fagafanawaun, aroro kanya wan takesug ayu.
60005008	Mafuloani ay mafalganani aroro Satanas ay fawayan glo gsubang gugat kata sik idu daul, gligungan ay grvbvy at fagnangonun taw.
60005009	Ay am, fawayani anya, ay faksvni ay fagafanudun sas Dius. Nasaful wam te, bundi am lang tagagwantan takatatuy fag fagidapun, nu bunway anggan tua ay ngay faduksay sas fagdaul daga.
60005010	Tam Dius magalang sas fagayu taw, ay kanya at nauro ayu sat yud e fakatabuan fag fagmasineun siginan tam Fagtayukan. Nu ntabu nu gagwantan am yud glugo sirut fag buknga, Dius yangay tagfafasludan ay tagfabitsug ay tagfaogat ay tagfaksvn ayu.
60005011	Siwa anya fagmabalyananun kabavn ban. Katanya wa nangus fia.
60005012	Siginan tam faduksay Silas at gubuk angku, ku natoglag at matuyan tam faduksay, nariruk au sik munagud fag rirukan sayu, laman gfaksvn ay amatanganan ay gfatuyan ayu te, tuy wan at matuyan Dius at fagmagalangun. Banwani sanya fag fagmagalangun.
60005013	Sis furuan Babilunia tam ngay faduksay glong ayu te, O mabayan tuam unu. Dius nafili anya kata ayu. Markus ku fakesugun ku sisian sas fagafanudun glong yangay ayu te, O mabayan tuam unu.
60005014	Sas fagdaul ay fakesugun, kamatoani fia masine aroro tagfaduksayan am sas Fagtayukan. Fagmanabayanun fagsuma ayu fagayu at masadi sas Fagtayukan.
61001001	Au, Simun Pedru, Isus Fagtayukan at Nasugu ay at fagsuguan. Griruk au sayu at ngay nabul at mafanud fag fagafanudun kata emi, aroro sa tam Dius ay Tagfalangfe Isus Fagtayukan at fagmatuyanun.
61001002	Sumawa nangus fia ayu Dius at fagmagalangun ay at fagmanabayanun siginan ay natoglagan anya ay tam Fun Isus.
61001003	Dius at fagmabalyananun tagfon antam fagayu tam fagayudanun laman gugali tua tam gfaning anya, siginan tam natoglagan anya. Fagtayukan nauro antam aroro at fagmasineun ay at fagmatuyanun.
61001004	Aroro siginan takatanya, kanya nafatuyanan sa antam fagayu nus nge wain at mafanud, laman masaruy tuam fagdaul daga at mauri fag ugali tagfauri taw, ay ay ugali umkata Dius at ugali.
61001005	Aroro katanya, ugatani fia masine ay famuti sa ay fagafanudun fagmalukmeun, ay sas fagmalukmeun famuti fagsafulun.
61001006	ay sas fagsafulun famuti fagfaragangun ay sadili, ay sas fagfaragangun ay sadili, famuti fagagwantanun, ay sas fafagwantanun, famuti fagfaningun Dius,
61001007	ay sas fagfaningun, am tagfaduksay famuti fakadkafanyuanun, ay sas fakadkafanyuanun famuti fakesugun.
61001008	Nu kaksvn tua nu gugali am katanya, di ban umyud e masuad ay natoglagan tam Fun Isus Fagtayukan nu bunway e tungkul tua ban.
61001009	Ay nus nga sinu fag taw nu dway e si anya kanya fag ngay ugali, kanya fag taw kata way at yud glag, malikbug way at mata, ay kanya fag taw nalyam wa te, Dius nafalyam at ngay dan fag asalanan.
61001010	Ku ngay faduksay, ugatani atuyani Dius at fagnauroun ay at fagnafiliun ayu. Aroro nu gfakamulun am takatanya, di ban am kamomuy.
61001011	Nu katanya, tam Fun ay tam Tagfalangfe Isus Fagtayukan masine fia namagamut ayu sat ngay fagfagtainanun yud e fakatabuan ban.
61001012	Dewa nasaful wan ay maksvn wam nu gfaning am at matuyan, kabavn gfaamatanganan kyay gugat ayu sa baliwa takatanya.
61001013	Nu gamatangan au, kanya fia at masine nu gfaamatanganan au ayu kaduge au gleleg ste swa daga.
61001014	Saful kwa te, kwa glugo ya nu gleleg au, gfaning tam Fun Isus Fagtayukan at foyungan angku.
61001015	Kaya katanya, gfakamulun kwa fia fagayu laman ban deyud e au ya, gfataglayun tuam gugat gamatangan sat matuyan.
61001016	Em foyungan sa fia baliwa tam Fun Isus Fagtayukan nu gdog ban kadasug, maksvn nu mabalyanan, bundi lang siginans taw at fagsafulun, ay at fagmamatanganun. Nalag wami at fagmasineun.
61001017	Sanya ami gina tam Dius tam Mama gfon anya fagmasineun ay famauseganan. Kanya nafakamulun gina garingang siginan tiba tungud fag fagmasineun sa baliwa anya te, Tuy ku fakesugun ku Baguama, guseganan au daul anya.
61001018	Kanya fag aringang em nadungug wa fia siginans banwa, ebi gina mi galo anya sat masine fag buksul.
61001019	Nu katanya nkugat yay em fagafanudun nu nkaksvn em nadungug siginan tam Dius at ngay taglong at foyungan. Masine kanya nu gdungugan am fia, aroro kanya kata sik salung tagdamlag sisad fagmadulumun, anggan ummenit wan ay tagurabas at yamag gdamlag say ngay amatanganan.
61001020	Tagtungud fagayu, amatangani te, we foyungan sit Rirukan tagsiginan sik taglong at sadili famayamag.
61001021	Aroro Dius at ngay taglong at foyungan bundi siginan at sadili amatanganan. At nafili tua fag ngay mangama at nafayamag Dius at longan siginan at Masine fag Falad nu gfae amatanganan anya.
61002001	Ebi sas taw Israel, nsure takamuagan fag ngay taglong. Ay sayu, kasure yangay ban takamuagan fag ngay takamoyung. Kafag ngay taw masuksukan nu gfadasug tagsalan ay at mauri fag ngay foyungan. Ay anggan kauri tam Fun, at nafalangfe anya. Nu katanya faurianan masakit yangay nu kadasug sa ka fag ngay taw.
61002002	Dewa katanya, ngayuk taw ban at nangalo ka fag ngay taw at mauri fag ugali, ay aroro katanya way, anggan at matuyan fag foyungan namauri wan.
61002003	Aroro siginan kanya fag ngay taw at fagfanganuranun, kanya gdaya ayu siginan at ngay fakamuagun, ay ngaduge wan faurianan nu mafalganan sanya fag ngay taw. Ay tagfabul kanya fag ngay taw wa gtiug ya.
61002004	Dius wa nafalyam ya at takamabo fag ngay tagbarita at asalanan. Dius naubung anya sisad madulum wa madulum fag lusung laman sanya kanya nu gfanya fanginsafulan asalanan fag menit.
61002005	Ay Dius wa nafalyam ebi fag ngay taw at asalanan, ay nafadasug sik lino daul sas fagayu at yud gfaning Dius. Dius nafalangfe Nui, sik tagfoyung sa baliwa at matuyan fag ugali, ay fitu yak taw.
61002006	Dius nafaurianan Suduma ay Gumura fag ngay furuan, ay nafamin anya siginans afuy. Ay kanya sik famararang sat yud gfaning Dius.
61002007	Dius nafalangfe Lut, sik taw matuyan, maksvn at nainkurianan nasalagan at ngay mauri fag taw nu gfakamulun at masuya fag ugali.
61002008	Kanya fag taw matuyan kabalu wa daul aroro siginan at nalag ay at nadungug kayu menit kayu menit, gina gbanwan masuglat sanya fag mauri fag ngay taw.
61002009	Nu katanya, tam Fun saful gfalangfe at matuyan fag ngay taw siginan sa ngay famaskud, ay saful yangay nu gfataglayun nu gfaurianan at mauri fag ngay taw anggan ndasug fanginsafulan asalanan fag menit.
61002010	Kaugat wan sat ngay tagfaning at bilug at fakaylatun, ay takauri sat ngay ke fagmabalyananun sas banwa. Takatanya fag ngay taw at yud gfangapla ay kamatungudun, ay wa gadgaragun gfalingun taw banwa.
61002011	Ngay tagbarita, dewa amabitsug yap tua kanya fag ngay taw, kanya wa gfalingun taw banwa sa tam Fun at daga salubangan.
61002012	Ay kanya fag ngay taw gfalingun at yud nasaful. Kanya kata way sik ngay mela at yud e amatanganan at faginsalugun laman taw ggamat ay gfabul. Kanya fag ngay taw kabul ban kata sik ngay mela.
61002013	E namasud ban sa anya at mauri kata at nafakamulun sa tiba. At fakaylatun kamasaweun nu guseganan, dewa swa menit. Kanya mauri wa mauri at ugali, ay guseganan at mapla fag fakamulun, gina gfangon gfasfuan ayu.
61002014	Kafag ngay taw kabavn gdama gugat sa sangay mangena ay gamatangan sas fagfanugtugun, ay wa gfaragang nu gfakamulun sas asalanan. Kanya gtaban at ngay mamomuy fag taw sas asalanan, ay kanya annanad wan fagfanganuranun. Kanya nangafaurianan ban.
61002015	Kanya nasaruy at matuyan fag dalan ay nafaning Balam, Beur at baguama, at ugali. Kanya kesug at famayad siginan at nafakamulun at mauri.
61002016	Ay Balaam at fagalagaun fag asnu naringang kata sik taw ay nagras anya, ay nasalag ka fag taglong at fagyudun mamatanganan fag fakamulun.
61002017	Kanya fag ngay taw kata way at malanggangan fag bulbug, ay kata linyabu nu nauyupan fulug. Dius nafalganan sanya fag ngay taw sas sik madulum wa madulum.
61002018	Kafag ngay taw kamaseganamaun nu garingang, ay we tungkul at foyungan. Ay kanya gfaamatanganan sas fagfanugtugun laman gfaylatan gfafoli sas asalanan at ngay taw at bagu yay kalfas siginan at ngay yud matuyan fag ugali.
61002019	Kafag ngay taw gfatuyanan sat nagewan fag ngay taw te, Nu gfaning tuam emi, malfasan wam. Ay dewa katanya, kanya fia fag taw gafagsuguanan fagmauriun. Aroro sik taw gafagsuguanan nus nga setaw tagfatawad anya.
61002020	Kafag ngay taw nu nalfas ste ginan swa daga fag fagmauriun siginan nu gtoglag tam Fun ay Tagfalangfe Isus Fagtayukan, ay sanya ginan nu nadog way nafatawadan ay nababawan, at tagguyan at kayaunanan nu mauri gtungud yay ebi taguna.
61002021	Amasine yap ka fag ngay taw nu ddi ngap nasaful at matuyan fag dalan, nu gamut nu nasaful at matuyan fag dalan ay sanya ginan nu gubun way at matuyan fag longan at nafon sa anya.
61002022	Anud sik longan te, Idu nu nafangkok, nangafoli yay, ay bumbu dewa e nafegus, nangafoli yay sat faglibliban.
61003001	Ku ngay fakesugun, tuy wan at fadua ginan au griruk sayu. Nariruk au tuy fagayu laman gfaamatanganan ay gfulo au ay amatanganan sat ngay matuyan fag amatanganan.
61003002	Amatangani Dius at nafalganan fag ngay taglong at ngay foyungan ebi taguna fag ngay menit, ay tam Fun tam Tagfalangfe at nafon fag longan siginan at ngay Nasugu at nafadasug sa ayu.
61003003	Taguna taguna masine nu nasaful am te, sa ban tagguyan fag menit kadasug ban takamalingun fag ngay taw, tagfaning at mauri fag algan.
61003004	Kafag ngay taw ban glong te, Inday katsi Isus at fatuyanan te, kadasug kban. Newa tam ngay kafufuaman nbul wan, dewa katanya fagayu nus nge wain gtaglayun yay gugat kata ebi siginan nu kawat tam fagdaul daga.
61003005	Kafag ngay taw gtikis wa fia kalyam te, ebi Dius at longan naawat tam banwa, ay naawat tam daga siginans mamam, ay sad wabilug mamam.
61003006	Ay sanya ginan yangay fag mamam at nafae lino daul ay nafamin fagdaul daga at taw.
61003007	Siginan yangay at matuyan fag longan, katsi fag banwa ay fag daga gbanwan yay laman namamin ban sasad afuy nu ndasug ban fanginsafulan asalanan fag menit ay nu gfaurianan ban tagfakamulun at mauri.
61003008	Ku ngay fakesugun, lag am kalyam te, sa tam Fun sik menit kata sik libuk banwa, ay sik libuk banwa kata way sik menit.
61003009	Tam Fun di kalyam nu e fatuyanan, kata tibak taw at amatanganan. Ya nafakamulun kanya fag fatuyanan aroro sayu. Gfon yay sik buknga sas fagayu taw laman gubun at asalanan, aroro kanya kamanyan ay wa kaylat nus nga sinu nu gafaurianan nu bunway kaylat fagayu taw nu gubun at asalanan.
61003010	Tam Fun at menit munakbang wan nu kadasug kata sik tagfangkamul. Ginanya ban fag menit tam banwa ban umkamin gasfuan sik awang daul. Ay menit ban ay magdanun ay fagayu galeme ay fagayu ste swa daga nangatinas sasad masugba.
61003011	Dakngani katatuy wa ban at fakatabuan fagayu nus nge wain, ugalii at yud e malong, ay faningi Dius.
61003012	Kaduge am gfanya tam Dius at menit nu kadasug, ugatani fia masine laman masakit ka fag menit nu kadasug. Ginanya ban fag menit afuy gfamin tam banwa, ay fagayu nus nge wain kalanang sasad masugba.
61003013	Ay dewa katanya gfaning Dius at fatuyanan, gfanya tam sik bagu fag banwa ay sik bagu fag daga, at matuyan ban fag taw at fagbanwanan.
61003014	Nu katanya, ku ngay fakesugun, kaduge am gfanya, ugatani laman ban kanya nu ndasug ay ugali masine tua ay die malong ay manabayan tuam sat daga salubangan.
61003015	Amatangani tam Fun fagnafae bukngaun laman kalangfe am. Katanya yangay tam fakesugun tam faduksay Pablu at rirukan sayu kata Dius at nafon anya fag fagsafulun.
61003016	Katanya yangay fagayu Pablu at foyungan sit ngay rirukan. Katanya wan at ngay foyungan. E sik afud sit rirukan at maidap katogdungug, ay at ngay yud e fagsafulun ay at mamomuy nafoyung at tagsalan fag foyungan. Katanya yangay at fakamulun sa tibak rirukan. Aroro fakatanyaun gfaurianan at sadili mandi.
61003017	Nu katanya, ku ngay fakesugun, dakngani nasaful wam katanya, am madiriani tua laman di ban am gatabanan at mauri fag ngay taw at foyungan, ay manmomuy ay maksvn fag fagafanudun.
61003018	Gfaning Dius at fagmagalangun, fataglayuni nu karabung am sat fagmasineun ay nu gtoglag am tam Fun tam Tagfalangfe Isus Fagtayukan. Si wa anya fagmasineun katsi ay kabavn ban. Katanya wa fia.
62001001	Griruk ami sa ayu em nadungug sa baliwas Longan Tagfon Leleg. Kafag Longan siginan wat fakasigadan. Nadungug ami ay em mata nalag anya. Sabv wan, nalag wami ay em daluap nated.
62001002	Tagfon Leleg nu nsure, nalag ami. Nu katanya, gfatuyanan ami ayu te, ebi at yud e fakatabuan fag Tagfon Leleg gfaudgufudan at Mama ay abandi baliwa nsure sa emi.
62001003	Gfoyung ami ayu em nadungug ay em nalag, laman gfaduksayan watam. Ay tam fagfaduksayanun sa tam Mama ay sat Baguama, Isus Fagtayukan.
62001004	Ay griruk ami tuy fag rirukan, laman ban guseganan tam fia.
62001005	Katatuy em nadungug siginan tam Isus, em foyungan ayu te, Dius sik fagmayamagun ay si anya we madulum, nusdi alay sirut.
62001006	Nu glong watam te, Gfaduksayan watam tam Dius, ay nu glo yay tam sas asalanan at fagmadulumun, kamuag yay tam ay wa tam gfaning at matuyan.
62001007	Nu glo watam sasad mayamag, kata Dius nu sisad mayamag, galay tam at sadi gfadfaduksayan watam, ay at Baguama Isus at taguk gfasine tam asalanan.
62001008	Nu glong tam te, Wa tam e asalanan, gdaya tam tam sadili, ay at matuyan wa sa tam basad.
62001009	Nu gfoyung tua tam tam ngay asalanan sas Dius, e fagsegun tam te, Dius gfalyam tam asalanan ay gfasine tam basad taw sas fagayu mauri, aroro Dius kabavn matuyan ay gfafasludan at longan.
62001010	Nu glong tam te, Wa tam e asalanan, gfangayan watam Dius te, Takamuag. Ay nu katanya, Dius at longan wa si tam basad.
62002001	Ku unga sirut, griruk au tuy sa ayu laman ban diam gasalanan. Ay nu gasalanan ban sik taw, e gwabilug antam ay tam Mama. Tam Tagwabilug tam Isus Fagtayukan, aroro kanya at yud e asalanan.
62002002	Isus Dius at fanggalangun tagfalyam tam asalanan, ay bundi itam lamang at ke asalanan, anggan fagdaul daga at taw at asalanan.
62002003	Nu gfaning tua tam Dius at longan, natuyan watam fia te, Nasaful watam Dius.
62002004	Sik taw nu nalong te, Nasaful au Dius, ay nu dway gfaning Dius at longan, kanya sik takamuag, ay at matuyan wa sat basad.
62002005	Nus nga sinu tagfaning Dius at longan, kanya kesug tua Dius. Katanya nu nasaful watam te, Dius at taw watam.
62002006	Nus nga sinu taglong te, gbanwan au sas Isus, masine nu gugali kata Isus at ugali.
62002007	Ku ngay fakesugun, griruk au sa ayu sik suguan at yud bagu. Tuy fag suguan ngaduge wan. Nadungug wam tuy ebi ataw, aroro ngaduge wan.
62002008	Dewa glugo wan at suguan, kata yay nu bagu, aroro nsure wan at matuyan sas Isus at fakamulun, anggan sa ay fakamulun. At madulum kalyam wan, ay at matuyan fag fagmayamagun gdamlag wan katsi.
62002009	Nus nga sinu taglong te, Si kwa sad mayamag, ay nu kauri yay at faduksay kanya siyay sad madulum, anggan katsi.
62002010	Nus nga sinu takesug at faduksay, kanya gbanwan sisad mayamag, ay kanya wa gfataid at usama.
62002011	Nus nga sinu takauri at faduksay, kanya sisad madulum yay, ay glo yay sanya. Kanya wa nasaful te, dada ro nu glao au, aroro at madulum gfayud glag anya.
62002012	Griruk au sa ayu unga sirut, aroro nafalyam wan ay asalanan, aroro siginan Isus.
62002013	Griruk au sa ayu katsi, ngay mama, aroro natoglag wam tagsiginans fakasigadan. Griruk au sa ayu katsi ngay baguama, aroro nababo wam tagmauri. Nariruk au sa ayu ebi unga sirut, aroro nasaful wam tam Mama.
62002014	Nariruk au sa ayu ebi, ngay mama, aroro natoglag wam tagsiginans fakasigadan. Nariruk au sa ayu ebi, ngay baguama, aroro mabitsug tuam, ay aroro Dius at longan gleleg sa ay amatanganan, ay aroro nababo wam at Mauri.
62002015	Lag kesug fagdaul daga, anggan at ugali. Sik taw nu kesug fagdaul daga, wa kesug tam Mama.
62002016	Aroro fagayu fagdaul daga at taw at ugali, kata at bilug at fagalabianun, ay at mata at fagalabianun anggan at amatanganan at fagalabianun, bunwa siginan tam Mama, siginan ways fagdaul daga at taw.
62002017	Ay fagdaul daga umkamin ban, anggan at fagalabianun umkamin ban, ay dewa katanya, nus nga sinu tagfaning tua Dius at fakaylatun, gleleg tua kabavn.
62002018	Unga sirut, katsi munakbang wan at fakatabuan fag ngay menit. Ay nadungug wam te, Kadasug ban tagfawayan Fagtayukan. Katsi wan ngayu tagfawayan Fagtayukan. Nu katanya, nasaful watam te, Katsi munakbang wan at fakatabuan fag ngay menit.
62002019	Ebi ka fag ngay tagfawayan Fagtayukan naufud antam, ay katsi naubun wa antam. Kanya bunwa fia tam ibama, aroro nu tam ibama di, gtaglayun tua nangus nu masadi tam. Ay kanya naubun way antam, sik famasaful te, kanya fagayu bunwa tam ibama.
62002020	Fagtayukan tam Tagmasine nafatayuk at Masine fag Falad sa ayu ay fagayu am e fagsafulun am.
62002021	Ku fagrirukun sa ayu bunwa aroro wam saful at matuyan. Ay sabv, saful wam at matuyan, ay saful yangay am te, we famuagan tagsiginan at matuyan.
62002022	Sinu takamuag. Kanya nu nalong te, Isus bunwa Dius at Fagtayukan. Nus nga sinu takauri Dius ay at Baguama, kanya tagfawayan Fagtayukan.
62002023	Nus nga sinu fag taw nu kauri at Baguama, at Mama wa si anya. Kanya nu nafoyung te, Gafanud au sat Baguama, anggan at Mama si wa anya.
62002024	Ay am, fatawadi ebi taguna ay nadungug. Nu nafatawad tuam, namanwan am sat Baguama ay sat Mama.
62002025	Ay at fatuyanan sa antam te, Gleleg ban tam kabavn.
62002026	Nariruk au sa ayu, laman sumaful am te, Sinu ban at tagdaya ayu.
62002027	Dewa tiba kaylat gfandaya ayu, tam Fagtayukan nafon wa sa ayu at Masine fag Falad, laman namanwan sa ayu. Ay nu katanya wam kaylat ya tibak takamoyung sa ayu, aroro at Masine fag Falad tagfoyung ayu fagayu nus nge wain. At ugali matuyan ay kanya wa kamuagan. Faningi at nafoyung ayu te, Namanwani sas Isus.
62002028	Katsi unga sirut, namanwani sas Isus, laman nu ndasug ban Isus, gafanud watam, ay watam gsuksuan anya sas fakaplaun.
62002029	Nu nasaful wam te, tam Isus matuyan, nasaful yangay te, Fagayu taw nu matuyan at fakamulun, kanya Dius at unga.
62003001	Amatangani te, Maksvn tua tam Mama nu kesug antam, aroro nafangayan antam te, Dius at unga, ay at unga watam. Fagdaul daga at taw wa nasaful antam, aroro wa nasaful Dius.
62003002	Ku ngay fakesugun, katsi Dius at unga watam. Ya tam saful fia tam ugali ban. Katsi saful watam te, Tam Isus nu msure ban, fagayu tam kata wa ban tam fia anya, aroro lumag wa ban tam fia anya.
62003003	Ay fagayu taw nu gfanya tua tuy fagfagfanyaun, nafasine at fakamulun kata Isus nu masine.
62003004	Nus nga sinu tagasalanan kamabo at faugali, aroro asalanan, fakamaboun faugali.
62003005	Nasaful wam te, Isus nsure wan, laman namuba tam asalanan, ay kanya we asalanan.
62003006	Taw nu namanwan sas Isus wa gasalanan ya. Taw nu gasalanan yay gugat wa nalag ay wa nasaful Isus.
62003007	Ku unga sirut, lag gadayan nus nga sinu. Nus nga sinu tagfaning at matuyan, kanya matuyan wan, kata tam Isus nu matuyan.
62003008	Nus nga sinu fag taw at ugali nu gasalanan way, kanya siginan Satanas aroro Satanas e asalanan kabavn siginan ngay at fakasigadan. Dius at Baguama at faginsureun at algan, laman gfamin wan Satanas at fakamulun.
62003009	Nus nga sinu Dius at unga di gasalanan ya, aroro Dius at ugali si wa anya. Kanya wa masalanan ya, aroro kanya Dius at unga.
62003010	Katanya nu nasaful watam te, Sinu Dius at ngay unga ay sinu Satanas at ngay unga. Nus nga sinu at yud e fakamulun masine, ay at yud kesug at faduksay, kanya bunwa siginans Dius.
62003011	Ay ebi taguna nadungug am te, Masine nu kedkesugan tua tam.
62003012	Laman wa tam gfaning Kain, aroro Kain sadi Satanas at unga ay nafabul at faduksay. Wain at fagfabulun anya. Aroro Kain at fakamulun mauri way ay at faduksay at fakamulun masine tua.
62003013	Ku ngay faduksay, lag kadulo at ngay taw ste swa daga nu kadotama ayu sat amatanganan.
62003014	Itam nasaful watam te, Naubun watam fakabulun ay ndasug watam sas fagelelegun, aroro kesug watam tam faduksay. Sik taw nu dway kesug, kanya si yays fakabulun at daga fagmabalyananun.
62003015	Kanya nu kadotama at faduksay sat amatanganan, kanya sik takamabul taw, ay nasaful wam te, Sik takamabul taw wa ban e leleg kabavn.
62003016	Nasaful watam fakesugun at masuad, aroro Isus Fagtayukan nafon at leleg sa antam. Ay at masine nu gfon yangay tam tam leleg sa tam ngay faduksay.
62003017	Sik taw nu e kwa ay nalag at faduksay nu gayudan, ay nu dway ggubuk at faduksay, o tam Dius at fakesugun si wa anya, o duan.
62003018	Unga sirut, dangay lang tam kesug si tam longan. Esugi tua falagi at matuyan fag fakesugun siginan tam fakamulun.
62003019	Nu kesug tua tam, nasaful watam te, si watam fia baliwa at matuyan, ay nu si watams Dius at daga salubangan, manabayan wan sa tam basad.
62003020	Tam amatanganan nu gfoyung antam te, e mauri tam, nasaful watam te, Dius at fagmabalyananun gtungud yay tam amatanganan, ay Dius nasaful wan fagayu nus nge wain.
62003021	Nu ddi tam e fagmauriun, wa tam kapla sas Dius at daga salubangan.
62003022	Ay nabul watam tam fagetun siginans Dius, aroro gfaning watam Dius at longan ay tam fakamulun gfauseganan anya.
62003023	Ay tuy Dius at longan te, Afanudi sat Baguama, Isus Fagtayukan, ay edkesugani kata tam Isus at longan sa antam.
62003024	Fagayu taw nu gfaning Dius at longan, namanwan sas Dius, ay Dius namanwan sa anya. Nasaful watam te, Dius namanwan sa antam, aroro kanya at nafon antam at Falad.
62004001	Ku ngay fakesugun, lag gafanud dewa sinu way lang fag taw taglong te, Si wa angku at Masine fag Falad. Nu bunway insafuli te, O at falad siginans Dius, aroro ngayuk takamuagan fag taglong nalo sas fagdaul daga.
62004002	Katatuy nu gsaful tam te, sinu fag taw at ke Masine fag Falad. Nus nga sinu fag taw tagfoyung te, Tam Isus e bilug fia nu ndasug ste swa daga, siwa ka fag taw at Masine fag Falad.
62004003	Ay nus nga sinu at yud gfoyung te, Tam Isus e bilug fia nu ndasug ste swa daga, wa si anya at Masine fag Falad. Tagsi anya ang way tagfawayan Fagtayukan fag Falad. Ebi nadungug wam te, tagfawayan kadasug ban, ay katsi ndasug wan ste swa daga.
62004004	Unga sirut, am wan Dius at taw, ay nababo wam takamuagan fag ngay taglong, aroro at Masine fag Falad tagsi ay basad, amabalyanan yap tua tagsis fagdaul daga at taw fag falad.
62004005	Kanya tagsiginans fagdaul daga, anggan at foyungan siginans fagdaul daga. Nu katanya, fagdaul daga at taw gdungugan anya.
62004006	Itam tagsiginans Dius, ay nus nga sinu nu nasaful Dius, kanya gdungugan antam. Kanya nu dway siginans Dius, kanya wa gdungugan antam. Katanya tam fagnasafulun te, Saman wan at Matuyan fag Falad ay takamuagan fag falad.
62004007	Ku fakesugun, edkesugani, aroro fakesugun siginans Dius, ay kanya nu kesug, kanya siginans Dius ay nasaful Dius.
62004008	Kanya nu dway kesug, wa nasaful Dius, aroro Dius ay fakesugun sadi way.
62004009	Katatuy Dius at fakesugun nu kasure wa santam, Dius nasugu at Baguama fag sadi ste swa daga, laman gleleg tua tam siginan anya.
62004010	Tuy fag fakesugun bunwa tam fakesugun sas Dius. Tuy Dius at fakesugun antam, aroro Dius nasugu at Baguama, laman at fanggalangun tagfalyam tam asalanan.
62004011	Ku fakesugun, nu katanya Dius nu kaksvn tua niya nu kesug antam, anggan itam edkesugani tua.
62004012	We taw batang glag tam Dius. Nu kedkesugan tua tam, Dius gbanwan sa tam basad, ay at fakesugun we kurang ya si antam.
62004013	Dakngani Dius nafon antam at Falad, nasaful watam te, namanwan watam sas Dius, ay Dius namanwan sa antam.
62004014	Ay nalag ami, ay nafatuyan ami te, Dius nasugu at Baguama, laman Tagfalangfe fagdaul daga at taw.
62004015	Ay nus nga sinu fag taw nu nafoyung tua te, Tam Isus tam Dius at Baguama, Dius namanwan sa anya ay kanya namanwan sas Dius.
62004016	Ay nasaful ay gafanud watam te, Dius kesug antam. Dius ay fakesugun sadi way. Ay sik taw nu namanwan sas fakesugun, namanwan yangay sas Dius, ay Dius namanwan sa anya.
62004017	Katanya tam Dius nafon fagdaul at fakesugun sa antam, laman watam kalimu dewa ndasug wan fanginsafulan asalanan fag menit, aroro tam ugali ste swa daga kata Fagtayukan at ugali.
62004018	We fakalimuun nu e fakesugun, ay at matuyan fag fakesugun gaiyan fagayu fakalimuun. Nu gamatangan tam sas asalanan at faurianan, kalimu tam. Sik taw nu kalimu yay, Dius at fakesugun e kurang yay sit basad.
62004019	Kesug watam tam iba, aroro Dius kesug antam taguna.
62004020	Sik taw nu nalong te, Kesug au Dius, ay nu kadotama yay at usama sat amatanganan, kanya sik takamuag. Aroro sik taw nu dway kesug at nalag, at faduksay, tain ro nu kesug Dius nu di yay batang glag.
62004021	Ay tuy Dius at longan antam te, Kanya nu kesug tua Dius, esugi yangay at faduksay.
62005001	Nus nga sinu fag taw tagafanud te, tam Isus tam Dius at Nafili, kanya fag taw Dius at unga. Sik taw nu kesug tua sik mama, kesug yangay anggan ka fag mama at ngay unga.
62005002	Katanya yangay, nu kesug watam Dius, ay nu gfaning watam at ngay suguan, kesug yangay tam anggan Dius at ngay unga.
62005003	Katatuy nu kesug watam Dius, gfaning watam at ngay suguan, ay at ngay suguan wa maidap gfaning.
62005004	Nus nga sinu Dius at unga, kanya nababo fagdaul daga at mauri. Ay tam fagafanudun tagbabo fagdaul daga at mauri.
62005005	Sinu tagbabo fagdaul daga at mauri. Kanya nu gafanud te, Tam Isus tam Dius at Baguama.
62005006	Isus Fagtayukan nu ndasug wan ebi, mamam ay taguk tagfatuyan. Bunwa mamam lamang, taguk tua tsigon.
62005007	Ay at Falad tagfatuyan, aroro at Falad matuyan.
62005008	E tuluk tagfatuyan ste swa daga, at Falad ay mamam ay taguk. Ay kanya fag tulu gdiuganan.
62005009	Gafanud watam taw at nafatuyan, ay Dius at nafatuyan gtungud yay taw at nafatuyan nu mafanud, aroro kanya at nafatuyan sa baliwa at Baguama.
62005010	Kanya nu gafanud sas Dius at Baguama, gafanud at nafatuyan fagayu sat amatanganan. Ay at yud gafanud sas Dius, kanya nafangayan Dius te, Sik takamuag, aroro ka fag taw wa gafanud Dius at nafatuyan sa baliwa at Baguama.
62005011	Katatuy Dius at nafatuyan, Dius nafon antam leleg kabavn. Ay ka fag leleg siginan at Baguama.
62005012	At Baguama nu gbanwan tua sas nus nga sinu fag taw, ka fag taw e leleg tua kabavn, ay Dius at Baguama nu dway gbanwan sas nus nga sinu fag taw, ka fag taw wa ban e leleg kabavn.
62005013	Nariruk kwan tuy fag rirukan sa ayu tagafanud sas Dius at Baguama laman saful wam fia te, E leleg tua ban am at yud e fakatabuan.
62005014	Katatuy tam fagafanudun sas Dius at Baguama. Nu get watam nus nge wain, nu gfaning at fakaylatun, kanya nadungug antam.
62005015	Ay nu nasaful watam te, Kanya nadungug antam, nus nge wain tam fagetun, nasaful yangay tam te, Nabul watam tam ngay fagetun siginan anya.
62005016	Sik taw nu nalag at faduksay nu e asalanan, ay at asalanan nu ddi gtaban anya sas fakabulun, darangini laman Dius gfon anya leleg kabavn. Kanya sa baliwa at ngay ke asalanan at yud gtaban sas fakabulun. E sik asalanan tagtaban taw sas fakabulun. Kwa glong te, Darangini sa baliwa takatanya fag asalanan.
62005017	Dewa asalanan way fagayu at mauri fag fakamulun, tibak asalanan di gtaban sik taw sas fakabulun.
62005018	Nasaful watam te, Nus nga sinu Dius at unga di gasalanan ya, aroro Dius at Baguama gdingding anya, laman tagmauri di nataban anya.
62005019	Nasaful watam te, Dius gagbilug antam ay Tagmauri gfagtainan fagdaul daga at taw fagayu.
62005020	Ay nasaful watam te, Dius at Baguama ndasug ebi ay nafon antam fagsafulun, laman gtoglag tam at Matuyan. Ay namanwan watam sat Matuyan, aroro namanwan watam sat Baguama. Isus ay at Matuyan fag Dius sadi way, ay kanya nafon antam leleg kabavn.
62005021	Unga sirut, lag gfaning yud matuyan fag ngay fagsegan.
63001001	Au sik fagtainan au. Griruk au sas sik mangena Dius at nafili, anggan at ngay sisian. Kesug ktua ayu sat Matuyan, anggan fagayu tagsaful at Matuyan kesug ayu.
63001002	Kesug ami ayu, aroro at Matuyan namanwan sa antam ay gufud antam kabavn.
63001003	Dius tam Mama, ay Isus Fagtayukan, tam Mama at Baguama, namon antam at fagmagalangun, ay at fakafanyuun ay at fagmanabayanun gfasfuan at fagmatuyanun ay at fakesugun.
63001004	Guseganan au nu nalag au am sisian tiba nu nafaning at Matuyan kata yay tam Mama sas banwa nu nasugu antam.
63001005	Ay katsi glong au emu, mangena te, masine nung tam kedkesugan. Ku longan bagu kata yangay ebi ataw fag longan.
63001006	Ay nu e fakesugun, gfaning watam at longan. Ay at longan te, Esugi kabavn.
63001007	Ngayuk tagfandaya nalo sas fagdaul daga. Kanya at yud nafoyung te, Isus Fagtayukan ndasug ay e gbilug fia. Kanya tagfandaya ay tagfawayan Fagtayukan.
63001008	Mafalganani ngaro, laman ban di nalyam ay nalufuyan nu bunway laman mul am fia at famonun.
63001009	Nusnga sinu at yud gfaning ya Fagtayukan at longan, nu kamasaweun way, Dius wa si anya. Kanya nu gbanwan tua sas Fagtayukan at foyungan, tam Mama, anggan at Baguama si wa anya.
63001010	Sik taw nu ndasug sa ayu, ay nu dway nafoyung Fagtayukan at longan, lag gfasakbo, ay lag gkamatoan.
63001011	Aroro kanya nu gkamatoan anya, gfaudgufudan anggan at mauri fag fakamulun.
63001012	Dewa ban ngayu yay ku fagyafoyungunun ayu, kwa kaylat ya sas fanriruk ay sas rirukan. Ku fagsegun fia te, kadasug au sayu ay lumadlagan tam ay gkamatoan tam, laman umkayu tam fagusegananun.
63001013	Am faduksay mangena, Dius at nafili kata yangay emu, at ngay sisian glong emu te, O mabayan tuo unu.
64001001	Au sik fagtainan au. Griruk au sa ku fakesugun fag taw, Gayu, kesug au anya sat matuyan.
64001002	Ku fakesugun, gdarangin au emu, laman di o e fakasaitun ay laman manabayan tuo, kata yangay nu manabayan am fagafanudun.
64001003	Guseganan au daul at nadasugan ste ebi ataw tibak faduksay, ay nafoyung angku te, gfaning tuo kata at matuyan.
64001004	We gtungud ya ku fagusegananun nu nadungug au te, Ku unga gfaning kata at matuyan.
64001005	Ku fakesugun, masine am fakamulun nu ggubuk o tam faduksay, anggan am fakamulun deyud o gtoglag ka fag taw.
64001006	Am nagubuk nafoyung ste sis bale fakafulan sa baliwa am fakesugun. Gubuki yangay anya gina glo, laman Dius kaylat am fakamulun.
64001007	Aroro kanya nalo wan, laman gbul tam Dius at fakamulun, ay kanya wa narvbvy at fanggubukun siginan at yud gafanud.
64001008	Masine nu ggubuk watam takatanya, laman gudgubukan tam gfarapyag at Matuyan.
64001009	Ebi nariruk au sa ay bale fakafulan ay Diutrefes wa kaylat gdungugan angku. At fakaylatun nu gfagtainan am taw.
64001010	Au nu ndasug au, namoyung au ayu at fakamulun, aroro mauri at longan sa angku. Ay e gtungud yay at mauri, aroro kanya wa kaylat gfasakbo tam faduksay, at bagu kadasug. Ay kanya gsalag tiba nu kaylat gfasakbo anya. Ay Diutrefes naiyan siginan ay bale fakafulan ka fag ngay taw takaylat gfasakbo.
64001011	Ku fakesugun, lag gfaning at mauri, faningi tua at masine. Kanya nu masine tua at fakamulun, kanya siginans Dius. Kanya nu mauri way at fakamulun, kanya at yud nalag Dius.
64001012	Fagayu taw, anggan at Matuyan, nafatuyan te, Masine Demetriu. Anggan ami gfatuyan ami at masine, ay nasaful wo te, Matuyan.
64001013	Ngayu yay ku fagyalongunun emu ay kwa kaylat griruk fanriruk.
64001014	Ku fagsegun ya ban nangus glugo nu lumag au emu, ay gkamatoan wa ban ta.
64001015	Fagsuma emu fagmanabayanun. Ta faduksay glong te, O mabayan o unu. Anggan o, longi sas mesa tam faduksay sanya te, O mabayan am unu.
65001001	Siginan angku, Udas, Isus Fagtayukan at fagsuguan, ay Santiagu at faduksay. Sat ngay nafamili, Dius tam Mama at ngay fakesugun ay Isus Fagtayukan at fagdiriun.
65001002	Sumawa nangus fia ayu fakafanyuun ay fagmanabayanun ay fakesugun.
65001003	Ku ngay fakesugun, kaylat au nangus daul griruk sa baliwa tam fakalangfean. Dewa katanya, gtungud yay nu kaylat au griruk ay glong au ayu te, fabadbaboani at nafatigwanan sayu fag fagafanudun at nafon sas Dius at filian fag ngay taw.
65001004	Aroro masuksukan nu ndasug sayu tibak taw at yud e Dius, ay natubus Dius at fagmagalangun laman sik fanlonganan gfanugtug. Kanya wa kaylat katoglag Isus Fagtayukan tam tiba tungud fag Fun. Siginan ngays fakasigadan, at Rirukan nafoyung wan sa baliwa kafag ngay taw at faurianan.
65001005	Dewam nasaful wan kanya fagayu, kaylat kyay gfaamatanganan ayu. Amatangani am taw Israel, tam Fun at furuan. Dewa Dius nafalangfe anya siginans talun Egiptu, kanya nafaurianan at ngay taw at yud gafanud sa anya.
65001006	Ay amatangani yangay kafag ngay tagbarita at yud gbanwan kata taguna at kayaunanan nu mabalyanan ay kanya naubun at fagbanwanan, Dius nasalod anya ay naubung sasad fagmadulumun anggan ban ndasug fanginsafulan asalanan fag menit.
65001007	Amatangani yangay ebi furuan Suduma ay furuan Gumura ay at fakbangan fag ngay furuan, aroro kanya fag ngay furuan umon wa umon sas fagfanugtugun ay sas famauriun, ay aroro katanya way, Dius nafaurianan sat yud ban karabung ya fag afuy, kanya famararang sas fagayu taw.
65001008	Katanya yangay tuy fag ngay taw at fakamulun. Siginan at taginfanan, kanya nafalubag at ngay bilug. Kanya gfauri Dius at mabalyanan ay gfalingun at ngay ke fagmabalyananun sas banwa.
65001009	Dewa Migel fag tagbarita, at tagfunan sa tibak tagbarita, gina gfabadbaboan Satanas sa baliwas Muisis at bilug, kanya wa namaskud ya namauri Satanas, nu bunway nalong way lang anya te, Dius wa nangus ban tagagras emu.
65001010	Dewa katanya, kanya fag ngay taw gfauri sas fagayu nus nge wain at yud nasaful. Kanya kata way sik ngay mela sas talun yud e amatanganan, at fakamulun kata wa at ngay fagsafulun fag ngay ugali. Ay at fagfakamulunun wan katanya at tagfamin anya.
65001011	Ay kafag ngay taw si wa at malimu wa malimu fag fagnangadasugan, aroro kanya nafaning Kain at fakamulun. Kanya maksvn nu galabian salapi kata Balaam at fakamulun. Ay mauri kata Kura at fakamulun, ay kafag ngay taw gafaurianan ban kata anya.
65001012	Kafag ngay taw gbia wa gbia at fagmaplaun nu gfangon gasfuan ayu, aroro kanya wa saful gdiri nu kon ay nu ginum. Kanya we fagamatanganun nu bunway sa way lang at sadili fakaylatun. Kafag ngay taw kata way linyabu at yud e arak, tagmara nu gbuba, ay kata way sik ngay tanum mararean yud grawvg dewa ndasug fanrawvgan, ay maguladan, ay saman nu mararean, nbul wan.
65001013	At mapla fag fakamulun kata at kinramsaw fag darag siginans dagat nu glugwak. Kanya kata way sik malyaman fag galeme, mafalganan wan sat yud e fakatabuan fag fagmadulumun kabavn ban.
65001014	Enuk katap at fafituk kasugfunanan siginans Adan, nafoyung yangay sa baliwa sanya fag ngay taw te, Amatangani, kadasug wan tam Fun gadgaloan ngayu wa ngayuk matuyan fag taw,
65001015	laman nanginsaful fagayu taw at asalanan, ay namaurianan fagayu taw at yud natoglag Dius, aroro fagayu at fagmauriun ay at tagasalanan at longan mauri sa anya.
65001016	Tuy fag ngay taw kauri wa kauri. Gfauri way tibak taw at fagusegananun, umon wa umon sat mauri fag fakaylatun, ay kamatungudun at sadili fakamulun, ay gfaylatan tiba laman nafabul at fakaylatun.
65001017	Dewa katanya, ku ngay fakesugun, kabavn amatangi, tam Fun Isus Fagtayukan at ngay Nasugu at foyungan sayu.
65001018	Siginan ngay ebi kanya nafoyung wa ayu te, sa ban tagguyan fag menit kadasug at ngay takamalingun, ay kanya gfaning at sadili mauri fag fakaylatun.
65001019	Kanya fag ngay taw gfakamulun laman gfasaruayan ayu sa ay fagmasadiun. Kanya gfaning fagdaul daga at ugali, kanya at yud e Masine fag Falad.
65001020	Dewa katanya am, ku ngay fakesugun, maksvni tua sa ay mafanud fag fagafanudun. Am darangini siginan at Masine fag Falad at gubuk ayu.
65001021	Kabavn banwani sas Dius at fakesugun kaduge am gfanya tam Fun Isus Fagtayukan at fakafanyuun nu gfosuk ayu sat yud e fakatabuan fag leleg.
65001022	Gubuki tagawabilugan fag ngay taw at amatanganan.
65001023	Am buli anya siginan sad afuy ay falangfei anya. Ay afanyui tibak taw, baliwan dirii tua ay aurii sat mauri ay anggan sat maksvn wa maksvn fag asalanan.
65001024	Kanya wan tagdiri ayu laman diam e asalanan, nu bunway laman mafasalubang ayu yud e mauri ay guseganan sat daga salubangan sat fagmasineun.
65001025	Sadi way tam Dius tam Tagfalangfe, siginan tam Fun Isus Fagtayukan si wa anya fagmasineun ay fagmabalyananun, ay fagmafagtainanun ay fagmafunanun siginan at fakasigadan, katsi ay kabavn ban. Katanya wa fia.
66001001	Katatuy Dius at foyungan sas Isus Fagtayukan, ay nasugu at tagbarita laman gfoyung yangay sat fagsuguan Uan. Katatuy tuy fag foyungan at algan laman namasaful sas Dius at ngay fagsuguan at ngay munakbang tagakadasugun.
66001002	Uan nafatuyan fagayu at nalag, at masuad Dius at longan ay Isus Fagtayukan at foyungan.
66001003	Guseganan tagtap tuy fag fagtapan ay tagdungugan at foyungan ay tagfafaningun fia sas fagdaul at amatanganan kata sit Rirukan. Aroro munakbang wan fagayu nu kadasug.
66001004	Siginans Uan, sas fituk furuan sis talun Asia. Sumawa nangus ayu fagmagalangun ay fagmanabayanun siginans Dius, kanya tagleleg katsi ay ebi, ay takadasug yay ban, ay siginan yangay at fituk falad tagsis salubangan at faglunggungan,
66001005	ay siginan Isus Fagtayukan, at matuyan nu e longan, ay at taguna naleleg siginan at fagmabulanan, ay tagtungud fag Fun ste swa daga fag ngay fun. Kanya kafanyu tua antam, ay siginan kanya at nabulanan nafalfas antam siginan tam ngay asalanan.
66001006	Kanya naawat antam sik ngay fun ay at ngay tagfon fanggalangun laman namaning Dius, Fagtayukan at Mama. Si wa anya fagmasineun ay fagmabalyananun kabavn ban. Katanyai wa nangus fia.
66001007	Amatangani kanya ban kadasug siginan sad linyabu. Fagayu ban taw lumag anya, anggan ban fagayu at naurus at tigyangan. Ay fagayu ban taw ste swa daga gwayway aroro sa anya. Kin umkatanya wa nangus fia.
66001008	Dius tam Fun tagleleg katsi ay ebi ay takadasug yay ban, ay at tiba tungud at mabalyanan, glong te, Au wan taguna ay tagguyan.
66001009	Au, Uan, ay faduksay ay faudgufudan sa tam fagidapun ay tam fagmasadiun sas Isus, aroro kanya gfagtainan antam. Ay kanya gfon antam fagmagwantaun. E naukas angku sas furu Patmus fag talun aroro gfoyung au Dius at longan ay at matuyan Isus at nafasure sangku.
66001010	Ebi gina si tam Fun at Menit, at Masine fag Falad antayuk sa angku, ay nadungug au sik aringang daul mabitsug siginan ku day guyuy, kata sik budyung at awang.
66001011	Ay nalong angku te, Riruki am fagnanlagun ro, ay fabubai sas fituk furuan, sas Efesu, ay sas Esmirna, ay sas Pergamu, ay sas Tiatira, ay sas Sardis, ay sas Filadelfia, ay sas Laudisia.
66001012	Ay nbiling au laman nanlag au kanya tagaringang, ay ku nalag fituk fagfatungkudan salung tumbaga.
66001013	Ay sad wabilug ngay fagfatungkudan salung e sik mangama kata sik Taw at Baguama. Galanbungan aba sitsigons sungkulan, ay sit dubdub e famutus tumbaga.
66001014	Ay at buk at kalaksian kalaksi sik parugay ay sik bulawan, ay at mata gigang kata afuy.
66001015	Ay at ngay darafa ganinag kata sik tumbaga nu nairug laman ganyang, at aringang kata sik mamam nu gfawas katong siginans tagbungan.
66001016	Ay at siun fag take gbitbitan fituk galeme ay siginan at bibig e naduksun sik fiso maglat gsumbalian at uyup. Ay at mata masulo daul kata menit nu si fias wabilug menit.
66001017	Gina au nalag anya, nlub kway lang sat daga salubangan kata kwa nbul. Ay kanya nafatayuk sangku at siun fag take, ay nalong te, Lago kalimu. Au wan taguna ay anggan tagguyan,
66001018	ay tagleleg. Nbul kwan, dewa katanya damai, katsi gleleg kwan ay gleleg kban kabavn ban. Ay fakabulun ban ay anggan at kinbul at talun sa wa ku daga fagmabalyananun.
66001019	Nu katanya, riruki am nalag wan katsi, at kinfakamulun wan ay at takadasug yay ban.
66001020	Katatuy at masuksukan at masuad si ku siun fag daluap fag fituk galeme, ay fag fituk fagfatungkudan salung tumbaga. Kanya fag fituk galeme at masuad fituk furuan at tagbarita, ay kanya fag fituk fagfatungkudan salung tumbaga at masuad fituk furuan.
66002001	Riruki sa sangay tagafanud sas furuan Efesu at tagbarita te, Katatuy at tagbitbitan fituk galeme sit siun fag daluap ay at taglo sis wabilug fagfatungkudan salung tumbaga at longan.
66002002	Nasaful kwan am ngay fakamulun, am nainlufuyan ay am fagagwantanun. Nasaful kwa te, Kauri tuo at mauri fag ngay taw. Nafaskud wo at takamaningan fag nasugu, ay natuyan wo te, kanya takamuagan way.
66002003	Nasaful kyangay te, Gugatan tuo gagwantan dewa ngayu fag fagidapun aroro sangku, ay di o kalufuy.
66002004	Dewa katanya tuy ku fagyudun kaylat si emu. Naubun wo ebi taguna am fakesugun.
66002005	Amatangani am dan kayaunanan. Ubuni ay talyuyani am mauri fag fakamulun, ay dogi yap fakamuluni ebi taguna am ngay nafakamulun. Nu dway ban o gubun ya, kadasug kwan semu, ay namalin au am fagfatungkudan salung.
66002006	Ay ku fagusegananun si emu kauri tuo taw Nikulaita at fakamulun kata nu kauri au.
66002007	Nus nga sinu at ke talinga, dungugani at Masine fag Falad at longan sa sangay furuan. Sas nus nga sinu tua ban at nababo, gfon au at fagmasineun nangon tagfon leleg fag fun kayu at rawvg sis Dius at Gamasun.
66002008	Riruki sa sangay tagafanud sas furuan Esmirna at tagbarita te, Katatuy at longan siginan taguna ay tagguyan ay at kinbul ay at nadog yay naleleg.
66002009	Nasaful kwan am nadalan fag ngay famaskud. Saful kwa te, Wo e kwa, ay at matuyan maramraman o. Nasaful kyangay takamaningan fag taw Udyu at famalingun sa emu ay at matuyan fia mangaro bunwa taw Udyu, kanya Satanas way at ngay taw.
66002010	Lago kalimu at munakbang wan fag faurianan am fagnadalanun. Dungugani Satanas ganamaubungun ban ayu tiba laman gfaskud ayu, ay gfaurianan ban ayu kaduge safuluk menit. Banwani tua ban matuyan anggan ban sas fakabulun ay gfon kban emu sik leleg kabavn at matuyan.
66002011	Nus nga sinu at ke talinga, dungugani at Masine fag Falad at longan sa sangay furuan. Nus nga sinu tua ban at nababo, wa ban dumalan sas faduak fakabulun.
66002012	Riruki sa sangay tagafanud sas furuan Pergamu at tagbarita te, Katatuy at tagbitbitan maglat fag fiso tagsumbalian at uyup at longan.
66002013	Nasaful kwan am fagbanwanan, sis Satanas at fagbanwanan fag malunggungan fag afud talun. Dewa katanya, kabavn gbanwan tuo sangku. Di o natalyuyan am fagafanudun sangku, dewa sis Antipas ku fagsuguan at menit, at matuyan at nafoyung sa baliwa angku, e nafabul wan sim furuan sis Satanas at fagbanwanan.
66002014	Dewa katanya e tiba ku fakauriun si emu, aroro am tiba sanya e mauri, nafaning Balaam at foyungan at nafoyung sas Balak te, Sugui sa sangay taw Israel te, Oni fakonun at nafon sat yud matuyan fag ngay fagsegan, laman e asalanan ay gugali gfaning at bilug at fakaylatun.
66002015	Ay tibak taw nafaning yangay taw Nikulaita at foyungan.
66002016	Nu katanya, ubuni talyuyani am ngay asalanan. Ay nu dwayo gubun ya kanya, wa glugo ya kadasug kwan ay namawayan kwan kanya fag ngay taw siginans fiso takalfas siginan ku bibig.
66002017	Nus nga sinu at ke talinga, dungugani at Masine fag Falad at longan sa sangay furuan. Sas nus nga sinu ban at nababo, gfon kban at masuksukan fag fakonun siginans banwa. Ay gfon kyangay ban sas galay at sadi sanya fag ngay taw sik gang malaksi sik fagrirukan sik bagu fag ngayan we taw nasaful nu bunway at namul way ban lang fag taw.
66002018	Riruki sa sangay tagafanud sas furuan Tiatira at tagbarita te, Katatuy at longan siginan Dius at Baguama at ke ngay mata tagigang kata sik afuy ay at ngay darafa taganinag kata sik tumbaga nafanyang.
66002019	Nasaful kwan am ngay fakamulun ay am fakafanyuun, ay am kamatuyanan ay am fagfaningun ay am fagagwantanun. Nasaful kwan katsi am ngay fakamulun gtungud yay ebi taguna.
66002020	Dewa katanya e fakauriun au emu. Wo nasalag kafag mangena Esebel, takamaningan te, Dius at taglong. Kanya nafandayan sa ku ngay fagsuguan siginan at ngay foyungan laman nangugali namaning sat bilug at fakaylatun ay kon fakonun at nafon sa tibak yud matuyan fag fagsegan.
66002021	Nafon koma anya sik buknga laman gubun ay gtalyuyan at mauri fag ugali, dewa katanya kanya wa kaylat ya gubun.
66002022	Amatangani, namae fakasaitun kban daul anya, gasfuan at ngay natugtug anya, nu dway naubun at mauri ka fag mangena at nafafakamulun.
66002023	Gfabul kyangay ban anggan at ngay sisian, laman ban fagayu furuan sumaful te, Au wan at nalag sas fagayu taw at ngay amatanganan. Gfasud kban galay sayu at sadi kata ay ngay nafakamulun.
66002024	Ay sa tibak taw sis furuan Tiatira at yud nafaning Esebel at mauri fag foyungan ay at yud annanad tiba nu gfangayan te, Satanas at ngabasad nu masuksukan, dakdi ban e fon at mabiat fag fasanan.
66002025	Dewa katanya masine nu gbakvd am fia masine tagsi ayu fag ugali anggan au umdasug.
66002026	-
66002027	Sas nus nga sinu ban at nababo ay sat tagfaning tua ku fakaylatun anggan sat fakatabuan, gfon kban famagtainan kata nu gbul au famagtainan siginan ku Mama. Gfon kban anya fanmafagtainan sa sangay furuan ayu daul. Kanya ban namagtainan e famalang sanbung, ay kanya nanrufa ban anya kata nu grufa fangawat bisu daga.
66002028	Gfon kyangay ban anya tagurabas.
66002029	Nus nga sinu at ke talinga, dungugani at Masine fag Falad at longan sa sangay furuan.
66003001	Riruki sasa ngay tagafanud sas furuan Sardis at tagbarita te, Katatuy at longan siginan at ke Dius at fituk falad ay at ke fituk galeme. Nasaful kwan am ngay fakamulun. Tibak taw nu galganan, gleleg tuo, ay at matuyan fia, mabulan way o.
66003002	Mafuloani. Fasinei fagayu nus nge wain at sawad tagsi emu tagakabulun. Nalag kwan am ngay fakamulun ya matuyan sa ku Dius at daga salubangan.
66003003	Nu katanya, amatangani nus nga setain am nafaning fag foyungan ay am nadungug. Fakamuluni at ngay takatanya, ay ubuni ay talyuyani am fagmauriun. Nu dwayo kafulo wan, kadasug kwan kata sik tagfangkamul, wo saful snga ginain fag lungud menit nu kadasug au.
66003004	Dewa katanya, tibak taw sanya sis furuan Sardis mafalganan tua malanu at lanbung. Nu katanya, kanya ban ku ufud at ke lanbung malaksi, aroro kanya wan at matuyan.
66003005	Nus nga sinu tua ban at nababo e lanbung yangay malaksi, ay dakdi ban grarus at ngayan sis fagrirukan at ngay ke leleg ban. Nu bunway gfoyung kban sa ku Mama ay sat ngay tagbarita at daga salubangan te, Kanya ku taw.
66003006	Nus nga sinu at ke talinga, dungugani at Masine fag Falad at longan sa sangay furuan.
66003007	Riruki sa sangay tagafanud sas furuan Filadelfia at tagbarita te, Katatuy at longan siginan at malanu ay at matuyan at tagted Dabid at fanluang. We madingding nus nga setaw kanya at naluang, ay we maluang nus nga setaw kanya at nadingding.
66003008	Nasaful kwan am ngay fakamulun. Gluang au sik sakbawan sam daga salubangan, kanya ban we madingding nus nga sinu. Nasaful kwa te, alay way am fagmakatuun, ay baliwan galo tuo ku foyungan, ay di o gfayud angku.
66003009	Dungugani, Namasalubang kban sa emu ay namafafalub kban sam daga darafa Satanas at ngay taw, at nafandaya ay at nafamaningan te, Sik ngay taw Udyu, laman kanya sumaful ban te, Kesug au emu.
66003010	Aroro nafaning tuo ku suguan te, Agwantani, gdiri kyangay ban emu nu ndasug fag buknga at famaskud sas fagayu taw sas fagdaul daga.
66003011	Munakbang wan nu kadasug au. Bakvdi fia tagsi emu fag ugali laman ban nus nga sinu fag taw we mabul am sangbo ku fagnamonun ayu.
66003012	Nus nga sinu tua ban at nababo, kawat kban kata sik turuk sas Dius at tagbia fag bale. Kanya ban wa galin ya sanya kabavn ban. Griruk kban si anya ku Dius at ngayan, ay ku Dius ban at furuan at ngayan, at masuad at bagu fag Erusalem takadaga siginans banwa siginan ku Dius. Griruk kyangay ban si anya ku bagu fag ngayan.
66003013	Nus nga sinu at ke talinga, dungugani at Masine fag Falad at longan sa sangay furuan.
66003014	Riruki sa sangay tagafanud sas furuan Laudisia at tagbarita te, Katatuy at longan siginan at ke ngayan te, Katanya wa fia, ay at matuyan ay mafanud nu e longan, kanya wan fakafagsigadan fagayu Dius at awatan.
66003015	Nasaful kwan am ngay fakamulun. Saful kwan wo marios ay wo masugba. Marios wo nangus fia, ay mannga masugba tuo fia.
66003016	Ay aroro kata wayo t malukme fag mamam, ay wa ngap o masugba fia ay wo ngap marios fia, gulub kwa emu.
66003017	Glong o te, Maramraman au, ay ngayu wa daul fagayu nus nge wain ku ramraman ay kwe fagayudanun. Ay dewa katanaya, wo nasaful ay aroro mangaro gafalingunan wo gafalingunan ay afanyuan wo afanyuan, ay wo e kwa, ay wo glag, ay malulasan o.
66003018	Nu katanya, gfalu au emu te, Bayadi siginan angku sik tumbaga at kinfasine sas afuy, laman matuyan wo fia maramraman. Namayad o sik lanbung malaksi laman gtabun am mapla fag malulasanun. Ay anggan bayadi yangay sik famafia am mata, laman glag wo fia.
66003019	Gfoyung au ay gatul au fagayu ku fakesugun. Nu katanya, ugatani ubuni ay talyuyani am asalanan.
66003020	Damai, malindug au sis lod bale sakbawan ay katuk au. Nus nga sinu at nadungug ku aringang ay at naluang at sakbawan, gsakbo au sat fagbanwanan ay gasfuan ami gfangon.
66003021	Ay sat nababo ban gfon kban sik fagmasineun malunggung gfasfuan angku sa ku faglunggungan, kata nu gbabo au ay malunggung au gasfuan ku Mama sit faglunggungan.
66003022	Nus nga sinu at ke talinga, dungungani at Masine fag Falad at longan sasa ngay furuan.
66004001	Nu ntabu katanya fagayu, tiba yangayk taginfanan ku nalag. Nalag au sis banwa sik sakbawan maluangan. Ay nadog kyay nadungug at aringang kata sik budyung, ay glong angku te, Ululi stae ay gfalag au emu at takadasug at ngay takadasug ban.
66004002	Ay arodi at Masine fag Falad antayuk sa angku, ay nalag au sis banwa sik faglunggungan ay at malunggung sanya.
66004003	Kanya ganinag mandi kata sik mafanud fag gang mameloan ay kata sik gang maraska. E sik balango idu kata sik mafanud fag gang mameloan sit ligung faglunggungan.
66004004	Ay duak safulu e ufatk faglunggungan gligung sanya, ay duak safulu e ufatk fagtainan at malunggung sanya, galanbungan at malaksi fag lanbung ay gasangboan sanbung tumbaga.
66004005	Ay siginan at faglunggungan nakilat way lang daul, gasfuan at awang daul lingsi at awang. Ay sis salubangan faglunggungan e fituk damlag daul salung, kanya Dius at fituk falad.
66004006	Sis salubangan faglunggungan, sik dagat daul kata sik bubug ganinag, mayamag mandi. Galay siginan sik afud maligung sis faglunggungan, ufatk tagleleg fag awatan, fagdaul fagdaul mata wan sit salubangan ay sit day guyuy.
66004007	Taguna tagleleg fag awatan kata sik idu daul, ay at fadua kata sik baka, ay at fatulu gamatan kata fia sik taw, ay at faufat kata sik bio glayug.
66004008	Kanya fag ufatk tagleleg fag awatan mesa unum at fakfak, galay at sadi mata way lang sad basad ay anggan sit day guyuy. Kanya fagayu menit ay yabi wa karagang nu galubad te, Masine, masine masine Dius tam Fun at mabalyanan sas fagayu. Dius tagleleg ebi, ay katsi, ay at takadasug yay ban.
66004009	Ay kanya fag awatan tagleleg kaduge gseg ay gfauseganan ay guseganan sat malunggung sis faglunggungan, at tagleleg kabavn kabavn ban,
66004010	kaduge nia, kanya fag duak safulu e ufatk fagtainan malub sis salubangan faglunggungan, gseg sat malunggung sanya at tagleleg kabavn kabavn ban. Kanya gfon at sangbo sis salubangan faglunggungan, ay glong te,
66004011	Em Fun ay em Dius, e fagmasineun tuo gbul famauseganan ay nu gseg, ay fagmabalyananun, aroro fagayu nus nge wain o wan at naawat. Ay gfaning kata am fakaylatun, kanya ankawat ay gleleg.
66005001	Nalag au sik papil mafabilugan at malunggung sis faglunggungan gbitbitan sit siun fag daluap, e rirukan gsumbalian, ay e fituk madafutan fag taru laman wa kalugde.
66005002	Ay nalag au sik mabalyanan fag tagbarita mabitsug nu kamadungug te, Sinu at masine nanrasras kafag ngay fandafut ayu daul ay at malugde at mafabilugan fag papil.
66005003	Dewa katanya, we nalag sis banwa, ay sis daga, ay sis daga daga at mafafalugde laman manlag sanya at bilug.
66005004	Ay maksvn nu gwayway au aroro we kalag at mafalugde kafag papil ay we mananlag at bilug.
66005005	Sanya ginan at sadi at fagtainan glong angku te, Lago gwayway. Damai, Idu Daul siginan taw Uda at sugfun, Dabid at kasugfunanan, kanya wan at nababo ay at masine grasras kafag fituk fandafut ay at malugde kafag papil at mafabilugan.
66005006	Sanya ginan, sis wabilug faglunggungan maligung kafag ngay fagtainan ay kafag ufatk tagleleg fag awatan, e nalag au sik Tupa Riangan malindug kata nu mafilasan. Kanya e fituk sunge ay e fituk mata, kanya wan Dius at fituk falad at nasugu sas fagdaul daga.
66005007	Ay Tupa Riangan nkakbang ay nabul at mafabilugan fag papil sit malunggung sis faglunggungan at siun fag daluap.
66005008	Kanya nu nabul wan, kafag ufatk tagleleg fag awatan ay kafag duak safulu e ufatk fagtainan namalub gseg sas salubangan Tupa Riangan. Galay at sadi e fagtedun sik fagfawangun ay e sik taya tumbaga mapnu mabebanglu fag dafug. Tuy Dius at ngay taw at ngay darangin.
66005009	Kanya galubad sik bagu fag alubad te, O wan at masine gbul at mafabilugan fag papil Ay at marasras kafag ngay fandafut. Aroro anbul o, ay siginan am taguk nabayad o at ngay taw laman sas Dius, siginan galay kadagdagan, fagayu fangaringang ay fagayu gaban taw ay fagayu furuan ayu daul.
66005010	Nafili o anya fagayu sik ngay fagtainan ay sik ngay tagfon fanggalangun laman gfaning tam Dius. Ay kafag ngay taw gfunan sas daga.
66005011	Ay nadog kyay fia nafandama ay nadungug au sik ngay tagbarita ngayu ngayu. Kanya maligung ngayu sis ufatk tagleleg fag awatan ay sit ngay fagtainan.
66005012	Ay kanya galubad te, At filasan fag Tupa Riangan at masine gbul fagmabalyananun ay fagmaramramanun, ay fagmamatanganun, ay fagmabitsugun ay fagsegun, ay fagmasineun, ay famauseganan.
66005013	Ay nadungug au fagayu nus nge wain Dius at awatan tagsis banwa ay tagsis daga, ay tagsis daga daga, ay tagsis dagat, ay fagayu awatan sas fagdaul daga nu glong te, Sat malunggung sis faglunggungan ay sas Tupa Riangan. Siwa anya fagsegun ay famauseganan ay fagmasineun, ay fagmabalyananun kabavn kabavn ban.
66005014	Tagleleg fag ufat fag awatan glong te, Katanya wa fia. Ay at ngay fagtainan malub ay gseg.
66006001	Ay nalag au Tupa Riangan nu grufa kafag fituk fandafut at sadi. Ay nadungug au kafag ufatk tagleleg fag awatan at sadi nu garingang kadaul sik lingsi nu glong te, Wainyayo.
66006002	Ay nadama au, ay nalag au sik kabayu at kasigyuan malaksi. Ay at tagsakay sanya gted at busuy. Ay e nafon anya sik sangbo ay kanya nalo laman namawayan ay namabo.
66006003	Ay Tupa Riangan nu naluang wan at faduak fandafut, nadungug au at faduak tagleleg fag awatan nu glong te, Wainyayo.
66006004	Ay sadi yak kabayu naduksun, at kasigyuan maraska. E nafon sat tagsakay fagmabalyananun at famasigad famawayan ste swa daga, laman at ngay taw mesa gfadfabulan at usa. Ay e nafon anya sik fiso daul.
66006005	Tupa Riangan nu naluang at fatuluk fandafut, nadungug au at fatuluk tagleleg fag awatan nu glong te, Wainyayo. Ay nalag au sik kabayu at kasigyuan malayung, ay at tagsakay sanya gbitbitan sik famabudbungguan.
66006006	Ay nadungug au kata sik aringang siginan sad wabilug ufatk tagleleg fag awatan nu glong te, At nabul ban fag fare masine, at kayuan ang way lang sik fantas, at famayad kayu sik taw at nalufuyan sik menit. Ay at nabul ban fag fare at yud vtv kabiat tiba, at kayuan ang way lang tuluk fantas, at famayad kayu sik taw at nalufuyan sik menit. Ay dewa katanya lago gfauri at langis ay anggan at malangu.
66006007	Ay Tupa Riangan nu naluang at faufatk fandafut, nadungug au at faufatk tagleleg fag awatan nu glong te, Wainyayo.
66006008	Ay nadama au, ay ku nalag sik kabayu at kasigyuan gladlaksiun. Ay at tagsakay sanya at ngayan Fakabulun. Ay tagguyan anya at ngayan Kinbul at Talun. E nafon anya fagmabalyananun gagbilug at faufat kafud daga laman ban namabul siginans fiso ay siginans fanlunus ay siginan nu kabul ngayu, ay siginan tagfangagat fag ngay mela.
66006009	Ay Tupa Riangan nu naluang at falimak fandafut, nalag au sis daga fagfonan fanggalangun at ngay mabulan at falad, at kinbul aroro Dius at longan, aroro matuyan at foyungan.
66006010	Kanya nauro daul nasinggit te, Em Fun at mabalyanan, ay at yud e malong ay at matuyan. Seduge ya ban nu gfanya ami. Ginain ya ban nu nanginsaful o ngay taw at asalanan ay nungo namasud at nafabul emi fag ngay taw tagbanwan sis daga.
66006011	E nafon sas galay at sadi sik lanbung aba malaksi. Ay e nalong te, Fanyai yap sirut sik buknga nu dyakmay ban anful ay ngay kaiban fag ngay fagsuguan, ay anggan ay ngay kaduksay nu e gfabul anya kata at nafakamulun sayu.
66006012	Ay nadama au Tupa Riangan nu naluang at faunumk fandafut. Ay guig daul tam daga, ay tam menit anlayung kata sik ramit malayung, ay tam magdanun mabagung ankata wa fia taguk.
66006013	Ay at ngay galeme antong siginans banwa, kata sik kayu at rawvg at yud anlesan nu katong, tagmara nu nauig.
66006014	Ay tam banwa nalyam kata nu e nafabilug masakit sik papil. Ay fagayu buksul ay anggan at ngay furu furu nalin sit mesa fagtungkudan.
66006015	Ay at ngay fun ste swa daga, ay at ngay mesug fag taw, ay at ngay tagfunan sas sik ngay tagfawayan, ay at maramraman, ay at mabalyanan ay fagayu taw, dewa sik fagsuguan ay dewa sik taw lang, nasuksuan sa sangay daga luib ay sa sangay wabilug gang ay sas buksul.
66006016	Ay kafag ngay taw glong sa sangay buksul ay sa sangay gang te, Atongi sa emi laman ro wami glag at malunggung sis faglunggungan at mata, ay laman ro wami lumag Tupa Riangan at fandotaman.
66006017	Aroro ndasug wan at tiba tungud at malimu fag menit nu gbusbus at fandotaman. Sinu ya ban at mananalubang sat daga salubangan.
66007001	Nu ntabu katanya, nalag au ufatk tagbarita malindug sis ufatk fugungan daga gfatawad ufatk tagmara laman ya gtagmara sas daga ay sas dagat, ay sas nus nga setaw fag kayu.
66007002	Ay nu ntabu katanya, nalag kyangay sadi yak tagbarita gulul sa baliwas fakamenitan, gbuba tagleleg fag Dius at fakatoglagan. Kanya guro sas ufatk tagbarita, Dius at fagfonan fagmabalyananun gfauri daga ay dagat.
66007003	Kanya glong te, Lag yap am gfauri daga, ay dagat, ay anggan ngay kayu, nu dyakmay ami nariruk at fakatoglagan si tam Dius at ngay fagsuguan at dangasan angas.
66007004	Ay nadungug au at kinriruk fagayu Taw Israel at kadagdagan.
66007005	Sas Uda at kadagdagan, labi duak libuk taw at rirukan. Sas Ruben at kadagdagan, labi duak libuk taw. Sas Gad at kadagdagan, labi duak libuk taw.
66007006	Sas Aser at kadagdagan, labi duak libuk taw. Sas Neftali at kadagdagan, labi duak libuk taw. Sas Manases at kadagdagan, labi duak libuk taw.
66007007	Sas Simyun at kadagdagan, labi duak libuk taw. Sas Lebi at kadagdagan, labi duak libuk taw. Sas Isakar at kadagdagan, labi duak libuk taw.
66007008	Sas Sabulun at kadagdagan, labi duak libuk taw. Sas Use at kadagdagan, labi duak libuk taw. Sas Benamin at kadagdagan, labi duak libuk taw.
66007009	Ay nu ntabu katanya, nadama au ay nalag au sik taw ngayu wa ngayu, we taw ya mafafatap. Kanya siginan fagayu furuan ayu daul, ay siginans fagayu kadagdagan, ay siginans fagayu gaban taw, ay siginans fagayu fangaringang. Kanya malindug sis salubangan faglunggungan ay sis salubangan Tupa Riangan. Ay galanbungan malaksi ay gbitbitan sik ngay taya don maragbuk.
66007010	Kanya gasfuan ngayu glong te, Fakalangfean siginan tam Dius at malunggung sis faglunggungan, ay siginan Tupa Riangan.
66007011	Fagayu at tagbarita malindug maligung sis faglunggungan ay at ngay fagtainan, ay kafag ufatk tagleleg fag awatan. Kanya malub sas salubangan faglunggungan ay gseg Dius.
66007012	Ay kafag ngay tagbarita glong te, Katanya wa fia. Fagsegun, ay fagmasineun, ay fagmamatanganun, ay fagusegananun, ay famauseganan, ay fagmabalyananun, ay fagmabitsugun tagsi tam Dius kabavn kabavn ban. Katanya wa fia fia.
66007013	Ay sanya fag ngay fagtainan at sadi ginto angku te, Sinu kanya fag ngay tagalanbungan ngayu malaksi, ay daginan kanya fag ngay taw.
66007014	Ay gbalus au te, Dakwa nasaful. O wan at nasaful. Ay kanya glong angku te, Kanya wan at ngay tagsiginan at maksvn fag faurianan. Kanya fag ngay taw nanamafasine ay nanamalaksi at ngay lanbung sas Tupa Riangan at taguk.
66007015	Kanya wan kafag ngay taw at fagsiuns salubangan Dius at faglunggungan ay at fagfakamulunun fagayu menit ay fagayu yabi sis Dius at tagbia fag bale. Ay at malunggung wa sis faglunggungan at tagdingding kafag ngay taw.
66007016	Kanya fag ngay taw wa ban kalunus ya ay wa ban kadanum ya, ay menit ban wa mafasait ya anya, ay nus nga setaw fag masugba wa mafasugba ya anya.
66007017	Aroro Tupa Riangan tagsisad wabilug faglunggungan kanya wa ban fia tagalaga kafag ngay taw. Kanya wan tagbuba anya fagayu sat tagfon leleg mamam fag bulbug, ay Dius wan tagrarus kafag ngay taw liasun sit ngay mata.
66008001	Tupa Riangan nu naluang wan at fafituk fandafut, e fagmanabayanun sas banwa kaduge sik wabilug uras.
66008002	Ay sanya ginan, nalag au nu e gfon mesa sik budyung sat ngay tagbarita fag fitu malindug sis Dius at daga salubangan.
66008003	Ay sadi yak tagbarita at kindasug gbuba sik fagirugan bebanglu tumbaga ay malindug sas salubangan fagfonan fanggalangun. Nafon anya ngayuk kamangyan laman namon sas fagfonan bebanglu tumbaga sas salubangan faglunggungan, gasfuan Dius at ngay taw at ngay darangin.
66008004	Siginan at tagbarita at daluap, kaabat wa kaabat sas Dius at daga salubangan famaebakayuk at anus gasfuan Dius at ngay taw at darangin.
66008005	Ay sanya ginan, at tagbarita nabul sik ngay afuy ataw siginans fagirugan famaebakayuk, ay gfoli sas fagirugan bebanglu, ay naukas sas daga. Ay arodi vtv glingsi wayu daul, ay kilat ay guig.
66008006	Fituk tagbarita ke budyung gfalganan laman kanya gbudyung.
66008007	Ay at taguna fag tagbarita nu nauyup at budyung, karak ayu daul marios, ay afuy e fasuglatan taguk. Ay at fatulu kafud daga nirug, ay anggan at fatulu kafud ngay fun kayu ay fagayu at makmak melo.
66008008	Ay at faduak tagbarita nu nauyup at budyung, kata sik fungsu daul antong way lang sas dagat ay ankirug. Ay at fatulu kafud dagat gtaguk wa fia.
66008009	Ay at fatuluk kafud at ngay awatan tagleleg sis dagat anbul, ay at fatulu kafud si sangay sakayan nrasras wan.
66008010	Ay at fatuluk tagbarita nu nauyup at budyung, sik galeme daul gigang antong siginans banwa ay antong sas fatulu kafud ngay liskung ay sa sangay bulbug.
66008011	Kafag galeme anfangayan te, Mayat kata sik mayat. Ay at fatulu kafud mamam ankayat, ay ngayuk taw at kinbul nu nainum sanya ginan.
66008012	Ay at faufatk tagbarita nu nauyup at budyung, nafarasras menit at fatulu kafud, ay magdanun ay ngay galeme at fatulu kafud, ay nu katanya at fatuluk afud at yamag nalyam. Ay at fatulu kafud fagngabak menit madulum, wang ya e gyamag at fatulu kafud fagngabak yabi.
66008013	Ay sanya ginan nalag au sik bio glayug sis kiwang, ay nadungug au nu guro te, Malimu wa ban malimu takadasug ban sas fagayu taw tagste swa daga, at tulu bank tagbarita nu nauyup at budyung.
66009001	Ay at falimak tagbarita nu nauyup at budyung, nalag au sik galeme at kintong siginans kiwang sas daga, sanya wan at fagfonan at fanluang sat ngabasad wa ngabasad fag lusung.
66009002	Ay at tagbarita naluang at ngabasad wa ngabasad fag lusung ay sik anus gduksun siginan sad lusung ay kaabat wa kaabat, kadamvl mandi sik afuy daul masugba at anus. Ay nu katanya menit ay anggan kiwang andulum way lang daul.
66009003	Ay liung tanan wa gduksun siginan sad anus ay narapyagan ste swa daga. Ay sanya wa nu gfon fagmabalyananun nu nagat ganini kata agipan nu nagat.
66009004	Ay Dius nalong anya te, Lag yap am gfauri at ngay makmak, ay ngay fun kayu ay nus nga setaw fag fananumun. Nu bunway ay fagfauriun Dius yakman lang yud nariruk fag fakatoglagan sit dangasan angas.
66009005	Ay we suguan sanya fag ngay liung te, Fabuli wan kafag ngay taw, nu bunway nalong way te, Faidapani way lang anya kaduge limak magdanun. Kata agipan nu nagat nu gfaidapan kanya fag ngay taw.
66009006	Ay kaduge nia fag ngay menit, kanya grvbvy te, Tain nu kabul. Dewa katanya we nalag. Kafag ngay taw kaylat oma daul gakabulun, ay fakabulun wa mafabul anya.
66009007	Kafag ngay liung mafalganan wan kata ngay kabayu nu mafalganan namawayan. Kanya e sangbo kata sangbo tumbaga, ay at ngay mata kata sik taw at kamatan.
66009008	Ay at buk kata mangena nu gabukan, ay at bagang kata idu daul nu gabagangan.
66009009	Ay kanya e famabalag sit dubdub, kata sanbung, ay at ngay fakfak nu gyabyab kata ngawa ayu daul fagalagaun kabayu nu gfaguyudan at guyudan kadkalungan gina glo namawayan.
66009010	Ay kanya e ngay iyug ay e ngay dugi kata agipan, si wa at ngay iyug at fagmabalyananun gfasait at ngay taw kaduge limak magdanun.
66009011	Kanya fag ngay tagbarita at fun kafag tagbarita tagulit sit ngabasad wa ngabasad fag lusung. Sas fang Ebreu at ngayan, Abadun, ay sas Griegu at ngayan Apulyun, at masuad te, Tagfarasras.
66009012	Nlangfe wan taguna fag fakalimuun, ay dua ya ban takadasug fag fakalimuun.
66009013	Ay at faunumk tagbarita nu nauyup at budyung, nadungug au sik aringang siginans ufatk fugungan sis tumbaga fag fagfonan fanggalangun tagsis Dius at daga salubangan.
66009014	Glong sas faunumk tagbarita ke budyung te, Falfasi at masiukan fag ufatk tagbarita sis tigyangan liskung daul Eufrates.
66009015	Ay at ufatk tagbarita nalfas wan. Kanya mafalganan kabavn anggan umdasug ginanya fag lungud menit ay ginanya fag menit ay magdanun ay banwa, laman namabul at fatulu kafud fag ngay taw.
66009016	Nafoyung angku kafag ngay tagfawayan tagsakay sis kabayu at kayuan 200,000,000k taw.
66009017	Ay nalag au sis taginfanan sik ngay kabayu ay at ngay tagsakay sanya. E ngay balabag maraska kata afuy, ay kata sik mesug fag gang malayung tewa, ay marian, ay at ngay kabayu at alfuyu kata idu daul at alfuyu. Ay afuy ay anus ay kaysukri naduksun siginan at ngay bibig.
66009018	Ay siginan kanya fag tuluk famabul nafabul at fatulu kafud fag ngay taw siginan afuy ay anus ay kaysukri at naduksun siginan at ngay bibig.
66009019	At ngay kabayu at fagmabalyananun si wa at bibig ay si wa at iyug, aroro kanya at ngay iyug kata yay ule gaalfuyuan, kanya wan at ngay famasait taw.
66009020	Ay at sawad sanya fag ngay taw, at yud anbul siginan tuy fag ngay famabul, wa gubun nu gseg at daluap at ngay naawat. Wa gfaragang nu gseg mauri fag falad ay fagsegan ankawat tumbaga ay sanbung taganyang ay maraska ay gang ay kayu, at yud glag, ay at yud gdungug, ay at yud malao.
66009021	Ay kanya fag ngay taw wa gubun ya at ngay fakamabulun, ay fagfangufitun, ay fagfanugtugun, ay fagnamatugtugun, ay fagfangkamulun.
66010001	Ay sanya ginan, ku nalag sadi ya fiak mabalyanan fag tagbarita nu gtustus siginans banwa. Kanya masifigan linyabu ay e sangbo balango idu. Ay at mata ganinag kata menit, ay at ngay bitis kata sik turuk afuy.
66010002	Ay at bitbitan sik papil sirut malunggaban. Ay at siun fag darafa malindug sis dagat, ay at wala baliwa malindug sis daga.
66010003	Ay kanya nauro daul, ay at aringang kata idu daul nu gsubang. Ay e nabalus anya fitu daul kawang lingsi.
66010004	Ay nu ntabu kafag fitu kawang daul lingsi, nanriruk kma ay nadungug au sik aringang siginans banwa nu glong te, Suksuki wan kafag fituk lingsi at longan. Lago griruk ya kanya.
66010005	Ay ku nalag fag tagbarita at malindug sis dagat ay sis daga nafaabat at siun fag daluap,
66010006	ay glong sik famafanud fag longan sas tagleleg kabavn fag Dius at ngayan at naawat banwa ay daga ay dagat ay fagayu tagsanya. Ay at tagbarita nalong te, Wa ban glugo ya.
66010007	Dewa katanya, at fafituk tagbarita nu nauyup ban at budyung, Dius ban gfafasludan at masuksukan fag algan, kata at nafoyung sat ngay taglong, sat fagsuguan.
66010008	Ay nu ntabu katanya ku nadungug fag aringang siginans banwa gdog yay glong angku te, Nangakbang o sat tagbarita at malindug sis dagat ay sis daga ay buli kanya at bitbitan fag papil sirut at malunggaban.
66010009	Ay nanangakbang au sat tagbarita ay get au kanya fag papil sirut. Ay kanya nalong sangku te, Buli ay oni, kanya kamasait suaban ay nu siwa ro am bibig kamatamis yay ro fias kakin at mamam.
66010010	Ay nabul au kanya fag papil sirut siginan kafag tagbarita at daluap ay non au. Ay matamis wa ngaro fia kata kakin at mamam. Ay nu nangvp kwan, gfasait ku suaban.
66010011	Ay kanya glong sangku te, At masine nu gdog yay o gfoyung sa baliwa ngayuk furuan ayu sirut ay ngayuk talun, ay sa baliwa ngayuk taw tagsaman saman at fangaringang ay ngayuk fun.
66011001	Nu ntabu katanya at tagbarita nafon angku sik famasud kata sik tulag, ay glong angku te, Malindug o ay namasud o Dius at tagbia fag bale ay anggan at fagfonan fanggalangun, ay tapi at ngay tagseg sanya.
66011002	Ay lago namasud ya sa sangay ligung Dius at tagbia fag bale, aroro kanya nafon wa sat ngay yud natoglag Dius. Kafag ngay taw at fakamulun kaduge ufatk safulu e duak magdanun nafalingun nasiad at masine fag furuan daul.
66011003	Dewa katanya gsugu kban ku tagfatuyan fagdua tagalanbungan at mataras fag lanbung, ay kaduge ban sik 1,260k menit, kanya ban gfoyung Dius at longan.
66011004	Ay tuy fag ngay tagfatuyan duak kayu ulibu ay duak fagfatungkudan salung si tam Fun at daga salubangan.
66011005	Ay nus nga sinu fag taw at namauri anya, afuy gduksun siginan at bibig ay namamin at ngay fawayan. Nus nga sinu at namauri anya, katanya wa ngaro fia nu kabul.
66011006	Ay kanya e fagmabalyananun yangay gdingding banwa laman kanya kaduge kamoyung fag buknga Dius at longan wa karak. Ay kanya e fagmabalyananun yangay gfataguk mamam, ay masugu nus nga setaw fag famabul nus nga ginain wa nu kaylat.
66011007	Ay kanya nu ntabu wa gfoyung, sik tagfangagat fag mela kalakwi wan siginan at ngabasad wa ngabasad fag lusung namawayan anya. Ay at tagfangagat fag mela mababo way anya ay nafabul wan.
66011008	Ay kanya fag dua at bilug matangda way lang daul sad dalan sis tiba tungud fag furuan, at mafaydayuanan fag ngayan Suduma ay Egiptu. Ay sanya yangay nu ntuktuk at Fun sas fasulungan kayu.
66011009	Ay kaduge tuluk menit ay sik wabilug ya, at ngay taw siginan tibak gaban, ay siginan tibak kadagdagan, ay siginan tibak furuan tagsaman saman at fangaringang, ay siginan tiba yak furuan ayu daul at taw, gdama fia duama at bilug. Ay kafag ngay taw wa kaylat nu gfoli sanya kafag duama at bilug.
66011010	Ay fagayu taw ste swa daga guseganan aroro kafag duak taw at nabulanan. Kafag ngay taw naawat sik fagusegananun ay gfodfonan sat sadit sadi at yud e famayad, aroro kafag duak taglong nafon sa kafag ngay taw fagidapun.
66011011	Ay nu nlangfe wan tuluk menit ay sik wabilug ya, Dius nafafoli sa kafag duama at leleg, ay duama nlindug. Ay fagayu taw at nalag kafag duama maksvn nu kalimu daul.
66011012	Ay sanya ginan kafag duama nadungug sik aringang daul siginans banwa nu glong sa anya te, Ululi stae. Ay gina at fawayan gdama anya, duama naulul sa was banwa sas sik linyabu.
66011013	Ginanya yay fia fag lungud menit, nauig daul. Ay at fasafulu kafud at furuan daul nlafi way lang, ay nbul fituk libuk taw. Ay kayu at sawad fag ngay taw kalimu daul ay kanya gfauseganan tam Dius sas banwa.
66011014	Nlangfe wan at faduak fakalimuun, ay masakit yangay at buknga nu gakadasugun at fatuluk fakalimuun.
66011015	Ay at fafituk tagbarita nu nauyup at budyung, e sik ngay aringang daul siginans banwa glong te, Fagmafagtainanun ste swa daga siwa tam Fun ay sis Fagtayukan. Kanya ban gfagtainan kabavn kabavn ban.
66011016	Ay at malunggung fag duak safulu e ufatk fagtainan sit mesa faglunggungan sas Dius at daga salubangan malub ay gseg anya.
66011017	Ay glong te, Dius em Fun at mabalyanan sas fagayu, katsi ay at kinlangfe fag Dius, Guseganan ami semu aroro nagbilug o at yud e fakatabuan am fagmabalyananun. Ay gfasigad wo gfagtainan.
66011018	Ay fagayu talun at ngay taw at yud natoglag Dius kadotama wan. Ay am fandotaman fag buknga ndasug wan. Ay ndasug yangay fag buknga nu ginsaful o sat ngay kinbul at fakamulun te, o masine ay o mauri. Ay nu gfon o famonun sas fagayu am taglong am ngay fagsuguan ay sam ngay taw, ay sas fagayu takalimu emu, dewa tiba tungud fag taw ay at ngababa wa ngababa fag taw, ay buknga wan laman gfamin o at ngay nafaidapan ste swa daga am ngay taw.
66011019	Ay nu ntabu katanya, Dius at tagbia fag bale sis banwa nluang, ay sad basad, anlag at fagsuadan fakasadian. Ay ang wayu daul kilat, ay glingsi ang wayu daul gawangan, ay guig daul ay karak ayu daul at marios.
66012001	Ay nu nlangfe kanya fagayu, ansure sik madulo wa madulo fag fakatoglagan sis banwa, sik mangena galanbungan menit ay malindug sis magdanun, ay at alfuyu e sangbo labi duak galeme.
66012002	Kanya gfafion ay munakbang wa nu gafasalugun. Ay kanya guro wa ayu daul aroro maksvn nu gidapan daul kasait.
66012003	Sadi yak fakatoglagan at kinsure sis banwa, sik maraska fag ule gbia daul, kanya e fituk alfuyu ay gasungean safulu, ay galay sis sik alfuyu e sangbo.
66012004	Ay at iyug naguyudan at fatuluk afud at ngay galeme sis banwa, ay kanya fagayu naukas wan sas daga. Ay sanya ginan kafag ule malindug sis mangena day darafa at munakbang wa nu gfasalug, laman ro kon way lang kafag mangena at sisian nu nsalug wan.
66012005	Ay kafag mangena nafasalug wa at sisian sik munama, ay e naago kafag sisian ay nabuba wa anya sas Dius, sat faglunggungan. Ay kanya fag sisian at filian tagfagtainan sas fagayu furuan siginan at daluap fag famalang sanbung.
66012006	Ay mangena nalagyu wan sas talun at yud e taw, sanya wan Dius at nafalganan sa anya, laman Dius galaga anya sanya kaduge sik libu duak sandan unumk safuluk menit.
66012007	Ay nu nlangfe wan kanya e awayan sas banwa. Ay tagbarita at ngayan Migel, namawayan gasfuan at ngay ibama fag ngay tagbarita. Ay ule gfawayan anya gfadgaloan yangay at ngay tagbarita.
66012008	Ay ule ay anggan at ngay tagbarita nababawan, ay wa si yas banwa.
66012009	Ay e naukas ule daul, at madanama fag ule at ngayan te, Takamuag, ay Satanas, tagdaya sas fagdaul daga at taw. E naukas anya sas daga, anggan at fagagbilugun fag ngay tagbarita.
66012010	Ay nadungug au sik aringang daul siginans banwa glong te, Katsi ndasug wan tam Dius at famalangfe ay at fagmabalyananun ay at fagmafagtainanun, ay anggan Fagtayukan at fagmafagtainanun. Aroro e naukas wan kayu menit ay yabi tagfauri tam ngay faduksay sa tam Dius at daga salubangan.
66012011	Kanya nababo wan Satanas siginan tam Dius at Tupa Riangan at taguk ay siginan kanya fag ngay taw at foyungan, ay kafag ngay taw wa nesug ya at leleg, anggan anbul.
66012012	Nu katanya, am sis banwa, useganani fagayu am tagbanwan sanya. Dewa katanya, am daga ay dagat, malimu wa malimu ay fagnandalanun ban, aroro Satanas kadasug sa ayu. Ay maksvn nu kadotama, aroro kanya nasaful wa te, munakbang at buknga nu gakaminun.
66012013	Ay ule daul nu nalag te, Naukas anya sas daga, kanya nafafalo kanya fag mangena at nafasalug sik sisian munama.
66012014	Ay e nafon sas mangena duak fakfak kata bio daul at fakfak, laman malayug siginans ule sas talun at yud e taw. Sanya wa ban kanya nu e galaga anya kaduge tuluk banwa ay sik wabilug ya.
66012015	Ay aroro katanya, ule naulub mamam siginan at bibig ay namakata sik liskung laman ro mangena kalimus siginans familugan daul.
66012016	Ay daga nagubuk kafag mangena, ay daga ankarang way lang ay kanya nasutsut way lang mamam ule at naulub siginan at bibig.
66012017	Ay aroro katanya way, ule ankaksvn wa daul nu kadotama sas mangena. Ay kanya nalo laman namawayan tiba kanya fag mangena at sisian, kanya wan tagfaning Dius at ngay suguan ay at tagbanwan matuyan sas Isus at foyungan.
66012018	Ay ule malindug sis tigyangan dagat.
66013001	Ay sanya ginan nalag au sik tagfangagat fag mela nu gundaud siginans dagat. E fituk alfuyu ay e safuluk sunge. Ay galay sik sunge e sangbo, ay galay sik alfuyu e rirukan sik ngayan tagfauri Dius.
66013002	Ku nalag fag tagfangagat fag mela kata kuti daul, ay at kadarafan kata sik mela daul tangaba at u. Ay nu gabibigan kata idu daul nu e bibig. Ay ule nafabalyanan tagfangagat fag mela ay nafon anya at faglunggungan ay fagmafagtainanun.
66013003	Ay nalag au tagfangagat fag mela at alfuyu at sadi e mabasingan daul, ay kata nu gakabulun wan, ay at nabasinganan nfia, ay fagayu taw sas fagdaul daga andulo at kinfakamulun, ay galo wa tagfangagat fag mela.
66013004	Ay fagayu taw gseg ule daul, aroro ule daul nafon sas tagfangagat fag mela at fagmafagtainanun. Ay kanya fag ngay taw gseg yangay tagfangagat fag mela ay glong te, Sinu at mafasudsudan tagfangagat fag mela, ay sinu at mafawayan anya.
66013005	Ule daul nafon sas tagfangagat fag mela sik bibig at nanfamatungudun ay namauri Dius, ay famagtainan yangay kaduge ufatk safulu e duak magdanun.
66013006	Kanya ngani gfauri wa fia Dius, ay Dius at ngayan, ay Dius at fagbanwanan, ay fagayu tagbanwan sis banwa.
66013007	Ay ule nafon yangay sas tagfangagat fag mela fagmakatun gfawayan ay namabo Dius at ngay taw, ay e fagmasineun yangay namagtainan sas fagayu kasugfunanan, sas fagayu gaban taw, ay sas fagayu furuan tagsaman saman at fangaringang, ay sas fagayu furuan ayu daul.
66013008	Ay fagayu taw tagleleg ste stungud daga gseg wa tanan anya, kayu yud marirukan at ngayan sis kinbul fag Tupa Riangan at papil fagrirukan at ngay ke leleg ban, siginan ngay nu kawat fagdaul daga.
66013009	Nus nga sinu ke talinga, dungugani.
66013010	Nus nga sinu fag taw at mafalganan gatabanan, kanya ban gatabanan wa fia. Ay nus nga sinu fag taw at mafalganan nangabul sas fiso, kanya nangabul wa ban fia sas fiso. Nu katanya kabvn masine Dius at ngay taw nu gagwantan tua gugat ay nu e fagafanudun tua gugat.
66013011	Ay sanya ginan nalag kyangay sadi ya fiak tagfangagat fag mela nu nsure siginan sad daga. Kanya gasungean daul dua kata sik tupa riangan at ngay sunge. Ay at aringang kata sik ule daul nu garingang.
66013012	Siwa anya taguna fag tagfangagat fag mela fagayu at fagmabalyananun. Ay kanya gfabulun sas fagdaul daga at taw te, Segi sat taguna fag tagfangagat fag mela, kanya at kinfia at nabasingan daul.
66013013	Madulo wa madulo at nafakamulun sis salubangan fagayu taw siginans faduak tagfangagat fag mela at fagmabalyananun. Kanya nasugu stae swa daga afuy siginans banwa.
66013014	Ay e nafon anya fagmabalyananun gfakamulun at ngay madulo. Ay siginan at ngay madulo kanya nanfandaya at ngay tagbanwan sas daga. Kanya nasugu at ngay tagbanwan sis daga te, Awati sik aninu laman sat tagfangagat fag mela at nabasingan fiso ay at kinfia yay.
66013015	Ay e nafon anya fagmabalyananun gfae engasan sat tagfangagat fag mela at aninu, laman maaringang ay laman gfafabul sas fagayu at yud gseg sat aninu.
66013016	Ay kanya gfabulun sas fagayu taw dewa ngababa ay ngabat, ay dewa maramraman ay yud e kwa, ay dewa sik fagsuguan ay sik taw lang te, Fae fakatoglagani say ngay daluap at siun ay man nga say ngay dangasan angas,
66013017	laman we manamul ya ay we mafalao ya nu dway e katanya fag fakatoglagan. At masuad te, Kafag tagfangagat fag mela at ngayan ay man nga at ngayan at kayuan.
66013018	At masine mamatangani. At mamatanganan tapi kafag tagfangagat fag mela at ngayan at kayuan, aroro kanya sik taw at ngayan at kayuan. At kayuan te, 666.
66014001	Ay sanya ginan nalag au Tupa Riangan nu malindug sis Buksul Siun, gfadgaloan 144,000k taw. Marirukan sit dangasan angas Tupa Riangan at ngayan ay anggan at Mama at ngayan.
66014002	Ay nadungug au sik aringang siginans banwa kata sik mamam nu gfawas, ay kata sik lingsi daul. Ku nadungug kata nu gfawang sik ngay sarado.
66014003	Ay kanya galubad sik bagu fag alubad sas faglunggungan ay sas ufatk tagleleg fag awatan ay sa sangay fagtainan at daga salubangan. We taw manangasaful kafag alubad nu bunway kafag 144,000k taw at kinlangfe siginans daga.
66014004	Kanya at yud batang gfanugtug sas mangena aroro kanya wa batang kamubay. Kanya tagalo Tupa Riangan nus nga nday nu glo. Kanya at kinlangfe siginans wa taw, kata sik taguna fag fanggalangun sas Dius ay sas Tupa Riangan.
66014005	Kanya fag ngay taw wa batang kamuag kabavn. Kanya we malong.
66014006	Ay sanya ginan nalag au sadi yak tagbarita nu glayug sas kiwang gbuba at yud e fakatabuan fag Masine fag Barita at fagfoyungun sas fagayu taw tagbanwan sas daga, sas fagayu furuan ayu daul, ay sas fagayu gaban taw, ay sas fagayu taw tagsaman saman at fangaringang, ay sas fagayu furuan ayu sirut.
66014007	Ay maksvn nu glong te, Alimui Dius ay fauseganani anya, aroro ndasug wan at buknga nu ginsaful taw at asalanan. Segi anya at naawat banwa ay daga ay dagat ay mamam at ngay bulbug.
66014008	Sadi yak tagbarita naguyan ay glong te, Nrasras wan. Nrasras wan at dan mabalyanan fag furuan daul Babilunia. Kanya at nafadasug Dius at fandotaman sas fagayu talun at ngay taw, aroro nafafaning at fagfanugtugun, kata nu nafainum sik malangu.
66014009	Ay sadi yak tagbarita naguyan at dua ay maksvn nu glong te, Nus nga sinu tagseg kafag tagfangagat fag mela ay sat aninu, ay at naylat at fakatoglagan sat dangasan angas ay man nga sat daluap,
66014010	kadasug yangay ban sa anya Dius at fandotaman, kata nu nainum sik malangu, Dius at nabusbus yud e suglat sat faurianan fag faginuman. Ay kanya gfaidapan ban anya sat tagigang fag kaysukri, sat masine fag ngay tagbarita ay sas Tupa Riangan at daga salubangan.
66014011	Ay anus siginans afuy tagfaidapan kanya fag ngay taw kaabat kabavn ban. Ay we fakamatoun ya fagayu menit ay fagayu yabi fagayu tagseg tagfangagat fag mela ay at aninu ay fagayu at naylat at ngayan at fakatoglagan.
66014012	At masine Dius at ngay taw nu gagwantan, kanya at ngay tagfaning Dius at ngay suguan ay tagafanud kabavn sas Isus.
66014013	Ay nadungug au sik aringang siginans banwa nu glong te, Riruki tuy. Siginan katsi, guseganan at ngay mabulan fag taw nu nbul tagfaning sa tam Fun. Ay at Masine fag Falad glong te, Sabv ngaro. Kanya kamato ban siginan at nainlufuyan, aroro Dius gfon ban anya kata at fakamulun.
66014014	Ay sanya ginan nalag au sik linyabu malaksi ay malunggung sanya sas sik linyabu kata sik Taw at Baguama gasangboan tumbaga ay gbitbitan sik maglat fag fanggafas.
66014015	Ay sadi yak tagbarita naduksun siginan Dius at tagbia fag bale, ay maksvn nu guro sat malunggung sisad linyabu te, Gafasi wan aroro fanggafasan wa fag buknga, aroro at faggutluun sas fagdaul daga anraska wan.
66014016	Ay at malunggung sisad linyabu ggafas wan ay fagdaul daga magafasan wan.
66014017	Ay sadi yak tagbarita ku nalag naduksun siginan Dius at tagbia fag bale sis banwa, ay kanya gbitbitan yangay sik maglat fag fanggafas.
66014018	Ay sadi ya fiak tagbarita naduksun siginans fagirugan fanggalangun, kanya tagfagtainan afuy, ay kanya nalong sat tagbarita tagbitbitan at maglat fag fanggafas te, Siginan am fanggafas, buli wan ay fafuli wan fagdaul daga at wat at ngay rawvg aroro nlesan wan.
66014019	Ay at tagbarita nafaful siginan at fanggafas fagdaul daga at wat rawvg, ay naukas sas Dius at fandotaman at fagturisan.
66014020	Ay nasiad at fagturisan sis day furuan. Ay taguk nkugwag siginans fagturisan at kabasadan sik dufa, ay at kayayuan 300,000k sangbada.
66015001	Ay sanya ginan nalag kyangay sadi yak mabalyanan ay madulo fag fakatoglagan sis banwa. Fituk tagbarita e buba fituk tagguyan fag ngay faurianan, aroro sanya wan nu katabu Dius at fandotaman.
66015002	Ay nalag au kata sik dagat bubug gsuglatan afuy gigang. Ay at nababo kafag tagfangagat fag mela ay at aninu ay at ngayan at kayuan, kanya malindug sis tigyangan dagat bubug, gbitbitan Dius at ngay sarado.
66015003	Ay kanya galubad Dius at fagsuguan, Muisis at alubad, ay Tupa Riangan at alubad te, Dius em Fun at mabalyanan sas fagayu, mabalyanan ay madulo wa madulo am ngay fakamulun, mafanud ay matuyan am ugali, o wan fagayu talun at Fun.
66015004	Sinu ban at yud kalimu ay gfauseganan emu, em Fun. Aroro o way lang at masine. Fagayu talun ban at taw nangakbang ay gseg emu aroro fagayu taw nalag wan am matuyan fag ngay fakamulun.
66015005	Ay nu ntabu kanya fagayu, nalag kyangay tagsis banwa fag fagnansegan Dius fag bale ramit maluangan.
66015006	Ay siginan Dius at tagbia fag bale naduksun fituk tagbarita e buba fituk faurianan. Kanya galanbungan masine ay ganyang fag lanbung, ay at dubdub mafutusan sanbung tumbaga.
66015007	Ay ufatk tagleleg fag awatan at sadi nafon sas fituk tagbarita fituk taya tumbaga mapnu tagleleg kabavn ban fag Dius at fandotaman.
66015008	Ay Dius at fagmasineun ay at fagmabalyananun nafapnu anus sas Dius at tagbia fag bale. Ay nus di sadi we masakbo sanya nu dyakmay ntabu wan kafag fituk tagbarita at fituk faurianan.
66016001	Ay nadungug au sik aringang daul siginan Dius at tagbia fag bale nu glong sas fituk tagbarita te, Loi wan ay ugwagi sas daga kafag fituk taya at bilug, kanya wan Dius at fandotaman.
66016002	Ay at taguna fag tagbarita nalo wan ay naugwag sas daga at bataya at bilug. Ay fagayu taw at ke tagfangagat fag mela at fakatoglagan ay at tagseg at aninu nabuyu ayu daul ay masait mandi.
66016003	Ay at faduak tagbarita naugwag sas dagat at bataya at bilug, ay dagat ankata sik mabulan fag taw at taguk, Ay fagayu tagleleg sisad dagat nbul wan.
66016004	Ay at fatuluk tagbarita naugwag sa sangay liskung ay bulbug at bataya at bilug, ay at mamam ankata yangay fias taguk.
66016005	Ay nadungug kyangay at tagfagtainan mamam fag tagbarita nu glong te, Matuyan nu gfaurianan o, o at tagleleg katsi ay ebi, at Masine.
66016006	Aroro kafag ngay taw naugwag am ngay taw ay am ngay taglong at taguk ay nafainum o anya taguk. Tuy at matuyan fag faurianan sanya fag ngay taw.
66016007	Ay nadungug kyangay fagfonan fanggalangun nu garingang te, Anud wa fia, em Dius em Fun, at mabalyanan sas fagayu. Matuyan ay mafanud am ngay faurianan.
66016008	Ay at faufatk tagbarita naugwag sas menit at bataya at bilug, ay nafon sas menit fagmabalyananun gfasugba ngayuk taw.
66016009	Ay kafag ngay taw nsugba oma siginans masugba daul, ay kanya nafauri Dius, at ke fagmabalyananun gfadasug kanya fag ngay faurianan. Ay dewa katanya kanya fag ngay taw wa gtalyuyan at asalanan ay wa namauseganan anya.
66016010	Ay at falimak tagbarita naugwag sas tagfangagat fag mela at faglunggungan at bataya at bilug, ay at fagfagtainanan ang way lang ndulum. Ay aroro katanya at ngay taw tanan wa gangrvt at fanlele aroro gidapan ganinian.
66016011	Ay kanya gfauri Dius sis banwa aroro ganinian ay gabuyu ayu daul, ay kanya wa natalyuyan at mauri fag fakamulun.
66016012	Ay at faunumk tagbarita naugwag sas liskung daul Eufrates at bataya at bilug, ay at mamam anlanggang laman gfalganan at ngay fun dalan tagsiginans fakamenitan.
66016013	Ay nalag kyangay tuluk mauri fag falad katas fio nu gduksun siginans ule daul at bibig ay siginan tagfangagat fag mela at bibig ay siginan takamuagan fag taglong at bibig.
66016014	Kanya fag ngay mauri fag falad gfakamulun sik ngay madulo fag fakatoglagan, ay glo sas fagdaul daga at ngay fun, laman gfaful anya laman mafalganan namawayan sa bans Dius at mabalyanan sas fagayu at tiba tungud fag menit.
66016015	Dius glong te, Amatangani, kadasug kban kata sik tagfangkamul. Guseganan at taw at mafuloan gugat, at tagfasine gugat at lanbung laman di ban malulasan ay di ban kapla sas fagngayuan taw.
66016016	Kanya fag ngay falad nafaful kafag ngay fun sas sik talun at ngayan sas Ebreu fag fangaringang te, Armagidu.
66016017	Ay at fafituk tagbarita naugwag sas kiwang at bataya at bilug. Ay siginans Dius at tagbia fag bale e garingang daul siginans faglunggungan te, Nfakamulun wan.
66016018	Ay glimbad ay glingsi ay gawang ayu daul, ay guig daul, wa batang e kaksvn nia siginan ngay nu e taw sis daga.
66016019	Ay arodi at furuan daul nkafud tulu, ay at ngay furuan ayu daul sas fagdaul daga nrasras. Ay Dius namatang gfainum sat mabalyanan fag furuan daul Babilunia kafag taya at bilug Dius at fandotaman at faurianan.
66016020	Ay fagayu furu namin, ay we kalag ya anggan fungsu.
66016021	Ay karak marios kata gang at kabiatan sik bayayung fare, ay ntong siginans banwa sa sangay taw. Ay kafag ngay taw nalong mauri sas Dius aroro at faurianan siginan kafag arak, aroro malimu daul kafag faurianan.
66017001	Ay sanya ginan, kafag fituk tagbarita at ke buba fituk taya, at sadi nkakbang sangku ay glong te, Wainyayo, ay namalag au emu at faurianan sat namatugtug fag mangena, kafag furuan daul at malindug sas ngayuk mamam.
66017002	Ay fagdaul daga at ngay fun natugtug anya, ay siginan at fagfanugtugun, fagayu taw sas daga nlangu kata nu nainum at malangu.
66017003	At Masine fag Falad antayuk sa angku, ay kafag tagbarita nataban angku sas sik talun at yud e taw. Ay nalag au sik mangena gsakay sas sik tagfangagat fag mela maraska. Kafag mela e fituk alfuyu ay safuluk sunge. Ay marirukan sas fagdaul at bilug sik ngay ngayan tagfauri Dius.
66017004	Kafag mangena galanbungan masialungan, ay gadalagan ay gasulmanan tumbaga, ay at mafanud fag ngay gang, ay bulawan. Ay kanya gbitbitan sik taya tumbaga mapnu at fagmauriun, ay at fagnamatugtugun at fagmasuyaun.
66017005	Ay marirukan sit dangasan angas sik masuksukan fag ngayan te, At mabalyanan fag furuan daul Babilunia. Fagayu at namatugtug, ay fagayu ke fagmauriun sas fagdaul daga at mina.
66017006	Ay nalag au kafag mangena nalangu siginan Dius at ngay taw at taguk ay taguk siginan at ngay kinbul aroro gfaning Isus. Ay nu nalag au anya, andulo au daul.
66017007	Ay at tagbarita nalong angku te, Wain am fakaduloun. Gfayamag kwa ro sa emu at masuksukan at masuad sa baliwa kafag mangena ay sa baliwa at sakayan fag tagfangagat fag mela at ke fituk alfuyu ay safuluk sunge.
66017008	Am nalag fag tagfangagat fag mela ebi taguna gleleg, ay katsi nbul wan, ay kanya ban gdog yay kasure siginan at ngabasad wa ngabasad fag lusung, ay nangadasug sas fakaminan. Ay at ngay taw tagbanwan ste swa daga, at yud anriruk at ngayan sat tagleleg fag papil siginan ngay nu kawat daga, kanya kadulo ban nu nalag kafag mela. Aroro ebi taguna gleleg, ay katsi nbul wan, ay gdog yay ban kasure.
66017009	At masine mamatangani. Kafag fituk alfuyu at masuad, fituk buksul kafag mangena at faglunggungan.
66017010	Ay at masuad yangay, fituk fun daul. Kafag fitu at lima nbul wan, ay at sadi gleleg yay, ay at sadi takadasug yay ban. Ay kanya ban nu ndasug wa ban glugo sirut nu gbanwan.
66017011	Kafag tagfangagat fag mela tagleleg ebi taguna ay katsi duan ya. Kanya at fawaluk fun. Kanya kata at fituk fun ay nangadasug ban sas fakaminan.
66017012	Ay am nalag fag safuluk sunge, at masuad safuluk fun ya batang gfunan. Ay dewa katanya e gfon anya fagmabalyananun gfunan kaduge sik buknga way sirut, gasfuan kafag tagfangagat fag mela.
66017013	Kafag safuluk fun sadi way at algan, ay namon at fagmabalyananun gfunan sat tagfangagat fag mela.
66017014	Kanya fag tagfangagat fag mela ay kafag safuluk fun namawayan sas Tupa Riangan, ay dewa katanya Tupa Riangan namabo ban anya aroro Tupa Riangan wan fagayu fagtainan at Fagtainan, ay fagayu fun at Fun. Ay at ngay nauro ay at ngay nafili ay at ngay matuyan tagfaning anya namabo yangay gfasfuan anya.
66017015	Ay tagbarita nalong yangay angku te, Am nalag fag ngay mamam, at namatugtug at faglunggungan, kanya ngayuk gaban taw, ay ngayu wa ngayuk taw, ay ngay furuan ayu daul, ay ngay taw tagsaman at fangaringang.
66017016	Ay am nalag fag safuluk sunge ay kafag tagfangagat fag mela, kanya kauri kafag mangena takamatugtug, ay kanya ban namul fagayu at lanbung ay gubun ban anya malulasan. Ay kanya ban nangon takamatugtug at faknul ay kayu ban at sawad nangirug wan.
66017017	Aroro Dius nafaamatangan kafag safuluk fun laman gfakamulun at algan, siginan nu masadi at amatanganan ay nu gfon sas tagfangagat fag mela at fagmabalayananun gfunan anggan umfasludan Dius at longan.
66017018	Ay am nalag fag mangena at masuad te, kafag mabalyanan fag furuan daul tagfagtainan sas fagayu fun ayu sirut sas fagdaul daga.
66018001	Nu ntabu wan katanya, nalag kyangay sadi yak tagbarita nu gtustus siginans banwa at ke fagmabalyananun daul, ay at aninag nadamlag sas fagdaul daga.
66018002	Ay kanya nauro daul te, Nrasras wan at mabalyanan fag furuan daul Babilunia kanya wan at mauri fag falad at fagbanwanan, ay at mauri fag taw yabi at fagsarirungan, ay at masuya ay at mauri fag ngay manuk tungud at fagafunan.
66018003	Aroro fagayu talun at ngay taw nafaning at fagfanugtugun kata nu nainum sik malangu. Ay fagdaul daga at ngay fun ayu sirut natugtug anya, ay tagfalao sas fagdaul daga anramraman siginan at fagalabianun daul.
66018004	Ay arodi nadungug au sadi yak aringang siginans banwa nu glong te, Ku ngay taw am, ayayui sanya ginan fag furuan, laman diam kataip sat ngay asalanan, ay laman diam gafaurianan kata anya.
66018005	Aroro at asalanan ngayu wa ngayu anggan andasug wan sas banwa, ay Dius namatang at ngay fagmauriun.
66018006	Fafolii sa anya kanya at nafakamulun sa ayu, ay am fasudi dua ginan kata at nafakamulun. Sat fagfasuglatan fag taya fag malangu, foni anya dua ginani kaksvn nia nu malangu.
66018007	Nus nga setaw nu gfauseganan at sadili, faurianani ay fabaluanani yangay anya, aroro kanya glong sat sadili te, Malunggung au kata sik fun mangena, bunkwa fagbubayun, ay kabavn ban kwa kabalu.
66018008	Nu katanya sa ban sik buknga sirut menit, kadasug sa anya at ngay faurianan, fakabulun ay fakabaluun, ay fanlunus ay afuy gfamin anya. Aroro mabalyanan tam Dius tam Fun tagfaurianan anya.
66018009	Ay at ngay fun ste swa daga ebi at tagfanugtug ay tagfaning gugat sat fakaylatun gasfuan anya, gwayway ay kabalu nu nalag at anus siginan at afuy tagirug sanya.
66018010	Kanya fag ngay fun malindug ngayayu aroro kalimu at faurianan at kindasug sa anya, ay glong ban te, Fangulan, fangulan, O tagbia fag furuan daul, o fag mabalyanan fag furuan daul Babilunia. Aroro kaduge sik buknga way sirut ndasug at faurianan sa emu.
66018011	Ay fagayu tagfalao sas fagdaul daga gwayway ay kabalu sa kafag furuan aroro we gbul ya at famaloun.
66018012	At famaloun fag sanbung tumbaga, ay sanbung salapi, ay at mafanud ayu daul fag ngay gang, ay bulawan, ay at mayung fag fangawat lanbung, ay tiba masialungan, ay tiba ganyang, ay tiba maraska, ay fagayu nus nge wain at mabebanglu fag kayu, ay fagayu at awatan pasung, ay fagayu at awatan at mafanud ayu daul kayu, ay sanbung maraska, ay sanbung fiso, ay gang malaksi.
66018013	ay famaebakayuk fag balat kayu, ay tibak famaebakayuk, ay kamangyan, ay lune ay dagat mabebanglu, ay at malangu, ay langis, ay fare ay madudugan fag fare, ay ngay baka, ay ngay tupa, ay ngay kabayu, ay at faguyudan, ay ngay fagsuguan ay tibak taw.
66018014	Kafag ngay tagfalao glong te, Ay fakaylatun ma fia fia katsi duan ya. Fagayu am ramraman ay am fagmasineun nalyam wan, ay we kalag ya.
66018015	Ay at ngay tagfalao takatanya fag ngay famaloun at kinramraman siginan kafag furuan malindug ngayayu, aroro kalimu at faurianan at kindasug sa anya. Kanya gwayway ay kabalu ay glong te,
66018016	Fangulan, fangulan, kanya fag mabalyanan fag furuan daul, ebi tagalanbungan at mayung ay at tagladlayungun ay at maraska fag lanbung, ay gadalagan ay gasulmanan tumbaga ay at mafanud ayu daul fag gang ay bulawan.
66018017	Aroro kaduge way lang sik buknga sirut nu gfamin takayu daul nia fag ngay ramraman. Ay fagayu tagfalao sakayan lino, ay fagayu tagsakay, ay at ngay tagfakamulun sanya, ay fagayu tagfasakay at famaloun sanya, kanya malindug ngayayu.
66018018	Ay nu nalag at anus siginan at afuy tagirug sanya, kanya guro te, We gfasud ya nu mabalyanan kanya fag furuan daul.
66018019	Ay kanya nafasat alfuyu dafug gina gwayway kabalu, ay guro te, Fangulan, fangulan, kanya fag mabalyanan fag furuan daul. Fagayu at ke sakayan lino ankaksvn siginan kafag furuan at ramraman, ay kaduge way lang sik lungud sirut menit, namin wan.
66018020	Useganani am tagsis banwa aroro at kindasug sa anya. Useganani, am Dius at ngay taw, ay at ngay nasugu, ay at ngay taglong, aroro Dius nafaurianan wa anya aroro at nafakamulun sa ayu.
66018021	Ay sik mabalyanan daul fag tagbarita naurug sik gang kadaul sik fanrufa fag gang, ay naukas sasad dagat ay glong te, Kaksvn yay ban nia nu e gukas kanya fag mabalyanan fag furuan daul Babilunia, ay wa ban batang ya e glag.
66018022	Ay wa ban gdog ya kadungug sa emu tagfawang sarado ay tulali ay budyung ay tiba yak famawangun. Ay tagsaful nus nge wain fag fakawatun wa ban gdog ya kalag sa emu. Ay faglubukan fag gang at aringang wa ban gdog ya kadungug sa emu.
66018023	Ay salung at damlag wa ban gdog ya gyamag sa emu. Ay takadadua fag mangama ay mangena at aringang wa ban gdog ya kadungug sa emu. At ngay tagfalao sa emu mabalyanan ayu daul fag ngay taw sas fagdaul daga. Ay am fagmabaraun nadaya fagayu talun at ngay taw.
66018024	Ay anlag sanya fag furuan daul fagayu Dius taglong ay at ngay taw at taguk, ay fagayu at ngay nafabul sas fagdaul daga.
66019001	Sanya ginan nadungug au kata sik ngayu wa ngayuk taw sas banwa at aringang daul nu glong te, Segi tam Dius, Siwa tam Dius fakalangfean ay fagmasineun ay fagmabalyananun.
66019002	Aroro mafanud ay matuyan nu ginsaful taw at asalanan, kanya nafaurianan wan kanya fag mabalyanan fag namatugtug, at fagnamatugtugun at nafasuya fagdaul daga. Dius nafasud kafag furuan daul aroro kanya nafabul at ngay fagsuguan.
66019003	Ay tagsis banwa fag ngay taw gdog yay glong te, Segi tam Dius. At anus siginan anya kaabat wa kaabat kabavn kabavn ban.
66019004	Ay at duak safulu e ufatk fagtainan ay at ufatk tagleleg fag awatan malub ay gseg Dius at malunggung sas faglunggungan, ay glong te, Katanya wa fia. Segi tam Dius.
66019005	Ay siginans faglunggungan e garingang te, Segi tam Dius fagayu am at ngay fagsuguan, am at takalimu anya, dewam ngababa ay ngabat fag taw.
66019006	Ay sanya ginan nadungug au kata sik ngayu wa ngayuk taw at aringang, kata sik tagbia fag liskung nu gfawas, ay kata nu glingsi ayu daul, nu glong te, Segi tam Dius, aroro tam Dius tam Fun at mabalyanan sas fagayu, gfagtainan wan.
66019007	Guseganan ay gfanagsag watam ay gfauseganan anya, aroro ndasug wa Tupa Riangan nu kadadua fag menit, ay at Fabubayan nafalganan wan at sadili.
66019008	Nafalanbungan at mayung ay taganyang ay masine fag lanbung. At mayung fag lanbung at masuad, Dius at ngay taw at masine fag ngay fakamulun.
66019009	Ay at tagbarita nalong angku te, Riruki tuy. Guseganan at nagewanan sas Tupa Riangan at fakdaduaan fag yafun. Ay glong yay angku te, Tuy Dius at matuyan fag ngay longan.
66019010	Ay nlub au sat daga salubangan laman gseg anya, ay kanya nalong angku te, Lagi. Sik fagsuguan kyangay kata emu ay kata am ngay faduksay tagfatuyan te, Gafanud sas Isus. Sai tuas Dius nu gseg o. Nus nga sinu tagfoyung sa baliwas Isus, gfoyung siginan at Masine fag Falad at fagmabalyananun.
66019011	Ay sanya ginan nalag au banwa maluangan. Ay si ku salubangan sik kabayu malaksi. Ay at tagsakay sanya at ngayan te, Mafanud ay Matuyan, ay matuyan nu ginsaful taw at asalanan ay nu gfawayan.
66019012	At mata kata sik afuy gigang, ay sit alfuyu ngayuk sangbo. E marirukan si anya sik ngayan we taw nasaful nu bunway sia way lang.
66019013	Ay kanya galanbungan sik lanbung aba, at kinsurung sas taguk. Ay at ngayan Dius at Longan.
66019014	Ay at ngay famawayan tagsis banwa galo anya, gsakay sas sik malaksi fag ngay kabayu, ay galanbungan masine fag lanbung mayung.
66019015	Siginan aro taguna tagsakay at bibig gduksun sik maruk fag fiso laman namasing fagayu talun at ngay taw. Kanya gfagtainan kafag ngay taw ke famalang sanbung. Ay kanya nansiad at fagturisan wat rawvg, kanya Dius at mabalyanan sas fagayu at faurianan at fandotaman.
66019016	Sat lanbung aba ay sat balangbang e marirukan sik ngayan te, Fagayu fagtainan at Fagtainan, ay fagayu fun at Fun.
66019017	Ay sanya ginan nalag au sik tagbarita malindug sis menit. Ay kanya guro daul sas fagayu manuk tungud taglayug sas kiwang te, Wainyayam. Afuli sas Dius at tagbia fag yafun daul,
66019018	laman kon fun ayu daul at ngay bilug, ay ngay fun tagfawayan at ngay bilug, ay at mabalyanan fag ngay taw at ngay bilug, ay at ngay kabayu at ngay bilug, ay fagayu taw tagsakay at ngay bilug, ay fagayu taw at ngay bilug, dewa fagsuguan ay taw lang, ay at ngababa ay at ngabat fag taw.
66019019	Ay sanya ginan nalag au at tagfangagat fag mela ay at ngay fun ayu daul sas fagdaul daga maful gasfuan at ngay famawayan laman namawayan sat tagsakay sat kabayu, ay anggan sat ngay famawayan.
66019020	Ay at tagfangagat fag mela nagamatan gasfuan at takamuagan fag taglong, kanya at nafakamulun at ngay madulo fag ngay fakatoglagan sat mela at daga salubangan. Siginan at ngay madulo, kanya nadaya at ngay taw at ke tagfangagat fag mela at fakatoglagan, ay at naseg at aninu. Gina gleleg yay, e naukas kanya fag dua sas afuy daul at ke tagigang fag kaysukri.
66019021	Ay tagsakay sas kabayu malaksi nafabul at ngay sawad sas fiso tagsiginan at bibig. Ay fagayu manuk tungud napsug kafag ngay taw at bilug.
66020001	Ay sanya ginan nalag au sik tagbarita natustus siginans banwa, gbitbitan sik salambitan daul, ay sik fanluang sat ngabasad wa ngabasad fag lusung.
66020002	Ay kanya nagamat ule daul, kanya tangaduge wa nu gleleg, at ngayan tiba te, Takamuag ay Satanas. Ay nasiuk anya kaduge sik libuk banwa.
66020003	Ay naukas anya sas lusung ay nadingding ay nafaksvn laman wa kaluang ya, laman wa nanfandaya ya sas fagayu talun at ngay taw, nu dyakmay ntabu wan kafag sik libuk banwa. Nun tabu wan katanya, gdog yay ban gfalfas sik kadugayan sirut.
66020004	Ay sanya ginan nalag au sik ngay faglunggungan, ay malunggung sanya at ke fagmabalyananun ginsaful taw at asalanan. Nalag kyangay at ngay nalifungan at alfuyu at ngay falad, at kinbul aroro gfoyung sa baliwas Isus ay Dius at longan. Kanya at yud naseg tagfangagat fag mela ay at aninu, ay at yud naylat at fakatoglagan sit dangasan angas ay man nga sit daluap. Kanya nadog yay naleleg ay gfagtainan gasfuan Fagtayukan kaduge sik libuk banwa.
66020005	Kanya fag ngay taw at naguna tiba gdog gleleg. At sawad at ngay kinbul ya nadog naleleg yakmay ntabu wan kafag sik libuk banwa.
66020006	Guseganan ay masine kafag ngay taw at naguna tiba nu gdog gleleg. Ay faduak fakabulun we fagmabalyananun ya sanya fag ngay taw, nu bunway kanya ban Dius ay Fagtayukan at ngay tagfon fanggalangun, ay gfasfuan anya gfagtainan kaduge sik libuk banwa.
66020007	Ay nu ntabu wan kafag sik libuk banwa, e gfalfas ban Satanas siginan at fagmaubunganan,
66020008	ay gduksun laman nandaya fagayu talun at ngay taw, sas ufatk fugungan daga, at masuad Gog ay Magog, laman gfaful anya laman namalganan namawayan. Kafag ngay taw at kayuan katas lagnas stigyangan dagat.
66020009	Ay kanya grapyagan glao sas fagdaul daga ay naligung Dius at ngay taw at fagbanwanan ay at mesug fag furuan daul. Ay afuy ntong siginans banwa ay nafamin anya.
66020010	Ay Satanas at nadaya kafag ngay taw, e naukas anya sas afuy daul ay kaysukri, sat fagukasan tagfangagat fag mela ay at takamuagan fag taglong. Ay kanya gasfuan gafaurianan fagayu menit ay fagayu yabi ay kabavn kabavn ban.
66020011	Ay sanya ginan nalag au sik faglunggungan daul malaksi ay at malunggung sanya. Daga ay kiwang nalyam wan siginan anya, ay wa gdog ya kalag.
66020012	Ay nalag au at ngay kinbul, dewa at ngabat ay at ngababa nu malindug sis salubangan faglunggugan. Ay at ngay papil nlunggab. Ay sadi yak papil at kinlunggab, kanya at papil fagrirukan at ngay ke leleg ban. Ay e ginsaful kafag ngay kinbul at fakamulun te, O masine ay o mauri, gfaning at marirukan sa sangay papil.
66020013	Ay dagat nafasure at ngay kinbul tagsanya. Ay Fakabulun ay at ngay Kinbul at Talun nafasure at ngay kinbul sanya. Ay e nainsaful kafag ngay taw at fakamulun te, O masine ay o mauri.
66020014	Ay e naukas yangay sanya ginan Fakabulun ay Kinbul at Talun sas afuy daul. Kanya fag afuy daul at faduak fakabulun.
66020015	Ay nus nga sinu fag taw at yud marirukan at ngayan sas Tagleleg fag Papil, e mukas yangay anya sas afuy daul.
66021001	Ay sanya ginan nalag au sik bagu fag banwa ay bagu fag daga. Nalyam wan at dan fag banwa ay at dan fag daga, ay we dagat ya.
66021002	Ay nalag au kafag masine fag furuan daul at bagu fag Erusalem nu kadaga siginans banwa siginans Dius, mafalganan kata sik fabubayan nu namablang at fainduganan.
66021003	Ay nadungug au sik aringang daul siginans faglunggungan nu glong te, Damai, katsi Dius at fagbanwanan siwa sa ngay taw. Dius gfadgaloan kafag ngay taw. Ay kafag ngay taw ban Dius at furuan, ay Dius ban kafag ngay taw at faudgufudan, ay kanya ban kafag ngay taw at Dius.
66021004	Ay Dius garus wan kafag ngay taw at liasun. We fakabulun ya, ay we fakabaluun ya, ay we fagwaywayun ya, ay we fakasaitun ya, aroro nalyam wan at dan fagayu nus nge wain.
66021005	Ay sanya ginan at malunggung sis faglunggungan glong te, Damai, gfabagu au fagayu nus nge wain. Ay kanya glong angku te, Riruki tuy, aroro tuy fag ngay longan mafanud ay matuyan.
66021006	Ay kanya glong yay angku te, Anfakamulun wan. Au wan taguna ay tagguyan, ay at fakasigadan ay at fakatabuan. Sas nus nga sinu takadanum gfainum au yud e bayad siginans bulbug mamam tagfon leleg.
66021007	Nus nga sinu at nababo, magbilug ban at ngay takatanya. Ay au ban fia kanya at Dius ay kanya wa ban fia ku unga.
66021008	Ay at ngay tagfangalimu, ay at ngay yud gafanud, ay at ngay mauri wa mauri, ay at ngay takamabul taw, ay at ngay tagfanugtug, ay at ngay mabara, ay at ngay tagseg yud matuyan fag ngay fagsegan, ay fagayu takamuag, kanya fagayu at fakadasugan ban sas afuy daul tagigang fag kaysukri. Kanya at faduak fakabulun.
66021009	Ay at fituk tagbarita ebi at ke ba taya mapnu fituk tagguyan fag faurianan, at sadi nkakbang sangku ay glong te, Wainyayo. Namalag au emu Tupa Riangan at bubay.
66021010	Ay at Masine fag Falad antayuk sa angku, ay at tagbarita nabuba angku sas sik tangabat daul fag fungsu, ay nafalag angku at masine fag furuan daul Erusalem nu kadaga siginans banwa, siginans Dius.
66021011	At furuan ganinag siginan Dius at fagmasineun, ay at yamag kata sik mesug fag gang, kata sik mayamag fag gang mameloan.
66021012	Kanya maaladan ngabat, at ke labi duak sakbawan, galay si sik sakbawan e gulit sik tagbarita, ay marirukan sisa ngay sakbawan taw Israel at labi duak sugfun at ngayan.
66021013	Tuluk sakbawan sas fakamenitan baliwa, ay tuluk sakbawan sas fakayabian baliwa, ay tuluk sakbawan sis mesa indulungan.
66021014	Ay at furuan alad e labi duak fagtungkudan gang, ay sanya fag ngay gang marirukan Tupa Riangan at labi duak nasugu at ngayan.
66021015	Ay tagfakamatoan angku fag tagbarita e buba sik famasud fag sanbung tumbaga, laman namasud furuan daul ay at ngay sakbawan ay at ngay alad.
66021016	Gsud gsud at furuan daul at ufatk tigyangan at kaabaan. At kaabaan ay at kadaulan gsudsudan way lang. At tagbarita nafasud at furuan daul at famasud, 1,200,000k dufa. Gsud way gsud at kaabaan ay at kadaulan ay at kaabatan.
66021017	Ay at tagbarita nafasud yangay at alad, 144k siu at kadamvlan. At tagbarita nanfasud kata taw nu gfasud.
66021018	At fangalad, gang mameloan. At fangawat at furuan tanan way lang sanbung tumbaga, mayamag katas bubug.
66021019	At furuan at alad at fagtungkudan nfasine fagayu mafanud fag ngay gang. At fasadi, sik gang mameloan. At fadua, sik gang ganyang mafayasan. At fatulu, sik gang gradraskaun mafayasan. At faufat, sik gang melo mafayasan.
66021020	At falima, sik gang maraska gladlaksiun madalusan. At faunum, sik gang maraska madalusan. At fafitu, sik gang gakalaksiun mafayasan. At fawalu, sik gang melo gakanyangun mafayasan. At fasiam, sik gang melo galaksiun mafayasan. At fasafulu, sik gang melo gakamalayungun mafayasan. At falabi sadi, sik gang gakaraskaun mafayasan. At falabi dua, sik gang maubian mafayasan.
66021021	Ay mesa at labi duak sakbawan at fangawat sadik bulawan ay at furuan at dalan tanan wa sanbung tumbaga, mayamag katas bubug.
66021022	Ay kwe nalag Dius at tagbia fag bale sanya fag furuan, aroro sas fagdaul furuan wan at taw nu gseg Dius tam Fun at mabalyanan sas fagayu, ay Tupa Riangan.
66021023	Ay at furuan wa gayudan ya menit ay magdanun nu gyamag sa anya, aroro Dius wan at fagmasineun tagyamag sanya, ay at salung Tupa Riangan wan.
66021024	Fagayu talun at ngay taw glo ban sat yamag, ay at ngay fun ayu daul sas fagdaul daga namuba sanya at fagmaramramanun.
66021025	At furuan at ngay sakbawan wa batang ya madingdingan fagngabak menit, aroro sanya we yabi ya.
66021026	Fagayu talun at ngay taw ban gfadasug sanya at fagmasineun ay at fagmaramramanun.
66021027	Ay wa ban e gsakbo ya sanya nus nge wain at masuya, ay nus nga sinu fag taw tagfakamulun at mapla wa mapla, ay at ngay takamuag. Tagsakbo ban sanya kayu way lang ban at ke ngayan at marirukan sas Tupa Riangan at papil fagrirukan at ngay ke leleg ban.
66022001	Sanya ginan at tagbarita nafalag angku sik tagfon leleg fag liskung, malio mandi, gbulbugan siginans Dius ay Tupa Riangan at faglunggungan.
66022002	Ay gfamilugan sas wabilug furuan daul at dalan. Gsumbalian liskung tagfon leleg fag fun kayu. Kanya labi dua ginan grawvg sik banwa, sayginan kayu magdanun. Ay kanya at ngay don tagfafia fagayu talun at ngay taw at fakasaitun.
66022003	We kalag ya sanya nus nge wain Dius at fakauriun. Ay sanya wan Dius ay Tupa Riangan at faglunggungan, ay at ngay fagsuguan nanseg anya.
66022004	Ay at ngay fagsuguan lumag wa ban Dius at mata. Ay Dius at ngayan marirukan ban sit ngay dangasan angas.
66022005	Ay we yabi ya, ay wa gayudan ya salung ay menit at yamag, aroro Dius tam Fun, kanya wa ban kafag ngay fagsuguan at yamag. Ay kanya fagayu gfagtainan kabavn kabavn ban.
66022006	Ay at tagbarita glong angku te, Tuy fag ngay longan mafanud ay matuyan. Ay tam Fun, Dius at tagfon at Masine fag Falad sat ngay taglong, kanya nasugu at tagbarita sat ngay fagsuguan laman gfasure sa anya at ngay tagakadasugun ban.
66022007	Amatangani, gakadasugun kwan. Guseganan nus nga sinu fag taw tagfaning tua at foyungan at kinriruk ste fag papil.
66022008	Au wan Uan. Ay nadungug au ay nalag au kanya fagayu. Ay nu nadungug au ay nu nalag au, nlub au laman gseg sas salubangan tagbarita at nafalag angku.
66022009	Ay kanya nalong angku te, Lagi, sik fagsuguan kyangay kata emu, ay Dius at ngay taglong, am ngay faduksay, ay fagayu tagfaning at ngay longan ste fag papil.
66022010	Ay kanya nalong yay angku te, Lag gsuksuk ste fag papil at ngay foyungan, aroro munakbang wan at buknga nu kadasug tuy fagayu.
66022011	Nus nga sinu tagfakamulun at mauri, fataglayuni sat fagmauriun. Ay at masuya, fataglayuni sat fagmasuyaun. Ay tagfakamulun sat masine, fataglayuni sat masine. Ay at masine fag taw, fataglayuni nu masine.
66022012	Amatangani, gakadasugun kwan. Gbuba au ku famonun laman gfon sas galay sadik taw kata at nafakamulun.
66022013	Au wan taguna ay tagguyan, ay at fakasigadan ay at fakatabuan.
66022014	Guseganan at ngay taw at tagbakbak gugat at ngay lanbung, laman mananakbo sas sakbawan furuan daul ay nangon at tagfon leleg fag fun kayu at rawvg.
66022015	Ay fagayu tagfakamulun at mauri ay at ngay mabara, ay at ngay tagfanugtug, ay at ngay takamabul taw, ay at ngay tagseg yud matuyan fag ngay fagsegan, ay fagayu takamuag, dewa sit longan ay sit fakamulun, takatanya ban fagayu kafamato wan sas day furuan.
66022016	Au wan Isus at nasugu ku tagbarita laman gfatuyan sa ayu sa sangay furuan. Au wan Dabid at sugfun, ay at masulo fag tagurabas.
66022017	At Masine fag Falad ay Tupa Riangan at bubay glong te, Wainyayo. Ay fagayu at nadungug tuy at masine nu glong yangay te, Wainyayo. Ay nus nga sinu takadanum, akbangi ay nus nga sinu takaylat, buli at yud e famayad fag mamam tagfon leleg.
66022018	Au wan Uan, gfararang au sas nus nga sinu tagdungug at foyungan at kinriruk ste fag papil te, Nus nga sinu at nafamut ste fag papil at foyungan, Dius ban gfamut sa anya at ngay faurianan at kinriruk ste fag papil.
66022019	Ay nus nga sinu fag taw at nabuin at foyungan kata at kinriruk ste fag papil, Dius ban gbul yangay siginan anya at ekwan siginan at tagfon leleg fag fun kayu at rawvg, ay at afud siginan at masine fag furuan daul, kata at longan ste fag papil.
66022020	At tagfatuyan ste fagayu glong te, Sabv wa ngaro fia. Gakadasugun kwan. Anud ngaro fia, Adasugi wa fia, em Fun Isus.
66022021	Sumawa nangus Dius at ngay taw tam Fun Isus at fagmagalangun.
