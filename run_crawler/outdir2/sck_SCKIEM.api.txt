40001001	अब्राहम कर खन्दान दाऊद कर खन्दान यीशु मसीह कर खन्दान, ई नियर आहे।
40001002	अब्राहम से इसहाक जनमलक, इसहाक से याकूब, याकूब से यहूदा आउर उकरे भाईमन जनमलंय,
40001003	यहूदा से फारेस आउर जोरह जनमलक। ईमन कर माय तामार रहे। फारेस से हिस्रोन जनमलक, आउर हिस्रोन से एराम जनमलक।
40001004	एराम से अम्‍मीनादाब जनमलक, अम्‍मीनादाब से नहशोन, आउर नहशोन से सलमोन जनमलक।
40001005	सलमोन आउर राहब से बोअज जनमलक, ईमन कर माय तामार रहे। बोअज आउर रुत से ओबेद, आउर ओबेद से यिशै जनमलक।
40001006	यिशै से दाऊद राजा जनमलक। दाऊद से सुलेमान जनमलक, सुलेमान कर माय बेतसेबा जे आगे उरियाह कर आउराइत रहे।
40001007	सुलेमान से रहबाम जनमलक, रहबाम से अबियाह, आउर अबियाह से आशा जनमलक।
40001008	आशा से यहोशापत जनमलक, यहोशापत से योराम, आउर योराम से उजियाह जनमलक।
40001009	उजियाह से योताम जनमलक, योताम से आहज, आउर आहज से हिजीकियाह जनमलक।
40001010	हिजीकियाह से मनश्‍शे जनमलक, मनश्‍शे से आमोन, आउर आमोन से योशियाह जनमलक।
40001011	आउर बन्‍धुवाइ होइके बेबीलोन देश जायक बेरा में योशियाह से यकून्‍याह आउर उकर भाईमन जनमलंय।
40001012	आउर बन्‍धुवाइ होइके बेबीलोन पोंहचेक कर पाछे यकून्‍याह से शालतिएल जनमलक आउर शालतिएल से जरुबाबेल जनमलक।
40001013	जरुबाबेल से अबीहूद जनमलक, अबीहूद से इलियाकीम, आउर इलियाकीम से आजोर जनमलक।
40001014	आजोर से सदोक जनमलक, सदोक से आखीम, आउर आखीम से इलीहूद जनमलक।
40001015	इलीहूद से इलियाजार जनमलक, इलियाजार से मत्तान, आउर मत्तान से याकूब जनमलक।
40001016	आउर याकूब से यूसुफ जनमलक, जे मरियम कर दुल्‍हा रहे, आउर मरियम से यीशु जनमलक, जे मसीह कहलायल।
40001017	ई नियर अब्राहम से दाऊद तलुक जम्‍मा चौदह पिड़ही, आउर दाऊद से बेबीलोन देश बन्‍धुवाइ जायक तलुक चौदह पिड़ही, आउर बेबीलोन जायक से मसीह तलुक चौदह पिड़ही होलक।
40001018	यीशु मसीह कर जनम ई नियर होलक। जब उकर माय मरियम कर लोटा-पानी यूसुफ कर संगे होलक, तो उमन कर एक-डिसना होवेक आगहे, उ पबितर आतमा बट से आशापति पावल गेलक।
40001019	तो उकर दुल्‍हा यूसुफ, जे धरमी रहे, आउर मरियम कर बदनाम करेक नी खोजत रहे, उ उके चुपहे से छोइड़ देवेक कर बिचार करलक।
40001020	जे बेरा उ ई बात कर सोंच में रहे, तो प्रभु कर सरग दूत उके सपना में दिसतार देलक आउर कहेक लागलक, “हे यूसुफ दाऊद कर खन्दान, तोय आपन आउराइत मरियम के तोर हिंया लेइ आनेक से मइत डराव, कालेकि जे उकर कोंख में आहे, उ ईश्‍वर कर पबितर आतमा बट से आहे।
40001021	उ बेटा के जनम देवी आउर तोय उकर नाम यीशु रखबे, कालेकि उ आपन आबदिनमन के उमन कर पाप से उद्धार करी।”
40001022	ई सोब एहे ले होलक कि जे बचन प्रभु गो आगमबक्ता बट से कइह रहे, उ पूरा होक कि,
40001023	“देखा, एगो कुवांरी आशापति होवी आउर एगो बेटा के जनम देवी, आउर उकर नाम ‘इम्‍मानुएल’ राखल जाइ, जेकर माने हेके, ‘ईश्‍वर हमरे कर संग।’”
40001024	तले यूसुफ नीन्‍द से जाइग के प्रभु कर दूत कर हुकूम मोताबिक आपन आउराइत के आपने हिंया लेइ आनलक।
40001025	आउर जब तलुक मरियम बेटा के जनम नी देइ रहे, तब तलुक उमनकर एके डिसना नी होलक। आउर उ उकर नाम यीशु राखलक।
40002001	उ बेरा यहूदिया राईज कर राजा हेरोदेस रहे। से परिया में बैतुलहम गांव में यीशु कर जनम होलक। आउर पूरबे राइज से कयगो ज्ञानीमन यरुशलेम में आयके पुछेक लागलंय कि,
40002002	“यहूदीमन कर राजा जेकर जनम होइ हे, कहां आहे? कालेकि हमरे पूरबे बटे उकर तइरगन देखली आउर उके गोड़ लगेक ले आयही।”
40002003	ई सुइन के राजा हेरोदेस आउर यरुशलेम कर सउब आबदिनमन घबरय गेलंय।
40002004	हेरोदेस सउब मुख्‍य-पुरोहित मन के आउर धरम-शिकक्षकमन के जमा कइर के उमन से पुछलक कि, “मसीह कर जनम कोन ठिन होवेक चाही?”
40002005	उमन उके जबाब देलंय कि, “यहूदिया राईज कर बैतुलहम गांव में। कालेकि आगमबक्ता गो ई लिखहे:
40002006	हे बैतुलहम तोय जे यहूदिया राईज में आहिस: तोय कोनो लेखे यहूदिया कर शहरमन में केकरो से छोट नखीस। कालेकि तोर में से एकझन राजा जनम लेवी, जे मोर परजा इस्राएल कर चरवाहा होवी।”
40002007	तले हेरोदेस ज्ञानीमन के चुपहे से बोलाय के उमन से पुछा-पुछि कइर के पता लगालक कि तइरगन सुप्‍पट कोन बेरा उमनके दिसतार देइ रहे।
40002008	ई जाइनके उ उमनके बैतुलहम भेइज के कहलक कि, “जाय के उ छाउवा कर बारे में सुप्‍पट-सुप्‍पट पता लगावा, आउर जे बेरा उ मिल जाइ तो मोके बताबा, जेकि मोय हों जाय के उके गोड़ लगबु।”
40002009	ज्ञानीमन राजा कर बात सुइन के चइल गेलंय। जे तइरगन पूरब में दिसतार देइ रहे उ उमन कर आगे-आगे गेलक। आउर जेठिन उ बालक रहे, उ ठांव कर उपरे पुइग के खड़ाय गेलक।
40002010	उ तइरगन के देइख के उमन अनाइत रिझलंय।
40002011	उ घर में पुइग के उ बालक-छाउवा के उकर माय मरियम कर संगे देखलंय, आउर ठिहनय के उके गोड़ लागलंय, आउर आपन-आपन थैला खोइल के उके सोना, आउर लोहबान आउर गन्‍धरस कर भेंट चढ़ालंय।
40002012	आउर सपना में ई चेताउनी पायके कि हेरोदेस बटे आउरे न जाबा, उमन दोसर डहर से आपन देश में चइल गेलंय।
40002013	ज्ञानीमन कर चइल जायक कर पाछे प्रभु कर एगो सरग दूत सपना में यूसुफ के दिसतार देइ के कहलक, “उठ, बालक-छाउवा आउर उकर माय के लेइ के मिसर देश में भाइग जा, आउर जब तलुक मोय नी कहबु, तब तलुक हुंवांय रहबा, कालेकि हेरोदेस ई बालक-छाउवा के मारुवायक ले खोजेक वाला आहे।”
40002014	उ राइते हे के उइठ के बालक-छाउवा आउर उकर माय के लेइके मिसर देश में चइल गेलक।
40002015	आउर हेरोदेस कर मोरेक तलुक हुंवांय रहंय। इकरले उ बचन जे प्रभु कर आगमबक्ता से कहल रहे पूरा होलक कि, “मोय आपन बेटा के मिसर से बोलालो।”
40002016	जे बेरा हेरोदेस ई देखलक कि, ज्ञानीमन उके धोखा देलंय, तले उ गोसा से भइर गेलक। आउर ज्ञानीमन से जानेक कर मोताबिक, आबदिनमन के बैतुलहम भेइज के ओरे-परे कर गांवमन कर सउब छोंड़ा छाउवा मनके जे दुइ बछर कर चाहे उकर से छोट रहंय, मारुवाय देलक।
40002017	ई नियर जे बचन यिरमयाह आगमबक्ता कइह रहे, उ पूरा होलक कि,
40002018	“रामाह में एगो शबद सुनाय देलक, कान्‍देक आउर अनाइत बिलखेक कर शबद। रहील आपन छाउवामन लगिन कान्‍दाथे, आउर चुपहे रहेक नी चहाथे, कालेकि एखन उकर छाउवामन नाइखंय।”
40002019	हेरोदेस कर मोरेक कर पाछे, प्रभु कर दूत मिसर में यूसुफ के सपना में दिसतार देइके कहलक,
40002020	“बालक आउर उकर माय के लेइके इस्राएल कर देश में जा, कालेकि जे बालक कर जिऊ लेवेक खोजत रहे, उ मोइर गेलक।”
40002021	तले उ उठलक, आउर बालक आउर उकर माय के संगे लेइके इस्राएल देश में चइल आलंय।
40002022	पहें अरखिलूस आपन बाप हेरोदेस कर जगह यहूदिया उपरे राइज कराथे। ई सुइन के यूसुफ हुंवा जायक से डरालक। आउर सपना में चेताउनी पायके गलील राईज में चइल गेलंय।
40002023	आउर नासरत नाम शहर में जाय बसलंय, जेकर से आगमबक्तामन कर ई कहल बचन पूरा होक कि “उ नासरी कहलाइ।”
40003001	उ दिनमन में जोहन बपतिस्‍मा देवेक वाला आयके यहूदिया कर सुन-सान ठांव में प्रचार करेक लागलक कि,
40003002	“आपन पाप से मन घुरावा, कालेकि सरग कर राइज भिरे आयजाहे।”
40003003	ई ओहे हेके जेकर चरचा यशायाह आगमबक्ता से होइ रहे कि, “सुन-सान ठांव में एगो हकांयक वाला कर शबद सुनाइ, कि ‘प्रभु कर डहर तेयार करा आउर उकर डहर सीधा करा।’”
40003004	जोहन ऊंट कर केंस कर लुगा पिन्‍धत रहे, आउर आपन डांड़ा में चमड़ा कर कसना-बन्‍धत रहे, आउर उकर खायक फाफा-फइनगा आउर जंगल कर माउध रस रहे।
40003005	तले यरुशलेम आउर समुचा यहूदिया कर, आउर जरदन कर ओरे-पारे कर समुचा देश कर आबदिनमन उकर भिरे निकाइल आलंय।
40003006	आउर आपन-आपन पाप मनके माइन के जरदन नदी में उकर से बपतिस्‍मा लेलंय।
40003007	जे बेरा उ ढेइर फरिसीमन आउर सदूकी मनके बपतिस्‍मा कर लगिन उकर ठिन आवेक देखलक, तो उ कहलक कि, “हे जाहरीला सांप कर छाउवामन! तोहरेमन के केहर चेतालक, कि आवेक वाला खींस से भागा?
40003008	सेले मन घुरावा, आउर उचित फार लाना।
40003009	आउर तोहरे आपने आपने मन में ई न सोचा, कि ‘हमरे कर बाप अब्राहम हेके’। कालेकि मोय तोहरे से कहाथों कि ई ढोंग्‍गामन से हों, ईश्‍वर अब्राहम ले छाउवा सिरजायक सकेल।
40003010	आउर एखन टांगा गाछ कर जाइड़ में राखल जायहे, एहे ले जे-जे गाछ बेस नी फारेल, उके काइट के आइग में फेइक देवल जाइ।
40003011	मोय तो पानी से तोहरेमन के मन घुरायक कर बपतिस्‍मा देवाथों। कालेकि जे मोर पाछे एकझन आवेक वाला आहे, उ मोर से बागरा सवंगिया आहे। मोय तो उकर जूता के उठायक ले जोग्‍य हों नखों। उ तोहरे के पबितर आतमा आउर आइग से बपतिस्‍मा देवी।
40003012	सूप उकर हांथ में आहे, आउर उ आपन खरियान के बेस से साफा करी, आउर आपने गोहोम के गोला में जमा करी। पहें जे आइग कहियो नी नीझी से आइग में उ भूसा के पोड़ाय देवी।”
40003013	उ बेरा यीशु गलील से जरदन कर किनारे जोहन ठिन उकर से बपतिस्‍मा लेवेक आलक।
40003014	पहें जोहन ई कइह के उके रोकेक लागलक कि, “मोके तोरे हांथ से बपतिस्‍मा लेवेक कर दरकार आहे। आउर तोय मोर भिरे आयहीस?”
40003015	यीशु उके ई जबाब देलक कि, “एखन तो एसने हे होवेक दे, कालेकि हमरे के ई नियर से सउब धरमिकता के पूरा करेक उचित हेके।” तले जोहन यीशु कर बातके माइन लेलक।
40003016	आउर यीशु बपतिस्‍मा लेइके तुरथे पानी में से उपरे आलक। आउर देखा, उकर ले आकाश खुइल गेलक। आउर उ ईश्‍वर कर आतमा के कबूतर नियर उतरेक आउर आपन उपरे बइठेक देखलक।
40003017	आउर देखा, ई आकाश से बाणी होलक, कि “ई मोर दुलार बेटा हेके, जेकर से मोय अनाइत खुशी आहों।”
40004001	तले उ बेरा पबितर आतमा यीशु के सुन-सान ठांव में लेइ गेलक जे कि शयतान से उकर परिकक्षा होक।
40004002	उ चालीस दिन आउर चालीस राइत, उपासे रहे। आखिर में उके भूख लागलक।
40004003	तले परखेक वाला भिरे आयके उकर से कहलक, “अगर तोय ईश्‍वर कर बेटा हेकिस, तो कइह दे कि, ई ढोंग्‍गामन रोटी बाइन जावोक।”
40004004	यीशु जबाब देलक, “पबितर-ग्रन्‍थ में लिखल आहे कि, ‘आबदिन रोटी से एकला हे जीते नी रहबंय, कालेकि ईश्‍वर कर मुंह कर हर एक बचन से जीते रहबंय।’”
40004005	तले इबलिश यीशु के पबितर शहर में लेइ गेलक, आउर मन्‍दिर कर टुप्‍पा में खड़ा करलक।
40004006	आउर उकर से कहलक, “अगर तोय ईश्‍वर कर बेटा हेकिस, तो तोय आपने के नीचे गिराय दे। कालेकि पबितर-ग्रन्‍थ में लिखल आहे, कि उ तोर बारे में आपन सरग दूत के हुकूम देवी, आउर तोके हाथों हांथ हाथलंय लेवी, जे कि एसेन न होक कि तोर गोड़ में ढोंग्‍गा से ठेस लगोक।”
40004007	यीशु उकर से कहलक, “ई हों पबितर-ग्रन्‍थ में लिखल आहे, कि तोय आपने प्रभु ईश्‍वर कर परिकक्षा न कर।”
40004008	आउरे इबलिश उके एगो अनाइत ऊंचा पहाड़ उपरे लेइ गेलक। आउर समुचा धरती कर राइज के आउर उकर सुन्दर महिमा के देखायके
40004009	उकर से कहलक, कि “अगर तोय मोके गिर के गोड़ लगबे, तो मोय ई सउब के तोरले देइ देबू।”
40004010	तले यीशु उके जबाब देलक, “हे इबलिश! दूर होइ जा, कालेकि पबितर-ग्रन्‍थ में लिखल आहे कि, तोय प्रभु आपने ईश्‍वर के गोड़ लग, आउर उकरे एकला सेवा कर।”
40004011	तले इबलिश उकर भिरे से भाइग गेलक, आउर देखा, सरग दूतमन आयके उकर सेवा करेक लागलंय।
40004012	यीशु ई सुनलक कि जोहन के धइर के जेहेल में लगालंय, तले उ गलील राईज चइल गेलक।
40004013	गलील जाय के उ नासरत छोइड़ के कफरनहुम शहर में रहेक लागलक। उ शहर गलील झील कर किनार जबूलून आउर नपताली कर राईज में आहे।
40004014	ई नियर यशायाह आगमबक्ता से कहल रहे, पूरा होक
40004015	कि, जबूलून आउर नपताली कर राईज, झील कर डहर, जरदन नदी कर उपार, परजाइतमन कर गलील।
40004016	जे आबदिनमन अन्‍धार में बाइठ रहंय, उमन बड़का इन्‍जोत देखलंय, आउर जे मरन कर राईज आउर छांईह में बाइठ रहंय, उमनकर उपरे इन्‍जोत चमकलक।
40004017	उ बेरा से यीशु ई कइह के प्रचार शुरु करेक लागलक कि, “पाप से मन घुरावा, कालेकि सरग कर राइज भिरे आयहे।”
40004018	यीशु गलील झील कर किनारे भुलते दुइ भाईमन के देखलक। उमन कर नाम शिमोन (जे पतरस कहलायल) आउर उकर भाई अन्‍द्रियास, उमन झील में जाल फेकत रहंय, कालेकि उमन मछुवा रहंय।
40004019	आउर यीशु उमन से कहलक, “मोर पाछे होइ लेवा, मोय तोहरेमन के आबदिनमन के मोर चेला बनायक मछुवा बनाबु।”
40004020	उमन तुरथे जाल छोइड़ के उकर पाछे होइ लेलंय।
40004021	आउर हुंवा से आगे जाय के, यीशु गो आउरे दुइ भाईमन के माने जब्‍दी कर बेटा याकूब आउर उकर भाई जोहन के देखलक, उमन आपन बाप कर संग डोंगा उपरे जाल मनके टांसत रहंय। उमनके हों बोलालक।
40004022	उमन तुरथे डोंगा आउर आपन बापके छोइड़ के उकर पाछे होइ लेलंय।
40004023	आउर यीशु समुचा गलील में भुलते उमन कर आराधना-घर मन में उपदेश देते आउर ईश्‍वर कर राइज कर सुसमाचार प्रचार करते आउर आबदिनमनकर किसिम-किसिम कर बेमार आउर कमजोड़ी के दूर करते रहे।
40004024	आउर समुचा सीरिया में उकर नाम फाइल गेलक। आबदिनमन किसिम-किसिम कर बेमार मन आउर दुःख में जकड़ल रहंय, आउर जेकर में दुष्ट आतमा रहे, आउर मिरगी, एक-अंगिया बेमार मनके उकर भिरे लानलंय। आउर यीशु उमनके बेस करलक।
40004025	आउर गलील, आउर दस गांव कर शहर, आउर यरुशलेम, आउर यहूदिया से, आउर जरदन उ-पखारी से, भीड़ कर भीड़ उकर पाछे होइ लेलंय।
40005001	ई भीड़ के देइख के यीशु पहाड़ उपरे गेलक। आउर जे बेरा उ बाइठ गेलक तो उकर चेलामन उकर भिरे आलंय,
40005002	आउर उमनके ई उपदेश देवेक लागलक।
40005003	“धन्‍य आहंय उमन, जे आतमा में गरीब आहंय, कालेकि सरग कर राइज ओहे मन कर हेके।
40005004	धन्‍य आहंय उमन, जे शोक करेन, कालेकि उमन शान्‍ति पाबंय।
40005005	धन्‍य आहंय उ मने, जे मन कर मन नरम आहे, कालेकि उमन धरती कर अधिकारी होबंय।
40005006	धन्‍य आहंय उमन, जे धरमिकता कर भूखल आउर पियासल आहंय, कालेकि उमनके सन्‍तोक करल जाइ।
40005007	धन्‍य आहंय उमन, जे दयालु आहंय, कालेकि उमन कर उपरे दया करल जाइ।
40005008	धन्‍य आहंय उमन, जेमन कर मन साफा आहे, कालेकि उमन ईश्‍वर के देखबंय।
40005009	धन्‍य आहंय उमन, जे मेल करेना, कालेकि उमन ईश्‍वर कर बेटा कहाबंय।
40005010	धन्‍य आहंय उमन, जे धरमिकता कर लगिन सताल जायन, कालेकि सरग कर राइज ओहे मन कर हेके।
40005011	“धन्‍य आहा तोहरे, जे बेरा आबदिनमन मोर लगिन तोहरे के निन्‍दा करेना, आउर सतायन आउर झूठ कइह कइह के तोहरे कर बिरोध में सउब किसिम कर बेस बेकार बात कहेना।
40005012	आनन्‍द आउर खुशी होबा, कालेकि तोहरे लगिन सरग में बड़का ईनाम आहे, आउर आगे परिया कर जे आगमबक्तामन रहंय, उमनके हों एहे नियर सताय रहंय।”
40005013	“तोहरे धरती कर नोन हेका। कालेकि अगर नोन कर सवाद बिगाईड़ जाइ तो उ आउर का चीज से सवाद करल जाइ? आउर उ कोनो काम कर नहीं एकला उके बाहरे फेकल जाइ आउर आबदिनमनकर गोड़ तरे रौंदाल जाइ।
40005014	“तोहरे धरती कर इन्‍जोत हेका। जे शहर पहाड़ उपरे बसल आहे, उ लुकेक नी पारी।
40005015	आबदिनमन दिया दाइग के दाउरा कर नीचे नहीं, पहें दिया-खुटी कर उपरे रखेना। तले उकर से घर कर सउब आबदिनमन के इन्‍जोत पोंहचेल।
40005016	ओहे नियर तोहरे कर इन्‍जोत आबदिनमन कर भिरे चमकोक, जे कि उमन तोहरे कर भलाई काम मनके देइख के, तोहरे कर बाप कर जे सरग में आहे, बड़ाइ करबंय।”
40005017	“ई न सोचा, कि मोय ब्‍यवस्‍था-नियम के मेटायक आयहों आउर न आगमबक्तामन कर किताब के नास करेक, पहें पूरा करेक आयहों। मेटायक ले नहीं, पहें पूरा करेक आयहों।
40005018	कालेकि मोय तोहरे से सच्‍चे कहाथों, कि जब तलुक आकाश आउर धरती टाइल नी जाइ, आउर जब तलुक ब्‍यवस्‍था-नियम पूरा नी होवी, तब तलुक ई ब्‍यवस्‍था-नियम से एगो चिन्‍हा चाहे, एगो बिंद हों बेगर पूरा होले नी टली।
40005019	ई-लगिन कि जे केहो ई छोटे से छोट हुकूममन के कोनो एगो के तोड़ी, आउर ओसने हे आबदिनमन के सिखाइ, सरग राइज में उ सउब से छोट कहाइ। पहें जे केहो उ हुकूममन के पालन करी आउर उके सिखाइ, उ सरग राइज में महान कहाइ।
40005020	कालेकि मोय तोहरे से कहाथों कि अगर धरम-शिकक्षकमन आउर फरिसीमन कर धरमिकता से तोहरे कर धरमिकता बाइढ़ के नी होवी, तो तोहरे सरग राइज में कहियो ढुकेक नी पारबा।”
40005021	“तोहरे सुइन लेइहा, कि पुरखा परिया कर आबदिनमन से कहल जाय रहे कि, ‘जान-मारवा न होवा, आउर जे केहो जान-मारी, उके काठ घेरा में दण्ड कर जोग्‍य ठहरल जाइ।’
40005022	पहें मोय तोहरे से ई कहाथों, कि जे केहो आपन भाई बहिन के गोसा करी, उ काठ-घेरा में सजा कर जोग्‍य होवी। आउर जे केहो आपन भाई बहिन के बे-कामा कही उ महासभा में सजा कर जोग्‍य होवी। आउर केहो कहेल, ‘अरे मूरख,’ उ नरक कर आइग में सजा कर जोग्‍य होवी।
40005023	अगर तोय आपन भेंट बेदी में लानाथीस, आउर तोय हुंवांय इयाइद करीस, कि तोर भाई कर मन में तोर से खोट आहे,
40005024	तो आपन भेंट के बेदी में रइख दे, आउर जाय के आगे आपन भाई से मेल मिलाप कइर ले आउर आयके भेंट चढ़ाव।
40005025	“जब तलुक तोय आपन मुदाइ कर संग डहर हे में आहिस, उकर से झट पट मेल मिलाप कइर ले। कहों एसेन न होक कि, मुदाइ तोके हाकिम के जिमा देवी, आउर तोय जेल खाना में ढुकाल जाबे।
40005026	मोय तोके सच्‍चे कहाथों कि, जब तलुक तोय कौड़ी-कौड़ी नी चुकाबे, तब तलुक हुंवा से छुटेक नी पारबे।”
40005027	“तोहरे सुइन लेइहा कि कहल जायहे, ‘ब्‍यभिचार न करबा।’
40005028	पहें मोय तोहरे से ई कहाथों कि, जे केहो कोनो आउराइत के मन में कु-नजाइर से देखेल, उ आपन मन में उकर से ब्‍यभिचार कइर चुकलक।
40005029	अगर दहिना आंइख तोके ठेसुवायल, तो उके निकलय के फेइक दे। कालेकि तोर लगिन ई बेस होवी कि, आपन देंह में से एगो अंग नास होइ जाइ आउर समुचा देंह नरक में नी जाइ।
40005030	आउर अगर तोर दहिना हांथ तोके ठेसुवायल, तो काइट के फेइक दे। कालेकि तोर लगिन ई बेस होवी कि, तोर देंह में से एगो अंग नास होइ जाइ, आउर समुचा देंह नरक में नी साजल जाइ।”
40005031	“ई हों कहल आहे कि, ‘जेमन आपन आउराइत के छोड़ेक चाहेन, उके छुटानाम कर पतर देवोक।’
40005032	पहें मोय तोहरे से ई कहाथों कि, जेमन आपन आउराइत के ब्‍यभिचार के छोइड़ के कोनोवे कारन से छोइड़ देवी, तो उ उकर से ब्‍यभिचार करुवायल, आउर जे केहो छोड़ल आउराइत से बिहा करी उ ब्‍यभिचार करेल।”
40005033	“आउरे तोहरेमन सुइन लेइहा, कि पुरखा कर आबदिनमन से कहल रहे, कि ‘झूठा कसम न खाबा, पहें प्रभु लगिन आपन कसम पूरा करबा।’
40005034	कालेकि मोय तोहरे से ई कहाथों, कि कहियो कसम न खाबा, न तो सरग कर, कालेकि उ ईश्‍वर कर सिंहासन हेके,
40005035	न धरती कर, कालेकि उ उकर गोड़ कर पावदानी हेके, न यरुशलेम कर, कालेकि उ महाराजा कर शहर हेके।
40005036	आपन मुड़ी कर हों कसम न खाबा, कालेकि तोहरे एगो केंस के हों सादा, न करिया करेक पारल।
40005037	पहें तोहरे कर बात हां में हां, नहीं में नहीं होक। कालेकि जे कोनोवे उकर से बागरा होवेल, उ बुराइ से हे होवेला।”
40005038	“तोहरे सुइन लेइहा, कि कहल रहे, कि ‘आंइख कर बदली आंइख, आउर दांत कर बदली दांत।’
40005039	पहें मोय तोहरे से ई कहाथों, कि खराब ब्यवहार कर बदली खराब न करबा, पहें जे केहो तोर दहिना गाल में थप्‍पड़ मारी, तो दोसर गाल के हों देइ दे।
40005040	आउर अगर केहो तोर उपरे नालिस कइर के तोर कुड़ता लुइट लेवी, तो उके चादर के हों देइ दे।
40005041	आउर जे केहो तोके एक कोश झुठो ले लेइ जाबंय, तो उकर संग दुइ कोश चइल जाबे।
40005042	जे केहो तोर से मांगी, उके दे। आउर जे केहो तोर से पांइचा मांगी, उकर से मुंह न घुराव।”
40005043	“तोहरे सुइन लेइहा, कि कहल आहे, कि ‘आपन पड़ोसी के प्रेम करबा’, आउर ‘आपन बइरी से बइर’
40005044	पहें मोय तोहरे से ई कहाथों, कि आपन बइरी मन से प्रेम करा, आउर आपन सतायक वाला कर लगिन प्रार्थना करा।
40005045	जेकर से तोहरे आपन सरगीय बाप कर सन्‍तान ठहरबा। कालेकि उ बेसमन कर आउर बेकार दुनो कर उपरे बेइर उगायल, आउर धरमीमन आउर पापी दुनो ले पानी बरसायल।
40005046	अगर तोय आपन प्रेम रखेक वाला से प्रेम रखीस, तो तोर लगिन का फायदा होवी? का खजना लेवेक वालामन हों एसेन हे नी करेन?
40005047	आउर अगर तोय खाली आपन भाईमन के गोड़ लगबे, तो कोन से बड़का काम करले? का परजाइतमन हों एसेन नी करेन?
40005048	इकरले चाही कि तोहरे सिद्ध बना, जाइसेन तोहरे कर सरगीय बाप सिद्ध आहे।”
40006001	“साबधन रहा! तोहरे आबदिनमन के देखायक ले आपन धरमिकता कर काम न करा, नहीं तो आपन सरगीय बाप से कोनोवे इनाम नी पाबा।
40006002	“इकरले कि, जे बेरा तोहरे दान करबा, तो आपन आगे सहनाइ न बजुवावा। कप्‍टी मन तो एसेन करेन। उमन आराधना-घर में आउर धुड़ा मन में एसेन करेना, जेकि आबदिनमन उमनकर बड़ाइ करोक। मोय तोहरे से सच्‍चे कहाथों, कि उमन आपन इनाम पाय चुइखंय।
40006003	पहें जे बेरा तोहरे दान करबा तो तोहरे कर दहिना हांथ का कराथे उके बांया हांथ हों न जानोक।
40006004	ई-लगिन तोहरे कर दान गुप्‍त में रहोक। आउर तले तोहरे कर सरगीय बाप जे गुप्‍त में आहे देखाथे, बदली में तोहरे के इनाम देवी।”
40006005	“आउर जे बेरा तोहरे प्रार्थना करबा, तो कप्‍टी मन लेखे न होवा, कालेकि आबदिनमन के देखायक ले आराधना-घर मन में आउर सड़क कर चौराहा में खड़ा होइ के प्रार्थना करेक, उमनके बेस लागेल। मोय तोहरे से सच्‍चे कहाथों, कि उमन आपन इनाम पाय गेलंय।
40006006	पहें जे बेरा तोहरेमन प्रार्थना करबा, तो आपन कोठरी में जावा, आउर दूरा ढाइपके आपन सरगीय बाप से जे गुप्‍त में आहे, प्रार्थना करा। तब तोर सरगीय बाप जे गुप्‍त में देखाथे, बदली में इनाम देवी।”
40006007	“प्रार्थना करेक बेरा परजाइतमन नियर बक-बक न करा, कालेकि उमन समझेन ढेइर कहल से उमन कर सुनल जाइ।
40006008	सेले तोहरे उमन नियर न होवा, कालेकि तोहरे कर सरगीय बाप मांगेक से आगहे सउब के जानेल, कि तोहरे कर का-का दरकार आहे।
40006009	ई-लगिन तोहरे ई नियर प्रार्थना करबा, हे हमरे कर सरगीय बाप, तोर नाम पबितर मानल जावोक।
40006010	तोर राइज आवोक, तोर इच्‍छा जाइसेन सरग में पूरा होवेल, ओसने हे धरती में हों पूरा होक।
40006011	हमरे कर रोज दिन कर रोटी आइज हमरे के दे।
40006012	जे नियर हमरे आपन गुन्‍हा करेक वाला मनके माफ करली, ओहे नियर तोय हों हमरे कर गुन्‍हा के माफ कइर दे।
40006013	आउर हमरे के परिकक्षा में न लान, पहें बुराइ से बचाव।” (कालेकि राइज आउर बीरता आउर महिमा जिनगी जुग तोरे हेके। आमेन।)
40006014	“ई-लगिन अगर तोहरे आबदिनमन कर गुन्‍हा के माफ करबा, तो तोहरे कर गुन्‍हा के हों सरगीय बाप माफ करी।
40006015	कालेकि अगर तोहरे आबदिनमन कर गुन्‍हा के माफ नी करबा, तो तोहरे कर गुन्‍हा हों सरगीय बाप माफ नी करी।”
40006016	“जे बेरा तोहरे उपास करबा, तो कप्‍टी मन नियर तोहरे कर मुंह उदास न होक, कालेकि उमन मुंह बनाय रहेन जेकर से आबदिनमन उमनके उदासी जानेन। मोय तोहरे के सच्‍चे कहाथों, कि उमन ले फल मिल गेलक।
40006017	कालेकि जे बेरा तोहरे उपास करबा तो आपन मुड़ में तेल माखबा, आउर मुंह धोवाबा,
40006018	जेकि आबदिनमन नहीं, कालेकि तोहरे कर सरगीय बाप जे गुप्‍त में आहे, उ तोहरे के उपास जानोक। आउर ई दशा में तोहरे कर सरगीय बाप जे गुप्‍त में देखाथे, तोहरे के इनाम देवी।”
40006019	“आपन ले धरती में धन जमा न करा, जेठिन कीड़ा आउर काई लागेल, आउर जेठिन चोरमन भुंइकिला कइर के चोरायन।
40006020	पहें आपन लगिन सरग में धन जमा करा, जेठिन न तो कीड़ा, आउर काई लागेल, आउर जेठिन चोर न भुंइकिला करेल आउर न चोरायल।
40006021	कालेकि जेठिन तोर धन आहे ओहे ठिन तोर मन हों लागल रही।”
40006022	“देंह कर दिया तो आंइख हेके। ई-लगिन अगर तोर आंइख निरामाला आहे, तो तोर समुचा देंह हों इन्‍जोत होवी।
40006023	पहें अगर तोर आंइख खराब आहे, तो तोर समुचा देंह हों अन्‍धार होइ जाइ। ई-लगिन उ इन्‍जोत जे तोर में आहे, अगर अन्‍धार होवी तो, उ अन्‍धार केताइक बड़का होवी!
40006024	“कोनो आबदिन दुइ गो मालिक कर सेवा करेक नी पारेल, कालेकि एगो के बइर आउर दोसर के प्रेम करी, चाहे एगो से मेल आउर दोसर से बइर, तोय ईश्‍वर आउर धन दुइयो कर सेवा नी करेक पारबे।”
40006025	“ई-लगिन मोय तोहरे से कहाथों, कि तोहरे जिऊ लगिन ई चिन्‍ता न करबा कि, ‘हमरे का खाब? आउर का पियोब?’ आउर न आपन देंह कर लगिन कि, ‘का पिन्‍धब?’ का जिऊ खायक, आउर लुगा से देंह बड़का न लगे?
40006026	आकाश कर चराइ मनके देखा! उ न तो बुनेल, न काटेल, आउर न गोला घरे जमा करेल। पहें सरगीय बाप उमनके खियायल। का तोहरे उमन से बागरा किमाइत नाइखा?
40006027	तोहरे में केहर हेका जे चिन्‍ता कइर के आपन उमाइर के एको घड़ी हों बढ़ायक सकेल?
40006028	“आउर लुगा कर लगिन काले चिन्‍ता करल? जंगली फुल उपरे ध्यान करा कि, उ कइसेन बढ़ेल। उ न तो खटेल, न तो चरखा काटेल।
40006029	कालेकि मोय तोहरे से कहाथों कि, राजा सुलेमान हों, आपन समुचा धन सम्‍पती राइह के हों, उ जंगली फुल लेखे सुन्‍दर लुगा से आपने के सजायक नी पइर रहे।
40006030	अगर ईश्‍वर जंगली घांस के, जे आइज आहे, आउर काइल भइर में आइग में साजल जाइ, एसेन लुगा पिन्‍धायल, तो हे थोड़ बिश्‍वासीमन, तोहरे के हों उ काले नी पिन्‍धाइ?”
40006031	“ई लगिन तोहरे चिन्‍ता कइर के ई न कहबा कि, ‘का खाब?’ ‘का पियाब?’ आउर ‘का पिन्‍धब?’
40006032	कालेकि परजाइतमन ई सउब चीज कर खोजर में रहेन, आउर तोहरे कर सरगीय बाप जानेल, कि तोहरे के ई सउब चीज लगी।
40006033	पहें तोहरे आगे ईश्‍वर कर राइज आउर उकर धरमिकता कर खोजर करा, तो ई सउब चीज तोहरे के मिल जाइ।
40006034	सेले काइल कर लगिन चिन्‍ता न करा, कालेकि काइल कर दिन आपन चिन्‍ता आपने कइर लेवी। आइज कर लगिन आइज हे कर दुःख ढेइर आहे।”
40007001	“दोष मइत लगावा, नितो तोहरेमन उपरे हों ईश्‍वर दोष लगाइ।
40007002	कालेकि जाइसेन तोहरेमन दोसर उपरे दोष लागल, ओहे नियर ईश्‍वर तोहरेमन उपरे हों दोष लगाइ; आउर जे नाप से तोहरे नापल, ओहे नाप से तोहरे ले हों नापल जाइ।
40007003	तोय काले आपन भाई कर आंइख कर खइटका के देखाथीस, आउर आपन आंइख कर ढिंगरा तोके नी सूझेल?
40007004	आउर जब कि तोरे आंइख में ढिंगरा आहे, तो तोय आपन भाई से का नियर कहेक सकीस, कि ‘लान, मोय तोर आंइख कर खइटका के निकलय देबू’?
40007005	हे कप्‍टी, आगे आपन आंइख से ढिंगरा के निकलय ले, तले आपन भाई कर आंइख कर खइटका के बेसे-बेस देइख के निकलयक पारबे।
40007006	“पबितर चीज के कुकूर मनके न देवा, आउर आपन मोति मन के सुवाइर कर आगे न फेका; अगर फेकबा तो सुवाइर उके गोड़ कर नीचे खुन्‍दी आउर घुइर आयके तोहरे के चीर-फाइर देवी।”
40007007	“मांगा तो मिली, खोजा तो पाबा; ठोक-ठोकावा तो तोहरे ले खोलल जाइ।
40007008	कालेकि जे केहो मांगेला, उके मिलेला; आउर जे खोजेला, उ पावेला? आउर जे ठोक-ठोकायला, उकरले खोलल जाइ।
40007009	तोहरेमन में एसेन कोन आबदिन आहे, कि अगर उकर छाउवा रोटी मांगी, तो उके ढोंग्‍गा देवी?
40007010	चाहे मछरी मांगी, तो सांप देवी?
40007011	सेले: तोहरे खराब होइके हों, आपन छाउवा मनले बेस चीज के देवेक जानाला। तो तोहरे कर सरगीय बाप आपन मांगेक वाला मनके बेस चीज काले नी देवी?
40007012	“ई-लगिन तोहरे दोसरा आबदिनमन से जे नियर ब्‍यवहार चाहल, ओहे नियर तोहरे हों उमन से ब्‍यवहार करा। कालेकि मूसा कर ब्‍यवस्‍था-नियम आउर आगमबक्तामन कर शिकक्षा एहे हेके।”
40007013	“सुड़कु फाटक से ढूका, कालेकि बड़का आहे उ फाटक आउर चावड़ा आहे उ डहर जे बिनाश में पोंहचायल। आउर ढेइरे आहंय जे उकर में ढुकेन।
40007014	कालेकि सुड़कु आहे उ फाटक आउर कठिन आहे उ डहर, जे जीबन में पोंहचायल, आउर थोड़हे आहयं जे उके पावेना।”
40007015	“झूठा आगमबक्तामन से साबधन रहा, जे भेंड़ामन कर रुप में तोहरे भिरे आवेन, पहें उमन भीतरे से फाडे़क वाला भेड़िया हेकंय।
40007016	उमनकर लुर से तोहरे उमनके चिन्‍ह लेबे। का कांटा बुदा से अंगूर, नितो ढेल-कांटा बुदा से डुम्‍बाइर तोरेन?
40007017	एहे नियर बेस गाछ बेस फारेला आउर खराब गाछ खराब फारेल।
40007018	बेस गाछ खराब नी फरेक सकेल आउर एहे नियर खराब गाछ बेस नी फरेक सकेल।
40007019	जे गाछ बेस नी फारेल, उके काटल आउर आइग में फेइक देवल जायल।
40007020	ई-लगिन उमनकर फार मन से तोहरे उमनके चिन्‍ह लेबा।
40007021	“जे मन मोके ‘हे प्रभु! हे प्रभु!’ कहेन, एसेन नी होवी, कि उमन सउब सरग राइज में ढुकबंय। पहें जेमन मोर सरगीय बाप कर इच्‍छा में चलेन, ओहे मन ढुकबंय।
40007022	“उ दिना ढेइर आबदिनमन मोर से कहबंय, ‘हे प्रभु, हे प्रभु, का हमरे तोर नाम से आगमबाणी नी करली? आउर तोर नाम से भूत आतमामनके नी निकलाली? आउर तोर नाम से अचरज कर काम नी करली?’
40007023	तबे मोय उमन से खोइल के कइह देबू, कि ‘मोय तोहरे के कहियो नी चिन्‍होन, हे कु-करम करेक वालामन, मोर भिरे से दुरियाह चइल जावा!’
40007024	“ई-लगिन जे केहो मोर ई बातमनके सुइन के उके मानेल, उ एसेन एगो बुद्धियारी आबदिन नियर आहे, जे आपन घर के चटाइन उपरे बनालक।
40007025	आउर पानी बरसलक, आउर बना होलक, आउर आंधी चललक, आउर उ घर उपरे बजड़लक, कालेकि उ घर नी गिरलक, कालेकि उकर नेंव चटाइन उपरे गाड़ल रहे।
40007026	“पहें जे केहो ई बातमन के सुनेल, आउर उकर में नी चलेल, उ एसेन एगो नीर-बुद्धियारी आबदिन नियर आहे, जे आपन घर बालू उपरे बनालक।
40007027	आउर पानी बरसलक, आउर बना होलक, आउर आंधी चललक, आउर उ घर में बजड़लक, आउर उ गिरके सत्‍यानाश होइ गेलक।”
40007028	यीशु जब कइह चुकलक, तो एसेन होलक कि भीड़ उकर उपदेश से चकरीत होइ गेलंय।
40007029	कालेकि उगो उमन कर धरम-शिकक्षकमन नियर नहीं, पहें अधिकार कर संग उमनके उपदेश देवत रहे।
40008001	जे बेरा यीशु पहाड़ से नीचे उतरलक, तो बड़का भीड़ उकर पाछे होइ लेलक।
40008002	आउर देखा, एगो कोड़ी बेमारी भिरे आयके उकर गोड़ धइर के कहलक, कि “हे प्रभु, अगर तोय चहबे तो, तोय मोके शुद्ध करेक पारीस।”
40008003	यीशु हांथ बढ़ाय के उके छुलक, आउर कहलक, “मोय चाहोन, कि तोय शुद्ध होइ जा।” आउर उ तुरथे हे कोड़ बेमार से शुद्ध होइ गेलक।
40008004	यीशु उकर से कहलक, “देख, केकरो से न कहबे। पहें तोय जाय के पुरोहित के तोर देंह के देखाव, आउर जे चढ़ायक ले मूसा ठहरय हे, उके चढ़ाव, कि आबदिनमन लगिन प्रमाण होक, कि तोय शुद्ध होइ गेले।”
40008005	जे बेरा यीशु कफरनहुम में आलक तो एगो सुबेदार उकर भिरे आयके उकर से आरजी करलक कि,
40008006	“हे प्रभु, मोर सेवक घर में, एक-अंगिया बेमार कर बथा से मुरुक दुःखी आहे।”
40008007	यीशु उकर से कहलक, “मोय आयके उके बेस करबो।”
40008008	सुबेदार जबाब देलक, कि “हे प्रभु, मोय इकर जोग्‍य हों नखों, कि तोय मोर घर कर छाईन नीचे आबे। पहें मुंह से एकला कइह दे, तो मोर सेवक बेस होइ जाइ।
40008009	कालेकि मोय हों दोसर आबदिन कर अधीन में आहों, आउर सिपाहीमन मोर हांथ में आहंय। आउर एगो से कहोंन, ‘जा’, तो उ जायला। आउर दोसर के कहोंन, ‘आव’, तो उ आवेला। आउर जे बेरा आपन सेवक से कहोंना, कि ‘ई कर’, तो उ करेला।”
40008010	ई सुइन के यीशु चकरीत होलक, आउर उकर पाछे जे आय रहंय, उमन से कहलक, “मोय तोहरेमन से सच्‍चे कहाथों कि मोय इस्राएल भइर में एसेन बिश्‍वास केकरो में नी पालो।
40008011	आउर मोय तोहरे से कहाथों, कि पूरब आउर पश्‍चिम से अनाइत आबदिनमन आयके अब्राहम आउर इसहाक आउर याकूब कर संग सरग कर राइज में भोज करेक बाइठबंय।
40008012	पहें राइज कर छाउवामन के बाहरे अन्‍धार में फेइक देवल जाइ, हुंवा कान्‍देक आउर दांत किट किटायक होवी।”
40008013	तले यीशु सुबेदार से कहलक, “जा, जाइसेन तोर बिश्‍वास आहे, ओसने हे तोर लगिन होक।” आउर उकर सेवक ओहे बेरा बेस होइ गेलक।
40008014	यीशु जे बेरा पतरस कर घर में आलक, तो उ पतरस कर साइस के बोखार से सुतल देखलक।
40008015	उ उकर हांथ छुलक आउर बोखार तुरथे उताइर गेलक। आउर उ उइठ के उमन कर सेवा-सुसार करेक लागलक।
40008016	जे बेरा सांझ होलक तले उमन उकर भिरे ढेइर आबदिनमन के लानलंय जेमन में दुष्ट आतमा रहे। आउर उ, उ आतमामनके आपने बचन से निकलय देलक, आउर सउब बेमारी मनके बेस करलक।
40008017	जेकि, जे बचन यशायाह आगमबक्ता से कहल रहे, उ पूरा होक, कि उ आपने हे हमरे कर कमजोड़ी मनके लेइ लेलक आउर हमरे कर बेमार मनके उठाय लेलक।
40008018	यीशु आपन चाइरो बटे एगो बड़का भीड़ देखलक, तले झील कर उ पखारी जायक कर हुकूम देलक।
40008019	एगो धरम-शिकक्षक यीशु ठिन आयके उकर से कहलक, “हे गुरु, जहां कहों तोय जाबे, मोय तोर पिछे होइलेबु।”
40008020	यीशु उकर से कहलक, “सियार कर मान्‍दा आउर आकाश कर चराइमन कर खोता होवेला, पहें मनवां-बेटा कर लगिन मुड़ी रखेक ले हों ठांव नाइखे।”
40008021	एगो आउर चेला उकर से कहलक, “हे प्रभु, मोके आगे जायक दे कि मोर बाप के तोइप लेवोन।”
40008022	यीशु उकर से कहलक, “तोय मोर पिछे होइ ले, आउर मोरल मनके अपनेहे मोरल के तोपेक दे।”
40008023	जे बेरा यीशु डोंगा उपरे चढ़लक तो उकर चेलामन उकर पिछे होइ लेलंय।
40008024	आउर देखा झील में एगो एसेन बड़का आन्‍धी होलक कि डोंगा पानी कर हिलेक से ढपाय लागलक। पहें यीशु सुतले रहे।
40008025	तले उमन भिरे आयके उके जगालंय आउर कहलंय, “हे प्रभु, हमरे के बचाव, हमरे नास होइ जाथी!”
40008026	उ उमन से कहलक, “हे थोड़-बिश्‍वासी मन, काले डराथा?” तले उ आन्‍धी आउर पानी के धमकालक आउर सउब सान्‍त होइ गेलक।
40008027	आउर उमन अचरज होइ के कहेक लागलंय कि, “ई कइसेन आबदिन हेके कि आन्‍धी आउर पानी हों इकर हुकूम के मानेल!”
40008028	जे बेरा उ झील कर उ-पखारी गदरेनीया मन कर देश में पोंहचलक, तो दुइगो आबदिन जेकर में दुष्ट आतमा रहे कबर से निकाइलके उकर से भेंट होलंय। उमन एतना जोड़गर रहंय कि केहो उ डहर से जायखे नी पारत रहंय।
40008029	आउर देखा, उमन चिचयाय के कहलंय, “हे ईश्‍वर कर बेटा, हमरे के तोर से का काम? का तोय बेरा से आगे हमरे के दुःख देवेक आयहीस?”
40008030	उकर से तनिक दुरियाह ढेइर सुवाइर मन कर एगो गोंठ चारत रहे।
40008031	दुष्ट आतमामन उकर से ई कइह के बिनती करलंय कि, कि “अगर तोय हमरे के निकलाथिस, तो सुवाइर कर गोंठ में भेइज दे।”
40008032	तले यीशु उ दुष्ट आतमामन से कहलक, “जावा!” आउर उमन निकाइल के सुवाइर मन में जाय के पइट गेलंय, आउर देखा समुचा गोंठ दरंगा किनारे से डेइग के पानी में जाय के गिरलंय आउर डुइब मोरलंय।
40008033	चरवाहा मन भाइग गेलंय आउर शहर में जाय के सउब आबदिनमन के ई बातमन सुनालंय। आउर जे आबदिनमन में दुष्ट आतमा रहे उमन कर हाल कइह सुनालंय।
40008034	आउर देखा समुचा शहर कर आबदिन यीशु से भेंट करेक ले निकाइल आलंय आउर उके देइख के बिनती करलंय कि हमरे कर गांव से बाहरे चइल जा।
40009001	आउर यीशु डों‍गा उपरे चाइढ़ के झील उ-पखारी गेलक, आउर आपने शहर में आलक।
40009002	आउर देखा आबदिनमन एगो एक-अंगिया बेमारी के खटिया में सुताय के यीशु ठिन लानलंय। यीशु उमन कर बिश्‍वास देइख के उ सुतल एक-अंगिया बेमारी से कहलक, “हे बेटा, हिम्‍मत बान्‍ध, तोर पाप क्षमा होइ गेलक।”
40009003	ई सुइन के कयगो धरम-शिकक्षकमन सोंचलय कि, “ई तो ईश्‍वर कर निन्‍दा कराथे!”
40009004	यीशु उमन कर मन कर बातमनके जाइनके कहलक कि, “तोहरे आपन-आपन मन में खराब बिचार काले कराथा?
40009005	का सहज आहे, ई कहेक कि, ‘तोर पाप क्षमा होइ गेलक’ कि ‘उठ आउर भुइल चल’?
40009006	पहें ई-लगिन कि तोहरे जाइन लेवा कि, मनवां-बेटा के धरती में पाप क्षमा करेक अधिकार आहे,” तले उ एक-अंगिया बेमारी से कहलक, “उठ, आपन खटिया उठाव आउर घर चइल जा।”
40009007	आउर उ उइठ के आपन घर चइल गेलक।
40009008	आबदिनमन इके देइख के डरय गेलंय, आउर ईश्‍वर कर महिमा करेक लागलंय कि उ आबदिनमन के एसेन अधिकार देइ हे।
40009009	हुंवा से आगे बाइढ़ के यीशु मत्ती नाम कर एगो आबदिन के खजना कर पिरहा उपरे बइठल देखलक। आउर यीशु उकर से कहलक, “मोर पाछे होइ ले।” उ उइठ के उकर पाछे होइ लेलक।
40009010	जे बेरा यीशु मत्ती कर घर में खायक ले बाइठलक तो ढेइर खजना लेवेक वाला आउर पापीमन आयके यीशु आउर उकर चेलामन संगे खायक बाइठलंय।
40009011	ई देइख के फरिसीमन उकर चेलामन से कहलंय, “तोहरे कर गुरु खजना लेवेक वालामन आउर पापीमन कर संगे काले खायल?”
40009012	यीशु ई सुइन के उमन से कहलक, “बैद्य बेसमन लगिन नहीं पहें बैद्य बेमारीमन लगिन दरकार आहे।
40009013	सेले तोय जाय के उकर माने सीख ले कि ‘मोय बलिदान नहीं पहें दया चाहोन।’ कालेकि मोय धरमीमन के नहीं पहें पापीमन के बोलायक आयहों।”
40009014	तले जोहन कर चेलामन यीशु ठिन आयके कहलंय, “का मतलब आहे कि हमरे आउर फरिसीमन एतना उपास करील पहें तोर चेलामन उपास नी करेन?”
40009015	यीशु उमन से कहलक, “का बरतिया जब तलुक दुल्‍हा संगे आहे तो शोक करेक सकेल? पहें उ दिन आवी जे बेरा दुल्‍हा उमन से फरके करल जाइ उ बेरा उमन उपास करबंय।
40009016	“बेस लुगा कर टुकरा से पुरना लुगा उपरे केहो नी टसेन कालेकि उ लुगा से आउर थोडे़क कोकड़य लेवेल आउर उ बागरा फाइट जायला।
40009017	आउर नवां अंगूर कर रस पुरना गगरा में नी भरेन कालेकि एसेन करल से गगरा फुइट जायल, आउर अंगूर कर रस हेरय जायल आउर गगरा नष्‍ट होइ जायल। पहें नवां अंगूर कर रस नवां गगरा में भरेना आउर अंगूर कर रस गगरा दुनो बाइच जायला।”
40009018	यीशु उमन से बातमन करते रहे, कि, एकझन यहूदीमन कर अगुवा आयके उकर से गोड़ लइगके कहलक, “मोर बेटी एखन मोइर हे, पहें जाय के तोर हांथ उकर उपरे रइख दे तो उ जी जाइ।”
40009019	यीशु उइठ के आपन चेलामन संगे उकर पाछे होइ लेलक।
40009020	आउर देखा एगो आउराइत जेकर बारह बछर से लहु जायक कर बेमार रहे यीशु कर पाछे से आयके उकर लुगा कर आचरा के छुलक।
40009021	कालेकि उ आपन मन में सोचत रहे कि, “अगर मोय उकर लुगा कर आचरा के छुइ लेबु तो जरुर बेस होइ जाबु।”
40009022	यीशु घुइर के उके देखलक आउर कहलक, “हे बेटी, हिम्‍मत बान्‍ध। तोर बिश्‍वास तोके बेस करलक।” आउर उ आउराइत ओहे बेरा बेस होइ गेलक।
40009023	जे बेरा यीशु उ सरदार कर घर में पुगलक, आउर बांसरी बजायक वाला मन आउर भीड़ कर कान्‍दा-रोवा देखलक।
40009024	तले कहलक, “किनार होवा! ई छोंड़ी नी मोइर हे पहें निन्‍दाथे हे।” उकर में उमन हांसेक लागलंय।
40009025	पहें जे बेरा भीड़ के निकलय देवल गेलक, तो उ भीतरे आयके छोंड़ी कर हांथ धारलक, आउर उ जी उठलक।
40009026	आउर ई बात कर चरचा उ समुचा राइज में फाइल गेलक।
40009027	जे बेरा यीशु हुंवा से आगे गेलक तो दुइगो अन्‍धरामन उकर पिछे आयके चिचयायके कहेक लागलंय कि, “हे दाऊद कर बेटा, हमरे उपरे दया कर!”
40009028	यीशु एगो घर में पुगलक आउर उ अन्‍धरामन उकर भिरे आलंय। आउर यीशु उमन से कहलक, “का तोहरे के बिश्‍वास आहे कि मोय ई करेक सकबु?” उमन उकर से कहलंय, “हां प्रभु।”
40009029	तले यीशु उमन कर आंइख के छुइ के कहलक, “तोहरे कर बिश्‍वास मोताबिक तोहरे ले होक।”
40009030	आउर उमन कर आंइख खोइल गेलक। यीशु उमनके चेतायके कहलक, “साबधन, केहो ई बात के न जानोक।”
40009031	पहें उमन निकाइल के समुचा ठांव में उकर किरती फायलय देलंय।
40009032	जे बेरा यीशु आउर उकर चेलामन बाहरे जात रहंय, तो देखा, आबदिनमन एगो गुंगा के जेकर में दुष्ट आतमा रहे यीशु भिरे लानलंय;
40009033	आउर यीशु उ दुष्ट आतमा के निकलय देलक, आउर उ गुंगा बोलेक लागलक। इकर में भीड़ गो चकरीत होइ के कहलक, “इस्राएल में एसेन कहियो नी दिसलक।”
40009034	पहें फरिसीमन कहलंय, “ई तो दुष्ट आतमा कर सरदार कर मदाइत से दुष्ट आतमामनके निकलायल।”
40009035	यीशु सउब शहर मन में आउर गांवमन में भुलते रहे आउर उमन कर आराधना-घर मन में उपदेश देते, आउर सरग राइज कर सुसमाचार प्रचार करते, आउर अनाइत किसिम कर बेमार आउर कमजोड़ी के दूर करते रहे।
40009036	जे बेरा उ भीड़ के देखलक तो उके आबदिनमन उपरे तरस आलक, कालेकि उमन उ भेंड़ा नियर, जेकर केहो चरवाहा न होक, घबरल आउर भटकल लेखे रहंय।
40009037	तले उ आपन चेलामन से कहलक, “पाकल खेत ढेइर आहे पहें कमिया थोडे़ आहंय।
40009038	इकरले खेत कर मालिक से बिनती करा कि उ आपन खेति काटेक ले कमिया मन के भेजोक।”
40010001	आउरे यीशु आपन बारह चेलामन के भिरे बोलाय के, उमनके दुष्ट आतमामन उपरे अधिकार देलक कि उमनके निकलावोक, आउर सउब किसिम कर बेमार मन आउर कमजोड़ी मनके दूर करोक।
40010002	ई बारहों प्रेरित कर नाम एसेन आहे: पहिला शिमोन, जे पतरस कहलायल, आउर उकर भाई अन्‍द्रियास, जब्‍दी कर बेटा याकूब आउर उकर भाई जोहन;
40010003	फिलि‍पुस आउर बरतुलमइ, थोमा आउर खजना लेवेक वाला मत्ती, हलफाइ कर बेटा याकूब आउर तदै,
40010004	शिमोन कनानी, आउर यहूदा इस्‍कुरिती जे यीशु के धरुवाय हों देलक।
40010005	ई बारहों मनके यीशु ई हुकूम देलक आउर भेजलक: “परजाइतमन बटे न जाबा, आउर सामरीमन कर कोनो शहर में न ढुकबा।
40010006	इस्राएल जाइत कर हेरल भेंड़ा मन भिरे जाबा।
40010007	जाते-जाते प्रचार कइर के कहा कि, ‘सरग कर राइज भिरे आय जाहे।’
40010008	बेमार मन के बेस करा, मोरल मनके जीयावा, कोड़ मनके शुद्ध करा, दुष्ट आतमामनके निकलावा। तोहरे सिथिया पायहा सिथिया में देवा।
40010009	आउर थैला में न सोना आउर न चान्‍दी आउर न तम्‍बा रखबा।
40010010	डहर लगिन न झोला रखबा, न दुइगो कुड़ता न जूता आउर न लाठी, कालेकि जे कमिया हेके उ खायक कर जोग्‍य आहे।
40010011	“जे कोनोवे शहर चाहे गांव में जाबा, तो पता लगाबा कि के जोग्‍य आहे। आउर जब तलुक हुंवा से नी निकलबा, तो उ जोग्‍य आबदिन कर घरे रहबा।
40010012	घर में ढुकेक बेरा उके आशीष देबा।
40010013	अगर उ घर कर आबदिन जोग्‍य होबंय तो तोहरे कर शान्‍ति उमन कर उपरे पोंहची, पहें अगर उमन जोग्‍य नाखंय तो तोहरे कर शान्‍ति तोहरे ठिन घुइर आवी।
40010014	आउर जे केहो तोहरे के ग्रहन नी करी आउर जे तोहरेमन कर बातमनके नी सुनी उ घर चाहे उ शहर से निकलेक बेरा आपन गोड़ कर धुर के झाईर देबा।
40010015	मोय तोहरे के सच्‍चे कहाथों कि, बिचार दिन उ शहर कर दशा से सदोम आउर घोमरा कर शहर मन कर दशा अनाइत सहेक जोग्‍य होवी।”
40010016	“देखा, मोय तोहरे के भेंड़ा मन नियर लकड़-बाघा कर माझे भेजाथों, सेले सांपमन नियर चतुर आउर कबूतरमन नियर सीधा बना।
40010017	पहें आबदिनमन से साबधन रहा, कालेकि उमन तोहरे के महासभा में सोपबंय, आउर आराधना-घर मन में तोहरे के कोररा मारबंय।
40010018	तोहरे मोर ले हाकिम आउर राजामन कर आगे उमन उपरे आउर परजाइतमन उपरे गवाही होवेक ले पोंहचल जाबा।
40010019	जे बेरा उमन तोहरे के धरुवाय देबंय तो ई चिन्‍ता न करबा कि हमरे का नियर, चाहे का कहब? कालेकि जे कोनोवे तोहरे के कहेक होवी उ ओहे बेरा तोहरे के कइह देवल जाइ।
40010020	कालेकि बोलेक वाला तोहरे नहीं पहें तोहरे कर सरगीय बाप कर आतमा तोहरे से बोली।
40010021	“भाई-भाई के आउर बाप बेटा के मारुवायक ले सोंइप देबंय आउर छाउवा पुता माय-बाप कर बिरोध में उइठ के उमनके मारुवाय देबंय।
40010022	मोर नाम कर कारन सउब आबदिनमन तोहरे से बइर करबंय, पहें जे आखरी तलुक धीरज धइर रही उकरे हे उद्धार होवी।
40010023	जे बेरा उमन तोहरे के एगो शहर में सताबंय तो दोसर बटे भाइग जाबा। मोय तोहरे के सच्‍चे कहाथों, तोहरे इस्राएल कर सउब शहर मन में नी घुइर चुकबा कि मनवां-बेटा आय जाइ।
40010024	“चेला आपन गुरु से बड़का नी होवेल, आउर न सेवक आपन मालिक से।
40010025	चेला मन कर गुरु से आउर सेवक कर मालिक से बराबइर होवेक हे आगम हेके। जे बेरा उमन घर कर मालिक के शयतान कहलंय तो उकर घर वालामन के का नी कहबंय?”
40010026	“सेले आबदिनमन से मइत डराबा, कालेकि कोनो ढापल नाइखे जे उघराल नी जाइ, आउर न तइनको लुकल आहे जे जानल नी जाइ।
40010027	जे मोय तोहरे के अन्‍धार में कहाथों उके इन्‍जोत में कहा, आउर जेके काने-कान सुनाथा उके छाईन उपरे से प्रचार करा।
40010028	जे देंह के मोरायना, पहें आतमा के मोरायक नी सकेन, उमन से मइत डरावा, पहें उकर से डरावा जे आतमा आउर देंह दुइयो के नरक में नास करेक सकेल।
40010029	का पाइसा में दुइगो गेरवा नी बेचायल? पहें तभियो तोहरे कर बाप कर इच्‍छा कर बेगर उकर में से गोटको हों, भुंइया उपरे गिर नी सकेल।
40010030	तोहरे कर मुड़ कर केंस हों सउब गिनाल आहे।
40010031	ई-लगिन न डरावा, तोहरे ढेइर गेरवामन से बाइढ़ के आहा।”
40010032	“जे केहो आबदिनमन कर भिरे मोके माइन लेवी, उके मोय हों आपन सरगीय बाप कर भिरे माइन लेबु।
40010033	पहें जे आबदिनमन कर भिरे मोके इन्‍कार करी, उके मोय हों आपन सरगीय बाप कर भिरे इन्‍कार करबु।”
40010034	“ई न सोचा कि मोय धरती में मिलाप करायक ले आयहों, पहें मोय मिलाप करायक ले नहीं, पहें तलवाइर चलुवायक ले आयहों।
40010035	मोय तो आयहों कि आबदिन के उकर बाप से, आउर बेटी के उकर माय से, आउर पुताऊ के उकर साइस से जुदा कइर देबू।
40010036	आबदिन कर बइरी उकरे हे घरे कर आपने हे मन होबंय।
40010037	“जेमन माय चाहे बाप के मोर से बागरा दुलार जानेन, उ मोर चेला होवेक जोग्‍य न लगे। आउर जे, बेटा चाहे बेटी के मोर से बागरा दुलार जानेल, उ मोर चेला होवेक जोग्‍य न लगे।
40010038	आउर जे आपन क्रूस उठाय के मोर पाछे नी चली उ मोर चेला होवेक जोग्‍य न लगे।
40010039	जे आपन जिऊ बचायक चाहेल, उ उके हिरुवाइ, आउर जे मोर चलते आपन जिऊ हिरुवाइ उ उके पावी।”
40010040	“जे तोहरे के ग्रहन करेल उ मोके ग्रहन करेल, आउर जे मोके ग्रहन करेला उ मोर भेजेक वाला के ग्रहन करेल।
40010041	जे आगमबक्ता के आगमबक्ता जाइन के ग्रहन करेल उ आगमबक्ता कर इनाम पावी आउर जे धरमी के धरमी जाइनके ग्रहन करी उ धरमी कर इनाम पावी।
40010042	जे केहो ई छोटे में से एकोझन के मोर चेला जाइन के एक कटरा ठण्‍डा पानी पियाइ, मोय तोहरे से सच्‍चे कहाथों, उ कोनो लेखे आपन इनाम के नी हिरुवाइ।”
40011001	यीशु आपन बारहों चेलामन के हुकूम देइके, उ ठांव कर शहरमन में उपदेश आउर प्रचार करेक ले गेलक।
40011002	जोहन गो जेहेल में मसीह कर काम मन कर समाचार सुनलक आउर आपन चेलामन के यीशु से पुछेक भेजलक,
40011003	“का आवेक वाला तोहें हेकिस, कि हमरे केखो दोसर के पठरब?”
40011004	यीशु उमनके जबाब देलक, “जे कोनोवे तोहरे सुनाथा आउर देखाथा, उ सउब के जाय के जोहन से कइह देवा,
40011005	कि अन्‍धरामन देखाथंय आउर लंगड़ामन चलाथंय फिराथंय, कोड़ी मनके शुद्ध करल जाथे आउर बहिरामन सुनाथंय, मुरदा मनके जीयाल जाथे, आउर कंगाल मनके सुसमाचार सुनाल जाथे।
40011006	आउर धन्‍य आहंय उमन, जे मोर चलते आपन बिश्‍वास के सन्‍देह नी करेन।”
40011007	जे बेरा जोहन कर चेलामन हुंवा से चइल देलंय, तले यीशु जोहन कर बारे में आबदिनमन से कहेक लागलक, “तोहरेमन जंगल में का देखेक जाय रहा? का हवा से हिलते बिरनी के?
40011008	आउरे तोहरेमन का देखेक जाय रहा? का निरमल लुगा पिन्‍धल आबदिन के? जे निरमल पिन्‍धेल उ राजमहाल मन में रहेल।
40011009	तो आउरे का देखेक ले तोहरे जाय रहा? का कोनो आगमबक्ता के? जरुर, मोय तोहरेमन से कहाथों, आगमबक्ता से हों बड़का के देखेक ले।
40011010	ई ओहे हेके जेकर बारे में लिखल आहे कि, देख मोय आपन दूत के तोर आगे भेजाथों, जे तोर आगे तोर ले डहर तेयार करी।
40011011	“मोय तोहरे से सच्‍चे कहाथों कि जे आउराइतमन से जनइमहंय, उमन में से जोहन बपतिस्‍मा देवेक वाला से केहो बड़का नी होइहंय, पहें जे सरग कर राइज में छोटे से छोट आहे उ उकर से बड़का आहे।
40011012	जोहन बपतिस्‍मा देवेक वाला कर दिनमन से एखन तलुक सरग कर राइज में जताइन से ढुकते आहंय आउर जेमन सवंगिया आहंय उके लुइट लेवेना।
40011013	जोहन कर बेरा तलुक सउब आगमबक्तामन, आउर मूसा कर ब्‍यवस्‍था-नियम में हों आगमबाणी करल गेलक।
40011014	आउर चाहल तो माइन लेवा, इलियाह जे आवेक वाला रहे, उ जोहन हे हेके।
40011015	जेकर सुनेक ले कान आहे उ सुइन लेवोक।
40011016	“मोय ई परिया कर आबदिनमन कर नमूना केकर से देबू? उमन उ छाउवा मन कर लेखे हेकंय, जे बाजार मन में बाइठ के एक दोसर के हांकाय के कहेन,
40011017	कि हमरे तोहरे ले बांसरी बजाली आउर तोहरे नी नाचला, हमरे शोक करली आउर तोहरे छाती नी पिटला।
40011018	“कालेकि जोहन न खाते आलक आउर न पीते आउर उमन कहेन कि ‘उकर में दुष्ट आतमा आहे।’
40011019	मनवां-बेटा खाते पीते आलक आउर उमन कहेना कि ‘देखा, पेटू आउर पियंकड़ आबदिन, खजना लेवेक वाला मन आउर पापीमन कर संगी!’ पहें ज्ञान आपन काम मन से सच्चा ठहरल गेलक।”
40011020	तले यीशु उ शहर मनके उलाहना देवेक लागलक जेकर में उ ढेइर सामर्थ कर काम कइर रहे, कालेकि उमन आपन मन के नी घुराय रहंय।
40011021	“हाय खुराजिन! हाय बेतसाइदा! जे सामर्थ कर काम तोहरे में करल गेलक अगर उ सूर आउर साईदा में करल जातक तो बोरा ओइढ़ के, आउर राख में बाइठ के उमन कहीयाय मन घुराय लेतंय।
40011022	पहें मोय तोहरे से कहाथों कि बिचार कर दिन तोहरे कर दशा से सूर आउर साईदा कर दशा अनाइत सहेक जोग्‍य होवी।
40011023	हे कफरनहुम का तोय सरग तलुक ऊंचा करल जाबे? तोय तो अधोलोक तलुक नीचे जाबे। जे सामर्थ कर काम तोर में करल गेलक, अगर सदोम में करल जातक, तो उ आइज तलुक बनल रहतक।
40011024	पहें मोय तोर से कहाथों कि बिचार कर दिन तोर दशा से सदोम कर दशा अनाइत सहेक जोग्‍य होवी।”
40011025	ओहे बेरा यीशु कहलक “हे बाप, सरग आउर धरती कर प्रभु, मोय तोर धन्‍यबाद कराथों कि तोय ई बातमन के ज्ञानीमन आउर समझदर मन से छिपाय राखले आउर छाउवा मन उपरे प्रगट करले।
40011026	हां, हे बाप, कालेकि तोके एहे बेस लागलक।
40011027	“मोर बाप मोके सउब के जिमा देइहे। केहो बेटा के नी जानेन, एकला बाप। आउर केहो बाप के नी जानेन, एकला बेटा, आउर उ जेकर में बेटा उके प्रगट करेक चाहेल।
40011028	“हे सउब खटनी कराइया मन आउर बोझ से दबाल आबदिनमन मोर भिरे आवा मोय तोहरे के सथायक देबू।
40011029	मोर जुहांइट आपन उपरे उठावा आउर मोर से सिखा कालेकि मोय नरम आउर मन में नेवरल आहों, आउर तोहरे आपने मन में आराम पाबा।
40011030	कालेकि मोर जूहा सहज आउर मोर बोझा हालूक आहे।”
40012001	एक दिन यीशु खेत मन में से होइ के जात रहे, उ दिन सथायक दिन रहे। आउर उकर चेलामन के भूख लागलक तो, उमन सउब बाईल सुराइक सुराइक के खायक लागलंय।
40012002	ई देइख के फरिसीमन यीशु से कहलंय, “देख तोर चेलामन उ काम कराथंय, जे ब्‍यवस्‍था-नियम कर मोताबिक सथायक दिन में करेक उचित न लगे।”
40012003	यीशु उमनके जबाब देलक, “का तोहरे नी पइढ़ा कि, दाऊद गो आउर उकर संग मन जे बेरा भूखे होलंय तो का करलंय?
40012004	उमन ईश्‍वर कर घर में गेलंय, आउर ब्‍यवस्‍था-नियम मोताबिक जे भेंट रोटी मनके खायक उचित न लगे, पहें एकला पुरोहित मनके उचित रहे, दाऊद आउर उकर संगी मन ओहे भेंट रोटी के खालंय।
40012005	चाहे का तोहरे ब्‍यवस्‍था में नी पइढ़ा कि पुरोहित सथायक कर दिन मन्‍दिर में सथायक दिन कर बिधि के तोड़ाल से हों निरदोष ठहरेना।
40012006	पहें मोय तोहरे से कहाथों कि हिंया उ आहे जे मन्‍दिर से हों बड़का हेके।
40012007	‘मोय दया से खुशी होवोना, बलिदान से नहीं,’ अगर इकर माने के तोहरे जानता, तो तोहरे निरदोष के दोषी नी ठहराता।
40012008	ई जाइन लेवा कि मनवां-बेटा सथायक दिन कर हों प्रभु हेके।”
40012009	आउर हुंवा से चइल के यीशु उमन कर आराधना-घर में आलक।
40012010	आउर देखा एगो आबदिन रहे जेकर हांथ सुखल रहे। उमन यीशु के दोष लगायक ले उकर से पुछलंय, “का सथायक कर दिन बेस करेक उचित हेके?”
40012011	यीशु उमन से कहलक, “तोहरे में से एसेन के आहे जेकर एगो एकला भेंड़ा होक, आउर उ सथायक दिन गड़हा में गिर जाइ, तो उ उके धइर के नी निकलाइ?
40012012	भला! आबदिन कर दाम भेंड़ा से केताइक बाइढ़ के आहे। ई-लगिन सथायक दिन बेस करेक उचित हेके।”
40012013	तले यीशु, उ आबदिन से कहलक, “तोर हांथ के बढ़ाव।” उ बढ़ालक, आउर उ आउरे दोसर हांथ कर नियर बेस होइ गेलक।
40012014	तले फरिसीमन बाहरे जाय के उकर बिरोध में जुइट गेलंय, कि उके का लेखे नास करब।
40012015	ई जाइन के यीशु हुंवा से चइल गेलक। आउर ढेइर आबदिनमन उकर पिछे होइ लेलंय, आउर उ सउब मनके बेस करलक,
40012016	आउर उमनके चेतालक कि, “मोके प्रगट न करबा,”
40012017	जेकि जे बचन यशायाह आगमबक्ता कर द्वारा कहल जाय रहे, उ पूरा होक:
40012018	देखा, ई मोर सेवक हेके, जेके मोय चुइनहों; मोर अनाइत दुलारु हेके, जेकर से मोय अनाइत खुशी आहों। मोय आपन आतमा उकर उपरे डालबू, आउर उ परजाइतमन के बिचार कर समाचार देवी।
40012019	उ न तो कहा-कही करी आउर न चिचयाई, आउर न बाजारमन में केहो उकर शबद सुनबंय।
40012020	उ गेन्‍जटल बिरनी के नी टुटाइ, आउर धुंगिया होवेक दिया के नी नीझाई, जब तलुक उ बिचार कर जय नी कराइ।
40012021	आउर परजाइतमन उकर नाम में आशरा राखबंय।
40012022	तले आबदिनमन एगो अन्‍धरा गुंगा भूत धारल आबदिन के यीशु कर भिरे लानलंय। यीशु उके बेस कइर देलक आउर उ गुंगा बतियाक आउर देखेक लागलक।
40012023	सउबे आबदिनमन अचरज में पइड़के कहेक लागलंय कहों, “एहे तो दाऊद कर बेटा न लगे?”
40012024	ई सुइन के फरिसीमन कहलंय, “ई दुष्ट आतमामन कर सरदार शयतान कर सहेता से दुष्ट आतमामनके नीकलायला।”
40012025	यीशु उमन कर सोंचेक जाइन के उमन से कहलक, “जे राइज में फूट पइड़ जायल, उ उझाइड़ जायल, आउर कोनो शहर चाहे घराना जेकर में फूट होवेल उ टिकेक नी सकेल।
40012026	अगर शयतान हे शयतान के निकलायल तो उकर हिंया फूट पइड़ गेलक, तले उकर राइज कइसेन टिकल रही?
40012027	अगर मोय शयतान कर सहेता से दुष्ट आतमामन के निकलावोन तो तोहरे कर खन्दान केकर सहेता से उके निकलायन? ई-लगिन ओहे मन तोहरेमन के बिचार करबंय।
40012028	पहें अगर मोय ईश्‍वर कर आतमा कर सहेता से दुष्ट आतमामनके निकलावोन तो ईश्‍वर कर राइज तोहरे कर भिरे आय पोंहोचलक।
40012029	चाहे कोनो आबदिन कोनो सवंगिया कर घर में ढुइक के उकर सम्‍पत्ति लुइट नी सकेल जब तलुक उ सवंगिया के नी बाइन्‍ध लेवोक? उकर पाछे हे उकर घर के लुइट लेवी।
40012030	“जे मोर संगे नाइखे उ मोर बिरोध में आहे, आउर जे मोर संगे नी समटेल उ छितरायल।
40012031	इकरले मोय तोहरेमन से कहाथों कि मनवांमन कर सोभे पाप मन आउर नींदा कर हों क्षमा होइ जाइ, पहें पबितर आतमा कर निन्‍दा कर क्षमा कहियो नी होवी।
40012032	जे केहो मनवां-बेटा कर बिरोध में कोनो कही उके क्षमा मिल जाइ पहें जे केहो पबितर आतमा कर बिरोध में कोनोवे कही उके क्षमा नी मिली न तो ई पूर में आउर न तो उ पूर में हों।”
40012033	“अगर गाछ के बेस कहबे, तो उकर फार के हों बेस कह, चाहे गाछ के खराब कहबे, तो उकर फार के हों खराब कह, कालेकि गाछ आपन फार से हे चिन्‍हायल। अगर गाछ बेस आहे, तो उकर फार हों बेस आहे।
40012034	हे सांप कर छाउवा मन! तोहरे खराब होइ के कइसेन बेस बात कहेक सकल? जे मन में भरल आहे, ओहे मुंह से बाहरे निकलेल।
40012035	बेस आबदिन आपन बेस भण्‍डार से बेस बात निकलायल आउर खराब आबदिन आपन खराब भण्‍डार से खराब बात।
40012036	“आउर मोय तोहरेमन से कहाथों कि जे जे खराब बात आबदिनमन कहबंय, बिचार कर दिन सउब बात कर हिसाब देवेक पड़ी।
40012037	कालेकि तोय आपने हे बातमन से निरदोष चाहे दोषी ठहरय जाबे।”
40012038	तले तनिक धरम-शिकक्षकमन आउर फरिसीमन यीशु से कहलंय, “हे गुरु, हमरे तोर से एगो चिन्‍हा देखेक चहाथि।”
40012039	यीशु उमनके जबाब देलक, “ई जुग कर दुष्ट आउर ब्‍यभिचारी आबदिनमन चिन्‍हा खोजेना। पहें योना आगमबक्ता कर चिन्‍हा छोइड़ के ईमन के कोनो आउर चिन्‍हा नी देवल जाइ।
40012040	जे नियर जोना तीन दिन आउर तीन राइत मछरी कर पेट में रहे, ओहे नियर मनवां-बेटा हों तीन दिन आउर तीन राइत धरती कर पेट में रही।
40012041	बिचार कर दिन नीनवे कर महा-शहर कर रहेक वाला ई पिड़ही कर संग खड़ा होबंय आउर उमन ई पिड़ही के दोषी ठहराबंय, कालेकि उमन जोना कर प्रचार सुइनके मन घुरालंय आउर देखा, हिंया उ आहे जे जोना से हों बड़ आहे।
40012042	दक्षिन कर रानी बिचार कर दिन ई पिड़ही कर आबदिनमन कर संग खड़ा होइके उमनके दोषी ठहराइ, कालेकि उ सुलेमान कर बुद्धि-ज्ञान सूनेकले धरती कर आखरी किनार से आय रहे, आउर देखा, एखन हिंया उ आहे जे सुलेमान से हों बड़ आहे।”
40012043	“जे बेरा अशुद्ध आतमा कोनो मनवां से निकाइल जायल तो उ सुखल ठांव में सथायकले खोईज चलेल, पहें उ सथायक ठांव नी पावेल।
40012044	तले उ कहेला, ‘जहां से मोय आय रहों हुंवे आपन घरे घुइर जाबु।’ घुइर के देखेला तो घर खाली साफा बढराल आउर सजे साजल पवेला।
40012045	तले उ जाय के आपन से आउर खराब सात गो दुष्ट आतमामनके आपन संगे लेइ आवेला आउर उ घर में ढुइक के हुंवा राइज करेल ई नियर उ मनवां कर पिछले दशा पहिले से खराब होइ जायल। ई नियर दशा ई दुष्ट पिड़ही कर हों होवी।”
40012046	जे बेरा यीशु भीड़ से बतियाते हे रहे, तो देखा, उकर माय आउर उकर भाई बाहरे खड़ाय रहंय, आउर उकर से बतियाक खोजत रहंय।
40012047	केहो उकर से कहलंय, “देख, तोर माय आउर तोर भाई बाहरे खड़ा आहंय आउर तोर से बतियाक खोजाथंय।”
40012048	ई सुइन के यीशु कहेक वाला मनके जबाब देलक, “केहर मोर माय? आउर केहर मोर भाई?”
40012049	आउर आपन चेला मन बटे आपन हांथ लम्‍बय के कहलक, “देखा मोर माय आउर मोर भाई ईमन हेकंय।
40012050	कालेकि जे केहो मोर सरगीय बाप कर इच्‍छा मोताबिक चलेल, ओहे मोर भाई, बहिन आउर माय हेके।”
40013001	यीशु ओहे दिन घर से निकाइल के झील कर किनार में जाय के बाइठ गेलक।
40013002	आउर उकर ठिन अनाइत बड़का भीड़ जमा होलंय कि उ डोंगा में चाइढ़ के बाइठ गेलक आउर समुचा भीड़ किनारे खड़ा रहंय।
40013003	आउर उ तो बुझेक कर कहनी से उमनके ढेइरे बातमन कर शिकक्षा देलक। उ कहलक “एगो किसान बिचन बुनेक निकललक।
40013004	आउर बुनेक बेरा तनिक बिचन डहर किनारे गिरलक, आउर चराइमन आयके उके बिछ खालंय।
40013005	तनिक बिचन ढोंग्‍गा खेत में गिरलक जहां बागरा माटी नी रहे। उ जल्‍दिये गजालक कालेकि बागरा माटी नी रहे।
40013006	पहें बेइर कर सेक से उ झोलाय गेलक, आउर जाइड़ नी धारेक कर चलते सुइख गेलक।
40013007	तनिक बिचन कांटा झूंड़मन में गिरलक आउर कांटा झूंड़मन बाइढ़ के उके डाइब देलक।
40013008	पहें तनिक बिचन बेस खेत उपरे गिरलक आउर फारलक, कोनो सौ गुना, कोनो साईठ गुना, आउर कोनो तीस गुना।
40013009	“जेकर सुनेक कर कान आहे उ सुइन लेवोक।”
40013010	यीशु कर चेलामन भिरे आयके उकर से कहलंय, “तोय काले आबदिनमन के बुझेक कर कहनी में सिखाइस?”
40013011	यीशु जबाब देलक, “तोहरे के सरग राइज कर भेदमन कर ज्ञान के देवल जायहे, पहें उमनके नहीं।
40013012	कालेकि जेकर ठिन कोनो आहे, उके आउर देवल जाइ, आउर उकर ठिन ढेइर होइ जाइ। पहें जेकर ठिन कोनो नाइखे, उकर से जे कोनो उकर ठिन आहे, उके हों लेइ लेवल जाइ।
40013013	ई-लगिन मोय बुझेक कर कहनी में उमन से बात करोन कि, उमन देखते हों नी देखेना, आउर सुनते हों नी सुनेन, आउर नी समझेना।
40013014	“उमन कर बारे में आगमबक्ता यशायाह कर ई आगमबाणी पूरा होवेला, तोहरे कानो-कान से सुनबा, पहें तोहरे नी समझबा, आउर आंइख से तो देखबा, पहें तोहरे के सूझि नहीं।
40013015	कालेकि ई आबदिनमन कर मन मोटा होइ गेलक, आउर उमन कान-जाड़ा सुनेन आउर उमन आपन आंइख लुइम्‍ब लीहंय, कहों एसेन न होक कि आंइख से देखोक, आउर कान से सुनोक आउर मन से समझोक, आउर मोर बटे घुइर आवोक आउर मोय उमनके बेस कइर देबो।
40013016	“पहें तोहरे कर आंइखमन धन्‍य आहे कि उ देखेला, आउर तोहरे कर कान धन्‍य आहे कि उ सुनेला।
40013017	कालेकि मोय तोहरेमन से सच्‍चे कहाथों, कि जे बात तोहरे देखला, ईश्‍वर कर ढेइर आगमबक्तामन आउर धरमीमन चाहलंय कि उके देखोक, पहें नी देखलंय। आउर जे बातमन के तोहरे सुनल, उमन चाहलंय कि उके सुनोक, पहें उमन उके नी सुनलंय।”
40013018	“एखन तोहरे बिचन बुनेक वाला किसान कर बुझेक कर कहनी कर माने सुना।
40013019	“जे केहो राइज कर बचन सुइनके नी समझेल, उकर मन में जे कोनोवे बुनल जायरहे, उके उ दुष्ट आयके लुइट लेवेल। ई ओहे हेके जे बिचन डहर कर किनारे बुनल गेलक।
40013020	“आउर जे बिचन ढोंग्‍गा खेत में बुनल गेलक, उ ई हेके, जे बचन सुइनके तुरथे हे रिझ से ग्रहन करेल।
40013021	पहें उकर जाइड़ गहिड़ा में नी जाय के से आउर उ तनिक दिन खड़ा रहेल। आउर बचन कर चलते केलेश नितो सतावट आवेक से उ तुरथे डमाडोल होइ जायल।
40013022	“जे बिचन कांटा झूंड़ में बुनल जायहे, उ ई हेके, जे बचन सुनेला, पहें ई संसार कर चिन्‍ता आउर धन कर लोभ बचन के दबाय देवेल, आउर फार नी लागेल।
40013023	“जे बिचन बेस खेत में बुनल गेलक उ ई हेके, जे बचन सुनेल आउर समझेल आउर फार लानेल, केहो सौ गुना, केहो साईठ गुना, आउर केहो तीस गुना।”
40013024	यीशु उमनके आउर गोटेक बुझेक कर कहनी कहलक, “सरग राइज उ आबदिन नियर आहे, जे आपन खेत में बेस बिचन के बुनलक।
40013025	पहें जे बेरा आबदिनमन निन्‍दात रहंय, तो उ बेरा उकर बइरी आयके आउर गोहोम खेत में जंगली बिचन बुइन के चइल गेलक।
40013026	“जे बेरा बेस बिचन मन गजालक आउर फूटलक तले बाईल होलक, तले जंगली गाछ हों दिसतार देलक।
40013027	इकर में घर कर मालिक के नोकर मन आयके कहलंय, ‘मालिक का तोय आपन खेत में बेस बिचन नी बुइन रहीस? तो उकर में जंगली दाना कहां से आय गेलक?’
40013028	“मालिक उमन से कहलक, ‘ई कोनो बइरी कर काम हेके।’ “तले नोकर मन उकर से कहलंय, ‘का तोय चाहिस कि हमरे जाय के जंगली गाछ के उखराय देवोब?’
40013029	“मालिक जबाब देलक, ‘नहीं, एसेन न होक कि जंगली बिचन कर गाछ के उखरायक बेरा तोहरेमन गोहोम के हों जाइड़ से उखराय देबा।
40013030	काटेक तलुक दुयो के संगे बढ़ेक देवा, आउर काटेक बेरा मोय काटेक वाला मन से कहबु आगे जंगली बिचन कर गाछ जमा कइर लेवा आउर पोड़ायक ले इके बोझा बान्‍धा। आउर गोहोम के मोर गोला में जमा करा।’”
40013031	यीशु उमनके गोटेक आउर बुझेक कर कहनी कहलक, “सरग कर राइज राइ कर गोटेक दाना लेखे आहे, जेके लेइके कोनो आबदिन आपन खेत में बुनलक।
40013032	ई दाना तो सउब बिचन मन से छोट होवेला, पहें बाइढ़ के सउब गाछ से बड़का होइ जायला, आउर एसेन बड़का गाछ होइ जायल कि आकाश कर चराइमन आयके उकर डाइरमन में डेरा करेल।”
40013033	यीशु उमनके गोटेक आउर बुझेक कर कहनी कहलक, “सरग कर राइज खमीर लेखे आहे, जेके लेइके कोनो आउराइत तीन पसरी आटा में सानलक आउर सानते-सानते सउब आटा खमीर होइ गेलक।”
40013034	ई सउब बात के यीशु आबदिनमन के बुझेक कर कहनी में कहलक। उ बेगर बुझेक कर कहनी में उमन से कोनो बात के नी कहत रहे।
40013035	जेकर से आगमबक्ता कर ई कहल पूरा होक: मोय बुझेक कर कहनी में कहबु। जे बात सिरजन कर शुरुवे से लुकल आहे उके मोय प्रगट करबु।
40013036	तले यीशु आबदिनमन कर भीड़ के छोइड़ के घर में आलक। आउर उकर चेलामन भिरे आयके उकर से कहलंय कि, “खेत कर जंगली बिचन कर बुझेक कर कहनी के हमरे के समझय दे।”
40013037	यीशु उमनके जबाब देलक, “बेस बिचन बुनेक वाला मनवां-बेटा हेके।
40013038	खेत संसार हेके, आउर बेस बिचन ईश्‍वर कर राइज कर छाउवा मन हेकंय। जंगली बिचन दुष्ट आतमा शयतान कर छाउवामन हेकंय, आउर
40013039	जे बइरी उके बुनलक उ शयतान हेके। कटनी तो संसार कर आखरी हेके, आउर काटेक वाला सरग दूत हेके।
40013040	जे नियर आबदिनमन जंगली बिचन कर गाछ के जमा कइर के आइग में पोड़ाय देवेन, ई नियर संसार कर आखरी में होवी:
40013041	मनवां-बेटा आपन सरग दूतमन के भेजि, आउर उमन उकर राइज कर ठेसायक कर चीज आउर कु-करमी मन के जमा करबंय।
40013042	आउर उमनके आइग कर भट्ठी में ढेकाइल देबंय। हुंवा उमन दांत किट किटाबंय आउर कान्‍दबंय।
40013043	उ बेरा धरमी आपन बाप कर राइज में बेइर जाइसेन चमकबंय। “जेकर सुनेक कर कान आहे, उ सुइन लेवोक।”
40013044	“सरग कर राइज खेत में लुकल धन नियर आहे, जेके कोनो आबदिन पालक आउर लुकाय देलक। आउर उ रिझे जाय के आपन सउब के बेइच के उ खेत के किन लेलक।”
40013045	“आउर सरग कर राइज एगो बेपारी नियर आहे, जे बेस मोति मन कर खोजर में रहे।
40013046	जे बेरा उके एगो बेस किमाइत कर मोति मिल गेलक, तले उ जाय के आपन सउब के बेइच देवेल आउर मोति के किन लेवेल।”
40013047	“आउर, सरग कर राइज उ बड़का जाल नियर आहे। जे समुन्‍दर में फेकल गेलक, आउर सउब किसिम कर मछरी मनके समाइट लानलक।
40013048	आउर जब जाल भइर गेलक तो मछुवामन उके किनारे में खींच लानलंय, तले बाइठ के बेस मछरी मनके चुइन-चुइन के खोलाइ में राखलंय आउर खराब मछरी मनके फेइक देलंय।
40013049	संसार कर आखरी हों एसेन हे होवी। सरग दूत आयके धरती से दुष्ट मनके धरमीमन से छिनगाइ।
40013050	आउर उमनके आइग कर भट्ठी में फेइक देवी। हुंवा उमन कान्‍दबंय आउर दांत किट किटाते रहबंय।”
40013051	“का तोहरेमन ई बातमनके समाइझ गेला?”
40013052	चेलामन जबाब देलंय, “हां।” यीशु उमन से कहलक, “ई-लगिन हरेक धरम-शिकक्षक जे सरग राइज कर चेला बाइन चुइखे, उ एसेन घर मालिक नियर आहे जे आपन भण्‍डार से नवां आउर पुरना चीज के निकलायल।”
40013053	जे बेरा यीशु ई बुझेक कर कहनी के कइह चुकलक, तले हुंवा से चइल गेलक।
40013054	आउर यीशु आपन शहर में आलक आउर आबदिनमन के उमन कर आराधना-घर में शिकक्षा देवेक लागलक। उमन छक्‍क पइड़ गेलंय आउर कहलंय, “इके बुद्धि आउर चकरीत काम करेक कर शक्ति कहां से मिलहे?
40013055	का ई काठ-मिस्‍तीरि कर बेटा न लगे? आउर का उकर माय मरियम न लगे? का याकूब, यूसुफ, शिमोन, आउर यहूदा उकर भाईमन न लगाय?
40013056	का उकर बहिन मन हमरे कर माझे नी रहेन? तो ई सउब इके कहां से मिललक?”
40013057	ई नियर आबदिनमन यीशु के बिशवास करेक नी पारलंय, यीशु उमन से कहलक, “आपन शहर आउर घर में आगमबक्ता कर मरजाइत नी होवेल।”
40013058	आउर आबदिनमन कर अबिश्‍वास कर चलते उ हुंवा सामर्थ कर बागरा काम नी करलक।
40014001	ओहे बेरा राजा हेरोदेस, गलील कर शासक रहे। उ यीशु कर चरचा सुनलक।
40014002	आउर आपन सेवकमन से कहलक, “ई जोहन बपतिस्‍मा देवेक वाला हेके! उ मुरदा से जी उइठे, ई-लगिन उकर से सामर्थ कर काम प्रगट होवेला।”
40014003	कालेकि हेरोदेस आपन भाई फिलिपुस कर आउराइत हेरोदियास कर चलते, जोहन के धइर के आउर उके बाइन्‍ध के जेहेल में साइज देइ रहे।
40014004	कालेकि जोहन उकर से कइह रहे कि, “भाई कर आउराइत के रखेक तोर लगिन उचित न लगे।”
40014005	ई-लगिन हेरोदेस जोहन के मोरायक चहत रहे, पहें उ जनता से डरत रहे, कालेकि उमन जोहन के आगमबक्ता मानत रहंय।
40014006	पहें जे बेरा हेरोदेस कर जनम दिन पुगलक, तो हेरोदियास कर बेटी महिमान मन कर आगे नाचलक आउर हेरोदेस के मोहय देलक।
40014007	इकर में उ कसम खायके बचन देलक, “जे कोनोवे तोय मांगबे उके मोय तोके देबू।”
40014008	उकर माय आगहे से सिखाय रहे, इकरले उ कहलक, “मोके एखने थारी में जोहन बपतिस्‍मा देवेक वाला कर मुड़ी लनुवाय दे।”
40014009	राजा हेरोदेस दुःखी होलक, पहें आपन कसम आउर उकर संग बइठेक वाला मन कर चलते, उ हुकूम देलक कि देइ देवल जावोक।
40014010	आउर सिपाही मनके भेइज के जेहेल से जोहन कर मुड़ी काटुवाय देलक।
40014011	आउर उकर मुड़ी के थारी में लानलंय आउर जाय के छोंड़ी के देइ देवल गेलक, जेके उ आपन माय ठिन लेइ गेलक।
40014012	तले जोहन कर चेला मन आलंय आउर उकर देंह के लेइके उके कबर में राखलंय आउर जाय के यीशु के खभाइर देलंय।
40014013	जे बेरा यीशु ई समाचार सुनलक, तो उ डोंगा में चाइढ़ के एगो सुन-सान ठांव में चइल गेलक। पहें आबदिनमन के उकर पता लइग गेलक तले शहर शहर से निकाइल के हिंठते हे उकर खोजर में चइल पड़लंय।
40014014	यीशु डोंगा से उताइर के एगो अनाइत बड़का आबदिन कर भीड़ के देखलक। उके देइख के यीशु आबदिनमन कर उपरे तरस खालक, आउर उमन कर बेमार के बेस कइर देलक।
40014015	जब सांझ होलक तो उकर चेला मन उकर भिरे आयके कहलंय, “ई ठांव तो सुन-सान आहे आउर उलटी बेला होइ गेलक। आबदिनमन के बिदा कइर देवल जावोक कि उमन बस्‍तीमन में जाय के आपन लगिन खायक ले किन लेबंय।”
40014016	पहें यीशु जबाब देलक, “उमनके जायक कर दरकार नखे। तोहरेमन हे उमन ले खायक ले देबा।”
40014017	इकर में चेलामन कहलंय, “हिंया हमरे ठिन तो पांच गो एकला रोटी आउर दुइगो मछरी आहे।”
40014018	यीशु कहलक, “हिंया उके मोर ठिन लाना।”
40014019	तले उ आबदिनमन के घांस में बइठेक ले हुकूम देलक, आउर पांच रोटी आउर दुइगो मछरी लेइके आकाश बटे देइख के आशीष मांगलक तले रोटी मनके टुकराय के चेलामन के देलक। आउर चेला मन आबदिनमन के।
40014020	जे बेरा आबदिनमन खायके आघय गेलंय, तो चेला मन बाचल रोटी टुकरा से भरल बारह दाउरा बिछलंय।
40014021	आउर खायक वाला मन में आउराइत आउर छाउवा मन के छोइड़ के पांच हजार लेखे मरद मन रहंय।
40014022	उकर पाछे तुरथे यीशु आपन चेला मन के इकरले मजबुर करलक कि डोंगा में बाइठ के उकर से आगे झील कर उ-पखारी चइल जावोक, तब तलुक ले उ आबदिनमन के बिदा कइर देवी।
40014023	उ आबदिनमन के बिदा कइर के फरके प्रार्थना करेक ले पहाड़ उपरे चइल देलक, आउर सांझ बेरा उ हुंवा एकले रहे।
40014024	डोंगा उ बेरा किनारी से ढेइर दुरियाह जाय चुइक रहे, आउर पानी उछलेक से हिलो डोलो होवत रहे कालेकि हवा उलटी बहत रहे।
40014025	राइत कर चौथा पहर यीशु झील में पानी उपरे हिंठते चेलामन ठिन आलक।
40014026	जे बेरा उमन यीशु के झील में पानी उपरे हिंठेक देखलंय तले उमन घबरय गेलंय, आउर कहेक लागलंय, “ई कोनो भूत हेके!” आउर डरहे चिचयायक लागलंय।
40014027	तब यीशु तुरथे उमन से कहलक, “धीरज धरा, मोय हेकों, मइत डरावा!”
40014028	तब पतरस जबाब देलक, “हे प्रभु, अगर तोय हे हेकिस, तो मोके हों पानी उपरे हिंठके, आउर आपन भिरे आवेक ले हुकूम दे।”
40014029	यीशु कहलक, “आव!” पतरस डोंगा से उतरलक आउर पानी उपरे हिंठते हे यीशु कर बटे बढ़ेक लागलक।
40014030	पहें उ हवा बयार के देइख के डरय गेलक, आउर जे बेरा डुबेक लागलक तो चिचयाय उठलक, “हे प्रभु, मोके बचाव।”
40014031	यीशु तुरथे हांथ बढ़ायके उकर हांथ थाइम लेलक आउर उकर से कहलक, “हे थोड़-बिश्‍वासी, तोय काले सक करले?”
40014032	जे बेरा उमन डोंगा में चढ़लंय तो हवा थाइम गेलक।
40014033	इकर में जे चेलामन डोंगा में रहंय, उमन यीशु कर गोड़ में गिरलंय आउर उमन उकर से कहलंय, “तोय सच्‍चे में ईश्‍वर कर बेटा हेकिस।”
40014034	उमन उ-पखारी उताइर के गन्‍नेसरत शहर में आलंय।
40014035	हुंवा कर आबदिनमन यीशु के चिन्‍ह लेलंय आउर हुंवा कर सउबे गांव मन में उकर खभाइर फाइल गेलक। उमन सउब बेमारी मनके यीशु ठिन लानलंय,
40014036	आउर उकर से गोहर करलंय कि उ उकर लुगा कर आचरा के हे छुवेक देवोक। जेताइक झन उके छूलंय उमन सउब बेस होइ गेलंय।
40015001	तब यरुशलेम से तनिक फरिसी आउर धरम-शिकक्षकमन यीशु ठिन आलंय, आउर ई कहेक लागलंय,
40015002	“तोर चेलामन पुरखामन कर ब्‍यवस्‍था-नियम के काले लंघाथंय? उमन बेगर हांथ धोले काले रोटी खायना?”
40015003	यीशु उमनके जबाब देलक, “तोहरेमन पुरखामन कर बनल ब्‍यवस्‍था-नियम माइनके ईश्‍वर कर हुकूम के काले लंघाथा?
40015004	कालेकि ईश्‍वर कइहे, ‘आपने माय आउर बाप के आदर करा’, आउर ‘जे केहो आपन बाप चाहे आपन मायके खराब कही, उके माइर देवल जावोक।’
40015005	पहें तोहरेमन कहल कि, ‘अगर केहो आपन बाप चाहे आपन माय से कही, मोर से जे फायदा होवेक रहे, उके ईश्‍वर ठिन चढ़ाल जायहे।’
40015006	तो का आपन माय, बाप कर आदर करेक दरकार न लगे? ई नियर तोहरे पुरखा मनके माइन के ईश्‍वर कर बचन के टाइल देवाला।
40015007	हे कप्‍टीमन! आगमबक्ता यशायाह ई कइह के तोहरेमन कर बारे में सुप्‍पट आगमबाणी कइरहे:
40015008	ई आबदिनमन लवटे से मोर आदर करेना, पहें उमन कर मन मोर से दुरियाह रहेल।
40015009	ईमन झूठ-मुठ कर मोर सेवा करेना, कालेकि ईमन आबदिनमन कर बनल ब्‍यवस्‍था-नियम के एसेन सिखायन, मइनले ई धरमीक ब्‍यवस्‍था-नियम हेके।”
40015010	तले यीशु आबदिनमन के आपन ठिन बोलाय के कहलक, “तोहरेमन मोर बात के सुना आउर समझा।
40015011	जे मुंह में जायला उ आबदिन के अशुद्ध नी करेल, पहें जे मुंह से निकलेल उ आबदिन के अशुद्ध करेल।”
40015012	तले चेलामन यीशु ठिन आयके कहलंय, “का तोहरे जानला कि फरिसीमन के ई बचन सुइनके खराब लागलक?”
40015013	यीशु जबाब देलक, “जे गाछ के मोर सरगीय बाप नी रोइपहे, उ उखराल जाइ।
40015014	उमन कर बात के छोइड़ देवा; उमन अन्‍धरा के अन्‍धरा डहर देखाइया हेकंय, आउर अन्‍धरा अगर अन्‍धरा के डहर देखाइ, तो दुनो झन गड़हा में गिर जाबंय।”
40015015	इकर में पतरस कहलक, “ई बुझेक कर कहनी के हमरे के समझय दे।”
40015016	यीशु जबाब देलक, “का तोहरेमन हों एखन तलुक अनबुझ आहा?
40015017	का तोहरेमन ई नी जानल कि मुंह में जे कोनोवे जायला, उ पेट से बाहरे दिसा से निकाइल जायल?
40015018	पहें जे मुंह से बाहरे निकलेल, उमन से निकलेल, आउर ओहे आबदिन के अशुद्ध करेल।
40015019	कालेकि खराब बिचार, मोरायक, दोसर आउराइत से सुतेक, ब्‍यभिचार, चोरायक, झूठा गवाही आउर निन्‍दा ई सउब मन से हे निकलेल,
40015020	आउर एहे बातमन आबदिनमन के अशुद्ध करेल, पहें बेगर हांथ धोले खाल से आबदिनमन के अशुद्ध नी करेल।”
40015021	यीशु हुंवा से बिदा होइके सूर आउर साईदा राइज कर लगिन चइल देलक।
40015022	हुंवा एगो कनानी आउराइत भेंट होलक आउर चिचयाय के कहेक लागलक, “हे प्रभु! हे दाऊद कर बेटा! मोर उपरे दया कर। मोर बेटी भूत से जकड़ाय जायहे।”
40015023	पहें यीशु उके कोनो जबाब नी देलक। उकर चेलामन आयके उकर से आरजी करलंय, “उके बिदा कइर दे, कालेकि उ हमरे कर पाछे-पाछे चिचयाते आवाथे।”
40015024	यीशु जबाब देलक, “मोय इस्राएल कर घरइया कर हेरल भेंड़ामन ठिन भेजाल जायहों।”
40015025	पहें उ आउराइत आलक, आउर यीशु कर गोड़ में गिरलक आउर कहलक, “हे प्रभु! मोर मदाइत कर।”
40015026	यीशु जबाब देलक, “छाउवा मन कर रोटी लेइके कुकूर कर आगे बटे फेकेक बेस नहीं।”
40015027	उ कहलक, “हां जुन प्रभु! पहें कुकूर छाउवा हों मालिक कर टेबुल से गिरल सखड़ी मनके खायल।”
40015028	तले यीशु जबाब देलक, “हे जनाना! तोर बिश्‍वास अनाइत बड़का आहे। जाइसेन तोय चाहिस तोर लगिन ओसने हे होक।” आउर ओहे बेरा उकर बेटी बेस होइ गेलक।
40015029	यीशु हुंवा से चइल गेलक आउर गलील कर झील कर भिरे आलक, आउर पहाड़ उपरे चाइढ़के हुंवा बाइठ गेलक।
40015030	तले भीड़ कर भीड़ उकर ठिन आवेक लागलंय, उमन लंगड़ा, अन्‍धरा, लुलहा, गुंगा आउर किसिम किसिम कर बेमारी मनके आपन संग लाइन रहंय। उमन बेमारी मनके यीशु कर गोड़ तरे रइख देलंय आउर यीशु उमनके बेस कइर देलक।
40015031	आबदिनमन ई देइख के कि गुंगा बतियाथे, लुलहामन बेस होवाथंय, लंगड़ामन हिठाथंय आउर अन्‍धरामन देखाथंय, उमन अनाइत जोड़ भकुवाय गेलंय आउर उ मने इस्राएल कर ईश्‍वर कर बड़ाइ करलंय।
40015032	तले यीशु आपन चेलामन के बोलायके कहलक, “मोके ई आबदिनमन कर उपरे सोग लगाथे, कालेकि उमन तीन दिन से मोर संगे आहंय आउर उमन ठिन खायकले कोनोवे नाइखे। मोय उमनके भूखे भेजेक नी चाहोन, का जिनी एसेन न होक कि डहरे में मुरझाय के गिर न जावोक।”
40015033	चेलामन उकर से कहलंय, “ई सुन-सान ठांव में हमरे के कहां से एताइक रोटी मिली कि एताइक बड़का भीड़ के खियायक परोब?”
40015034	यीशु उमनके पुछलक, “तोहरे ठिन कयगो रोटी आहे?” उ मने कहलंय, “सातगो आउर तनिकुन छोट मछरी।”
40015035	तले यीशु आबदिनमन के भुंइया में बइठेक ले हुकूम देलक,
40015036	आउर उ सात रोटी आउर मछरी लेइके, ईश्‍वर के धन्‍यबाद करलक, आउर टुकरलक आउर आपन चेलामन के देते गेलक। आउर चेलामन आबदिनमन के बांइट देलंय।
40015037	ई नियर सउब खायके आघय गेलंय, आउर चेलामन बचाल टुकरामन से भरल, सात दाउरा बिछलंय।
40015038	खायक वालामन में आउराइत आउर छाउवामन के छोइड़ के चाइर हजार मरदमन रहंय।
40015039	तले यीशु आबदिनमन के बिदा कइर के डोंगा में चाइढ़ के मगदान राइज कर सीमना में आलक।
40016001	फरिसी आउर सदूकी मन यीशु ठिन आलंय आउर परखेक ले उकर से आरजी करलंय, “तोय हमरे के सरग कर कोनो चिन्‍हा देखाव।”
40016002	यीशु उमनके जबाब देलक, “सांझ बेरा तोहरेमन कहल, ‘दिन बेस रही कालेकि बदरी लाल आहे।’
40016003	आउर फाजिर बेरा कहाला, ‘आइज आन्‍धी आवी कालेकि बदरी लाल आउर बदरी ढापल आहे।’ तोहरेमन आकाश कर रंग के चिन्‍ह लेवल, पहें बेरा कर भेद के चिन्‍हेक काले नी पारल?
40016004	दुष्ट आउर बयलाह पिड़हीमन चिन्‍हा खोजेन, पहें जोना आगमबक्ता कर चिन्‍हा छोइड़ के उमनके आउर कोनो चिन्‍हा देवल नी जाइ।” आउर यीशु उमनके छोइड़ के चइल गेलक।
40016005	चेला मन झील कर उ-पखारी जायक बेरा रोटी लेवेक भुलाय जाय रहंय।
40016006	यीशु उमन से कहलक, “देखा, फरिसी आउर सदूकीमन कर खमीर से साबधन रहबा।”
40016007	तो उमन आपने में कहेक लागलंय, “हमरे रोटी नी लाइनहीं, से-लगिन उ एसेन कहाथे।”
40016008	ई जाइनके यीशु उमन से कहलक, “हे थोड़-बिश्‍वासी मन तोहरेमन काले कहा-कही कराथा, कि जे तोहरे ठिन रोटी नाइखे?
40016009	का तोहरे एखन तलुक नी समाइझहा? का तोहरेमन के उ पांच हजार कर पांच रोटी इयाइद नाइखे? आउर तोहरेमन रोटी से भरल केताइक दाउरा जमा कइर रहा?
40016010	आउर उ चाइर हजार आबदिनमन लगिन सात गो रोटी आउर तोहरे केतना दाउरा जमा कइर रहा?
40016011	तोहरे काले नी बुझल कि मोय ई रोटी कर बारे में नी कहलो? पहें तोहरे फरिसीमन आउर सदूकीमन कर खमीर से बाइच के रहबा।”
40016012	तले चेलामन समाइझ गेलंय कि यीशु रोटी कर खमीर से नहीं, पहें फरिसीमन आउर सदूकी मन कर शिकक्षा से बाइच के रहेक कइह रहे।
40016013	जे बेरा यीशु कैसरिया फिलिपी राइज में आलक, तले चेलामन से यीशु पुछलक, “मनवां-बेटा के हेके, उकर बारे में आबदिनमन का कहेना?”
40016014	चेलामन जबाब देलंय, “केहो केहो कहेना, ‘जोहन बपतिस्‍मा देवेक वाला,’ आउर केहो, ‘आगमबक्ता इलियाह’ आउर केहो कहेना, ‘आगमबक्ता यिरमयाह नहीं तो आगमबक्ता में से केहो एक झन।’”
40016015	उकर में यीशु कहलक, “आउर तोहरेमन का कहाथा कि मोय के हेकों?”
40016016	शिमोन पतरस जबाब देलक, “तोय जीयत ईश्‍वर कर बेटा मसीह हेकिस।”
40016017	यीशु उकर से कहलक, “हे शिमोन जोना कर बेटा, तोय धन्‍य हेकिस, कालेकि मांस आउर लहु गो नहीं, पहें मोर सरगीय बाप तोर उपरे प्रगट करलक।
40016018	मोय कहाथों कि, तोय पतरस माने ढोंग्‍गा हेकिस, आउर मोय ई ढोंग्‍गा उपरे आपन कलीसिया बनाबु, आउर अधलोक कर फाटक इके जीतेक नी पारी।
40016019	मोय तोके सरग राइज कर चाभी देबू। तोय धरती में जे कोनोवे बान्‍धबे, उ सरग में बन्‍धाइ, आउर जे कोनोवे तोय धरती में खोलबे उ सरग में खोलाल जाइ।”
40016020	तले यीशु आपन चेलामन के सकत चेताउनी देलक, “तोहरे केखो न बताबा कि मोय हे मसीह हेकों।”
40016021	उ बेरा से यीशु आपन चेलामन के ई समझय लागलक कि, “मोके यरुशलेम जायखे होवी। मोके दरकार आहे कि मोय यरुशलेम जाबु आउर धरम-मुखियामन आउर मुख्‍य-पुरोहित मन आउर धरम-शिकक्षकमन कर हांथ से अनाइत दुःख उठाबु, आउर माइर मोरल जाबु आउर तीसरा दिन में जी उठबु।”
40016022	पतरस यीशु के फरके लेइ जाय के धमकायक लागलक आउर कहलक, “ईश्‍वर एसेन न करोक! हे प्रभु, तोर उपरे एसेन कहियो न बितोक!”
40016023	तले यीशु घुइरके पतरस से कहलक, “हे शयतान मोर भिरे से दुरियाह होइ जा!, तोय मोर ले ठोकर कर कारन हेकिस। तोय ईश्‍वर कर बात नहीं, कालेकि तोय आबदिनमन कर बात में मन लगाथिस।”
40016024	उकर पाछे यीशु आपन चेलामन से कहलक, “जे मोर डहर में चलेक खोजेना, उ आपने हे के इन्‍कार करोक, आउर आपन क्रूस उठाय के मोर पाछे चलोक।
40016025	कालेकि जे आपन जिऊ के बचायक चाही, उ उके हिरुवाय देवी, आउर जे मोर लगिन आपन जिऊ के हिरुवाइ, उ उके पावी।
40016026	अगर आबदिन समुचा संसार के पायके आउर आपन जिऊ के गवांय दिवी, तो उके का फायदा? आपन जिऊ कर बदली आबदिन का देवी?
40016027	जे बेरा मनवां-बेटा आपन सरग दूतमन कर संग आपन सरगीय बाप कर महिमा में आवी, आउर उ बेरा उ सउब कोइ के उमन कर काम कर मोताबिक इनाम देवी।
40016028	मोय तोहरे से सच्‍चे कहाथों, कि हिंया खढ़ाल आबदिनमन में से थोडे़क एसेन आहंय, जे जब तलुक मनवां-बेटा के उकर राइज में आवेक नी देखबंय, तब तलुक नी मोरबंय।”
40017001	छाव दिन कर पाछे यीशु पतरस, याकूब आउर उकर भाई जोहन के आपन संगे लेलक, आउर उ उमनके एगो ऊंचा पहाड़ उपरे सुन-सान ठांव में लेइ गेलक।
40017002	उमन कर भिरे यीशु कर रुप बदाइल गेलक। उकर मुंहटन बेइर लेखे चमकेक लागलक, आउर उकर लुगा इन्‍जोत नियर लावकेक लागलक।
40017003	आउर हुंवा चेलामन के, मूसा आउर आगमबक्ता इलियाह उकर संगे बात चित करेक दिसतार देलक।
40017004	तले पतरस यीशु से कहेक लागलक, “हे प्रभु हमरे के हिंया रहेक बेस आहे, कि हमरे हिंया आयही। तोय चहबे होले मोय हिंया तीन गो मण्‍डप बनाबु, एगो तोर ले, एगो मूसा ले आउर एगो इलियाह ले।”
40017005	उ कहते हे रहे कि उमन उपरे एगो चरका बदरी ढाइप देलक, आउर उ बदरी में ई बाणी सुनाय देलक, “ई मोर दुलार बेटा हेके, मोय इकर से मनजुर आहों। इकर बात के सुना।”
40017006	ई बाणी सुइन के चेलामन हुमकुरिया गिरलंय, आउर अनाइत जोड़ से डरय गेलंय।
40017007	तले यीशु आय के उमनके छुलक आउर कहलक, “उठा, न डरावा।”
40017008	उमन आंइख उघरालय, तो यीशु के छोइड़ आउर केखो नी देखलंय।
40017009	जे बेरा उमन पहाड़ से उतरत रहंय, तब यीशु ई हुकूम देलक, “जब तलुक मनवां-बेटा मुरदा में से जी नी उठी, तब तलुक तोहरे जे देखला सेके केखो हों न बताबा।”
40017010	इकर में चेलामन उकर से पुछलंय, “धरम-शिकक्षकमन ई काले कहाथंय, कि आगे इलियाह कर आवेक कर दरकार आहे?”
40017011	यीशु जबाब देलक, “जरुर इलियाह आवेक वाला आहे आउर सउब के सुधराई।
40017012	पहें मोय तोहरे से कहाथों, इलियाह आय चुइखे। उमन उके नी चिन्‍हलंय, आउर उकर संगे मन-मरजी ब्‍यवहार करलंय। ई नियर मनवां-बेटा हों उमन कर हांथ में दुःख उठाइ।”
40017013	तले चेलामन समाइझ गेलंय कि यीशु जोहन बपतिस्‍मा देवेक वाला कर बारे में कहाथे।
40017014	जे बेरा यीशु भीड़ ठिन पुगलक, तले एगो आबदिन यीशु कर भिरे आलक, आउर ठिहनय के कहेक लागलक,
40017015	“हे प्रभु, मोर छाउवा उपरे दया कइर दे, उके मिरगी आहे, आउर उ अनाइत तड़पेल, उ आइग आउर पानी में बेर-बेर गिर जायला।
40017016	मोय उके तोर चेलामन ठिन लाइन रहों, पहें उमन उके बेस करेक नी पारलंय।”
40017017	यीशु कहलक, “हे अन-बिश्‍वासी आउर ढिठ पिड़ही, मोय कहिया तलुक तोहरे संगे रहबु? कब तलुक तोहरे के सहते रहबु? छाउवा के मोर भिरे लाना।”
40017018	तब यीशु दुष्ट आतमा के धमकालक आउर उ उकर से निकाइल गेलक, उ छोंड़ा ओहे बेरा बेस होइ गेलक।
40017019	उकर पाछे चेलामन सुन-सान बेरा में यीशु कर भिरे आयके पुछलंय, “हमरेमन उके काले नी निकलय पारली?”
40017020	यीशु उमन से कहलक, “आपन बिश्‍वास कर कमजोड़ी कर चलते। मोय तोहरे से सच्‍चे कहाथों अगर तोहरे कर बिश्‍वास राय कर दाना नियर आहे होले तोहरे ई पहाड़ से कहबा, ‘हिंया से हुंवा ससाइर जा,’ तो उ ससाइर जाइ। आउर कोनो बात तोहरे लगिन असम्‍भव नी होवी।
40017021	पहें ई दुष्ट आतमा बेगर प्रार्थना आउर उपास कर नी निकलेल।”
40017022	जे बेरा उमन गलील में रहंय, तो यीशु आपन चेलामन से कहलक, “मनवां-बेटा के आबदिनमन कर हांथ में धरुवाल जाइ।
40017023	उमन उके मोराय देबंय, पहें उ तीसरा दिन में जी उठी।” ई सुइनके चेलामन अनाइत उदास होलंय।
40017024	जे बेरा उमन कफरनहुम शहर में आलंय, तले मन्‍दिर कर खजना उघायक वाला मन पतरस कर भिरे आयके पुछलंय, “का तोहरे कर गुरु मन्‍दिर कर खजना नी देवेल?”
40017025	उ जबाब देलक, “हां देवेल।” जे बेरा पतरस घर पुगलक तो उकर कहेक से आगहे यीशु पुछलक, “शिमोन तोर का बिचार आहे? दुनिया कर राजा कोन आबदिनमनसे खजना लेवेल? अपनेहे बेटामन से कि दोसर मन से?”
40017026	पतरस जबाब देलक, “दोसर मनसे।” उकर में यीशु उमन से कहलक, “तो बेटामन खजना से बाइच गेलंय।
40017027	तभियो हों मोय उमन लगिन खराब नमूना नी बनलो, तोय झील कर किनारे बटे जाय के बन्‍सी फेक। जे मछरी आगे बाझी, उके धइर लेबे आउर मुंह खोलबे। उकर में एगो सिक्‍का मिली, उके लेइके मोर आउर तोर लगिन उमनके देइ देबे।”
40018001	उ बेरा चेलामन यीशु कर भिरे आयके कहलंय, “सरग राइज में सउब से बड़ के होवी?”
40018002	इकर में यीशु एगो छाउवा के बोलाय के चेलामन कर माझे खड़ा करलक,
40018003	आउर कहलक, “मोय तोहरे के सच्‍चे कहाथों, जब तलुक तोहरे नी बदलबा आउर छाउवामन नियर नी होबा, तब तलुक सरग राइज में ढुकेक नी पारबा।
40018004	जे केहो ई छाउवा नियर आपने के नरम-मन करी, उ सरग राइज में सउब से बड़का होवी।
40018005	आउर जे केहो मोर नाम से गोटेक एसेन छाउवा के ग्रहन करेल, उ मोके ग्रहन करेल।”
40018006	“पहें जे केहो मोर उपरे बिश्‍वास करेक वाला छाउवा में से केखो ठोकर खियाइ, उकरले ई बेस होतक कि उकर घेंचा में जांता के बाइन्‍ध के आउर उके गहिड़ा समुन्‍दर में डुबाय देवल जातक।
40018007	ठोकर कर चलते संसार में हाय! ठोकर लगेक दरकार आहे, पहें हाय रे उ आबदिन के, जे ठोकर कर कारन हेके।
40018008	“अगर तोर हांथ चाहे तोर गोड़ पाप कर कारन बनेल, तो उके काइट के फेइक दे, बेस ई होवी, कि तोय लंगड़ा होइके सरग में ढुकबे, कालेकि दुनो हांथ नितो दुनो गोड़ कर रहते हे जिनगी-जुग आइग में फेकय जाबे।
40018009	अगर तोर आंइख तोर ले पाप कर कारन बनेल, तो उके नोकइट के फेइक दे। बेस ई होवी, कि तोय अन्‍धरा होइ के जिनगी-जुग कर जीबन में ढुकबे कालेकि दुनो आंइख कर रहते नरक कर आइग में फेकय जाबे।”
40018010	“साबधन रहा! ई छोटमन में से केखो तुच्‍छ न जाना। कालेकि मोय तोहरे से कहाथों, उकर ले कि सरग में उकर दूतमन मोर सरगीय बाप कर मुंह सउब बेरा देखते रहेन।
40018011	कालेकि मनवां-बेटा हेरल मनके खोजेक आयहे।
40018012	“तोहरे कर का बिचार आहे? अगर केकरो सौ गो भेंड़ा आहे, आउर उमन में से गोटेक भेंड़ा हेराय जाइ, तो का उ नीनानब्‍बे गो भेंड़ा के छोइड़ के, आउर पहाड़ बटे जाय के उ हेरल के नी खोजी?
40018013	आउर अगर उ भेंड़ा उके मिल जाइ, तो मोय तोहरे से सच्‍चे सच्‍चे कहाथों। कि उ, उ नीनानब्बे भेड़ामन कर लगिन जे नी हेराय रहे, उ एतना नी रिझि जेताइक ई भेंड़ा लगिन रिझि।
40018014	सुप्‍पट ई नियर, तोहरे कर सरगीय बाप कर इच्‍छा न लगे कि, ई छोट में से केहो नास होइ जावोक।”
40018015	“अगर तोर भाई तोर बिरोध में कोनो गुन्‍हा करेल, तो जा आउर एकले में बतियाव आउर समझाव। अगर तोर बात माइन लेलक, तो तोय आपन भाई के बचाय लेले।
40018016	अगर उ तोर बात नी मानेल, तो आपन संगे एक चाहे दुइ झन के आउर लेइ जा, जेकर से दुइ तीन झन कर गवाही कर माझे सउब चीज प्रमाण होइ जाइ।
40018017	अगर उ बात नी सुनी तो कलीसिया के बताय दे। अगर कलीसिया के हों नी मानी, तो तोय उके परजाइतमन आउर खजना लेवेक वाला जाइसेन समझ।
40018018	“मोय तोहरे से सच्‍चे कहाथों, जे कोनो तोहरे धरती में बान्‍धबा, उ सरग में हों बान्‍धल जाइ। आउर जे कोनोवे धरती में खोलबा, उ सरग में हों खोलाल जाइ।
40018019	“मोय तोहरे से सच्‍चे कहाथों, अगर तोहरेमन में से दुइ झन एक मन होइ के धरती में कोनोवे हों मांगबा, तो मोर सरगीय बाप से जरुर मिल जाइ।
40018020	कालेकि जे ठिन दुइ चाहे तीन झन मोर नाम से जमा होवेन उमन कर माझे मोय होवोन।”
40018021	तले पतरस भिरे आयके यीशु से कहलक, “हे प्रभु, अगर मोर बिशवासी भाई अपराध करते हे जाइ, तो मोय उके काय बेर माफ करबो? का सात बेर तलुक?”
40018022	यीशु जबाब देलक, “मोय तोर से कहाथों, सात बेर नहीं, कालेकि सत्तर गुना सात बेर तलुक माफ करबे।
40018023	“ई-लगिन कि सरग कर राइज उ राजा नियर हेके, जे आपन सेवक मनसे हिसाब लेवेक खोजलक।
40018024	जे बेरा उ हिसाब लेवेक लागलक, तले उकर भिरे एक झन सेवक के लानल गेलक उकर उपरे दस हजार सोना कर सिक्‍का कर करजा रहे।
40018025	करजा चुकायक ले उकर ठिन कोनोवे हों नी रहे, ई-लगिन मालिक हुकूम देलक कि उके आउर उकर आउराइत आउर उकर छाउवा मन आउर उकर सउब सम्‍पत्ति के बेइच देवल जावोक आउर करजा चुकाल जावोक।
40018026	उकर में उ सेवक गो उकर गोड़ में गिरलक आउर ई कहते हे आरजी बिनती करेक लागलक, ‘हे मालिक धीरज रख, मोय तोर सउब करजा चुकाय देबू!’
40018027	तले उ सेवक कर मालिक के, उकर उपरे दया आलक आउर उगो उके छोइड़ देलक आउर उकर करजा के माफ कइर देलक।
40018028	“जे बेरा सेवक बाहरे निकललक, तले उ आपन एगो संगी सेवक से भेंट होलक, जेकर में उकर नहींयो से एक सौ चान्‍दी सिक्‍का कर करजा रहे, उके उ धइर लेलक आउर उकर घेंचा चिप के कहलक, ‘आपन करजा चुकाय दे!’
40018029	इकर में उकर संगी सेवक गोड़ में गिरलक आउर ई कइह के आरजी बिनती करेक लागलक, ‘धीरज धर, मोय तोर करजा चुकाय देबू!’
40018030	पहें उ नी मानलक आउर जब तलुक उकर संगी सेवक आपन करजा नी चुकाय देलक, तब तलुक उके जेहेल में सजूवाय देलक।
40018031	“ई सउब देइख के उकर दोसर संगी सेवक अनाइत उदास होलक आउर उगो मालिक कर भिरे जाय के सउब बात के बताय देलक।
40018032	तले मालिक उ सेवक के बोलाय के कहलक, ‘हे बदमाश सेवक! तोर आरजी बिनती उपरे मोय तोर करजा के माफ नी कइर देइ रहों?
40018033	तो जे नियर मोय तोर उपरे दया कइर रहों, का उ नियर तोके हों आपन संगी सेवक उपरे दया करेक नी रहे?’
40018034	आउर मालिक गोसा होइ के जब तलुक उ कौड़ी-कौड़ी नी चुकाय देवी, तब तलुक उके सजा देवेक वाला मनके जिमा कइर देलक।
40018035	“एहे नियर अगर तोहरेमन में से सउब झन आपन भाई के पूरा मनसे माफ नी करी तो मोर सरगीय बाप हों तोहरे संगे एहे नियर करी।”
40019001	आपन ई उपदेश सिराय के यीशु गलील राइज से चइल गेलक आउर जरदन नदी कर उ-पखारी यहूदा राइज कर सीमना होइके आलक।
40019002	तले एगो अनाइत बड़का आबदिन कर भीड़ उकर पाछे होइ गेलंय आउर यीशु हुंवा आबदिनमन के बेस करलक।
40019003	तब फरिसीमन यीशु भिरे आलंय आउर उकर परिकक्षा लेवेक कर बिचार से कहलंय, “का कोनो हों कारन से आपन आउराइत के छोइड़ देवेक उचित हेके?”
40019004	यीशु जबाब देलक, “का तोहरेमन पबितर-ग्रन्‍थ में ई नी पइढ़ा कि, सिरजेक वाला शुरुवे से उमनके नर-नारी बनालक,
40019005	आउर कहलक कि, एहे लगिन पुरूष आपन माय-बाप के छोइड़ के आपन आउराइत से एके संगे रही, आउर उमन दुइयोझन एक अंग होबंय।
40019006	ई लेखे एखन उमन दुइ नहीं, कालेकि एगो अंग हेकंय। ई-लगिन जेके ईश्‍वर जोईड़ हे, उके आबदिनमन जुदा न करोक।”
40019007	उमन यीशु से कहलंय, “तले मूसा आउराइत के छुटा नाम करेक बेरा छुटा नाम कर पतर देवेक हुकूम काले देलक?”
40019008	यीशु जबाब देलक, “तोहरेमन कर हिरदय कर कठोर कर चलते मूसा तोहरे के आउराइत से छुटा नाम करेक छुट देइ रहे। पहें शुरुवे से एसेन नी रहे।
40019009	मोय तोहरे से कहाथों कि, ब्‍यभिचार के छोइड़ के आउर कोनो दोसर कारन से जे मरद आपन आउराइत कर छुटा नाम करी आउर कोनो दोसर आउराइत से बिहा करी उ हों ब्‍यभिचार करेल।”
40019010	चेलामन यीशु से कहलंय, “अगर मरद कर आउराइत संगे एसेन नाता आहे तो बिहा करेक बेस न लगे।”
40019011	यीशु उमन से कहलक, “सउब ई शिकक्षा के ग्रहन करेक नी सकेन, एकला उमन जेके ई बरदान मिल हे।
40019012	कालेकि तनिक आबदिन माय कर कोंख से हे नपुंसक जनम होलंय, तनिक आबदिन के आबदिनमन हे नपुंसक बनाय देलंय, पहें तनिक आबदिनमन सरग राइज कर लगिन आपने आपके नपुंसक बनाय देलंय। जे ई शिकक्षा ग्रहन करेक सकेन, उ ग्रहन कइर लेवोक।”
40019013	उबेरा आबदिनमन यीशु कर भिरे छाउवा मनके लानलंय, जेकर से उ उमन उपरे हांथ रइख के आउर प्रार्थना करी, पहें चेलामन उमनके धमकालंय।
40019014	यीशु कहलक, “छाउवा मनके मोर भिरे आवेक देवा, आउर उमनके न रोका, कालेकि सरग कर राइज ईमन जाइसेन कर लगिन हेके।”
40019015	आउर उ छाउवा मन कर उपरे हांथ रइख के हुंवा से चइल गेलक।
40019016	एक झन यीशु कर भिरे आयके कहलक, “हे गुरु, जिनगी-जुग जीबन पावेक ले मोय कोन से बेस काम करबु?”
40019017	यीशु जबाब देलक, “बेस कर बारे में मोके तोय काले पुछोथिस? एके झन तो बेस आहे, अगर तोय जीबन में ढुकेक चहोथीस तो हुकूममन के मान।”
40019018	उ उके पुछलक, “कोन हुकूममन के?” यीशु कहलक, “हत्‍या न कर, ब्‍यभिचार न कर, न चोराव, झूठा गवाही न दे,
40019019	आपन माय-बाप कर आदर कर, आउर आपन पड़ोसी के आपने समान प्रेम कर।”
40019020	उ जवान छोंड़ा गो उकर से कहलक, “मोय सउब के मानते आयहों। तो मोके का करेक होवी?”
40019021	यीशु उके जबाब देलक, “अगर तोय पोकता होवेक चाहिस, तो जा, आपन सम्पत्ति बेइच के गरीब मनके देइ दे, आउर सरग में तोर ले धन मिली। तले आयके मोर पिछे होइ ले।”
40019022	ई बात सुइन के उ जवान छोंड़ा हेन्‍दवाय के चइल गेलक, कालेकि उकर ठिन ढेइर धन सम्‍पत्ति रहे।
40019023	तले यीशु आपन चेलामन से कहलक, “मोय तोहरे से सच्‍चे कहाथों, धनी मन लगिन सरग राइज में ढुकेक कठिन आहे।
40019024	मोय तोहरे से आउरे हे कहाथों कि, ईश्‍वर कर राइज में धनी मनके ढुकेक कर बदली ऊंट के सूंइ कर टोका से निकलेक अनाइत सहज आहे।”
40019025	ई सुइन के चेलामन भकुवाय गेलंय आउर कहलंय, “तो आउर केकर उद्धार होवेक सकेल?”
40019026	यीशु उमनके एक तनिक थिथाय के देखलक आउर कहलक, “आबदिनमनले तो ई अस्मभाव आहे, पहें ईश्‍वर ले कोनोवे हों अस्मभाव नाइखे।”
40019027	उकर में पतरस यीशु से कहलक, “देख नी, हमरे तोर लगिन सउब चीज के छोइड़ के, तोर पाछे चलेक वाला बाइन गेलि, तो हमरे के का मिली?”
40019028	यीशु आपन चेलामन से कहलक, “मोय तोहरेमन से सच्‍चे कहाथों, कि नवां सिरजन में जे बेरा मनवां-बेटा आपन महिमा कर सिंहासन में बाइठी, तब तोहरेमन हों जे मोर पाछे होइहा, बारोह सिंहासन उपरे बाइठ के इस्राएल कर बारोह गोतर उपरे बिचार करबा।
40019029	आउर जे केहो मोर नाम लगिन, घर दूरा, भाई बहिन, माय-बाप, छाउवा पुता, खेति बारी मनके छोइड़ देइ हे, उके सौ गुना मिली, आउर जिनगी-जुग जीबन कर हकदार होवी।
40019030	पहें ढेइर आबदिनमन जे आगे आहंय पिछे होइ जाबंय, आउर जे पिछे आहंय, उमन आगे होइ जाबंय।”
40020001	“सरग कर राइज उ घर कर मालिक नियर आहे, जे आपन अंगूर बारी में काम कराइया कमिया लगायक ले अनाइत बिहाने निकललक।
40020002	उ कमिया मन ले एगो चांदी कर सिक्‍का रोज दिन कर मजुरी ठीक करलक आउर उमनके अंगूर बारी में भेजलक।
40020003	आउरे नाव बजे लेखे उ निकील के दोसरा मनके बाजार में बेगर काम कर एसेने हे खढ़ाल देइख के
40020004	उ कहलक, ‘तोहरे हों मोर अंगूर बारी में जावा, मोय तोहरे के उचित मजुरी देबू।’
40020005	आउर उमन हुंवा गेलंय। कम से कम बारह बजे आउर तीन बजे हों उ बाहरे निकाइल के एसेन हे करलक।
40020006	उ सांझी पांच बजे आउर बाहरे निकललक, उ तनिक मजुरिया मनके खड़ा देखलक आउर उ उमन से कहलक, ‘तोहरे हिंया दिन भइर बेगर काम कर काले खड़ा आहा।’ उमन जबाब देलंय, ‘एहे ले कि केउहर हमरे के मजुरी नी लगाहंय।’
40020007	उ कहलक, ‘तोहरे हों मोर बारी में जावा।’
40020008	“सांझ होवेक बेरा अंगूर बारी कर मालिक आपन मूनसी से कहलक, ‘कमिया मनके बोलाव आखरी में आवेक वाला मन से लेइ के आगे आवेक वाला मन तलुक सउब के मजुरी देइ दे।’
40020009	जे बेरा कमिया मन आलंय, तो जे हर एक घन्‍टा कर लगिन लागल जाय रहंय, तो उमनके हों एगो एगो चांदी कर सिक्‍का मिललक
40020010	उकर में जे कमिया मन, आगे लागल जाय रहंय, जे बेरा उमन आलंय उमन समझलंय कि उमनके बागरा मिली, पहें उमनके हों एगो एगो कइर के चांदी कर सिक्‍का मिललक
40020011	जे बेरा उमनके मिललक तो उमन मालिक कर बिरोध में कुर-कुराय के कहेक लागलंय,
40020012	‘ई पाछे आवल कमिया मन एक घड़ी एकला काम करलंय, तभियो हों तोय ईमनके हमरे कर बरा बेइर देले। हमरे दिन भइर बागरे हे खटनी करली आउर राउद सहली!’
40020013	“मालिक उमन से ई कहते हे जबाब देलक, ‘हे संगी मन मोय तोहरे संगे अन्‍याय नी कराथों। का तोहरे मोर से एगो चांदी कर सिक्‍का नी ठहरय रहा?
40020014	तोर मजुरी लेइले आउर चइल जा। मोर इच्‍छा ई हेके कि जेताइक तोके देबू आउर पाछे आवल कमिया के हों ओतने हे देबू।
40020015	जे मोर हेके, का मोय आपन मतलब कर मोताबिक उके ब्‍यवहार करेक नी सकोन? का मोर देनहारु होवेक तोर आंइख में लावकाथे?’
40020016	“ई नियर जे पाछूवाल आहंय, उमन आगे होइ जाबंय आउर जे अगुवायहंय उमन पाछूवाय जाबंय।”
40020017	यरुशलेम जायक बेरा यीशु आपन बारोहों चेलामन के सुन-सान ठांव में लेइ गेलक आउर डहर में उमन से कहलक,
40020018	“देखा, हमरे यरुशलेम जाथी मनवां-बेटा के मुख्‍य-पुरोहित आउर धरम-शिकक्षकमन कर हांथ में धारूवाल जाइ, उमन उके मोरन-सजा कर जोग्‍य ठहराबंय,
40020019	आउर परजाइतमन कर हांथ में सोंइप देबंय, जेकर से उ मने उकर मजक करबंय, उके कोररा से मारबंय आउर क्रूस उपरे चढ़ाबंय। आउर उ तीसरा दिन में जी उठी।”
40020020	तले जब्‍दी कर बेटामन कर माय आपन बेटामन कर संगे यीशु कर भिरे आयके गोड़ लागलक आउर उकर से कोनो मांगेक लागलक।
40020021	यीशु उकर से कहलक, “तोय का मांगोथीस?” उ गो जबाब देलक, “तोय हुकूम कर कि तोर राइज में मोर ई दुइयो बेटा के, एगो तोर दहिना बटे आउर एगो बांया बटे बाइठाबे।”
40020022	यीशु उमन से कहलक, “तोहरे नी जानल कि का मांगाथा। जे कटरा मोय पियेक वाला आहों, का तोहरे उके पियेक पारबा?” उमन जबाब देलंय, “हां हमरे पियेक परोब।”
40020023	उकर में यीशु उमन से कहलक, “मोर कटरा के तो तोहरे पीबा, पहें आपन दहिना नितो बांया बाइठायक ई मोर काम न लगे, पहें ई ठांव उमन लगिन हेके, जेकर ले मोर बाप तेयार कइर हे।”
40020024	ई सुइन के दसों चेलामन उ दुनो भाईमन उपरे खींसाय गेलंय।
40020025	यीशु चेलामन के आपन भिरे बोलायके कहलक, “तोहरे जानते आहा कि परजाइतमन कर हाकिम आपन परजा उपरे मन-मनी शासन करेन, आउर जे बड़का आहंय, उमन कर अगुवा उमन उपरे हक जतायना।
40020026	पहें तोहरे में एसेन बात नी होवी। जे तोहरे में बड़का बनेक चाहेल उ तोहरे कर सेवक बनोक।
40020027	आउर जे तोहरे में मुखिया होवेक चाहेल उ तोहरे कर सेवक बनोक।
40020028	जाइसेन कि मनवां-बेटा ई-लगिन नी आयहे, कि उकर सेवा-सुसार करल जावोक, पहें ई-लगिन आयहे कि आपने हे सेवा-सुसार करोक, आउर ढेइर मन कर छोड़ायक कर लगिन आपन जिऊ देवोक।”
40020029	जे बेरा यीशु आउर उकर चेला मन यरीहो शहर से निकललंय तले अनाइत बड़का भीड़ उमन कर पाछे होइ गेलंय।
40020030	डहर कर किनारे दुइझन अन्‍धरामन बाइठ रहंय। जे बेरा उमन ई सुनलंय कि यीशु भिरे हे से जाथे, तो उ मने चिचयाय चिचयाय के कहेक लागलंय, “हे प्रभु, दाऊद कर बेटा, हमरे उपरे दया कइर दे!”
40020031	आबदिनमन उमनके धमकालंय, कि चुपे रहोक, पहें उमन आउरे चिचयाय के कहेक लागलंय, “हे प्रभु दाऊद कर बेटा, हमरे उपरे दया कइर दे।”
40020032	तले यीशु खड़ा होइके, उमनके बोलाय के कहलक, “तोहरे का मांगाथा जे मोय तोहरे ले करबु?”
40020033	उमन जबाब देलंय, “प्रभु, हमरे कर आंइख खोइल जावोक।”
40020034	यीशु के उमन उपरे दया आलक आउर उमन कर आंइख के छुलक। ओहे बेरा उमन कर नजाइर खोइल गेलक आउर उ मने तुरथे देखेक लागलंय, आउर उमन उकर पाछे होइ लेलंय।
40021001	जे बेरा यीशु यरुशलेम कर भिरे पुगलक आउर जाइतुन पहाड़ कर बेतफगे कर भिरे आलक, तले यीशु दुइगो चेलाके ई कइह के भेजलक,
40021002	“भिरे कर गांव में जावा, हुंवा पुगते हे तोहरे के खुटी में बान्‍धल एगो गधी मिली, आउर उकर संगे एगो उकर छाउवा मिली। उके खोइल के मोर ठिना लेइ आना।
40021003	अगर केहो तोहरे के कोनो कहबंय तो कइह देबा, ‘प्रभु के इकर दरकार आहे,’ आउर उ उमनके उतिये भेइज देवी।”
40021004	एसेन ई-लगिन होलक कि आगमबक्ता कर कहल बात पूरा होइ जावोक,
40021005	“सियोन कर बेटी से कहा, ‘देख, तोर राजा तोर भिरे आवोथे, उ नरम हइक, आउर गधा उपरे बाइठे, उ लादू कर छाउवा उपरे।’”
40021006	दुनो चेलामन चइल गेलंय। यीशु जाइसेन हुकूम देलक, उ मने ओसेन हे करलंय।
40021007	उ मने गधी आउर उकर छाउवा के लेइ आनलंय आउर उकर उपरे आपन लुगा डिसाय देलंय। आउर यीशु उकर में बाइठ गेलक।
40021008	तले आबदिनमन कर भीड़ आपन लुगा के डहर में डिसालंय, आउर गाछ कर डाइर के काइट के डहर में डिसालंय।
40021009	आउर जे भीड़ यीशु कर आगे आगे आउर उकर पाछे पाछे आवोत रहंय, उमन गुल कइर-कइर के कहत रहंय, “दाऊद कर बेटा कर होसान्‍ना! धन्‍य आहे उ जे प्रभु कर नाम में आवेला! सउब से ऊंचा सरग में होसान्‍ना।”
40021010	जे बेरा यीशु यरुशलेम में ढुकलक तो गोटा शहर में आन्‍दोड़ होइ गेलक आउर शहर कर आबदिनमन पुछेक लागलंय, “ई के हेके?”
40021011	उ भीड़ कर आबदिनमन कहलंय, “ई गलील राइज कर नासरत कर रहेक वाला आगमबक्ता यीशु हेके।”
40021012	यीशु ईश्‍वर कर मन्‍दिर में जाय के उ सउब के जे मन्‍दिर में लेन-देन करत रहंय, उमनके बाहरे निकलय देलक। मन्‍दिर में रुपिया भंजायक वाला आउर कबूतर बेचेकवालामन कर पिरहा के उलटाय देलक।
40021013	आउर उमन से कहलक, “पबितर-ग्रन्‍थ में लिखल आहे, ‘मोर घर प्रार्थना कर घर कहाइ’ पहें तोहरे उके ‘डाकू कर डेरा’ बनाय देइहा।”
40021014	मन्‍दिर में अन्‍धरा आउर लंगड़ा यीशु कर भिरे आलंय। यीशु उमनके बेस कइर देलक।
40021015	मुख्‍य-पुरोहित मन आउर धरम-शिकक्षकमन यीशु कर अचरज काम के देखलंय। आउर देखलंय कि मन्‍दिर में छाउवामन ई गुल करत रहंय, “दाऊद कर बेटा कर जय-होसान्‍ना!” आउर ई सुइनके उमन अनाइत कायराय गेलंय।
40021016	आउर उमन यीशु से कहेक लागलंय, “उमन जे बात कहाथंय, सेके तोय का नी सुनाथिस?” यीशु उमन से कहलक, “हां; का तोहरेमन नी पइढ़ा पबितर-ग्रन्‍थ, कि छाउवामन आउर दुध-पिया छाउवामन कर मुंह से तोय अनाइत स्‍तुति करुवाले।”
40021017	तले यीशु उमनके छोइड़ के शहर कर बाहरे बेतनियाह गांव बटे चइल गेलक आउर राइत हुंवांय बितालक।
40021018	बिहाने शहर से घुइर आवेक बेरा यीशु के भूख लागलक।
40021019	उ डहर किनारे एगो डुम्‍बाइर गाछ के देखलक, उ उकर भिरे आलक, उकर पताइ के छोइड़ के आउर कोनोवे नी पालक। यीशु गाछ से कहलक, “एखन से तोर में आउर कहियो फार नी लगी!” आउर ओहे बेरा उ गाछ सुइख गेलक।
40021020	ई देइख के चेलामन अनाइत अचरज होइ गेलंय आउर कहलंय, “डुम्‍बाइर गाछ उतिये कइसेन सुइख गेलक?”
40021021	यीशु उमनके जबाब देलक, “मोय तोहरे से सच्‍चे कहाथों, अगर तोहरेमन बिश्‍वास करबा आउर सक नी करबा, तो न एकला ई करबा जे ई डुम्‍बाइर कर गाछ से करल गेलक, पहें अगर ई पहाड़ से हों कहबा कि ‘उखाइर जा आउर समुन्‍दर में गिर जा,’ तो ओसने हे होइ जाइ।
40021022	आउर जे कोनोवे तोय प्रार्थना में बिश्‍वास से मांगबे तो उ सउब चीज तोके मिल जाइ।”
40021023	यीशु मन्‍दिर में जाय के आबदिनमन के शिकक्षा देवत रहे, तले मुख्‍य-पुरोहित आउर आबदिनमन कर धरम-मुखियामन उकर भिरे आयके कहलंय, “तोय कोन अधिकार से ई काम कराथिस? केहर तोके ई अधिकार देलक?”
40021024	यीशु उमनके जबाब देलक, “मोय हों तोहरे से एगो सवाल पुछाथों। अगर तोहरे मोके उकर जबाब देबा तो मोय हों तोहरे के बताय देबू कि केकर हुकूम से ई काम कराथों।
40021025	जोहन कर बपतिस्‍मा केकर बट से रहे? ईश्‍वर बट से कि आबदिन बट से?” उमन ई सुइन के आपने हे में कहा-कही करेक लागलंय, “अगर हमरे कहब, ‘ईश्‍वर बट से’ तो उ हमरे से कही, ‘तो तोहरेमन जोहन उपरे काले बिश्‍वास नी करला?’
40021026	अगर हमरे कहब, ‘आबदिन बट से’ तो हमरे के जनता कर डर आहे, कालेकि सउब जोहन के आगमबक्ता मानेन।”
40021027	ई-लगिन उमन यीशु के जबाब देलंय, “हमरे नी जानील।” उकर में यीशु उमन से कहलक, “तो मोय हों तोहरेमन के नी बताबो कि मोय केकर हुकूम से ई काम करोन।”
40021028	“तोहरेमन कर का बिचार आहे? कोनो आबदिन कर दुइगो बेटा रहे, उ पहिला के जाय के कहलक ‘बेटा, जा आइज अंगूर बारी में काम करबे।’
40021029	उ जबाब देलक, ‘मोय नी जाबो’, पहें पाछे उ पशतालक आउर गेलक।
40021030	आउरे बाप दोसर बेटा ठिन जाय के ओसने हे कहलक। उ जबाब देलक, ‘हां जुन बा, मोय जाथों’, पहें उ नी गेलक।
40021031	दुनो झन में से के हर आपन बाप कर हुकूम के मानलक?” उमन यीशु के जबाब देलंय, “पहिला वाला।” उकर में यीशु उमन से कहलक, “मोय तोहरेमन से सच्‍चे कहाथों, खजना लेवेक वाला आउर बेश्या मन तोहरेमन से आगे ईश्‍वर कर राइज में ढुकबंय।
40021032	कालेकि जोहन धरम कर डहर देखायक ले तोहरे भिरे आलक, आउर तोहरे उकर बिश्‍वास नी करला। पहें खजना लेवेक आउर ब्‍यभिचारीमन बिश्‍वास करलंय। आउर तोहरे उके देइख के हों नी पशताला कि उकर बिश्‍वास कइर लेति।”
40021033	“आउरे एगो बुझेक कर कहनी सुना, एगो घर मालिक रहे, उ एगो अंगूर कर बारी लगालक, आउर उकर चाइरो बटे घेरना घोरलक। उ उकर में रस कुड़ा बनूवालक आउर पक्‍का मचा हों बनूवालक। तले उके किसानमन के ठिका में देलक आउर राईज चइल गेलक।
40021034	फार पाकेक बेरा उ आपन खेति कर हिस्सा लेवेक ले किसानमन भिरे आपन सेवक मनके भेजलक।
40021035	पहें किसानमन उकर सेवक मनके धइर के, केखो मारलंय, आउर केखो मोरालंय आउर केखो ढोंग्‍गा से मारलंय।
40021036	उकर पाछे, आगे से बागरा सेवक मनके भेजलक आउर किसानमन उमन से हों ओहे नियर करलंय।
40021037	“आखिर में उ ई सोइच के आपन बेटा के उमन ठिन भेजलक कि, ‘उमन मोर बेटा के आदर करबंय।’
40021038	पहें बेटा के देइख के किसानमन आपने हे में कहा-कही करेक लागलंय, ‘ई तो मालिक कर वारिस हेके! चला, हमरे इके हों मोराय देवोब आउर उकर बापाउती धन उपरे कब्‍जा करब।’
40021039	उमन उके धारलंय आउर अंगूर बारी से बाहरे निकलय के मोराय देलंय।
40021040	जे बेरा अंगूर बारी कर मालिक आवी, तो उ किसानमन कर संग का करी?”
40021041	उमन कहलंय, “उगो उ बदमाश मनके सरबनाश करी, आउर आपन अंगूर बारी कर ठिका दोसर किसानमन के देवी, जेमन बेरा में खेति कर हिस्सा देबंय।”
40021042	यीशु उकर से कहलक, “का तोहरे पबितर-ग्रन्‍थ में कहियो ई नी पइढ़ा, ‘जे ढोंग्‍गा के राज-मिस्‍तीरिमन बेकामा समाइझ के फेइक दी रहंय, ओहे कोना कर नेंव कर ढोंग्‍गा बाइन गेलक। ई प्रभु कर काम हेके, आउर हमरे कर नजाइर में चकरीत हेके।’
40021043	“इकरले मोय तोहरे से कहाथों ईश्‍वर कर राइज तोहरे से लेइ लेवल जाइ, आउर एसेन जाइत के देवल जाइ जे बेस फार लानी।
40021044	जे ई ढोंग्‍गा में ठेसाई, उ चकनाचुर होइ जाइ आउर जेकर उपरे ई ढोंग्‍गा गिरि, उ पिसाय जाइ।”
40021045	मुख्‍य-पुरोहित आउर फरिसीमन यीशु कर बुझेक कर कहनी के सुइनके समाइझ गेलंय कि उ उमन कर बारे में हे कहाथे।
40021046	आउर उमन उके धारेक चाहलंय, पहें उमन आबदिनमन से डरय गेलंय, कालेकि उमन यीशु के आगमबक्ता मानत रहंय।
40022001	यीशु आउरे बुझेक कर कहनी में उमन से कहेक लागलक,
40022002	“सरग कर राइज उ राजा कर समान आहे, जे आपन बेटा कर बिहा करलक।
40022003	आउर उ आपन सेवकमन के भेजलक कि नेवताल गुतियामन के बिहा कर भोज में बोलावोक; पहें उमन आवेक नी चाहलंय।
40022004	राजा आउरे दोसर सेवकमन के ई कइह के भेजलक, ‘गुतियामन से ई कहा, देखा! मोय भोज कर तेयारी कइर चुइखों। मोर पोसल मोटा ताजा पशु कटाल जायहे, आउर सउब चीज तेयार आहे। बिहा कर भोज में चइल आवा।’
40022005	पहें गुतियामन राजा कर नेवता के कोनो परवाह नी करलंय, आउर केहो आपन खेत में तो केहो आपन ब्‍यापार देखेक चइल गेलंय।
40022006	दोसर महिमान मन राजा कर सेवकमन के धइर के उमन कर बेज्‍जाइत करलंय आउर माइर मोरालंय।
40022007	राजा अनाइत गोसा होलक उ आपन सिपाही मनके भेइज के माइर मोरायक वालामन के हों मोरालक, आउर उमन कर शहर के पोड़ाय देलक।
40022008	तले राजा आपन सेवकमन से कहलक, ‘बिहा कर भोज तो तेयार आहे, पहें महिमान मन उकर जोग्‍य नी ठहरलंय।
40022009	ई-लगिन चौराहा में जावा आउर जेताइक आबदिन मिलबंय, सउब के बिहा कर भोज में बोलाय लाना।’
40022010	तले सेवक मन डहर बटे गेलंय आउर बेस बेकार जे हों मिललंय सउब के लेइ आनलंय आउर बिहा घर महिमानमन से भइर गेलक।
40022011	“तले राजा गो महिमान मनके देखेक ले भीतरे आलक, तो हुंवा एगो आबदिन उपरे उकर नजाइर गेलक, जे बिहा कर लुगा नी पिन्‍ध रहे।
40022012	उ उकर से पुछलक, ‘हे संगी; तोय बिहा कर लुगा नी पिन्‍ध के हिंया काले आले?’ उ आबदिन चुपे हे राइह गेलक।
40022013	तले राजा आपन सेवकमन से कहलक, ‘इकर गोड़ हांथ बाइन्‍ध के इके बाहरे अन्‍धार में फेइक देवा। हुंवा कान्‍देक, आउर दांत किट-किटायक होवी।’”
40022014	उकर पाछे यीशु कहलक “कालेकि बोलाल ढेइर आहंय पहें चुनल थोड़हे आहंय।”
40022015	उ बेरा फरिसीमन जाय के आपने हे में सलहा-मनजुर करलंय कि “हमरे का नियर यीशु के आपने हे कर बात कर फन्‍दा में फसाब।”
40022016	तले उमन यीशु ठिन हेरोदेस दल कर सदस्य मन कर संगे आपन चेलामन के ई सवाल पुछेक भेजलंय, “हे गुरु, हमरे जानील कि तोय सच्‍चा हेकिस, आउर सच्‍चाइ से ईश्‍वर कर डहर कर शिकक्षा देवीस। तोय केकरो परवाह नी करीस, तोय मुंह देइख के बात नी करीस।
40022017	ई-लगिन हमरे के बताव, तोर बिचार का आहे? रोमी सरकर के खजना देवेक उचित हेके कि न लगे?”
40022018	उमन कर चलाक के जाइन के यीशु कहलक, “हे कप्‍‍टीमन, मोके काले परखाथा?
40022019	खजना कर सिक्‍का मोके देखावा।” उमन रोमी कर सिक्‍का के लानलंय।
40022020	यीशु उमन से पुछलक, “ई केकर छाप आउर मोहर हेके?”
40022021	उमन जबाब देलंय “रोमी सरकर कर।” उकर में यीशु उमन से कहलक, “तो जे सरकर कर हेके, उके सरकर के देवा। आउर जे ईश्‍वर कर हेके, उके ईश्‍वर के देवा।”
40022022	ई सुइन के उमन चकरीत होइ गेलंय, आउर यीशु के छोइड़ के चइल गेलंय।
40022023	ओहे दिन सदूकी पन्‍थ कर आबदिनमन यीशु कर भिरे आलंय। उमन कर मानेक हेके कि मोरल आबदिनमनकर जीयेक हाइये नाइखे।
40022024	उमन यीशु ठिन ई सवाल राखलंय, “हे गुरु, मूसा कइहे कि, अगर कोनो आबदिन बिन छाउवा पुता कर मोइर जाइ, तो उकर भाई उ रांड़ी के बिहा कइर के आपन भाई-लगिन छाउवा जनमावोक।
40022025	एखन हमरे हिंया सात भाई रही, पहिला गो बिहा करलक पहें उ बिन छाउवा जनमाले मोइर गेलक, आउर आपन आउराइत के आपन भाई-लगिन छोइड़ देलक।
40022026	एहे नियर दोसर भाई आउर तीसरा हों करलक आउर सातो भाईमन संगे एहे नियर होलक।
40022027	सउब कर पाछे उ आउराइत हों मोइर गेलक।
40022028	तले एखन जी उठना होवी होले उ सातो भाई में से केकर आउराइत होवी? उ तो सउब भाईमन कर आउराइत राइह चुइखे।”
40022029	यीशु उमनके जबाब देलक, “तोहरेमन न पबितर-ग्रन्‍थ जानल आउर न ईश्‍वर कर सामर्थ, इकरले तोहरे भूल में पड़ल आहा।
40022030	कालेकि जी उठाल से न तो छोंड़ा बिहा करी न छोंड़ी बिहा में देवल जाइ, कालेकि उमन सरग दूतमन कर नियर होबंय।
40022031	पहें मोरल मन कर जी उठेक कर बारे में, का तोहरेमन कहियो ई बचन नी पइढ़ा, जे ईश्‍वर तोहरे से कइहे,
40022032	‘मोय अब्राहम कर ईश्‍वर, इसहाक कर ईश्‍वर आउर याकूब कर ईश्‍वर हेकों’? उ मोरल मन कर ईश्‍वर नहीं, पहें जीयत मन कर ईश्‍वर हेके।”
40022033	ई सुइन के आबदिनमन कर भीड़ उकर शिकक्षा से अनाइत चकरीत होलंय।
40022034	जे बेरा फरिसीमन ई सुनलंय कि यीशु सदूकीमन कर मुंह बन्‍द कइर देलक, तो उमन जमा होलंय।
40022035	आउर उमन में से एगो ब्‍यवस्‍था-नियम कर पण्‍डित यीशु कर परिकक्षा लेवेक ले उकर से पुछलक,
40022036	“हे गुरु, पबितर-ग्रन्‍थ कर ब्‍यवस्‍था-नियम में सउब से बड़ हुकूम कोन हेके?”
40022037	यीशु उकर से कहलक, “‘तोय प्रभु ईश्‍वर के आपन समुचा मन, समुचा प्राण आउर समुचा बुद्धि से प्रेम कर।’
40022038	एहे सउब से बड़ आउर पहिला हुकूम हेके।
40022039	दोसर हुकूम हों एहे नियर हेके, ‘आपन आंगना दूरा कर आबदिनमन के आपने समान प्रेम कर।’
40022040	एहे दूइठो हुकूम उपरे समुचा ब्‍यवस्‍था-नियम आउर आगमबक्तामन कर शिकक्षा टिकल आहे।”
40022041	जे बेरा फरिसीमन जमा रहंय, तो यीशु फरिसीमन से पुछलक,
40022042	“मसीह कर बारे में तोहरे कर का बिचार आहे? उ केकर खन्दान कर हेके?” उमन जबाब देलंय, “राजा दाऊद कर।”
40022043	उकर में यीशु कहलक, “तले दाऊद आतमा कर आगुवाइ से उके काले ‘प्रभु’ कहेल?
40022044	‘प्रभु गो, मोर प्रभु से कहलक, मोर सिंहासन कर दहिना बटे बाइठ। जब तलुक कि मोय तोर दुशमन मनके तोर गोड़ तरे नी कइर देबू।’
40022045	“अगर राजा दाऊद उके ‘प्रभु’ कहेल, तो उकर बेटा कइसेन होवेक सकेल?”
40022046	उकर जबाब में केहो यीशु से एगो बात हों कहेक नी पारलंय। आउर उ दिन से केखो उकर से सवाल करेक कर साहस नी होलक।
40023001	तले यीशु गो भीड़ से आउर आपन चेलामन से कहलक,
40023002	“धरम-शिकक्षक आउर फरिसीमन मूसा कर गद्दी में बाइठहंय।
40023003	ई-लगिन उमन तोहरे से जे कोनो कहबंय, उके करबा आउर मानबा, पहें उमन जाइसेन काम नी करबा; कालेकि उमन कहेन, पहें नी करेन।
40023004	उमन धरम ब्‍यवस्‍था-नियम मनके एसेन भारी बोझा बाइन्‍ध के आबदिनमन कर खान्‍ध में लाइद देवेन जेके बोहेक कठिन आहे। पहें आपने हे मन आपन अंगरी से हों उके ससरायक नी खोजेन।
40023005	उमन आपन सउब काम आबदिनमन कर ध्यान खींचेक कर लगिन हे करेन। उमन आपन तबिजमन के चावड़ा आउर आपन लुगामन कर झलाईर के लम्‍बा करेन।
40023006	भोज में बेस-बेस ठांव आउर सभामन में हों बेस-बेस ठांव में बइठेक ले खुशी होवेन।
40023007	बाजार मन में गोड़ लगी सुनेक, आउर आबदिनमन से गुरु कहायक, उमन ले बेस लागेल।
40023008	पहें केहो तोहरेमन ‘हे गुरु’, मइत कहाबा, कालेकि तोहरे कर एगो एकला गुरु आहे, आउर तोहरे सउब भाई-भाई हेका।
40023009	संसार में केखो आपन बाप मइत कहबा, कालेकि तोहरे कर एगो एकला बाप आहे, जे सरग में आहे।
40023010	केहो तोहरेमन के अगुवा हों न कहोक, कालेकि तोहरे कर एगो एकला धरम-अगुवा आहे, माने मसीह।
40023011	जे तोहरे में से सउब से बड़ हेके, उ तोहरे कर सेवक बनोक।
40023012	कालेकि जे आपने हे के ऊंचा करी, उके नीचा करल जाइ, आउर जे आपने हे के नीचा करी, उके ऊंचा करल जाइ।”
40023013	“हे कप्‍टी धरम-शिकक्षकमन आउर फरिसीमन! हाय रे तोहरे के! तोहरे आबदिनमन कर लगिन सरग राइज कर दूरा ढाइप देवाला, न तो तोहरे आपने हे ढुकाला आउर न ढूकेकवाला मनके ढुकेक देवाला।
40023014	“हे कप्‍टी धरम-शिकक्षकमन आउर फरिसीमन! हायरे तोहरे के! तोहरे राड़िमन कर धन के हड़ाइप लेवाला, आउर देखायकले लम्‍बा-लम्‍बा प्रार्थना मन कराला। इकरले तोहरे के अनाइत सजा मिली।
40023015	“हे कप्‍टी धरम-शिकक्षकमन आउर फरिसीमन! तोहरे के हाय! गोटेक आबदिन के आपन पन्‍थ में लानेक ले तोहरेमन दुनिया में कहां नी जाला। पहें जे बेरा उ तोहरे कर पन्‍थ में आय जायला, तो उके आपन से दुइ गुना नरक कर जीबन बनाय देवाला।
40023016	“हे अन्‍धरा आगुवामन! हाय रे तोहरे के! तोहरे कहाला, ‘अगर केहो मन्‍दिर कर कसम खायल, तो उकर कोनो दाम नाइखे, पहें अगर केहो मन्‍दिर कर सोना कर कसम खायल तो उ कसम से बन्‍धाय जायल।’
40023017	आरे मूरख आउर अन्‍धरामन! के बड़ हेके? सोना कर चीज, कि मन्‍दिर, जेकर से उ सोना कर चीज पबितर होइ जायल?
40023018	तोहरे ई हों कहल, ‘अगर केहो बेदी कर कसम खायल, तो उकर कोनो किमाइत नाइखे, पहें अगर केहो बेदी में राखल भेंट कर कसम खायल, तो उ बन्‍धाय जायल।’
40023019	हे अन्‍धरा! के बड़ हेके, भेंट, कि बेदी, जेकर से भेंट पबितर होइ जायला?
40023020	ई-लगिन जे बेदी कर कसम खायल, उकर आउर उकर उपरे राखल सउब चीजमन कर कसम खायल।
40023021	जे मन्‍दिर कर कसम खायल, उ उकर आउर उकर में बास करेक वाला कर कसम खायल।
40023022	आउर जे सरग कर कसम खायल, उ ईश्‍वर कर सिंहासन आउर उकर उपरे बइठेक वाला कर कसम खायल।
40023023	“हे कप्‍टी धरम-शिकक्षकमन आउर फरिसीमन! हाय रे तोहरे के! तोहरे फुदेना, सोंफ आउर जीरा कर दसवां अंश तो देवाला। पहें बिचार, दया आउर बिश्‍वास, जे धरम ब्‍यवस्‍था-नियम कर मुख्‍या बातमन हेके, ओहे बातमन के, तोहरेमन लपरवाही करल। तोहरे ले ई उचित रहे, कि ई सउब नियम के करते रहता आउर उ ब्‍यवस्‍था-नियम के हों नी छोड़ता।
40023024	हे अन्‍धरा आगुवामन! तोहरे भुसड़ी के तो छाईन देवाला, पहें ऊंट के लिल देवाला।
40023025	“हे कप्‍टी धरम-शिकक्षकमन आउर फरिसीमन! हाय रे तोहरे के! तोहरे कटरा आउर थारी के तो बाहरे से मनजाल, पहें उमन भीतरे से अन्‍धार आउर लालची से भरल आहंय।
40023026	हे अन्‍धरा फरिसी! आगे भीतरे से कटरा आउर थारी के मनजा, जेकर से उ बाहरे हों साफा होइ जाइ।
40023027	“हे कप्‍टी धरम-शिकक्षकमन आउर फरिसीमन! हाय रे तोहरे के! तोहरे चुना से लिपाल कबर नियर आहा, जे बाहरे से तो सुन्‍दर दिसेल, पहें भीतरे मुरदा कर हाड़ आउर सउब किसिम कर मइला से भरल आहे।
40023028	ओहे नियर तोहरे हों बाहरे से आबदिनमन के धरमीक दिसल, पहें भीतरे से तोहरे पखण्‍डी आउर बे-धरमी से भरल आहा।”
40023029	“हे कप्‍टी धरम-शिकक्षकमन आउर फरिसीमन! हाय रे तोहरे के! तोहरे आगमबक्तामन कर कबर के बनुवाल आउर धरमी मन कर कबर के सिंगराल।
40023030	आउर ई कहल, ‘अगर हमरे आपन पुरखामन कर परिया में होती तो हमरे आगमबक्तामन कर हत्‍या करेक में उमनके संग नी देती।’
40023031	ई नियर तोहरे आपन बिरोध में आपने हे गवाही देवल कि तोहरे आगमबक्तामन कर हत्‍या करेक कर खन्दान हेका।
40023032	तो, तोहरे आपन पुरखा मन कर पाप कर गगरा पुरे भइर देवा।
40023033	हे जाहरीला सांप कर छाउवामन, तोहरेमन नरक कर सजा से कइसेन बचबा?
40023034	“ई-लगिन देखा, मोय तोहरे ठिन आगमबक्तामन, ज्ञानीमन आउर शास्‍त्री मनके भेजाथों। तोहरे उमन में से केताइक झन के मोराय देबा आउर क्रूस उपरे चढ़ाबा, केताइक झन के आपन आराधना-घर में कोररा मरूवाबा, आउर शहर-शहर उके कुदाय चलबा,
40023035	जेकर से संसार उपरे धरमी मन कर जेताइक लहु बोहाल गेलक धरमी हाबील कर लहु से बरकीयाह कर बेटा जकरीयाह तलुक, जेके तोहरेमन मन्‍दिर आउर बेदी कर माझे मोराय रहा, उ सउब तोहरे कर मुड़ी में पड़ी।
40023036	मोय तोहरे से सच्‍चे कहाथों, ई सउब बातमन ई पिड़ही कर मुड़ी में पड़ी।”
40023037	“हे यरुशलेम! हे यरुशलेम! तोय आगमबक्तामन के हत्‍या करीस, आउर तोर ठिन भेजाल मनके ढोंग्‍गा से मारीस। जाइसेन कि मुरगी आपन छाउवामन के आपन डेना कर नीचे समाइट लेवेल, ओसने मोय हों तोर छाउवा मनके केताइक बेर जमा करेक चहलो, पहें तोय मोके करेक नी देले।
40023038	देख, एखन तोर घर तोर लगिन उझड़ाले छोइड़ देवल जाथे।
40023039	मोय तोर से सच्‍चे कहाथों, जब तलुक ई नी कहबे, ‘जे प्रभु कर नाम से आवेला उ धन्‍य आहे’, एखन से तब तलुक तोय मोके कहियो नी देखबे।”
40024001	जे बेरा यीशु मन्‍दिर से निकाइल के जात रहे, तले उकर चेलामन उकर भिरे आलंय आउर उ मने मन्‍दिर कर बनावटी बटे ध्यान दिवालंय।
40024002	यीशु उमन से कहलक, “तोहरे ई सउब के देखाथा नी? मोय तोहरे से सच्‍चे कहाथों, हिंया एगो ढोंग्‍गा उपरे दोसर ढोंग्‍गा हों नी रही, सउब धंइस जाइ।”
40024003	जे बेरा यीशु जाइतुन पहाड़ उपरे बाइठ रहे, तले चेलामन बिरान में उकर भिरे आलंय आउर कहलंय, “हमरे के बताव, ईमन कहिया होवी? तोर आवेक आउर जुग कर आखरी कर चिन्‍हा का होवी?”
40024004	यीशु उमनके जबाब देलक, “साबधन रहा! तोहरे के केहो न बहकावोक।
40024005	कालेकि ढेइर आबदिनमन मोर नाम से आयके कहबंय, ‘मोय मसीह हेकों,’ आउर ढेइर झन के बहकय देबंय।
40024006	तोहरे लड़ाईमन आउर लड़ाईमन कर हुल-हुली सुनबा, देखा, ई सउब से मइत घबराबा, कालेकि ई होवखे आहे, पहें आखरी न लगे।
40024007	पहें जाइत कर बिरोध जाइत, आउर राइज कर बिरोध राइज उइठ खड़ा होवी, जगह-जगह आकाल आउर भुंइडोल होवी।
40024008	ई सउब बात छाउवा जनमायक कर बथा नियर होवी।
40024009	“उ बेरा आबदिनमन तोहरे के धइर के अनाइत तड़पाबंय आउर मोराय देबंय, मोर चलते सउब जाइतमन तोहरे से घिनाबंय।
40024010	उ दिन मन में ढेइर बिश्‍वासी जीबन कर बिश्‍वास डुइब जाइ, उमन एक दोसर के धरुवाबंय, आउर एक दोसर के घिनाबंय।
40024011	ढेइरे झूठा आगमबक्तामन निकलबंय आउर ढेइर झन के बहकय देबंय।
40024012	अधरम कर बढ़ेक से आबदिनमन कर प्रेम घाइट जाइ।
40024013	पहें जे आखरी दिन तलुक टिकल रही, उकरे उद्धार होवी।
40024014	आउर समुचा संसार में सउब जाइतमन कर भिरे राइज कर सुसमाचार सुनाल जाइ, कि सउब राइज में उकर गवाही होक, आउर तबे हे आखरी दिन आय जाइ।
40024015	“इकरले जे बेरा तोहरे पबितर ठांव में बिनाश कराइया घिन-घिना चीज के, खड़ा होवल देखबा, जेकर चरचा आगमबक्ता दानियेल कइर रहे, (पढ़ेक वाला इके समाइझ लेवोक)
40024016	तो जेमन यहूदिया राइज में होबंय, तो उमन पहाड़ में भाइग जावोक।
40024017	जे छाईन में आहे, उ आपन घर कर चीज लेवेक नीचे न उतरोक।
40024018	जे खेत में आहे, उ आपन ओढ़नी लेवेक ले पछली नी घुरोक।
40024019	हाय रे दइया, उ आउराइतमन कर शोक, उ दिना आशापति नितो दुध पियात होबंय।
40024020	प्रार्थना करा कि तोहरेमन के जाड़ दिन मन में चाहे सथायक दिना में भागेक न पड़ोक।
40024021	कालेकि उ दिना एसेन कठिन बिपाइत होवी, जाइसेन सिरजन कर शुरु से आइज तलुक न कहियो होइ हे आउर न कहियो होवी।
40024022	अगर उ दिना के घटाल नी जातक, तो कोनोवे हों प्राणी नी बचतक, पहें चुनल आबदिनमनकर चलते उ दिन के घटाय देवल जाइ।
40024023	“अगर उ बेरा केउहर तोहरे से कहबंय, ‘देखा! मसीह हिंया आहे’ नितो, ‘उ हुंवा आहे,’ तो बिश्‍वास न करबा।
40024024	कालेकि झूठा मसीह आउर झूठा-आगमबक्ता निकलबंय आउर एसेन बड़का चिन्‍हा आउर अचरज काम देखाबयं कि होवेक सकेल तो चुनल आबदिनमन के हों बहकय देबंय।
40024025	देखा, मोय तोहरे के आगहे से चेताय देइ हों।
40024026	“ई-लगिन अगर उमन तोहरे से कहबंय, ‘देखा! उ सुन-सान देश में आहे,’ तो हुंवा न जाबा, ‘देखा उ हिंया कोठरी में आहे’ तो, बिश्‍वास न करबा।
40024027	कालेकि जाइसेन बिजली पूरब से निकाइल के पश्‍चिम तलुक चमकेल ओसने हे मनवां-बेटा कर आवेक होवी।
40024028	“जहां मोरल-मुरदा होवी, हुंवा कनहार जमा होवी।
40024029	“उ दिना बिपाइत कर पाछे उतिये बेइर अन्‍धार होइ जाइ, चांद अन्‍धिरया होइ जाइ, तइरगन मन आकाश से गिर जाइ, आउर आकाश कर शक्ति हिलाल जाइ।
40024030	तले आकाश में मनवां-बेटा कर चिन्‍हा दिसी। आउर तले संसार कर सउब जाइत मन छाती पिटबंय आउर मनवां-बेटा के सामर्थ आउर अनाइत महिमा कर संग आकाश कर बदरी में आवेक देखबंय।
40024031	उ भेंर-बाजा कर संग आपन दूतमन के भेजी आउर उमन चाइरो दिसा से दुनिया कर कोना-कोना से, उकर चुनल आबदिनमन के जमा करबंय।”
40024032	“डुम्‍बाइर गाछ से ई शिकक्षा लेवा, जाइसनेहे उकर डोहरी नरम होइ जायल आउर उकर में नवां गाजा होवेल, तो जाइन जाला कि गरम दिन भिरे आय गेलक।
40024033	एहे नियर जे बेरा तोहरे ई सउब घटना मनके देखबा तले जाइन लेबा कि उ भिरे आहे, पहें दूराय में आहे।
40024034	मोय तोहरे से सच्‍चे कहाथों कि, जब तलुक ई सउब बातमन नी घाइट जाइ, तब तलुक ई पिड़ही कर आखरी नी होवी।
40024035	आकाश आउर धरती टाइल जाइ, पहें मोर बचन कहियो नी टली।”
40024036	“उ दिना आउर उ बेरा कर बारे में केउहर नी जानेन, न सरग दूत न मनवां-बेटा, पहें बाप एकला जानेल।
40024037	जाइसेन नूंह कर परिया में होइ रहे, ओसने हे मनवां-बेटा कर आवेक बेरा होवी।
40024038	पानी से लाय होवेक कर आगे, नूंह कर जहाज उपरे चढ़ेक दिन तलुक, आबदिनमन खात पियात आउर सादी बिहा करते रहंय।
40024039	जब तलुक पानी से लाय नी होलक आउर उ सउब के बोहाय नी लेगलक तब तलुक केखो, उकर कोनोवे पताय नी रहे। मनवां-बेटा कर आवेक बेरा ओसने हे होवी।
40024040	उ बेरा दुइ झन खेत में होबंय, एक झन के लेइ लेवल जाइ, दोसर के छोइड़ देवल जाइ।
40024041	दुइगो आउराइतमन जाता पिसात रहबंय, एक झन के लेइ लेवल जाइ, आउर दोसर के छोइड़ देवल जाइ।
40024042	“ई-लगिन जागले रहा, कालेकि तोहरे नी जानल कि तोहरे कर प्रभु कहिया आवी।
40024043	पहें ई जाइन लेवा कि अगर घर कर मालिक जानतक कि चोर कतिपहर आवी तो उ जागले हे रहतक, आउर घरे भुंइकिला करेक नी देतक।
40024044	ई-लगिन तोहरे हों तेयार रहा, कालेकि जे बेरा तोहरे इयाइद हों नी कइर रहबा, ओहे बेरा मनवां-बेटा आय जाइ।”
40024045	“तले उ बिश्‍वास जोग्‍य लुरगर सेवक के हेके, जेके मालिक गो आपन सेवक सेवकिन उपरे सरदार खड़ा करलक, जेकि उ सुप्‍पट बेरा में उमनके खायक पियेक देवोक?
40024046	धन्‍य आहे उ सेवक जेके उकर मालिक घुइर आवेक बेरा तलुक एसने हे करते हे पावोक।
40024047	मोय तोहरे से सच्‍चे कहाथों, उ उके आपन समुचा सम्‍पत्ति कर हकदार बनाइ।
40024048	पहें अगर उ बेलुरा सेवक आपने मन में कही, ‘मोर मालिक कर आवेक देरी आहे।’
40024049	आउर उ आपन संगी सेवक मनके मारी-पिटी, आउर पियंकड़ मनसे पियी खाइ।
40024050	तो उ सेवक कर मालिक गो एसने हे दिन आवी कि उ जे बेरा उके नी पठरत रही आउर ओहे बेरा के उ सोइच हों नी रही।
40024051	तले मालिक उके कठिन सजा देवी, ई नियर उकर आखरी ओसने हे होवी जे बेलुरा मन कर होवेल, हुंवा उ कान्‍दी आउर दांत किट किटाइ।”
40025001	“तले सरग राइज उ दस कुवांरी मन नियर होवी, जेमन आपन दिया लेइके दुल्‍हा से भेंट करेक निकललंय।
40025002	उकर में से पांच झन नीर-बुद्धियारी आउर पांच झन बुद्धियारी रहंय।
40025003	नीर-बुद्धियारीमन आपन दिया संगे तेल नी लेलंय।
40025004	आउर बुद्धियारीमन आपन दिया संगे शिशी में तेल हों लेलंय।
40025005	दुल्‍हा कर आवेक में देरी कर चलते उ मने झूपेक लागलंय आउर नीन्‍दाय गेलंय।
40025006	“आधा राती के गुल सुनालक, ‘कि देखा! दुल्‍हा आवोथे, दुल्‍हा के पइरछेक ले चला।’
40025007	तले सउब कुवांरी मन उठलंय आउर आपन दिया के सरियाएक लागलंय।
40025008	आउर नीर-बुद्धियारीमन, बुद्धियारी कुवांरी मन से कहलंय, ‘आपन तेल में से हमरे ले हों तनिकुन देवा, कालेकि हमरे कर दिया नीझोथे।’
40025009	बुद्धियारी कुवांरी मन जबाब देलंय, ‘काजिनी हमरे ले आउर तोहरेमन ले हों तेल पुगी कि नहीं। बेस होतक, कि तोहरेमन दोकन से आपन ले तेल किन लेता।’
40025010	जे बेरा उमन तेल किनेक ले गेलंय कि दुल्‍हा आय पुगलक। जेमन तेयार रहंय उमन उकर से बिहा घरे ढुकलंय आउर दूरा ढापल गेलक।
40025011	“पाछे बाचल कुवांरी मन हों आलंय आउर कहलंय, ‘हे प्रभु! हे प्रभु! हमरे ले हों दूरा खोइल दे नी।’
40025012	उकर में उ जबाब देलक, ‘मोय तोहरे से सच्‍चे कहाथों, मोय तोहरे के नी चिन्होन।’
40025013	“कालेकि तोहरेमन न तो उ दिन के जानल आउर न उ बेरा के, ई-लगिन जागले रहा।”
40025014	“सरग राइज उ आबदिन नियर हेके, जे राईज जायक बेरा आपन सेवकमन के बोलालक आउर उमनके आपन सम्‍पत्ति के जिमा देलक।
40025015	उ सउब के उमन कर सामर्थ मोताबिक देलक, एगो सेवक के चान्‍दी कर पांच गो पाइसा देलक, दोसर के दुइगो पाइसा देलक आउर तीसरा के एगो चान्‍दी कर पाइसा देलक। उकर पाछे उ राईज चइल गेलक।
40025016	तले जेके पांच गो पाइसा मिल रहे, उ उतिये जाय के उकर से ब्‍यापार करलक तले उकर से आउरे पांच गो पाइसा कमालक।
40025017	एहे नियर जेके दुइगो पाइसा मिल रहे, उकर से उ गो आउरे दुइगो पाइसा कमालक।
40025018	पहें जेके एगो पाइसा मिल रहे उ गेलक आउर उके भुंइया में तोइप देलक।
40025019	“अनाइत दिन कर पाछे उमन कर मालिक घुइर आलक आउर उमन से हिसाब लेलक।
40025020	जेके पांच गो चांदी कर पाइसा मिल रहे, उ आउर पांच गो पाइसा लाइन के कहलक, ‘हे मालिक देख, मोय पांच गो से आउर पांच गो पाइसा कमालो।’
40025021	मालिक उकर से कहलक, ‘अलबत बेस आउर इमान सेवक! तोय तनिकुन में इमान रहले, मोय तोके ढेइर चीजमन उपरे हक देबू। आपन मालिक कर खुशी में सहभागी होइ जा।’
40025022	“उकर पाछे उ आलक, जेके दुइगो पाइसा मिल रहे, उ कहलक, ‘हे मालिक! देखनी, दुइगो से आउर दुइगो पाइसा कमालो।’
40025023	मालिक उकर से कहलक, ‘अलबत बेस आउर इमान सेवक! तोय तनिकुन में इमान रहले, मोय तोके ढेइर चीजमन उपरे हक देबू। तोय आपन मालिक कर खुशी में सहभागी होइ जा।’
40025024	“उमन कर पाछे उ आलक, जेके एगो पाइसा मिल रहे, उ कहलक, ‘हे मालिक, मोय तो जानत रहों कि तोय अनाइत कठिन आबदिन हेकिस, जे ठिन नी बूनीस सेहे ठिन काटिस आउर जे ठिन नी छितराईस, सेहे ठिन बटरिस।’
40025025	सेले मोय डरय गेलो आउर मोय जाय के उके भुंइ में लूकाय देलो, देख, जे तोर हेके, उ ई हेके।
40025026	“मालिक जबाब में कहलक, ‘हे बदमाश आउर कुड़ही सेवक! तोय जानत रहीस कि मोय जेठिन नी बूनोन, सेहे ठिन काटोन, आउर जेठिन नी छितरावोन, हुंवांय समटोवोन।
40025027	तो तोय मोर धन के महजन मन कर हिंया जमा कइर देते, तो मोय घुइर के उकर से सुद समाइत लेइलेतो।
40025028	ई-लगिन ई पाइसा उकर से लेइलेवा आउर जेकर ठिन दस गो पाइसा आहे, उके देइ देवा।
40025029	कालेकि जेकर ठिन आहे, उके आउर देवल जाइ आउर उकर ठिन ढेइर होइ जाइ। पहें जेकर ठिन नाइखे, उकर से उके हों जे उकर ठिन आहे लेइ लेवल जाइ।
40025030	आउर ई बदमाश सेवक के बाहरे अन्‍धार में फेइक देवा। हुंवा ई कान्‍दी आउर दांत किट-किटाइ।’”
40025031	“जे बेरा मनवां-बेटा आपन महिमा में आवी आउर सउब सरग दूतमन उकर संगे आबंय, तले उ आपन महिमा कर सिंहासन उपरे बइठल होवी।
40025032	आउर सउब जाइतमन के उकर भिरे जमा करल जाइ। जे नियर चरवाहा भेंड़ा आउर छगरी मन के छिनगायल, ओहे नियर उ आबदिनमन के एक दोसर से छिनगाइ।
40025033	उ भेंड़ा मनके आपन दहिना बटे आउर छगरीमन के आपन बांया बटे खड़ा करी।
40025034	“तले राजा दहिना बटकर आबदिनमन से कही, ‘हे मोर बाप कर किरपा पावल आबदिनमन, आवा, आउर उ राइज कर हकदार बना जे सिरजन कर शुरुवे से तोहरे ले तेयार करल जायहे।
40025035	कालेकि मोय भूखे रहों आउर तोहरे मोके खियाला। मोय पियासल रहों आउर मोके तोहरे पानी पियाला। मोय परदेशी रहों, आउर तोहरे मोके आपन घरे राखला।
40025036	मोय ठेठेंगे रहों आउर तोहरे मोके लुगा पिन्‍धाला। मोय बेमार रहों आउर तोहरे मोके सेवा-सुसार करला। मोय बन्‍धुवाइ में रहों आउर तोहरे मोर से मिलेक ले आला।
40025037	“तले धरमीमन उकर से कहबंय, ‘हे प्रभु, हमरे कहिया तोके भूखे देखली आउर खियाली? चाहे तोके पियासल देखली आउर पानी पियाली?
40025038	हमरे कहिया तोके परदेशी देखली आउर आपन हिंया राखली? हमरे कहिया तोके ठेठेंगे देखली आउर लुगा पिन्‍धाली?
40025039	हमरे कहिया तोके बेमार नितो बन्‍धुवाइ में देखली आउर तोर से मिलेक ले आलि?’
40025040	“तले राजा उमनके जबाब देवी, ‘मोय तोहरे से सच्‍चे कहाथों, जे कोनो तोहरे मोर ई छोट से छोट भाईमन में से केहो एक झन ले करला, उके तोहरे मोर ले करला।’
40025041	“तले राजा आपन बांया बट कर आबदिनमन से कही, ‘हे सरपाल आबदिनमन, मोर ठिन से उ जिनगी-जुग कर आइग में चइल जावा, जे शयतान आउर उकर दूतमन कर लगिन तेयार करल जायहे।
40025042	कालेकि मोय भूखे रहों आउर तोहरे मोके नी खियाला। मोय पियासल रहों आउर तोहरे मोके नी पियाला।
40025043	मोय परदेशी रहों आउर तोहरे मोके आपन हिंया नी राखला। मोय ठेठेंगे रहों आउर तोहरे मोके लुगा नी पिन्‍धाला। मोय बेमार आउर बन्‍धुवाइ में रहों आउर तोहरे मोर सेवा-सुसार नी करला।’
40025044	“उकर में उमन कहबंय, ‘हे प्रभु, हमरे कहिया तोके भूखल, नितो पियासल, नितो परदेशी, नितो ठेठेंगे, बेमार आउर बन्‍धुवाइ में देखली आउर तोर सेवा-सुसार नी करली?’
40025045	“तले उ उमनके जबाब देवी, ‘मोय तोहरे से सच्‍चे कहाथों, जे कोनोवे तोहरे मोर ई छोट से छोट भाई में से केहो एक झन ले नी करला, तोहरे मोर ले हों नी करला।’
40025046	आउर ईमन जिनगी-जुग कर सजा भोगबंय, पहें धरमी मन जिनगी-जुग कर जीबन में ढुकबंय।”
40026001	ई सउब शिकक्षामन के सिरायक कर पाछे यीशु आपन चेलामन से कहलक,
40026002	“तोहरे जानल कि दुइ दिन कर पाछे फसह कर परब आहे। तले मनवां-बेटा क्रूस उपरे चढ़ायक जायक लगिन धरुवाल जाइ।”
40026003	तले कैफा नाम कर महा-पुरोहित कर आंगना में मुख्‍य-पुरोहित मन आउर समाज कर धरम-मुखियामन जमा होलंय
40026004	उमन आपने हे में ई सर-सलहा करलंय कि हमरे का नियर यीशु के छलकयके धरुवाब आउर मोराय देवोब।
40026005	पहें उ मने कहत रहंय, “परब बेरा नहीं। कहों एसेन न होक कि आबदिनमन में झागड़ा होइ जाइ।”
40026006	जे बेरा यीशु बेतनियाह गांव में शिमोन कर हिंया, जेकर आगे कोड़ बेमार रहे, उकर हुंवा रहे,
40026007	तले एगो आउराइत संगमरमर कर शिशी में अनाइत बागरा दाम कर महकेक तेल लेइ के आलक। यीशु खाते हे रहे कि उ उकर मुड़ी में उ महकेक तेल के ढाइल देलक।
40026008	चेलामन ई देइख के कुर-कुरायक लागलंय आउर कहलंय, “ई बे-फायदा कर खरचा काले?
40026009	ई महकेक तेल के अनाइत बागरा दाम में बेइच के गरीब मन में बांइट देवल जातक।”
40026010	तले यीशु ई जाइनके उमन से कहलक, “तोहरे ई आउराइत के काले खिजुरवाथा? इगो मोर लगिन बेस काम कइर हे।
40026011	गरीब तो जिनगी तोहरेमन से रहेन, पहें मोय जिनगी तोहरेमन से नी रहबु।
40026012	मोर देंह में ई महकेक तेल के लगय के इगो मोर कबर ले तेयारी करलक।
40026013	मोय तोहरे से सच्‍चे कहाथों, गोटा दुनिया में जहां-कहों ई सुसमाचार सुनाल जाइ, हुंवा ई आउराइत कर इयाइद में उकर काम कर हों चरचा करल जाइ।”
40026014	तले बारह चेलामन में से एकझन, जे यहूदा इस्‍कुरिती कहायल, मुख्‍य-पुरोहित मन ठिन गेलक, आउर उमन से कहलक,
40026015	“अगर मोय यीशु के तोहरेमन कर हांथ में धरुवाय देबू, तो तोहरे मोके का देबा?” तले उमन यहूदा के तीस गो चान्‍दी कर सिक्‍का गाइन के देलंय।
40026016	उ बेरा से यहूदा यीशु के धरुवायक ले अनाइत ताक में रहे।
40026017	बेगर खमीर रोटी कर परब कर आगे दिन चेलामन यीशु ठिन आयके पुछलंय “तोय कहां चाहिस? कि तोर लगिन फसह परब कर भोज तेयारी करब?”
40026018	यीशु कहलक, “शहर में जाय के आउर फलना आबदिन से कहा, ‘गुरु कहाथे, कि मोर बेरा भिरे आय पुगलक, मोय आपन चेलामन संगे तोर हिंया परब मनाबु।’”
40026019	तले चेलामन, यीशु जाइसेन हुकूम देलक ताइसेन हे करलंय, आउर फसह परब कर भोज तेयार करलंय।
40026020	सांझ होवेक कर पाछे यीशु बारहों झन चेलामन संगे खायक ले बाइठलक।
40026021	उमन खाते हे रहंय कि यीशु कहलक, “मोय तोहरे से सच्‍चे कहाथों कि तोहरेमन में से एक झन मोके धरुवाय देबा।”
40026022	ई सुइन के चेलामन अनाइत जोड़ हदियाय गेलंय आउर एक-एकझन कइर के यीशु से पुछेक लागलंय, “हे प्रभु! कहों मोय तो नहीं?”
40026023	यीशु जबाब देलक, “जे मोर संगे थारी में हांथ लगाहे, एहे मोके धरुवाइ।
40026024	मनवां-बेटा के, जाइसेन कि उकर बारे में पबितर-ग्रन्‍थ में लिखल आहे, सुप्‍पट ओहे नियर मोरी, पहें उ आबदिन के शोक आहे, कि जेकर से यीशु के धरुवाल जाइ, उकर जनमे हे नी होतक, तो उकर ले बेस होतक।”
40026025	यीशु के धरुवायक वाला चेला यहूदा हों उकर से पुछलक, “हे गुरु! कहों उ मोय तो न लागो?” यीशु उके जबाब देलक, “तोय आपने हे कइह चुकले।”
40026026	चेलामन कर संगे खायक बेरा यीशु रोटी लेलक आउर आशीष मांइग के टुकरलक आउर चेलामन के देलक, आउर कहलक, “लेवा खावा, ई मोर देंह हेके।”
40026027	तले उगो कटरा लेलक, आउर ईश्‍वर के धन्‍यबाद देलक आउर ई कहते हे उके चेलामन के देलक, “तोहरे सउब इकर में से पिया।
40026028	ई करार कर मोर लहु हेके, जे ढेइरमन ले पाप क्षमा कर खतिर बहाल जाथे।
40026029	मोय तोहरे से सच्‍चे कहाथों, मोय अंगूर कर रस उ दिन तलुक नी पीबु, जब तलुक मोय आपन बाप कर राइज में तोहरे संग नवां नी पीबु।”
40026030	गीत गावेक कर पाछे यीशु उकर चेलामन संगे जाइतुन पहाड़ उपरे गेलक।
40026031	उ बेरा यीशु चेलामन से कहलक, “आइज राइत के मोर बारे में तोहरे सउब कर बिश्‍वास गिर जाइ, कालेकि पबितर-ग्रन्‍थ में लिखल आहे, ‘मोय चरवाहा के मारबु आउर गोंठ कर भेंड़ामन तितर बितर होइ जाइ।’
40026032	“पहें आपन जी उठना कर पाछे मोय तोहरे से आगे गलील राइज में जाबु।”
40026033	उकर में पतरस यीशु से कहलक, “चाहे तोर बारे में सउब कर बिश्‍वास टाइल जाइ, पहें मोर बिश्‍वास कहियो नी टली।”
40026034	यीशु उके जबाब देलक, “मोय तोर से सच्‍चे कहाथों, कि आइज राइत के, मुरगा बोलेक से आगे तोय मोके तीन बेर इन्‍कार करबे।”
40026035	पहें पतरस उकर से कहलक, “चाहे मोके तोरे संग मोरेक ले काले न पड़ोक, मोय तोके कहियो इन्‍कार नी करबो।” ई नियर दोसर चेलामन हों कहलंय।
40026036	तले यीशु आपन चेलामन संगे गेतसमनी नाम कर ठांव में आलक, आउर आपन चेलामन से कहलक, “तोहरे हिंया बाइठा। मोय तब तलुक हुंवा प्रार्थना करेक जाथों।”
40026037	उ पतरस आउर जब्‍दी कर दुइयो बेटा के आपन संगे लेइ गेलक। यीशु उदास आउर माउराय होवेक लागलक,
40026038	आउर उमन से कहलक, “मोय अनाइत जोड़ माउराय जायहों, माइन लेवा कि मोर जिऊ नीकलाथे। तोहरे हिंयाय रहा आउर मोर संगे जागले रहा।”
40026039	यीशु तनिक आगे गेलक आउर भुंइया में हुमकुरिया होइके ई प्रार्थना करलक कि, “हे मोर बाप! अगर होवेक सकेल तो ई दुःख कर कटरा मोर ठिन से किनार होइ जावोक। तभियो मोर नहीं, पहें तोरे इच्‍छा पूरा होक।”
40026040	तले यीशु आपन चेलामन कर भिरे गेलक आउर उमनके सुतल देइख के पतरस से कहलक, “का तोहरेमन एको घड़ी हों मोर संगे जागेक नी पारला?
40026041	जागले रहा आउर प्रार्थना करते रहा, जेकर से तोहरे परिकक्षा में नी गिरबा। आतमा तो तेयार आहे, पहें देंह कमजोड़ आहे।”
40026042	आउरे यीशु दोसर बेर जाय के ई प्रार्थना करलक, “हे मोर बाप! अगर ई दुःख कर कटरा बिन पिले दूर नी हुवी, तो तोर मरजी पूरा होक।”
40026043	तले उ आयके आउरे आपन चेलामन के सुतल पालक, कालेकि उमन कर आंइख में नीन्‍द भारी रहे।
40026044	यीशु उमनके छोइड़ के घुइर गेलक आउर उ बातमनके दोहराते हे तीसरा बेर प्रार्थना करलक।
40026045	उकर पाछे उ आपन चेलामन ठिन आलक आउर उमन से कहलक, “एखन सुतले रहा? आउर सथाते हे रहा? देखा उ बेरा भिरे आय जायहे। मनवां-बेटा के पापीमन कर हांथ में धरुवाल जाथे।
40026046	उठा! चला! देखा, मोके धरुवायक वाला भिरे आय गेलक।”
40026047	यीशु ई कहते हे रहे कि बारहों झन में से एकझन, मने यहूदा आय गेलक। उकर संगे तलवाइर आउर लाठीमन लेइ के एगो बड़का भीड़ रहे जेके मुख्‍य-पुरोहित मन आउर समाज कर धरम-मुखियामन भेइज रहंय।
40026048	धारेक वाला उमनके ई कइह के चिन्‍हा देइ रहे “मोय जेके चूमा करबो, ओहे हेके। उके धइर लेबा।”
40026049	उ तुरथे यीशु ठिन आयके कहलक, “हे गुरु! जोहार!” आउर उके चूमा करलक।
40026050	यीशु उकर से कहलक, “हे संगी! जे करेक आयहीस उके कइर ले।” तले आबदिनमन आगे आलंय आउर उमन यीशु उपरे हांथ लगालंय आउर धइर लेलंय।
40026051	उकर में एकझन यीशु कर चेला आपन तलवाइर खींचके महा-पुरोहित कर सेवक उपरे चलाय के उकर कान काइट देलक।
40026052	यीशु उकर से कहलक, “तलवाइर के खाप में रइख दे, कालेकि जे तलवाइर चलायला उ तलवाइर से हे मोरी।
40026053	का तोय नी जानीस कि मोय आपन बाप से मदाइत हों मांइग सकोन? का उ एखने हे मोर लगिन सरग दूतमन के बारहों से बागरा पलटन नी भेइज देवी?
40026054	पहें पबितर-ग्रन्‍थ कर लिखल बात एसेन हे पूरा होवी, जेकर मोताबिक जरुर एसेन हे होवेक आहे।”
40026055	उ बेरा यीशु भीड़ से कहलक, “का तोहरेमन मोके चोर-डाकू समाइझहा, जे तलवाइर आउर लाठी लेइके मोके धारेक आय गेला? मोय तो रोज दिना मन्‍दिर में बाइठ के शिकक्षा देवत रहों, तभियो तो तोहरे मोके नी धारला।
40026056	पहें ई सउब ई-लगिन होलक कि आगमबक्तामन कर पबितर-ग्रन्‍थ में जे लिखल आहे, उ पूरा होइ जावोक।” तब सउब चेलामन यीशु के छोइड़ के भाइग गेलंय।
40026057	जेमन यीशु के धरलंय, उमन उके कैफा नाम कर महा-पुरोहित ठिन लेइ गेलंय, जेठिन धरम-शिकक्षकमन आउर धरम-मुखियामन जमा होइ रहंय।
40026058	पतरस तनिक फरके से यीशु कर पाछे पाछे महा-पुरोहित कर घर कर आंगना तलुक गेलक आउर दशा जानेक लगिन भीतरे जाय के पहरादर मन कर संगे बाइठ गेलक।
40026059	मुख्‍य-पुरोहित मन आउर समुचा धरम महा सभा यीशु के मोरायक बिचार से उकर बिरोध झूठा गवाही कर खोजर में रहंय।
40026060	पहें उमनके मिललक नहीं, तभियो ढेइर झूठा गवाही देवेक आय रहंय। आखरी में दुइ गवाही आयके कहलंय,
40026061	“इगो कइह रहे, ‘मोय ईश्‍वर कर मन्‍दिर के गिरायक सकोन आउर तीन दिन में आउरे खड़ा करेक सकोन।’”
40026062	उकर में महा-पुरोहित गो खड़ा होइके यीशु से कहलक, “ईमन तोर बिरोध में एसेन गवाही देवाथंय, का उकर जबाब नाइखे?”
40026063	पहें यीशु चुपे हे रहे, तले महा-पुरोहित यीशु से कहलक, “तोके जीयत ईश्‍वर कर कसम कि अगर तोय ईश्‍वर कर बेटा मसीह हेकिस, तो हमरे के बताय दे।”
40026064	यीशु जबाब देलक, “तोय कइह देले। मोय तोहरेमन के ई हों कहोंना, एखन से मनवां-बेटा के सर्बशक्‍तिमन ईश्‍वर कर दहिना बटे बइठल आउर आकाश कर बदरी में आवेक देखबा।”
40026065	इकर में महा-पुरोहित आपन लुगा के चीर के कहलक, “ई गो ईश्‍वर कर निन्‍दा करलक। तो एखन हमरे के गवाही कर का दरकार आहे? एखन उकरे मुंह से निन्‍दा करेक सुनली।
40026066	तोहरेमन कर का राय आहे?” उमन जबाब देलंय, “ई मोरेक कर जोग्‍य आहे।”
40026067	तले उमन यीशु कर मुंह में थूकलंय आउर उके घुसा मारलंय। दोसर मन उके थप्‍पड़ाय के कहलंय,
40026068	“हे मसीह, अगर तोय आगमबक्ता हेकिस, तो हमरे के बताव कि तोके के मारलक?”
40026069	पतरस उ बेरा बाहरे आंगना में बाइठ रहे। एगो धंगरीन भिरे आयके उकर से कहलक, “तोय हों तो गलील कर रहेक वाला यीशु कर संग रहीस।”
40026070	पहें उ सउब कर आगे इन्‍कार कइर के कहलक, “मोय नी जानोन तोय का कहाथीस।”
40026071	उकर पाछे पतरस बाहरे ढुकेक दूरा ठिन गेलक। पहें गोटेक दोसर धंगरीन उके देइख लेलक आउर हुंवा खड़ा होवल आबदिन से कहलक, “ई हों यीशु नासरी कर संगे रहे।”
40026072	पतरस आउरे कसम खायके इन्‍कार करलक आउर कहलक, “मोय उ आबदिन के नी जानोन।”
40026073	उकर तनिक पाछे ओरे-पारे खढ़ाल आबदिनमन पतरस ठिन आयके कहलंय, “जरुरे तोय हों ओहे आबदिन में से एक झन हेकिस। ई तो, तोर बोली से हे साफा होइ गेलक।”
40026074	तले पतरस आपने हे के सरपायक आउर कसम खायके कहेक लागलक, “मोय उ आबदिन के जानोन तक नहीं।” सुप्‍पट ओहे बेरा मुरगा बोईल देलक।
40026075	ओहे बेरा पतरस के यीशु कर उ बात इयाइद होलक जे उ उके कइह रहे कि, “मुरगा बोलेक से आगहे तोय मोके तीन बेर इन्‍कार करबे,” आउर उ बाहरे निकाइल के सुसाइक-सुसाइक के कान्‍देक लागलक।
40027001	जब बिहान होलक तले सउब मुख्‍य-पुरोहित मन आउर समाज कर धरम-मुखियामन आपनेमन में सलहा करलंय कि यीशु के मोराल जाइ।
40027002	उमन यीशु के बन्‍धलंय आउर उके लेइके हाकिम पिलातुस के जिमा देलंय।
40027003	जे बेरा यीशु के धारेक वाला यहूदा देखलक कि यीशु के सजा कर हुकूम मिल गेलक, तो उके पशतावा होलक आउर उ मुख्‍य-पुरोहित मन ठिन आउर धरम-मुखियामन कर भिरे चान्‍दी कर तीस गो पाइसा के घुराय लानलक आउर कहलक,
40027004	“मोय निरदोष आबदिन कर लहु कर सवदा कइर के गुन्‍हा करलो।” उमन जबाब देलंय, “हमरे के उकर से का? तोय हे जान।”
40027005	उकर से यहूदा चान्‍दी कर पाइसा मन्‍दिर में फेइक देलक आउर हुंवा से चइल गेलक, तले जाय के, उ आपने हे के फांसरी लगालक।
40027006	मुख्‍य-पुरोहित मन चान्‍दी कर पाइसा के लेइके कहलंय, “इके भण्‍डार में जमा करेक उचित न लगे, कालेकि ई तो लहु कर दाम हेके।”
40027007	इकर ले आपने हे मन सलहा करेक कर पाछे परदेशी मनके तोपेक कर लगिन उ पाइसा से कुम्‍हार कर खेत के किन लेलंय।
40027008	एहे लगिन उ खेत आइज तलुक “लहु कर खेत” कहायल।
40027009	एहे नियर आगमबक्ता यिरमयाह कर बात पूरा होलक: उमन चान्‍दी कर तीस गो पाइसा लेलंय। इकर लगिन कि इस्राएल कर बंश ले, ओहे किमाइत के ठहरल रहे।
40027010	आउर उमन ई पाइसा के कुम्‍हार कर खेत लगिन देइ देलंय, जाइसेन कि प्रभु मोके हुकूम देइ रहे।
40027011	जे बेरा यीशु, हाकिम पिलातुस कर आगे खड़ा रहे तले पिलातुस उकर से पुछलक, “का तोय यहूदीमन कर राजा हेकिस?” यीशु जबाब देलक, “तोय आपने हे कहले।”
40027012	मुख्‍य-पुरोहित मन आउर धरम-मुखियामन उकर उपरे दोष लगाते रहंय, पहें यीशु कोनो जबाब नी देलक।
40027013	इकर में पिलातुस यीशु से कहलक, “का तोय सुनाथिस कि ईमन तोर बिरोध में केताइक गवाही देवाथंय?”
40027014	पहें यीशु उके कोनो एगो हों बात नी कहलक। इकर में पिलातुस अनाइत चकरीत होइ गेलक।
40027015	परब बेरा में हाकिम पिलातुस, आबदिनमनकर मरजी से एगो काइदी के आजाद करत रहे।
40027016	उ बेरा बरअब्‍बा नाम कर एगो नामी काइदी जेहेल में रहे।
40027017	पिलातुस भीड़ होवल आबदिनमन से कहलक, “तोहरेमन का चाहल? मोय तोहरे ले केके छोड़बू, बरअब्‍बा के, कि यीशु के जे मसीह कहायल?”
40027018	उ जानत रहे कि उमन यीशु के इरखा से धरुवायहंय।
40027019	जे बेरा पिलातुस बिचार कर गद्दी में बाइठ रहे, तले उकर आउराइत ई समाचार भेजलक, “तोय ई धरमी कर मामला में हांथ मइत लगाबे, कालेकि उकर कारन मोय आइज सपना में अनाइत तड़ाइपहों।”
40027020	उकर माझे में मुख्‍य-पुरोहित मन आउर धरम-मुखियामन आबदिनमन के बहकय देलंय कि उ बरअब्‍बा के आजाद करोक, आउर यीशु कर मोरन कर मांग करोक।
40027021	पिलातुस आबदिनमन के आउरे पुछलक, “तोहरे का चाहल? दुनो में से तोहरे ले केके आजाद करबु?” उमन जबाब में कहलंय, “बरअब्‍बा के।”
40027022	उकर में पिलातुस उमन से कहलक, “तो मोय यीशु के का करबु, जे मसीह कहायल?” सउब जबाब में कहलंय, “उके क्रूस में चढ़ाल जावोक।”
40027023	पिलातुस पुछलक, “काले? इगो एसेन का गुन्‍हा करलक?” पहें उमन आउरे जोड़ से चिचयाय उठलंय कि, “इके क्रूस में चढ़ाल जावोक।”
40027024	पिलातुस देखलक कि यीशु के बचायक ले कोनो डहर नी दिसाथे, आउरे गुल होवाथे। तो उ पानी मांइगके आबदिनमन कर आगे हांथ धोलक आउर कहलक, “मोय ई आबदिन कर लहु कर गुन्‍हागर नी होबु, तोहरेमन जाना।”
40027025	समुचा भीड़ जबाब देलक, कि “उकर लहु हमरे उपरे आउर हमरे कर खन्दान उपरे होक।”
40027026	तले पिलातुस उमन कर लगिन बरअब्‍बा के आजाद कइर देलक आउर यीशु के कोररा लगुवाय के क्रूस उपरे चढ़ायक ले सिपाही मनके जिमा देलक।
40027027	उकर पाछे पिलातुस कर सिपाहीमन यीशु के राज महल कर भीतरे लेइ गेलंय आउर उमन यीशु कर भिरे समुचा पलटन मनके जमा कइर लेलंय।
40027028	उमन यीशु कर लुगा खुइल के उके लाल लुगा पिन्‍धालंय।
40027029	आउर कांटा कर मुकूट बनाय के उकर मुड़ी में पिन्‍धाय देलंय आउर उकर दहिना हांथ में एगो लाठी देलंय। तले उकर भिरे ठिहनायके उमन ई कइह के उकर तामसा करेक लागलंय, आउर कहलंय, “हे यहूदीमन कर राजा, जोहार!”
40027030	उमन उकर उपरे थूकलंय आउर लाठी से उकर मुड़ी में मारलंय।
40027031	ई नियर उकर तामसा करेक कर पाछे, उमन यीशु कर कुड़ता खोललंय आउर उके उकर आपन लुगा के पिन्‍धाय देलंय। उकर पाछे उमन यीशु के क्रूस उपरे चढ़ायक ले लेइ गेलंय।
40027032	शहर से निकलेक बेरा सिपाहीमन कुरेनी राइज कर शिमोन नाम कर एकझन आबदिन से भेंट होलंय। उमन उके आन्‍धुवारी धरलंय कि उ यीशु कर क्रूस उठाय के लेइ चलोक।
40027033	उमन उ ठांव में पुगलंय जे “गुलगुथा”, माने “खोपड़ी कर ठांव” कहायल।
40027034	हुंवा आबदिनमन यीशु के पित्त मेंसल अंगूर कर रस पियेक ले देलंय। यीशु उके चाखलक, पहें उ उके पियेक नी चाहलक।
40027035	सिपाही मन यीशु के क्रूस उपरे चढ़ालंय आउर परची निकलय के उकर लुगा के आपने हे में बांइट लेलंय।
40027036	उकर पाछे हुंवा बाइठ के उकर पहरा करेक लागलंय।
40027037	यीशु कर मुड़ी उपरे दोष कर पतर लटकय देवल गेलक, कि “ई यहूदीमन कर राजा, यीशु हेके।”
40027038	यीशु कर संगे हे उमन दुइझन डाकूमन के हों क्रूस उपरे चढ़ालंय, एकझन के उकर दहिना बटे आउर दोसर के उकर बांया बटे।
40027039	उ बटे से आवेक जायक वाला आबदिनमन यीशु कर निन्‍दा करते आउर मुड़ी हिलाते,
40027040	ई कहते हे रहंय, “हे मन्‍दिर के धंसेक वाला आउर तीन दिन में उके आउर बनाय देवेक वाला, अगर तोय ईश्‍वर कर बेटा हेकिस, तो आपने हे के बचाव आउर क्रूस से उताइर आव।”
40027041	एहे नियर धरम-शिकक्षकमन आउर धरम-मुखियामन कर संगे मुख्‍य-पुरोहित मन हों ई कहते हे उकर निन्‍दा करत रहंय,
40027042	“ई तो दोसरमन के बचालक, पहें ई आपने हे के बचायक नी पारोथे। ई तो इस्राएल कर राजा हेके। एखन ई क्रूस उपरे से उतरोक, तो हमरे उकर में बिश्‍वास करब।
40027043	ई ईश्‍वर उपरे भरसा राखोत रहे। अगर ईश्‍वर इकर से खुशी आहे तो एखन इके छोड़ावोक, कालेकि ई कइह रहे ‘मोय ईश्‍वर कर बेटा हेकों’।”
40027044	जे डाकूमन के यीशु कर संगे क्रूस उपरे चढ़ाय रहंय, उमन हों एहे नियर यीशु के बेस-बेकार कहत रहंय।
40027045	उलटी पहर से लेइके तीन बजे तलुक गोटा धरती अन्‍धार होइ रहे।
40027046	तीन बजे बेरा में यीशु जोड़ से चिचयालक, “एली, एली, लामा सबकतनी?” माने, “हे मोर ईश्‍वर! हे मोर ईश्‍वर! तोय मोके काले छोइड़ देले?”
40027047	ई सुइन के भिरे खढ़ाल आबदिनमन में केताइक झन कहलंय, “ई आगमबक्ता इलियाह के बोलाथे।”
40027048	उमन में से एकझन उतिये कुइद जाय के पइन-सोखा के लेइ आनलक। उ गो उके लाठी में लगय के पित्त रस में जोबाईड़के यीशु के चिभुवालक।
40027049	दोसर आबदिनमन कहलंय, “रहा तो देखील, इलियाह इके बचायक आवेला कि नहीं।”
40027050	तले यीशु आउरे जोड़ से चिचयाय के आपन प्राण छोइड़ देलक।
40027051	ओहे बेरा मन्‍दिर कर परदा उपरे से नीचे तलुक चीरायके दुइ भाग होइ गेलक, धरती कांइप उठलक, चटाइन फाइट गेलक।
40027052	आउर कबर मन खोइल गेलक आउर ढेइर सुतल संतमन कर मुरदा देंह आउरे जी उठलक।
40027053	आउर यीशु कर जी उठेक कर पाछे उमन कबर मन से निकाइल के आउर पबितर शहर में जाय के ढेइरे के दिसतार देलंय।
40027054	तले सुबेदार आउर उकर संग यीशु के पहरा देवेक वाला सिपाही मन भुंइडोल आउर ई सउब घटना मनके देइख के अनाइत डरय गेलंय आउर कइह उठलंय कि “ई जरुर ईश्‍वर कर बेटा रहे!”
40027055	हुंवा ढेइर आउराइतमन दुरियाह से देखत रहंय, जेमन यीशु कर सेवा-सुसार करते हे गलील राइज से उकर संगे संगे आय रहंय।
40027056	उकर में मरियम मगदलीनी, याकूब आउर यूसुफ कर माय मरियम आउर जब्‍दी कर बेटा मन कर माय रहे।
40027057	सांझ होवेक बेरा अरिमतिया शहर कर एगो धनी आबदिन आलक जेकर नाम यूसुफ रहे, उ आपने हे यीशु कर चेला बाइन जाय रहे।
40027058	उ पिलातुस कर भिरे जाय के यीशु कर लोथ के मांगलक आउर पिलातुस हुकूम देलक कि उके लोथ के देइ-देवल जावोक।
40027059	यूसुफ लोथ के लेइके उके साफा उजार कफन में लपेटलक।
40027060	आउर उके आपन नवां कबर में रइख देलक, जेके उ आपने ले चटाइन में खुदवाय रहे। उ कबर कर दूरा उपरे बड़का ढोंग्‍गा घुडरयके चइल गेलक।
40027061	मरियम मगदलीनी आउर दोसर मरियम हुंवा कबर भिरे बाइठ रहंय।
40027062	दोसर दिन जे तेयारी कर दिन कर पाछे कर दिन रहे, मुख्‍य-पुरोहित मन आउर फरिसीमन एके संगे पिलातुस कर हिंया गेलंय आउर कहलंय,
40027063	“हे महाराज हमरे के इयाइद आहे कि उ भरमायक वाला आपन जीयत बेरा ई कइह रहे, कि ‘मोय तीन दिन कर पाछे जी उठबु’।
40027064	इकर ले तीसरा दिन तलुक कबर कर हिफाजत करेक ले हुकूम देवल जावोक। कहों एसेन न होक कि उकर चेलामन उके चोराय के लेइ जावोक आउर आबदिनमन से कहोक कि उ मुरदा में से जी उठलक। इकर ले, पिछे कर धोखा तो आगे से हों खराब होवी।”
40027065	पिलातुस कहलक, “तोहरेमन ठिन पहरादर आहंय, जावा आउर जे उचित मानल हिफाजत कर तेयार करा।”
40027066	तले पहरुवा मनके उमन संगे लेइके गेलंय आउर उमन कबर कर मुंह उपरे राखल ढोंग्‍गा में मोहर लगालंय आउर पहरा बाइठय के कबर के हिफाजत करेक लागलंय।
40028001	सथायक दिन कर पाछे, हप्‍ताह कर पहिला दिन, फाइरचेक कर आगे मरियम मगदलीनी आउर दोसर मरियम कबर के देखेक आलंय।
40028002	आउर देखा, आचाका एसेन भारी धरती डोललक आउर प्रभु कर एगो दूत सरग से उतरलक। उ कबर कर भिरे आलक आउर ढोंग्‍गा के घुड़रयके उकर उपरे बाइठ गेलक।
40028003	उकर मुंहटन बिजली नियर चमकोत रहे आउर उकर लुगा पाला लेखे उजार रहे।
40028004	दूत के देइख के पहरा कराइया मन थरथरय के कांपेक लागलंय आउर मोरल नियर होइ गेलंय।
40028005	सरग दूत आउराइतमन के कहलक, “मइत डरावा। मोय जानोन कि तोहरेमन यीशु के खोजाथा जेके क्रूस उपरे चढ़ाल जाय रहे।
40028006	उ हिंया नाइखे। पहें आपन बचन कर मोताबिक उ जी उइठहे। आवा आउर उ ठांव के देइख लेवा, जे ठिन उके राखल जाय रहे।
40028007	एखन तोहरेमन तुरथे उकर चेलामन के जाय के कइह देवा, उ मुरदा से जी उइठहे। उ तोहरेमन से आगे गलील राइज में जाइ। हुंवा तोहरेमन उकर से भेंट होबा। देखा, मोय तोहरेमन के ई समाचार देइ देलो।”
40028008	आउराइतमन उतिये कबर ठिन से चइल गेलंय आउर डरे आउर रिझे उकर चेलामन के ई समाचार सुनायक ले कुदलंय।
40028009	यीशु आचाका डहर में उ आउराइतमन से भेंट होलक आउर कहलक, “बेसे-बेस रहा।” उमन यीशु ठिन गेलंय आउर उकर गोड़ धइर के उके गोड़ लागलंय।
40028010	यीशु उमन से कहलक, “मइत डरावा। जावा आउर मोर भाईमन के ई समाचार देवा कि उमन गलील राइज में जाबंय। हुंवा उमन मोर से भेंट होबंय।”
40028011	आउराइतमन डहर में हे रहंय कि कायझन पहरा कराइया मन शहर में आयके समुचा हाल मुख्‍य-पुरोहित मनके सुनालंय।
40028012	मुख्‍य-पुरोहित मन धरम-मुखियामन से मिलके सलहा करलंय आउर सिपाही मन के तनिक बागरे पाइसा देइके कहलंय,
40028013	“तोहरेमन आबदिनमन से कहबा कि ‘राती खने जे बेरा हमरे निन्‍दात रही, तो यीशु कर चेलामन आयके उके चोराय के लेइ गेलंय।’
40028014	अगर ई बात हाकिम कर कान में पुइग जाइ, तो हमरे उके समझय देवोब आउर तोहरे ले चिन्‍ता कर कोनो बात नी होवी।”
40028015	पहरा कराइया मन पाइसा लेलंय आउर ओसने हे करलंय, जाइसेन उमनके सिखाल रहे। एहे कहनी फाइल गेलक आउर एखन तलुक यहूदीमन में चलाऊ आहे।
40028016	तले एगारा झन चेलामन गलील में उ पहाड़ उपरे गेलंय, जे ठांव में यीशु जायक ले हुकूम देइ रहे।
40028017	उमन यीशु के देइख के उके गोड़ लागलंय, पहें केखो-केखो तो सक हों होलक।
40028018	तले यीशु उमन ठिन आयके कहलक, “मोके सरग आउर धरती कर उपरे पूरा अधिकार देवल जायहे।
40028019	ई-लगिन तोहरेमन जावा, आउर सउब जाइत कर आबदिनमन के चेला बनावा, आउर उमनके बाप, बेटा आउर पबितर आतमा कर नाम से बपतिस्‍मा देवा।
40028020	मोय तोहरेमन के जे, जे, हुकूम देइ हों, उ सउब के मानेक ले उमनके सिखावा: आउर देखा, मोय संसार कर आखरी तलुक जिनगी जुग तोहरेमन कर संगे आहों।”
41001001	ईश्‍वर कर बेटा यीशु मसीह कर सुसमाचार कर शुरु।
41001002	जाइसेन आगमबक्ता यशायाह कर पबितर-ग्रन्‍थ में लिखल आहे, “देख, मोय आपन दूत के तोर आगे भेइज देवाथों, उ तोर ले डहर तेयार करी।
41001003	सुन-सान ठांव में हकांयक वाला कर शबद कि, ‘प्रभु कर डहर तेयार करा, आउर उकर डहर सोझा करा।’”
41001004	इकरे नियर जोहन बपतिस्‍मा देवेक वाला सुन-सान राइज में दिसतार होलक, आउर उ “पाप क्षमा कर लगिन मन घुरायक कर बपतिस्‍मा कर प्रचार करत रहे।”
41001005	गोटा यहूदिया राइज आउर यरुशलेम कर रहेक वाला जोहन कर भिरे निकाइल आलंय आउर आपन पाप के माइन के जरदन नदी में उकर से बपतिस्‍मा लेलंय।
41001006	जोहन ऊंट केंस कर लुगा पिन्‍धत रहे आउर उकर डांड़ा में चमड़ा कर कसना बान्‍धल रहत रहे, उकर खायक फाफा फइनगा आउर जंगल कर माउध रस रहे।
41001007	उ आपन शिकक्षा में कहत रहे कि, “मोर से उ बागरा सवंगिया आहे, उ मोर पाछे आवेक वाला आहे, मोय निहाइर के उकर जूता कर डोइर खोलेक कर जोग्‍य हों नखों।
41001008	मोय तो तोहरेमन के पानी से बपतिस्‍मा देइहों, पहें उ तोहरेमन के पबितर आतमा से बपतिस्‍मा देवी।”
41001009	उ दिन मन में यीशु गलील राइज कर नासरत शहर से आयके जरदन नदी में जोहन से बपतिस्‍मा लेलक
41001010	जे बेरा यीशु पानी से निकलते हे रहे कि, उगो आकाश के खोलेक आउर पबितर आतमा के उकर उपरे कबूतर नियर उतरेक देखलक
41001011	आउर आकाश से ई बाणी सुनालक कि, “तोय मोर दुलार बेटा हेकिस। मोय तोर से अनाइत खुशी आहों।”
41001012	तुरथे पबितर आतमा यीशु के सुन-सान ठांव में जायक ले उस्‍कालक
41001013	यीशु के चालीस दिन तलुक इबलिश परिकक्षा करलक, उ जंगली जानवर मन कर संगे रहलक आउर सरग दूतमन उकर सेवा-सुसार करत रहंय।
41001014	जोहन कर धरायक कर पाछे, यीशु गलील राइज में आलक आउर ईश्‍वर कर राइज कर सुसमाचार प्रचार करेक लागलक,
41001015	आउर कहलक, “बेरा पूरा होइ गेलक ईश्‍वर कर राइज भिरे आय गेलक, मन घुरावा आउर सुसमाचार उपरे बिश्‍वास करा।”
41001016	गलील कर झील कर किनारे किनारे जाते हे, यीशु शिमोन आउर उकर भाई अन्‍द्रियास के देखलक, उमन झील में जाल फेकत रहंय, कालेकि उमन मछुवा रहंय।
41001017	यीशु उमन से कहलक “मोर पाछे आवा, मोय तोहरेमन के आबदिनमन के मोर चेला बनायक मछुवा बनाबु।”
41001018	आउर उमन तुरथे आपन जाल छोइड़ के उकर पाछे होइ लेलंय।
41001019	तनिक आगे जाय के, उ जब्‍दी कर बेटा याकूब आउर उकर भाई जोहन के देखलक उमन डोंगा में जाल मनके टासत रहंय
41001020	यीशु उमनके ओहे बेरा बोलालक, आउर उमन आपन बाप जब्‍दी के मजुरिया मन कर संगे डोंगा में छोइड़ के यीशु कर पाछे होइ लेलंय।
41001021	यीशु आउर उकर चेलामन कफरनहुम शहर में आलंय, आउर यीशु सथायक दिन में तुरथे आराधना-घरे जाय के शिकक्षा देवेक लागलक।
41001022	आउर आबदिनमन उकर शिकक्षा सुइन के चकरीत होइ गेलंय कालेकि उ धरम-शिकक्षकमन तइर नहीं, पहें हक कर संग उमनके शिकक्षा देवत रहे।
41001023	ओहे बेरा, उमन कर आराधना-घर में एगो आबदिन रहे, जे अशुद्ध आतमा में जकड़ल रहे।
41001024	उ चिचयाय के कहलक, “हे नासरत कर रहेक वाला यीशु! हमरे के तोर से का काम? का तोय हमरे के नष्‍ट करेक आयहीस? मोय जानोन कि तोय के हेकिस। तोय ईश्‍वर कर भेजाल पबितर जन हेकिस!”
41001025	यीशु ई कहते हे दुष्ट आतमा के धमकालक, “एई चूप रह! ई आबदिन से बाहरे निकाइल जा!”
41001026	दुष्ट आतमा उ आबदिन के दरमसायके जोड़ से गुल करते हे उकर से निकाइल गेलक।
41001027	ई देइख के सउबे हर चकरीत होइ गेलंय आउर एक दोसर से पुछेक लागलंय, “ई का हेके? ई तो नवां किसिम कर शिकक्षा हेके! उ हक कर संग दुष्ट आतमामनके हों हुकूम देवेल आउर उमन उकर हुकूम के मानेन।”
41001028	यीशु कर चरचा तुरथे हे गलील राइज कर कोना-कोना में फाइल गेलक।
41001029	यीशु आउर उकर चेलामन, आराधना-घर से निकाइल के याकूब आउर जोहन कर संगे, सीधा शिमोन आउर अन्‍द्रियास कर घर गेलंय।
41001030	शिमोन कर साइस बोखार में सुतल रहे। आबदिनमन यीशु के तुरथे उकर बारे में बतालंय।
41001031	यीशु उकर भिरे आलक आउर उकर हांथ धइर के उके उठाय देलक, आउर उकर बोखार उताइर गेलक आउर उ उमन कर सेवा सुसार करेक लइग गेलक।
41001032	सान्‍झ बेरा बेइर डुबेक कर पाछे आबदिनमन सउब बेमारी मनके आउर दुष्ट आतमा लागल मनके यीशु कर भिरे लेइ आनलंय।
41001033	समुचा शहर कर आबदिनमन फाटक में जमा होइ गेलंय।
41001034	यीशु किसिम-किसिम कर बेमारी मन में रहल ढेइरे बेमार के बेस करलक आउर आबदिनमन से अनाइत दुष्ट आतमामनके निकलालक। यीशु दुष्ट आतमामनके बोलेक नी देलक कालेकि दुष्ट आतमामन उके जानत रहंय, कि उ के हेके।
41001035	फाजिर बेरा जेखन अन्‍धारे हे रहे, यीशु उठलक आउर घर से बाहरे गेलक उ कोनो सुन-सान ठांव में जाय के प्रार्थना करेक लागलक
41001036	शिमोन आउर उकर संगमन यीशु कर खोजर में निकललंय
41001037	आउर उके पाते हे कहलंय, “सउब आबदिनमन तोके खोजाथंय!”
41001038	यीशु उमन से कहलक, “आवा हमरे आउर कहों ओरे-परे कर बस्‍ती में जाब कि मोय हुंवा प्रचार करबु, कालेकि मोय इकरेले निकाइल हों।”
41001039	यीशु समुचा गलील आउर उमन कर आराधना-घर मन में शिकक्षा देते आउर दुष्ट आतमामन के निकलाते रहे।
41001040	एगो कोड़ी यीशु कर भिरे आलक आउर ठिहनय के आरजी बिनती करते हे उकर से कहलक, “अगर तोय चहबे तो मोके शुद्ध करेक पारीस।”
41001041	यीशु उकर उपरे दया कइर के हांथ बढ़ालक, आउर ई कहते हे उके छुलक, “मोय चाहोन तोय शुद्ध होइ जा।”
41001042	ओहे बेरा उकर कोड़ छुइट गेलक। आउर उ शुद्ध होइ गेलक।
41001043	तले यीशु उमनके चेताय के तुरथे बिदा करलक,
41001044	आउर उकर से कहलक, “साबधन! ई बातके केखो न कहबे, पहें आपने हे के पुरोहित के देखाव, आउर आपन शुद्ध होवेक कर बारे में मूसा आगमबक्ता से ठहरल भेंट के चढ़ाव कि उकर गवाही होक।”
41001045	पहें उ आबदिन बाहरे जाय के ई बात के अनाइत प्रचार करेक लागलक आउर चाइरो बटे इकर समाचार फायलेक लागलक, कि यीशु प्रगट रुप से शहर में ढुकेक नी पारलक, पहें उ सुन-सान ठांव में रहे; तभियो हों आबदिनमन चाइरो बटे से उकर ठिन आते रहंय।
41002001	आउर तनिक दिन कर पाछे यीशु कफरनहुम शहर में आलक, तो ई खभाइर फाइल गेलक कि उ घर में आयहे
41002002	आउर एतना आबदिन जमा होइ गेलंय कि दूरा कर भिरे हों ठांव नी रहे यीशु उमनके सुसमाचार सुनाते रहे कि
41002003	कायकझन आबदिन, एगो एक-अंगिया बेमारी के चाइर झन से उठाय के यीशु कर भिरे लानलंय
41002004	पहें भीड़ कर चलते उमन उके यीशु भिरे लानेक नी पारलंय। इकरले जेठिन यीशु रहे, उकर उपरे कर छाईन के उमन खोइल देलंय आउर टोका से एक-अंगिया कर बेमारी खटिया के जेकर में उ सुतल रहे नीचे उतराय देलंय
41002005	यीशु गो उमन कर बिश्‍वास देइख के एक-अंगिया बेमारी से कहलक, “हे बेटा, तोर पाप क्षमा होइ गेलक।”
41002006	तले कयगो धरम-शिकक्षकमन जे हुंवा बाइठ रहंय उमन आपने-आपने मन में सोचत रहंय,
41002007	“ई आबदिन एसेन काले कहेल? ई ईश्‍वर कर निन्‍दा कराथे, ईश्‍वर के छोइड़के के पाप क्षमा करेक सकेल?”
41002008	यीशु तुरथे आपन आतमा में जानलक कि उमन मनहे मन का सोंचोत रहंय आउर उमन से कहलक, “तोहरेमन आपने मन में काले ई सोचाथा
41002009	बागरा सहज का आहे? एक-अंगिया कर बेमार से ई कहेक, ‘तोर पाप क्षमा होइ गेलक,’ नितो ई कहेक, ‘उठ! आपन खटिया उठाय के भुइल चल?’
41002010	पहें इकरले कि तोहरेमन ई जाइन लेवा कि मनवां-बेटा के धरती उपरे पाप क्षमा करेक कर हों हक आहे,” यीशु एक-अंगिया बेमार से ई कहलक,
41002011	“ई-लगिन मोय तोर से कहाथों, उठ आपन खटिया के उठाय के आपन घर चइल जा।”
41002012	उ उइठ खड़ा होलक आउर तुरथे खटिया उठाय के सउब आबदिन कर देखते-देखते बाहरे चइल गेलक। इकर में सउब चकरीत होलंय आउर ईश्‍वर कर स्‍तुति करेक लागलंय कि, “हमरे एसेन बात कहियो नी देखली!”
41002013	यीशु आउरे बाहरे निकाइल के झील कर किनार गेलक, सउब आबदिन उकर भिरे आय गेलंय आउर यीशु उमनके शिकक्षा देवेक लागलक
41002014	डहर में यीशु हलफाइ कर बेटा लेबी के खजना घरे बइठल देखलक आउर उकर से कहलक, “मोर पाछे आव,” आउर उ उइठ के उकर पाछे होइ लेलक।
41002015	एक दिन यीशु लेबी कर घरे खायक बाइठलक, आउर ढेइरे खजना अधिकारी मन आउर पापीमन, यीशु आउर उकर चेला मन कर संग खायक में सामिल होलंय, कालेकि गिनती में बागरा यीशु कर चेला बाइन जाय रहंय।
41002016	आउर फरिसी दल कर धरम-शिकक्षकमन देखलंय कि यीशु पापीमन आउर खजना अधिकार मन कर संग खाथे, तले उमन उकर चेलामन से कहलंय, “उ खजना अधिकारी आउर पापीमन कर संग काले खाथे-पियाथे?”
41002017	जे बेरा यीशु ई सुनलक तो उमन से कहलक, “बेसे-बेस ले बैद्य कर दरकार नहीं, पहें बेमार लगिन, मोय धरमीमन के नहीं, पहें पापीमन के बोलायक लगिन आयहों।”
41002018	जोहन कर चेला आउर फरिसी उपास करत रहंय, तनिक आबदिनमन आयके यीशु से कहलंय, “जोहन कर चेला आउर फरिसी उपास कराथंय, पहें तोर चेलामन काले नी करेन?”
41002019	यीशु उमनके जबाब देलक, “जब तलुक दुल्‍हा बरतिया मन कर संगे आहे, का बरतिया उपास करेक सकेल? एहे ले जब तलुक दुल्‍हा उमन कर संगे आहे, तब तलुक उमन उपास नी करेक सकेन।
41002020	पहें उ दिन आवी जे बेरा दुलहा के उमन से जुदा करल जाइ, उमन से बेरा उपास करबंय।
41002021	“केहो हर पुरना लुगा से नवां लुगा में नी टसायना नितो नवां टसाल कोकाइड़ के पुरना लुगा के फाटूवय देवेल आउर बड़का चीराय जायल।
41002022	एहे नियर केहो हर पुरना गगरा में नवां अंगूर कर रस नी रखेना। नी तो अंगूर कर रस गगरा के फुटाय देवेल, अंगूर कर रस आउर गगरा दुनो बरबाद होइ जायला, पहें नवां गगरा में नवां अंगूर कर रस रखेना।”
41002023	यीशु यहूदीमन कर सथायक दिन खेत मनसे होइ के जात रहे उकर चेला मन डहर चलते बाईल शुरकेक लागलंय
41002024	तब फरिसीमन यीशु से कहलंय, “देख! ई काम सथायक कर दिन में काले करेन, जे ब्‍यवस्‍था-नियम कर बिरोध आहे ईमन काले ओहे कराथंय?”
41002025	यीशु उमन से कहलक, “का तोहरेमन कहियो ई नी पइढ़ा कि जे बेरा दाऊद आउर उकर संगी भूखे रहंय आउर खायक ले उमन ठिन कोनोवे नी रहे, तो दाऊद का करलक?
41002026	दाऊद ईश्‍वर कर मन्‍दिर में ढुइक के भेंट कर रोटीमन खालक आउर आपन संगी मन के हों खियालक, पुरोहित के छोइड़ के केखो आउर मनके उ रोटी के खायक कर ब्‍यवस्‍था-नियम नी रहे; ई घटना अबियातार महा-पुरोहित कर बेरा में होइ रहे।”
41002027	आउर यीशु उमन से कहलक “सथायक कर दिन मनवां मन लगिन बनल आहे, नाकि मनवां सथायक दिन कर लगिन
41002028	कालेकि मनवां-बेटा सथायक दिन कर हों मालिक हेके।”
41003001	यीशु आउरे यहूदीमन कर आराधना-घर में आलक। हुंवा एगो आबदिन रहे, जेकर हांथ सुखल रहे
41003002	आउर उमन उकर दोष लगायक कर दांव में रहंय कि देखा, यीशु सथायक कर दिन उके बेस करेल कि नहीं
41003003	यीशु सुखल हांथ वाला आबदिन से कहलक, “उठ, माझे में खड़ा होइ जा।”
41003004	तले यीशु आबदिनमन से कहलक, “का सथायक दिन में बेस करेक उचित हइक कि खराब करेक, जिऊ बचायक कि मोरायक?” पहें उमन चुपहे राइह गेलंय।
41003005	उमन कर हिरदय कर कठोर देइख के यीशु के दुःख होलक आउर उमन उपरे गोसा से नजाइर चलायके, उ आबदिन से कहलक, “आपन हांथ बढ़ाव।” उगो बढ़ालक, आउर उकर हांथ बेस होइ गेलक
41003006	इकर में फरिसीमन बाहरे निकाइल के तुरथे हेरोदेस दल कर संग यीशु कर बिरोध में सलहा करेक लागलंय कि हमरे का तइर उके नास करब।
41003007	यीशु आपन चेलामन कर संग गलील झील बटे चइल गेलक, आउर एगो आबदिन कर बड़का भीड़ उकर पाछे पाछे आलंय।
41003008	आउर यहूदिया राइज, आउर यरुशलेम शहर इदुमिया राइज आउर जरदन नदी कर उ-पखारी सूर साईदा कर ओरे परे कर राइज से यीशु भिरे आय रहंय; कालेकि उमन यीशु कर अचरज काम कर चरचा सुइन रहंय
41003009	भीड़ कर दबाव से बाचेक लगिन यीशु चेलामन से कहलक कि उमन उकर लगिन एगो डोंगा तेयार रखोक;
41003010	कालेकि उ ढेइरे आबदिनमन के बेस कइर रहे आउर बेमारी मन छुवेक लगिन उकर उपरे गिरत रहंय
41003011	आउर उ बेरा दुष्ट आतमामन हों यीशु के देखते हे उकर भिरे गिर जात रहंय, आउर चिचयाय के कहत रहंय, “तोय ईश्‍वर कर बेटा हेकिस।”
41003012	यीशु उमनके जोड़ से चेतालक, कि तोहरे मोके प्रगट न करबा।
41003013	तले यीशु पहाड़ उपरे चाइढ़ के आउर जेके चहलक, उमनके आपन भिरे बोलालक आउर उमन आलंय
41003014	यीशु उमन में से बारहों पुरूष के ठहरालक, कि उमन उकर संगे रहोक आउर उमनके प्रचार करेक ले भेजोक।
41003015	आउर उमनके दुष्ट आतमामन के निकलयक कर अधिकार देलक।
41003016	यीशु ई बारहों पुरूष के चेला ठहरालक, शिमोन के, जेकर नाम उगो, पतरस, राखलक,
41003017	जब्‍दी कर बेटा याकूब आउर उकर भाई जोहन के जेकर नाम उगो बूअनरगिस माने “गरजेक कर बेटामन” राखलक
41003018	आउर अन्‍द्रियास आउर फिलिपुस, आउर बरतुलमइ, आउर मत्ती, आउर थोमा, आउर हलफाइ कर बेटा याकूब, आउर तदै, आउर शिमोन कनानी के
41003019	आउर युदास इस्‍कुरिती के जे यीशु के धरुवालक।
41003020	तले उ घर आलक, आउर एतना भीड़ जमा होइ गेलक कि यीशु आउर चेलामन के रोटी खायक ले हों फूरसाइत नी रहे
41003021	जे बेरा यीशु कर कुटुम ई सुनलंय तो उमन उके जबर जस्‍ती लेइ जायक ले निकललंय, कालेकि आबदिनमन कहत रहंय कि, “उके आपन होस हों नी राइह गेलक।”
41003022	यरुशलेम से आवल धरम-शिकक्षकमन हों ई कहत रहंय, “उकर में शयतान आहे आउर दुष्ट आतमा कर सरदार कर सहेता से दुष्ट आतमामनके निकलायल।”
41003023	आउर यीशु उमनके भिरे बोलाय के बुझेक कर कहनी में उमन से कहलक, “शयतान, शयतान के का तइर निकलयक सकेल?
41003024	आउर अगर कोनो राइज में फूट पइड़ जाइ तो उ घर कइसेन टिकेक सकी
41003025	आउर अगर कोनो घर में फूट पइड़ जाइ तो उ घर कइसेन टिकेक सकी
41003026	आउर अगर शयतान आपने हे राइज में फूट करी तो उकर हिंया फूट पइड़ जाइ आउर उ टिकेक नी सकेल, कालेकि उकर अन्‍त होइ जाइ।
41003027	“पहें केहो कोनो सवंगिया कर घर में ढुइक के उकर सम्‍पत्ति के तब तलुक लुइट नी सकी, जब तलुक कि उ आगे उ सवंगिया के नी बाइन्‍ध लेवी तभे घर के लुटेक पारी।
41003028	“मोय तोहरे से सच्‍चे कहाथों आबदिन चाहे जे हों पाप करोक निन्‍दा करोक, उमन सउब कर माफ होइ जाइ,
41003029	पहें पबितर आतमा कर निन्‍दा करेक वाला कर कहियो माफ नी होवी, पहें उ जिनगी ले पापी ठहरी।”
41003030	यीशु ई बात इकर ले कहलक, कि धरम-शिकक्षकमन, तनिक आबदिनमन के उकर बारे में ई कइह रहंय कि, “उकर में अशुद्ध आतमा आहे।”
41003031	तले यीशु कर माय आउर उकर भाईमन आलंय, उ मने घर कर बाहरे से उके बोलायक भेजलंय।
41003032	आउर जे आबदिनमन यीशु कर चाइरो बटे बाइठ रहंय उमन यीशु के कहलंय, “देख, तोर माय, आउर भाई बाहरे आहंय उमन तोके खोजाथंय।”
41003033	यीशु जबाब देलक, “के हेके मोर माय, आउर मोर भाई?”
41003034	आउरे यीशु आपने चाइरो बटे आबदिनमन उपरे नजाइर चलालक आउर कहलक, “देखा ईमन हेकंय मोर माय आउर भाई।
41003035	कालेकि जेमन ईश्‍वर कर इच्‍छा पूरा करेन ओहे मन मोर भाई, आउर बहिन आउर माय हेकंय।”
41004001	आउर यीशु गलील झील कर किनारे शिकक्षा देवेक लागलक आउर उकर भिरे एसेन भीड़ जमा होइ गेलक कि उ एगो डोंगा में चाइढ़ के झील में गेलक, आउर समुचा भीड़ झील कर किनारे जमा होइ गेलंय।
41004002	आउर यीशु बुझेक कर कहनी में उमनके ढेइरे बातमन कर शिकक्षा देलक आउर शिकक्षा देते हे कहलक:
41004003	“सुना! कोनो एगो किसान बिचन बुनेक निकललक
41004004	बुनेक बेरा तनिक बिचन डहर किनारे गिरलक आउर चराइमन आयके उके बिछ लेलक
41004005	तनिक बिचन ढोंग्‍गा खेत में गिरलक, जे ठिन उके बागरे हे माटी नी मिललक
41004006	जे बेरा बेइर उगलक, तो उ माउराय गेलक आउर जाइड़ नी धारेक कर चलते सुइख गेलक
41004007	तनिक बिचन कांटा झूंड़ में गिरलक आउर कांटा मन उके जाइत देलक, इकर में उ फार नी फारलक
41004008	पहें तनिक बिचन बेस खेत में गिरलक, उ गजाय के बढ़लक आउर फूललक फारलक आउर कोनो तीस गुना, कोनो साईठ गुना आउर कोनो सौ गुना फारलक।”
41004009	आउर यीशु उमन से कहलक, “जेकर सुनेक ले कान आहे उ सुइन लेवोक।”
41004010	जे बेरा यीशु एकले रहे, तो तनिक आबदिन आउर बारहों चेलामन उकर से बुझेक कर कहनी कर माने पुछलंय।
41004011	आउर यीशु उमनके जबाब देलक, “ईश्‍वर कर राइज कर भेद तोहरेमन के देवल जायहे, पहें उमन लगिन जे बाहरे आहंय सोभे बात बुझेक कर कहनी में कहल जायल।
41004012	इ-लगिन कि, ‘उमन देखते हे न देखोक, आउर सुनते हे न समझोक, कि एसेन न होक कि उमन प्रभु बटे घुइर आवोक आउर उमन कर पाप क्षमा होक।’”
41004013	तले यीशु उमन से पुछलक, “का तोहरेमन ई बुझेक कर कहनी के नी बुझला? तले दोसरा बुझेक कर कहनी मनके कइसेन बुझबा?
41004014	बुनेक वाला ईश्‍वर कर बचन बुनेल
41004015	जे डहर किनारे कर हेके, जे ठिन बचन बुनल जायल। ई उमन हेकंय जेमन ईश्‍वर कर बचन सुनेन, पहें शयतान तुरथे हे आयके उ बचन के लेइ जायल, जे उमन में बुनल गेलक
41004016	एहे नियर जे ढोंग्‍गा खेत में बुनल जायला। ई उमन हेकंय जे बचन सुनते हे उके रिझ से ग्रहन करेना
41004017	पहें उकर जाइड़ नी होवेक से आउर उमन थोड़हे दिन टिकेना, बचन कर चलते कष्‍ट आउर तकलिफ आवेक से उमन तुरथे डमाडोल होइ जायना
41004018	दोसर बिचन जे कांटा झूंड़ में बूनाय जायला ई उमन हेकंय, जे सुनेना
41004019	पहें संसार कर फिकीर मनसे, धन कर मोह आउर दोसर बात कर इच्‍छा मन उमन में ढुइक के बचन के जाइत देवेल आउर उमन नी फारेन
41004020	आउर जे बेस खेत में बुनालक, ई उमन हेकंय जे बचन सुनते हे, उके ग्रहन करेन आउर फारेन, केहो तीस गुना केहो साईठ गुना आउर केहो सौ गुना फारेन।”
41004021	यीशु उमन से कहलक, “का आबदिन इकरले दिया बारेन कि उके दाउरा नितो खटिया नीचे राखल जाइ? का उमन उके दिया खुटी उपरे नी रखेन?
41004022	कालेकि एसेन कोनो हों लुकल नाइखे, जे इन्‍जोत में नी लानल जाइ
41004023	जेकर सुनेक ले कान आहे उ सुइन लेवोक।”
41004024	यीशु उमन से कहलक, “जे कोनवे तोय सुनीस उके ध्यान से सुन जे नाप से तोय नापिस तोर लगिन हों ओहे नाप से नापल जाइ।
41004025	कालेकि जेकर ठिन आहे उके आउरे हे देवल जाइ आउर जेकर ठिन नाइखे उकर से उखो हों लेइ लेवल जाइ जे उकर ठिन आहे।”
41004026	यीशु उमन से कहलक, “ईश्‍वर कर राइज उ आबदिन कर नियर हेके, जे खेत में बिचन बुनेला
41004027	आउर राइत के सुतेल, आउर दिन के जागले आउर उ बिचन कइसेन गजायल, आउर बढ़ेल कि उ आबदिन नी जानेल
41004028	धरती आपने हे फसल उपजायल आगे गजायल, तले बाईल आउर तसेल बाईल में पूरा पोठल दाना
41004029	पहें फसल पाकते हे उ हंसुवा चलायक लागेल, कालेकि कटनी कर बेरा आय गेलक।”
41004030	यीशु कहलक, “हमरे ईश्‍वर कर राइज के केकर से ताउलब? हमरे कोन बुझेक कर कहनी से उकर बेयान करब?
41004031	उ एगो राइ कर दाना नियर आहे, जे बेरा उ खेत में बुनल जायला, उ माटी कर सउब बिचन मन से सउब से छोटे होवेला
41004032	पहें बुनल से हे गजायल आउर सउब बुदामन से बड़का बड़का डाइर निकाइल आवेला कि आकाश कर चराइमन उकर छांईह में खोता बनायक सकेल।”
41004033	यीशु उमनके एहे नियर ढेइरे किसिम कर बुझेक कर कहनी बताय-बताय के उमन कर समझेक कर मोताबिक सुनात रहे।
41004034	उ बेगर बुझेक कर कहनी मन से आबदिनमन के कोनोवे नी कहत रहे, पहें सुन-सान में आपन चेलामन के सउब बातमन कर माने समझय देवत रहे।
41004035	ओहे दिन, सांझ होवेक बेरा यीशु आपन चेलामन से कहलक, “आवा हमरे झील कर उ-पखारी जाब।”
41004036	आबदिनमन के बिदा करेक कर पाछे चेलामन यीशु के डोंगा में लेइ गेलंय जेकर में यीशु बइठल रहे, आउर दोसर डोंगा मन हों संगे रहे।
41004037	तले झील में एगो बड़का आन्‍धी-धुका आलक, लेहेइर एतना जोड़ से डोंगा में बजड़लक कि उ पानी से भइर जात रहे।
41004038	यीशु डोंगा कर पाछे बटे मुंड़ सिरूवा लगय के निन्‍दात रहे, चेलामन उके कहलंय, “हे गुरु! हमरेमन डूबाथि! का तोके इकर कोनो फिकाइर नाइखे?”
41004039	यीशु उठलक आउर आन्धी-धुका के धमकालक आउर पानी से कहलक, “शान्त होइ जा! थाइम जा!” आन्धी-धुका थाइम गेलक आउर पूरा शान्‍ति होइ गेलक।
41004040	यीशु चेलामन से कहलक, “तोहरेमन काले डराथा? का तोहरे के एखन तलुक बिश्‍वास नाइखे?”
41004041	पहें उमनके आपने में बड़का डर होइ गेलक आउर आपने हे में ई कहा-कही होवेक लागलंय, “ई मनवां के हेके? आन्धी-धुका आउर पानी हों इकर हुकूम मानेल!”
41005001	यीशु आउर चेलामन गलील झील कर उ-पखारी गेरासेनि मन कर राइज में आलंय।
41005002	यीशु जाइसने हे डोंगा से उतरलक, एगो दुष्ट आतमा से जकड़ल आबदिन कबर मन से निकाइल के उकर भिरे आलक।
41005003	उ आबदिन कबर मन में रहत रहे, उ बेरा केहो उके सिकड़ी से हों टिकायक नी पारत रहंय
41005004	कालेकि उके बेर-बेर बेरी आउर सिकड़ीमन से बान्‍धल गेलक, पहें उ सिकड़ी के टुटाय देलक, आउर बेरीमन के टुकरा कइर देइ रहे, उके आबदिनमन केहो हों काबु में करेक नी पारत रहंय।
41005005	उ राइत दिन कबर मन में आउर पहाड़मन में चिचयाते आउर ढोंग्‍गा से आपने हे के घाव करत रहे।
41005006	उ यीशु के दुरियाह से देइख के कुदते हे आलक आउर उके गोड़ लइग के
41005007	जोड़ से कहलक, “हे यीशु, सउब से जोड़गर ईश्‍वर कर बेटा, मोर से तोर का काम? मोय तोके ईश्‍वर कर कसम देवाथों मोके न सताव।”
41005008	कालेकि यीशु उकर से कहलक, “हे दुष्ट आतमा, ई आबदिन से निकाइल जा!”
41005009	तले यीशु उ आबदिन से पुछलक, “तोर नाम का हेके?” उ जबाब देलक, “मोर नाम ‘फाउज’ हेके कालेकि हमरे ढेइरे हे आही।”
41005010	आउर उ आबदिन यीशु से आरजी बिनती करलक कि, “हमरे के ई राइज से बाहरे न निकलाव।”
41005011	हुंवा पहाड़ उपरे सुवाइर कर एगो बड़का गोंठ चारत रहे
41005012	दुष्ट आतमामन ई कहते हे यीशु से प्रार्थना करलंय, “हमरे के उ सुवाइर मन में भेइज दे हमरे के उमन में पटेक दे”
41005013	तो यीशु उमनके हुकूम देइ देलक, तले दुष्ट आतमामन उ आबदिन से निकाइल के सुवाइर मन में पइट गेलंय, आउर दुइ हजार लेखे सुवाइर कर एगो गोंठ दरंगा होइके झील बटे कुदलंय आउर उकर में डुइब मोरलंय।
41005014	तले सुवाइर चरायक वालामन तुरथे कुइद के शहर आउर बस्‍ती मन में जाय के इकर समाचार फायलय देलंय, आउर आबदिनमन ई सउब के देखेक ले आलंय कि का बात आहे।
41005015	यीशु कर भिरे आयके उमन उके जेकर में दुष्ट आतमा रहे, माने जेकर में फाउज पइट रहे, लुगा पिन्‍धल आउर अस्‍तिर मन से बइठल देइख के डरय गेलंय।
41005016	आउर जे मन ई सउब आपन आंइख से देइख रहंय उमन आबदिनमन के बतालंय कि दुष्ट आतमा लागल आबदिन कर संग का होलक आउर सुवाइर उपरे का बितलक।
41005017	तले गेरासेनि मन यीशु से आरजी करेक लागलंय कि उ, उमन कर राइज से चइल जावोक।
41005018	यीशु कर डोंगा चढ़ते हे रहे कि उ आबदिन, जेकर में आगे दुष्ट आतमा रहे, उकर से आरजी करलक, मोके भी तोर संगे रहेक दे नी।
41005019	पहें यीशु उकर आरजी ग्रहन नी करलक आउर उकर से कहलक, “आपने हे आबदिनमन कर भिरे आपने घर जा आउर उमनके बताव कि प्रभु तोर लगिन केताइक बेस काम करलक आउर तोर उपरे का तइर किरपा कइर हे।”
41005020	पहें उ आबदिन चइल गेलक आउर दस गांव कर शहर में प्रचार करेक लागलक कि यीशु मोर ले केताइक बड़का काम करलक, आउर ई सुइन के सउब आबदिनमन चकरीत होइ गेलंय।
41005021	आउर जे बेरा यीशु डोंगा से झील कर उ-पखारी आउरे चइल आलक, तो उकरे भिरे अनाइत बड़का भीड़ जमा होइ गेलंय, आउर यीशु झील कर किनारे रहे
41005022	तले यहूदी आराधना-घर कर एगो सरदार आलक उकर नाम याईर रहे, उ यीशु के देखते हे उकर गोड़ में गिरलक
41005023	आउर ई कहते हे आरजी बिनती करेक लागलक, “मोर छोट बेटी मोरेक वाला आहे किरपा कइर के चल, आउर उकर उपरे हांथ रख, जेकर से उ बेस होइ के जीते रही।”
41005024	यीशु उकर संग गेलक, आउर एगो बड़का भीड़ उकर पाछे चइल आलंय, आबदिनमन उकर उपरे चोचमत रहंय।
41005025	एगो आउराइत बारो बछर से लहु जायक बेमार से कलपत रहे
41005026	कायनो ठो बैद्य मन से बेस करेक कर चलते उके ढेइरे कष्‍ट सहेक पड़लक आउर सउब किसिम कर खरचा करल पर हों उके कोनो फायदा नी होलक।
41005027	उ यीशु कर बारे सुइन रहे, उ भीड़ कर पाछे से आलक आउर उकर आचरा के छुइ लेलक,
41005028	कालेकि उ कहत रहे, “अगर मोय उकर लुगा कर आचरा छुइ लेबु तो बेस होइ जाबु।”
41005029	आउर तुरथे उकर लहु जायक बन्द होइ गेलक आउर उ आपन देंह में जाइन गेलक कि उ बेमार से आजाद होइ गेलक।
41005030	यीशु ओहे बेरा आपने में जाइन गेलक कि उकर से सामर्थ निकललक, भीड़ में घुइर के उगो पुछलक, “केहर मोर लुगा कर आचरा के छुलक?”
41005031	उकर चेलामन उकर से कहलंय, “तोय देखते हे तो आहीस कि भीड़ तोर उपरे चोचमाथंय, तभियो तोय पुछाथिस ‘केहर मोके छुलक?’”
41005032	जे उके छुइ रहे, उकर पता लगायक लगिन यीशु चाइरो बटे नजाइर चलालक।
41005033	आउराइत ई जाइन के कि उकर से का होलक, डरते कांपते हे आलक आउर यीशु कर गोड़ में गिरलक आउर सउब बात के सच्‍चे सच्‍चे बताय देलक
41005034	यीशु उकर से कहलक, “बेटी तोर बिश्‍वास तोके बेस करलक शान्‍ति से जा आउर आपन बेमार से बेस होइ जा।”
41005035	जे बेरा यीशु ई कहते रहे कि आराधना-घर कर सरदार घर से तनिक आबदिनमन आलंय आउर कहलंय, “तोर बेटी मोइर गेलक, एखन गुरु के कष्‍ट देवेक दरकार नाइखे?”
41005036	यीशु उमन कर बातमन के सुनलक आउर आराधना-घर कर सरदार से कहलक, “डराव नहीं, एकला बिश्‍वास कर।”
41005037	तले यीशु पतरस याकूब आउर याकूब कर भाई जोहन के छोइड़ के केखो आपन संगे आवेक नी देलक
41005038	जे बेरा उमन आराधना-घर कर सरदार कर घर में पुगलंय तले यीशु आबदिनमन कर कान्‍देक चिचयाक सुनलक आउर हुंवा गुल करेक देखलक
41005039	यीशु भीतरे गेलक आउर आबदिनमन से कहलक, “तोहरेमन काले कान्‍दाथा? आउर गुल मन होवाथे? छोंड़ी नी मोइर हे, पहें उ निन्‍दाथे।”
41005040	इकर में आबदिनमन उके हंसी उड़ाय लागलंय, तले यीशु सउब के बाहरे कइर देलक आउर छोंड़ी कर माय-बाप आउर चेलामन कर संगे उ ठांव में आलक, जेठिन छोंड़ी सुइत रहे।
41005041	उगो छोंड़ी कर हांथ धइर के उके कहलक, “तलीता कुमी!” उकर माने हेके, “बेटी! मोय तोर से कहाथों, उठ!”
41005042	उ छोंड़ी ओहे बेरा उइठ खड़ा होलक, आउर चलेक फिरेक लागलक, कालेकि उ बारह बछर कर रहे, उकर में उमन मुरुक अचरज होलंय।
41005043	यीशु उमनके कड़ा हुकूम देलक कि ई बात के केहो न जानेक पावोक आउर कहलक, इके कोनो खायकले देवा।
41006001	यीशु हुंवा से चइल गेलक आउर आपने शहर में आलक, उकर चेला मन हों उकर संगे गेलंय
41006002	उ सथायक दिन में यहूदीमन कर आराधना-घर में शिकक्षा देवेक लागलक, ढेइरे हे आबदिनमन सुनलंय तो उमन अचरज में पइड़के कहेक लागलंय, “ई सउब इके कहां से मिललक? ई कोन से बुद्धि हेके, जे इके देवल जायहे? ई कोन से सामर्थ हेके, जेकर से ई एसेन सउब चकरीत काम कराथे?
41006003	का ई ओहे बड़ाइ न लगे, जे मरियम कर बेटा आउर याकूब, योसेस, यहूदा आउर शिमोन कर भाई हेके? का उकर बहिनमन हमरे कर माझे नी रहेना?” एहे नियर आबदिनमन के यीशु कर बारे में भरम होइ गेलक।
41006004	यीशु उमन से कहलक, “आगमबक्ता कर आपने राइज, आउर आपने कुटुम आउर घर के छोइड़ के आउर कहों नीरादर नी होवेला।”
41006005	आउर यीशु हुंवा कोनो बागरा सामर्थ कर काम नी करलक, एकला बेमार मन उपरे हांथ रइख के उमनके बेस करलक
41006006	आउर यीशु उमन कर अबिश्‍वास के देइख के चकरीत होइ गेलक। यीशु शिकक्षा देते हे गांव-गांव में जात रहे।
41006007	उ बारहों झन के आपन भिरे बोलालक, आउर दुष्ट आतमा कर उपरे अधिकार देलक उमनके दुइ दुइ झन कइर के भेजेक लागलक
41006008	यीशु हुकूम देलक कि उमन लाठी छोइड़ के डहर लगिन कोनो हों न लेइ जावोक न रोटी, न थाइला, न बटुवा में पाइसा
41006009	पहें जूता पिन्‍धोक आउर दुइगो कुड़ता न लेगोक
41006010	यीशु चेला मन से कहलक, “जहां कहों तोहरे केकरो घर में ढुकबा, तो उ ठांव से बिदा होवेक तलुक हुंवांय रहबा
41006011	अगर कोनो ठिन कर आबदिन तोहरेमन के ग्रहन नी करबंय आउर तोहरेमन कर बातमनके नी सुनबंय तो हुंवा से निकलेक बेरा उकर बिरोध में प्रमाण कर लगिन आपन गोड़ कर धुर झाईर देबा, कि उमन कर उपरे गवाही होक।”
41006012	आउर चेलामन गेलंय आउर पछतावा कर प्रचार करेक लागलंय
41006013	आउर ढेइरे दुष्ट आतमामनके निकलालयं आउर बेमार मनके तेल माइख के बेस करलंय।
41006014	राजा हेरोदेस यीशु कर चरचा सुनलक, कालेकि उकर नाम परसिद्ध होइ जाय रहे, आबदिनमन कहत रहंय कि, “जोहन बपतिस्‍मा देवेक वाला मुरदा से जी उइठे, उकर ले जोहन से सामर्थ कर काम मन होवाथे।”
41006015	आउर आउरे आबदिनमन कहत रहंय, “ई ओहे इलियाह हेके,” पहें दोसर मन कहत रहंय, “ई आगमबक्ता में से केहो एकझन हेके।”
41006016	हेरोदेस ई सउब सुइन के कहलक, “जोहन हेके, जेकर मुड़ी मोय काटुवाय रहों ओहे जी उइठ हे।”
41006017	हेरोदेस आपन भाई फिलिपुस कर आउराइत हेरोदियास कर चलते सिपाही भेइज के जोहन के धरुवालक आउर जेहेल में साइज देलक, हेरोदियास से उ बिहा कइर रहे।
41006018	कालेकि जोहन हेरोदेस से कइह रहे, “आपने हे भाई कर आउराइत के बिहा करेक तोर लगिन उचित नी रहे।”
41006019	ई-लगिन हेरोदियास जोहन से बइर करत रहे, आउर उके मोरायक खोजोत रहे पहें उ एसेन करेक नी पारत रहे,
41006020	कालेकि हेरोदेस जोहन के धरमी आउर पबितर जन जाइन के उकर से डरत रहे आउर उकर रकक्षा हों करत रहे, हेरोदेस उकर सन्‍देश सुइन के अनाइत अकबकय जात रहे, पहें उकर बातमन के रिझ से सुनत रहे।
41006021	सुप्‍पट बेरा पुगलक, जब हेरोदेस आपन जनम दिन में आपन मुखियामन, आउर सेनापति मन आउर गलील राइज कर मुखिया मन कर लगिन भोज देलक।
41006022	उ बेरा हेरोदियास कर बेटी भीतरे आयके नाचलक आउर हेरोदेस कर गोतिया मनके मोहय देलक। तले राजा छोंड़ी से कहलक, “जे कोनोवे तोय मोर से मांगबे उके मोय तोके देइ देबू।”
41006023	तले राजा कसम खायके छोंड़ी से कहलक, “तोय जे कोनवे हों मोर से मांग चाहे मोर आधा राइज हों काले न होक उके मोय तोके देइ देबू।”
41006024	छोंड़ी बाहरे जाय के आपन माय से पुछलक, “मोय का मांगबु?” माय गो कहलक, “जोहन बपतिस्‍मा देवेक वाला कर मुड़ी।”
41006025	छोंड़ी राजा कर भिरे तुरथे आलक आउर कहलक, “मोय चाहोन कि तोय मोके एखने हे जोहन बपतिस्‍मा देवेक वाला कर मुड़ी के थारी में लनुवाय दे।”
41006026	तब राजा हेरोदेस गो हदियाय गेलक, पहें आपन कसम आउर गुतियामन लगिन उ उकर मन टलेक नी चाहलक।
41006027	आउर राजा हेरोदेस तुरथे हे पुजराहा के भेइज के जोहन कर मुड़ी के लानेक कर हुकूम देलक उ गेलक आउर जेहेल घर में उकर मुड़ी के काटलक
41006028	उके थारी में आइन के छोंड़ी के देलक आउर छोंड़ी उके आपन माय के देइ देलक।
41006029	जोहन कर चेलामन के ई पता होलक, तो उमन आयके उकर मोरल देंह के लेइ गेलंय आउर कबर में रइख देलंय।
41006030	आउर प्रेरित मन घुइर के यीशु कर भिरे जमा होलंय, उमन यीशु के उ सउब बतालंय कि उमन का का करलंय आउर का सिखालंय।
41006031	तले यीशु चेलामन से कहलक, “तोहरेमन एकले में हे सुन-सान ठांव में चला आउर तनिक सथावा।” कालेकि एतना आबदिनमन आते जाते रहेन कि उमनके खायक कर हों फूरसाइत नी रहेला।
41006032	एहेले चेला मन डोंगा उपरे चाइढ़ के सुन-सान ठांव में चइल गेलंय।
41006033	आउर ढेइरे आबदिनमन उमनके जायक देखलंय, आउर आबदिनमन उके चिन्‍हलंय, आउर उमन शहर से निकाइल के पायदल उमन बटे कुदलंय आउर उमन से आगे पोंहइच गेलंय
41006034	यीशु डोंगा से उताइर के एगो अनाइत बड़का आबदिन कर भीड़ देखलक, यीशु उमन कर उपरे तरसलक, कालेकि उमन बिन चरवाहा कर भेंड़ा मन तइर रहंय आउर उ उमनके ढेइरे बातमन कर शिकक्षा देवेक लागलक।
41006035	आउर जे बेरा बेइर डुबेक लागलक, तो यीशु कर चेलामन यीशु कर भिरे आयके कहलंय, “ई ठांव सुन-सान आहे आउर बेइर डुबोथे
41006036	आबदिनमन के बिदा कइर दे, जेकर से ओरे पारे कर गांव में जाय के उमन आपन खायक ले कोनो किन लेबंय।”
41006037	यीशु चेलामन के जबाब देलक, “तोहरे हे उमनके खायक ले देवा।” उमन कहलंय, “का हमरे जाय के दुइ सौ चांदी सिक्‍का कर रोटी किन लानब, आउर उमनके खायक ले देवोब?”
41006038	यीशु पुछलक, “तोहरेमन ठिन केताइक रोटी आहे? जाय के देखा।” उमन पता लगायके कहलंय, “पांच गो रोटी आउर दुइगो मछरी।”
41006039	तले यीशु सउब के पाइंत पाइंत हरियार घांस उपरे बाइठायक ले चेलामन के हुकूम देलक।
41006040	आबदिनमन सौ-सौ आउर पचास-पचास कर पाइंत में बाइठ गेलंय।
41006041	यीशु उ पांच रोटी आउर दुइगो मछरी लेइके आकाश बटे नजाइर कइर के आशीष मांगलक, आउर रोटी के टुकाइर-टुकाइर के चेलामन के देलक कि उमन उके बांटते जावोक। यीशु उ दुइगो मछरी के हों सउब कर लगिन बांइट देलक।
41006042	आउर सउब खालंय आउर आघय गेलंय।
41006043	चेलामन रोटी टुकरा आउर मछरी टुकरामन से भरल बारहों टोकरी जमा करलंय।
41006044	जेमन रोटी खालंय उमन में से मरदमन गिनती में पांच हजार रहंय।
41006045	उकर पाछे तुरथे यीशु आपन चेलामन के जायक ले मजबुर करलक, कि उमन डोंगा उपरे चाइढ़ के उकर से आगहे उ-पखारी बेतसाइदा गांव चइल जावोक, जेकि उ खुद आबदिनमन के बिदा कइर देवी।
41006046	यीशु आबदिनमन के बिदा कइर के पहाड़ उपरे प्रार्थना करेक चइल गेलक।
41006047	जे बेरा सांझ होइ रहे डोंगा झील कर माझे रहे, आउर यीशु एकले डांड़ में रहे।
41006048	यीशु देखलक कि चेलामन अनाइत कठिन से डोंगा के चलात रहंय, कालेकि हवा उलटी बहत रहे, तो उ राइत कर चौथा पहर झील उपरे हिंठते उमन बटे आलक, यीशु उमन से आगे निकाइल जायक चाहोत रहे।
41006049	तले चेलामन यीशु के झील उपरे हिंठेक देखलंय, उमन उके भूत समाइझ के चिचयाय उठलंय,
41006050	कालेकि सउब के सउब उके देइख के घबरय गेलंय, पहें यीशु तुरथे उमन से कहलक, “धीरज रखा, मोय हेकों, मइत डरावा!”
41006051	तले यीशु चेलामन भिरे आयके डोंगा उपरे चढ़लक, आउर आन्‍धी-धुका थाइम गेलक, आउर चेलामन चकरीत राइह गेलंय,
41006052	उमन रोटी कर बारे में नी समाइझ पाय रहंय, कालेकि चेलामन कर हिरदय कठोर होइ जाय रहे।
41006053	उमन सउब झील के पार होइके गन्‍नेसरत कर सीमना में पोंहचलंय आउर डोंगा के किनारे खुटियाय देलंय
41006054	जाइसेन हे उमन डोंगा से उतरलंय, तो आबदिनमन यीशु के चिन्‍ह लेलंय।
41006055	आउर आबदिनमन उ समुचा राइज में कुइद गेलंय, आउर बेमार मनके खटिया में लेइके, उमनके जहां जहां यीशु आहे कइह के पता चलालक, सेहां-सेहां लेइ आनलंय।
41006056	आउर गांव, शहर बस्‍ती जहां कहों यीशु गेलक, हुंवा आबदिनमन बेमार मनके एगो ठांव में जमा कइर के उकर से आरजी बिनती करत रहंय कि, यीशु तोर लुगा कर आचरा के छुवेक दे, जेताइक झन यीशु के छूलंय, उमन सउब बेस होइ गेलंय।
41007001	जे बेरा कायक झन फरिसीमन आउर यरुशलेम से धरम-शिकक्षकमन आलंय, आउर यीशु कर भिरे जमा होइ गेलंय
41007002	तो उमन देखलंय कि यीशु कर कायक झन चेलामन बिन हांथ धोवाले खात रहंय।
41007003	कालेकि फरिसी आउर सउब यहूदीमन पुरखामन कर ब्‍यवस्‍था-नियम दशतुर के मानेन आउर नेग कर मोताबिक बिन धोले नी खायन
41007004	आउर उमन बाजार से घुइरके बिन नहाले नी खायना आउर दोसरा ढेइरे पुरखाउती नेग मनके मानेन जाइसेन कि कटरा, लोटा आउर बासन धोवेक, मांजेक।
41007005	इकरले उ फरिसीमन आउर धरम-शिकक्षकमन यीशु से पुछलंय, “तोर चेलामन पुरखा परिया कर नेग के काले नी मानेन? आउर बेगर धोवाले हाथमन से रोटी खायन?”
41007006	यीशु उमनके जबाब देलक, “आगमबक्ता यशायाह तोहरे कप्‍टी मन कर बारे में सुप्‍पट आगमबाणी कइरहे, जाइसेन कि लिखल आहे: ‘ईमन मुंह से मोर आदर करेन, पहें ईमन कर हिरदय मोर से फरके रहेल।
41007007	आउर ईमन बेकार में मोर आराधना करेन, कालेकि आबदिनमन कर ब्‍यवस्‍था-नियम दशतुर के सिखायन।’
41007008	“पहें तोहरेमन ईश्‍वर कर ब्‍यवस्‍था-नियम के टाइल के आबदिनमनकर ब्‍यवस्‍था-नियम के मानाला।”
41007009	आउर यीशु उमन से कहलक, “तोहरेमन आपन हे ब्‍यवस्‍था-नियम के मानेक लगिन ईश्‍वर कर हुकूम के चलाकी से टाइल देवाला!
41007010	कालेकि मूसा कहलक, ‘आपने बाप आउर माय के आदर कर,’ आउर ‘जे केहो आपने बाप नितो आपने माय के स्राप देवेल,’ ‘उके जरुर माइर देवेक चाही।’
41007011	पहें तोहरेमन ई कहल कि, अगर केहो आपने बाप नितो माय से कही कि तोहरेमन के मोर से जे कोनो तनिक फायदा होतक, उ कुरबान माने ‘ईश्‍वर के चढ़ाल’ आहे,
41007012	तो तोय उके आपने बाप-माय कर मदाइत लगिन कोनोवे करेक नी देवाथीस।
41007013	ई तइर तोहरेमन आपन पुरखा-परिया कर ब्‍यवस्‍था-नियम-दशतुर कर चलते ईश्‍वर कर बचन के रद्द कइर देवल आउर तोहरेमन एसनेहे ढेइरे काम कराला।”
41007014	आउर यीशु आबदिनमन के आपन भिरे बोलाय के कहलक, “तोहरेमन सउब मोर बात सुना आउर समझा।
41007015	एसेन कोनो नाइखे, जे बाहरे से आबदिनमन के अशुद्ध करेल, कालेकि जे चीज आबदिनमन से बाहरे निकलेल, ओहे उके अशुद्ध करेल।
41007016	जेकर सुनेक ले कान आहे, उ सुइन लेवोक!”
41007017	जे बेरा यीशु आबदिनमन के छोइड़ के घर कर भीतरे आलक, तले उकर चेलामन ई बुझेक कर कहनी कर माने यीशु से पुछलंय।
41007018	यीशु उमन से कहलक, “का तोहरेमन नी समझल? का तोहरेमन नी समझल कि जे कोनोवे बाहरे से आबदिन में ढुकेल, उ उके अशुद्ध करेक नी सकेल?
41007019	कालेकि उ उकर मन में नहीं पहें पेट में जायल, आउर दिसा से बाहरे निकाइल जायल?” ई कइह के यीशु सउब खायक चीज मनके शुद्ध करलक।
41007020	यीशु आउरे कहलक, “जे आबदिन से निकलेल, ओहे उके अशुद्ध करेल।
41007021	कालेकि भीतरे से, माने आबदिन कर मन से, खराब बिचार, ब्‍यभिचार, चोरी, जन-मारवा, दोसर आउराइत ठिन जायक,
41007022	लोभ, बइरी, छल-कपट, लम्‍भूवा, हिसींगा, परनिन्‍दा, घमण्‍ड आउर मूरखता निकलेल।
41007023	ई सउब खराब चीज आबदिन कर मन भीतरे से निकलेल आउर उके अशुद्ध कइर देवेल।”
41007024	तले यीशु उ ठांव के छोइड़ के सूर आउर सायदा कर इलाका में आलक। हुंवा उ केकरो एगो घर में आलक आउर उ चाहोत रहे कि केखो उकर पता न लगोक, पहें उ लुकेक नी सकलक।
41007025	तले एगो आउराइत यीशु कर चरचा सुइन के तुरथे हे आलक। उकर छोट बेटी अशुद्ध आतमा कर कबजा में रहे आउर उ आउराइत यीशु कर गोड़ तरे गिरलक।
41007026	उ आउराइत यूनानी जाइत कर रहे। उकर जनम सूरुफिनकी देश में होइ रहे। उ यीशु से बिनती करलक कि उकर बेटी से दुष्ट आतमा के निकलय देवोक।
41007027	यीशु उकर से कहलक, “आगे छाउवा मनके अघायक दे, छाउवा मन कर रोटी के कुकूर छाउवा कर आगे फेकेक उचित न लगे।”
41007028	उ आउराइत यीशु के जबाब देलक, “मालिक, कुकूर छाउवा हों छाउवा मन कर मेंज से गिरल टुकरा-टुकरी मनके खायल।”
41007029	यीशु उकर से कहलक, “ई बात कहेक कर चलते तोय चइल जा, तोर बेटी से दुष्ट आतमा निकाइल गेलक।”
41007030	उ आपन घर में आयके देखलक कि छाउवा खटिया में सुइत हे आउर दुष्ट आतमा उकर से निकाइल जायहे।
41007031	तले यीशु सूर आउर सायदा सीमना से निकाइल के दस गांव कर शहर से होइके गलील झील कर किनार में पुगलक
41007032	हुंवा आबदिनमन गोटेक आबदिन के उकर ठिन लानलंय जे बहिरा आउर थोथड़ात रहे, उमन यीशु से आरजी करलंय कि उ आपन हांथ के उकर उपरे रखोक।
41007033	तले यीशु उ आबदिन के भीड़ से फरके लेइ गेलक, आउर आपन अंगरी के उकर कान में साजलक, आउर थूइक के उकर जीभ के छुलक।
41007034	आउर सरग बटे नजाइर कइर के लम्‍बा सांस लेइके कहलक “इफ्राता!” माने “खुइल जा।”
41007035	ओहे बेरा उ आबदिन कर कान खुइल गेलक आउर उकर जीभ कर लरसूत टुइट गेलक, जेकर से उ साफा-साफा बतियाक लागलक।
41007036	आउर यीशु आबदिनमन के हुकूम देलक कि ई बात के केखो न कहबा, पहें उ जेताइक माना करत रहे, आबदिनमन ओतने हे उकर प्रचार करत रहंय।
41007037	आउर आबदिनमन अनाइत चकरीत होइ गेलंय, आउर कहेक लागलंय, “यीशु जे कोनो करलक सउब बेसे करलक, एसेन कि उ बहिरा के सुनेक आउर कोन्‍दा मनके बतियाक शक्ति देवेला।”
41008001	उ दिन मन में जे बेरा आबदिनमन कर एगो बड़का भीड़ आउरे जमा होइ जाय रहे, आउर उमन ठिन खायक ले कोनोवे हों नी रहे, यीशु आपन चेलामन के आपन भिरे बोलायके कहलक,
41008002	“मोके ई आबदिनमन उपरे तरस आवेला, कालेकि ईमन तीन दिन से मोर संगे आहंय, ईमन ठिन खायक ले कोनो हों नाइखे।
41008003	अगर मोय ईमनके भूखे घर भेजबु तो ईमन डहरे में तलमलय के गिर जाबंय, कालेकि ईमन केहो-केहो मन दुरियाह से आहंय।”
41008004	उकर चेलामन कहलंय, “सुन-सान ठांव में ई आबदिनमन के खियायक ले एतना रोटी कहां से लानल जाइ?”
41008005	यीशु उमन से पुछलक, “तोहरेमन ठिन केताइक रोटी आहे?” उमन कहलंय, “साते गो।”
41008006	यीशु आबदिनमन के भुंइया में बइठेक ले हुकूम देलक यीशु उ सात गो रोटी लेलक, आउर ईश्‍वर के धन्‍यवाद देइके टुकरलक, आउर आपन चेलामन के देते गेलक, आउर उमन उके आबदिनमन ले बाटलंय।
41008007	उमन ठिन तनिक छोट मछरी हों रहे, यीशु उकर ले हों आशीष मांगलक, आउर उके हों पोरसेक ले चेलामन के देइ देलक
41008008	सउबे झन खालंय आउर खायके आघय गेलंय आउर बचाल टुकरा से भरल सात गो टोकरी उठालंय
41008009	आउर आबदिनमन चाइर हजार लेखे रहंय, यीशु उमनके बिदा कइर देलक।
41008010	उकर पाछे यीशु तुरथे डोंगा उपरे चढ़लक आउर आपन चेलामन कर संग दलमनूता राइज चइल गेलक।
41008011	तनिक फरिसीमन आयके यीशु से कहा-कही करेक लागलंय, यीशु कर परिकक्षा करेक लगिन उमन उकर से एगो सरग कर साफा चिन्‍हा मांगलय
41008012	पहें यीशु आपन आतमा में गहिरा आह भइर के कहलक, “ई जुग कर आबदिन काले चिन्‍हा मांगेन? मोय तोहरेमन से सच्‍चे कहाथों, ई जगत कर लगिन हों चिन्‍हा नी देवल जाइ।”
41008013	आउर यीशु उमनके छोइड़ के डोंगा चढ़लक आउर झील कर उ-पखारी चइल गेलक।
41008014	चेलामन आपन संगे रोटी लेवेक ले भुलाय जाय रहंय, आउर डोंगा में उमन ठिन एकेगो रोटी रहे
41008015	उ बेरा यीशु उमनके ई चेतालक, “देखा, फरिसीमन कर आउर हेरोदेस कर कपट रुपी खमीर से साबधन रहबा।”
41008016	उकर में उमन आपने आपने कहेक लागलंय, “हमरे ठिन रोटीमन नाइखे इकरले ई एसेन कहाथे।”
41008017	यीशु ई बात के जाइन के उमन से कहलक, “तोहरे ई कइसेन बिचार कराथा, कि हमरे ठिन रोटी नाइखे? का एखन तलुक नी जानल बुझल? का तोहरे कर मन कठोर होइ गेलक?
41008018	का आंइख रहते हे हों तोहरे नी देखल? आउर कान रहते हों नी सुनल? आउर का तोहरे के इयाइद नाइखे?
41008019	जे बेरा मोय पांच हजार आबदिनमन लगिन पांच गो रोटी टुकोरलो, तो तोहरे टुकरल रोटी से केताइक दाउरा जमा कइर रहा?” चेलामन कहलंय “बारो दाउरा।”
41008020	यीशु आउरे हे पुछलक, “आउर जे बेरा मोय चाइर हजार आबदिनमन लगिन सात गो रोटी टुकोरलो तो तोहरे टुकरा रोटी से भरल केताइक दाउरा जमा कइर रहा?” उमन जबाब देलंय, “सात दाउरा।”
41008021	यीशु उमन से कहलक, “का तोहरे एखन तलुक नी समझला?”
41008022	उमन बेतसाइदा गांव में आलंय, आउर आबदिनमन एगो अन्‍धरा के यीशु ठिन लानलंय आउर उकर से आरजी करलंय, कि उके छुइदे
41008023	यीशु अन्‍धरा कर हांथ धइर के गांव कर बाहरे लेइ गेलक आउर हुंवा यीशु अन्‍धरा कर आंइख में थूकपानी लगायके उके पुछलक, “का तोके दिसोथे?”
41008024	उ आबदिन देइख के जबाब देलक, “मोय आबदिनमन के देखेक परोथों पहें उमन गाछ हिंठेक तइर दिसाथे।”
41008025	तले यीशु आउरे एक बेर अन्‍धरा कर आंइख के छुलक, आउर अन्‍धरा थिथाय के देखलक आउर बेस होइ गेलक आउर सउब के साफा साफा देखेक लागलक।
41008026	यीशु ई कइह के उके घर भेइज देलक, “ई गांव में घुइरके न आबे।”
41008027	यीशु आपन चेलामन संगे कैसरिया फिलिपी कर गांव में गेलक, आउर डहर में उगो चेलामन से पुछलक, “आबदिनमन मोर बारे में का कहेन?”
41008028	उमन जबाब देलंय कि, “जोहन बपतिस्‍मा देवेक वाला, पहें तनिक आबदिनमन कहेन इलियाह आउर दोसर मन कहेन आगमबक्ता में से केहो एक झन।”
41008029	उकर में यीशु उमन से पुछलक, “आउर तोहरेमन मोर बारे में का कहल?” पतरस उके जबाब देलक, “तोय मसीह हेकिस।”
41008030	उकर में यीशु आपन चेलामन के चेताय के कहलक, तोहरेमन मोर बारे में केखो न कहबा।
41008031	ओहे बेरा से यीशु आपन चेलामन के शिकक्षा देवेक लागलक कि मनवां-बेटा के अनाइत दुःख उठायक होवी, ई दरकार आहे कि उ धरम-मुखियामन, मुख्‍य-पुरोहित मन आउर धरम-शिकक्षकमन से ठोकरल जाइ, उके मोरल जाइ आउर तीन दिन पाछे आउरे जी उठी।
41008032	यीशु ई सउब बातमन के खुला मन से कहलक, उकर में पतरस उके फरके लेइके धमकायक लागलक
41008033	पहें यीशु घुइर के चेलामन बटे देइख के पतरस के घूड़ाईक के कहलक, “हे शयतान मोर भिरे से भाइग जा, कालेकि तोय ईश्‍वर कर बात में मन नी लगाइस पहें मनवां मन कर बात में मन लगाइस।”
41008034	तले यीशु भीड़ समाइत चेलामन के आपन भिरे बोलालक आउर उमन से कहलक, “जे मोर पाछे पाछे आवेक चाहेल, उ आपने आप के इन्‍कार करोक आउर आपन क्रूस उठाय के मोर पाछे होइ लेवोक
41008035	कालेकि जे केहो आपन जिऊ बचायक चाहेल उ उके हेरुवय देवी आउर जे मोर सुसमाचार लगिन आपन जिऊ हेरुवय देवेल उ आपन जिऊ के बचाइ
41008036	अगर आबदिन समुचा संसार के पायके आपन जिऊ के हेरुवय देवी तो उकर से का लाभ?
41008037	आबदिन आपन जिऊ कर बदली में का देवी?
41008038	जे केहो ई ब्‍यभिचारी आउर पापी जाइत कर माझे, मोके आउर मोर शिकक्षा के सिकार करेक से लजायल, मनवां-बेटा हों, जे बेरा उ पबितर सरग दूतमन कर संगे आपन बाप कर महिमा में आवी तब उ हों उमनके लजाइ।”
41009001	आउर यीशु उमन से कहलक, “मोय तोहरे से सच्‍चे कहाथों, कि जे हिंया खड़ा आहंय उ आबदिनमन में से केहो केहो एसेन आहंय जेमन जब तलुक ईश्‍वर कर राइज के सामर्थ कर संग आवेक नी देइख लेबंय तब तलुक मोरन कर सवाद कहियो नी चखबंय।”
41009002	छाव दिन कर पाछे यीशु पतरस, याकूब आउर जोहन के आपन संगे एगो ऊंचा पहाड़ उपरे लेइ गेलक जे बेरा उमन एकले हे रहंय, हुंवा यीशु कर रुप बदाइल गेलक।
41009003	आउर उकर पिन्‍धल लुगा एसेन लावकेक लागलक कि धरती कर कोनोवे हों धोबी उके एतना उजार करेक नी सकेल।
41009004	तले चेलामन के इलियाह आउर मूसा गो दिसतार देलक, उमन यीशु से बतियात रहंय।
41009005	उ बेरा पतरस यीशु से कहलक, “हे गुरु, ई हमरे ले, केताइक बेस हेके कि हमरे हिंया आयही, हमरे तीन गो मण्‍डप खड़ा करब एगो तोर ले, एगो मूसा ले आउर एगो इलियाह ले।”
41009006	पतरस बुझेक नी सकलक कि उ का कहाथे, कालेकि उमन सउब अनाइत जोड़ से डरय जाय रहंय।
41009007	तले एगो बदरी आयके उमनके ढाइप देलक आउर उ बदरी से ई आकाश बाणी सुनाय देलक, कि “ई मोर दुलार बेटा हेके इकर सुना।”
41009008	तले तुरथे उमन चाइरो बटे नजाइर चलालंय आउर उमन यीशु के छोइड़ के आउर केखो नी देखलंय।
41009009	जे बेरा उमन पहाड़ से उतरत रहंय उबेरा यीशु उमनके हुकूम देलक, जब तलुक मनवां-बेटा मुरदामन में से जी नी उठी तब तलुक ई जे तोहरेमन देइखा, केखो न बताबा।
41009010	उमन यीशु कर बात माइन गेलंय, पहें उमन आपने हे में बात बिचार करेक लागलंय कि, मुरदा मन से जी उठेक कर माने का होवेक सकेल?
41009011	उमन यीशु से पुछलंय, “धरम-शिकक्षकमन काले कहेन कि इलियाह के आगे आवेक दरकार आहे?”
41009012	यीशु उमनके जबाब देलक, कि “इलियाह सच्‍चे में आगे आयके सउब के सुधराई, पहें मनवां-बेटा कर बारे में पबितर-ग्रन्‍थ में एसेन काले लिखल आहे कि उ अनाइत दुःख उठाइ आउर तुच्‍छ करल जाइ?
41009013	पहें मोय तोहरे से कहाथों इलियाह आय जाहे, आउर उकर बारे में, जाइसेन पबितर-ग्रन्‍थ में लिखल आहे, उमन उकर संग मन मरजी ब्‍यवहार करलंय।”
41009014	जे बेरा यीशु आउर उकर तीनो चेला दोसर चेलामन ठिन पुगलंय, तो उमन देखलंय कि ढेइरे हे आबदिनमन उकर चौगरदी जमा होइ गेलंय आउर तनिक धरम-शिकक्षकमन उकर से कहा-कही करत रहंय।
41009015	जे बेरा आबदिनमन यीशु के देखलंय उमन अनाइत चकरीत होइ गेलंय, उमन कुइद के उकर भिरे आलंय आउर गोड़ लागलंय
41009016	यीशु उमन से पुछलक “तोहरे उकर से काले कहा-कही होवाथा?”
41009017	तले भीड़ में से एकझन जबाब देलक, “हे गुरु! मोय आपन बेटा के तोर ठिन लाइन रहों, उकर में एगो गुंगा आतमा आहे, ई-लगिन उ बतियायक नी पारेल।
41009018	जे बेरा अशुद्ध आतमा उके धरेल उके हुंवांय पटाइक देवेल आउर मुंह से फेन निकलेल आउर दांत के चेबायल आउर टनटनाय जायल, मोय तोर चेला मन से उके निकलयक ले कहलो, पहें उमन उके निकलयक नी पारलंय।”
41009019	यीशु जबाब देलक, “हे अन-बिश्‍वास पिड़ही! मोय कब तलुक तोहरेमन संगे रहबु? कब तलुक तोहरे के सहबु? उके मोर भिरे लाना।”
41009020	उमन छोंड़ा के यीशु कर भिरे लानलंय। यीशु के देखते हे अशुद्ध आतमा उके दरमसाय देलक, आउर उ भुंइया में गिर गेलक। उकर मुंह से फेन निकलेक लागलक, आउर उ भुंइया में गुड़रेक लागलक।
41009021	यीशु उकर बाप से पुछलक, “उकर एसेन दशा केताइक दिन से आहे?” उकर बाप जबाब देलक कि, “छोटे हे से।
41009022	अशुद्ध आतमा उके नास करेक ले अनाइत बेर आइग आउर पानी में गिराय देवेल। अगर तोय कोनोवे करेक पारीस तो हमरे उपरे तरस खायके मदाइत कइर दे।”
41009023	यीशु उकर से कहलक, “‘अगर तोय कोनोवे करेक पारीस ई का बात हेके?’ बिश्‍वास करेक वाला मन ले सउब होवेक पारेल।”
41009024	तो छोंड़ा कर बाप उतिये गिड़-गिड़ाय के कहलक, “मोय बिश्‍वास करोन, मोर अन-बिश्‍वास के दूर कइर दे।”
41009025	जे बेरा यीशु देखलक कि भीड़ बढ़ते हे जाथे, तो उ अशुद्ध आतमा के ई कइह के धमकालक, “हे गुंगा आउर बहिरा आतमा, मोय तोके हुकूम देवाथों, तोय उकर से निकाइल जा आउर कहियो घुइर के न आबे!”
41009026	तले अशुद्ध आतमा चिचयाय के आउर छोंड़ा के दरमसायके उकर से निकाइल गेलक आउर छोंड़ा गो मोरल तइर होइ गेलक ढेइरे आबदिनमन कहेक लागलंय, “ई तो मोइर गेलक।”
41009027	पहें यीशु छोंड़ा कर हांथ धइर के उठालक आउर उ खड़ा होइ गेलक।
41009028	जे बेरा यीशु घर आलक तो उकर चेला मन उके फरके में उकर से पुछलंय, “हमरेमन अशुद्ध आतमा के काले निकलय ले नी पारली?”
41009029	यीशु उमनके जबाब देलक, “बेगर प्रार्थना से ई सउब जाइत नी निकलेक सकेल।”
41009030	यीशु आउर उकर चेलामन हुंवा से निकाइल के गलील राइज से होइके जात रहंय, यीशु ई नी चाहोत रहे कि केखो उकर बारे में पता होक।
41009031	कालेकि उ आपन चेलामन के उ शिकक्षा देवत रहे, उ उमन से कहत रहे कि “मनवां-बेटा आबदिनमन कर हांथ में धराइ, उमन उके मोराय देबंय आउर मोरेक कर तीन दिन कर पाछे उ आउरे जी उठी।”
41009032	पहें यीशु कर चेलामन ई बातमनके बुझेक नी पारलंय आउर उमन यीशु से पुछेक ले डरत रहंय।
41009033	आउरे उमन कफरनहुम शहर में आलंय आउर यीशु घर आयके चेलामन से पुछलक, “तोहरेमन डहर में का कर बारे में बतियात रहा?”
41009034	पहें उमन चुपहे रहंय, कालेकि उमन सउब इकरले कहा-कही होइ रहंय, कि हमरे में सउब से बड़ के हेके?
41009035	तले यीशु बाइठ गेलक आउर बारहों चेलामन के बोलाय के कहलक, “अगर केखो बड़का होवेक मन आहे, उके चाही कि सउब से छोट रहोक आउर सउब कर सेवक बनोक।”
41009036	तले उ एगो छाउवा के लेइके चेला मन कर माझे खड़ा करलक आउर उके आपन कोरा में लेइके उमन से कहलक।
41009037	“जे केहो मोर नाम से ई तइर कोनोवे छाउवा मनके ग्रहन करेल उ मोके ग्रहन करेल आउर जे मोके ग्रहन करेल उ मोके नहीं, मोर भेजेक वाला के ग्रहन करेल।”
41009038	तब जोहन उकर से कहलक, “हे गुरु हमरे एगो आबदिन के तोर नाम लेइके दुष्ट आतमा निकलयक देखली तो उके रोकेक कोशिस करली, कालेकि उ हमरे कर दल कर न लगे।”
41009039	पहें यीशु उके जबाब देलक “उके मइत रोका कालेकि केहो ई-तइर नाइखंय जे मोर नाम लेइ के सामर्थ कर काम देखाइ, आउर तुरथे मोर निन्‍दा करी।
41009040	कालेकि जे हमरे कर बिरोध में नाइखे उ हमरे कर पक्ष में आहे।
41009041	जे केहो तोहरेमन के एक कटरा पानी इकरले पियाइ कि तोय मसीह कर हेकिस, तो मोय तोहरे से सच्‍चे कहाथों कि उ आपन इनाम कहियो नी हिरुवाइ।”
41009042	“अगर कोनो आबदिन मोर उपरे बिश्‍वास करेक वाला में से केखो एक झन के बिश्‍वास से डगमगूवायल उकर ले ई बेस होतक कि उकर घेंचा में एगो बड़का जांता के बान्‍धल जातक आउर उके समुन्‍दर में फेइक देवल जातक।
41009043	आउर अगर तोर हांथ पाप कर कारन बनेल तो उके काइट दे। बेस एहे आहे कि तोय लुलहा होइके जिनगी जुग कर जीबन पाबे, पहें दुइगो हांथ रहते नरक कर नी नीझेक आइग में फेकय जाबे।
41009044	जे ठिन उकर कीड़ा नी मोरेल आउर आइग नी नीझेल।
41009045	अगर तोर गोड़ तोर लगिन पाप कर कारन हेके, तो उके काइट दे बेस एहे आहे कि तोय लंगड़ा होइके जिनगी जुग कर जीबन पाबे, पहें दुइयो गोड़ रहते नरक में न फेकय जाबे।
41009046	जे ठिन उकर कीड़ा नी मोरेल आउर आइग नी नीझेल।
41009047	आउर अगर तोर आंइख तोर लगिन पाप कर कारन बनेल तो उके निकलय दे, बेस एहे आहे कि तोय अन्‍धरा होइके ईश्‍वर कर राइज में जाबे, पहें दुइयो आंइख कर रहते, नरक में न फेकय जाबे।
41009048	जे ठिन कीड़ा नी मोरेल आउर आइग कहियो नी नीझेल।
41009049	“कालेकि सउबे हर आइग से जांचल जाबंय।
41009050	“नोन बेस हेके, पहें अगर नोन कर सवाद बिगाईड़ जाइ, तो उके का से सवाद करबा? आपने हे में नोन कर सवाद रखा आउर आपने में मेल-मिलाप से रहा।”
41010001	आउर यीशु हुंवा से निकाइल के यहूदा राइज कर सीमना होइके जरदन नदी कर उ-पखारी गेलक आउर आबदिन कर बड़का भीड़, आउरे यीशु कर भिरे जमा होइ गेलंय आउर उ गो आगे तइर आबदिनमन के सिखायक लागलक।
41010002	हुंवा तनिक फरिसीमन यीशु भिरे आलंय आउर उकर परिकक्षा लेवेक कर बिचार से ई सवाल करलंय, “का धरम ब्‍यवस्‍था-नियम मोताबिक आपन आउराइत के छोड़ेक उचित हेके?”
41010003	यीशु उमनके जबाब देलक, “मूसा तोहरेमन के का हुकूम देइहे?”
41010004	फरिसीमन कहलंय, “मूसा तो प्रमाण-पतर लिख के छुटानाम करेक कर हुकूम देइ हे।”
41010005	यीशु उमन से कहलक, “मूसा तोहरे कर कठोर हिरदय कर चलते ई ब्‍यवस्‍था-नियम देलक।
41010006	पहें सिरजन कर शुरुवे से ईश्‍वर नर नारी बनालक।
41010007	ई-लगिन मरद आपन माय-बाप के छोइड़ के आपन आउराइत कर संगे रही।
41010008	आउर उमन एक-तन होबंय ई नियर एखन उमन दुइ झन नहीं, पहें एक-तन हेकंय।
41010009	एहे ले जेके ईश्‍वर जोड़लक, उके आबदिनमन अलग न करोक।”
41010010	घर पोंहइच के चेलामन उकर बारे में यीशु से आउरे पुछलंय।
41010011	आउर यीशु जबाब देलक, “जे केहो आपन आउराइत के छुटा नाम देवेल आउर कोनो दोसर से बिहा करेल, उगो बड़की कर बिरोध ब्‍यभिचार करेल।
41010012	आउर जे आउराइत आपन मरद से छुटानाम करेल आउर केहो दोसर मरद से बिहा करेल तो उगो ब्‍यभिचार करेल।”
41010013	तनिक आबदिनमन यीशु कर भिरे छाउवा मनके आनलंय कि यीशु उमन कर उपरे हांथ राइखेक आशीष देवोक, पहें चेलामन आबदिनमन के धमकालंय।
41010014	यीशु ई देइख के गोसा होइ गेलक आउर कहलक “छाउवा मनके मोर भिरे आवेक देवा, उमनके मइत रोका, कालेकि ईश्‍वर कर राइज एसनेहे मन कर हेके।
41010015	मोय तोहरे के सच्‍चे कहाथों जे केहो एगो छोट छाउवामन तइर ईश्‍वर कर राइज के ग्रहन नी करेल, उ उकर में ढुकेक नी पारी।”
41010016	तले यीशु छाउवा मनके कोरा में लेलक आउर उमन उपरे हांथ रइख के आशीष देलक।
41010017	यीशु जे बेरा जायकले निकाइल रहे, कि एगो आबदिन कुदते आलक आउर उकर भिरे ठिहनायके पुछलक, “हे बेस गुरु, जिनगी-जुग कर जीबन कर हकदार बनेक ले मोय का करबु?”
41010018	यीशु उकर से कहलक, “तोय मोके बेस काले कहाथीस? ईश्‍वर के छोइड़ के आउर केहो बेस नाइखंय।
41010019	तोय हुकूममन के तो जानीस: ‘हत्या मइत कर, ब्‍यभिचार मइत कर, चोरी मइत कर, दोसर मन कर बारे झूठा गवाही मइत दे, केखो न ठाक, आपन बाप आउर माय के आदर कर।’”
41010020	उ आबदिन जबाब देलक, “हे गुरु, ई ब्‍यवस्‍था-नियम के तो मोय छोठेहे से मानते आउर करते आवोथो।”
41010021	यीशु उके थिथाय के देखलक आउर उके प्रेम करलक। आउर उकर से कहलक, “तोर में एखनो हों एगो बात कर घटी आहे। जा, जे कोनोवे तोर आहे, उके बेइच के गरीब मनले बांइट दे आउर सरग में तोके धन मिली। तले आयके मोर पाछे होइ ले।”
41010022	ई सुइन के उकर चेहरा मुरझाय गेलक आउर उ उदास होइके चइल गेलक, कालेकि उकर ठिन अनाइत धन रहे।
41010023	तले यीशु चाइरो बटे नजाइर घुराय के आपन चेलामन से कहलक, “धनी मन कर लगिन, ईश्‍वर कर राइज में ढुकेक केताइक कठिन आहे!”
41010024	चेलामन ई बात सुइन के चकरीत होइ गेलंय, पहें यीशु उमन से आउरे कहलक, “हे मोर छाउवा मन, जेमन धन उपरे भरसा करेन, उमन कर लगिन ईश्‍वर कर राइज में ढुकेक केताइक मशकील आहे!
41010025	ईश्‍वर कर राइज में धनी कर ढुकेक से ऊंट के सूंइ कर फोंक से निकाइल जायक सहज आहे।”
41010026	उमन अनाइत चकरीत होइके आपने हे में कहेक लागलंय, “तो केकर उद्धार होवेक सकेल?”
41010027	यीशु उमनके देइख के कहलक, “मनवां ले तो ई कठिन हेके, पहें ईश्‍वर ले सहज आहे, कालेकि ईश्‍वर ले सउब काम सहज आहे।”
41010028	तले उकर से पतरस कहलक, “देखनी! हमरेमन सउब के छोइड़ के तोरे पिछे होइ गेलि।”
41010029	यीशु उमन से कहलक, “मोय तोहरे से सच्‍चे कहाथों एसेन केहो नाइखंय, जे मोर आउर सुसमाचार लगिन घर दूरा, भाई, बहिन, माय-बाप, छाउवा पुता, खेत बारी के छोइड़ देलंय।
41010030	आउर उमन ई जुग में सौ गुना नी पाबंय, घर दूरा, भाई बहिन, माय-बाप, छाउवा पुता, आउर खेत बारी के, पहें सताव कर संग पाबंय, आउर आवेक वाला पूर में जिनगी-जुग कर जीबन पाबंय
41010031	पहें ढेइरे जेमन आगे आहंय उमन पिछे होइ जाबंय आउर जे मन पिछे आहंय उमन आगे होइ जाबंय।”
41010032	यीशु आउर उकर चेलामन यरुशलेम बटे से जात रहंय, यीशु चेलामन कर आगे आगे जात रहे चेलामन अनाइत घबरय रहंय, आउर पाछे आवेक वाला आबदिनमन डरय गेलंय, यीशु बारहों झन चेलामन के फरके लेइ गेलक, आउर उमनके बतायक लागलक कि उकर उपरे का का बिती
41010033	“देखा हमरे यरुशलेम बटे जाथी मनवां-बेटा मुख्‍य-पुरोहित मन आउर धरम-शिकक्षकमन कर हांथ में सोंइप देवल जाइ उमन उके मोरन कर सजा देबंय आउर उके परजाइतमन कर हांथ में सोंइप देबंय।
41010034	उमन उकर मजक उड़ाबंय, उकर उपरे थूकबंय, उके कोररा से मारबंय आउर मोराय देबंय, पहें तीसरा दिन उ आउरे जी उठी।”
41010035	जब्‍दी कर बेटा याकूब आउर जोहन यीशु कर भिरे आलंय आउर उकर से कहलंय, “हे गुरु, हमरे चहोथि कि जे कोनोवे तोर से मांगोब उके पूरा कइर दे।”
41010036	यीशु उमन से कहलक, “तोहरे काके मांगाथा कि मोय तोहरे ले करबु?”
41010037	उमन उकर से कहलंय, “जे बेरा तोय आपन महिमा में आबे, तो हमरे दुइयो झन में से एकझन के दहिना आउर एकझन के बांया बटे बाइठाबे।”
41010038	पहें यीशु उमन से कहलक, “तोहरे नी जानाथा कि तोहरे का मांगाथा जे कटरा मोके पियेक आहे, का तोहरे उके पियेक पारबा आउर जे बपतिस्‍मा मोके लेवेक आहे, का तोहरे उके लेवेक पारबा?”
41010039	उमन यीशु के जबाब देलंय, “हां हमरे लेवेक पारब।” उकर में यीशु उमन से कहलक, “सच्‍चे में तोहरे उ कटरा से पीबा, आउर जे बपतिस्‍मा मोय लेवेक वाला आहों उके लेबा।
41010040	पहें जेकर लगिन तेयार करल जायहे, उमनके छोइड़ के आउर केखो आपन दहिना आउर आपन बांया बाइठायक मोर काम न लगे।”
41010041	बाचल दस झन चेला मन ई बात सुइन के याकूब आउर जोहन उपरे खींसायक लागलंय।
41010042	तो यीशु चेलामन के आपन भिरे बोलायके उमन से कहलक, “तोहरे जानल कि जे मन परजाइतमन कर हाकिम समझल जायन, आउर उमन उपरे शासन करेन आउर उमन में जे मुखिया हेकंय, उमन उपरे अधिकार करेना।
41010043	पहें तोहरे में एसेन बात नाइखे, जे तोहरे में बड़ होवेक चाहेल, उ सउब कर सेवक बनोक,
41010044	आउर जे तोहरे में मुखिया होवेक खोजेल उ सउब कर दास बनोक।
41010045	कालेकि मनवां-बेटा ई-लगिन नी आयहे, कि उकर सेवा सुसार करल जावोक, पहें ई-लगिन आयहे कि आपने हे सेवा सुसार करोक आउर ढेइरे मन कर मुक्‍ति कर लगिन आपन प्राण देवोक।”
41010046	यीशु आउर चेलामन यरीहो शहर में पुगलंय, आउर जे बेरा उ आउर उकर चेलामन, आउर एगो बड़का भीड़ यरीहो से नीकलोत रहे, तले तिमाई कर बेटा बरतिमाई, नाम कर गोटेक अन्‍धरा भिख मांगवा सड़क कर किनार में बाइठ रहे।
41010047	जे बेरा उ सुनलक, कि ई नासरत कर रहेक वाला यीशु हेके, तो उ चिचयायके कहेक लागलक, “हे यीशु, दाऊद कर बेटा! मोर उपरे दया कर।”
41010048	आबदिनमन उके चुपे हे रहेक ले धमकालंय, पहें उ आउरे जोड़ से चिचयाक लागलक, “दाऊद कर बेटा! मोर उपरे दया कर!”
41010049	यीशु ठड़हालक आउर कहलक, “उके बोलावा।” आबदिनमन अन्‍धरा के बोलायके कहलंय, “धीरज रख! उठ! उ तोके बोलाथे!”
41010050	तले उ आपन ओढ़ेक लुगा फेइक के तुरथे उठलक, आउर यीशु ठिन आलक।
41010051	तले यीशु उकर से पुछलक, “तोय का चाहिस? मोय तोर ले का करबु?” अन्‍धरा जबाब देलक, “हे गुरु, कि मोय देखेक पारबु।”
41010052	यीशु उकर से कहलक, “चइल जा, तोर बिश्‍वास तोके बेस कइर देलक।” आउर तुरथे उ देखेक लागलक आउर डहर में यीशु कर पाछे होइ लेलक।
41011001	जे बेरा यीशु आउर उकर चेलामन यरुशलेम कर भिरे, जाइतुन पहाड़ में बेतफगे आउर बेतनियाह गांव कर भिरे पुगलंय तो यीशु आपन चेलामन में से दुइझन के ई कइह के भेजलक।
41011002	कि भिरे कर गांव में, “जावा, हुंवा ढुकते हे तोहरे के खुटियाल गधी कर एगो छाउवा मिली, जेकर उपरे एखन तलुक केहो सवार नी होइहंय उके खोइल के लेइ आना
41011003	अगर केहो तोहरेमन से पुछि, ‘ई का कराथा?’ तो ई कइह देबा, ‘प्रभु के इकर दरकार आहे।’ उ उके तुरथे हिंया भेइज देवी।”
41011004	चेलामन चइल गेलंय आउर उमन गधी छाउवा के बाहरे डहर किनार में एगो घर कर दूरा में बान्‍धल पालंय, उमन उके खोलेक लागलंय।
41011005	हुंवा खढ़ाल आबदिनमन में तनिक झन पुछलंय, “ई का कराथा? गधी छाउवा के काले खोलाथा?”
41011006	यीशु जाइसेन बताय रहे, चेलामन ओसने हे कहलंय आउर आबदिनमन उमनके जायक देलंय
41011007	उमन गधी छाउवा के यीशु ठिन लानलंय आउर उकर उपरे आपन लुगा डिसाय देलंय, यीशु उकर में बाइठ गेलक
41011008	ढेइरे आबदिनमन डहर में आपन लुगा के डिसाय देलंय, तनिक आबदिनमन खेत मन से हरियार डाइर काइट काइट के फहराय देलंय।
41011009	यीशु कर आगे आगे जायकवाला आउर पिछे पिछे आवेक वाला आबदिनमन ई गुल करत रहंय, “होसान्‍ना! धन्‍य हेके उ, जे प्रभु कर नाम से आवेला!
41011010	धन्‍य हेके हमरे कर बाप दाऊद कर आवेक वाला राइज, सउब से ऊंचा आकाश में होसान्‍ना!”
41011011	तले यीशु यरुशलेम शहर में ढुकलक आउर मन्‍दिर में गेलक, हुंवा उ सउब के चाइरो बटे देइख के उ बारहों प्रेरित मन कर संग बेतनियाह गांव में चइल गेलक, कालेकि उ बेरा सांझ होइ जाय रहे।
41011012	दोसर दिन जे बेरा यीशु आउर उकर चेलामन बेतनियाह से आवोत रहंय, तो यीशु के भूख लागलक
41011013	उ तनिक दुरियाह में एगो डुम्‍बाइर कर हरियार गाछ देइख के उकर भिरे गेलक, का जिनी कोनो फार उकर में पाबु, पहें गाछ कर भिरे जाय के पताइ मनके छोइड़ के उ कोनोवे नी पालक, कालेकि फार कर दिन नी रहे।
41011014	यीशु गाछ से कहलक, “एखन से तोर फार के केहो कहियो नी खाबय!” आउर चेलाहर मन उके ई कहेक सुनोत रहंय।
41011015	तले यीशु आउर उकर चेलामन यरुशलेम आलंय, यीशु मन्‍दिर में ढुकलक आउर हुंवा किनेक बेचेक वाला मनके बाहरे निकलयक लागलक, उगो पाइसा भंजायक वाला मन कर पिरहा आउर कबूतर बेचेक वाला मन कर चौकी के उलटाय देलक।
41011016	आउर उ केखो हों मन्‍दिर कर बेचेक चीज के लेइके आवेक जायक नी देलक।
41011017	यीशु आबदिनमन के शिकक्षा देवेक लागलक कि, “पबितर-ग्रन्‍थ में का ई नी लिखल आहे कि, ‘मोर घर सउब आबदिनमन कर लगिन प्रार्थना कर घर कहाइ?’ पहें तोहरेमन उके ‘डाकू मन कर डेरा’ बनाय देइहा।”
41011018	मुख्‍य-पुरोहित मन आउर धरम-शिकक्षकमन ई बात के सुइन के, यीशु के नास करेक ले, जोहेक लागलंय, पहें उमन उकर से डरत रहंय, कालेकि सउब आबदिनमन यीशु कर शिकक्षा से चकरीत होवत रहंय।
41011019	सांझ होवेक बेरा यीशु आउर उकर चेला मन शहर से बाहरे चइल गेलंय।
41011020	दोसर दिन बिहाने जे बेरा उमन हुने से जात रहंय तो चेलामन देखलंय कि डुम्‍बाइर कर उ गाछ जाइड़ से सुइख जायहे।
41011021	तले पतरस के उ बात इयाइद आलक आउर उ यीशु से कहलक, “हे गुरु देख, डुम्‍बाइर कर गाछ के जे तोय सरपाय रहीस, उ सुइख जायहे।”
41011022	यीशु उके कहलक, “ईश्‍वर के बिश्‍वास करा!
41011023	मोय तोहरेमन के सच्‍चे कहाथों, अगर केहो ई पहाड़ से कही, उखाइर के समुन्‍दर में गिर जा, आउर आपन मन में सक नी करी, पहें बिश्‍वास करी, कि जे मोय कहाथों उ पूरा होइ जाइ, तो उकर लगिन ओसने हे होइ जाइ।
41011024	ई-लगिन मोय तोहरे से सच्‍चे कहाथों, जे कोनवे तोहरे प्रार्थना में मांगबा, बिश्‍वास करा कि उ तोहरे ले होइ जाइ।
41011025	जे बेरा तोहरे प्रार्थना कर लगिन खड़ा होवल, आउर तोहरे कर मन में केकरो से कोनो सिकाइत आहे, तो उके क्षमा कइर देवा, ई-लगिन कि तोहरे कर सरगीय बाप हों तोहरे कर अपराध क्षमा कइर देवी।
41011026	आउर अगर तोहरे क्षमा नी करबा, तो तोहरे कर बाप हों जे सरग में आहे, तोहरे कर अपराध क्षमा नी करी।”
41011027	आउर उमन आउरे यरुशलेम में आलंय, जे बेरा यीशु मन्‍दिर में भुलत रहे, तले मुख्‍य-पुरोहित मन, धरम-शिकक्षक आउर धरम-मुखियामन उकर भिरे आलंय आउर उमन आयके यीशु से पुछेक लागलंय,
41011028	“तोय केकर अधिकार से ई सउब काम कराथिस? आउर ई अधिकार के देइहे, कि तोय ई काम करबे?”
41011029	यीशु उमनके जबाब देलक, “मोय तोहरे से एगो सवाल पुछाथों, अगर तोहरे मोके उकर जबाब देबा, तो मोय हों तोहरेमन के बताबु कि मोय केकर अधिकार से ई काम कराथों।
41011030	तोहरेमन जबाब देवा, कि जोहन कर बपतिस्‍मा सरग बटसे कि मनवां बट से रहे?”
41011031	उमन ई कहते हे आपने में कहा-कही करेक लागलंय, “अगर हमरे कहब सरग कर बट से तो उ कही, तले काले तोहरेमन जोहन उपरे बिश्‍वास नी करला?
41011032	अगर हमरे कहब कि, ‘मनवां बट से’, तो उमनके आबदिनमन से डर रहे, कालेकि सउब आबदिनमन मानत रहंय कि, ‘जोहन सच्‍चे कर आगमबक्ता रहे।’”
41011033	इकरले उ मने यीशु के जबाब देलंय, “हमरे नी जानील।” तले यीशु उमन से कहलक “मोय हों तोहरेमन के नी बताबु कि मोय केकर अधिकार से ई काम कराथों!”
41012001	तले यीशु उमनके बुझेक कर कहनी में शिकक्षा देइके कहलक, “एकझन कोनो आबदिन एगो अंगूर कर बगाइचा लगालक आउर उकर चाइरो बटे घोरना बान्‍धूवालक, आउर उकर में एगो रस कुंड आउर टोंग बनूवालक तले उके किसानमन के ठिका में देलक, आउर उ राईज चइल गेलक।
41012002	कटनी कर बेरा उ मालिक आपन अंगूर कर हिस्सा लेवेक कर लगिन, एगो नोकर के उ किसानमन ठिन भेजलक।
41012003	तले उ किसानमन उ नोकर के धइर के मारलंय पिटलंय आउर छुछे हांथ घुराय देलंय
41012004	तले उमन ठिन एगो दोसर नोकर के भेजलक, उमन उकर मुड़ी के फुटाय देलंय आउर उके बेज्‍जाइत करलंय।
41012005	तले मालिक आउर एगो नोकर के भेजलक आउर उमन उके मोराय देलंय, उकर पाछे मालिक ढेइरे नोकर मनके भेजलक, उमन उकर में से तनिक के मारा पीटा करलंय आउर तनिक नोकर मनके मोराय देलंय।
41012006	एखन उकर ठिन बाइचहे उकर दुलार बेटा, आउर उ ई सोइच के उके उमन ठिन भेजलक कि ‘उमन बेटा के माया करबंय।’
41012007	पहें किसानमन आपने हे में कहलंय, ‘ई तो बाप कर हकदार हेके, चला, हमरे इके मोराय देवोब आउर अंगूर कर बगाइचा हमरे कर होइ जाइ।’
41012008	आखिर में उमन उके धइर के माइर मोरालय आउर उकर लास के बगाइचा कर बाहरे फेइक देलंय।
41012009	“तले अंगूर बगाइचा कर मालिक का करी? उ आयके उ किसानमन के मोराय देवी आउर आपन अंगूर बगाइचा के दोसर किसानमन के देइ देवी।
41012010	का तोहरे पबितर-ग्रन्‍थ में ई नी पइढ़ा? ‘जे ढोंग्‍गा के राज-मिस्‍तीरिमन बेकामा समाइझ के फेइक दी रहंय, ओहे कोना कर नेंव कर ढोंग्‍गा बाइन गेलक।
41012011	ई प्रभु कर काम हेके आउर हमरे कर नजाइर में चकरीत बात हेके।’”
41012012	यहूदी आगुवामन समाइझ गेलंय कि यीशु कर ई बुझेक कर कहनी हमरे कर बारे में हेके, उमन उके धारेक कर उपाय खोजत रहंय पहें उमन आबदिनमन कर डर से उके छोइड़ के चइल गेलंय।
41012013	उमन यीशु कर भिरे फरिसी आउर हेरोदेस पन्‍थ कर तनिक सदस्य मनके भेजलंय, जेकर में उमन यीशु कर बात में उके फसावोक।
41012014	उमन यीशु कर भिरे आय के उकर से पुछलंय, “हे गुरु, हमरे ई जानील कि तोय हे सच्चा हेकिस आउर तोय केकरो फिकीर नी करीस तोय मुंह देखी बिचार नी करीस, पहें सच्‍चाइ से ईश्‍वर कर डहर कर शिकक्षा देवीस, तो बताव कैसर के खजना देवेक उचित हेके कि नहीं? हमरे खजना देवोब कि, नी देवोब?”
41012015	उमन कर छल कपट जाइन के यीशु उमन से कहलक, “मोर परिकक्षा काले लेवाथा? एगो सिक्‍का लाना आउर मोके देखावा।”
41012016	उमन एगो सिकका लानलंय, यीशु उमन से पुछलक, “ई छाप आउर नाम केकर हेके?” उमन कहलंय “कैसर कर।”
41012017	“जे कैसर कर हेके, उके कैसर के आउर जे ईश्‍वर कर हेके, उके ईश्‍वर के देवा।” यीशु कर ई बात सुइन के उमन चकरीत होइ गेलंय।
41012018	आउर सदूकीमन हों जेमन कर बिचार रहे कि, मोरल मन कर जी उठना नी होवेल, उमन यीशु ठिन आयके पुछलंय।
41012019	“हे गुरु, मूसा हमरे लगिन ई ब्‍यवस्‍था-नियम बनाय हे, अगर केकरो भाई बिन छाउवा पुता जनमाले मोइर जाइ आउर उकर आउराइत राइह जाइ, तो उकर भाई उ रांड़ी से बिहा करी आउर उकर भाई कर लगिन बंश जनमाइ।
41012020	एक बेर सात भाई रहंय। पहिला भाई बिहा करलक, आउर छाउवा-पुता बिन जनमाले मोइर गेलक
41012021	आउर दोसर भाई हों, रांड़ी से बिहा करलक आउर बिन छाउवा-पुता कर मोइर गेलक, आउर तीसरा कर संगे हों ओहे तइर होलक
41012022	ई तइर सातो भाई बिन छाउवा जनमाले मोइर गेलंय, आखिर में उ रांड़ी हों मोइर गेलक।
41012023	जे बेरा मुरदा जी उठी, तो उ आउराइत केकर होवी? कालेकि सातो भाईमन उ आउराइत कर संग बिहा कइर रहंय।”
41012024	यीशु उमनके जबाब देलक, “तोहरेमन ई-लगिन पुरे भरम में आहा, तोहरेमन न तो पबितर-ग्रन्‍थ के आउर न तो ईश्‍वर कर सामर्थ के जानल?
41012025	कालेकि जे बेरा उमन मुरदा में से जी उठबंय, तो न उमन बिहा करबंय आउर न बिहा में देवल जाबंय कालेकि उमन सरगदूतमन तइर होबंय।
41012026	जे मोरल मन कर जी उठेक कर सवाल आहे, का तोहरे मूसा कर पबितर-ग्रन्‍थ में, बरते झुपड़ा गाछ कर कहनी में ई नी पइढ़ा कि ईश्‍वर मूसा से कहलक, मोय अब्राहम कर ईश्‍वर, इसहाक कर ईश्‍वर आउर याकूब कर ईश्‍वर हेकों?
41012027	उ मोरल मन कर नहीं, पहें जीयत मन कर ईश्‍वर हेके, तोहरेमन सउब भरम में आहा।”
41012028	धरम-शिकक्षकमन से एक झन आयके उमनके कहा-कही होवेक सुनलक, आउर ई जाइनके कि यीशु उमनके सुप्‍पट जबाब देलक, “उ यीशु से पुछलक कि सउब से बड़ हुकूम का हेके?”
41012029	यीशु जबाब देलक, “सउब से बड़ हुकूम ई हेके, ‘हे इस्राएल, सुना, हमरे कर प्रभु ईश्‍वर एगो हे प्रभु हेके।
41012030	आउर तोय प्रभु आपन ईश्‍वर के आपन समुचा मन, समुचा जिऊ, समुचा बुद्धि आउर समुचा शक्ति से प्रेम कर।’
41012031	आउर दोसर बड़ हुकूम ई हेके, ‘तोय आपन पड़ोसी के आपन तइर प्रेम कर, इकर से बड़का आउर कोनो हुकूम नाइखे।’”
41012032	धरम गुरुमन यीशु से कहलंय, “हे गुरु, तोय सुप्‍पट कहले, तोय सच्‍चे कहले कि ईश्‍वर एगो हे एकला आहे, आउर उके छोइड़ के केहो दोसर नाइखे।
41012033	उके आपन समुचा मन, समुचा ज्ञान आउर समुचा शक्ति से प्रेम करबा आउर आपन पड़ोसी के आपन जाइसेन प्रेम करबा ई बातमन सउब बलि आउर बलिदानमन से बाइढ़ के आहे।”
41012034	जे बेरा यीशु देखलक कि उ बुद्धि से जबाब देलक, तो उगो उकर से कहलक, “तोय ईश्‍वर कर राइज से दुरियाह नईखींस।” उकर पाछे केखो यीशु से आउर सवाल पुछेकले साहस नी होलक।
41012035	यीशु मन्‍दिर में शिकक्षा देवेक बेरा, ई सवाल करलक, “धरम-शिकक्षकमन कइसेन कहेक पारेन, कि मसीह दाऊद कर बेटा हेके?
41012036	दाऊद आपने हे पबितर आतमा कर आगुवाइ से कहलक, ‘प्रभु गो, मोर प्रभु से कहलक, मोर सिंहासन कर दहिना बटे बाइठ। जब तलुक कि मोय तोर दुशमन मनके तोर गोड़ तरे नी कइर देबू।’
41012037	“दाऊद आपने हे उके प्रभु कहेल, तो का नियर मसीह कर बेटा होवेक सकेल?” ढेइर आबदिनमन यीशु कर बात खुशी से सुनात रहंय।
41012038	यीशु सिखायक बेरा कहलक, “धरम-शिकक्षकमन से साबधन रहा। उमन लम्‍बा लम्‍बा लुगा पिन्‍धके जोहार, गोड़ लगी सुनेक ले हाट बाजार में भुइल चलेन।
41012039	आउर उमन आराधना-घर मन में आउर भोज में ऊंचा ठांव खोजायना
41012040	पहें उ मने राड़ीयाही मन कर सम्‍पत्ति हड़ाइप लेवेन आउर देखायक लगिन लम्‍बा लम्‍बा प्रार्थना करेन, उमनके कड़ा सजा मिली।”
41012041	यीशु मन्‍दिर कर दान बक्सा ठिन बाइठ के आबदिनमन के उकर में पाइसा साजेक देखत रहे, ढेइरे धनी मन बागरा भेंट चढ़ात रहंय,
41012042	पाछे गोटेक गरीब राड़ीयाही आलक, आउर दुइगो टोका तम्‍बा पाइसा दान बक्सा में साजलक। जे एक पाइसा कर बराबइर होवेल।
41012043	तले यीशु चेलामन के बोलाय के कहलक, “मोय तोहरे से सच्‍चे कहाथों, ई गरीब राड़ीयाही मन्‍दिर में दान देवेक वाला मन से सउब से बागरा देलक
41012044	कालेकि सउब आपन बागरा धन में से चढ़ालंय, पहें उकर में ई आउराइत आपन गरीबी में हों उकर ठिन जे हों रहे, उ सउब के देइ देलक माने जेकर से उ जीयेक पारतक।”
41013001	जे बेरा उ यीशु मन्‍दिर से निकलत रहे, तो उकर चेलामन में से एक झन उकर से कहलक, “हे गुरु देख, कइसेन कइसेन बड़का ढोंग्‍गामन! आउर कइसेन कइसेन बड़का महल-घर बनायहंय!”
41013002	तले यीशु उमन से कहलक, “का तोहरे ई बड़का बड़का महल देखाथा? हिंया एगो ढोंग्‍गा उपरे दोसर ढोंग्‍गा नी रही, जे धांसल नी जाइ।”
41013003	जे बेरा यीशु जाइतुन पहाड़ में मन्‍दिर ठिन बाइठ रहे, तले पतरस, याकूब, जोहन आउर अन्‍द्रियास फरके लेइके उकर से पुछलंय,
41013004	“हमरे के बताव, ई सउब कहिया होवी, आउर का चिन्‍हा से पता लगी कि ई सउब पूरा होवेक वाला आहे?”
41013005	तले यीशु आपन चेलामन से ई कहेक लागलक, “साबधन रहा, तोहरेमन के केहो न बहकावोक।
41013006	ढेइरे आबदिनमन मोर नाम में आबंय आउर कहबंय, ‘मोय ओहे हेकों’ आउर उमन ढेइरे झनके बहकय देबंय।
41013007	जे बेरा तोहरे लड़ाईमन आउर लड़ाईमन कर हुल-हुली सुनबा, तो मइत घबराबा, कालेकि एसेन होवेक दरकार आहे, पहें ओहे बेरा आखरी नी होवी।
41013008	कालेकि जाइत कर बिरोध जाइत आउर राइज कर बिरोध राइज उइठ खड़ा होबंय, आउर ठांव-ठांव में धरती डोली आउर आकाल होवी, पहें ई तो संकट कर शुरु हेके।
41013009	“पहें आपने बारे में साबधन रहा, आबदिनमन तोहरेमन के महा-सभा में सोंइप देबंय, आउर तोहरेमन के पन्‍चाइत मन में पिटवाबंय, आउर उमन तोहरे के मोर चलते बिचार कराइया आउर राजा मन कर भिरे खड़ा करबंय, जेकर से तोहरेमन मोर बारे में सकक्षी देबा।
41013010	ई दरकार आहे कि सुसमाचार आगे सउब जाइत मनके सुनल जावोक
41013011	जे बेरा उमन तोहरे के धइर के काठ घेरा में लेइ जाबंय, तब तोहरे ई न सोंचबा कि का कहब, पहें उ बेरा जे कहल जाइ, उखे हे कहबा, कालेकि बोलेक वाला तोय नहीं, पबितर आतमा हेके।
41013012	भाईमन आपने हे भाई के मोरायक ले सोंइप देबंय, आउर बाप आपने हे कर छाउवा के, आउर छाउवामन आपने माय-बाप कर बिरोध में उइठ खड़ा होबंय, आउर उमनके मारुवाय देबंय।
41013013	आउर मोर नाम कर चलते तोहरे से सउब बइर करबंय, पहें जे आखरी तलुक धीरज धरी ओहे उद्धार पावी।
41013014	“जे बेरा तोहरेमन सरबनाश कर घिन-घिना चीज के देखबा, जेठिन उके होवेक उचित न लगे (पढ़ेक वाला इके समाइझ लेवोक)” तले, जे आबदिनमन यहूदा राइज में आहंय, उमन पहाड़ उपरे भाइग जावोक
41013015	जे घर कर छाईन उपरे आहे, उ नीचे न उतरोक आउर आपन कोनो चीज लेवेक लगिन घर कर भीतरे न जावोक।
41013016	जेमन खेत में आहंय, उ आपन लुगा के लानेक ले घर न जावोक।
41013017	केताइक महाबिपाइत कर उ दिन होवी, उ आउराइतमन कर लगिन जे आशापति आहंय, आउर जेकर ठिन दुध पिया छोटे छाउवा मन आहंय।
41013018	आउर प्रार्थना करा कि ई सउब जाड़ दिन में न होक।
41013019	कालेकि उ दिन मन में एसेन दुःख कष्‍ट होवी, जे कि सिरजन कर शुरु से, जेके ईश्‍वर सिरजाहे, एखन तलुक न होइ हे आउर न कहियो होवी।
41013020	अगर प्रभु उ दिन मनके नी घटाय रहतक तो कोनो हों प्राणी नी बचतक, पहें आपने हे चुनल आबदिनमन कर चलते, जेके उ चुइनहे, उगो उ दिन के घटाय देलक।
41013021	“अगर उबेरा केहो तोहरेमन से कही, ‘देखा, मसीह हिंया आहे,’ चाहे ‘उ हुंवा आहे,’ तो बिश्‍वास मइत करबा
41013022	कालेकि झूठा मसीह आउर झूठा-आगमबक्ता प्रगट होबंय आउर एसेन चिन्‍हा चमत्‍कार देखाबयं कि अगर होवेक सकेल तो ईश्‍वर कर चुनल मनके हों बहकय देबंय।
41013023	तोहरेमन साबधन रहबा, मोय तोहरे के आगहे से ई सउब के बताय देलो।
41013024	“उ दिनमन में, ई संकट कर पाछे, बेइर अन्‍धार होइ जाइ, आउर चान्‍द इन्‍जोत नी देवी;
41013025	तइरगन मन आकाश से गिरेकलगि; आउर आकाश कर शक्ति डमाडोल होइ जाइ।
41013026	“तले आबदिनमन मनवां-बेटा के अनाइत सामर्थ आउर महिमा कर संगे बदरी में आवेक के देखबंय
41013027	उ आपन दूतमन के भेजि आउर धरती कर ई किनार से आकाश कर उ किनार तलुक चाइरो बटे से आपन चुनल आबदिनमन के जमा करी।
41013028	“डुम्‍बाइर कर गाछ से ई शिकक्षा लेवा। जाइसेन उकर डोहरी नरम होइ जायल, आउर उकर में नावागाजा फूटेक लागेल, तो तोहरे जाइसेन जानल कि जेठ महिना भिरे आयहे
41013029	एहे तइर, जे बेरा तोहरे ई बातमनके होवेक देखबा, तो जाइन लेबा कि मनवां-बेटा भिरे आहे, पहें दूराय में आहे।
41013030	मोय तोहरे से सच्‍चे कहाथों ई पिड़ही कर तनिक आबदिनमन जब तलुक ई सउब बातमन घटित नी होइ, तब तलुक नी मोरबंय
41013031	आकाश आउर धरती टाइल जाइ, पहें मोर बचन कहियो नी टली।
41013032	“उ दिन आउर उ बेरा कर बारे में ईश्‍वर बाप के छोइड़ के केहो नी जानेन न तो कोनो सरग दूत, न मनवां-बेटा।
41013033	साबधन आउर जागले हे रहा, कालेकि तोहरे नी जानल कि उ बेरा कहिया आवी
41013034	ई बात तनिक एसेन हेके, जाइसेन कोनो आबदिन आपन घर छोइड़ के राईज चइल जायल, उ आपन घर के जिमा आपन नोकर मनके देवेल, सउब काम उमनके बताय देवेल आउर चौकदर के जागले रहेक हुकूम देवेल।
41013035	ई-लगिन तोहरे जागले हे रहा, कि तोहरे नी जानल कि घर कर मालिक कहिया घुइर आवी, होवेक सकेल सांझी, नी तो राती, आउर नी तो मुरगा बोला।
41013036	एसेन न होक कि उ आचाका आयजावोक आउर तोहरेमन के सुतले हे पावोक।
41013037	आउर जे मोय तोहरे से कहाथों, ओहे सउब से कहाथों, जागले रहा।”
41014001	फसह आउर बिन खमीर कर रोटी कर परब मनायक आउर दुइ दिन हले रहे। मुख्‍य-पुरोहित मन आउर धरम-शिकक्षकमन यीशु के छल से धारेक आउर उके मोरायक कर उपाय खोजत रहंय
41014002	आउर उमन कहत रहंय, “परब कर दिन में नहीं कहों एसेन न होक कि आबदिनमन में झागड़ा होइ जाइ।”
41014003	जे बेरा यीशु बेतनियाह गांव कर शिमोन घरे गेलक, जेकर आगे कोड़ बेमार रहे, यीशु जे बेरा खात रहे उबेरा एगो आउराइत संगमरमर कर शिशी में जटामांसी कर तेल, जे अनाइत बागरा दाम कर महकेक तेल रहे लानलक, आउर शिशी फुटाय के यीशु कर मुड़ में ढाइल देलक।
41014004	पहें तनिक आबदिनमन खींसाय के कहेक लागलंय, “ई तेल के काले नास करल गेलक?
41014005	कालेकि ई तेल के तीन सौ चांदी कर सिक्‍का से हों बागरा दाम में बेइच के गरीब मन में बांटल जातक आउर उ आउराइत के कुर-कुरायक लागलंय।”
41014006	पहें यीशु कहलक, “उके छोइड़ देवा उके काले तंग कराथा? उ गो मोर ले एगो बेस बढ़ियां काम कइर हे।
41014007	कालेकि गरीब मन तो सउब बेरा तोहरेमन से रहबंय, पहें मोय तो तोहरे से सउब बेरा नी रहबु।
41014008	ई आउराइत जे कोनोवे करेक पारलक, उ कइर देलक, इगो मोर गड़ायक कर आगहे मोर देंह में महकेक तेल माखलक
41014009	मोय तोहरे से सच्‍चे कहाथों समुचा संसार में जहां कहों सुसमाचार सुनाल जाइ, हुंवा इकर ई काम कर चरचा इकर इयाइद में करल जाइ।”
41014010	तले यहूदा इस्‍कुरिती बारह चेला में से एगो रहे, उ यीशु के धरुवायक लगिन मुख्‍य-पुरोहित मन ठिन गेलक
41014011	उमन ई सुइन के अनाइत रिझलंय, उमन उके रुपिया देवेक कर हुमानी गाछलयं आउर यहूदा गो यीशु के धरुवायक कर मोका खोजेक लागलक।
41014012	बिन खमीर रोटी कर परब कर आगे दिन, जे बेरा फसह परब कर भेंड़ा कर बलि चढ़ाल जायल, चेलामन यीशु से पुछलंय, “तोय कोन ठांव में चाहिस कि हमरे फसह खायक कर तेयार करब?”
41014013	तले यीशु आपन दुइगो चेलामन के ई कइह के भेजलक, “नगर में जावा। तोहरे के एगो आबदिन भेटाइ, उ पानी से भरल एगो घाइला लेइके जात रही। तोहरे उकर पाछे पाछे जाबा।
41014014	जे घरे उ ढुकी, उ घर कर मालिक से तोहरे ई कहबा, ‘गुरु कहाथे, मोर लगिन गुतिया घर कहां आहे, जे ठिन मोय आपन चेलामन कर संग फसह परब कर भोज खाबु?’
41014015	उ तोहरेमन के एगो सिंगराल बड़का कोठरी देखाय देवी, हुंवांय तोहरे हमरे ले भोज कर तेयार करबा।”
41014016	तले चेला मन नगर में चइल गेलंय यीशु जाइसेन कइह रहे, उमन नगर पुइग के सउब के ओसने हे पालंय आउर फसह परब कर भोज तेयारी करलंय।
41014017	सांझ होवेक बेरा यीशु बारहों झन कर संगे आलक
41014018	जे बेरा उमन बइठके खात रहंय, तो यीशु कहलक, “मोय तोहरेमन से सच्‍चे कहाथों तोहरेमन में से एकझन, जे मोर संगे खाथे मोके धरुवाय देवी।”
41014019	चेलामन उदास होइ गेलंय आउर एक-एक झन कइर के यीशु से पुछेक लागलंय, “कहों उ मोय तो नहीं?”
41014020	यीशु उमन से कहलक, “उ बारहों झन में से एक झन हेके आउर उ मोर संगे एके थारी में हांथ लगाहे।
41014021	मनवां-बेटा के, जाइसेन कि उकर बारे में पबितर-ग्रन्‍थ में लिखल आहे, सुप्‍पट ओहे नियर मोरी, पहें उ आबदिन ले शोक आहे, कि जेकर से यीशु के धरुवाल जाइ, उकर जनमे हे नी होतक, तो उकर ले बेस होतक।”
41014022	चेलामन कर संगे खायक बेरा यीशु रोटी लेलक आउर आशीष मांइग के उके टुकरलक तले चेलामन के देलक आउर कहलक, “लेवा ई मोर देंह हेके।”
41014023	तले यीशु कटरा लेलक, आउर ईश्‍वर के धन्‍यबाद देलक, आउर ई कहते हे चेलामन के देलक आउर उमन सउब हर उकर में से पिलंय।
41014024	यीशु उमन से कहलक, “ई करार कर मोर उ लहु हेके, जे ढेइरे मनले बहाल जाथे।
41014025	मोय तोहरे से सच्‍चे कहाथों, मोय अंगूर कर रस उ दिन तलुक नी पीबु, जब तलुक मोय ईश्‍वर कर राइज में नवां नी पीबु।”
41014026	तले उमन भजन गायके बाहरे जाइतुन पहाड़ उपरे चइल गेलंय।
41014027	यीशु चेलामन से कहलक, “तोहरे सउब मोके छोइड़ के चइल जाबा कालेकि पबितर-ग्रन्‍थ में ई लिखल आहे, ‘मोय चरवाहा के मारबु, आउर गोंठ कर भेड़ामन तितिर बितिर होइ जाबंय।’
41014028	“पहें आपने हे कर जी उठके कर पाछे मोय तोहरे से आगहे गलील राइज में जाबु।”
41014029	उकर में पतरस यीशु के कहलक, “चाहे सउब ठोकर खाबय तो खाबय पहें मोय ठोकर नी खाबु।”
41014030	यीशु पतरस से कहलक, “मोय तोर से सच्‍चे कहाथों आइज हे राइत के मुरगा कर दुइ बेर बोलेक से आगहे तोय मोके तीन बेर इन्‍कार करबे।”
41014031	पहें पतरस आउर जोड़ देइके कहलक, “मोके तोर संगे चाहे मोरेक पड़ोक, पहें मोय तोर इन्‍कार नी करबु।” दोसर मन हों एसने हे कहलंय।
41014032	तले यीशु आउर उकर चेलामन गेतसमनी नाम कर ठांव में आलंय, यीशु उमन से कहलक, “तोहरे हिंयाय बाइठा, मोय जब तलुक प्रार्थना कराथों।”
41014033	उ पतरस याकूब आउर जोहन के आपने संगे लेइ गेलक, उ दुःख-बथा से माउराय होवेक लागलक।
41014034	आउर उमन से कहलक “मोय अनाइत जोड़ माउराय जाय हों, माने मोर प्राण छटाइक जाथे, तोहरे हिंया रहा आउर जागते हे रहा।”
41014035	उ तनिक आगे जाय के आउर भुंइया में गिरके प्रार्थना करेक लागलक कि अगर होवेक सकेल तो, ई बेरा के मोर से टाइल दे।
41014036	उगो कहलक, “हे आबा, हे बाप, तोर से सउब कोनोवे होवेक सकेल, ई दुःख कर कटरा मोर से किनार कइर दे, पहें मोर मरजी नहीं, तोर मरजी पूरा होक।”
41014037	तले यीशु आपन चेलामन कर भिरे गेलक आउर उमनके सुतल देइख के पतरस से कहलक, “हे शिमोन तोय निन्‍दाथिस? तोहरे एको घड़ी हों जागेक नी पारला?
41014038	जागले आउर प्रार्थना करते हे रहा, जेकर से तोहरे परिकक्षा में नी गिरबा, आतमा तो तेयार आहे, पहें देंह तो कमजोड़ आहे।”
41014039	आउरे यीशु जाय के ओहे बात के दोहराते प्रार्थना करलक।
41014040	आउर उ घुइर आवेक बेरा आपन चेलामन के आउर सुतले हे पालक, कालेकि उमन कर आंइख नीन्‍द से भरल रहे आउर उमन नी जानत रहंय कि उके का जबाब देबंय।
41014041	यीशु तीसरा बेर आपन चेलामन कर भिरे आलक, आउर उमन से कहलक, “का तोहरे एखन तलुक सुतल आउर आराम करते आहा? बास ढेइर होलक उ बेरा आय गेलक, देखा मनवां-बेटा पापीमन कर हांथ में धराय जाथे।
41014042	उठा, हमरे चलिल! देखा, मोके धरुवायक वाला भिरे आय गेलक।”
41014043	यीशु ई बात के कहत रहे कि, तुरथे बारोह चेलामन में से यहूदा आय गेलक, उकर संगे तलवाइर, लाठी लेइके एगो आबदिन कर भीड़ रहे, मुख्‍य-पुरोहित मन, धरम-शिकक्षकमन आउर धरम-मुखियामन बटे से आय रहंय।
41014044	धारेक वाला उमनके ई चिन्‍हा देइके कइह रहे, “मोय जेके चूमा करबु, ओहे हेके, उके धइर लेबा आउर पहरा करते लेइजाबा।”
41014045	जाइसनेहे यहूदा आलक, उ सीधा यीशु ठिन गेलक, आउर कहलक, “हे गुरु!” कइह के उके चूमा करलक।
41014046	तले आबदिनमन उके धरलंय आउर उके बाइन्‍ध के लेइ गेलंय।
41014047	उकर में भिरे खढ़ाल एगो यीशु कर चेला आपन तलवाइर खींच के महा-पुरोहित कर नोकर कर कान काइट देलक
41014048	यीशु भीड़ से कहलक, “का तोहरेमन मोके डाकू समाइझ के तलवाइर आउर लाठीमन लेइके धरेकले आयहा?
41014049	मोय रोज दिना तोहरेमन संगे राइह के मन्‍दिर में शिकक्षा देवत रहों, आउर मोके नी धारला, पहें ई ई-लगिन होलक कि पबितर-ग्रन्‍थ में जे लिखल आहे, उ पूरा होक।”
41014050	तले सउब चेलामन यीशु के छोइड़ के भाइग गेलंय।
41014051	एगो जवान छोंड़ा आपन छुछा देंह में, चादर ओइढ़ के यीशु कर पाछे होइ लेलक, आउर आबदिनमन उके धरलंय।
41014052	तो उ लुगा छोइड़ के ठेठ-मूगरे भाइग गेलक।
41014053	उमन यीशु के महा-पुरोहित कर हिंया लेइ गेलंय। हुंवा मुख्‍य-पुरोहित मन, धरम-मुखियामन आउर धरम-शिकक्षकमन जमा होइ गेलंय।
41014054	पतरस यीशु से तनिक दुरियाह रइहके उकर पाछे पाछे महा-पुरोहित कर आंगना तलुक गेलक, आउर पहरा कराइया मन कर संग बाइठ के आइग तपात रहे।
41014055	मुख्‍य-पुरोहित मन आउर समुचा धरम-महासभा यीशु के मोरायक कर बिचार से उकर बिरोध में गवाही कर खोजर में रहंय, पहें नी पालंय
41014056	कालेकि बागरे हे, आबदिनमन तो उकर बिरोध झूठा गवाही देलंय, पहें उमन कर बेयान मेल नी खात रहे।
41014057	तलेक थोडे़क आबदिन उठलंय आउर उमन यीशु कर बिरोध ई झूठा गवाही देलंय,
41014058	“हमरे इके एसेन कहेक सुनली,‘ मोय ई हांथ कर बनल मन्‍दिर के धंइस देबू आउर तीन दिन में दोसर खड़ा कइर देबू, जे हांथ कर बनल नी होवी।’”
41014059	पहें उकर बारे में हों उमन कर बेयान मेल नी खालक।
41014060	तले महा-पुरोहित सभा कर माझे खड़ा होइ के यीशु से पुछलक, “ईमन तोर बिरोध में गवाही देवाथंय, का कोनो जबाब तोर ठिन नाइखे?”
41014061	पहें यीशु चुपहे रहे, तले महा-पुरोहित यीशु से कहलक, “का तोय परम धन्‍य कर बेटा मसीह हेकिस?”
41014062	यीशु जबाब देलक, “मोय हेकों: आउर तोहरेमन मनवां-बेटा के सर्बशक्‍तिमन ईश्‍वर कर दहिना बटे बइठल आउर आकाश कर बदरी संगे आवेक देखबा।”
41014063	उकर में महा-पुरोहित आपन कुड़ता चीर के कहलक, “एखन हमरे के गवाही कर का दरकार आहे?
41014064	तोहरेमन सउब ईश्‍वर निन्‍दा सुनला तोहरेमन कर का बिचार आहे?” सउब कर फायसला ई होलक कि यीशु मोरन सजा कर सजा पावेक लइक हेके।
41014065	तलेक तनिक आबदिनमन उकर उपरे थूकलंय आउर उकर मुंह ढाइप के उके घुसा से मारलंय, आउर उकर से कहलंय, “अगर तोय आगमबक्ता हेकिस तो बताव कि तोके के मारलक?” तले सिपाही मन उके लेइके थप्‍पड़ मारलंय।
41014066	पतरस उबेरा नीचे आंगना में रहे महा-पुरोहित कर एगो धंगरीन हुंवा आलक।
41014067	उ पतरस के आइग तपायक देखलक आउर थिथाय के कहलक, “तोय हों तो उ नासरी यीशु कर संग रहीस।”
41014068	पहें पतरस इन्‍कार करते हे कहलक, “मोय न तो उके जानोन आउर न समझोन, कि तोय का कहाथीस?” उकर पाछे पतरस फाटक कर बाहरे गेलक तो मुरगा बोललक।
41014069	उ धंगरीन पतरस के देखलक, आउर आबदिनमन से खड़ा देइख के आउरे कहलक “ई हों उमन में से एकझन हेके।”
41014070	पहें पतरस आउरे इन्‍कार करलक आउर उकर तनिक पाछे हुंवा खढ़ाल आबदिनमन पतरस से कहलंय “जरुर तोय हों ओहे मन में से एकझन हेकिस, कालेकि तोय हों गलील राइज कर रहेक वाला हेकिस।”
41014071	उकर में पतरस आपने के सरपाय के आउर कसम खायके कहेक लागेल, “तोहरे जे आबदिन कर चरचा कराथा, मोय उके नी जानोन।”
41014072	सुप्‍पट ओहे बेरा मुरगा दोसर बेर बोललक, तले पतरस के इयाइद होलक कि यीशु उके कइह रहे, “मुरगा कर दुइ बेर बोलेक कर आगहे तोय मोके तीन बेर इन्‍कार करबे,” आउर उ सुसाइक सुसाइक के कान्‍देक लागलक।
41015001	फाजिर होते हे मुख्‍य-पुरोहित मन, धरम-मुखियामन आउर धरम-शिकक्षकमन समुचा धरमसभा कर संगे सलहा करलंय, उकर पाछे उमन यीशु के बान्‍धलंय आउर उके लेइ जाय के पिलातुस के जिमा देलंय
41015002	पिलातुस यीशु से कहलक, “का तोय यहूदीमन कर राजा हेकिस?” उ जबाब देलक “ई तो तोहें कहाथीस।”
41015003	तले मुख्‍य-पुरोहित मन उकर उपरे अनाइत दोष लगालंय
41015004	पिलातुस यीशु से पुछलक, “देख ईमन तोर उपरे केताइक दोष लगाथंय का उकर कोनो जबाब तोर ठिन नाइखे?”
41015005	पहें यीशु उकर कोनोवे जबाब नी देलक इकर में पिलातुस चकरीत होइ गेलक।
41015006	फसह परब बेरा पिलातुस आबदिनमन कर मांग कर मोताबिक एकझन काइदी के छोइड़ देवत रहे।
41015007	उ बेरा बरअब्‍बा नाम कर एकझन काइदी जेहेल में रहे, जे एगो बिद्रोही रहे, आउर आबदिनमन के माइर मोराय रहे।
41015008	उ भीड़मन उपरे जाय के पिलातुस से आरजी करेक लागलंय, कि जाइसेन तोय करते आले ओसने हे हमरे लगिन कर।
41015009	तले पिलातुस उमन से कहलक, “का तोहरे चाहल कि मोय तोहरे ले यहूदीमन कर राजा के छोइड़ देबू?”
41015010	कालेकि उ जानत रहे कि मुख्‍य-पुरोहित मन हिसींगा से यीशु के धरुवाहंय।
41015011	पहें मुख्‍य-पुरोहित मन आबदिनमन के भड़कय देलंय कि, पिलातुस उमन कर लगिन बरअब्‍बा के छोइड़ देवोक।
41015012	पिलातुस आउरे भीड़ से पुछलक, “तो तोहरेमन का चाहल? मोय ई आबदिन के का करबु, जेके तोहरे यहूदीमन कर राजा कहाला?”
41015013	आबदिनमन आउरे हे चिचयाय के कहलंय, “उके क्रूस में चढ़ाय दे!”
41015014	पिलातुस उमन से कहलक, “काले? उ एसेन का दोष करलक?” पहें उमन आउरे हों जोड़ से चिचयायके कहलंय, “उके क्रूस में चढ़ाय दे!”
41015015	तले पिलातुस भीड़ के रिझायक कर लगिन बरअब्‍बा के जेहेल से छोइड़ देलक आउर यीशु के कोररा मारुवाय के क्रूस में चढ़ायक ले सिपाहीमन के जिमा देइ देलक।
41015016	तले सिपाहीमन यीशु के महल कर भीतरे लेइ गेलंय।
41015017	उमन यीशु के बैगुनी रंग कर लुगा पिन्‍धालंय आउर कांटा कर मुकूट बनाय के उकर मुड़ी में लगालंय।
41015018	तले उमन उके गोड़ लइग के कहेक लागलंय, “हे यहूदीमन कर राजा, जोहार!”
41015019	उमन उकर मुड़ी के लाठी से मारलंय, उकर उपरे थूकलंय आउर उकर आगे ठिहनय के गोड़ लगत रहंय।
41015020	ई नियर यीशु कर हंसी तामसा कइर के उकर देंह से बैगुनी लुगा के उतराय देलंय आउर उके उकर आपने हे कर लुगा के पिन्‍धाय देलंय, तले यीशु के क्रूस में चढ़ायक लगिन शहर कर बाहरे लेइ गेलंय।
41015021	सिकन्‍दर आउर रुफुस कर बाप कुरेनी कर रहेक वाला शिमोन गांव से आवोत रहे सिपाही मन उके बेगर ले धरलंय कि उ यीशु कर क्रूस के उठाय लेइ चलोक
41015022	उमन यीशु के गुलगुथा नाव कर एगो ठांव में लानलंय जेकर माने हेके, खोपड़ी कर ठांव
41015023	हुंवा आबदिनमन यीशु के पित्त मेंसल अंगूर कर रस देवेक लागलंय, पहें यीशु नी पिलक।
41015024	आउर सिपाही मन यीशु के क्रूस उपरे चढ़ालंय, आउर परची निकलय के उकर लुगा के आपने में बांइट लेलंय।
41015025	जेखन उमन यीशु के क्रूस में चढ़ालंय, उ बेरा फाजिर कर नाव बजत रहे
41015026	उकर उपरे दोष पतर लगय देलंय जेकर में लिखल रहे कि, “यहूदीमन कर राजा।”
41015027	आउर उमन यीशु कर संगे दुइगो डाकूमन के हों क्रूस में चढ़ालंय, एगो के उकर दहिना बटे आउर एगो के बांया बटे।
41015028	ई तइर पबितर-ग्रन्‍थ कर ई बात पूरा होइ गेलक, “उ अपराधी मन कर संगे गिनाय गेलक।”
41015029	आउर डहर में आवेक जायक वाला मन मुड़ी हिलय हिलय के आउर ई कइह के उकर निन्‍दा करत रहंय, कि “आहा! मन्‍दिर के धंसेक वाला आउर तीन दिन में बनायक वाला।
41015030	क्रूस से उताइर के आपने हे के बचायले।”
41015031	एहे नियर मुख्‍य-पुरोहित मन आउर धरम-शिकक्षकमन उकर तामसा करत रहंय, आउर कहत रहंय ई गो दोसरमन के बचालक, “पहें ई आपने हे के बचायक नी पारोथे
41015032	एखन मसीह, इस्राएल कर राजा, क्रूस से उताइर के देखाव तो हमरे बिश्‍वास करब,” जे दुइगो डाकू के यीशु कर संगे क्रूस में चढ़ाल जाय रहे, उमन हों निन्‍दा करत रहंय।
41015033	उलटी बेरा होवल पाछे गोटे धरती अन्‍धार होइ गेलक आउर तीन बजे तलुक अन्‍धार रहे
41015034	उलटी बेरा तीन बजे यीशु जोड़ से गुल कइर के कहलक “एलोई! एलोई! लामा सबकतनी?” इकर माने हेके “हे मोर ईश्‍वर, हे मोर ईश्‍वर, तोय मोके काले छोइड़ देले?”
41015035	ई सुइनके भिरे खढ़ाल आबदिनमन में से कायकझन कहलंय, “देखा ई आगमबक्ता इलियाह के बोलाथे।”
41015036	उकर में से एकझन पाइनसोखा सिरका में डूबायके डांग में कइर के यीशु के चिभेक ले देलक, “आउर कहलक आवा देखा, इलियाह उके उतरायक ले आवेला कि नहीं।”
41015037	तले यीशु जोड़ से गुल कइर के आपन जिऊ छोइड़ देलक।
41015038	तले मन्‍दिर कर परदा उपरे से नीचे तलुक चीराय के दुइ भाग होइ गेलक
41015039	जे रोमी सुबेदार यीशु कर भिरे खड़ा रहे, उ उके ई नियर जिऊ छोड़ेक देइख के कइह उठलक, “जरुर ई आबदिन ईश्‍वर कर बेटा रहे।”
41015040	हुंवा तनिक आउराइतमन दुरियाह से देखत रहंय, उकर में मरियम मगदलीनी, छोट याकूब आउर योसेस कर माय मरियम आउर सलोमी मन रहंय
41015041	जे बेरा यीशु गलील में रहे, उमन उकर पाछे होइ रहंय आउर उकर सेवा-सुसार करत रहंय, हुंवा आउर हों दोसर आउराइतमन रहंय, जे यीशु कर संगे यरुशलेम आय रहंय।
41015042	जे बेरा सांझ होइ गेलक, तले तेयारी कर दिन होवेक कर चलते, माने, सथायक दिन से एक दिन आगे।
41015043	अरिमतिया नगर कर यूसुफ आलक उ धरम सभा कर जे एगो इज्‍जाइतदर सदस्य रहे, उ ईश्‍वर राइज कर डहर जोहत रहे, उ हिम्‍मत कइर के पिलातुस कर भिरे गेलक आउर उ गो यीशु कर लोथ के मांगलक।
41015044	पिलातुस गो चकरीत होलक, कि उकर मोराइन एतना जल्‍दी होइ गेलक, आउर उ सुबेदार के बोलाय के पुछलक कि का यीशु मोइर गेलक?
41015045	सुबेदार से उकर खभाइर पायके पिलातुस गो यीशु कर लोथ के यूसुफ के दिवाय देलक
41015046	तले यूसुफ गो एगो मलमल कर कफन लुगा किनलक आउर यीशु कर लोथ क्रूस से उतरालक, आउर उगो उके कफन में लेपाइट के एगो कबर में जे चटाइन में खोदाल रहे रइख देलक, आउर कबर कर दूरा में एगो बड़का ढोंग्‍गा घूडराय के डाइप देलक।
41015047	मरियम मगदलीनी आउर योसेस कर माय मरियम ई देखत रहंय, कि यीशु कर लोथ के कहां राइख हंय।
41016001	सथायक दिन सिराल पाछे मरियम मगदलीनी आउर याकूब कर माय मरियम आउर सलोमी बेस महकेक इत्तर तेल किनलंय, कि आयके उ तेल के यीशु कर देंह में मखबंय।
41016002	हप्‍ताह कर पहिला दिन अनाइत बिहाने, जे बेरा बेइर उगत रहे, उमन कबर ठिन आलंय।
41016003	आउर उमन डहर में आपने हे में ई कहत रहंय कि, “के हमरे ले कबर कर दूरा से ढोंग्‍गा के किनार करी?”
41016004	पहें जे बेरा उमन नजाइर उठालंय, तो देखलंय कि उ बड़का ढोंग्‍गा के किनार करल आहे।
41016005	उमन कबर कर भीतरे जाय के, एगो जवान आबदिन के चरका लुगा पिन्‍ध के दहिना बटे बइठल देखलंय, ई देइख के उमन अनाइत चकरीत होलंय।
41016006	पहें उ उमनके कहलक, “चकरीत मइत होवा! तोहरेमन नासरत बासी यीशु के खोजाथा, जेके क्रूस में चढ़ाल जाय रहे, उ जी उइठहे! उ हिंया नाइखे! देखा, ई ठांव हेके, जेठिन उमन उके रइख रहंय।
41016007	पहें तोहरे जावा आउर उकर चेलामन के, आउर पतरस के हों कहबा कि, ‘उ तोहरे से आगे गलील में जाइ, हुंवा तोहरेमन उकर दरशन पाबा जाइसेन कि उ तोहरेमन से कइह रहे।’”
41016008	तले उमन कबर से बाहरे निकाइल के भाइग गेलंय, कालेकि उमन थर-थरालय आउर डरय गेलंय आउर उमन केकरो से तनिको कोनो नी कहलंय, कालेकि उमनके डर भिन जाय रहे।
41016009	हप्‍ताह कर पहिला दिन अनाइत बिहाने, यीशु जी उइठके सउब से आगे, मरियम मगदलीनी के जेकर में से उ सात गो दुष्ट आतमामनके निकलय रहे दिसतार देलक।
41016010	उ जाय के यी‍शु कर पाछे चलेक वाला मनके ई समाचार सुनालक, जे शोक में डूबल आउर कान्‍दा-रोवा होवत रहंय।
41016011	पहें उमन जे बेरा ई सुनलयं कि, यीशु जीयत आहे आउर उके मरियम देखलक, उमनके बिश्‍वास नी होलक।
41016012	उकर पाछे यीशु आउर दुइगो चेलामन के दोसर रुप में दिसतार देलक, जेमन गांव बटे जात रहंय।
41016013	आउर उमन जाय के दोसर चेलामन के ई समाचार सुनालंय, पहें उमन हों बिश्‍वास नी करलंय।
41016014	पाछे उ एगारा चेलामन के जे बेरा उमन खात रहंय, दिसतार देलक, आउर उमन कर अन-बिश्‍वास आउर मन कर कठोर कर लगिन उमन कर निन्‍दा करलक, कालेकि उमन उ आबदिनमन उपरे बिश्‍वास नी कइर रहंय, जे मन यीशु के जी उठेक कर पाछे देइख रहंय।
41016015	तले यीशु उमन से कहलक “दुनिया कर कोना कोना में जावा आउर समुचा आबदिनमन के सुसमाचार सुनावा।
41016016	जे बिश्‍वास करी आउर बपतिस्‍मा लेवी उकरे उद्धार होवी।
41016017	पहें जे बिश्‍वास नी करी उके दोषी ठहरल जाइ, आउर बिश्‍वास करेक वालामन में ई चिन्‍हा होवी, उमन मोर नाम से दुष्ट आतमामनके नीकलाबयं, उमन नवां नवां भाषा बोलबंय।
41016018	आउर सांप मनके धरबंय, आउर उमन जहर हों पीबंय, तो उकर से उमन कर कोनो हानी नी होवी, उमन बेमारीमन उपरे हांथ राखबंय आउर उमन बेस होइ जाबंय।”
41016019	प्रभु यीशु आपन चेलामन से बातमन कइर के सरग चइल गेलक आउर ईश्‍वर कर दहिना बटे बाइठ गेलक।
41016020	तले चेलामन निकाइल के सउब बटे सुसमाचार सुनायक लागलंय आउर प्रभु उमन कर संगे काम करत रहे आउर उ चिन्‍हा मन से जे संगे संगे होवत रहे, बचन के मजबुत करत रहे। आमेन॥
42001001	हे श्रीमान थीयुफिलुस, ढेइरेझन उ बातमन के जे हमरे कर माझे बितहे, इतिहास लिखलंय।
42001002	उमन आपन इतिहास उ आबदिनमन कर बात कर आधार में लिखलंय जेमन शुरु हे से ई घटनामन के आपन आंइख से देइख रहंय आउर सुसमाचार कर सेवा में लागल रहंय। आउर एहेमन से हमरेमन के ई बातमन कर जनकारी मिललक।
42001003	मोय हों ई बातमन कर शुरु से साबधनी से अध्यान करलो। इकरले मोके हों ई ठीक लागलक कि मोय तोर लगिन ई सउब बातमन के क्रम अनुसर लिखबो,
42001004	जेकर से तोय जाइन लेबे कि, जे बातमन कर शिकक्षा तोके मिलहे, उ सउब एकदम सच आहे।
42001005	यहूदिया राइज कर राजा हेरोदेस कर परिया में अबियाह दल कर जकरीयाह नाम कर एगो पुरोहित रहे। उकर आउराइत हारुन बंश कर रहे। उकर नाम इलिशीबा रहे।
42001006	उमन दुइयो झन ईश्‍वर कर नजाइर में धरमी रहंय। उमन प्रभु कर सउब हुकूम आउर ब्‍यवस्‍था-नियममन के निरदोष से मानत रहंय।
42001007	उमन कर कोनो छाउवा-पुता नी रहंय, कालेकि इलिशीबा बांझी रहे आउर दुइयो झन बुढ़ाय जाय रहंय।
42001008	जे बेरा जकरीयाह ठहरल ब्‍यवस्‍था-नियम कर मोताबिक आपने हे दल कर संग ईश्‍वर कर भिरे पुरोहित कर काम करत रहे,
42001009	तले पुरोहित मन कर दशतुर कर मोताबिक उकर नाम में चिट्ठी निकललक कि उ प्रभु कर मन्‍दिर में ढुइक के धुवान उड़ाइ।
42001010	धुवान उड़ायक बेरा सउब आबदिनमन बाहरे प्रार्थना करत रहंय।
42001011	उ बेरा प्रभु कर दूत उके धुवान कर बेदी कर दहिना बटे दिसतार देलक।
42001012	जकरीयाह सरग दूत के देइख के घबरय गेलक आउर डरालक।
42001013	पहें सरग दूत उके कहलक, “जकरीयाह! डराव नहीं। तोर प्रार्थना सुनाल गेलक। तोर आउराइत इलिशीबा से एगो बेटा जनम होवी। तोय उकर नाम ‘जोहन’ रखबे।
42001014	तोके आनन्‍द आउर रिझ होवी, आउर उकर जनम से अनाइत आबदिनमन आनन्‍द मनाबंय,
42001015	कालेकि उ प्रभु कर नजाइर में महान होवी। उ अंगूर कर रस आउर नीशा कहियो नी पियी। उ तो माय कर कोंख से हे पबितर आतमा से भइर जाइ।
42001016	उ इस्राएल कर अनाइत आबदिनमन के प्रभु परमेश्‍वर कर बटे घुराय आनी।
42001017	उ आगमबक्ता इलियाह कर नियर आतमा आउर सामर्थ से भइर के आगे-आगे चली, जेकर से उ माय-बाप आउर उमन कर छाउवा-पुता में मेल कराइ आउर हुकूम नी मानेक वालामन के धरमीक मन कर बुद्धि देवी, आउर प्रभु कर लगिन एगो बेस जोग्‍य परजा तेयार करी।”
42001018	जकरीयाह गो सरग दूत से पुछलक, “मोय ई कइसेन जानबु? कालेकि मोय तो बुढ़ा होलो आउर मोर आउराइत हों बुढ़ीयाय गेलक।”
42001019	सरग दूत उके जबाब देलक, “मोय गबरियेल सरग दूत हेकों। ईश्‍वर कर भिरे हाजिर रहोंन। मोय तोर से बातमन करेक आउर तोके ई सुसमाचार सुनायकले भेजाल जायहों।
42001020	देख, जे दिन तलुक ई बातमन पूरा नी होवी, उ दिन तलुक तोय गुंगा रहबे, आउर बतियाक नी पारबे, कालेकि तोय मोर बात उपरे जे आपने समय में पूरा होवी, बिश्‍वास नी करले।”
42001021	आबदिमन जकरीयाह के पठरत रहंय आउर चकरीत होवत रहंय कि उ मन्‍दिर में एताइक देरी काले कराथे।
42001022	जे बेरा उ बाहरे निकललक, तो उमन से बतियाक नी पारलक। उमन समाइझ गेलंय कि उ मन्‍दिर में कोनो दरशन पालक, कालेकि उ उमन से हांथ कर इशारा करत रहे, आउर मुंह से बतियाक नी पारलक।
42001023	आपन सेवा कर दिन पूरा होवल से उ आपन घर चइल गेलक।
42001024	तनिक दिन पाछे उकर आउराइत इलिशीबा आशापति होलक। उ पांच महिना तलुक आपने के ई कहते हे लूकाय रहे,
42001025	“प्रभु समाज में मोर दाग मिटायक ले एखन मोर उपरे किरपा कर नजाइर करलक।”
42001026	इलिशीबा कर आशापति होवेक कर छटवां महिना में गबरियेल सरगदूत ईश्‍वर बटे से, गलील राइज कर नासरत शहर में एगो कुवांरी कर भिरे भेजाल गेलक,
42001027	जेकर लोटा-पानी राजा दाऊद कर खन्दान कर यूसुफ नाम कर आबदिन से होइ रहे। उ कुवांरी मरियम रहे।
42001028	सरग दूत उकर भिरे आय के उकर से कहलक, “जोहार। प्रभु कर किरपा तोर संग आहे!”
42001029	उ ई बात से अनाइत घबरय गेलक आउर मन में सोंचेक लागलक कि, ई जोहार कर माने का हेके?
42001030	तले सरगदूत उकर से कहलक, “हे मरियम! डराव नहीं। ईश्‍वर तोर उपरे किरपा कइर हे।
42001031	देख तोय आशापति होबे, आउर एगो बेटा के जनम देबे, आउर उकर नाम ‘यीशु’ रखबे।
42001032	उ महान होवी आउर अनाइत महान ईश्‍वर कर बेटा कहाइ। प्रभु-ईश्‍वर उके उकर पुरखा दाऊद कर सिंहासन देवी।
42001033	उ याकूब कर खन्दान उपरे जिनगी जुग राइज करी आउर उकर राइज कर आखरी कहियो नी होवी।”
42001034	मरियम सरगदूत से कहलक, “ई कइसेन होवेक पारेल? कालेकि मोर कोनो पुरूष से सम्‍बन्‍ध नाइखे।”
42001035	सरग दूत जबाब देलक, “पबितर आतमा तोर उपरे उतरी आउर अनाइत महान ईश्‍वर कर सामर्थ तोर उपरे छहियाइ। ई-लगिन उ जनम होवेक वाला पबितर छाउवा ईश्‍वर कर बेटा कहाइ।
42001036	आउर देख, तोर गुतिया इलिशीबा कर बुढ़िया परिया में हों बेटा होवेक वाला आहे। एखन उकर जेके बांझी कहत रहंय, छटवां महिना होवाथे,
42001037	कालेकि ईश्‍वर कर लगिन कोनो बात कठिन न लगे।”
42001038	मरियम कहलक, “देख, मोय प्रभु कर सेवकिन हेकों। तोर कहल नियर मोर लगिन होक।” तले सरगदूत उकर भिरे से चइल गेलक।
42001039	उ दिनमन में मरियम उइठके पहाड़ बटे यहूदिया राइज कर एगो शहर में तुरथे गेलक।
42001040	उ जकरीयाह कर घर में ढुइक के इलिशीबा के जोहार कहलक।
42001041	जाइसने हे इलिशीबा मरियम कर जोहार सुनलक, छाउवा गो उकर कोंख में उछाललक आउर इलिशीबा पबितर आतमा से भइर गेलक।
42001042	आउर जोड़ से बोईल उठलक, “तोय आउराइतमन में धन्‍य आहिस, तोर कोंख कर फल धन्‍य आहे!
42001043	पहें मोर ले ई बेस भाइग कइसेन भेटालक कि मोर प्रभु कर माय मोर भिरे आलक?
42001044	कालेकि देख, जाइसने हे तोर जोहार मोर कान में सुनालक, कि छाउवा मोर कोंख में रिझ कर मारे उछाललक।
42001045	धन्‍य आहे उ, जे ई बिश्‍वास करलक, कि उके जे बात प्रभु बटे से कहल गेलक उ पूरा होवी।”
42001046	इकर में मरियम ई कहलक, “मोर आतमा प्रभु कर गुनाईन कराथे,
42001047	मोर प्राण आपन मुक्‍तिदाता ईश्‍वर में आनन्‍द मनाथे,
42001048	कालेकि उ आपन गरीब सेवकिन उपरे किरपा कर नजाइर करलक। एखन से सउब पिढ़ी मोके धन्‍य कही,
42001049	कालेकि सर्बशक्‍तिमन मोर ले बड़का काम करलक। पबितर आहे उकर नाम!
42001050	उकर करुना उकर डर मानेक वालामन उपरे पिढ़ी से पिढ़ी रही।
42001051	प्रभु आपन बांईह कर सवांग देखालक, आउर जेमन आपने के बड़का समझत रहंय, उमनके तितर-बितिर कइर देलक।
42001052	उ सवंगिया मन के उकर सिंहासन से उतराय देलक आउर नरममन के महान बनालक।
42001053	उ भूखलमन के बेस चीजमन से सन्‍तोक करलक आउर धनीमन के छुछा हांथ घुराय देलक।
42001054	-
42001055	उ हमरे कर पुरखामन कर संग आपन करार कर मोताबिक आपन दास इस्राएल कर सहेता कइरहे। उ अब्राहम आउर उकर छाउवा-पुतामन उपरे जुग-जुग कर लगिन दया करेक करार के इयाइद कइर हे।”
42001056	तीन महिना लेखे इलिशीबा कर संगे रइहके, मरियम आपन घर घुइर गेलक।
42001057	इलिशीबा कर जनमायक दिन पूरा होलक आउर उ एगो बेटा के जनम देलक।
42001058	जे बेरा उकर पड़ोसीमन आउर नातगोतमन सुनलंय कि प्रभु उकर उपरे अनाइत दया कइर हे, तले उ मने उकर संग आनन्‍द मनालंय।
42001059	आठवां दिन उमन छाउवा कर खतना करायक ले आलंय। उमन उकर नाम उकर बाप कर नाम उपरे “जकरीयाह” रखेक चहत रहंय,
42001060	पहें उकर माय कहलक, “नहीं, इकर नाम ‘जोहन’ राखल जाइ।”
42001061	उमन कहलंय, “तोहरेकर गुतिया में ई नाम तो केकरो हों नाइखे।”
42001062	तले उमन उकर बाप से इशारा से पुछलंय कि, “उ उकर का नाम रखेक चाहेल?”
42001063	उ पटी मांइग के लिखलक, “इकर नाम ‘जोहन’ हेके।” सउब अचरज में पइड़ गेलंय।
42001064	ओहे घड़ी जकरीयाह कर मुंह आउर जीभ कर बन्‍धन खुइल गेलक आउर उ ईश्‍वर कर स्‍तुति करते हे बोलेक लागलक।
42001065	सउब पड़ोसीमन उपरे प्रभु कर डर छहिल गेलक आउर यहूदिया राइज कर पहाड़ बटे ई सउब बातमन चाइरो दाने फाइल गेलक।
42001066	सउब सुनेक वालामन आपन आपन मन में बिचार कइर के कहलंय, “पता नाइखे, ई छाउवा का बनी?” कालेकि सच्‍चे में छाउवा उपरे प्रभु कर हांथ रहे।
42001067	जोहन कर बाप जकरीयाह पबितर आतमा से भइर गेलक आउर उ ई कहते हे आगमबाणी करलक,
42001068	“धन्‍य होक प्रभु, इस्राएल कर ईश्‍वर! उ आपन परजा कर सुधि लेलक आउर उकर उद्धार करलक।
42001069	उ आपन सेवक दाऊद कर खन्दान में हमरे लगिन एगो सवंगिया मुक्‍तिदाता सिरजन करलक।
42001070	उ आपने पबितर आगमबक्तामन कर मुंह से पुरखा से ई कहते आलक कि,
42001071	उ दुशमन मन आउर सउब बाइरीमन कर हांथ से हमरे के छोड़ाइ
42001072	आउर आपन पबितर करार के इयाइद कइर के हमरे कर पुरखामन उपरे दया करी।
42001073	उ कसम खायके हमरे कर बाप अब्राहम से कइह रहे
42001074	कि उ हमरे कर दुशमन मन कर हांथ से हमरे के मुक्‍ति करी,
42001075	जेकर से हमरे नीडर होइके, पबितरता आउर धरमिकता से जीबन भइर उकर भिरे उकर सेवा करेक पारब।
42001076	आउर हे छाउवा, तोय अनाइत महान ईश्‍वर कर आगमबक्ता कहलाबे आउर तोय प्रभु कर डहर तेयार करेक ले उकर आगे-आगे जाबे।
42001077	तोय उकर परजा के उद्धार कर ज्ञान देबे जे उद्धार उमन कर पाप मन कर क्षमा से मिलेला।
42001078	ई हमरे कर ईश्‍वर कर बड़का दया से होवी। ओहे दया से हमरे के सरग से इन्‍जोत मिली,
42001079	जे अन्‍धार आउर मोरन कर छांईह में बइठेक वालामन के इन्‍जोत देवी, आउर हमरे कर गोड़ के शान्‍ति कर डहर में चलाई।”
42001080	छाउवा जोहन बढ़ते गेलक आउर आतमा में मजबुत होते गेलक। उ इस्राएल कर भिरे दिसतार होवेक दिन तलुक सुन-सान राइज में रहे।
42002001	उ दिनमन में रोमी राजा अगुस्‍तुस आपन समुचा राइज कर जनगणना कर हुकूम निकलालक।
42002002	ई पहिला जनगणना रहे आउर उ बेरा किवारिनीयुस सीरिया राइज कर हाकिम रहे।
42002003	सउब आबदिन नाम लिखावयक कर लगिन आपन आपन शहर जायक लागलंय।
42002004	यूसुफ दाऊद कर घरइया आउर खन्दान कर रहे, इकरले उ गलील राइज कर नासरत शहर से यहूदिया राइज में दाऊद कर शहर बैतुलहम गेलक,
42002005	कि आपन लोटा-पानी होवल आउराइत मरियम कर संग जे आशापति रहे नाम लिखाबंय।
42002006	जे बेरा उमन हुंवांय रहंय, तले मरियम कर जनमायक कर दिन पूरा होइ गेलक,
42002007	आउर उ आपन पहिला बेटा के जनम देलक आउर उके लुगा में लेपाइट के कठुत में सुताय देलक, कालेकि उकर ले सराय में ठांव नी रहे।
42002008	उ राइज में चरवाहा मन डांड़ में डेरा कइर रहंय आउर उमन राइत के आपन गोंठ के पहरा करत रहंय।
42002009	आउर प्रभु कर दूत उमन कर भिरे आय के खड़ाय गेलक। प्रभु कर इन्‍जोत उमन कर चाइरो बटे झलाईक उठलक आउर उमन अनाइत डरय गेलंय।
42002010	सरग दूत उमन से कहलक, “मइत डरावा! देखा, मोय तोहरे के बड़ा आनन्‍द कर सुसमाचार सुनाथो जे सउब आबदिनमन कर लगिन हेके।
42002011	आइज दाऊद कर शहर में तोहरे कर मुक्‍तिदाता जनम लेइहे। एहे प्रभु मसीह हेके।
42002012	ई तोहरे ले चिन्‍हा होवी तोहरे एगो बालक छाउवा के लुगा में लेपटल आउर कठुत में सुतल पाबा।”
42002013	आचाका उ सरगदूत कर संग सरगीय सेना कर अनाइत बड़का भीड़ दिसतार देलक, जेमन ई कहते हे ईश्‍वर कर स्‍तुति करत रहंय कि,
42002014	“सरग में ईश्‍वर कर जय होक, धरती उपरे उ आबदिनमन के शान्‍ति मिलोक, जेकर से उ खुशी आहे।”
42002015	जे बेरा सरगदूत उमन से बिदा होइ के सरग चइल गेलक, तले चरवाहा मन आपने में ई कहलंय, “चला, हमरे एखन बैतुलहम जाय के ई घटना के देखब, जेके प्रभु हमरे उपरे प्रगट कइरहे।”
42002016	उमन उतिये हे चइल देलंय आउर उमन मरियम, यूसुफ तले कठुत में सुतल छाउवा के पालंय।
42002017	उके देखेक कर पाछे उमन बतालंय कि ई छाउवा कर बारे में उमन से का का कहल गेलक।
42002018	सउब सुनेक वाला आबदिनमन चरवाहा मन कर बातमन उपरे चकरीत होइ गेलंय।
42002019	पहें मरियम ई सउब बातमन के आपन हिरदय में जमा करलक आउर उ इकर उपरे बिचार करते रहे।
42002020	जाइसेन चरवाहा मन से कहल रहे, ओसने हे उमन सउब के देखलंय आउर सुनलंय, इकरले उमन ईश्‍वर कर धन्‍यबाद आउर स्‍तुति करते हे घुइर गेलंय।
42002021	आठ दिन कर पाछे जे बेरा छाउवा कर खतना कर बेरा आलक, सेखान उकर नाम “यीशु” राखल गेलक, जे नाम के, उकर माय कर पेट में आवेक से आगेहे सरगदूत रइख रहे।
42002022	जे बेरा मूसा कर ब्‍यबस्‍था-नियम कर मोताबिक उमन कर शुद्धि करन कर दिन आलक, तले मरियम आउर यूसुफ छाउवा के यरुशलेम शहर लेइ गेलंय कि उके प्रभु के अरपन करबंय,
42002023	जाइसेन कि प्रभु कर ब्‍यबस्‍था-नियम में लिखल आहे, “सउब जेठ बेटा प्रभु कर लगिन पबितर मानल जावोक,”
42002024	आउर इकरले हों कि उमन प्रभु कर ब्‍यवस्‍था-नियम कर हुकूम कर मोताबिक “पड़की कर एक जोड़ा नितो पेरवा कर दुइगो छाउवा” के बलिदान में चढ़ाबंय।
42002025	उ बेरा यरुशलेम में शमोन नाम कर एगो धरमी आउर भक्त आबदिन रहे। उ “इस्राएल कर शान्‍ति देवेक वाला” के पठरत रहे। पबितर आतमा उकर उपरे रहे।
42002026	आउर पबितर आतमा से ई बात के उके बताल रहे कि, जब तलुक उ प्रभु से भेजाल मसीह कर दरशन नी कइर लेवी, तब तलुक उकर मोरन नी होवी।
42002027	उ आतमा कर आगुवाइ से मन्‍दिर में आलक। जे बेरा माय-बाप, छाउवा यीशु के ब्‍यवस्‍था-नियम कर बिधि पूरा करेक ले भीतरे लेइ लानलंय,
42002028	तले शमोन छाउवा के आपन कोरा में लेलक आउर ईश्‍वर के स्‍तुति करते हे कहलक,
42002029	“हे मालिक, एखन तोय तोर बचन कर मोताबिक तोर सेवक के शान्‍ति कर संग बिदा कर,
42002030	कालेकि मोर आंइख उ उद्धार के देखलक,
42002031	जेके तोय सउब आबदिनमन कर भिरे तेयार करले।
42002032	ई मुक्‍ति परजाइतमन के डहर देखायक वाला आउर आपन परजा इस्राएल के महिमा देवेक वाला जोति होवी।”
42002033	छाउवा कर बारे में ई बातमन सुइन के उकर माय-बाप चकरीत में पइड़ गेलंय।
42002034	शमोन उमनके आशिरबाद देलक आउर छाउवा कर माय मरियम से ई कहलक, “देख, ई छाउवा ईश्‍वर बट से चेताउनी देवेक वाला एगो चिन्‍हा होवेक ले ठहरल गेलक जेके आबदिनमन बिरोध करबंय। इकर चलते इस्राएल में अनाइते गिरेक आउर उठेक होवी।
42002035	ई नियर अनाइत आबदिन कर मन कर बिचार प्रगट होइ जाइ। आउर एगो तलवाइर तोरो हिरदय के ओर-पार बेईध देवी।”
42002036	हन्ना नाम कर एगो आगमबक्ताइन रहे जे आशेर गोतर कर फनूएल कर बेटी रहे। उ अनाइत बुढ़ीयाय रहे। उ बिहा कइर के सात बछर आपन मरद संगे रहे,
42002037	उकर पाछे उ रांड़ी होइ गेलक आउर एखन उ चौरासी बछर कर रहे। उ मन्‍दिर से बाहरे नी जात रहे आउर उपास तले प्रार्थना करते हे दिन राइत ईश्‍वर कर सेवा में लागल रहत रहे।
42002038	उ हों ओहे बेरा उमन ठिन आयके ईश्‍वर के धन्‍यबाद देवेक लागलक, आउर जे आबदिनमन यरुशलेम कर मुक्‍ति कर आशरा में रहंय, उ सउब के उ छाउवा कर बारे में बताय लागलक।
42002039	प्रभु कर ब्‍यवस्‍था-नियम कर मोताबिक सउब काम के पूरा कइर लेवेक कर पाछे उमन गलील राइज में आपने हे शहर नासरत में घुइर गेलंय।
42002040	छाउवा यीशु बढ़ते हे गेलक। उ सवंगिया आउर बुद्धि से भरपूर होते गेलक, आउर उकर उपरे ईश्‍वर कर अनुग्रह बनल रहे।
42002041	यीशु कर माय-बाप सउब बछर फसह परब मनायक ले यरुशलेम शहर जात रहंय।
42002042	जे बेरा यीशु बारह बछर कर रहे, तले उमन रिवाज कर मोताबिक परब मनायक ले यरुशलेम गेलंय।
42002043	परब गुदराल पाछे उमन घर घुरेक लागलंय, पहें यीशु यरुशलेम में हे राइह गेलक। उकर माय-बाप इके नी जानत रहंय।
42002044	उमन ई समझोत रहंय कि उ भीड़ कर संगे आहे। इकर ले उमन एक दिन कर डहर हिंठेक कर पाछे उके आपन कुटुमाइत मन आउर चिन्‍हा-जानामन कर माझे खोजेक लागलंय।
42002045	जे बेरा उमन नी पालंय, तले उमन उके खोजते खोजते यरुशलेम आउरे घुइर आलंय।
42002046	तीन दिन कर पाछे उमन यीशु के मन्‍दिर में धरम-गुरुमन कर माझे बाइठ के उमन कर बातमन के सुनेक आउर उमन से सवाल करेक पालंय।
42002047	सउब हे सुनेक वाला उकर बुद्धि आउर उकर जबाब से चकरीत रहंय।
42002048	उकर माय-बाप उके देइख के अचरज में पइड़ गेलंय। उकर माय उकर से कहलक, “हे बेटा! तोय हमरे संगे एसेन काले करले? देखनी, तोर बाप आउर मोय चिन्‍ता में रही, आउर तोके खोजोत रही।”
42002049	उगो आपन माय-बाप से कहलक, “तोहरे मोके काले खोजत रहा? का तोहरेमन ई नी जानत रहा, कि मोय जरुर हे आपन बाप कर घर में होबु?”
42002050	पहें यीशु कर ई बात उमन कर समझेक में नी आलक।
42002051	यीशु उमन कर संग हिंठते यरुशलेम से नासरत शहर गेलक आउर माय-बाप कर अधीन रहलक। उकर माय ई सउब बातमन के आपने हिरदय में जोगाय के राखलक।
42002052	आउर यीशु बुद्धि आउर डिल डोल में बढ़ते गेलक आउर ईश्‍वर तले आबदिनमन उकर से खुशी रहंय।
42003001	शासक तिबिरियास कर शासन परिया कर पनद्रह बछर रहे। पुन्‍तियुस पिलातुस यहूदिया राइज कर राजा रहे। हेरोदेस गलील राइज कर शासक उकर भाई फिलिपुस इतूरइया आउर त्रखोनीतिस राइज कर शासक तले लुसानीयास अबिलेने राइज कर शासक रहे।
42003002	हन्ना आउर कैफा महा-पुरोहित रहंय, तो ओहे दिनमन में ईश्‍वर कर बचन सुन-सान राइज में जकरीयाह कर बेटा जोहन ठिन पोंहचलक।
42003003	उ जरदन नदी कर ओरे-पारे कर, समुचा राइज बटे घुइम घुइम के पाप क्षमा कर लगिन पछतावा कर बपतिस्‍मा कर उपदेश देवेक लागलक।
42003004	जाइसेन कि आगमबक्ता यशायाह कर किताब में लिखल आहे, “सुन-सान ठांव में हकांयक वाला कर शबद सुनाथे, ‘प्रभु कर डहर तेयार करा, उकर डहर सीधा कइर देवा।
42003005	सउब घटी के भइर देवल जाइ, सउब पहाड़ आउर टोंगरी नीचा करल जाइ, टेड़हा डहर सीधा, आउर ऊबड़-खबड़ डहर के समान करल जाइ।
42003006	आउर गोटा मनवां जाइत ईश्‍वर कर उद्धार के देखबंय।’”
42003007	जे आबदिनमन जोहन से बपतिस्‍मा लेवेक उकर ठिन आवात रहंय, उ उमन से कहलक, “हे सांप कर छाउवामन! केहर तोहरेमन के ईश्‍वर कर आवेक वाला खींस से भागेक ले चेतावनी देलक?
42003008	पछतावा कर फल देखावा आउर आपन मन में ई न कहा कि हमरे अब्राहम कर छाउवा हेकी। मोय तोहरे से कहाथों, ईश्‍वर ई ढोंग्‍गा से अब्राहम कर लगिन छाउवा सिरजायक सकेल।
42003009	गाछ कर फेंड़ में तबल हों लइग चुइखहे। ई-लगिन जे गाछ बेस नी फारेल, उके काइट के आइग में फेइक देवल जाइ!”
42003010	तले आबदिनमन जोहन से पुछलंय, “तो हमरे के का करेक चाही?”
42003011	उगो जबाब देलक, “जेकर ठिन दुइगो कुड़ता आहे, उ एगो कुड़ता के उके देइ देवोक जेकर ठिन नाइखे, आउर जेकर ठिन खायक आहे, उ हों एसेन हे करोक।”
42003012	खजना लेवेक वालामन हों बपतिस्‍मा लेवेक ले आलंय। उमन जोहन से पुछलंय, “हे गुरु! हमरे के का करेक चाही?”
42003013	जोहन उमन से कहलक, “जेताइक खजना ठहरल आहे, उकर से बागरा मइत लेवा।”
42003014	सिपाहीमन हों उकर से पुछलंय, “आउर हमरे के का करेक चाही?” उ उमन से कहलक, “केखो डरुवाय धमकाय के, चाहे उकर उपरे झूठा दोष लगय के, उकर से पाइसा-कउड़ी मइत लेवा आउर आपने दरमाह में खुशी रहा।”
42003015	आबदिनमन कर आशरा बढ़ते जात रहे आउर सउब आबदिनमन जोहन कर बारे मन हे मन सोंचोत रहंय कि कहों ई तो मसीह न लगे।
42003016	इकरले जोहन उ सउबमन से कहलक, “मोय तो तोहरेमन के पानी से बपतिस्‍मा देवाथों, पहें एगो आवेक वाला आहे, जे मोर से अनाइत सवंगिया आहे। मोय उकर जूता कर डोइर खोलेक कर जोग्‍य नाइखों। उ तोहरे के पबितर आतमा आउर आइग से बपतिस्‍मा देवी।
42003017	उ हांथ में सूप लेइ हे, जेकर से उ आपन खरियान के बेस से साफा करी आउर आपन गोहोम आपन गोला में जमा करी। पहें भूसा के कहियो नी नीझेक वाला आइग में पोड़ाय देवी।”
42003018	ई तइर अनाइत बातमन कर उपदेश देइके आबदिनमन के सुसमाचार सुनात रहे।
42003019	पहें जे बेरा जोहन राजा हेरोदेस के, उकर भाई फिलिपुस कर आउराइत हेरोदियास कर बारे में, आउर उ सउब कु-करम कर बारे जे उ कइर रहे दोष लगालक।
42003020	उबेरा हेरोदेस गो आपन कु-करम में ई कु-करम के हों जोईड़ देलक कि उ जोहन के जेहेल में भितराय देलक।
42003021	जे बेरा सउब आबदिनमन बपतिस्‍मा लेलंय आउर यीशु हों बपतिस्‍मा लेवेक कर पाछे प्रार्थना करत रहे, उ बेरा आकाश खुइल गेलक,
42003022	आउर पबितर आतमा कबूतर कर रुप में उकर उपरे उतरलक, आउर सरग से ई बाणी सुनाय देलक कि, “तोय मोर दुलार बेटा हेकिस। मोय तोर से अनाइत खुशी आहों।”
42003023	जे बेरा यीशु आपन सेवा काम शुरु करलक, उ बेरा उ तीस बछर कर लेखे रहे। आबदिनमन उके यूसुफ कर बेटा सोंचोत रहंय। यूसुफ एली कर बेटा रहे,
42003024	एली मत्तात कर बेटा रहे, मत्तात लेबी कर बेटा रहे, लेबी मलकी कर बेटा रहे, मलकी यन्नई कर बेटा रहे, यन्नई यूसुफ कर बेटा रहे,
42003025	यूसुफ मतिया कर बेटा रहे, मतिया आमोस कर बेटा रहे, आमोस नहूम कर बेटा रहे, नहूम असल्‍याह कर बेटा रहे, असल्‍याह नग्‍गई कर बेटा रहे,
42003026	नग्‍गई महत्त कर बेटा रहे, महत्त मतिया कर बेटा रहे, मतिया शिमी कर बेटा रहे, शिमी योसेख कर बेटा रहे, योसेख योदाह कर बेटा रहे,
42003027	योदाह योहानान कर बेटा रहे, योहानान रेसा कर बेटा रहे, रेसा जरुबाबेल कर बेटा रहे, जरुबाबेल शालतिएल कर बेटा रहे, शालतिएल नेरि कर बेटा रहे,
42003028	नेरि मलकी कर बेटा रहे, मलकी अद्दी कर बेटा रहे, अद्दी कोसाम कर बेटा रहे, कोसाम एल्मदम कर बेटा रहे, एल्मदम एर कर बेटा रहे,
42003029	एर यहोशु कर बेटा रहे, यहोशु इलाजार कर बेटा रहे, इलाजार योरीम कर बेटा रहे, योरीम मत्तात कर बेटा रहे, मत्तात लेबी कर बेटा रहे,
42003030	लेबी शिमोन कर बेटा रहे, शिमोन यहूदा कर बेटा रहे, यहूदा यूसुफ कर बेटा रहे, यूसुफ योनाम कर बेटा रहे, योनाम इलियाकीम कर बेटा रहे,
42003031	एलयाकीम मेलेआह कर बेटा रहे, मेलेआह मिन्नाह कर बेटा रहे, मिन्नाह मताता कर बेटा रहे, मताता नातान कर बेटा रहे, नातान दाऊद कर बेटा रहे,
42003032	दाऊद यिशै कर बेटा रहे, यिशै ओबेद कर बेटा रहे, ओबेद बोअज कर बेटा रहे, बोअज शेलह कर बेटा रहे, शेलह नहशोन कर बेटा रहे,
42003033	नहशोन अम्‍मीनादाब कर बेटा रहे, अम्‍मीनादाब अरनी कर बेटा रहे, अरनी हिस्रोन कर बेटा रहे, हेस्रोन फारेस कर बेटा रहे, फारेस यहूदा कर बेटा रहे,
42003034	यहूदा याकूब कर बेटा रहे, याकूब इसहाक कर बेटा रहे, इसहाक अब्राहम कर बेटा रहे, अब्राहम तेराह कर बेटा रहे, तेराह नहोर कर बेटा रहे,
42003035	नहोर सरुग कर बेटा रहे, सरुग रेऊर कर बेटा रहे, रेऊर फिलिग कर बेटा रहे, फिलिग एबर कर बेटा रहे, एबर शेलह कर बेटा रहे,
42003036	शेलह केनान कर बेटा रहे, केनान अरपक्षद कर बेटा रहे, अरपक्षद शेम कर बेटा रहे, शेम नूंह कर बेटा रहे, नूंह लिमीक कर बेटा रहे,
42003037	लिमीक मथूशेलह कर बेटा रहे, मथूशेलह हनोक कर बेटा रहे, हनोक यारेद कर बेटा रहे, यारेद महलालेल कर बेटा रहे, महलालेल केनान कर बेटा रहे,
42003038	केनान एनोश कर बेटा रहे, एनोश शेत कर बेटा रहे, शेत आदम कर बेटा रहे, आउर आदम ईश्‍वर कर बेटा रहे।
42004001	यीशु पबितर आतमा से भाइरके जरदन नदी से घुरलक। पवितर आतमा उके सुन-सान ठांव में लेइ गेलक जहां चालीस दिन तलुक
42004002	शयतान उकर परिकक्षा लेते रहे। यीशु उ दिनमन में कोनो हों नी खालक। जे बेरा चालीस दिन पूरा होलक तो उके अनाइत भूख लागलक।
42004003	शयतान उकर से कहलक, “अगर तोय ईश्‍वर कर बेटा हेकिस, तो ई ढोंग्‍गा से कइह दे कि ई रोटी बाइन जावोक।”
42004004	पहें यीशु जबाब देलक, “पबितर-ग्रन्‍थ में लिखल आहे कि, ‘आबदिनमन रोटी से एकला नी जीयेन।’”
42004005	तले इबलिश उके ऊंचा ठांव में लेइ गेलक, आउर क्षण भइर में समुचा संसार कर सउब राइज के देखालक।
42004006	शयतान उकर से कहलक, “मोय तोके ई सउब राइज कर अधिकार आउर धन-सम्‍पत्ति देइ देबू। ई सउब मोके देवल जायहे, आउर मोय जेके चाहोन, उके देवेक सकोन।
42004007	अगर तोय मोके गोड़ लगबे, तो ई सउब तोके मिल जाइ।”
42004008	पहें यीशु उके जबाब देलक, “पबितर-ग्रन्‍थ में ई लिखल आहे कि, ‘तोय आपने प्रभु ईश्‍वर कर गोड़ लग आउर उकरे हे सेवा कर।’”
42004009	तले इबलिश यीशु के यरुशलेम शहर में लेइ गेलक आउर मन्‍दिर कर टुप्‍पा उपरे उके खड़ा कइर के कहलक, “अगर तोय ईश्‍वर कर बेटा हेकिस, तो तोय आपने के हिंया से नीचे गिराय दे,
42004010	कालेकि पबितर-ग्रन्‍थ में लिखल आहे कि, ‘ईश्‍वर आपन दूतमन के तोर बारे में हुकूम देवी कि उ तोके रकक्षा करी,
42004011	उमन तोके हाथों-हांथ हाथलंय लेबंय कि कहों गोड़ के ढोंग्‍गा से ठेस न लगोक।’”
42004012	यीशु उके जबाब देलक, “ई हों कहल जायहे, ‘तोय आपन प्रभु ईश्‍वर कर परिकक्षा मइत ले।’”
42004013	एहे नियर सउब किसिम कर परिकक्षा लेवेक कर पाछे, इबलिश यीशु ठिन से चइल गेलक कि मोका पाय के आउरे घुइर आवोक।
42004014	पवितर आतमा कर सामर्थ से भइर के यीशु गलील राइज में घुरलक आउर उकर चरचा ओरे-पारे कर राइज में फाइल गेलक।
42004015	उ उमन कर आराधना-घर मन में शिकक्षा देवेक लागलक आउर सउब आबदिनमन उकर बड़ाइ करत रहंय।
42004016	जे बेरा यीशु नासरत शहर में घुइर आलक, जेठिन उके पोईस बाड़ुवाय रहंय, तो उ सथायक दिन आपन दशतुर कर मोताबिक आराधना-घर में गेलक। उ पबितर-ग्रन्‍थ से पाठ पढ़ेक ले उठलक,
42004017	तो उके आगमबक्ता यशायाह कर किताब देवल गेलक। किताब खोइल के यीशु उ जगह के निकलालक, जेठिन ई लिखल रहे कि,
42004018	“प्रभु कर आतमा मोर उपरे आहे, इकरले कि उ गरीब के सुसमाचार सुनायक कर लगिन मोर अभिषेक करल आहे। उ मोके इकर ले भेइज हे कि, काइदी मन के कहबु, ‘आजाद हो!’ आउर अन्‍धरा के कहबु, ‘देख!’ आउर सतालमन के आजाद करबु।
42004019	आउर ई बात कर प्रचार करबु कि, प्रभु कर उ परिया आय गेलक जेकर में उ आपन दया के प्रगट करी।”
42004020	तले यीशु किताब ढाइप के आराधना-घर कर सेवक कर हांथ में देइ देलक आउर बाइठ गेलक। आराधना-घर कर सउब आबदिनमन कर आंइख उकर उपरे लागल रहे।
42004021	तले उ उमन से कहेक लागलक, “पबितर-ग्रन्‍थ कर ई बात आइज हे तोहरे कर माझे पूरा होलक।”
42004022	सउब आबदिनमन उकर बड़ाइ करलंय। उकर मुंह से निकलल अनुग्रह कर बात सुइन के चकरीत में पइड़ गेलंय, आउर पुछेक लागलंय, “का ई यूसुफ कर बेटा न लगे?”
42004023	यीशु उमन से कहलक, “तोहरे मोके ई कहवात जरुरे कहबा, ‘हे बैद्य, आपने हे के बेस कर!’ तोहरे मोर से ई हों कहबा, ‘कफरनहुम शहर में जे कोनवे काम तोय कइरहीस, हमरे उकर बारे सुइनही, एखन उ काम हिंया आपन शहर में हों कर।’”
42004024	आउर यीशु कहलक, “मोय तोहरे से सच्‍चे कहाथों, आगमबक्ता कर मन-मरजाइत आपने हे शहर में नी होवेल।
42004025	“सच्‍चे कर बात तो ई हेके कि आगमबक्ता इलियाह कर बेरा में साढ़े तीन बछर तलुक पानी नी बरसलक आउर समुचा राइज में भारी आकाल होइ रहे, तो ओहे बेरा इस्राएल राइज में अनाइते रड़ियाहीमन रहंय।
42004026	पहें इलियाह उकर में से केकरो ठिन नी भेजाल गेलक, उ इस्राएल से बाहरे साईदा राइज कर सरफत शहर में रहेक वाला एगो रांड़ी ठिन भेजाल गेलक।
42004027	आउर आगमबक्ता इलिशा कर दिनमन में इस्राएल कर राइज में अनाइत कोड़ बेमारीमन रहंय। तभियो हों उकर में से केखो हों कोड़ बेमार से बेस नी करल गेलक, एकला सीरिया राइज कर बसिन्‍दा नामान के बेस करल गेलक।”
42004028	ई सुइन के आराधना-घर कर सउब आबदिनमन अनाइत गोसा होइ गेलंय।
42004029	उमन उइठ खड़ा होलंय आउर यीशु के शहर से बाहरे निकलालंय आउर जे पहाड़ उपरे उमन कर शहर बसल रहे, उमन यीशु के उकर दरंगा में लेइ गेलक, कि उके नीचे ढेकाइल देबंय,
42004030	पहें यीशु उमन कर माझे से निकाइल के चइल गेलक।
42004031	यीशु गलील राइज कर कफरनहुम शहर में आलक आउर सथायक कर दिन आबदिनमन के शिकक्षा देवेक लागलक।
42004032	आबदिनमन उकर शिकक्षा सुइन के चकरीत होइ गेलंय, कालेकि उ अधिकार कर संग बोलत रहे।
42004033	आराधना-घर में गोटेक आबदिन रहे, जे अशुद्ध आतमा कर अधीन में रहे। उ जोड़ से चिचयाय उठलक,
42004034	“हे यीशु, नासरत कर रहेक वाला! हमरे के तोर से का काम? का तोय हमरे के नास करेक ले आयहीस? मोय जानोन कि तोय के हेकिस, तोय ईश्‍वर कर भेजाल पबितर जन हेकिस!”
42004035	यीशु ई कहते हे उके धमकालक, “चुपे रह, आउर ई आबदिन से बाहरे निकाइल जा!” दुष्ट आतमा सउब कर भिरे उ आबदिन के भुंइया में पटाईकके आउर उकर कोनो हानी नी कइर के उकर से निकाइल गेलक।
42004036	इकर में सउब भकुवाय गेलंय आउर आपने में कहा-कही होलंय कि, “ई का बात हेके! उ अधिकार तले सामर्थ कर संग अशुद्ध आतमामन के हुकूम देवेल, आउर उमन निकाइल जायन!”
42004037	इकर पाछे यीशु कर चरचा ओरे-पारे कर सउब ठांवमन में होवेक लागलक।
42004038	यीशु आराधना-घर में से निकाइल के शिमोन कर घर में गेलक। शिमोन कर साइस के अनाइत बोखार होइ रहे आउर आबदिनमन उकर लगिन यीशु से बिनती करलंय।
42004039	यीशु उकर भिरे खड़ा होइ के बोखार के धमकालक आउर बोखार उताइर गेलक, आउर उ उतिये उइठ के उमन कर सेवा-सुसार करेक लागलक।
42004040	बेइर डुबेक बेरा सउब आबदिनमन किसिम-किसिम कर बेमार में पड़ल रोगीमन के यीशु ठिन लानलंय। यीशु एक-एक झन उपरे हांथ रइख के उमनके बेस कइर देलक।
42004041	दुष्ट आतमामन अनाइते झन से ई चिचयाते हे निकललक कि, “तोय ईश्‍वर कर बेटा हेकिस!” पहें यीशु उमनके धमकालक आउर उमनके बोलेक से रोकलक, कालेकि उमन जानत रहंय कि उ मसीह हेके।
42004042	यीशु फाजिर घड़ी निकाइल के कोनो गोटेक सुन-सान ठांव में चइल गेलक। आबदिनमन उके खोजते-खोजते उकर ठिन आलंय आउर उकर से आरजी करलंय कि उ उमनके छोइड़ के न जावोक।
42004043	पहें यीशु जबाब देलक, “मोके दोसर शहरमन में हों ईश्‍वर कर राइज कर सुसमाचार सुनायक आहे, कालेकि मोय इकरे ले भेजाल जायहों।”
42004044	आउर उ यहूदिया राइज कर आराधना-घर मन में सुसमाचार सुनायक लागलक।
42005001	एक दिन यीशु गन्‍नेसरत कर झील कर किनारे खड़ा रहे। आबदिनमन ईश्‍वर कर बचन सुनेक ले ढेकला-ढेकली होवत रहंय।
42005002	उ बेरा उगो झील कर किनार लागल दुइ गो डोंगा के देखलक। मछुवामन डोंगामन से उताइर के जाल धोवात रहंय।
42005003	यीशु उकर में से गोटेक डोंगा में, जे शिमोन कर रहे, चढ़लक आउर उकर से कहलक, “डोंगा के किनार से तनिक दुरियाह लेइ चल।” इकर पाछे उ बाइठ गेलक आउर डोंगा से आबदिनमन के उपदेश देवेक लागलक।
42005004	उपदेश सिरायक कर पाछे उगो शिमोन से कहलक, “डोंगा के गहिड़ा पानी में लेइ चल आउर मछरी धारेक कर लगिन आपन जाल फेक।”
42005005	शिमोन जबाब देलक, “मालिक! राइत भइर मेहनाइत कइर के हों हमरे तनिको धइर नी सकली, पहें तोर कहेक कर चलते मोय जाल फेकबु।”
42005006	एसेन करेक से एतना बागरा मछरी जाल में फाइस गेलक, कि उमन कर जाल फाटेक लागलक।
42005007	उमन आपन संगमन के इशारा करलंय जे दोसरा डोंगा में रहंय, कि उमन आयके उमन कर सहेता करोक। उमन आलंय आउर उमन दुनो डोंगा मछरी से एतना भइर देलंय कि डोंगा डुबेक लागलक।
42005008	ई देइख के शिमोन पतरस यीशु कर गोड़ में गिर के कहलक, “हे प्रभु! मोर भिरे से चइल जा। मोय तो पापी आबदिन हेकों।”
42005009	कालेकि जाल में एतना मछरी बझेक से उ आउर उकर संगमन भकुवाय जाय रहंय।
42005010	एहे दशा याकूब आउर जोहन कर हों होलक। ईमन जब्‍दी कर बेटा आउर शिमोन कर साझा रहंय। यीशु शिमोन से कहलक, “मइत डराव! एखन से तोय आबदिनमन के धरबे।”
42005011	तो उमन आपन डोंगा के किनारे लगय देलंय, तले सउब के छोइड़ के यीशु कर पिछे होइ लेलंय।
42005012	जे बेरा यीशु कोनो शहर में रहे, तले उकर ठिन एगो आबदिन आलक, उकर देंह कोड़ बेमार से भरल रहे। उ यीशु के देइख के हुमकुरिया गिरलक आउर उकर से बिनती करलक, “हे प्रभु, अगर तोय चहबे तो मोके शुद्ध करेक पारीस।”
42005013	यीशु हांथ लम्‍बय के उके छुलक आउर कहलक, “मोय एहे चाहोन। तोय शुद्ध होइ जा।” ओहे घड़ी उकर कोड़ बेमार दूर होइ गेलक।
42005014	यीशु उके चेतालक कि, “केकरो से न कहबे, पहें जा आउर आपने हे के पुरोहित के देखाव आउर आपन शुद्ध होवेक लगिन मूसा कर हुकूम मोताबिक भेंट चढ़ाव, जेकर से सउब आबदिन के मालुम होइ जाइ कि तोय बेस होइ गेले।”
42005015	पहें यीशु कर चरचा एकदम फायलाते गेलक। भीड़ कर भीड़ उकर उपदेश सुनेक आउर आपन बेमार से बेस होवेक लगिन उकर ठिन आवेक लागलंय।
42005016	पहें यीशु फरके जाय के सुन-सान ठांव में प्रार्थना करत रहे।
42005017	एक दिन यीशु शिकक्षा देवत रहे। फरिसी पन्‍थ कर सदस्य आउर धरम-शिकक्षक ओहे ठिन हे बइठल रहंय। उमन गलील तले यहूदा राइजमन कर सोभे गांव से आउर यरुशलेम से आय रहंय। बेमारीमन के बेस करेक ले प्रभु कर सामर्थ यीशु कर संग रहे।
42005018	ओहे बेरा तनिक आबदिनमन खटिया उपरे एगो एकअंगीया बेमारी के लानलंय। उमन उके भीतरे लेइके यीशु कर भिरे रखेक चाहोत रहंय।
42005019	पहें भीड़ कर चलते उके भीतरे लेइ जायक कोनो डहर नी दिसलक, तो उमन छाईन उपरे चाइढ़ गेलंय आउर उमन खपरी किनार कइर के खटिया कर संग एकअंगीया बेमारी के आबदिनमन कर माझे में यीशु कर भिरे उतराय देलंय।
42005020	उमन कर बिश्‍वास देइख के यीशु उकर से कहलक, “हे संगी! तोर पाप क्षमा होइ गेलक।”
42005021	इकर में फरिसी आउर धरम-शिकक्षकमन आपने में सवाल पुछेक लागलंय, “ईश्‍वर निन्‍दा करेक वाला ई के हेके? ईश्‍वर कर बेगर आउर के पाप क्षमा करेक सकेल?”
42005022	उमन कर मन कर बात जाइन के यीशु उमनके जबाब देलक, “तोहरेमन आपन मन में का सोचोथा?
42005023	बागरा सहज का आहे, ई कहेक कि, ‘तोर पाप क्षमा होइ गेलक,’ नितो ई कहेक कि, ‘उठ आउर चल-फिर’?
42005024	पहें इकर ले कि तोहरेमन के मालुम होइ जाइ कि मनवां-बेटा के धरती उपरे पाप क्षमा करेक कर हों अधिकार आहे,” उ, उ एकअंगीया बेमार से कहलक, “मोय तोर से कहाथों, उठ आउर आपन खटिया उठाय के घर चइल जा।”
42005025	ओहे घड़ी उ सउब कर भिरे उइठ खड़ा होलक आउर जे खटिया उपरे उ सुइत रहे, उके उठाय के ईश्‍वर कर स्‍तुति करते हे आपन घर चइल गेलक।
42005026	उमन सउब चकरीत में डुइब गेलंय आउर ईश्‍वर कर स्‍तुति करेक लागलंय। उमन उपरे डर होइ गेलक, आउर उमन कहलंय, “आइज हमरेमन अचरज काम देखली।”
42005027	इकर पाछे यीशु बाहरे निकललक। उगो लेबी नाम कर एगो खजना अधिकारी के खजना घर में बइठल देखलक। उगो उकर से कहलक, “मोर पिछे होइले।”
42005028	उ उइठ खड़ा होलक आउर आपन सउब के छोइड़ के यीशु कर पिछे होइ गेलक।
42005029	तले लेबी आपने घर में यीशु के नेवताय के बड़का भोज देलक। आउर खजना कर मुखियामन कर बड़का भीड़ तले दोसर गुतियामन हों, गिनती में बागरा यीशु आउर लेबी कर संग खायक ले बाइठलंय।
42005030	इकर में फरिसी आउर उकरे हे पन्‍थ कर धरम-शिकक्षकमन खोन्‍दड़त रहंय आउर यीशु कर चेलामन से ई कहेक लागलंय, “तोहरेमन खजना अधिकारीमन आउर पापीमन कर संग काले खाथा-पियाथा?”
42005031	यीशु उमनके जबाब देलक, “बेस आबदिनमन ले नहीं, कालेकि रोगीमन ले बैद्य कर दरकार होवेला।
42005032	मोय धरमीमन के नहीं, पहें पापीमन के मन घुरायक ले बोलायक आयहों।”
42005033	उमन यीशु से कहलंय, “जोहन कर चेलामन बेर बेर उपास करेन आउर प्रार्थना में लागल रहेन, आउर फरिसी कर चेलामन हों एसने हे करेन, पहें तोर चेलामन खाते पीते रहेन।”
42005034	यीशु उमन से कहलक, “जब तलुक दुलहा उमन कर संगे आहे, का तोहरे बरतियामन से उपास करुवायक सकल?
42005035	पहें उ दिन आवी, जे बेरा दुलहा उमन से फरके करल जाइ, उ दिनमन में उमन उपास करबंय।”
42005036	यीशु उमनके ई कहनी हों सुनालक, “कोइ हर नवां लुगा चीर के पुरना लुगा में नी टसेन। नहीं तो उ नवां लुगा फाटबे करी आउर नवां लुगा कर टसना कर संग मेल हों नी खाइ।
42005037	ओहे नियर केहो हर पुरना गगरा में नवां अंगूर कर रस नी भरेना, नी तो नवां अंगूर कर रस पुरना गगरा के फुटाय देवी, आउर अंगूर कर रस बोहाय जाइ आउर गगरा हों नास होइ जाइ।
42005038	पहें नवां अंगूर कर रस के नवां गगरा में हे भरेक चाही।
42005039	केहो पुरना अंगूर कर रस पी के, नवां के नी चाहेल, कालेकि उ कहेला कि, पुरनाय हे बेस आहे।”
42006001	यीशु कोनो सथायक कर दिन गोहोम कर खेत मन से होइ के जात रहे। उकर चेलामन बाईल के सुराइक के आउर उके हांथ में मिस-मिस के खाते जात रहंय।
42006002	तले तनिक फरिसीमन कहेक लागलंय, “जे काम सथायक दिन में मना आहे, तोहरे काले ओहे कराथा?”
42006003	यीशु उमनके जबाब देलक, “का तोहरेमन ई नी पइढ़हा कि जे बेरा दाऊद आउर उकर संगमन के भूख लागलक, तले दाऊद का करलक?
42006004	उ ईश्‍वर कर घर में जाय के ईश्‍वर के चढ़ाल रोटीमन के लेलक, आउर जे रोटी पुरोहित मन के छोइड़ के आउर केखो खायक कर उचित नाइखे, उके आपने हे खालक तले आपने संगमन के हों खियालक।”
42006005	तले यीशु उमन से कहलक, “मनवां-बेटा सथायक दिन कर हों मालिक हेके।”
42006006	कोनो दोसरा सथायक कर दिन यीशु आराधना-घर में आयके शिकक्षा देवत रहे। हुंवा एगो आबदिन रहे, जेकर दहिना हांथ सुइख रहे।
42006007	धरम-शिकक्षक आउर फरिसी ई बात कर ताक में रहंय कि अगर यीशु सथायक दिन केखो बेस करी, तो उमन उकर उपरे दोष लगायक पारबंय।
42006008	पहें यीशु उमन कर बिचार जानत रहे, ई-लगिन उगो सुखल हांथ वाला आबदिन से कहलक, “उठ आउर माझे में खड़ा होइ जा।” उ उठलक आउर माझे में खड़ा होइ गेलक।
42006009	यीशु उमन से कहलक, “मोय तोहरेमन से ई पुछाथों, सथायक दिन में बेस करेक उचित हेके कि खराब करेक? प्राण बचायक कि नास करेक?”
42006010	तले उ चाइरो बटे उ सउब कर उपरे नजाइर घुराय के उ आबदिन से कहलक, “तोर हांथ के लम्‍बाव।” उ ओसने हे करलक आउर उकर हांथ बेस होइ गेलक।
42006011	उमन नाराज होइ गेलंय आउर आपस में सलहा करेक लागलंय कि हमरे यीशु के का करब?
42006012	उ दिनमन में यीशु प्रार्थना करेक ले एगो पहाड़ उपरे चढ़लक आउर उ राइत भइर ईश्‍वर से प्रार्थना करेक में जुरुम जुट रहे।
42006013	दिन होवेक कर पाछे उगो आपन चेलामन के आपन भिरे बोलालक आउर उमन में से बारह के चुइन के उमनके “प्रेरित” नाम देलक।
42006014	उमन ई हेकंय: शिमोन जेके उगो पतरस नाम देलक, उकर भाई अन्‍द्रियास, याकूब, जोहन, फिलिपुस, बरतुलमइ,
42006015	मत्ती, थोमा, हलफाइ कर बेटा याकूब, शिमोन जे जेलोतेस कहलायल,
42006016	याकूब कर बेटा यहूदा आउर यहूदा इस्‍कुरिती जे यीशु के धरुवायक वाला बनलक।
42006017	यीशु उ बारह प्रेरित मन कर संग पहाड़ से उताइर के एगो डांड़ में खड़ा होइ गेलक। हुंवा उकर अनाइते चेलामन रहंय आउर अनाइत बागरा आबदिन कर भीड़ हों रहे। उमन समुचा यहूदिया राइज, यरुशलेम शहर आउर सूर तले सायदा कर समुन्‍दर किनार से आय रहंय।
42006018	उमन यीशु कर उपदेश सुनेक आउर आपन बेमारमन से बेस होवेक ले आय रहंय। यीशु अशुद्ध आतमामन से जकड़ल आबदिनमन के बेस करलक।
42006019	सउब आबदिन यीशु के छुवेक ले कोशिस करत रहंय, कालेकि उकर से सामर्थ निकाइल के सउब के बेस करत रहे।
42006020	यीशु आपन चेलामन बटे देखलक आउर ई कहलक, “धन्‍य हेका तोहरेमन, जे गरीब हेका, कालेकि ईश्‍वर कर राइज तोहरे कर हेके।
42006021	धन्‍य हेका तोहरे, जे एखन भूखल आहा, कालेकि तोहरे के अघुवाल जाइ, धन्‍य हेका तोहरे, जे एखन कान्‍दल, कालेकि तोहरे हांसबा।
42006022	“धन्‍य हेका तोहरे, जे बेरा मनवां-बेटा कर चलते आबदिनमन तोहरे से बइर करबंय, तोहरे के समाज से निकलय देबंय आउर निन्‍दा करबंय, आउर तोहरे कर नाम से घिनाबंय।
42006023	उ दिन आनन्‍द मनाबा आउर रिझबा, कालेकि सरग में तोहरे ले बड़का इनाम आहे। उमन कर पुरखामन हों आगमबक्तामन कर संग एसने हे करत रहंय।”
42006024	“पहें हाय रे तोहरेमन के, जे धनी आहा, कालेकि तोहरेमन आपन सुख-चाइन पाय चुकला।
42006025	हाय रे तोहरेमन के, जे एखन आघयहा, कालेकि तोहरेमन भूखे रहबा। हाय रे तोहरेमन के, जे एखन हंसोथा, कालेकि तोहरेमन शोक मनाबा आउर कान्‍दबा।
42006026	“हाय रे तोहरेमन के जे बेरा सउब हर तोहरेकर बड़ाइ करबंय, कालेकि उमन कर पुरखामन झूठा आगमबक्तामन कर संग एसने हे करत रहंय।
42006027	“मोय तोहरेमन से, जे मोर बात सुनाथा, ई कहाथों: आपन बइरी से प्रेम करा। जे तोहरे से बइर करेल, उमन लगिन भलाई करा।
42006028	जे तोहरे के सरपाई, उके आशिरबाद देवा। जे तोहरे कर संग खराब करेल, उकर ले प्रार्थना करा।
42006029	जे तोहरे कर एक गाल के थुपियाल, उकर ले दोसरा गाल हों देइ देवा। जे तोहरे कर ओढ़नी के लुटेल, उके आपन कुड़ता के हों लेवेक देवा।
42006030	जेहर तोहरे से मांगेन, उके देवा आउर जे तोहरे कर चीज लुटेन, उकर से उके न मांगा।
42006031	जाइसेन तोहरे चाहल कि आबदिनमन तोहरे कर संग करोक, तोहरे हों उमन कर संग ओसने हे करा।
42006032	“अगर तोहरे उमन हे से प्रेम कराथा, जे तोहरे से प्रेम करेन, तो इकर में तोहरे कर का बड़ाइ? पापीमन हों आपने प्रेम करेक वालामन से प्रेम करेना।
42006033	अगर तोहरे ओहे मन कर भलाई कराथा, जे तोहरे कर भलाई करेना, तो इकर में तोहरे कर का बड़ाइ? कालेकि पापीमन हों एसने हे करेना।
42006034	अगर तोहरे ओहे मन के पांइचा देवल, जेकर से घुरायकर आशरा कराला, तो इकर में तोहरे कर का बड़ाइ? समुचा आपस पावेक कर आशरा में पापी हों पापीमन के पांइचा देवेना।
42006035	पहें तोहरे आपन बाइरीमन से प्रेम करा, तोहरे उमन कर भलाई करा आउर आपस पावेक कर आशरा नी रइख के पांइचा देवा। तोहरे कर इनाम बड़का होवी आउर तोहरे अनाइत महान ईश्‍वर कर छाउवा बाइन जाबा, कालेकि जेमन धन्‍यवाद नी देवेन आउर जेमन दुष्ट हेकंय उमन कर उपरे हों उ किरपा करेल।
42006036	दयालु बना, जाइसेन तोहरे कर सरग कर बाप दयालु आहे।
42006037	“दोष मइत लगावा, तो तोहरे उपरे हों दोष नी लगाल जाइ। केकरो बिरोध में फायसला न देवा, तो तोहरे कर बिरोध में हों फायसला नी देवल जाइ। क्षमा करा तो तोहरे के हों क्षमा करल जाइ।
42006038	देवा तो तोहरे के हों देवल जाइ। हिलय-हिलय के, जाइत-जाइत के, भरल उपरे ढाइल के, पूरा नाइप के तोहरे कर कोरा में उझाइल देवल जाइ, कालेकि जे नाप से तोहरे नापल, ओहे नाप से तोहरे लगिन हों नापल जाइ।”
42006039	यीशु उमनके एगो शिकक्षा कर कहनी सुनालक, “का अन्‍धरा, अन्‍धरा के डहर देखायक पारेल? का दुनो गड़हा में नी गिर जाबंय?
42006040	चेला गुरु से बड़ नी होवेल, पहें पूरा शिकक्षा पावेक पाछे, उ आपन गुरु तइर होवी।
42006041	“तोय आपन भाई कर आंइख कर खइटका के काले देखाथीस, आउर आपने हे कर आंइख कर ढिंगरा तोके नी सूझेल?
42006042	अगर तोके आपने हे आंइख कर ढिंगरा नी सूझेल, तले आपन भाई से कइसेन कहेक पारबे, ‘हे भाई, लान, मोय तोर आंइख कर खइटका के निकलय देबू’? हे कप्‍टी! आगे आपने हे आंइख कर ढिंगरा के निकलाव, तले तोय आपन भाई कर आंइख कर खइटका के बेस से देइख के निकलयक पारबे।
42006043	“कोनो बेस गाछ खराब फार नी फारेला आउर न कोनो खराब गाछ बेस फार फारेल।
42006044	सउब गाछ आपन फार से चिन्‍हल जायला। आबदिनमन न तो कांटा झूंड़ से डुम्‍बाइर तोरेना आउर न बेइर बुदा से अंगूर!
42006045	बेस आबदिन आपन हिरदय कर बेस भण्‍डार से बेस बात निकलायल आउर जे खराब आहे, उ आपन हिरदय कर खराब भण्‍डार से खराब बात निकलायल, कालेकि जे हिरदय में भरल आहे, ओहे तो मुंह से बाहरे आवेला।
42006046	“जेखन तोहरे मोर बात के नी मानल, तो काले मोके ‘हे प्रभु, हे प्रभु!’ कहल?
42006047	जे आबदिन मोर भिरे आवेला आउर मोर बातमन के सुनेल आउर उकर में चलेल, उ केकर नियर आहे, मोय तुहनी के बताथों।
42006048	उ, उ आबदिन कर नियर आहे, जेहर घर बनायक बेरा माटी में गहिड़ा कोड़लक आउर उकर नेंव चटाइन उपरे गाड़लक। बाढ़ आलक आउर नदी कर पानी उ घर से बजड़लक, पहें उ उके हिलायक नी पारलक, कालेकि उ घर अनाइत मजबुत बनल रहे।
42006049	पहें जे मोर बातमन के सुनेल आउर उकर में नी चलेल, उ, उ आबदिन कर नियर आहे, जे बेगर नेंव गाड़ले माटी उपरे आपन घर बनालक। जाइसने हे नदी कर पानी उकर से बजड़लक, ओसनेहे उ धसाय के गिरलक आउर पूरा नास होइ गेलक।”
42007001	आबदिनमन के ई सउब उपदेश सुनायक कर पाछे यीशु कफरनहुम शहर में आलक।
42007002	हुंवा कोनो रोमी सेनापति कर गोटेक दुलार सेवक बेमार से मोरेक वाला रहे।
42007003	जे बेरा सेनापति यीशु कर चरचा सुनलक तो उ यहूदीमन कर तनिक धरम-मुखियामन के यीशु कर भिरे ई आरजी करेक ले भेजलक कि उ आयके उकर सेवक के बेस करोक।
42007004	उमन यीशु ठिन आलंय आउर गोहर कर संग उकर से बिनती करलंय। उमन कहलंय, “उ सेनापति ई जोग्‍य आहे कि तोय उकर ले एसने हे कर।
42007005	उ हमरे कर जाइत से प्रेम करेल आउर ओहे हमरे ले आराधना-घर बनाय हे।”
42007006	यीशु उमन कर संगे गेलक। उ उकर घर कर भिरे पोंहचोत हे रहे कि सेनापति आपन संगमन से यीशु ठिन ई कहुवाय भेजलक, “हे प्रभु! तोय कष्‍ट मइत कर, कालेकि मोय ई जोग्‍य नाइखों कि तोय मोर छाईन नीचे आबे।
42007007	इकर ले मोय आपन के इहों जोग्‍य नी समझोन कि तोर ठिन आबु। तोय एक बेर हे कइह दे आउर मोर सेवक बेस होइ जाइ।
42007008	मोयहों आपन शासक कर अधीन रहोंन आउर सिपाहीमन मोर अधीन रहेन। जे बेरा मोय एगो से कहोंन, ‘जा,’ तो उ जायला आउर दोसर से ‘आव,’ तो उ आवेला। आपन कोनो सेवक से, ‘ई कर,’ कहोंन तो उ करेला।”
42007009	ई सुइन के यीशु के उकर उपरे अचरज होलक आउर उगो पाछे आवल आबदिनमन बटे घुइर के कहलक, “मोय तोहरेमन से कहाथों, इस्राएल में हों मोय एतना मजबुत बिश्‍वास नी पालो।”
42007010	आउर भेजाल आबदिनमन घर घुरते हे उ सेवक के बेस होवल पालंय।
42007011	इकर तनिक पाछे, यीशु नाइन शहर बटे गेलक। उकर संग उकर चेलामन आउर एगो अनाइत बड़का आबदिन कर भीड़ जात रहे।
42007012	जे बेरा उ शहर में ढुकेक दूरा कर भिरे पुगलक, तले आबदिनमन एगो मुरदा के बाहरे लेइ जात रहंय। उ आपन माय कर एकेगोटा बेटा रहे आउर माय रांड़ी रहे। शहर कर अनाइते आबदिनमन उकर संगे रहंय।
42007013	उके देइख के प्रभु कर हिरदय दया से भइर गेलक। उगो उकर से कहलक, “मइत कान्‍द।”
42007014	आउर भिरे आयके आरथी के छुलक आउर खान्‍ध में बोहे वालामन खड़ाय गेलंय। यीशु कहलक, “हे जवान, मोय तोर से कहाथों, उठ!”
42007015	मुरदा गो उइठ बाइठलक आउर बतियाक लागलक। यीशु उके उकर माय के जिमा देइ देलक।
42007016	सउब आबदिनमन में डर भिन गेलक आउर उमन ई कहते हे ईश्‍वर कर स्‍तुति करेक लागलंय कि, “हमरे माझे बड़का आगमबक्ता प्रगट होलक! ईश्‍वर आपन परजा कर उपरे किरपा करेक ले आयहे।”
42007017	यीशु कर बारे में ई बात गोटाय यहूदिया आउर ओरे-पारे कर समुचा राइज में फाइल गेलक।
42007018	जोहन कर चेलामन जोहन के ई सउब बातमन कर समाचार सुनालंय।
42007019	जोहन आपन दुइगो चेलामन के बोलाय के प्रभु कर भिरे ई पुछेक भेजलक, “का तोय ओहे हेकिस, जे आवेक वाला आहे, कि हमरे कोनो दोसरा के पठरब?”
42007020	उमन यीशु ठिन आयके कहलंय, “जोहन बपतिस्‍मा देवेक वाला गो हमरे के तोर ठिन ई पुछेक ले भेइजहे कि, का उ आवेक वाला तोहें हेकिस, कि हमरे कोनो दोसरा के पठरब?”
42007021	ओहे बेरा यीशु अनाइते आबदिनमन के बेमारीमन से, बिपाइत आउर दुष्ट आतमामन से आजाद करलक आउर अनाइते अन्‍धरामन के आंइख देलक।
42007022	उगो जोहन कर चेलामन से कहलक, “जावा, तोहरे जे सुनाथा आउर देखाथा, उ बातमन के जोहन के बतावा कि, लंगड़ामन चलाथंय, कोड़ीमन शुद्ध करल जाथंय, बहिरामन सुनाथंय, मुरदामन जीयाल जाथंय, आउर गरीबमन के सुसमाचार सुनाल जाथे।
42007023	धन्‍य आहे उ, जे मोर बारे में ठोकर नी खायल।”
42007024	जोहन से भेजाल चेलामन कर चइल जायक कर पाछे यीशु आबदिनमन से जोहन कर बारे में बात करेक लागलक, “तोहरे सुन-सान राइज में का देखेक जाय रहा? हवा से हिलते हे बिरनी के?
42007025	नहीं तो का देखेक ले जाय रहा? बेस लुगा पिन्‍धल आबदिन के? देखा, लावकेक लुगा पिन्‍धेक वाला आउर रिझ-रंग में जीबन बितायक वाला आबदिनमन राजमहाल में रहेना।
42007026	तो तोहरे का देखेक ले निकाइल जाय रहा? कोनो आगमबक्ता के? जरुर हे! मोय तोहरे से कहाथों, आगमबक्ता से हों बड़का के देखला।
42007027	ई ओहे दूत हेके, जेकर बारे में पबितर-ग्रन्‍थ में लिखल आहे, ‘ईश्‍वर कहेल, “देख, मोय आपन दूत के तोर आगे-आगे भेजाथों, जे तोर आगे तोर ले डहर तेयार करी।”’
42007028	“मोय तोहरे से कहाथों, जेमन आउराइतमन से जनइमहंय, उमन में जोहन से बड़का केहो नाखंय, पहें जे ईश्‍वर कर राइज में छोट से छोट आहे, उ उकर से बड़ आहे।”
42007029	समुचा जनता आउर खजना लेवेक वाला मन हों जे बेरा ई सुनलंय, तो उमन ई माइन लेलंय कि ईश्‍वर कर बात सच आहे, कालेकि उमन जोहन से बपतिस्मा लेइ रहंय।
42007030	पहें फरिसीमन आउर ब्‍यवस्‍था-नियम कर पण्‍डित मन उकर बपतिस्‍मा ग्रहन नी कइर के अपनेहे बारे में ईश्‍वर कर योजना के बेकार कइर देलंय।
42007031	यीशु कहलक, “मोय ई पिढ़ी कर आबदिनमन के केकर से तौलबु? उमन केकर नियर आहंय?
42007032	उमन एसेन छाउवामन नियर आहंय, जे बाजार में बइठके एक दोसर के बोलाय के कहेन, ‘हमरे तोहरे ले बांसरी बजाली, पहें तोहरेमन नी नाचला। हमरे बिलखली, पहें तोहरे नी कान्‍दला।’
42007033	“कालेकि जोहन बपतिस्मा देवेक वाला आलक उ न रोटी खालक आउर न अंगूर कर रस पिलक तो तोहरे कहल, ‘उकर में दुष्ट आतमा आहे।’
42007034	आउर मनवां-बेटा आयके खालक-पिलक, आउर तोहरे ई कहल, ‘देखा, ई आबदिन पेटपोसा आउर पियंकड़, खजना लेवेक वालामन आउर पापीमन कर संगी हेके!’
42007035	पहें ईश्‍वर कर ज्ञान कर अधीन में जे चलेल, उमन कर जीबन प्रमाण करेल जे, उकर ज्ञान ठीक आहे।”
42007036	कोनो फरिसी यीशु के आपने संग खायक ले नेवता देलक। उ फरिसी कर घर गेलक आउर खायक ले बाइठ गेलक।
42007037	उ शहर कर एगो पापी आउराइत के ई पता लागलक, कि यीशु उ फरिसी कर हिंया खाथे। उ संगमरमर कर शिशी में इत्तर लेइ के आलक,
42007038	आउर कान्‍दते हे यीशु कर पाछे उकर गोड़ तरे खड़ा होइ गेलक। उ आपने कर लोर पानी से यीशु कर गोड़ के भिंजायक लागलक आउर आपन केंस मन से पोछेक लागलक, आउर उ बेर-बेर उकर गोड़ के चूमा कइर के इत्तर माखलक।
42007039	जे फरिसी यीशु के नेवता दी रहे, उ ई देइख के मन हे मन कहलक, “अगर ई आबदिन आगमबक्ता होतक, तो जरुर जाइन जातक कि जे आउराइत इके छुवाथे, उ के हेके आउर कइसेन आहे; ई जाइन जातक कि उ पापी आउराइत हेके।”
42007040	इकर में यीशु उकर से कहलक, “हे शिमोन, मोके तोर से कोनो कहेक आहे।” उ जबाब देलक, “हे गुरु! कह।”
42007041	यीशु कहलक, “कोनो महजन कर दुइगो करजा लेवेक वाला रहंय। एकझन कर पांच सौ दीनार कर करजा रहे, आउर दोसर कर, पचास दीनार कर।
42007042	उमन ठिन करजा चुकायक ले कोनो नी रहे; इकर ले महजन दुइयोझन कर करजा के माफ कइर देलक। उ दुनो झन में के हर उके बागरा प्रेम करी?”
42007043	शिमोन जबाब देलक, “मोर बिचार में तो ओहे, जेकर बागरा करजा माफ होलक।” यीशु उकर से कहलक, “तोर बिचार सुप्‍पट आहे।”
42007044	तले उ आउराइत बटे घुइर के शिमोन से कहलक, “ई आउराइत के देखाथीस? मोय तोर घरे आलो। तोय मोके गोड़ धोवेक ले पानी नी देले। पहें ई मोर गोड़ के आपन लोर पानी से धोलक आउर आपन केंस से उके पोछलक।
42007045	तोय मोके चूमा कइर के स्‍वागत नी करले, पहें जे बेरा से मोय भीतरे आयहों, ई मोर गोड़ के चूमा करेक नी छोड़लक।
42007046	तोय मोर मुड़ी में तेल नी लगाले, पहें इगो मोर गोड़ में इत्तर माखलक।
42007047	इकर ले मोय तोर से कहाथों, इकर पाप जे अनाइत रहे, माफ होइ गेलक, से ले इगो अनाइत प्रेम करलक। पहें जेकर थोड़ हे माफ करल गेलक, उ प्रेम हों थोड़हे करेल।”
42007048	तले यीशु उ आउराइत से कहलक, “तोर पाप माफ होइ गेलक।”
42007049	तले जेमन संगे हे खायक ले बाइठ रहंय, उमन आपने हे में कहा-कही होवेक लागलंय कि, “ई के हेके जे पाप मन केहो माफ करेल?”
42007050	तले यीशु उ आउराइत से कहलक, “तोर बिश्‍वास तोके उद्धार करलक। शान्‍ति से चइल जा।”
42008001	इकर पाछे यीशु शहर-शहर आउर गांव-गांव घुइम के ईश्‍वर कर राइज कर सुसमाचार सुनायक लागलक। बारह चेलामन उकर संगे रहंय।
42008002	आउर उकर संगे तनिक आउराइतमन हों रहंय, जे दुष्ट आतमामन आउर बेमारमन से मुक्‍ति पाय रहंय। उमन ई हेकंय: मरियम, जेकर दोसर नाम मगदलीनी रहे आउर जेकर से सात गो दुष्ट आतमा निकाइल रहे,
42008003	राजा हेरोदेस कर काम कराइया कुजा कर आउराइत योअन्ना, सूसन्‍नाह आउर दोसर ढेइरे आउराइतमन। ई आउराइतमन यीशु आउर उकर चेलामन कर सेवा-सुसार करेक ले आपन खरचा करत रहंय।
42008004	आबदिनमन नगर-नगर से आवात रहंय आउर यीशु कर भिरे बड़का भीड़ होवत रहे। उ बेरा उगो शिकक्षा कर ई कहनी सुनालक:
42008005	“एगो किसान आपन बिचन बुनेक निकललक। बुनते-बुनते तनिक बिचन डहर किनारे गिरलक आउर उमन गोड़ से रौंदाय गेलक आउर आकाश कर चराइमन उके बिछ लेलक।
42008006	तनिक बिचन ढोंगा खेत में गिरलक। उ गजाते हे हाल कर घटी से माउराय गेलक।
42008007	तनिक बिचन कांटा-झूंड़ कर माझे गिरलक आउर संगे-संगे बढ़ेक वाला कांटा मन उमनके दबाय देलक।
42008008	पहें तनिक बिचन बेस खेत में गिरलक आउर गजाय के सौ गुना फार फारलक।” एतने कहेक कर पाछे उ जोड़ से कहलक, “जेकर सुनेक कर कान आहे, उ सुइन लेवोक।”
42008009	चेलामन यीशु से ई कहनी कर माने पुछलंय।
42008010	उगो कहलक, “ईश्‍वर कर राइज कर भेद कर ज्ञान तोहरेमन के देवल जायहे, पहें दोसर मन के एकला कहनी से सुनाल जायल, जेकर से, ‘उमन देखते हों नी देखबंय आउर सुनते हों नी समझबंय।’
42008011	“कहनी कर माने ई नियर आहे। बिचन ईश्‍वर कर बचन हेके।
42008012	डहर कर किनारे गिरल बिचन उ आबदिनमन हेकंय, जेमन बचन सुनेना, पहें शयतान आयके उमन कर हिरदय से बचन लेइ जायल कि कहों एसेन न होक कि उमन बिश्‍वास करोक आउर मुक्‍ति पाय लेवोक।
42008013	ढोंगा खेत में गिरल बिचन उमन हेकंय, जे बचन सुनते हे रिझे से उके ग्रहन कइर लेवेन। उमन तनिक घड़ी तलुक बिश्‍वास करेना पहें उमन में जाइड़ नी होवेक कर चलते परिकक्षा कर बेरा बिशवास से भटाइक जायन।
42008014	कांटा मन में गिरल बिचन उ आबदिनमन हेकंय, जे बचन सुनेना, पहें आगे जाय के जीबन कर चिन्‍ता, धन सम्‍पत्ति आउर मौज-मजा से दाइब जायन, आउर पाकेक तलुक नी पोंहचेक पारेन।
42008015	बेस खेत उपरे गिरल बिचन उमन हेकंय, जे बचन सुइन के बेस आउर शुद्ध हिरदय में बचाय रखेन आउर आपने धीरज कर चलते फार फारेना।
42008016	“केहो दिया दाइग के बासन से नी ढापेन, चाहे चौकी कर नीचे नी रखेन, पहें उके दिया-खुटा में रखेना, जेकर से भीतरे आवेक वालामन के इन्‍जोत होक।
42008017	एसेन कोनोवे हों छिपाल नाइखे, जे प्रगट नी होवी आउर एसेन कोनवे हों भेद नाइखे, जे जानल नी जाइ आउर दिसतार नी होवी।
42008018	“तो इकर बारे में साबधन रहा कि तोहरे का तइर सुनाला, कालेकि जेकर ठिन आहे, उके आउर देवल जाइ आउर जेकर ठिन कोनो नाइखे, उकर से उके हों लेइ लेवल जाइ, जेके उ आपन समझेल।”
42008019	यीशु कर माय आउर भाईमन उकर से भेंट करेक आलंय, पहें भीड़ कर चलते उकर भिरे पोंहचेक नी सकलंय।
42008020	आबदिनमन यीशु से कहलंय, “तोर माय आउर भाईमन बाहरे आहंय। उमन तोर से भेंट करेक चाहोथंय।”
42008021	पहें यीशु उमन से कहलक, “मोर माय आउर भाईमन उमन हेकंय, जे ईश्‍वर कर बचन सुनेन आउर उकर पालन करेना।”
42008022	एक दिन यीशु आपन चेलामन कर संगे डोंगा उपरे चढ़लक आउर उमन से कहलक, “आवा, हमरे झील कर उ-पखारी जाब।” उमन चलेक लागलंय।
42008023	जे बेरा डों‍गा जात रहे तो यीशु सुइत के निन्‍दात रहे। इकरे माझे झील में आंधी-धुका उठलक, डोंगा में पानी भरेक लागलक आउर उमन संकट में पइड़ गेलंय।
42008024	चेलामन यीशु कर भिरे आयके उके जगालंय आउर कहलंय, “हे मालिक! हे मालिक! हमरे डुइब जाथी!” यीशु उठलक आउर आंधी-धुका आउर पानी कर लहरा के धमकालक। आंधी-धुका थाइम गेलक आउर सउब शान्त होइ गेलक।
42008025	तले यीशु आपन चेलामन से कहलक, “तोहरे कर बिश्‍वास कहां आहे?” उमन उपरे डर होइ गेलक आउर उमन चकरीत में पइड़ के आपन हे में कहा-कही होवेक लागलंय कि, “ई के हेके? ई हवा आउर पानी के हों हुकूम देवेल आउर उमन इकर हुकूम मानेल।”
42008026	उमन डोंगा से जाते-जाते गेरासेनि मन कर राइज में पोंहचलंय, जे झील कर उ-पखारी गलील राइज कर आगे बटे आहे।
42008027	यीशु जाइसने हे भुंइ में उतरलक, उ शहर कर एगो दुष्ट आतमा से जकड़ल आबदिन उकर भिरे आलक। उ अनाइत दिन से लुगा नी पिन्‍धत रहे आउर घर में नी रहत रहे, पहें कबर मन में रहत रहे।
42008028	उ यीशु के देइख के चिचयाय उठलक आउर उकर गोड़ में गिर के जोड़ से कहलक, “हे यीशु, सर्बशक्‍तिमन ईश्‍वर कर बेटा! मोर से तोर का काम? मोय तोके आरजी कराथों, मोके न सताव!”
42008029	उ ई बात इकर ले कहलक कालेकि यीशु अशुद्ध आतमा के उ आबदिन से निकलेक कर हुकूम देइ रहे। दुष्ट आतमा उके बेर-बेर धइर लेवत रहे, आउर आबदिनमन उके सिकड़ी से हांथ-गोड़ बाइन्‍ध के उके पहरा में रखत रहंय, पहें उ आपन बान्‍धलमन के टुटाय देवत रहे आउर दुष्ट आतमा उके सुन-सान ठांव में लेइ जात रहे।
42008030	यीशु उके पुछलक, “तोर का नाम हेके?” उ कहलक, “फौज,” कालेकि उकर में अनाइत बागरा दुष्ट आतमा रहे।
42008031	उमन यीशु से आरजी-बिनती करेक लागलंय कि उ उमनके “अथाह गड़हा” में जायक कर हुकूम न देवोक।
42008032	हुंवा पहाड़ उपरे सुवाइरमन कर एगो बड़का गोंठ चारत रहे। दुष्ट आतमामन यीशु से बिनती करलंय कि उ उमनके सुवाइरमन में ढुकेक कर हुकूम देवोक। यीशु हुकूम देइ देलक।
42008033	तले दुष्ट आतमामन उ आबदिन से निकाइल के सुवाइरमन में जाय के ढुइक गेलंय आउर उ गोंठ करगा उपरे से झील कर बटे कुदलक आउर पानी में डुइब के मोइर गेलक।
42008034	ई देइख के सुवाइर चरायक वालामन भाइग गेलंय आउर उ मने शहर तले बस्‍तीमन में इकर खभाइर फायलाय देलंय।
42008035	आबदिनमन ई सउब देखेक ले निकललंय। उमन यीशु कर भिरे आलंय आउर ई देइख के डरय गेलंय कि ई आबदिन, जेकर में से दुष्ट आतमा निकाइल रहे, लुगा पिन्‍ध के कलहे से यीशु कर गोड़ तरे बाइठ हे।
42008036	जेमन ई सउब आपने आंइख से देइख रहंय, उ मने आबदिनमन के बतालंय कि का तइर दुष्ट आतमा जकड़ल आबदिन बेस होइ गेलक।
42008037	तले गेरासेनि कर ओरे-पारे कर सउब आबदिनमन यीशु से ई आरजी करलंय कि, “तोय हमरे हिंया से चइल जा,” कालेकि उमन अनाइत डरय जाय रहंय। तले यीशु डोंगा में चाइढ़ के घुइर गेलक।
42008038	जे आबदिन से दुष्ट आतमामन निकाइल रहे, उ यीशु से आरजी करेक लागलक, “मोके आपने हे संगे रहेक दे।” पहें यीशु उके बिदा कइर के कहलक,
42008039	“आपन हे घर घुइर जा आउर आबदिनमन के ई बताव कि ईश्‍वर तोर लगिन का का करलक।” उ चइल गेलक आउर गोटाय शहर में प्रचार करेक लागलक कि यीशु उकर लगिन का का करलक।
42008040	जे बेरा यीशु घुरलक तले आबदिनमन उकर स्‍वागत करलंय, कालेकि सउब उके पठराते रहंय।
42008041	उ बेरा आराधना-घर कर याईर नामकर एगो अधिकारी आलक आउर यीशु कर गोड़ में गिर के उकर से आरजी-बिनती करेक लागलक कि उ उकर हिंया जायक कर किरपा करोक,
42008042	कालेकि उकर बारह बछर कर एकेठो बेटी जे रहे, उ मोरेक वाला रहे। जे बेरा यीशु उकर संग जात रहे, तब डहर में आबदिनमन कर भीड़ चाइरो बट से यीशु उपरे चोचमय जात रहे।
42008043	हुंवा एगो आउराइत रहे जे बारह बछर से लहु जायक बेमार से कलपत रहे। उ आपन समुचा जिन्‍दगी बैद्यमन उपरे खरचा कइर देइ रहे, पहें केहोहर उके बेस करेक नी साईक रहंय।
42008044	उ पाछे बटे से आयके यीशु कर लुगा कर आचरा छुइ लेलक आउर उकर लहु जायक ओहे बेरा बन्‍द होइ गेलक।
42008045	यीशु कहलक, “केहर मोके छुलक?” सउब इन्‍कार करेक पाछे पतरस कहलक, “मालिक, तोके भीड़ से घेराल आहे। आउर आबदिनमन तोर उपरे चोचमाथंय।”
42008046	यीशु कहलक, “केहोहर जरुर मोके छुलक, कालेकि मोके जनाय गेलक कि मोर से सामर्थ निकललक।”
42008047	जे बेरा आउराइत देखलक कि उ लुकेक नी पारलक, तले उ थरथराते हे आलक आउर यीशु कर गोड़ तरे गिर के उ सउब आबदिनमन कर भिरे बतालक कि उ काले उके छुलक आउर उ कइसेन ओहे बेरा बेस होइ गेलक।
42008048	यीशु उकर से कहलक, “बेटी, तोर बिश्‍वास तोके बेस कइर देलक। शान्‍ति से चइल जा।”
42008049	यीशु ई कहते हे रहे कि आराधना-घर कर अधिकारी कर हिंया से एगो आबदिन आलक आउर उके कहलक, “तोर बेटी मोइर गेलक। एखन तोय गुरु के आउर तकलिफ न दे।”
42008050	ई सुइन के यीशु याईर के कहलक, “डराव नहीं, एकला बिश्‍वास कर, आउर उ बाइच जाइ।”
42008051	जे बेरा उ याईर कर घर पुगलक तो उगो पतरस, जोहन तले याकूब आउर छोंड़ी कर माय-बाप के छोइड़ के केखो आपन संगे भीतरे नी आवेक देलक।
42008052	सउबे हर छोंड़ी कर लगिन कान्‍दात रहंय “हाय रे” करत रहंय। यीशु कहलक, “मइत कान्‍दा। उ नी मोइर हे, पहें सुइतहे।”
42008053	उमन उके हंसी उड़ायक लागलंय कालेकि उमन जानत रहंय कि उ मोइर गेलक।
42008054	यीशु छोंड़ी कर हांथ धइर के जोड़ से कहलक, “हे छोंड़ी, उठ!”
42008055	छोंड़ी कर जिऊ घुइर आलक आउर उ ओहे बेरा उइठ बाइठलक। यीशु उमनके हुकूम देलक कि उके कोनो खायक ले देवल जावोक।
42008056	उकर माय-बाप अचरज होइ गेलंय, पहें यीशु उमनके हुकूम देलक कि उमन ई घटना कर चरचा केकरो से न करोक।
42009001	यीशु बारहों चेलामन के एके संगे बोलालक आउर उमनके सउब दुष्ट आतमामन के निकलयक आउर बेमारीमन के बेस करेक कर सामर्थ आउर अधिकार देलक।
42009002	तले यीशु उमनके ईश्‍वर कर राइज कर समाचार सुनायक आउर बेमारीमन के बेस करेक भेजलक।
42009003	उगो उमन से कहलक, “डहर लगिन कोनो हों न लेवा, न लाठी, न थाइली, न रोटी न रुपिया आउर न दुइगो कुड़ता।
42009004	जे घर में रहेक ले जाबा गांव से बिदा होवेक तलुक हुंवांय रहबा।
42009005	अगर आबदिनमन तोहरे के माइन नी करबंय, तो उमन कर शहर से निकलेक बेरा उमन कर बिरोध में प्रमाण कर लगिन आपन गोड़ कर धुर झाईर देबा।”
42009006	चेलामन चइल गेलंय आउर सउब बटे सुसमाचार सुनाते तले आबदिनमन के बेस करते हे गांव-गांव जायक लागलंय।
42009007	राजा हेरोदेस ई सउब बातमन कर चरचा सुइन के अकबकय गेलक, कालेकि तनिक आबदिनमन कहत रहंय कि जोहन मोइर के जी उइठहे।
42009008	तनिकमन कहत रहंय कि आगमबक्ता इलियाह प्रगट होइ हे आउर तनिक कहत रहंय कि आगे कर परिया कर आगमबक्ता में से कोनो आगमबक्ता जी उइठ हे।
42009009	हेरोदेस कहलक, “जोहन कर तो मोय मुड़ी काटुवाय देइ रहों, तो ई के हेके, जेकर बारे में मोय एसेन बात सुनोन?” आउर उ यीशु से भेंट करेक ले तरसत रहे।
42009010	प्रेरित मन घुइर के यीशु के बतालंय कि उमन का का करलंय। यीशु उमनके आपने संगे लेइके बेतसाइदा शहर कर बटे सुन-सान ठांव में चइल गेलक,
42009011	पहें आबदिनमन के इकर पता चइल गेलक आउर उमन हों उकर पाछे होइ लेलंय। यीशु उमन कर स्‍वागत करलक, ईश्‍वर कर राइज कर बारे में उमनके बतालक आउर जेकर बेमार बेस होवेक कर दरकार रहे उके बेस करलक।
42009012	एखन बेइर डुबेक बेरा होवेक लागलक। इकर ले बारहों चेलामन उकर भिरे आयके कहलंय, “आबदिनमन के बिदा कर, जेकर से उमन ओरे-पारे कर गांवमन आउर बस्‍तीमन में जाय के रहेक आउर खायक कर परबन्‍ध करेक पारबंय, कालेकि हिंया तो हमरे सुन-सान ठांव में आयही।”
42009013	यीशु उमनके जबाब देलक, “तोहरेमन हे उमनके खायक ले देवा।” उमन कहलंय, “हमरे ठिन तो पांच गो एकला रोटी आउर दुइगो मछरी आहे। का तोय चाहिस कि हमरे आपने जाय के ई सउब आबदिनमन कर लगिन खायक ले किनोब?”
42009014	हुंवा पांच हजार लेखे मरदमन रहंय। यीशु आपन चेलामन से कहलक, “पचास-पचास कइर के पाइंत में उमनके बाइठाय देवा।”
42009015	उमन एसने हे करलंय आउर सउब के बाइठाय देलंय।
42009016	तले यीशु उ पांच रोटी आउर दुइगो मछरी के लेलक आउर सरग बटे नजाइर उठाय के उकर में आशीष मांगलक। तले टुकराय-टुकराय के आपन चेलामन के देलक कि उमन आबदिनमन ले पोरसोक।
42009017	सउब खालंय आउर खायके आघय गेलंय, आउर बचाल टुकरामन से बारह दाउरा भइर गेलक।
42009018	यीशु एक दिन कोनो सुन-सान ठांव में प्रार्थना करत रहे आउर उकर चेलामन उकर संगे रहंय। यीशु उमन से पुछलक, “मोय के हेकों, इकर बारे में आबदिनमन का कहायना?”
42009019	उ मने जबाब देलंय, “तनिक आबदिनमन कहेन, ‘जोहन बपतिस्‍मा देवेक वाला’, तनिक आबदिनमन कहेन, ‘इलियाह’, आउर तनिक कहायना ‘पुरखामन कर आगमबक्तामन से कोनो आगमबक्ता जी उइठहे हे’।”
42009020	यीशु उमन से कहलक, “आउर तोहरेमन का कहाला कि मोय के हेकों?” पतरस जबाब देलक, “तोय ईश्‍वर कर मसीह हेकिस।”
42009021	यीशु आपन चेलामन के सकत चेताउनी देलक कि, ई बात के केखो न बताबा।
42009022	तले यीशु कहलक, “मनवां-बेटा के अनाइत दुःख उठायक होवी। ई दरकार आहे कि उ धरम-मुखियामन, मुख्‍य-पुरोहित मन आउर धरम-शिकक्षकमन से तुच्‍छ जानल जाइ आउर मोराय देवल जाइ, आउर तीसरा दिन में जी उठी।”
42009023	तले यीशु सउब से कहलक, “जे मोर पाछे आवेक चाहेल, उ आपने हे के इन्‍कार करोक, आउर रोजदिन आपन क्रूस उठाय के मोर पाछे होइ लेवोक,
42009024	कालेकि जे आपन जिऊ के बचायक चाहेल, उ उके हेरवाई आउर जे मोर लगिन आपन जिऊ के हेरवाई, उके उ पावी।
42009025	आबदिन के इकर से का फायदा, अगर उ समुचा संसार के पाय लेवी, पहें आपने हे के गवांय देवी नितो नष्‍ट कर देवी?
42009026	जे मोके आउर मोर बातमन के ग्रहन करेक ले लजाइ, मनवां-बेटा हों उकर से लजाइ, जे बेरा उ आपन आउर आपने बाप कर तले पबितर सरग दूतमन कर महिमा कर संग आवी।
42009027	मोय तोहरेमन से सच्‍चे सच्‍चे कहाथों, हिंया खढ़ाल आबदिनमन में तनिक एसेन आहंय कि, जब तलुक उमन ईश्‍वर कर राइज के नी देइख लेबंय, तब तलुक मोरन के नी देखबंय।”
42009028	आठ दिन लेखे ई बातमन कर पाछे यीशु पतरस, जोहन आउर याकूब के आपने संग लेइ गेलक आउर प्रार्थना करेक ले एगो पहाड़ उपरे चढ़लक।
42009029	प्रार्थना करेक बेरा यीशु कर मुंहटन बदाइल गेलक, आउर उकर लुगा उजार होइ के चमकेक लागलक।
42009030	आचा‍का चेलामन दुइगो पुरुष, मूसा आउर इलियाह, के उकर संगे बतियायक देखलंय।
42009031	उमन सरग कर महिमा से चमकत रहंय आउर यीशु कर मोरन कर बारे में बतियात रहंय जे यरुशलेम में होवेक वाला रहे।
42009032	पतरस आउर उकर संगमन नीन्‍द में डूबल रहंय, पहें जेखन एकदम जाइग गेलंय, सेखान उमन यीशु कर महिमा के आउर उकर संगे दुइगो आबदिन के खढ़ाल देखलंय।
42009033	उ आबदिनमन यीशु से बिदा होते हे रहंय कि पतरस यीशु से कहलक, “हे मालिक! ई हमरे ले केताइक बेस आहे कि हमरे हिंया आही! हमरे हिंया तीनगो तम्‍बु खड़ा करब, एगो तोर लगिन, एगो मूसा लगिन आउर एगो इलियाह कर लगिन।” उके पता नी रहे कि उ का कहा थे।
42009034	उ कहते हे रहे कि एगो बदरी आय के उमन उपरे छहिल गेलक आउर बदरी कर ढपायक से उमन डरय गेलंय।
42009035	बदरी से ई बाणी सुनाय देलक, “ई मोर बेटा हेके, मोर चुनल हेके। इकर बात के सुना।”
42009036	बाणी सिरायक कर पाछे यीशु एकले हे दिसलक। चेलामन इकर बारे में चुपे रहलंय आउर उमन जे देइख रहंय, उकर बारे में उ दिनमन में केकरो से कोनो नी कहलंय।
42009037	दोसर दिन जे बेरा उमन पहाड़ से उतरलंय, तले आबदिन कर एगो अनाइत बड़का भीड़ यीशु से मिलेक आलक।
42009038	उकर में से एगो आबदिन जोड़ से कहलक, “हे गुरु! तोर से मोर ई प्रार्थना आहे कि मोर छाउवा उपरे किरपा कर। उ मोर एके गोटा बेटा हेके।
42009039	उके एगो दुष्ट आतमा आयके धरेल, जेकर से उ आचाका चिचयाय उठेल। उ इके एसेन आइठायल कि उकर मुंह से बोटो निकलेक लागेल। उ इके अनाइत तकलिफ देवेल, आउर बड़ा मशकील से इके छोड़ेल।
42009040	मोय तोर चेलामन से उके निकलयक ले आरजी करलो, पहें उमन निकलयक नी सकलंय।”
42009041	यीशु जबाब देलक, “हे अबिश्‍वासी आउर ढिठ आबदिनमन! मोय कहिया तलुक तोहरे संगे रहबु आउर तोहरे के सहते रहबु? आपन छाउवा के हिंया लान।”
42009042	छोंड़ा भिरे आवोत रहे कि दुष्ट आतमा उके भुंइया में पटाइक देलक आउर घुडरयक लागलक, पहें यीशु अशुद्ध आतमा के धमकालक आउर छोंड़ा के बेस कइर के उकर बाप के जिमा देलक।
42009043	ईश्‍वर कर ई बड़का काम देइख के सउब चकरीत होइ गेलंय। सउब आबदिन यीशु कर समुचा काम के देइख के चकरीत में पइड़ जात रहंय, तो उ आपन चेलामन से कहलक,
42009044	“तोहरेमन कान लगय के ई बात के सुना! मनवां-बेटा आबदिनमन कर हांथ में धरुवाय जायक वाला आहे।”
42009045	पहें ई बात उमन कर समाइझ में नी आलक। इकर माने उमन से लुकल रहे। इकरले उमन समाइझ नी सकलंय, आउर उमन इकर बारे में यीशु से पुछेक ले डरत रहंय।
42009046	चेलामन में ई कहा-कही होवेक लागलक कि हमरे में सउब से बड़ के हेके।
42009047	यीशु उमन कर हिरदय कर बिचार जाइन के एगो छाउवा के लेलक आउर उके आपने भिरे खड़ा करलक,
42009048	आउर उमन से कहलक, “जे मोर नाम से ई छाउवा के ग्रहन करेल, उ मोके ग्रहन करेल आउर जे केहो मोके ग्रहन करेल उ मोर भेजेक वाला के ग्रहन करेल, कालेकि तोहरे सउब में जे सउब से छोट आहे, ओहे बड़ हेके।”
42009049	जोहन कहलक, “हे मालिक! हमरे एगो आबदिन के तोर नाम लेइ के दुष्ट आतमामन के निकलयक देखली, तो रोकेक कर कोशिस करली, कालेकि उ हमरे संगे तोर पाछे नी चलेल।”
42009050	यीशु कहलक, “उके मइत रोका! जे तोहरे कर बिरोध नखे, उ तोहरे कर पक्ष में आहे।”
42009051	जे बेरा यीशु के सरग में उठाय लेवेक कर दिन भिरे आलक, तो उगो यरुशलेम जायक कर ठोस बिचार करलक।
42009052	यीशु खभाइर सुनायक वालामन के आपन आगे भेजलक। उमन आगेहे गेलंय आउर सामरीमन कर गोटेक गांव में ढुकलंय कि यीशु कर लगिन ठांव तेयारी करोक।
42009053	पहें हुंवा आबदिनमन यीशु के ग्रहन नी करलंय, कालेकि उ यरुशलेम जात रहे।
42009054	जे बेरा उकर चेला याकूब आउर जोहन ई देखलंय तब उमन कहलंय, “हे प्रभु! का तोय चाहिस कि हमरे हुकूम देवोब कि आकाश से आइग बरसी आउर उमनके भसम कइर देवी?”
42009055	पहें यीशु घुइर के उमनके धमकालक, आउर कहलक, “तोहरे नी जानल कि तोहरे कोन आतमा कर हेका, कालेकि मनवां-बेटा आबदिनमन कर प्राण नास करेक नहीं, पहें बचायक ले आयहे।”
42009056	आउर उमन दोसर गांव बटे चइल गेलंय।
42009057	यीशु आपने चेलामन कर संग जात रहे कि डहर में केहो उकर से कहलक, “तोय कोनवे ठिन जाबे, मोय तोर पाछे-पाछे जाबु।”
42009058	यीशु उके जबाब देलक, “सियार कर लगिन लातरा होवेल आउर आकाश कर चराइमन लगिन खोता, पहें मनवां-बेटा कर लगिन मुड़ राखेकले हों ठांव नाइखे।”
42009059	उ दोसर से कहलक, “मोर पाछे चइल आव।” पहें उ जबाब देलक, “हे प्रभु! मोके आगे आपन बाप के तोपेक लगिन जायक दे।”
42009060	उ उकर से कहलक, “मोरलमन के आपने मुरदामन के तोपेक दे, पहें तोय जाय के ईश्‍वर कर राइज कर प्रचार कर।”
42009061	आउर एकझन कहलक, “हे प्रभु! मोय तोर पाछे चलबु, पहें आगे आपन घरइयामन से बिदा लेवेक दे।”
42009062	यीशु उकर से कहलक, “हर कर मुठिया धइर के पाछे जे घुइर के देखेल, उ ईश्‍वर कर राइज कर जोग्‍य नाइखे।”
42010001	इकर पाछे प्रभु दोसर सत्तर चेलामन के चुनलक आउर जे जे शहर आउर गांव में उ आपने हे जायक वाला रहे, हुंवा दुइ-दुइझन कइर के उमनके आपने आगे भेइज देलक।
42010002	यीशु उमन से कहलक, “खेति पाकल तो ढेइर आहे, पहें कमिया मन थोड़हे आहंय। इकर ले खेति कर मालिक से आरजी करा कि आपन खेति काटेक ले कमिया मन के भेजोक।
42010003	जावा, देखा, मोय तोहरे के हाड़हा बाघ मन कर माझे भेड़ामन तइर भेजाथों।
42010004	तोहरे न तो थाइली, न झोला आउर न जूता लेइ जाबा आउर न डहर में केखो जोहार करबा।
42010005	“जे बेरा केकरो घर में ढुकबा, तले सउब से आगे ई कहबा, ‘ई घर में शान्‍ति होक!’
42010006	अगर हुंवा केहो शान्‍ति कर जोग्‍य होवी, तो उकर उपरे तोहरे कर शान्‍ति रही, नितो उ शान्‍ति तोहरे ठिन घुइर आवी।
42010007	आउर ओहे घर में रहबा आउर उमन तोहरे के जे खायक ले देबंय, उखे खाबा-पीबा, कालेकि कमिया के आपन मजुरी मिलेक कर हक आहे। घर-घर मइत भुलबा।
42010008	“जे बेरा तोहरे कोनो शहर में ढुकाल आउर आबदिनमन तोहरे के ग्रहन करेना, तो जे कोनो तोहरे ले पोरसाल जाइ, उखे खाबा।
42010009	हुंवा कर बेमारीमन के बेस करबा आउर उमन से कहबा, ‘ईश्‍वर कर राइज तोहरे कर भिरे आय गेलक।’
42010010	पहें अगर कोनो शहर में ढुकाथा आउर आबदिनमन तोहरे के ग्रहन नी करेन, तो हुंवा कर बाजार मन में जाय के कहबा,
42010011	‘आपन गोड़ कर धुर तोहरे कर शहर में तोहरे कर भिरे झाईर देवाथी, तभियो ई माइन लेवा कि ईश्‍वर कर राइज भिरे आय गेलक।’
42010012	मोय तोहरे से ई कहाथों, बिचार कर दिन उ शहर कर दशा से सदोम कर दशा बागरा सहेक जोग्‍य होवी।
42010013	“हाय रे, खुराजिन! हाय रे बेतसाइदा! जे शक्ति कर काम तोर में करल जायहे, अगर उ सूर आउर साईदा में करल जातक, तो हुंवा कर बसिन्‍दामन अनाइत आगेहे बोरा ओइढ़ के आउर राख में बाइठ के मन घुराय लेतंय।
42010014	इकर ले बिचार कर दिन तोहरे कर दशा से सूर आउर साईदा कर दशा कहों बागरा सहेक जोग्‍य होवी।
42010015	आउर हे कफरनहुम! का तोय सरग तलुक ऊंचा उठाल जाबे? तोय तो पाताल तलुक नीचे गिराय देवल जाबे।
42010016	“जे तोहरे कर सुनेल, उ मोर हों सुनेल। जे तोके इन्‍कार करेल, उ मोर हों इन्‍कार करेल। आउर जे मोर इन्‍कार करेल, उ उकर इन्‍कार करेल जे मोके भेइजहे।”
42010017	सत्तर चेलामन रिझे घुरलंय आउर कहलंय, “प्रभु, तोर नाम से जे बेरा दुष्ट आतमा के हुकूम देवील, तो उमन हों हमरे कर अधीन होइ जायन।”
42010018	यीशु उमनके जबाब देलक, “मोय शयतान के बिजली कर नियर सरग से गिरते देखलो।
42010019	मोय तोहरे के सांपमन आउर बिच्‍छूमन के राउंदेक कर आउर बाइरीमन कर समुचा सामर्थ के हरुवायक कर अधिकार देइ हों। कोनो हों तोहरे के हानी पोहचायक नी सकी।
42010020	तभियो, इकरले न रिझा कि आतमामन तोहरे कर अधीन आहे, पहें इकरले रिझा कि तोहरे कर नाम सरग में लिखल आहे।”
42010021	ओहे बेरा यीशु पबितर आतमा में रिझ से भइर गेलक आउर कहलक, “हे बाप, सरग आउर धरती कर प्रभु! मोय तोर धन्‍यवाद करोना कालेकि तोय ई सउब बातमन के ज्ञानीमन आउर बुद्धिमन मन से छिपाय राखले, पहें छाउवामन उपरे प्रगट करले। हां बाप, एहे तोके बेस लागलक।
42010022	“मोर बाप मोके सउब के जिमा देलक। बाप के छोइड़ के केहो नी जानेन कि बेटा के हेके, आउर बेटा के छोइड़ के केहो नी जानेन कि बाप के हेके, आउर उमन जानेन जेकर उपरे बेटा उके प्रगट करेक चाहेल।”
42010023	तले उगो आपन चेलामन कर बटे घुइर के एकले में उमन से कहलक, “धन्‍य आहा तोहरे, जे ई सउब बातमन के देखाथा।
42010024	कालेकि मोय तोहरे से कहाथों, तोहरे जे कोनोवे देखाथा, उके केताइक आगमबक्तामन आउर राजामन देखेक खोजत रहंय, पहें नी देखलंय, आउर जे बातमन के तोहरे सुनोथा उके सुनेक खोजत रहंय पहें नी सुनलंय।”
42010025	तले ब्‍यवस्‍था-नियम कर एगो पण्‍डित उठलक आउर यीशु कर परिकक्षा करेक ले ई पुछलक, “हे गुरु! अनन्‍त जीबन कर भागीदर होवेकले मोके का करेक चाही?”
42010026	यीशु उके कहलक, “पबितर-ग्रन्‍थ कर ब्‍यवस्‍था-नियम में का लिखल आहे? तोय उके कइसेन पढ़ीस?”
42010027	उ जबाब देलक, “‘तोय आपने प्रभु ईश्‍वर के आपन समुचा हिरदय, आउर आपन समुचा प्राण आउर आपन समुचा शक्ति आउर आपन समुचा बुद्धि से प्रेम कर’ आउर ‘आपन पड़ोसी के आपने हे समान प्रेम कर।’”
42010028	यीशु उकर से कहलक, “तोय ठिके जबाब देले। एहे कर तो तोय जीते रहबे।”
42010029	इकर में ब्‍यवस्‍था-नियम कर पण्‍डित आपने के धरमी ठहरायक कर इच्‍छा से यीशु से पुछलक, “तो मोर पड़ोसी के हेके?”
42010030	यीशु जबाब देलक, “एगो आबदिन यरुशलेम से यरीहो नगर जात रहे। उके डाकूमन घेरलंय। उमन उके लुटलंय आउर माइर-पिट के अधमोरा छोइड़ के चइल गेलंय।
42010031	आउर एसेन होलक कि एगो पुरोहित ओहे डहर से जात रहे। उ उके देइख के कतराय के चइल गेलक।
42010032	एहे नियर मन्‍दिर कर एगो सेवक आलक आउर उके देइख के उ हों कतराय के चइल गेलक।
42010033	इकर पाछे एगो सामरी डहर चलइया उकर भिरे से जात रहे। उके देइख के उ दया से भइर गेलक।
42010034	उ उकर भिरे गेलक आउर उकर घावमन में तेल आउर अंगूर कर रस लगय के पटि बाइन्‍ध देलक। तले उ उके अपनेहे कर गधा उपरे बाइठाय के एगो सराय में लेइ गेलक आउर उके सेवा करलक।
42010035	दोसरा दिन उ चान्‍दी कर दुइगो सिक्‍का निकलय के सराय कर मालिक के देलक आउर कहलक, ‘तोय इके सेवा-सुसार करबे, आउर इकर से जे बागरा खरचा होइ जाइ, उके मोय घुरेक बेरा तोरले चुकाय देबो।’”
42010036	यीशु ब्‍यवस्‍था-नियम कर पण्‍डित से पुछलक, “तोर बिचार में, उ तीन झन में से डाकूमन कर हांथ में पड़ल उ आबदिन कर संग केहर पड़ोसी जाइसेन ब्यवहार करलक?”
42010037	उगो जबाब देलक, “ओहे जेहर उकर उपरे दया करलक।” यीशु कहलक, “जा, तोय हों एसनेहे कर।”
42010038	यीशु आउर उकर चेलामन जात रहंय। तले यीशु एगो गांव में आलक जहां मारथा नाम कर एगो आउराइत आपन हिंया उकर स्‍वागत करलक।
42010039	उकर मरियम नाम कर एगो बहिन रहे। उ प्रभु यीशु कर गोड़ तरे बाइठ के यीशु कर बचन सुनोत रहे।
42010040	पहें मारथा सेवा-सुसाइर आउर किसिम-किसिम काम में लागल रहे। उ यीशु कर भिरे आयके कहलक, “हे प्रभु, तोके कोनवे चिन्‍ता नाइखे, कि मोर बहिन सेवा-सुसाइर कर पुरे भार मोर उपरे छोइड़ देइ हे? उकर से कइह दे कि उ मोर मदाइत करोक!”
42010041	प्रभु उके जबाब देलक, “मारथा! हे मारथा! तोय अनाइत बातमन कर बारे में चिन्‍ता करीस आउर परेशन होवीस।
42010042	पहें गोटेक हे बात कर दरकार आहे। मरियम उ सउब से बेस भाग के चुइन लेइहे, आउर उके उकर से नी लेवल जाइ।”
42011001	एक बेर यीशु कोनो ठांव में प्रार्थना करत रहे। प्रार्थना सिराल पाछे एगो चेला उकर से कहलक, “हे प्रभु! हमरे के प्रार्थना करेक सिखाव, जाइसेन जोहन आपन चेलामन के सिखालक।”
42011002	यीशु चेलामन से कहलक, “जे बेरा तोहरे प्रार्थना कराला तो ई तइर कहबा, ‘हे बाप, तोर नाम पबितर मानल जावोक। तोर राइज आवोक।
42011003	हमरे कर दिन भइर कर रोटी रोज दिन देते रह।
42011004	आउर हमरे कर पाप मन के क्षमा कर, कालेकि हमरे हों आपन सउब अपराधीमन के क्षमा करील, आउर हमरे के परिकक्षा में न लान।’”
42011005	यीशु उमन से ई हों कहलक, “माइन ले कि तोहरे में केहो आधा राइत के आपन कोनो संग ठिन जाय के उकर से कही कि, ‘हे संगी, मोके तनिक रोटी दे,
42011006	कालेकि, मोर एगो संग डहर चलते मोर हिंया पोंहचलक आउर उकर खायक लगिन मोर ठिन कोनो हों नाइखे।’
42011007	आउर उ घर कर भीतरे से जबाब देवी, ‘मोके तंग न कर। एखन तो दूरा ढपाय गेलक। मोर छाउवा-पुतामन मोर संगे डिसना में आहंय, मोय उइठ के तोके कोनो नी देवेक सकबो।’
42011008	मोय तोहरे से कहाथों, उ संग होवेक कर नाता से भले हे उके उइठ के कोनो न देवोक, पहें उकर लाज छोइड़ के मांगेक कर चलते उ उठी आउर उकर दरकार पूरा करी।
42011009	“मोय तोहरे से कहाथों, मांगा तो तोहरे के देवल जाइ, खोजा तो तोहरे पाबा, ठोक-ठोकावा तो तोहरे ले खोलाल जाइ
42011010	कालेकि जे मांगेल, उके मिलेल, जे खोजेल, उ पावेल आउर जे ठोक-ठोकायल, उकर ले दूरा खोलाल जायल।
42011011	अगर तोर छाउवा तोर से रोटी मांगी, तो तोहरे में एसेन कोन बाप आहे जे रोटी कर बदली उके ढोंगा देवी, चाहे मछरी मांगी, तो मछरी कर बदली उके सांप देवी?
42011012	चाहे अंडा मांगी, तो उके बिच्‍छू देवी?
42011013	खराब होइके हों अगर तोहरे आपन छाउवामन के बेस चीज देवेक जानल, तो सरगीय बाप आपन मांगेक वालामन के पबितर आतमा काले नी देवी?”
42011014	यीशु एगो गुंगा दुष्ट आतमा के निकलालक। जे बेरा दुष्ट आतमा निकाइल गेलक तो गुंगा बतियाक लागलक आउर आबदिनमन अचरज होइ गेलंय।
42011015	पहें उमन से तनिक आबदिनमन कहलंय, “ई तो दुष्ट आतमामन कर सरदार बलजबुल कर मदाइत से दुष्ट आतमामनके निकलायल।”
42011016	तनिक आबदिनमन यीशु कर परिकक्षा लेवेक लगिन उकर से सरग कर चिन्‍हा मांगलय।
42011017	पहें यीशु जानत रहे कि उमन का सोचोथय। तले यीशु उमन से कहलक, “जे-जे राइज में फूट होवेल, उ राइज उझाइड़ जायल, आउर जे घर में फूट होवेल उ नास होइ जायल।
42011018	अगर शयतान अपनेहे कर बिरोध होइ जाइ, तो उकर राइज कइसेन टिकल रही? मोय ई बात इकरले कहाथों कालेकि तोहरे कहाला कि मोय बलजबुल कर मदाइत से दुष्ट आतमामन के निकलावना।
42011019	अगर मोय बलजबुल कर मदाइत से दुष्ट आतमामन के निकलावोन, तो तोहरे कर चेलामन केकर मदाइत से उमनके निकलायन? ओहे ले उमन हे तोहरेमन कर बिचार करबंय।
42011020	पहें अगर मोय ईश्‍वर कर सामर्थ से दुष्ट आतमामन के निकलावोना, तो ईश्‍वर कर राइज तोहरे भिरे आय पोंहचलक।
42011021	“जे बेरा कोनो सवंगिया आबदिन हथियार लेइ के आपन घर के पहरा देवेल, तो उकर धन-सम्‍पत्ति बचाल रहेला।
42011022	पहें अगर केहो उकर से हों बागरा सवंगिया उकरे उपरे टुइट पड़ी आउर उके हरुवाय देवी, तो जे हथियारमन उपरे उकर भरसा रहे, उ उके लुइट लेवेल आउर उकर सम्‍पत्ति लुइट के बाइंट देवेल।
42011023	“जे मोर संगे नाइखे, उ मोर बिरोध हेके, आउर जे मोर संगे नी समटेला, उ छिटेला।
42011024	“जे बेरा अशुद्ध आतमा कोनो आबदिन से निकाइल जायल, तो उ सथायक कर खोजर में सुखल ठांवमन में भटाइक चलेल। आउर सथायक नी पावेक कर चलते, उ कहेला, ‘जे ठिन से मोय आयहों, हुंवांय आपन घरे आउरे जाबु।’
42011025	घुइर के उ, उ घर के बढ़नाल-सोढ़नाल आउर सिंगराल-सपराल हे पावेला।
42011026	तले उ जाय के आपने से हों अनाइत खराब आउर सातगो आतमामन के आपन संगे लेइ आवेला आउर उमन उ घर में ढुइक के बाइठ जायला। ई नियर उ आबदिन कर ई पिछले दशा, आगे से हों बागरा खराब होइ जायल।”
42011027	जब यीशु ई बातमन के कहते हे रहे, कि भीड़ में से कोनो एगो आउराइत उके जोड़ से कइह उठलक, “धन्‍य आहे उ माय, जे तोके जनम देलक आउर दुध पियालक!”
42011028	पहें यीशु कहलक, “हां, पहें उकर से हों धन्‍य उमन आहंय, जे ईश्‍वर कर बचन सुनेन आउर उकर पालन करेन।”
42011029	जे बेरा आउर भीड़ जमा होवत रहे, तो यीशु कहेक लागलक, “ई जुग कर आबदिनमन खराब आहंय। ईमन चिन्‍हा खोजेन, पहें जे घटना आगमबक्ता जोना कर संग होइ रहे, उ चिन्‍हा के छोइड़ के ईमन के आउर कोनो चिन्‍हा नी देवल जाइ।
42011030	जाइसेन जोना नीनवे कर बसिन्‍दामन कर लगिन एगो चिन्‍हा ठहरलक, ओसने हे मनवां-बेटा हों ई पिड़ही कर आबदिनमन कर लगिन चिन्‍हा ठहरी।
42011031	बिचार कर दिन दक्षिन राइज कर रानी ई पिढ़ी कर आबदिनमन कर संग खड़ा होवी आउर ईमन के दोषी ठहराइ, कालेकि उ सुलेमान कर बुद्धि से भरल बातमन के सुनेक लगिन धरती कर आखरी किनार से आय रहे, आउर देखा, हिंया उ आहे जे सुलेमान से हों बड़का हेके।
42011032	बिचार कर दिन नीनवे कर आबदिनमन ई पिड़ही कर संग खड़ा होबंय आउर उमनके दोषी ठहराबंय, कालेकि उमन जोना कर प्रचार सुइनके मन घुरालंय, आउर देखा, हिंया उ हइक, जे जोना से हों बड़का हइक!
42011033	“दिया दाइगके केहो उके गुप्‍त ठांव नितो दाउरा नीचे नी रखेन, पहें दिया-खुटी उपरे रखेना, जेकर से भीतरे आवेक वालामन के उकर इन्‍जोत मिलोक।
42011034	तोर आंइख तोर देंह कर दिया हेके। अगर तोर आंइख बेस आहे, तो तोर गोटाय देंह हों इन्‍जोत में आहे। पहें अगर उ खराब आहे, तो तोर गोटाय देंह हों अन्‍धार में आहे।
42011035	इकर ले साबधन रहबा कि जे इन्‍जोत तोर में आहे, उ अन्‍धार न होइ जावोक।
42011036	अगर तोर समुचा देंह इन्‍जोत में आहे आउर उकर कोनो हिस्सा अन्‍धार में नाइखे, तो उ ओसने हे सोभे बटे इन्‍जोत होवी, जाइसेन उ बेरा होवेल जब दिया आपने हे प्रकाश से तोके इन्‍जोत देवेल।”
42011037	जे बेरा यीशु बतियात रहे, तो कोनो फरिसी उके आपन घरे खायक ले नेवता देलक। यीशु उकर ठिन भीतरे जाय के खायक ले बाइठलक।
42011038	फरिसी गो ई देइख के चकरीत होलक कि यीशु खायक से आगे रिवाज मोताबिक हांथ-गोड़ नी धोवालक।
42011039	प्रभु यीशु उकर से कहलक, “तोहरे फरिसीमन कटरा मन आउर थारीमन के बाहरे से तो मंजाल, पहें तोहरे कर भीतरे लालची आउर दुष्‍टता भरल आहे।
42011040	हे मूरखमन! जेहर बाहरे के बनायहे, का उ भीतरे के नी बनायहे?
42011041	पहें, जे तोहरेमन कर कटरा मन में आहे, उके गरिबमन के दान कइर देवा, तो देखा, सउब तोहरे ले शुद्ध होइ जाइ।
42011042	“हाय रे तोहरे फरिसीमन के! कालेकि तोहरेमन फुदेना, सोंफ आउर सउब हे किसिम कर साग-पात कर दसवां अंश तो ईश्‍वर के चढ़ाल, पहें दोसर मन लगिन उचित बिचार करेक आउर ईश्‍वर से प्रेम करेक बात के बेपरवाह करल। तोहरे ले, उचित ई रहे कि तोहरेमन ई बातमन के करते रहता आउर उ बातमन के हों नी छोड़ता।
42011043	“हाय रे तोहरे फरिसीमन के! कालेकि तोहरे आराधना-घर मन में आगे बटे बइठेक आउर बाजारमन में जोहार पावेक चाहला।
42011044	“हाय रे तोहरेमन के! कालेकि तोहरे उ कबर मन नियर आहा जे नी दिसेला, जेकर उपरे आबदिनमन चलेन पहें नी जानेन कि ई कबर हेके।”
42011045	इकर में ब्‍यवस्‍था-नियम कर एगो पण्‍डित यीशु से कहलक, “हे गुरु, तोय एसेन बातमन कइह के हमरे के हों अपमान कराथिस!”
42011046	यीशु जबाब देलक, “हे ब्‍यवस्‍था-नियम कर पण्‍डित मन, हाय रे तोहरेमन के हों! कालेकि तोहरे आबदिनमन उपरे एसेन बोझा लादल जेके बोहेक कठिन आहे, पहें खुद उ बोझा के उठायक लगिन आबदिनमन के एगो अंगरी से हों मदाइत नी करल।
42011047	“हाय रे तोहरेमन के! कालेकि तोहरे उ आगमबक्तामन कर कबर मन के साजाला, जेमन के तोहरे कर पुरखामन मोराय दी रहंय।
42011048	ई नियर तोहरे ई बात कर गवाही देवल कि तोहरे आपन पुरखामन कर काम से राजि आहा, कालेकि उमन तो उमनके मोराय देलंय आउर तोहरे उमन कर कबर मन के साजाला।
42011049	इकर ले सउब बात जानेक वाला ईश्‍वर ई कहलक कि, ‘मोय उमन कर भिरे आगमबक्ता आउर प्रेरित मन के भेजबु। उमन उकर में से केताइक झन के मोराय देबंय आउर केताइक झन के सताबंय।’
42011050	ई-लगिन जेताइक आगमबक्तामन कर लहु धरती कर सिरजन से बहाल गेलक, उ सउब कर हिसाब, ई परिया कर आबदिनमन से लेवल जाइ,
42011051	माने, हाबील कर लहु से लेइके जकरीयाह कर लहु तलुक, जे मन्‍दिर कर बेदी आउर ‘पबितर ठांव’ कर माझे में मोरल गेलक। मोय तोहरे के सच्‍चे कहाथों, उकर हिसाब एहे परिया कर आबदिनमन से लेवल जाइ।
42011052	“हाय रे तोहरे ब्‍यवस्‍था-नियम कर पण्‍डित मन! तोहरे ज्ञान कर दूरा कर कुंजी लेइ तो लेला, पहें तोहरे आपने हे नी ढुकला, आउर ढुकेक वालामन के हों रोइक देला।”
42011053	जे बेरा यीशु हुंवा से निकललक, तो धरम-शिकक्षकमन आउर फरिसीमन जुरुम-जुट उकर पाछे पइड़ गेलंय। उमन उकर से अनाइत बिषय में सवाल पुछेक लागलंय
42011054	आउर ई बात कर ताक में रहंय कि उमन उकर कोनो न कोनो कहल बात में उके दोषी ठहरावोक।
42012001	एतने में जे बेरा हजारों आबदिनमन कर भीड़ होइ गेलक, हिंया तलुक कि आबदिनमन एक दोसर उपरे चोचमत रहंय, तो सउब से आगे यीशु आपने चेलामन से कहेक लागलक कि, “फरिसीमन कर खमीर से साबधन रहबा, माने उमन कर कपट से।
42012002	एसेन कोनो ढापल नाइखे, जे उघराल नी जाइ, आउर न कोनो छिपाल आहे, जे जानल नी जाइ।
42012003	इकरले जे कोनो तोहरे अन्‍धार में कइहा, उ इन्‍जोत में सुनाल जाइ, आउर जे तोहरे कोठरी मन में फुसु टुरु कइहा, उ छाईन उपरे से प्रचार करल जाइ।
42012004	“मोय तोहरे से, जे मोर संगीमन हेका, कहाथों कि, जेमन देंह के माइर देवेन, पहें उकर पाछे आउर कोनो नी कइर सकेन, उमन से न डरावा।
42012005	मोय तोहरे के बताथों कि केकर से डरायक चाही। उकर से डरावा, जेकर में तोहरे के मोरायक कर पाछे नरक में भेजेक कर अधिकार आहे। हां, मोय तोहरे से कहाथों, उकरे से डरावा।
42012006	“का दुइ पाइसा में पांचगो गेरवा नी बेचायल? तभियो हों ईश्‍वर उकर में एगो के हों नी भुलायल।
42012007	हां, तोहरे कर मुड़ कर केंस हों सउब गिनाल आहे। ई-लगिन मइत डरावा, तोहरे अनाइत गेरवा से बाइढ़ के आहा।
42012008	“मोय तोहरे से कहाथों, जे मोके आबदिनमन कर भिरे स्‍वीकर करी, उके मनवां-बेटा हों ईश्‍वर कर दूतमन कर भिरे स्‍वीकर करी।
42012009	पहें जे मोके आबदिनमन कर भिरे इन्‍कार करी, उके ईश्‍वर कर दूतमन कर भिरे इन्‍कार करल जाइ।
42012010	“जे मनवां-बेटा कर बिरोध में कोनो बात कही, उकर अपराध क्षमा करल जाइ, पहें जे पबितर आतमा कर निन्‍दा करी, उकर अपराध क्षमा नी करल जाइ।
42012011	“जे बेरा तोहरे के आबदिनमन आराधना-घर मन, हाकिममन आउर शासन कराइया मन कर भिरे घींच लेइ जाबंय, तो ई चिन्‍ता नी करबा कि तोहरे कइसेन आउर का जबाब देबा, चाहे आपन बट से का कहबा।
42012012	कालेकि पबितर आतमा ओहे बेरा तोहरे के सिखाय देवी कि तोहरे के का कहेक होवी।”
42012013	भीड़ में से केहो यीशु से कहलक, “हे गुरु! मोर भाई से कइह दे, कि उ मोर संग बापाउती सम्‍पत्ति के भागा-बटा कइर लेवोक।”
42012014	उगो उके जबाब देलक, “हे भाई! केहर मोके भागा-बटा करेक ले पांच ठहरालक?”
42012015	तले यीशु आबदिनमन से कहलक, “होसियार! सोउबहे किसिम कर लोभ से आपने हे के बचावा, कालेकि केकरो ठिन जेताइक हे धन-सम्‍पत्ति काले न रहोक, उकर ई धन-सम्‍पत्ति उके सच्चा जीबन नी देवेक सकेल।”
42012016	आउर यीशु उमनके ई शिकक्षा कर कहनी सुनालक, “कोनो धनी आबदिन कर खेत में अनाइत फसल होलक।
42012017	उ आपन मन में ई नियर बिचार करलक, ‘एखन मोय का करबु? मोर ठिन उपजाल आनाज के राखेकले ठांव नाइखे।’
42012018	तले उ कहलक, ‘मोय ई करबु, मोर गोला घर के टुटाबु आउर बड़का गोला घर बनाबु, आउर उकर में आपन समुचा आनाज आउर धन-सम्‍पत्ति के रखबु।
42012019	आउर आपन जिऊ से कहबु, ए मोर जिऊ! तोर ठिन बछरों कर लगिन अनाइत धन-सम्‍पत्ति राखल आहे, इकर ले आराम कर, खा, पी आउर सुखे रह।’
42012020	पहें ईश्‍वर उकर से कहलक, ‘हे मूरख! आइज राइत तोर जिऊ तोर से लेइ लेवल जाइ। तले जे तोय जमा कइरहीस, उ केकर होवी?’
42012021	ई दशा उ आबदिन कर हों होवी, जे आपन लगिन धन जमा करेल, पहें ईश्‍वर कर नजाइर में धनी न लगे।”
42012022	यीशु आपन चेलामन से कहलक, “इकरले मोय तोहरेमन से कहाथों, आपन जिऊ कर लगिन चिन्‍ता न करा, कि हमरे का खाब आउर न देंह कर लगिन कि, का पिन्‍धाब,
42012023	कालेकि जिऊ खायक से, आउर देंह लुगा से बाइढ़के आहे।
42012024	काउवा मन के देखा, उ न तो बुनेल आउर न काटेल, उकर न तो जमा करेक कोठरी आहे आउर न गोला घर। तभियो हों ईश्‍वर उमनके खियायला। आउर तोहरे चराइमन से कहों बाइढ़ के आहा।
42012025	चिन्‍ता कइर के तोहरे में से के आपन उमाइर के एको घड़ी हों बढ़ायक सकेल?
42012026	अगर तोहरे एतना छोटका काम हों नी करेक पारल, तो आउर दोसरा बातमन कर चिन्‍ता काले करल?
42012027	जंगली फुलमन उपरे ध्यान देवा। उमन कइसेन बढ़ेन! उमन न तो खटनी करेन आउर न सुता कातेन। तभियो हों मोय तोहरे से कहाथों कि, राजा सुलेमान हों आपन समुचा सिंगार आउर पिन्‍धल-ओढ़ल में उकर में से कोनो एगो कर समान सुन्‍दर नी रहे।
42012028	अगर ईश्‍वर घांस के जे आइज डांड़ में आहे आउर काइल आइग में फेकल जाइ, ई नियर पिन्‍धायल, तो हे थोड़-बिश्‍वासीमन! उ तोहरे के काले नी पिन्‍धाइ?
42012029	“इकर ले तोहरे इकर खोजर में डूबल न रहा कि, का खाब का पियाब, आउर न चिन्‍ता करा।
42012030	ई सउब चीजमन कर खोजर तो संसार कर आबदिनमन करेन। तोहरे कर बाप जानेल कि तोहरे के ई चीजमन कर दरकार आहे।
42012031	इकर ले उकर राइज कर खोजर में रहा आउर ई सउब हों तोहरे के मिल जाइ।
42012032	“हे छोटे झुण्‍ड! मइत डराव, कालेकि तोहरे कर बाप तोहरे के खुशी से राइज देवेक कर किरपा कइर हे।
42012033	आपन सम्‍पत्ति बेइच के गरिबमन के दान कइर देवा। आपन ले एसेन थाइला बनावा, जे कहियो नी फाटेल, माने सरग में एसेन धन जमा करा जे नी घाटेल, जहां न तो चोर पुगेल आउर न कीड़ा खायल,
42012034	कालेकि जहां तोहरे कर धन आहे, हुंवा तोहरे कर मन हों लागल रही।
42012035	“तोहरे कर डांड़ा कसल रहोक आउर तोहरे कर दिया बरते रहोक।
42012036	तोहरे उ सेवकमन कर नियर बना जे आपन मालिक कर डहर देखते रहेल कि उ बिहा से कतिपहर घुरी, कि जे बेरा मालिक आयके दूरा ठोक-ठोकाइ, तो उ तुरथे हे उकर ले दूरा खोइल देबी।
42012037	धन्‍य आहंय उ सेवकमन, जेमन के मालिक आवेक बेरा में जागले हे पावेल! मोय तोहरे से सच्‍चे कहाथों, मालिक आपन डांड़ा सकताइ, उमनके खायक ले बाइठाइ आउर भिरे आयके उमनके सेवा करी।
42012038	आउर धन्‍य आहंय उ सेवकमन, जेमन के मालिक राइत के चाहे दोसरा पहर चाहे तीसरा पहर आवेक बेरा हों जागले पावोक।
42012039	इके बेस से समाइझ लेवा, अगर घर कर मालिक जानतक, कि चोर कतिपहर आवी, तो उ जागले रहतक आउर आपने घर के भुंइकिला करेक नी देतक।
42012040	तोहरे हों तेयार रहा, कालेकि जे बेरा तोहरे उकर आवेक कर बारे सोंचबे नी कइर रहबा, ओहे बेरा मनवां-बेटा आयजाइ।”
42012041	पतरस पुछलक, “हे प्रभु! का तोय ई शिकक्षा कर कहनी हमरे ले कहाथीस कि सउब कर लगिन?”
42012042	प्रभु कहलक, “के एसेन इमन्‍दार आउर बुद्धिमन भण्‍डारी हेके, जेके उकर मालिक आपने सेवक-सेवकिनमन कर उपरे सरदार ठहराइ, कि ठीक बेरा में उमनके खायक-पियेक ले देवोक?
42012043	धन्‍य आहे उ सेवक, जेकर मालिक घुरेक बेरा उके एसनेहे करते पावेल।
42012044	मोय तोहरे से सच्‍चे कहाथों, उ उके आपन समुचा सम्‍पत्ति उपरे जिमेदर ठहराइ।
42012045	पहें अगर सेवक आपने मन में कही, ‘मोर मालिक आवेक में अनाइत देरी कराथे’, आउर उ सेवक-सेवकिनमन के मार-पिट करेक लगी, खाइ-पियी आउर मतवार होवेक लगी,
42012046	तो उ सेवक कर मालिक गो एसेन दिन में आवी, जे बेरा उ उके पठरत हों नी रही आउर एसेन घड़ी जेके उ नी जानेल। तले मालिक आयके उके टुकरा-टुकरा कइर देवी, आउर उकर अन्‍त ओसने होवी जे अबिश्‍वासी मन कर होवेल।
42012047	“मालिक कर इच्‍छा जाइन के हों जे सेवक तेयार नी होलक, आउर न उकर इच्‍छा कर मोताबिक काम करलक, उ अनाइत माइर खाइ।
42012048	पहें जेहर आनजान में हे माइर खायेक कर काम कइरहे, उ थोडे़ माइर खाइ। जेके बागरा देवल जायहे, उकर से बागरा मांगल जाइ, आउर जेके बागरा सोंपल जायहे, उके आउर बागरा घुरायक पड़ी।
42012049	“मोय धरती में आइग लगायक आयहों, आउर मोय एतना चाहोन कि ई एखन सुलाइग जाय रहोक।
42012050	पहें मोके एगो दुःख कर बपतिस्मा लेवेक आहे, आउर जब तलुक उ पूरा नी होइ जाइ, तब तलुक मोय केताइक बेचाईन रहबो।
42012051	का तोहरेमन समझल कि मोय धरती में मिलाप करायक ले आयहों? मोय तोहरे से कहाथों कि, नहीं! मिलाप नहीं, पहें जुदा करायक ले आयहों।
42012052	कालेकि एखन से अगर एगो घर में पांच झन आपने में बिरोध होबंय, तो तीन झन दुइ कर बिरोध होबंय आउर दुइ झन तीन कर बिरोध।
42012053	उमन एक दोसर कर बिरोध करबंय, बाप आपन बेटा कर बिरोध होवी, आउर बेटा आपन बाप कर बिरोध, माय आपन बेटी कर बिरोध होवी आउर बेटी आपन माय कर बिरोध। साइस आपन पुताऊ कर बिरोध होवी आउर पुताऊ आपन साइस कर बिरोध।”
42012054	यीशु भीड़ से ई कहलक, “तोहरे पछिम से बदरी उड़ेक देखाला, तो तुरथे कहाला कि, बरखा होवेक वाला आहे, आउर एसने हे होवेला।
42012055	जे बेरा दक्षिन कर हवा चलाथे, तो कहाला, लूह चली आउर एसने हे होवेला।
42012056	हे ढोंगीमन! तोहरे आकाश आउर धरती कर रुप-रंग चिन्‍हेक पारल, पहें ई बेरा में जे होवेक लइगहे, इके तोहरे काले नी चिन्‍हेक पारल?
42012057	“तोहरे आपने हे काले फायसला नी कइर लेवल कि उचित का हेके?
42012058	जे बेरा केहोहर तोर उपरे मोकरदमा कइर के तोके कछारी में लेइ जाथे, तो डहर में हे उकर से मनाबुझा करेक कर कोशिस कर। कहों एसेन न होक कि उ तोके हाकिम ठिन घींच लेइ जाइ आउर हाकिम तोके सिपाही ठिन सोंइप देवी, आउर सिपाही तोके जेहेल में साइज देवी।
42012059	मोय तोहरे से कहाथों कि, जब तलुक तोय कौड़ी-कौड़ी नी चुकाबे, तब तलुक हुंवा से छुटेक नी पारबे।”
42013001	उ बेरा तनिक आबदिनमन यीशु ठिन आय पुगलंय आउर उ गलीलीमन कर बारे में चरचा करेक लागलंय, जेमन कर हत्‍या राजा हेरोदेस उ बेरा करलक जे बेरा उमन बलि चढ़ात रहंय। आउर बलिदान करल पशु कर लहु में उमन कर लहु के मिलाय देलक।
42013002	यीशु उमन से कहलक, “का तोहरे समझल कि, ई गलीलीमन आउर सउब गलीलीमन से बागरा पापी रहंय, कि उमन उपरे एसेन बिपाइत आलक?
42013003	मोय तोहरे से कहाथों, कि नहीं! पहें अगर तोहरेमन मन नी घुराबा, तो तोहरे सउब हर एहे तइर नास होइ जाबा।
42013004	ओसने हे, उ अठारह झन जे शिलोह कर मिनार गिरेक से जताय के मोइर गेलंय, का तोहरे समझल, कि उमन यरुशलेम कर सउब बसिन्‍दामन से बागरा अपराधी रहंय?
42013005	मोय तोहरे से कहाथों, कि नहीं! पहें अगर तोहरेमन मन नी घुराबा, तो तोहरे सउब हर एहे तइर नास होइ जाबा।”
42013006	तले यीशु ई शिकक्षा कर कहनी सुनालक, “कोनो आबदिन कर अंगूर कर बारी में एगो डुम्‍बाइर कर गाछ रहे। उ उकर में फार खोजेक आलक, पहें उकर में एकठो हों नी पालक।
42013007	तले उगो अंगूर बारी कर माली से कहलक, ‘देख, मोय तीन बछर से डुम्‍बाइर कर ई गाछ में फार खोजेक ले आवोन, पहें एकठो हों नी पावोन। इके काइट दे। ई खेत के काले टाइड़ रही?’
42013008	पहें माली जबाब देलक, ‘मालिक! ई बछर हों इके रहेक दे, मोय इकर चाइरो बटे कोइड़ के माइन्‍द लगाबु।
42013009	अगर ई आगे फारी, तो बेस, अगर नी फारी तो इके काइट देबे!’”
42013010	यीशु सथायक कर दिन में कोनो आराधना-घर में उपदेश देवत रहे।
42013011	हुंवा एगो आउराइत रहे, जेके अठारह बछर से कमजोड़ी करेक वाला दुष्ट आतमा लइग रहे। उ कुबड़ी होइ जाय रहे आउर कोनो लेखे सीधा होवेक नी पारत रहे।
42013012	यीशु उके देइख के आपने भिरे बोलालक आउर उकर से कहलक, “हे आउराइत! तोय आपन बेमार से मुक्‍त होइ गेले।”
42013013	तले यीशु उकर उपरे हांथ राखलक, आउर ओहे बेरा उ सीधा होइ गेलक आउर ईश्‍वर कर बड़ाइ करेक लागलक।
42013014	इकर में आराधना-घर कर मुखिया चिढ़ गेलक, कालेकि यीशु सथायक कर दिन उ आउराइत के बेस कइर रहे। उ आबदिनमन से कहेक लागलक, “छाव दिन आहे, जेकर में काम करेक उचित आहे। ई-लगिन ओहे दिनमन में बेस होवेक आवा, सथायक कर दिन में नहीं।”
42013015	पहें प्रभु जबाब देलक, “हे कप्‍टी मन! का तोहरे में से सउब हे झन सथायक कर दिन में आपन बायल चाहे गधा के गोहालि से खोइल के उके पानी पियायक ले नी लेइ जायला?
42013016	तो ई आउराइत जे अब्राहम कर बेटी हेके, आउर जेके अठारह बछर से शयतान बाइन्‍ध रहे, का इके सथायक कर दिन उ बन्‍धन से छोड़ायक उचित नी रहे?”
42013017	यीशु कर ई बात से उकर सउब बिरोधीमन लजाय गेलंय, पहें समुचा जनता उकर सउब महिमा कर काम के देइख के अनाइत रिझेक लागलक।
42013018	यीशु कहलक, “ईश्‍वर कर राइज केकर समान आहे? मोय इके केकर से तौल‍बु?
42013019	उ, उ राय कर दाना कर समान आहे, जेके लेइ के कोनो आबदिन आपन बारी में बुनलक। उ बाइढ़ के गाछ होइ गेलक आउर आकाश कर चराइमन उकर डाइरमन में खोता बनालक।”
42013020	यीशु आउरे कहलक, “मोय ईश्‍वर कर राइज के केकर से तौल‍बु?
42013021	उ, उ खमीर कर समान आहे, जेके लेइके कोनो आउराइत तीन दोन आटा में साइन देलक आउर उकर पाछे समुचा आटा खमीर कर चलते फुइल गेलक।”
42013022	यीशु शहर-शहर आउर गांव-गांव होइके उपदेश देते हे यरुशलेम बटे जात रहे।
42013023	तो केहो उकर से पुछलंय, “हे प्रभु! का थोडे़ हे आबदिनमन मुक्‍ति पाबंय?” यीशु उकर से कहलक,
42013024	“सुड़कु दूरा से ढुकेक लगिन कोशिस करा, कालेकि मोय तोहरे से कहाथों, ढेइरे आबदिनमन ढुकेक खोजबंय आउर नी पारबंय।
42013025	जे बेरा घर कर मालिक उइठ के दूरा के ढाइप चुकल होवी, उ बेरा तोहरे बाहरे दूरा ठिन खड़ा होइके दूरा ठोक-ठोकाय के कहेक लगबा कि, ‘हे प्रभु! हमरे लगिन दूरा खोइल दे।’ उ जबाब देवी, ‘मोय तोहरे के नी चिन्‍होन, आउर नी जानोन कि तोहरे कहां से आयहा।’
42013026	तले तोहरे कहेक लगबा, ‘हमरे तोर भिरे खाली-पिली आउर तोय हमरे कर बाजार मन में उपदेश देइ रहीस।’
42013027	पहें उ तोहरे से कही, ‘मोय नी जानोन कि तोहरे कहां से आयहा। हे कु-करमी मन! तोहरे सउब मोर से दूर होइ जावा!’
42013028	जे बेरा तोहरे हुंवा अब्राहम, इसहाक, याकूब आउर सउब आगमबक्तामन के ईश्‍वर कर राइज में बइठल देखबा, आउर आपने हे के बाहरे निकलल पाबा, उ बेरा तोहरे कान्‍दबा आउर दांत किट किटाबा।
42013029	पूरब, पछिम आउर उत्तर, दक्षिन से आबदिनमन आयके ईश्‍वर कर राइज कर भोज में खायक ले जमा होबंय।
42013030	आउर देखा, तनिक झन जे एखन पिछे आहंय, सेखान उमन आगे होइ जाबंय, आउर तनिक झन जे एखन आगे आहंय, उमन सेखान पिछे होइ जाबंय।”
42013031	ओहे बेरा तनिक फरिसीमन आयके यीशु से कहलंय, “हिंया से निकाइल के चइल जा, कालेकि हेरोदेस तोके मोरायक चहाथे।”
42013032	यीशु जबाब देलक, “जाय के उ सियार से कइह देवा कि, देख, मोय आइज आउर काइल दुष्ट आतमामन के नीकलाथों आउर बेमारीमन के बेस कराथों आउर तीसरा दिन मोर काम के पूरा करबु।
42013033	तभियो मोके आइज, काइल आउर परसू चलेक दरकार आहे, कालेकि ई होवेक नी सकेल कि कोनो आगमबक्ता यरुशलेम कर बाहरे मोरल जावोक।
42013034	“हे यरुशलेम, हे यरुशलेम! तोय आगमबक्तामन के मोराय देवीसला, आउर तोर भिरे भेजालमन के ढोंग्‍गा से मारीसला। मोय केताइक बेर ई चहलो, कि जाइसेन मुरगी आपन चेंगनामन के आपने डेना कर नीचे सम्‍टाय लेवेल, ओसने हे मोय हों तोर छाउवामन के सम्‍टाय लेबु, पहें तोय ई नी चाहले।
42013035	देख, तोर घर तोर लगिन उझड़ाल छोइड़ देवल जाथे, आउर मोय तोहरे से कहाथों, जब तलुक उ दिन नी आवी जेकर में तोय ई कहबे कि, ‘धन्‍य आहे उ जे प्रभु कर नाम से आवेला,’ तब तलुक तोय मोके कहियो नी देखबे।”
42014001	यीशु एगो सथायक कर दिन में कोनो फरिसी अधिकारी कर हिंया खायक ले गेलक। आउर उमन उकर ताक में रहंय।
42014002	यीशु कर भिरे एगो आबदिन रहे जेकर फुला बेमार रहे।
42014003	इकर में यीशु ब्‍यवस्‍था-नियम कर पण्‍डित मन आउर फरिसीमन से कहलक, “सथायक कर दिन बेमारी के बेस करेक उचित आहे कि नहीं?”
42014004	पहें उमन चुपहे रहलंय। इकर में यीशु फुला बेमारी कर हांथ धइर के उके बेस करलक आउर बिदा करलक।
42014005	तले यीशु उमन से कहलक, “तोहरेमन में एसेन के आहंय, जेकर गधा चाहे गरु गड़हा में गिर जाइ, आउर उ उके सथायक कर दिन में तुरथे गड़हा से बाहरे नी निकलाइ?”
42014006	आउर उमन इकर कोनो जबाब नी देवेक पारलंय।
42014007	यीशु नेवताल मन के मुखिया-मुखिया ठांव चुनेक देइख के उमनके ई शिकक्षा कर कहनी के सुनालक,
42014008	“जब केहो तोहरे के बिहा में नेवतायल तो मुख्‍या ठांव में मइत बाइठबा। कहों एसेन न होक कि मालिक तोहरे से बड़का मन के नेवताय हे,
42014009	आउर जेहर तोहरे आउर उके दुनो के नेवताहे, उ आयके तोहरे से कही, ‘ईमन के आपन ठांव देइ दे।’ तले तोहरे के लजाय के सउब से पाछे ठांव में बइठेक पड़ी।
42014010	इकरले जे बेरा तोहरे के नेवता मिली, तो जाय के सउब से पिछे कर ठांव में बाइठा, जेकर से नेवता देवेक वाला आयके तोहरे से कही, ‘हे संगी, हिंया आयके आगे बटे बाइठ।’ ई नियर सउब गुतियामन कर भिरे तोहरे कर माइन होवी।
42014011	कालेकि जे आपने हे के बड़का बनाइ उके छोटका करल जाइ आउर जे आपने के छोटका बनाइ, उके बड़का करल जाइ।”
42014012	आउर यीशु आपन नेवता देवेक वाला से कहलक, “जे बेरा तोय उलटी बेला चाहे राइत के खायक ले नेवताबे, तब न तो आपन संगमन के बोलाव आउर न आपन भाईमन के न आपन कुटुम मन के आउर न धनी पड़ोसीमन के। कहों एसेन न होक कि उ हों तोके नेवता देइके बदली चुकाई देवी।
42014013	पहें जे बेरा तोहरे खायक देवा, तो गरीब, लुलहामन, लंगड़ामन आउर अन्‍धरामन के बोलावा,
42014014	तो तोहरे धन्‍य होबा, कालेकि बदली चुकायक ले उकर ठिन कोनो नाइखे, आउर तोहरे के धरमीक मन कर जी उठना बेरा इकर इनाम मिली।”
42014015	संगे खायक वालामन में से एकझन ई सुइन के यीशु से कहलक, “धन्‍य आहे उ जे ईश्‍वर कर राइज में खाइ।”
42014016	यीशु उके जबाब देलक, “कोनो आबदिन एगो बड़का खायक कर सरजामा करलक आउर अनाइते आबदिनमन के नेवता देलक।
42014017	खायक बेरा उ आपने सेवक से नेवताल मन के ई कइह भेजलक कि ‘आवा, कालेकि एखन सउब तेयार आहे।’
42014018	पहें सउब कर सउब बहना करेक लागलंय। पहिला वाला सेवक से कहलक, ‘मोय खेत किन हों आउर मोके देखेक जायक आहे। तोर से ई बिनती कराथों, मोके क्षमा कइर दे।’
42014019	दोसर गो कहलक ‘मोय पांच जोड़ी गरु किनहों, आउर दरकार आहे कि उके देखेक जाबु मोय तोर से बिनती कराथों मोके क्षमा कइर दे।’
42014020	आउर एकझन कहलक, ‘मोय बिहा कइर हों ई लगिन मोय नी आवेक पारबो।’
42014021	“सेवक घुइर आयके ई सउब बात आपन मालिक के बतालक। तले घर कर मालिक गो कायरय के आपन सेवक से कहलक,‘जल्‍दी हे शहर कर बाजार मन आउर डहर में जाय के गरीब, लुलहा, अन्‍धरा आउर लंगड़ा मन के हिंया लाइन आव।’
42014022	तले सेवक कहलक, ‘हे मालिक! तोर हुकूम के पालन करल गेलक, पहें आउर हों ठांव आहे’,
42014023	तो मालिक सेवक से कहलक, ‘सड़क मन आउर गांव बटे जा आउर आबदिनमन के जबराइ लान, जेकर से मोर घर भइर जावोक,
42014024	कालेकि मोय तोहरे सउब से कहाथों, उ नेवताल आबदिनमन में से केहो मोर भोज कर सवाद नी चखेक पारी।’”
42014025	यीशु कर संग संग एगो अनाइत बड़का भीड़ जात रहे, तले उ घुइर के उमन से कहलक,
42014026	“अगर केहो मोर ठिन आवेला, आउर आपन माय-बाप, आउराइत, छाउवा, भाई, बहिनमन आउर हिंया तलुक कि आपन जिऊ से बइर नी करेल, तो उ मोर चेला होवेक नी पारेल।
42014027	जे आपन क्रूस उठाय के मोर पाछे नी चलेल, उ मोर चेला नी होवेक सकेल।
42014028	“तोहरे में एसेन के होवी, जे बड़का घर बनायक चाहेल आउर आगे बाइठ के खरचा कर हिसाब नी करेल आउर ई नी देखेल कि उके पूरा करेक कर पुंजी आहे कि नाइखे?
42014029	कहों एसेन न होक कि नेंव गाडे़क कर पाछे उ बनायक कर काम पूरा करेक नी पारी तो सउब देखेक वालामन ई कहते उकर हंसी उड़ायक लगबंय,
42014030	‘ई आबदिन बनायक कर काम शुरु तो करलक, पहें उके पूरा करेक नी सकलक।’
42014031	“चाहे के एसेन राजा आहे जे दोसर राजा से लड़ाई करेक जायल, आउर आगे बाइठ के ई बिचार नी करेल कि जे राजा बीस हजार फौज संगे मोर से लडे़क आवाथे, मोय दस हजार लेइके उकर से लड़ेक पारबु कि नहीं?
42014032	अगर उ लड़ेक नी पारी तो दोसरा राजा कर दुरियाह रहते हे, उ आपन राजदूतमन के भेइज के उकर से मिलाप करेक चाही।
42014033	ई तइर तोहरे में जे आपन सउब के नी तेइग देवी, उ मोर चेला नी होवेक सकेल।
42014034	“नोन बेस हेके पहें अगर उ आपन सवाद हेरुवय देवी, तो उ का से सवाद करल जाइ?
42014035	उ न तो खेत आउर न सार कर लगिन काम आवेला। उके तो आबदिनमन बाहरे फेइक देवेना। जेकर सुनेक कर कान आहे, उ सुइन लेवोक।”
42015001	सउब खजना लेवेक वाला आउर पापीमन उकर भिरे आवोत रहंय कि यीशु कर सुनोक।
42015002	पहें फरिसी आउर धरम-शिकक्षकमन कुर-कुराय के कहेक लागलंय, “ई आबदिन पापीमन से मिलेल आउर उमन कर संगे खायल हों।”
42015003	तले यीशु उमनके ई शिकक्षा कर कहनी सुनालक:
42015004	“अगर तोहरे में से केकरो ठिन, एक सौ भेंड़ा आहे आउर उकर में से एगो हेराय जाइ, तो का उ नीनानब्‍बे भेड़ामन के जंगल में छोइड़ के उ हेरल भेंड़ा के तब तलुक नी खोजते रही जबतलुक उ उके नी पावी?
42015005	भेटल से उ उके आपन खान्‍ध में बाइठाय के लानेला,
42015006	आउर घर आयके आपन संगीमन आउर पड़ोसीमन के बोलायला आउर उमन से कहेला, ‘मोर संगे आनन्‍द करा, कालेकि मोर हेरल भेंड़ा मोके भेटाय गेलक।’
42015007	मोय तोहरे से कहाथों, एहे नियर से एगो मन घुरायक वाला पापी कर बारे में हों सरग में एतना हे आनन्‍द होवी, जेताइक कि नीनानब्‍बे धरमी मन कर बारे नी होवेल, जेके मन घुरायक कर दरकार नाइखे।
42015008	“माइन लेवा गोटेक आउराइत, जेकर ठिन दस सिक्‍का आहे आउर उकर में से गोटेक हेराय जाइ, तो उ दिया बइर के आउर घर के बढ़नाय के जब तलुक नी भेटाय जावोक, जिऊ जन से नी खोजी?
42015009	सिक्‍का भेटाय जायक कर पाछे उ आपन संग-साथीमन आउर पड़ोसीमन के बोलाय के कहेला, ‘मोर संगे रिझ मनावा कालेकि जे सिक्‍का मोर हेराय रहे, उ मोके भेटाय गेलक।’
42015010	मोय तोहरे से कहाथों, एहे नियर ईश्‍वर कर दूत उ पापी कर लगिन रिझ मनायल, जे मन घुरायल।”
42015011	यीशु कहलक, “कोनो आबदिन कर दुइगो बेटा रहे।
42015012	छोट बेटा आपन बाप से कहलक, ‘हे बाप! धन कर भाग जे मोर होवी, उके मोर ले देइ दे।’ आउर बाप उमन कर बटा धन बांइट देलक।
42015013	तनिक दिन पाछे छोट बेटा आपन समुचा धन जमा कइर के कोनो दूर राइज में चइल गेलक आउर हुंवा उ रिझ रंग में आपन धन के उड़ाय देलक।
42015014	जे बेरा उ सउब के खरचा कइर देलक, तो उ राइज में भारी आकाल होलक आउर उ गरीब होइ गेलक।
42015015	इकरले उ, उ राइज कर गोटेक बसिन्‍दा कर हिंया गेलक, उगो उके आपन खेतमन में सुवाइर चरायक भेजलक।
42015016	जेके सुवाइर खात रहे, उकरे से उ आपन पेट भरेक ले तरसत रहे, पहें उके केहो हर कोनोवे नी देवत रहंय।
42015017	“तले उके चेत में आलक आउर सोंचेक लागलक, ‘मोर बाप कर घर में केताइक ढांगरमन के दरकार से बागरा रोटी भेटायल आउर मोय हिंया भूखे मोरोथों।
42015018	मोय उइठ के आपन बाप कर भिरे जाबु आउर उकर से कहबु, हे बाबा! मोय सरग कर बिरोध आउर तोर बिरोध में गुन्‍हा कइर हों।
42015019	मोय तोर बेटा कहेक कर जोग्‍य नी रहलो। मोके तोर एगो ढांगर नियर रइख ले।’
42015020	“तले उ उइठ के आपन बाप ठिन जायक लागलक। उ दुरियाह रहे कि उकर बाप उके देइख लेलक आउर दया से तरसलक, आउर कुदते उके पोटोरलक आउर चूमा करलक।
42015021	तले बेटा उकर से कहलक, ‘हे बाबा! मोय सरग कर बिरोध आउर तोर बिरोध गुन्‍हा कइर हों। मोय तोर बेटा कहायक कर जोग्‍य नाइखों।’
42015022	पहें बाप आपन सेवकमन से कहलक, ‘जल्‍दी बेस से बेस लुगा लाइन के इके पिन्‍धावा आउर इकर अंगरी में अंगठी आउर इकर गोड़ में जूता पिन्‍धाय देवा।
42015023	आउर पोसल पशु लाइन के मारा जेकर से हमरे खायके आउर रिझ मनाब
42015024	कालेकि मोर ई बेटा मोइरजाय रहे आउर उ जी गेलक, ई हेराय रहे आउर ई मिल गेलक। आउर रिझ मनायक लागलंय।’
42015025	“उकर जेठ बेटा खेत में रहे। जे बेरा उ घुइर के घर कर भिरे पुगलक, तो उके गीत बाजा आउर नाचेक कर शबद सुनालक।
42015026	उगो एगो सेवक के बोलालक आउर उके पुछलक, ‘ई सउब का होवाथे?’
42015027	सेवक कहलक, ‘तोर भाई आयहे आउर तोर बाप पोसल पशु मारुवालक, कालेकि उगो उके बेसे बेस पालक।’
42015028	“इकर में उ कायराय गेलक आउर उ घर भीतरे जायक नी खोजलक। तले उकर बाप उके मनायक कर लगिन बाहरे आलक।
42015029	पहें उ आपने बाप के जबाब देलक, ‘देख, मोय एताइक बछर से तोर सेवा कराथों, मोय कहियो तोर हुकूम के टलबे नी करलो। तभियो हों तोय कहियो मोके पशु कर गोटेक छाउवा तलुक नी देले, जेकर से मोय आपन संगमन से रिझ मनातो।
42015030	पहें जाइसने हे ई तोर बेटा आलक, जेहर बेश्‍यामन कर पाछे आपन सम्‍पत्ति उड़ाय देलक, तोय उकर लगिन पशु काटुवाले।’
42015031	इकर में बाप गो उकर से कहलक, ‘हे बेटा, तोय तो जिनगी मोरे संगे आहीस आउर जे कोनो मोर हेके, उ तोरे हे तो हेके।
42015032	पहें हमरे के रिझ करेक उचित आहे, कालेकि तोर ई भाई मोइर जाय रहे आउर जी गेलक, ई हेराय रहे आउरे मिल गेलक।’”
42016001	आउरे उ चेलामन से हों कहलक, “कोनो धनी आबदिन कर गोटेक खजनची रहे, आउर आबदिनमन उकर भिरे खजनची उपरे ई दोष लगालंय, कि उ तोर सउब धन के उड़ाय देवाथे।
42016002	इकर में मालिक उके बोलाय के कहलक, ‘ई मोय तोर बारे का सुनाथो? मोर पाइसा कर हिसाब दे, कालेकि तोय एखन से मोर खजनची नी होवेक पारबे।’
42016003	तले खजनची गो मन हे मन ई कहलक, ‘मोय का करबु? मालिक मोर से खजनची पद के छीन लेवाथे। माटी तो मोर से कोड़ाल नी जाइ, भिख मांगेक ले मोके लाज लगी।
42016004	हां, एखन समाइझ में आलक कि मोके का करेक चाही, जे कि खजनची पद से हटाय जायक कर पाछे हों आबदिनमन आपन घर मन में मोर स्‍वागत करोक।’
42016005	“उ आपन मालिक कर करजा वाला मन के एक-एकझन कइर के बोलालक आउर पहिला करजा लेवेक वाला से पुछलक, ‘तोर उपरे मोर मालिक कर केतना करजा आहे?’
42016006	उ जबाब देलक, ‘सौ मन तेल।’ खजनची कहलक, ‘तोर करजा किताब लान आउर बाइठ के जल्‍दी से पचास लिख दे।’
42016007	फिन दोसरा से पुछलक, ‘तोर उपरे केताइक करजा आहे?’ उ कहलक, ‘सौ मन गोहोम।’ खजनची उकर से कहलक, ‘तोर करजा किताब लान आउर अस्‍सी लिख दे।’
42016008	“मालिक चलाक खजनची कर बड़ाइ करलक, कालेकि उ चतुराइ से काम कइर हे। कालेकि ई जुग कर पिड़हीमन आपन बेरा कर संग आपने में लेन देन में इन्‍जोत कर बंश से अनाइत चतुर आहंय।
42016009	“ई-लगिन मोय तोहरे से कहाथों, संसारिक धन से आपन लगिन संगी बनाय लेवा, जे बेरा उ सिराय जाइ, तो उमन तोहरे के जिनगी कर डेरा में लेइ जाबंय।
42016010	जे थोड़े हे में सच्चा आहे, उ बागरा में हों सच्चा आहे, आउर जे तनिक से तनिक में अधरमी आहे, उ बागरा में हों अधरमी आहे।
42016011	इकर ले जे बेरा तोहरे संसारिक धन में इमान नी ठहरला, तो तोहरे के सच्चा धन के देवी?
42016012	आउर अगर पराय धन में इमान नाइखा, तो जे तोहरे कर आपन धन हेके, उके तोहरेके के देवी?
42016013	“कोनो हों सेवक दुइगो मालिक कर सेवा नी करेक सकेल, चाहे उ एगो से बइरी आउर दोसर के प्रेम करी। तोहरे ईश्‍वर आउर धन दुनो कर सेवा नी करेक पारबा।”
42016014	फरिसी जेमन लोभी रहंय, ई सउब बातमन के सुइन के यीशु कर हंसी उड़ायक लागलंय।
42016015	इकर में यीशु उमन से कहलक, “तोहरेमन आबदिनमन कर भिरे तो धरमी होवेक नकल तो करल, पहें ईश्‍वर तोहरे कर हिरदय के जानेल। जे आबदिनमन कर नजाइर में बड़का बात हेके, उ ईश्‍वर कर नजाइर में घिन-घिना आहे।
42016016	“जोहन बपतिस्‍मा देवेक वाला कर आवेक तलुक मूसा कर ब्‍यवस्‍था-नियम आउर आगमबक्ता कर जोश रहे। एखन जोहन कर आवेक बेरा से ईश्‍वर कर राइज कर सुसमाचार सुनाल जाथे, आउर सउब उकर में ढुकेक ले जबरजस्‍ती जोड़ कराथंय।
42016017	आकाश आउर धरती टाइल जायक ब्‍यवस्‍था-नियम कर गोटेक बिंद मिट जायक से सहज आहे।
42016018	“जे आपने आउराइत के छुटानाम करेल आउर कोनो दोसरा आउराइत से बिहा करेल, उ ब्‍यभिचार करेल आउर जे केहो एसेन छुटानाम करल आउराइत से बिहा करेल, उ हों ब्‍यभिचार करेल।
42016019	“एगो धनी आबदिन रहे। उ बइगुनी आउर मलमल लुगा पिन्‍धत रहे, आउर उ रोजदिन रिझरंग से खात पियात रहे।
42016020	लाजर नाम कर गोटेक गरीब आबदिन जे घाव से भरल रहे, उके उकर महल कर फाटक ठिन छोइड़ देवत रहंय।
42016021	उ धनी आबदिन कर मेंज कर जुठामन से आपन भूख मिटायक ले तरसत रहे। आउर कुकूर आयके उकर घाव के चाइट देवत रहे।
42016022	“उ गरीब आबदिन, एक दिन मोइर गेलक आउर सरग दूतमन उके लेइ जाय के अब्राहम कर कोरा में बाइठाय देलंय। उ धनी आबदिन हों मोइर गेलक आउर उके तोइप देलंय।
42016023	उ नरक कुंड में जेठिन तड़पत रहे, आपन आंइख उपरे उठाय के दुरियाह से अब्राहम कर कोरा में लाजर के देखलक।
42016024	उ चिचयाय के कहलक, ‘हे बाप अब्राहम! मोर उपरे दया कर आउर लाजर के भेज जेकर से उ आपन आगा अंगरी के पानी में भिंजाय के मोर जीभ के ठण्‍डाह करी, कालेकि मोय ई हदकेक आइग में तड़पोथों।’
42016025	“अब्राहम उकर से कहलक, ‘हे बेटा, ई इयाइद कर कि तोके जीबन में सुखहे सुख मिल रहे आउर लाजर के दुःखे हे दुःख। पहें एखन उ हिंया शान्‍ति पवाथे आउर तोय तड़पाथिस।
42016026	ई सउब छोइड़ के हमरे कर आउर तोर माझे एगो गड़हा आहे, ई-लगिन अगर केहो तोर ठिन जायक हों चाहबंय, तो उ नी जायक पारी आउर केहो हों हुंवा से ई पार हमरे ठिन नी आवेक पारी।’
42016027	धनी आबदिन जबाब देलक, ‘हे बाप तोर से एगो आरजी आहे। तोय लाजर के मोर बाप कर घर भेइज दे,
42016028	कालेकि मोर पांच भाई आहंय। लाजर उमनके चेताय देवी। कहों एसेन न होक कि उमन हों तड़पेक कर ई ठांव में आय जावोक।’
42016029	“अब्राहम उकर से कहलक, ‘मूसा आउर आगमबक्तामन कर पबितर-ग्रन्‍थमन उमन ठिन आहे, उमन उकर सुनबंय।’
42016030	धनी आबदिन कहलक, ‘हे बाप अब्राहम। उमन कहां सुनेन! पहें अगर मुरदामन में से कहों उमन ठिन जाइ, तो उमन पशतावा करबंय।’
42016031	पहें अब्राहम उकर से कहलक, ‘जे बेरा उमन मूसा आउर आगमबक्ता कर नी सुनेन, तो अगर मुरदामन से केहो जी हों उठी, तो उमन उकर बात के हों नी सुनबंय।’”
42017001	यीशु आपने चेलामन से कहलक, “पाप करेक कर परिकक्षा मन आबदिन कर भिरे जरुर आवी। पहें हाय आहे उ आबदिन के जेकर चलते आबदिनमन परिकक्षा में गिरेन।
42017002	जे हों ई छोटमन में से केहो एकझन कर लगिन पाप कर कारन बनेल, उकरले बेस ई होतक कि उकर घेंचा में जाता बान्‍धतय आउर उके समुन्‍दर में डुबाय देतंय।
42017003	इकर ले साबधन रहा। अगर तोहरे कर भाई कोनो अपराध करेल, तो उके मना करा। आउर अगर उ पशतावा करेल, तो उके माफ कइर देवा।
42017004	अगर उ दिन में सात बेर तोर बिरोध गुन्‍हा करी आउर सात बेर आय के कही कि ‘मोके माफ कइर दे’, तो तोय उके माफ कइर दे।”
42017005	तले प्रेरित मन प्रभु से कहलंय, “हमरे कर बिश्‍वास के बढ़ाव।”
42017006	प्रभु जबाब देलक, “अगर तोहरे कर बिश्‍वास राइ के दाना कर समान होतक, तो तोहरे तूत कर ई गाछ से कहता, उखाइड़ के समुन्‍दर में गिर जा आउर उ तोहरे कर बात माइन लेतक।
42017007	“अगर तोहरे कर सेवक हर जोईत के चाहे भेंड़ा चराय के खेत से घुरेल, तो तोहरे में एसेन कोन मालिक आहे, जे उकर से कही, ‘आव, तुरथे खायके ले बाइठ जा?’
42017008	का उ उकर से ई नी कही, मोर ले खायक तेयार कर, जब तलुक मोर खाना पिना नी होइ जाइ, तब तलुक डांड़ा सकत कइर के मोर सेवा कर, उकर पाछे तोय हों खाय पी लेबे?
42017009	का मालिक उ सेवक के इकर ले धन्‍यबाद देवेक चाही, कि उ उकर हुकूम के पालन कइर हे?
42017010	तोहरे हों एसने हे होवा। सउब हुकूममन कर पालन करेक कर पाछे तोहरे के कहेक चाही, ‘हमरे बिन-जोग्‍य सेवक भइर हेकी, जे हमरे के करेक रहे उके एकला हमरे पूरा कइर ही।’”
42017011	यीशु यरुशलेम जायक बेरा सामरी आउर गलील राइजमन कर सीमना से होइके जात रहे।
42017012	कोनो गांव में ढुकेक बेरा उके दसगो कोड़ बेमारी भेंट होलंय।
42017013	उमन दुरियाह खड़ा होइके अनाइत जोड़ से कहलंय, “हे यीशु, हे मालिक। हमरे उपरे दया कर।”
42017014	यीशु उमनके देखलक, तो उमनके कहलक, “जावा आउर आपने के पुरोहित मन के देखावा।” जे बेरा उमन जात रहंय तले उमन डहर में हे बेस होइ गेलंय।
42017015	तले उमन में से एकझन ई देइख के कि उ बेस होइ गेलक, अनाइत जोड़ से ईश्‍वर कर स्‍तुति करते घुइर आलक।
42017016	उ यीशु के धन्‍यबाद देते हे उकर गोड़ में गिरलक, आउर उ सामरी रहे।
42017017	इकर में यीशु कहलक, “का दसोझन बेस नी होलंय? तो नाव झन कहां आहंय?
42017018	का ई परदेशी के छोइड़ के आउर केहो एसेन नी निकललंय, जे घुइर के ईश्‍वर कर स्‍तुति करतंय?”
42017019	तले यीशु उकर से कहलक, “उइठके चइल जा। तोर बिश्‍वास तोके बेस करलक।”
42017020	एक बेर फरिसीमन उकर से पुछलंय कि ईश्‍वर कर राइज कहिया आवी, तले यीशु उमनके जबाब देलक, “ईश्‍वर कर राइज दिसतार रुप से नी आवेला।
42017021	आबदिनमन ई नी कइह सकेन, ‘देखा उ हिंया आहे,’ चाहे ‘उ हुंवा आहे,’ कालेकि ईश्‍वर कर राइज तोहरे कर माझे आहे।”
42017022	यीशु आपन चेलामन से कहलक, “एसेन बेरा आवी जे बेरा तोहरे मनवां-बेटा कर एको दिन हों देखेक चहबा, पहें उके देखेक नी पारबा।
42017023	आबदिनमन तोहरे से कहबंय, ‘देखा उ हुंवा आहे’ चाहे ‘देखा उ हिंया आहे!’ तो तोहरे न जाबा, आउर न उकर पाछे जाबा,
42017024	कालेकि बिजली जाइसेन आकाश में एगो कोना से निकाइल के दोसर कोना तलुक चमकेल, ओसने हे मनवां-बेटा आपन दिन में प्रगट होवी।
42017025	पहें आगे उके अनाइत दुःख उठायक होवी, आउर ई दरकार आहे कि उ ई पिड़ही से ठुकरल जाइ।
42017026	जाइसेन नूंह कर परिया में होइ रहे, ओहे नियर मनवां-बेटा कर दिनमन में हों होवी।
42017027	नूंह कर जहाज में चढ़ेक दिन तलुक आबदिनमन खात-पियात रहंय आउर उमन में सादी बिहा होवत रहे। तले बाइढ़ पानी आलक आउर उ सउब के नास कइर देलक।
42017028	लूत कर परिया में हों एसनेहे होलक। आबदिनमन खाते पीते, लेन देन करते, गाछ लगाते आउर घर बनात रहंय,
42017029	पहें जे दिना लूत सदोम शहर से निकललक, उ दिन ईश्‍वर आकाश से आइग आउर गन्‍धक कर बरखा करलक आउर सउब नास होइ गेलक।
42017030	मनवां-बेटा कर प्रगट कर दिन हों एसनेहे होवी।”
42017031	“उ दिन जे छाईन उपरे आहे आउर उकर चीज घर भीतरे आहे, उके लेवेक ले नीचे न उतरोक आउर जे खेत में आहे, उ हों पिछे न घुरोक।
42017032	लूत कर आउराइत कर घटना के इयाइद करा!
42017033	जे आपन प्राण बचायक खोजी, उ उके हेरुवय देवी, आउर जे उके हेरुवय देवी, उ उके जीयत रखी।
42017034	मोय तोहरे से कहाथों, उ राइत के दुइझन एगो खटिया में सुइत रहबंय, एकझन के उठाय लेवल जाइ आउर दोसर के छोइड़ देवल जाइ।
42017035	दुइगो आउराइत संगे हे जाता-पिसात रहबंय, एगो के उठाय लेवल जाइ आउर दोसर के छोइड़ देवल जाइ।
42017036	दुइझन खेत में रहबयं एकझन के लेइ लेवल जाइ, आउर दोसर के छोइड़ देवल जाइ।”
42017037	इकर में चेलामन यीशु से पुछलंय, “प्रभु ई कहिया होवी?” उगो जबाब देलक, “जहां मोरल आहे हुंवांय कनहार हों जमा होवी।”
42018001	यीशु चेलामन के ई बतायक ले कि उमनके सउब बेरा प्रार्थना करेक चाही, आउर नीरास होवेक नी चाही, एगो शिकक्षा कर कहनी सुनालक।
42018002	यीशु कहलक, “कोनो शहर में एगो हाकिम रहत रहे, जे न तो ईश्‍वर के डरत रहे आउर न तो कोनो आबदिन कर परवाह करत रहे।
42018003	ओहे शहर में एगो रांड़ी रहे। उ उकर भिरे आय-आयके ई कहत रहे, ‘मोर बिचार कइर के मोके मुदाइ से बचाव।’
42018004	अनाइत दिन तलुक उ इन्‍कार करत रहे। पाछे उमन हे मन ई कहलक, मोय, न तो ईश्‍वर से डरावोन आउर न तो आबदिन कर परवाह करोन।
42018005	तभियो ई रांड़ी मोके सताते रहेल, ई-लगिन मोय उकर बिचार करबु कहों एसेन न होक कि बेर बेर आयके आखिर में मोके बेचाईन कइर देवोक।”
42018006	प्रभु कहलक, “सुना कि ई अधरमी बिचार कराइया का कहेला?
42018007	सेले का ईश्‍वर आपन चुनलमन के बिचार नी करी, जे राइत दिन उकर गोहर करते रहेन, आउर का उ उकर बारे में देरी करी?
42018008	मोय तोहरे से सच्‍चे कहाथों, उ तुरथे हे उकर बिचार करी, तभियो मनवां-बेटा जे बेरा आवी तो का उ धरती में बिश्‍वास पावी?”
42018009	आउर उ केताइक झन से जे आपन उपरे भरसा रखत रहंय, कि मोय धरमी आहों, आउर आउरमन के तुछ जानत रहंय, ई शिकक्षा कर कहनी कहलक।
42018010	कि “दुइगो आबदिन मन्‍दिर में प्रार्थना करेक लगिन गेलंय। एगो फरिसी रहे आउर दोसरा खजना लेवेक वाला।
42018011	“फरिसी खड़ा होइके आपन मन में ई प्रार्थना करेक लागलक, कि हे ईश्‍वर मोय तोर धन्‍यबाद कराथों कि मोय दोसर आबदिनमन तइर अन्‍धार करेक वाला न लागो, अन्‍यायइ आउर ब्‍यभिचारी न लागो, आउर न ई खजना लेवेक वाला कर समान हेकों।
42018012	मोय हप्‍ताह में दुइ बेर उपास करोना, मोय आपन सउब कमाइ कर दसवां अंश हों देवोना।
42018013	“पहें खजना लेवेक वाला दुरियाह खड़ा होइ के सरग बटे आंइख उठायक हों नी चाहलक, पहें आपन छाती पिट-पिटके कहलक, हे ईश्‍वर मोय पापी कर उपरे दया कर।
42018014	मोय तोहरे से कहाथों, कि उ दोसर नहीं, पहें एहे आबदिन धरमी ठहरय जाय के आपन घर चइल गेलक, कालेकि जे केहो आपन हे के बड़का बनाइ, उके छोटका करल जाइ, आउर जे आपने हे के छोट बनाइ, उके बड़का बनल जाइ।”
42018015	आउरे आबदिनमन आपन छाउवामन के हों यीशु भिरे लानेक लागलंय, कि उ उकर उपरे हांथ रखी आउर चेलामन देइख के धमकालंय।
42018016	यीशु छाउवामन के भिरे बोलाय के कहलक, “छाउवामन के मोर भिरे आवेक देवा, आउर उमनके मना न करा, कालेकि ईश्‍वर कर राइज एसने हे मान कर हेके।
42018017	मोय तोहरे से सच्‍चे कहाथों, कि जे केहो ईश्‍वर कर राइज के छाउवा मन लेखे ग्रहन नी करी, उ उकर में कहियो ढुकेक नी पारी।”
42018018	कोनो सरदार उकर से पुछलक, “हे ‘बेस गुरु’, जिनगी जुग कर जीबन पावेक लगिन मोय का करबु?”
42018019	यीशु उकर से कहलक, “तोय मोके बेस गुरु काले कहाथीस? केहो बेस नाइखंय, एकेझन एकला, माने ईश्‍वर।”
42018020	तोय हुकूममन के तो जानीस, कि “ब्‍यभिचार न करबे, हत्या न करबे, आउर न चोराबे, झूठा गवाही न देबे, आपन बाप आउर माय के आदर करबे।”
42018021	उ जबाब देलक, “ई सउब कर पालन तो मोय छोटपन हे से करते आवोथो।”
42018022	यीशु ई सुइन के उकर से कहलक, “तोर में एखन तलुक एगो बात कर घटी आहे। आपन सउब के बेइच के गरीबमन के बांइट दे आउर तोर लगिन सरग में धन मिली, तले आयके मोर पाछे होइ ले।”
42018023	उ ई सुइन के अनाइत उदास होइ गेलक, कालेकि उ अनाइत धनी रहे।
42018024	यीशु उके उदास देइख के कहलक, “धनीमन ले ईश्‍वर कर राइज में ढुकेक केताइक कठिन आहे।
42018025	ईश्‍वर कर राइज में धनी के ढुकेक कर बदली ऊंट के सूंइ कर टोका से होइके निकलेक सहज आहे।”
42018026	इकर में सुनेक वाला मन कहलंय, “तो आउर केकर उद्धार होवेक सकेल?”
42018027	यीशु जबाब देलक, “जे आबदिनमन ले कठिन आहे, उ ईश्‍वर ले सहज आहे।”
42018028	तले पतरस कहलक, “देख हमरेमन तो आपन घर दूरा सउब के छोइड़ के तोर पाछे होइ लेली।”
42018029	यीशु जबाब देलक, “मोय तोहरेमन से सच्‍चे कहाथों, एसेन केहो नाखंय जे ईश्‍वर कर राइज ले घर, आउराइत, भाई, बहिनमन माय-बाप चाहे छाउवा पुता के छोइड़ दीहंय,
42018030	आउर ई बेरा में उके काय गुना नी मिली आउर आवेक वाला जुग में जिनगी-जुग कर जीबन मिली।”
42018031	बारह प्रेरित मन के फरके लेइ जाय के यीशु उमन से कहलक, “देखा हमरे यरुशलेम जाथी। मनवां-बेटा कर बारे आगमबक्तामन जे कोनोवे लिख रहंय, उ सउब पूरा होवी।
42018032	उ परजाइतमन कर हांथ में सोंपल जाइ, उमन उकर हंसी उड़ाबंय आउर निन्‍दा करबंय आउर उकर उपरे थूकबंय।
42018033	उमन उके कोररा लगाबंय आउर मोराय देबंय। पहें तीसरा दिना उ जी उठी।”
42018034	उमनके ई बात समाइझ में नी आलक। ई बात कर माने उमन से छिपाल हे रहे, आउर उमन इकर मतलब नी समझेक पारलंय।
42018035	यीशु यरीहो शहर कर भिरे पुगलक, हुंवा एगो अन्‍धरा डहर किनारे बाइठ के भिख मांगत रहे।
42018036	उ भीड़ कर जायक सुइन के पुछलक कि, “का होवाथे?”
42018037	आबदिनमन उके बतालंय कि, “यीशु नासरी जाथे।”
42018038	इकर में उ ई कहते हे चिचयालक, “हे यीशु दाऊद कर खन्दान! मोर उपरे दया कर।”
42018039	आगे जायक वाला आबदिनमन उके चुपे करेक ले धमकालंय, पहें उ आउरे जोड़ से चिचयाय लागलक, “हे दाऊद कर खन्दान! मोर उपरे दया कर।”
42018040	यीशु खड़ा होइ गेलक आउर उके आपने भिरे लानेक कर हुकूम देलक। जे बेरा उ भिरे आलक, तो यीशु उके पुछलक,
42018041	“तोय का चाहिस कि मोय तोरले करबु? उ जबाब देलक, हे प्रभु, कि मोय देखेक सकबु।”
42018042	यीशु उकर से कहलक, “तोय देखेक लग। तोर बिश्‍वास हे तोके बेस करलक।”
42018043	ओहे बेरा उ देखेक लागलक आउर उ ईश्‍वर के स्‍तुति करते हे यीशु कर पाछे होइ लेलक। समुचा आबदिनमन हों ई देइख के ईश्‍वर कर स्‍तुति करेक लागलंय।
42019001	यीशु यरीहो शहर में ढुइकके आगे चइल जात रहे।
42019002	हुंवा जक्‍काइ नाम कर एकझन आबदिन रहे, उ खजना कर अधिकारी मन कर सरदार रहे, उ धनी रहे।
42019003	उ ई कोशिस में रहे कि यीशु के देखोक, कि उ के हेके, पहें उ बावना रहे, इकर ले उ भीड़ में उके देखेक नी पारत रहे।
42019004	उ आगे कुइद के यीशु के देखेक लगिन गुलहईर कर एगो गाछ उपरे चाइढ़ गेलक, कालेकि यीशु ओहे डहर से जायक वाला रहे।
42019005	जे बेरा यीशु उ ठांव में पुगलक तो उगो आंइख उठाय के जक्‍काइ से कहलक, “हे जक्‍काइ, जल्‍दी नीचे उतर, कालेकि आइज मोके तोर घरे रहेक दरकार आहे।”
42019006	उ उतिये नीचे उतरलक आउर रिझे आपन हिंया यीशु के स्‍वागत करलक।
42019007	इकर में सउब आबदिन ई कहते हे कुर-कुरायक लागलंय, “उ तो एगो पापी ठिन गुतिया जायहे।”
42019008	जक्‍काइ सउब कर भिरे खड़ा होलक आउर उ प्रभु से कहलक, “हे प्रभु! देख, मोय आपन आधा सम्‍पत्ति गरीब मन ले देइ देवाथों आउर अगर मोय केकरो से जबर जस्‍ती कोनो लेइहों, तो उके चाइर गुना घुराय देवाथों।”
42019009	यीशु उकर से कहलक, “आइज ई घर में उद्धार आयहे, कालेकि ई हों अब्राहम कर एकठो बेटा हेके।
42019010	कालेकि मनवां-बेटा हेरल मन के खोजेक आउर उमनके उद्धार करेक आयहे।”
42019011	जे बेरा आबदिनमन ई बातमन के सुनत रहंय, तले यीशु एगो शिकक्षा कर कहनी हों सुनालक, कालेकि उ यरुशलेम कर भिरे रहे आउर आबदिनमन ई समझत रहंय कि ईश्‍वर कर राइज तुरथे प्रगट होवेक वाला आहे।
42019012	यीशु कहलक, “एगो धनी आबदिन आपन राजपद पायके घुइर जायक कर बिचार से दूर राइज चइल गेलक।
42019013	उ जायक से आगे आपन दस झन सेवकमन के बोलालक आउर उमनके दस गो मोहोर देइ के कहलक, ‘मोर घुरेक तलुक एसने हे बेपार करबा।’
42019014	उकर शहर बासी उकर से बइरी करत रहंय। इकर ले उमन उकर पाछे दूतमन से कइह भेजलंय कि, ‘हमरे नी चाहिल कि ई हमरे उपरे राइज करोक।’”
42019015	“उ राज-पद पायके घुरलक आउर उ जे सेवकमन के मोहोर दी रहे उमनके बोलालक आउर ई जानेक चाहलक कि सउब झन बेपार से केताइक कमालंय।
42019016	पहिला वाला आयके कहलक, ‘हे मालिक! तोर देवल मोहोर से दस आउर कमालो।’
42019017	उ उकर से कहलक, ‘धन्‍य, हे, बेस सेवक, तोय अनाइत थोड़हे में बिश्‍वास जोग्‍य निकलले आउर दस शहर में अधिकार रखबे।’
42019018	दोसर गो आयके कहलक, ‘हे मालिक देख तोर मोहर से आउर पांच गो मोहर कमालो।’
42019019	उ उकर से हों कहलक, ‘कि तोय हों पांच गो शहर उपरे अधिकारी होइ जा।’”
42019020	“तीसरा आयके कहलक, ‘हे मालिक देख तोर, ई मोहोर हेके जेके मोय आचरा में बाइन्‍ध रइखो।
42019021	कालेकि मोय तोर से डरत रहों, ई-लगिन कि तोय कठोर आबदिन हेकिस, जेके तोय नी राइख हीस उके उठाय लेवीस, आउर जेके तोय नी बुइनहिस, उके काटिस।’
42019022	उ उकर से कहलक, ‘हे दुष्ट सेवक, मोय तोरे हे मुंह से तोके हे दोषी ठहराथों, तोय मोके जानत रहीस कि मोय कठोर आबदिन हेकों, जेके मोय नी राखोन उके उठाय लेवोन, आउर जे मोय नी बुइनहो, उके काटोन।
42019023	तो तोय मोर रुपिया के महजन कर हिंया काले नी रइख देले? तले मोय घुइर आयके सुधि संगे लेइलेतो।’”
42019024	आउर मालिक हुंवा हाजिर आबदिनमन से कहलक, इकर से मोहर लेइ लेवा आउर जेकर ठिन दस मोहर आहे, उके देइ देवा।
42019025	उ उकर से कहलक, हे मालिक, उकर ठिन तो दस मोहोर आहे।
42019026	मालिक कहलक, “मोय तोहरे से कहाथों जेकर ठिन आहे, उके आउरे देवल जाइ, पहें जेकर ठिन नाइखे उकर से उ हों लेइ लेवल जाइ, जे उकर ठिना आहे।
42019027	पहें, एखन मोर बाइरीमन के, जे ई नी चहत रहंय कि मोय उमन उपरे राइज करबु उमनके हिंया लाना आउर मोर भिरे उमनके मोरावा।”
42019028	ई बात कइह के यीशु आगे यरुशलेम बटे उमन कर आगे आगे गेलक।
42019029	जे बेरा यीशु जाइतुन नाम कर पहाड़ कर भिरे, बेतफगे आउर बेतनियाह गांव कर भिरे पुगलक, तले उगो दुइगो चेलामन के ई कहते हे भेजलक,
42019030	“भिरे कर गांव में जावा। जे बेरा तोहरे हुंवा पुगबा, तले तोहरे के खुटी में बान्‍धल गधी कर एगो छाउवा मिली, जेकर उपरे एखन तलुक केहो नी सवार होइ हंय। उके खोइल के हिंया लेइ आना।
42019031	अगर केहो तोहरे से पुछि कि, ‘तोहरे उके काले खोलाथा,’ तो जबाब देबा, ‘प्रभु के इके दरकार आहे।’”
42019032	जेमन के भेजाल जाय रहे, उमन जाय के जाइसेन उ कइह रहे उमन ओसने हे पालंय।
42019033	जे बेरा गधी छाउवा के खोलोत रहंय, तो उकर मालिकमन उमन से पुछलंय, “काले खोलोथा?”
42019034	उ मने कहलंय, “प्रभु के इकर दरकार आहे।”
42019035	उमन उके यीशु कर भिरे लानलंय, आउर आपन लुगा उ गधी छाउवा उपरे डिसायके यीशु के उकर उपरे बाइठाय देलंय
42019036	जब उ जात रहे, आउर उमन आपन लुगामन के डहर में डिसाते जात रहंय।
42019037	जे बेरा उ जाइतुन पहाड़ कर करगा में पुगलक, तो चेलामन कर समुचा मण्‍डली उ सउब सामर्थ कर काम कर चलते जे उमन देइख रहंय, रिझे भइर गेलंय, आउर ऊंचा राग से ई नियर ईश्‍वर कर स्‍तुति करेक लागलंय।
42019038	“धन्‍य आहे उ राजा जे पाभु कर नाम से आवेला! सरग में शान्‍ति! सउब से ऊंचा सरग में बड़ाइ!”
42019039	तले भीड़ में से केताइक फरिसीमन उकर से कहेक लागलंय, “हे गुरु आपन चेलामन के डांट।”
42019040	उ जबाब देलक, “मोय तोहरे से कहाथों, अगर ईमन चुपे रहबंय, तो ढोंग्‍गा चिचयाय उठी।”
42019041	जे बेरा यीशु भिरे आलक आउर शहर के देखलक तो उ उकर लगिन कान्‍दलक।
42019042	आउर कहलक, “केताइक बेस होतक कि तोय आइज कर दिन ई समझेक पारते कि कोन बातमन में शान्‍ति आहे! पहें एखन ई बातमन तोर आंइख से छिपाल आहे।
42019043	तोर उपरे उ दिन आवी जे बेरा तोर बइरी मन चाइरो बटे से तोके घेरबंय।
42019044	तोके आउर तोर छाउवामन के जे तोर में आहंय, माटी में मिलाय देबंय, आउर तोर में ढोंग्‍गा उपरे ढोंग्‍गा हों नी रही, कालेकि तोय उ बेरा के, जे बेरा तोर उपरे किरपा नजाइर करल गेलक, नी चिन्‍हले।”
42019045	यीशु मन्‍दिर में ढुकलक आउर बेचेक वालामन के ई कहते हे बाहरे निकलयक लागलक,
42019046	“लिखल आहे ‘मोर बाप कर घर प्रार्थना कर घर होवी,’ पहें तोहरेमन उके ‘डाकूमन कर डेरा’ बनाय देइहा।”
42019047	यीशु रोज दिन मन्‍दिर में उपदेश देवत रहे, आउर मुख्‍य-पुरोहित, धरम-शिकक्षक आउर आबदिनमन कर आगुवामन ई ताक में रहंय कि यीशु के नास करोक।
42019048	पहें उमनके नी सूझत रहे कि का करबंय, कालेकि समुचा आबदिनमन यीशु कर बात सुइन के मोहय जाय रहंय।
42020001	एक दिन एसेन होलक कि जे बेरा उ मन्‍दिर में उपदेश देवत रहे आउर सुसमाचार सुनात रहे, तो मुख्‍य-पुरोहित मन आउर धरम-शिकक्षकमन, धरम-मुखियामन कर संग भिरे आयके खड़ालंय,
42020002	आउर कहेक लागलंय, “हमरे के बताव, कि तोय कोन अधिकार से ई काममन के कराथिस, आउर के हेके जे तोके ई अधिकार देइहे?”
42020003	उ उमनके जबाब देलक, “मोय हों तोहरे से एगो बात पुछाथों, मोके बतावा।
42020004	जोहन कर बपतिस्‍मा सरग बट से रहे कि आबदिनमन कर बट से?”
42020005	उमन ई कहते हे आपन में सलहा करेक लागलंय, “अगर हमरे कहब, ‘सरग बटे से’ तो ई कही, ‘तले तोहरेमन जोहन उपरे बिश्‍वास काले नी करला?’
42020006	अगर हमरे कहब, ‘आबदिनमन कर बटे से’ तो समुचा आबदिन हमरे के ढोंग्‍गा से मारीये देबंय कालेकि आबदिनमन जरुर जाइनहय कि उ आगमबक्ता रहे।”
42020007	इकरले उमन यीशु के जबाब देलंय, “हमरे नी जानील कि उ केकर बट से रहे।”
42020008	इकर में यीशु उमन से कहलक, “तबे मोय हों तोहरेमन के नी बताबो कि मोय केकर हुकूम से ई काम कराथों।”
42020009	तले यीशु आबदिनमन के ई शिकक्षा कर कहनी सुनायक लागलक, “कोनो आबदिन अंगूर कर बारी लगालक आउर उके किसानमन के ठिका में देलक आउर ढेइरे दिन लगिन परदेश चइल गेलक।
42020010	जे बेरा दिन पुगलक, से बेरा उ फसल कर हिस्सा पावेक लगिन किसानमन ठिन एगो दास के भेजलक, पहें किसानमन उके मारलंय पिटलंय आउर छुछे हांथ घुराय देलंय।
42020011	तले उ दोसर एगो सेवक के भेजलक आउर उमन उके हों मारलंय पिटलंय, अपमान करलंय आउर छुछा हांथ घुराय देलंय।
42020012	उ एगो तीसरा सेवक के भेजलक आउर उमन उके हों अधमोरा कइर के बाहरे निकलय देलंय।
42020013	तले अंगूर बागिचा कर मालिक कहलक, ‘मोय का करबु? सेले मोय आपने हे दुलार बेटा के भेजबु। होवेक सकेल, उमन उकर आदर करबंय।’
42020014	जे बेरा किसानमन उके देखलंय तो आपने में सलहा करलंय, ‘ई तो वारिस हेके। हमरे इके मोराय देवोब, जेकर से इकर बापाउती धन हमरे कर होइ जाइ’
42020015	आखिर में उमन उके अंगूर बारी से बाहरे निकलय के माइर देलंय। एखन अंगूर बारी कर मालिक उमनके का करी?
42020016	उ आयके उ किसानमन के मोराय देवी आउर आपन अंगूर बारी के दोसर मन के देइ देवी।” उमन ई सुइन के यीशु से कहलंय, “ईश्‍वर करोक एसेन न होक!”
42020017	पहें यीशु उमनके देइख के कहलक, “आउर ई पबितर-ग्रन्‍थ में का लिखल आहे, ‘जे ढोंग्‍गा के राज-मिस्‍तीरिमन बेकामा समाइझ के फेइक दी रहंय, ओहे कोना कर नेंव कर ढोंग्‍गा बाइन गेलक।’?
42020018	“जे केहो ई ढोंग्‍गा में गिरि उ गुंड़ा होइ जाइ, आउर जेकर उपरे ई ढोंग्‍गा गिरि, उके पीस देवी।”
42020019	धरम-शिकक्षकमन आउर मुख्‍य-पुरोहित मन यीशु के ओहे बेरा धारेक खोजलंय, कालेकि उमन समाइझ गेलंय कि यीशु ई शिकक्षा कर कहनी उमन कर हे बारे में कहलक, पहें उमन आबदिनमन से डरय गेलंय।
42020020	उमन यीशु के फंसायक कर ताक में रहंय उमन उकर ठिन गइसी भेजलंय, कि उमन धरम कर भेष धइर के यीशु के कोनो न कोनो बात में धरोक, जेकि उमन उके हाकिम कर हांथ आउर अधिकार में देवेक पारतंय।
42020021	गइसी मन यीशु से पुछलंय, “हे गुरु, हमरे ई जानील कि तोय सच्‍चा कहीस आउर सच्‍चा हे सिखाइस। तोय मुंह देइख के बिचार नी करीस, कालेकि सच्‍चाइ से ईश्‍वर कर डहर बताइस।
42020022	का कैसर के खजना देवेक हमरे लगिन उचित आहे कि नहीं?”
42020023	उ उमन कर चतुराइ के जाइन के उमन से कहलक,
42020024	“मोके एगो सिक्‍का देखावा। इकर में केकर छाप आउर नाम आहे?” उमन कहलंय “कैसर कर”
42020025	यीशु उमन से कहलक, “तो जे कैसर कर हेके, उके कैसर के देवा आउर जे ईश्‍वर कर हेके, उके ईश्‍वर के देवा।”
42020026	ई नियर उमन आबदिनमन कर भिरे यीशु के ई बात में हों धारेक नी पारलंय। उमन उकर जबाब से चकरीत होइके चुपे रहइ गेलंय।
42020027	इकर पाछे तनिक सदूकीमन यीशु कर भिरे आलंय। सदूकीमन मोरलमन कर दोसर बेर जी उठेक के नी मानेन। उ मने यीशु कर भिरे ई सवाल राखलंय।
42020028	“हे गुरु, मूसा हमरे लगिन ई लिखहे, अगर केकरो भाई आपन आउराइत कर रहते हे बिन छाउवा कर मोइर जाइ, तो उकर भाई उकर आउराइत से बिहा करोक आउर आपन भाई ले छाउवा जनमावोक।
42020029	सात भाई रहंय, पहिला बिहा करलक आउर उ बिन छाउवा कर मोइर गेलक।
42020030	आउर दोसरा,
42020031	तीसरा हों एहे तइर सातो भाई रांड़ी से बिहा कइर के बिन छाउवा कर मोइर गेलंय।
42020032	आखिर में उ आउराइत हों मोइर गेलक।
42020033	एखन दोसर बेर जी उठेक कर पाछे उ आउराइत केकर आउराइत होवी? उ तो सातो भाईमन कर आउराइत होइ चुइक रहे।”
42020034	यीशु उमन से कहलक, “ई जुग कर सन्‍तान में आउराइत बिहा करेन आउर बिहा देवल जायल।
42020035	पहें जेमन ई जोग्‍य ठहरबंय कि उ पूर के, आउर मोरल मन से जी उठेक कर भाग पाबंय, आउर उमन न तो बिहा करबंय आउर न बिहा में देवल जाबंय।
42020036	उमन आउर कहियो नी मोरबंय। उमन तो सरग दूत कर बराबइर होबंय आउर जी उठना कर सन्‍तान होवेक कर चलते उमन ईश्‍वर कर सन्‍तान बाइन जाबंय।
42020037	पहें ई बात के कि मोरल जरुर जी उठेल। मूसा हों बरते झुपड़ा कर बात में इकर चिन्‍हा देलक, जेठिन उ प्रभु के अब्राहम कर ईश्‍वर, इसहाक कर ईश्‍वर आउर याकूब कर ईश्‍वर कहेल।
42020038	ईश्‍वर तो मुरदामन कर नहीं पहें जीयत मन कर ईश्‍वर हेके: कालेकि उकर भिरे सउब जीयत हेकंय।”
42020039	इकर में कायझन धरम-शिकक्षकमन उकर से कहलंय, “हे गुरु! तोय अनाइत बेस कहले।”
42020040	इकर पाछे उमनके यीशु से आउर कोनो सवाल पुछेक ले साहस नी होलक।
42020041	यीशु उमन से कहलक, “मसीह दाऊद कर बेटा कइसेन कहल जायक सकेल?
42020042	कालेकि गीतमाला केर ग्रन्‍थ में दाऊद आपने हे कहलक ‘प्रभु गो मोर प्रभु से कहलक, मोर सिंहासन कर दहिना बटे बाइठ।
42020043	जब तलुक कि मोय तोर दुशमन के तोर गोड़ तरे नी कइर देबू।’
42020044	“ई तइर दाऊद उके प्रभु कहलक, तो उ उकर बेटा कइसेन होवेक सकेल?”
42020045	समुचा आबदिनमन सुनात रहंय, जे बेरा यीशु आपन चेलामन से कहलक,
42020046	“धरम-शिकक्षकमन से साबधन रहा। जेमन के लम्‍बा-लम्‍बा कुड़ता पिन्‍ध के भुलेक बेस लागेल। बाजार मन में जोहार जोहार सुनेक, आराधना-घर मन में मुखिया ठांव में बइठेक, ई सउब उमनके अनाइत बेस लागेल।
42020047	उमन राड़ीयाही मन कर घर के नास करेन, आउर देखायक ले बड़ा देर तलुक प्रार्थना करेन, ईमन अनाइत सजा पाबंय।”
42021001	यीशु आंइख उठाय के देखलक कि धनी आबदिनमन मन्‍दिर में आपन आपन दान भण्‍डार में चढ़ाथंय।
42021002	उगो एगो गरीब राड़ीयाही के हों दुइ पायसा साजेक देखलक।
42021003	यीशु कहलक, “मोय तोहरेमन से सच्‍चे कहाथों कि ई गरीब रांड़ी गो सउब से बागरा देलक।
42021004	कालेकि दोसर मन आपन आपन बागरा में से तनिक दान देलंय, पहें ई आपन तनिकुन में से जे कोनो रहे, सउब के देइ देलक।”
42021005	उ बेरा केताइक आबदिनमन मन्‍दिर कर बारे में कहत रहंय, कि उ कइसेन सुन्‍दर ढोंग्‍गामन आउर दान कर चीजमन से सिंगराल आहे तो उ कहलक,
42021006	“उ दिन आवी जेकर में ई सउब जे तोहरे देखाथा, उकर में से हिंया कोनो ढोंग्‍गा उपरे ढोंग्‍गा हों नी रही, जे धांसल नी जाइ।”
42021007	उमन उकर से पुछलंय, “हे गुरु, ई सउब कहिया होवी, तो ई बातमन जे बेरा पूरा होवेक वाला होवी, तो उ बेरा कर का चिन्‍हा होवी?”
42021008	उ कहलक, “साबधन रहा, कि भरमाय न जाबा, कालेकि ढेइरझन मोर नाम से आयके कहबंय, कि मोय ओहे हेकों, आउर ई हों कि समय भिरे आय पुगलक, तोहरेमन उकर पाछे न चइल जाबा।
42021009	जे बेरा तोहरे लड़ाई आउर झागड़ा कर चरचा सुनबा, तो मइत घबराबा, कालेकि इकर आगे होवेकर दरकार आहे, पहें उ बेरा तुरथे अन्‍त नी होवी।”
42021010	तले उ उमन से कहलक कि, “जाइत उपरे जाइत आउर राइज उपरे राइज, चढ़ाई करी।
42021011	आउर बड़का बड़का भुंइडोल होवी, आउर ठांव ठांव में आकाल आउर महामरी होवी, आउर आकाश में अनाइत डर कर बात आउर बड़े बड़े चिन्‍हा प्रगट होवी।
42021012	पहें ई सउब बातमन से आगे मोर नाम कर चलते तोहरेमन के धरबंय, आउर सताबंय आउर पनचाइत मन में सोपबंय, आउर जेहेल में ढुकाबंय, आउर राजामन आउर हाकिम मन कर भिरे लानबंय।
42021013	पहें ई तोहरे ले गवाही देवेक कर मोका होइ जाइ।
42021014	इकर ले आपन आपन मन में ठाइन रहा कि हमरे आगे से जबाब देवेक कर चिन्‍ता नी करब।
42021015	कालेकि मोय तोहरे के एसेन बोली आउर बुद्धि देबू कि तोहरे कर सउब बिरोधी मन, बराबइर नितो खण्‍डन करेक नी पारबंय।
42021016	आउर तोहरे कर माय-बाप आउर भाई बहिन आउर कुटुम आउर संगी हों तोहरे के धरुवाइ हिंया तलुक कि तोहरेमन से केताइक झन के मारुवाय देबंय।
42021017	आउर मोर नाम कर चलते सउब आबदिन तोहरे से बइर करबंय।
42021018	पहें तोहरे कर मुड़ी कर एगो केंस हों टेड़हा नी होवी।
42021019	आपन धीरज से तोहरेमन आपन जिऊके बचाय रखबा।
42021020	“जे बेरा तोहरे यरुशलेम के सिपाहीमन से घेराल देखबा, तो जाइन लेबा, कि उकर उझडे़क भिरे हे आहे।
42021021	तले जे यहूदिया में आहंय उमन पहाड़ उपरे भाइग जावोक, आउर जे यरुशलेम में आहंय उमन बाहरे निकाइल जावोक, आउर जे गांव में आहंय उमन हुंवा न जावोक।
42021022	कालेकि बदला लेवेक कर एसेन दिन होवी, आउर जेकर में लिखल सउब बात पूरा होइ जाइ।
42021023	उ दिन आशापति आउराइत कर शोक, जे दुध पियात होवी! कालेकि राइज में अनाइत संकट आउर ई परजा उपरे खींस आय पड़ी।
42021024	आबदिनमन के तलवाइर कर धार से हेठांय देवल जाइ, उमनके बन्‍दी बनाय के उ राइज में लेइ जवाल जाइ आउर यरुशलेम परजाइतमन कर राइज मन से तब तलुक राउनदाल जाइ, जब तलुक परजाइतमन कर राइज कर समय पूरा नी होइ जाइ।
42021025	“बेइर, चान्‍द आउर तइरगन मन में चिन्‍हा प्रगट होवी। आउर धरती में राइज राइज कर आबदिनमन के संकट होवी, कालेकि समुन्‍दर कर गरजेक आउर बाइढ़ कर छिलकेक से घबरय जाबंय।
42021026	आउर डर चलते आउर धरती उपरे आवेक वाला घटना मन कर डहर देखते देखते आबदिनमन कर जिऊ में जिऊ नी रही, कालेकि आकाश कर शक्ति हिलाल जाइ।
42021027	तले उमन मनवां-बेटा के जे अनाइत सामर्थ आउर बड़का महिमा कर संग बदरी में आवेक देखबंय।
42021028	जे बेरा ई बातमन होवेक लगी तो सीधा होइ के आपन मुड़ उपरे उठाबा, कालेकि तोहरे कर छोड़ायक कर दिन भिरे होवी।”
42021029	उगो उमनके एगो कहनी हों कहलक कि, “डुम्‍बाइर कर गाछ आउर सउब गाछमन के देखा।
42021030	जाइसने हे उकर डुहड़ी निकलेल, तो तोहरे देइख के आपने हे जाइन लेवल, कि जेठ महिना भिरे आयहे।
42021031	एहे नियर जे बेरा तोहरे ई बातमनके होवेक देखबा, तबे जाइन लेबा कि ईश्‍वर कर राइज भिरे आहे।
42021032	“मोय तोहरे से सच्‍चे कहाथों, कि जब तलुक ई सउब बातमन नी होइ लेवी तब तलुक ई पिड़ही कर कहियो अन्‍त नी होवी।
42021033	आकाश आउर धरती टाइल जाइ, पहें मोर बातमन कहियो नी टली।
42021034	“ई-लगिन साबधन रहा, एसेन न होक कि तोहरेमन कर मन बड़वारी आउर मतवार पन, आउर ई जीबन कर चिन्‍तामन से ठण्‍डाह होइ न जावोक आउर उ दिन तोहरे उपरे फन्‍दा नियर आचाका आय जाइ।
42021035	कालेकि उ समुचा धरती कर सउब रहेक वाला मन उपरे एहे नियर आय पड़ी
42021036	ई-लगिन जागते रहा आउर सोभे बेरा प्रार्थना करते रहा, कि तोहरेमन ई सउब आवेक वाला घटना मन से बाचेक आउर मनवां-बेटा कर भिरे खड़ा होवेक कर जोग्‍य बनबा।”
42021037	आउर उ दिन में मन्‍दिर में उपदेश देवत रहे, आउर राइत के बाहरे जाय के जाइतुन नाम कर पहाड़ उपरे रहत रहे।
42021038	आउर फाजिरे, फाइरचेक कर आगे हे सउब आबदिनमन उकर सुनेक लगिन मन्‍दिर में उकर भिरे आवात रहंय।
42022001	बिन खमीर रोटी कर परब, जे “फसह” कहायल, भिरे रहे।
42022002	आउर मुख्‍य-पुरोहित मन आउर धरम-शिकक्षकमन ई बात कर खोजर में रहंय कि उके कइसेन कइर के मोराय देवोब, पहें उमन आबदिनमन से डरत रहंय।
42022003	आउर शयतान यहूदा में ढुकलक, जेके इस्‍कुरिती कहायना, उ बारह चेला में से एकझन रहे।
42022004	इस्‍कुरिती जाय के मुख्‍य-पुरोहित मन आउर पहरा कराइया मन कर सरदारमन कर संग बात चित करलक, कि उके का नियर उमन कर हांथ में धरुवाइ।
42022005	उमन रिझलंय आउर उके पाइसा देवेक कर करार करलंय।
42022006	उ माइन लेलक, आउर बेरा खोजेक लागलक, कि जे बेरा भीड़ नी रही तो उके उमन कर हाथे धरुवाय देवी।
42022007	तले बिनखमीरी रोटी कर परब कर दिन आलक, जेकर में फसह कर भेंड़ा के बलिदान करेक दरकार रहे।
42022008	आउर यीशु पतरस आउर जोहन के ई कइह के भेजलक कि, “जाय के हमरे ले खायक ले फसह तेयार करा।”
42022009	उमन उकर से पुछलंय, “तोय कोनठिन चाहिस, कि हमरे इके तेयार करब?”
42022010	उ उमन से कहलक, “देखा शहर में ढुकते हे एगो आबदिन पानी से भरल घाइला बोहाल भेटाइ, जे घर में उ जाइ, तोहरे उकर पाछे चइल जाबा।
42022011	आउर उ घर कर मालिक से कहबा, कि ‘गुरु तोर से कहाथे, कि उ खायक कर घर कहां आहे जेकर में मोय आपन चेलामन संगे फसह खाबु?’
42022012	उ तोहरे के एगो सिंगराल सपराल बड़का उपरी खोन्‍धली देखाय देवी, हुंवांय तेयार करबा।”
42022013	उमन जाय के, जाइसेन उ उमन से कइह रहे, ओसने हे पालंय, आउर फसह तेयार करलंय।
42022014	जब बेरा पुगलक तो उ प्रेरित मन कर संग खायक ले बाइठलक।
42022015	आउर उ उमन से कहलक, “मोय अनाइत तरसत रहों कि दुःख भोग कर आगे ई फसह तोहरे संग खाबु।
42022016	कालेकि मोय तोहरे से कहाथों, कि जब तलुक उ ईश्‍वर कर राइज में पूरा नी होवी तब तलुक मोय उके कहियो नी खाबु।”
42022017	तले उ कटरा लेइके धन्‍यबाद देलक, आउर कहलक “इके लेवा आउर आपने में बांइट लेवा।
42022018	मोय तोहरे से कहाथों, जब तलुक ईश्‍वर कर राइज नी आवी तब तलुक मोय अंगूर कर रस एखन से कहियो नी पीबु।”
42022019	आउर उ रोटी लेलक, आउर धन्‍यबाद कइर के टुकरलक, आउर उमनके ई कहते देलक कि, “ई मोर देंह हेके, जे तोहरे ले देवल जाथे, मोर इयाइद कर लगिन एहे करते रहबा।”
42022020	एहे नियर उ खायक कर पाछे कटरा हों लेलक आउर ई कहते देलक, कि “ई कटरा मोर उ लहु हेके जे तोहरेमन ले बहाल जाथे, नवां करार हेके।
42022021	“पहें देखा, मोके धरुवायक वाला कर हांथ मोर संगे मेंज में आहे।
42022022	कालेकि मनवां-बेटा तो, जाइसेन उकर लगिन ठहरल जायहे ओसने होवी, पहें हाय उ मनवां उपरे, जेकर से उ धरुवाल जाइ।”
42022023	तले उमन आपने में पुछा-पुछि करेक लागलंय, कि हमरे में से के हेके, जे ई काम करी?
42022024	उमन में कहा-कही हों होलक, कि उमन में से केके बड़का समझल जायल?
42022025	यीशु उमन से कहलक, “परजाइतमन कर राजा उमन उपरे राइज करेना आउर जे उमन उपरे हक रखायना, उमन भलाई करेक वाला कहायना।
42022026	पहें तोहरे एसेन न करबा। जे तोहरे में बड़का आहे, उ सउब से छोट बनोक आउर जे मुख्‍या हेके, उ सेवक बनोक।
42022027	आखिर में बड़ के हेके। उ जे खायक ले बाइठहे, नितो उ जे सेवा करेल? का ओहे न लगे जे खायक ले बाइठहे? पहें मोय तोहरे कर माझे सेवक जाइसेन आहों।
42022028	तोहरेमन ओहे हेका, जे मोर संकट कर बेरा में मोके संग देते रहला।
42022029	जाइसेन मोर बाप मोर लगिन एगो राइज ठहरा हे, ओसने हे मोय तोहरे ले ठहरलो,
42022030	कि तोहरे मोर राइज में मोर मेंज में खावा पिया आउर सिंहसनमन में बाइठ के इस्राएल कर बारह गोतरमन कर बिचार करबा।
42022031	“शिमोन, हे शिमोन! देख शयतान तोहरेमन के मांइग लिहे, कि गोहोम नियर फटकोक।
42022032	पहें शिमोन, मोय तोहरे लगिन प्रार्थना कइरहो, जेकर में तोहरे कर बिश्‍वास नष्‍ट न होक। आउर जब तोय घुरबे, तले आपने भाईमन के हों सम्‍भढ़ाबे।”
42022033	पतरस उकर से कहलक, “हे प्रभु! मोय तोर लगिन जेहेल जायक, पहें मोरेक ले हों तेयार आहों।”
42022034	यीशु कहलक, “हे पतरस! मोय तोर से कहाथों, कि आइज मुरगा बोलेक कर आगहे, तोय तीन बेर ई इन्‍कार करबे कि तोय मोके नी जानीस।”
42022035	यीशु चेलामन से कहलक, “जे बेरा मोय तोहरेमन के पाइसा-थाइला, झोला आउर जूता कर बेगर भेइज रहों, तो का तोहरे के कोनो चीज कर घटी होइ रहे?” उमन जबाब देलंय, कोनो चीज कर “नहीं।”
42022036	इकर में यीशु कहलक, “पहें एखन जेकर ठिन पाइसा-थाइला आहे, उ उके लेइ लेवोक आउर एहे नियर थाइला के हों। आउर जेकर ठिन तलवाइर नाइखे उ आपन लुगा के बेइच के गोटेक तलवाइर किन लेवोक,
42022037	कालेकि मोय तोहरे से कहाथों कि ‘ई दरकार हेके कि पबितर-ग्रन्‍थ कर ई लिखल मोर में पूरा होक, कि उ कु-करमी मन में गिनाल गेलक।’ आउर जे कोनोवे मोर बारे लिखल आहे, उ जरुर पूरा होवी।”
42022038	चेलामन कहलंय, “हे प्रभु देख! हिंया तो दुइगो तलवाइर आहे।” यीशु जबाब देलक, “एहे ढेइरे आहे।”
42022039	तले यीशु बाहरे निकाइल के आपन नियम कर मोताबिक जाइतुन पहाड़ उपरे गेलक, आउर उकर चेलामन हों उकर संगे गेलंय।
42022040	यीशु हुंवा पुइग के उमन से कहलक, “प्रार्थना करा, जेकर से तोहरे परिकक्षा में नी गिरबा।”
42022041	तले ढेला फेकेक कर दुरियाह तलुक उमन से फरके गेलक। आउर ठिहनय के उ ई कहते हे प्रार्थना करलक,
42022042	“हे बाप, अगर तोय चहबे, तो ई कटरा मोर से किनार कइर दे। पहें मोर इच्‍छा नहीं, पहें तोर इच्‍छा पूरा होक।”
42022043	तले यीशु के सरग कर एगो दूत दिसतार देलक, जे उके सामर्थ देवत रहे।
42022044	यीशु मोरेक कर दुःख लगिन आउरे जिऊ-जतन से प्रार्थना करत रहे, आउर गरमाय के माना पानी लहु बाइन के बड़का बड़का बुंद लेखे भुंइया में टिपा टिपा चुवेक लागलक।
42022045	उ प्रार्थना से उइठ के आपन चेलामन ठिन आलक। उगो देखलक उमन हदियाक कर चलते निन्‍दाय गेलंय।
42022046	यीशु उमन से कहलक, “तोहरेमन काले सुइतहा? उठा आउर प्रार्थना करा, जेकर से तोहरे परिकक्षा में नी गिरबा।”
42022047	यीशु ई कहते हे रहे कि एगो भीड़ आय पुगलक। बारहों में से एकझन, जेकर नाम यहूदा रहे, भीड़ कर आगे आगे आवोत रहे, कि उके चूमा करोक!
42022048	यीशु उकर से कहलक, “हे यहूदा, का तोय चूमा कइर के मनवां-बेटा के धरुवाबे?”
42022049	उकर संगमन जे बेरा देखलंय कि का होवेक वाला आहे, तो कहलंय, “हे प्रभु, का हमरे तलवाइर चलाइल?”
42022050	आउर उमन में से एकझन महा-पुरोहित कर सेवक उपरे तलवाइर चलाय के उकर दहिना कान के काइट देलक।
42022051	इकर में यीशु कहलक, “एखन बस करा”, आउर उकर कान छुइ के उके बेस करलक।
42022052	तले यीशु मुख्‍य-पुरोहित मन के आउर मन्‍दिर कर पहरा कराइया मन कर सरदार आउर धरम-मुखियामन से जे उकर उपरे चाइढ़ आय रहंय कहलक, “का तोहरेमन मोके डाकू जाइन के तलवाइर आउर लाठी लेइके नीकइलहा?
42022053	जे बेरा मोय मन्‍दिर में सउब बेरा तोहरे संगे रहों, तो तोहरे मोर उपरे हांथ नी लगाला, पहें ई तोहरे ले एखन बेरा होलक, आउर अन्‍धार कर अधिकार हइक।”
42022054	तले उमन यीशु के धरलंय आउर उके लेइ जाय के प्रधान महा-पुरोहित कर महल में पोहचाय देलंय, पतरस तनिक दुरियाह से उकर पाछे पाछे गेलक।
42022055	जे बेरा आबदिनमन आंगना कर माझे आइग तपायक ले चाइरो बटे बाइठ रहंय, तले पतरस हों उमन कर संगे बाइठ गेलक।
42022056	एगो धंगरीन आइग कर इन्‍जोत में पतरस के बइठल देइख के आउर उकर उपरे नजाइर कइर के कहेक लागलक, “ई हों तो उकर संगे रहे।”
42022057	पहें पतरस इन्‍कार करते हे कहलक, “हे आउराइत, मोय उके नी जानोन।”
42022058	तनिक पाछे केहो पतरस के देइख के कहलंय, “तोय हों उ आबदिनमन में से एकझन हेकिस,” पतरस जबाब देलक, “नहीं, मोय उके नी जानोन।”
42022059	करीब एक घण्‍टा पाछे केहो अनाइत दृढ़ से कहलक, “जरुर हे ई उकरे संग रहे, ई हों तो गलीली हेके।”
42022060	पतरस कहलक, “हे आबदिन! मोय नी जानोन कि तोय का कहाथीस।” उ कहते हे रहे कि ओहे बेरा मुरगा बोईल देलक।
42022061	आउर प्रभु घुइर के पतरस बटे देखलक। तले पतरस के इयाइद आलक कि, प्रभु उकर से कइह रहे कि “आइज मुरगा कर बोलेक कर आगहे तोय तीन बेर मोर इन्‍कार करबे।”
42022062	आउर उ बाहरे निकाइल के सुसाइक सुसाइक के कान्‍देक लागलक।
42022063	यीशु के पहरा देवेक वाला सिपाहीमन उकर उपरे हंसी तामसा कइर के उके मारेक पिटेक लागलंय।
42022064	उमन उकर आंइख में पट्टी बाइन्‍धके आउर उकर से पुछेक लागलंय, “आगमबाणी कर, कि के तोके मारलक?”
42022065	उमन उकर निन्‍दा करते हे उकर बिरोध में आउर अनाइत निन्‍दा कर बातमन कहलंय।
42022066	जाइसेन दिन होलक, समाज कर धरम-मुखियामन, मुख्‍य-पुरोहित मन आउर धरम-शिकक्षकमन जमा होइ गेलंय आउर उ मने यीशु के आपन महासभा में हाजिर कइर के पुछलंय।
42022067	उमन यीशु से कहलंय, “अगर तोय मसीह हेकिस, तो हमरे के बताय दे।” यीशु जबाब देलक, “अगर मोय तोहरेमन से कहबु, तो तोहरेमन बिश्‍वास नी करबा।”
42022068	आउर अगर मोय सवाल करबु, तो तोहरेमन जबाब नी देबा।
42022069	“पहें एखन से मनवां-बेटा सर्बशक्‍तिमन ईश्‍वर कर दहिना बटे बइठल रही।”
42022070	इकर में सउब हर कइह उठलंय, “तो का तोय ईश्‍वर कर बेटा हेकिस?” यीशु जबाब देलक, “तोहरेमन आपने हे कहाथा, कि मोय हेकों।”
42022071	इकर में उमन कहलंय, “एखन हमरे के आउर गवाही कर का दरकार आहे? हमरे तो आपने हे उकर मुंह से सुइन लेली।”
42023001	तले समुचा सभा उठलक आउर उमन उके राजा पिलातुस कर हिंया लेइ गेलंय।
42023002	उमन ई कहते हे यीशु उपरे दोष लगायक लागलंय कि, “हमरे उके आबदिनमन के बहकायक आउर कैसर के खजना देवेक से माना करेक आउर आपन हे के मसीह राजा कहते सुनली।”
42023003	पिलातुस उकर से पुछलक, “का तोय यहूदीमन कर राजा हेकिस?” उ उके जबाब देलक कि, “तोय आपने हे कहाथीस।”
42023004	तले पिलातुस मुख्‍य-पुरोहित मन के आउर आबदिनमन से कहलक, “मोय ई आबदिन कर कोनोवे कसुर नी पावोन।”
42023005	पहें उमन आउर हों जोड़ से कहेक लागलंय, “ई गलील से लेइके हिंया तलुक कि समुचा यहूदिया में उपदेश देइ देइ के आबदिनमन के उसकायला।”
42023006	ई सुइन के पिलातुस पुछलक, “का ई आबदिन गलीली हेके?”
42023007	आउर ई जाइन के कि उ हेरोदेस कर राइज कर हेके, उके हेरोदेस ठिन भेइज देलक, कालेकि उ दिन मन में उ हों यरुशलेम में रहे।
42023008	हेरोदेस यीशु के देइख के अनाइत खुशी होलक। उ अनाइत दिन से उके देखेक खोजत रहे, कालेकि उ यीशु कर चरचा सुइन रहे आउर उकर कोनो अचरज कर काम के देखेक कर आशरा करत रहे।
42023009	उ यीशु के अनाइते सवाल करते रहे, पहें उगो उके कोनो जबाब नी देलक।
42023010	इकरे माझे मुख्‍य-पुरोहित मन आउर धरम-शिकक्षकमन हुंवा खड़ा रहंय, उमन यीशु उपरे अनाइत दोष लगाते रहंय।
42023011	तले हेरोदेस आपन सिपाहीमन कर संग यीशु के तामसा निन्‍दा करलक आउर उके उजार लुगा पिन्‍धाय के उके पिलातुस ठिन घुराय देलक।
42023012	ओहे दिन पिलातुस आउर हेरोदेस संगी बाइन गेलंय। इकर आगे उमन एक दोसर से बइरी रहंय।
42023013	पिलातुस गो मुख्‍य-पुरोहित मन, सरदारमन आउर आबदिनमन के बोलाय के उमन से कहलक,
42023014	“तोहरे ई आबदिन के आबदिनमन के बहकय वाला कइह के मोर ठिन लाइनहा, आउर देखा, मोय तोहरे भिरे उके जांचलो, पहें जे बातमन के तोहरे उकर उपरे दोष लगाला, उ बातमन कर बारे में मोय उकर में कोनोवे हों दोष नी पायहों।
42023015	न हेरोदेस गो, कालेकि उ उके हमरे ठिन घुरायक देलक, आउर देखा उके एसेन कोनोवे नी होलक कि उ मोरन सजा कर जोग्‍य ठहरल जाइ
42023016	एहे ले मोय उके कोररा मारुवाय के छोइड़ देवाथों।”
42023017	परब कर बेरा में पिलातुस के यहूदीमन ले एगो बन्‍दी के आजाद करेक पड़त रहे।
42023018	तले उमन सउब चिचयाय उठलंय कि, “इकर काम खतम कइर दे, आउर हमरे ले बरअब्‍बा के छोइड़ दे।”
42023019	बरअब्‍बा कोनो द्रोही कर लगिन जे शहर में होइ रहे, आउर हत्या कर लगिन जेहेल में लागल जाय रहे।
42023020	पहें पिलातुस यीशु के छोइड़ देवेक कर मन से आबदिनमन के आउरे समझालक।
42023021	पहें उ मने चिचयाय के कहलंय कि, “उके क्रूस में चढ़ाव, क्रूस में चढ़ाव!”
42023022	उगो तीसरा बेर उमन से कहलक, “काले, उ कोन से एसेन खराब काम कइर हे? मोय उकर में मोरेक कर सजा कर जोग्‍य बात नी पालो। एहे ले मोय उके पिटवाय के छोइड़ देवाथों।”
42023023	पहें उमन चिचयाय के उकर पीछा लइग गेलंय कि, “उ क्रूस उपरे चढ़ाल जावोक”, आउर उमन कर चिचयाक जोड़ होइ गेलक।
42023024	सेले पिलातुस हुकूम देलक, कि उमन कर बिनती कर मोताबिक करल जावोक।
42023025	आउर उ, उ आबदिन के जेके द्रोही आउर हत्या कर लगिन जेहेल में लगय रहंय, आउर जेके उमन मांगत रहंय, छोइड़ देलक, आउर यीशु के उमन कर मन कर मोताबिक उमनके जिमा देलक।
42023026	जे बेरा यीशु के लेइ जात रहंय, तो उ मने शिमोन नाम कर एगो कुरेनी के जे गांव से आवोत रहे, धइर के उकर उपरे क्रूस के लाइद देलंय कि उके यीशु कर पाछे पाछे लेइ चलोक।
42023027	आउर आबदिनमन कर बड़का भीड़ उकर पाछे होइ गेलंय, आउर अनाइते आउराइतमन हों जे उकर लगिन छाती पिटते आउर शोक करते रहंय।
42023028	यीशु उमनके घुइर के कहलक, “हे यरुशलेम कर बेटीमन, मोर लगिन मइत कान्‍दा, पहें आपन आउर आपने छाउवा मन लगिन कान्‍दा।
42023029	कालेकि, देखा उ दिन आवाथे, जेकर में कहबंय, ‘धन्‍य आहंय उमन जे बांझी आहंय, आउर उ कोंख जे नी जनमाहे आउर उमन जे छाती से दुध नी पियाहंय।’
42023030	उ बेरा, ‘उमन पहाड़मन से कहेक लगबंय कि, हमरे उपरे गिर, आउर टिला से कि हमरे के ढाइप दे।’”
42023031	“कालेकि, जे बेरा उमन हरियार गाछ कर संग एसेन करेना, तो सुखल कर संग का कोनो नी करल जाइ?”
42023032	उमन आउर दुइगो आबदिनमन के हों जे कु-करमी रहंय उकर संग मोरायक लगिन लेइ चललंय।
42023033	जे बेरा उमन उ ठांव जेके खोपड़ी कहेन पुगलंय, तो उ मने हुंवा, उके आउर उ कु-करमी मन के एगो के दहिने आउर दोसरा के बांया बटे क्रूस उपरे चढ़ालंय।
42023034	तले यीशु कहलक, “हे बाप, इमन के क्षमा कर, कालेकि इमन नी जानेन कि का कराथंय?” आउर उमन चिठिमन बांइट के उकर लुगा बांइट लेलंय।
42023035	आबदिनमन खड़ा खड़ा देखत रहंय, आउर सरदार हों ठट्ठा कइर के कहत रहे कि, “इगो आउर मन के बचालक, अगर ई ईश्‍वर कर मसीह हेके, आउर उके चुनल आहे, तो आपने हे के बचावोक।”
42023036	सिपाही हों भिरे आयके आउर पित्त रस देइके उकर ठट्ठा कइर के कहत रहंय,
42023037	“अगर तोय यहूदीमन कर राजा हेकिस तो आपने हे के बचायले।”
42023038	आउर उकर उपरे एगो दोष पतर हों लागल रहे, “ई यहूदीमन कर राजा हेके।”
42023039	जे कु-करमी मन के क्रूस उपरे टांगल रहे, उकर में से एगो उकर निन्‍दा कइर के कहलक, “का तोय मसीह न लगिस? तो आपने हे के आउर हमरे के हों बचाव!”
42023040	इकर में दोसर गो उके धमकाय के कहलक, “तोय ईश्‍वर से हों नी डराइस? तोय हों तो ओहे सजा पवाथीस।
42023041	आउर हमरे तो बिचार कर मोताबिक सजा पवाथि, पहें ई तो कोनो अनुचित काम नी कइर हे।”
42023042	तले उ कहलक, “हे यीशु, जे बेरा तोय आपने राइज में आबे, तो मोके इयाइद करबे।”
42023043	उ उकर से कहलक, “मोय तोर से सच्‍चे कहाथों, कि आइज हे तोय मोर संगे सरग लोक में होबे।”
42023044	आउर उलटी पहर से तीसरा पहर तलुक, समुचा राइज में अन्‍धार होइ रहे।
42023045	आउर बेइर झुन्‍झकुर होइ रहे, आउर मन्‍दिर कर परदा माझे से फाइट गेलक।
42023046	आउर यीशु बड़ा जोड़ से चिचयायके कहलक, “हे बाप, मोय आपन आतमा तोर हांथ में सोंइप देवाथों।” आउर ई कइह के आपन प्राण छोइड़ देलक।
42023047	सेनापति, जे कोनो होलक देइख के ईश्‍वर कर बड़ाइ करलक, आउर कहलक, “जरुर ई आबदिन धरमी रहे।”
42023048	आउर भीड़ जे ई देखेक ले जमा होइ रहंय, ई घटना के देइख के छाती पिटते हे घुइर गेलंय।
42023049	आउर उकर सउब चिन्‍हेक जानेक, आउर जे आउराइतमन गलील से उकर संग आय रहंय, दुरियाह से खड़ा होइके ई सउब देखत रहंय।
42023050	आउर देखा यूसुफ नाम कर एगो महासभा कर सदस्य रहे जे सीधा साधा आउर धरमी पुरूष रहे।
42023051	आउर उमन कर बिचार आउर उमन कर ई काम से खुशी नी रहे, आउर उ यहूदीमन कर शहर अरिमतिया कर रहेक वाला आउर ईश्‍वर कर राइज कर डहर जोहेक वाला रहे।
42023052	उ पिलातुस कर भिरे जाय के यीशु कर लोथ के मांइग लेलक।
42023053	आउर उके उतराय के मलमल कफन से लेपेटलक, आउर एगो कबर में राखलक जे चटाइन में खोदाल रहे, आउर उकर में केखो कहियो नी रइख रहंय।
42023054	उ तेयारी कर दिन रहे, आउर सबत कर दिन शुरु होवेक वाला रहे।
42023055	आउर आउराइतमन जे उकर संग गलील से आय रहंय, पाछे पाछे जाय के उ कबर के देखलंय, आउर ई हों कि उकर लोथ का तइर राखल गेलक।
42023056	आउर घुइर के बेस-महमहायक चीज आउर इत्तर तेयार करलंय, आउर सबत कर दिन उमन हुकूम कर मोताबिक सथालंय।
42024001	पहें हप्‍ताह कर पहिला दिन बड़ फाजिर हे उमन बेस महमहायक चीजमन के जे उमन तेयार कइर रहंय लेइ के कबर में आलंय।
42024002	उमन ढोंग्‍गा के कबर से घुडराल पालंय,
42024003	पहें कबर कर भीतरे जाय के उमन प्रभु यीशु कर देंह के नी पालंय।
42024004	इकर से उमन भकुवाय गेलंय कि झीलमिलाल लुगा पिन्‍धल दुइगो आबदिनमन उमन कर भिरे आय खड़ा होलंय।
42024005	उ बेरा आउराइतमन डरय गेलंय, आउर भुंइया बटे हेठ-मुड़याय देलंय, तो उ मने, उमन से कहलंय, “तोहरे जीयत के मोरल मन में काले खोजाथा?
42024006	उ हिंया नाइखे, पहें जी उठलक इयाइद करा, कि उ गलील में रहते हे तोहरे से कइह रहे।
42024007	कि दरकार आहे, कि मनवां-बेटा पापीमन कर हांथ में धरुवाल जाइ, आउर क्रूस उपरे चढ़ाल जाइ, आउर तीसरा दिन में जी उठी।”
42024008	तले उकर बातमन उमनके इयाइद आलक।
42024009	आउर कबर से घुइरके उमन उ एगारा झन के आउर, आउर दोसरा सउबमन के, ई सउब बातमन के सुनालंय।
42024010	जेमन प्रेरित मन से ई बातमन के कहलंय, उमन में मरियम मगदलीनी आउर योअन्ना आउर याकूब कर माय मरियम आउर उमन कर संग आउर आउराइतमन हों रहंय।
42024011	पहें उकर बातमन उमनके कहनी तइर लागलक, आउर उ मने उके बिश्‍वास नी करलंय।
42024012	तले पतरस उइठके कबर बटे कुइद के गेलक, आउर निहाइर के लुगा एकला के पड़ल देखलक, आउर जे होइ रहे, उकर में भकुवाते हे आपन घरे चइल गेलक।
42024013	देखा, ओहे दिन उकर में से दुइझन इम्‍माउस नाम कर एगो गांव बटे जात रहंय, जे यरुशलेम से सात माइल लेखे दुरियाह रहे।
42024014	आउर उमन ई सउब बातमन उपरे जे होइ रहे, आपने हे में बतियाते जात रहंय।
42024015	आउर जे बेरा उमन आपने हे में बतियाते आउर पुछते हे रहंय, तो यीशु भिरे आयके उमन कर संग मेसा होइ लेलक।
42024016	पहें उमन कर आंइख एसेन बन्‍द कइर देवल रहे, कि उके चिन्‍हेक ले नी पारलंय।
42024017	उगो उमन से पुछलक, “ई का बात हेके, जे तोहरे जाते जाते आपने हे में बतियाथा?” उमन उदास से खड़ा राइह गेलंय।
42024018	ई सुइन के उकर में से क्‍लियोपास नाम कर एक झन कहलक, “का तोय यरुशलेम में एकले हे परदेशी हेकिस, जे नी जानीस, कि ई दिनमन में उकर में का का होलक?”
42024019	उगो उमन से पुछलक, “का बातमन?” उमन उकर से कहलंय, “यीशु नासरी कर बारे में जे ईश्‍वर आउर सउब आबदिन कर भिरे काम आउर बचन में सामर्थी आगमबक्ता रहे।
42024020	आउर मुख्‍य-पुरोहित मन आउर हमरे कर सरदार मन उके धरुवाय देलंय, कि उके मोराय कर हुकूम देवल जाइ, आउर उके क्रूस उपरे चढ़ुवालंय।
42024021	पहें हमरे के आशरा रहे, कि एहे इस्राएल के आजाद करी आउर ई सउब बातमन के छोइड़ के ई घटना कर होवेक तीन दिन होलक।
42024022	आउर हमरे में से कयगो आउराइतमन हों हमरे के चकरीत हे कइर देलंय, जे बड़े फाजिरे हे कबर में जाय रहंय।
42024023	आउर जे बेरा उकर देंह के नी पालंय, तो ई कहते हे आलंय, कि हमरे सरग दूत कर दरशन पाली, जे कहलंय कि उ जीते आहे।
42024024	तले हमरे कर संगमन में से कायक झन कबर में गेलंय, आउर जाइसेन आउराइतमन कइह रहंय, ओसने हे पालंय, पहें उके नी देखलंय।”
42024025	तले उ उमन से कहलक, “हे नीर-बुद्धिमन, आउर आगमबक्तामन कर सउब बातमन उपरे बिश्‍वास करेक में बहिरामन।
42024026	का ई दरकार नी रहे, कि मसीह ई दुःख उठाय के आपन महिमा में ढुकी।”
42024027	तले उ मूसा से आउर सउब आगमबक्तामन से शुरु कइर के समुचा पबितर-ग्रन्‍थ में से, आपन बारे में लिखल बातमन कर माने, उमनके समझय देलक।
42024028	एतने में उमन उ गांव कर भिरे पुगलंय, जेठिन उमन जात रहंय आउर उकर लुर से एसेन जानल गेलक, कि उ आगे बढ़ेक चाहेल।
42024029	पहें उमन ई कइह के उके रोकलंय कि, “हमरे संग रह, कालेकि सांझ होइ जाथे आउर दिन एखन अनाइत चइल गेलक।” तले उ उमन कर संग रहेक लगिन भीतरे गेलक।
42024030	जे बेरा उ उमन कर संग खायक ले बाइठलक तो उ रोटी लेइके धन्‍यबाद करलक, आउर उके टुकाइर के उमनके देवेक लागलक।
42024031	तले उमन कर आंइख खुइल गेलक, आउर उ मने चिन्‍ह लेलंय आउर उ उमन कर आंइख से छिपित होइ गेलक।
42024032	उमन आपने हे में कहलंय, “जे बेरा उ डहर में हमरे से बतियात रहे, आउर पबितर-ग्रन्‍थ कर माने हमरे के समझत रहे, तो का हमरे कर मन में धकधकी नी होलक?”
42024033	उमन ओहे बेरा उइठके यरुशलेम घुरलंय, आउर उ एगारोहों आउर उमन कर संगमन के जमकुट पालंय।
42024034	उमन कहत रहंय, “प्रभु सच्‍चे में जी उइठहे, आउर शिमोन के दिसतार देलक।”
42024035	उ बेरा उमन डहर कर बातमन उमनके बताय देलंय आउर ई हों कि, “उमन उके रोटी टुकरेक बेरा का लेखे चिन्‍हलंय।”
42024036	उमन ई बातमन कहते हे रहंय, कि यीशु उमन कर माझे में आय खड़ा होलक, आउर उमन से कहलक “तोहरे के शान्‍ति मिलोक।”
42024037	पहें उमन घबरय गेलंय आउर डरय गेलंय, आउर समझलंय, कि हमरे कोनो भूत के देखाथी।
42024038	उ उमन से कहलक, “काले घबराथा? आउर तोहरे कर मन में काले सक होवाथे?
42024039	मोर हांथ आउर मोर गोड़ के देखा, कि मोय ओहे हेकों। मोके छुइके देखा कालेकि आतमा कर हड्डी मांस नी होवेल आउर जाइसेन मोर में देखाथा।”
42024040	ई कइह के उगो उमनके आपन हांथ गोड़ देखालक।
42024041	जे बेरा रिझकर मारे बिश्‍वास नी होलक, आउर चकरीत रहंय, तो उ उमन से पुछलक, “का तोहरे ठिन तइनको खायक आहे?”
42024042	उमन उकरले भुनजल मछरी कर टुकरा देलंय।
42024043	उ लेइके उमन कर भिरे खालक।
42024044	आउरे उ उमन से कहलक, “ई मोर उ बात हेके, जे मोय तोहरे कर संग रहते हे, तोहरे से कइह रहों, कि जरुर आहे, कि जेताइक बातमन मूसा कर ब्‍यवस्‍था-नियम आउर आगमबक्तामन आउर गीतमाला मन कर किताब मन में मोर बारे में लिखल आहे, सउब पूरा होवी।”
42024045	तले उगो पबितर-ग्रन्‍थ समझेक लगिन उमन कर ज्ञान खोइल देलक।
42024046	आउर उमन से कहलक, “ई लिखल आहे कि मसीह दुःख उठाइ आउर तीसरा दिन मुरदा में से जी उठी।
42024047	आउर यरुशलेम से लेइके सउब जाइतमन में मन घुरायक कर आउर पाप मन कर क्षमा कर प्रचार, उकरे नाम से करल जाइ
42024048	तोहरे ई सउब बातमन कर सकक्षी हेका।
42024049	आउर देखा, जेकर करार मोर बाप कइरहे, मोय उके तोहरे उपरे उतराबु आउर जब तलुक सरग से सामर्थ नी पाबा, तब तलुक तोहरे एहे शहर में राइह जाबा।”
42024050	तले उ उमनके बेतनियाह तलुक बाहरे लेइ गेलक, आउर आपन हांथ उठाय के उमनके आशिरबाद देलक।
42024051	आउर उमनके आशिरबाद देते हे उमन से जुदा होइ गेलक आउर सरग में उठाय लेवल गेलक।
42024052	आउर उमन उके ठिहनायके आराधना करलंय आउर रिझे रिझे से यरुशलेम के घुइर गेलंय।
42024053	आउर उमन बराबइर मन्‍दिर में हाजिर होइके ईश्‍वर कर भजन करत रहंय॥
43001001	शुरु में बचन रहे आउर बचन ईश्‍वर संगे रहे आउर बचन ईश्‍वर रहे।
43001002	एहे शुरु में ईश्‍वर संगे रहे।
43001003	सउब उकरे हे से सिरिजलक, उकर बेगर कोनोवे हों नी सिराइजहे
43001004	उकर में जीबन रहे आउर उ जीबन आबदिनमन कर इन्‍जोत रहे।
43001005	आउर इन्‍जोत अन्‍धार में लावकोत रहे आउर अन्‍धार उके ग्रहन नी करलक।
43001006	एगो आबदिन ईश्‍वर बटे से आय हाजिर होलक जेकर नाम जोहन रहे।
43001007	उ ई गवाही देवेक ले आलक कि इन्‍जोत कर गवाही देवोक, उकर से सउब बिश्‍वास लनबंय।
43001008	उ आपने तो उ इन्‍जोत नी रहे, पहें उ इन्‍जोत कर गवाही देवेक ले आय रहे।
43001009	सच्चा इन्‍जोत जे हर एक आबदिन के इन्‍जोत करेल धरती में आवेक वाला रहे।
43001010	उ संसार में आय रहे, आउर संसार उकरे से सिरजन होलक। आउर संसार उके नी चिन्‍हलक।
43001011	उ आपन घरे आलक आउर आपन आबदिनमन उके ग्रहन नी करलंय।
43001012	पहें जेताइक झन उके ग्रहन करलंय, उगो उमनके ईश्‍वर कर बेटा-बेटी होवेक कर हक देलक माने उमनके जेमन उकर नाम में बिश्‍वास करेना।
43001013	उमन न तो लहु से, न तो देंह कर इच्‍छा से, न आबदिन कर इच्‍छा से, पहें ईश्‍वर से जनम होइ हंय।
43001014	आउर बचन देंह रुप धारलक आउर अनुग्रह आउर सच्‍चाइ से भाइरके हमरे कर माझे डेरा करलक आउर हमरे उकर एसेन महिमा देखली जाइसेन बाप कर एके गोटा बेटा कर महिमा।
43001015	जोहन उकर बारे में गवाही देलक आउर चिचयाय चिचयाय के कहलक, “ई ओहे हेके जेकर बारे में मोय बताय रहों, कि जे मोर पाछे आवाथे उ मोर से बाइढ़ के आहे कालेकि उ मोर से आगे रहे।”
43001016	कालेकि उकर भरपुरी में से हमरे सउब पाली माने अनुग्रह उपरे अनुग्रह।
43001017	ई-लगिन कि ब्‍यवस्‍था-नियम मूसा बट से देवल रहे पहें अनुग्रह आउर सच्‍चाइ यीशु मसीह कर द्वारा पुगलक।
43001018	ईश्‍वर के केहो कहियो नी देइख हंय एगो एकला बेटा जे बाप कर कोरा में आहे ओहे उके प्रगट करलक।
43001019	जोहन कर गवाही ई हेके जे बेरा यहूदीमन यरुशलेम से पुरोहित मन आउर लेबीमन के उकर से ई पुछेक लगिन भेजलंय कि, “तोय के हेकिस?”
43001020	तो उ इन्‍कार नी करलक, उ माइन लेलक कि, “मोय मसीह न लागो।”
43001021	तले उमन उकर से पुछलंय, “तो तोय के हेकिस? का तोय इलियाह हेकिस?” उ कहलक, “मोय न लागो।” तो “का तोय उ आगमबक्ता हेकिस?” उ जबाब देलक, कि “नहीं।”
43001022	तले उमन उकर से पुछलंय “तो तोय के हेकिस? जेकि हमरे भेजेक वाला मनके जबाब देवोब, तोय आपन बारे में का कहीस?”
43001023	उ कहलक, जाइसेन यशायाह आगमबक्ता कइह रहे, “मोय सुन-सान ठांव में एगो हकांयक वाला शबद हेकों, कि तोहरे प्रभु कर डहर के सीधा करा।”
43001024	उमन फरिसीमन बट से भेजाल रहंय।
43001025	उमन उकर से ई सवाल पुछलंय, कि “अगर तोय न मसीह हेकिस, न इलियाह हेकिस आउर न उ आगमबक्ता हेकिस, तो बपतिस्‍मा काले देवीस?”
43001026	जोहन उमनके जबाब देलक कि, “मोय तो पानी से बपतिस्‍मा देवोना, पहें तोहरे माझे एकझन खड़ा आहे जेके तोहरे नी जानल।
43001027	उ मोर पाछे आवेक वाला आहे, मोय उकर जूता कर डोइर के खोलेक कर जोग्‍य हों नाइखों।”
43001028	ई बातमन जरदन नदी कर उ-पखारी बेतनियाह गांव में होइ रहे, जे ठिन जोहन बपतिस्‍मा देवत रहे।
43001029	दोसर दिन जोहन गो यीशु के आपन बटे आवेक देइख के कहलक “देखा! ई ईश्‍वर कर भेंड़ा-छाउवा हेके, जे संसार कर पाप के उठाय लेइ जायला।
43001030	ई ओहे हेके, जेकर बारे में मोय कइह रहों, मोर पाछे एगो पुरूष आवाथे उ मोर से अनाइत बड़ हेके, कालेकि उ मोर से आगहे हाजिर रहे।
43001031	मोय हों उके नी जानत रहों, पहें मोय ई-लगिन पानी से बपतिस्‍मा देते आलो कि उ इस्राएल में दिसतार होइ जावोक।”
43001032	आउरे जोहन ई गवाही देलक “मोय पबितर आतमा के आकाश से कबूतर नियर उतरेक देखलो, आउर उ उकर उपरे बाइठ गेलक।
43001033	मोय हों नी जानत रहों, पहें जे मोके पानी से बपतिस्‍मा देवेक भेइज हे, उ मोर से कइहे, तोय जेकर उपरे पबितर आतमा के उतरेक आउर बइठेक देखबे, ओहे पबितर आतमा से बपतिस्‍मा देवेक वाला हेके।
43001034	मोय आपने हे देखलो आउर ई मोर गवाही हेके कि एहे ईश्‍वर कर बेटा हेके।”
43001035	दोसर दिन जोहन आपन दुइगो चेलामन कर संग खड़ाय रहे।
43001036	जोहन यीशु के जायक देखलक आउर कहलक, “देखा! ई ईश्‍वर कर भेंड़ा-छाउवा हेके।”
43001037	तले दुइयो चेलामन उकर बात सुइन के यीशु कर पाछे होइ लेलंय।
43001038	यीशु घुइर के उमनके आपन पाछे आवेक देखलक, तो उमन से कहलक कि, “तोहरे केकर खोजर में आहा?” उमन जबाब देलंय, “हे रब्‍बी,” (जेकर माने हेके “हे गुरु”), “तोय कहां रहीस?”
43001039	उ उमन से कहलक, “चला, तो देइख लेबा।” तब उमन जाय के उकर रहेक ठांवके देखलंय, “आउर उ दिन उमन उकर संगे रहंय। उ बेरा सांझ कर चाइर बजे लेखे रहे।”
43001040	उ दिनमन में से, जे चेलामन जोहन कर बात सुइन के यीशु कर पाछे होइ रहंय, उकर में एगो शिमोन पतरस कर भाई अन्‍द्रियास रहे।
43001041	उ आगे आपन भाई शिमोन से भेंट करलक आउर उकर से कहलक, कि “मोके ख्रीष्‍ट माने मसीह मिल गेलक।”
43001042	उ उके यीशु ठिन लानलक, यीशु उके थिथाय के देखलक आउर कहलक, “तोय जोहन कर बेटा शिमोन हेकिस। तोय कैफा माने पतरस कहलाबे।”
43001043	दोसर दिन यीशु गलील जायक खोजलक आउर फिलिपुस से भेंट कइर के कहलक, “मोर पाछे होइले।”
43001044	फिलिपुस तो अन्‍द्रियास आउर पतरस कर नगर बेतसाइदा कर रहेक वाला रहे।
43001045	फिलिपुस नतनीएल से भेंट कइर के उकर से कहलक, कि “जेकर बारे में मूसा ब्‍यवस्‍था-नियम में आउर आगमबक्तामन हों कइह रहंय उ हमरे के मिल गेलक। उ नासरत कर रहेक वाला, यूसुफ कर बेटा यीशु नासरी हेके।”
43001046	नतनीएल जबाब देलक, का “नासरत से कोनो बेस चीज निकलेक पारेल?” फिलिपुस उकर से कहलक, “जाय के देइखले।”
43001047	यीशु गो नतनीएल के आपन दाने आवेक देइख के उकर बारे में कहलक, “देख, इगो सच्चा इस्राएली हेके। इकर में कोनो कपट नाइखे।”
43001048	नतनीएल उकर से कहलक, “तोय मोके का तइर जानीस?” यीशु जबाब देलक, “फिलिपुस कर तोके हकांयक कर आगहे मोय तोके डुम्‍बाइर गाछ कर नीचे देइख रहों।”
43001049	नतनीएल उकर से कहलक, “हे गुरु, तोय ईश्‍वर कर बेटा हेकिस, तोय इस्राएल कर महाराजा हेकिस।”
43001050	यीशु गो जबाब देलक मोय तोहरे से कहाथों, “मोय तोहरे के डुम्‍बाइर गाछ कर नीचे देइख रहों, का तोहरे एहे ले बिश्‍वास करल? तोहरे इकर से हों अनाइत बड़का बड़का काम देखबा।”
43001051	यीशु उमन से ई हों कहलक, “मोय तोहरे से सच्‍चे सच्‍चे कहाथों तोहरे सरग के उघराल आउर ईश्‍वर कर दूतमन के मनवां-बेटा कर उपरे उतरेक आउर उपरे जायक देखबा।”
43002001	तीसरा दिन गलील राइज कर काना शहर में एगो बिहा रहे। यीशु कर माय हों हुंवांय रहे।
43002002	यीशु आउर उकर चेलामन हों बिहा में नेवताल रहंय।
43002003	जे बेरा अंगूर कर रस कर घटी होलक तो यीशु कर माय उकर से कहलक, “उमन कर अंगूर कर रस घाइट गेलक।”
43002004	यीशु जबाब देलक, “हे आउराइत, मोके तोर से का काम? एखन तलुक मोर बेरा नी आयहे।”
43002005	उकर माय उकर सेवक मन से कहलक, “उ तोहरे से जे कही, उखे करबा।”
43002006	हुंवा यहूदीमन कर शुद्ध करेक कर रीति कर मोताबिक ढोंग्‍गा कर छावगो गगरा रहे जेकर में दुइ-दुइमन, तीन-तीनमन समात रहे।
43002007	यीशु उमन से कहलक “गगरामन में पानी भइर देवा।” सेले उमन उकर में छाप छाप भइर देलंय।
43002008	तले उ उमन से कहलक, “एखन निकलय के भोज कर मुख्‍या ठिन लेइ जावा।”
43002009	उमन लेइ गेलंय, जे बेरा भोज कर मुख्‍या उ पानी के चाखलक, जे अंगूर कर रस बाइन जाय रहे, आउर नी जानत रहे कि उ कहां से आयहे, पहें जे सेवक मन पानी भइर रहंय, उमन जानत रहंय, तो उ भोज कर मुख्‍या दुल्‍हा के बोलाय के उकर से कहलक,
43002010	“सउब आबदिन आगे बेस अंगूर कर रस देवेन, आउर जे बेरा आबदिनमन पीके सनतोख होइ जायन, तले सिठा के देवेन, पहें तोय बेस अंगूर कर रस एखन ले राखले हे रहीस।”
43002011	यीशु गलील कर काना शहर में आपन ई पहिला चिन्‍हा देखाय के आपन महिमा प्रगट करलक आउर उकर चेलामन उकर उपरे बिश्‍वास करलंय।
43002012	इकर पाछे यीशु आउर उकर माय आउर उकर भाई आउर उकर चेलामन कफरनहुम गेलंय आउर हुंवा तनिक दिन रहंय।
43002013	यहूदीमन कर फसह परब नजिके रहे आउर यीशु यरुशलेम गेलक।
43002014	आउर उ मन्‍दिर में गरु, भेंड़ा आउर कबूतर बेचेक वाला मनके आउर पाइसा भंजाइया मनके आपन पिरहा में बइठल देखलक।
43002015	तब उ डोरा कर सोंटा बनायके, सउब भेंड़ामन के आउर गरु मनके मन्‍दिर से बाहरे खेईद देलक आउर पायसा भंजायक वालामन कर पिरहा मन के उलटाय देलक आउर पाइसा के छिट देलक।
43002016	आउर कबूतर बेचेक वाला मन से कहलक “ईमनके हिंया से लेइ जावा मोर बाप कर घर के लेनदेन कर घर मइत बनावा।”
43002017	तले उकर चेलामन के ई इयाइद आलक कि लिखल आहे “तोर घर कर धुन मोके खाय देवी।”
43002018	इकर में यहूदीमन उकर से कहलंय, “तोय जे कराथिस तो हमरे के का चिन्‍हा देखाथीस?”
43002019	यीशु उमनके जबाब देलक कि, “ई मन्‍दिर के धंइस देवा, आउर मोय उके तीन दिन में खड़ा करबु।”
43002020	यहूदीमन कहलंय, “ई मन्‍दिर के बनायक ले छेयालीस बछर लइगहे, आउर का तोय उके तीन दिन में खड़ा कइर देबे?”
43002021	पहें उ आपन देंह कर मन्‍दिर कर बारे में कइह रहे।
43002022	सेले जे बेरा उ मुरदा से जी उठलक तो उकर चेलामन के ई इयाइद आलक, कि उ गो ई कइह रहे, आउर उमन पबितर-ग्रन्‍थ आउर उ बचन के जे यीशु कइह रहे, बिश्‍वास करलंय।
43002023	जे बेरा यीशु फसह परब में यरुशलेम में रहे, तो उ अनाइते चिन्‍हा देखात रहे, चिन्‍हा के देइख के उमन उकर नाम उपरे बिश्‍वास करलंय।
43002024	पहें यीशु आपने हे के उमन कर भरसा उपरे नी छोड़लक, कालेकि उ सउब जानत रहे।
43002025	आउर उके दरकार नी रहे, कि मनवां कर बारे में कोनो गवाही देवी, कालेकि उ आपने हे जानत रहे, कि मनवां कर मन में का आहे?
43003001	फरिसीमन में से नीकुदेमुस नाम कर एगो आबदिन रहे, जे यहूदीमन कर सरदार रहे।
43003002	उ गो राइतके यीशु ठिन आयके उकर से कहलक, “हे गुरु, हमरे जानील कि तोय ईश्‍वर बटे से आयहीस; कालेकि केहो ई चिन्‍हा के जे तोय देखाइस, अगर ईश्‍वर उकर संगे नी होतक, तो नी देखायक पारतक।”
43003003	यीशु उके जबाब देलक कि, “मोय तोर से सच्‍चे सच्‍चे कहाथों, अगर केहो नवां होइके नी जनमी तो ईश्‍वर कर राइज के देखेक नी पारी।”
43003004	नीकुदेमुस उकर से कहलक, “आबदिन जे बेरा बुढ़ा होइ गेलक, तो का तइर जनम लेवेक सकेल? का उ आपन माय कर कोंख में दोसर बेर ढुइक के जनम लेवेक सकेल?”
43003005	यीशु जबाब देलक कि, “मोय तोर से सच्‍चे सच्‍चे कहाथों, जब तलुक कोनो आबदिन पानी आउर आतमा से नी जनमी तो उ ईश्‍वर कर राइज में ढुकेक नी सकी।
43003006	कालेकि जे शरीर से जनाइम हे, उ शरीर हेके; आउर जे आतमा से जनाइम हे उ आतमा हेके।
43003007	चकरीत न हों कि मोय तोर से जे कहलो, कि तोके जरुर नवां सिरे से जनम लेवेक होवी।
43003008	हवा जाने जायक खोजेल हुनेहे जायल, आउर तोय उकर शबद सुनीस, पहें नी जानीस, कि उ कहां से आवेला आउर काने चइल जायल? जे केहो आतमा से जनाइम हे उ एसने हे हेके।”
43003009	नीकुदेमुस उके जबाब देलक, “ई बात का तइर होवेक पारेल?”
43003010	ई सुइन के यीशु उके कहलक, “तोय इस्राएली मन कर गुरु होइ के हों काले ई बातमनके नी समझीस।
43003011	मोय तोर से सच्‍चे सच्‍चे कहाथों कि, जेके हमरे जानील उके कहिल, आउर जेके देइखी उकरे हे गवाही देवील आउर तोहरे हमरे कर गवाही ग्रहन नी करल।
43003012	जे बेरा मोय तोर से संसार कर बातमन कहलो आउर तोय बिश्‍वास नी करले तो अगर मोय तोर से सरग कर बातमन के कहबु, तो आउर का तइर बिश्‍वास करबे?
43003013	आउर केहो सरग उपरे नी चाइढ़हंय ओहे एकला जे सरग से उताइर हे माने मनवां-बेटा जे सरग में आहे।
43003014	आउर जे तइर मूसा जंगल में सांप के उपरे चढ़ालक, ओहे तइर दरकार आहे कि मनवां-बेटा के हों उपरे चढ़ाल जाइ।
43003015	सेले जे केहो बिश्‍वास करी उ जिनगी जुग कर जीबन पावी।
43003016	कालेकि ईश्‍वर संसार से एसेन प्रेम करलक, कि उ आपन एके गोटा बेटा के देइ देलक, ई-लगिन जे केहो उकर में बिश्‍वास करी, उ नास नी होवी, पहें उ जिनगी जुग कर जीबन पावी।
43003017	ईश्‍वर आपन बेटा के ई-लगिन संसार में नी भेइजहे, कि संसार के सजा कर हुकूम देवी पहें ई-लगिन कि संसार उकर से उद्धार पावी।
43003018	“जे उकर उपरे बिश्‍वास करेल, उकर उपरे सजा कर हुकूम नाइखे, पहें जे उकर उपरे बिश्‍वास नी करेल, उ दोषी ठहरी इकरले कि उ ईश्‍वर कर एके गोटा बेटा कर नाम उपरे बिश्‍वास नी करलक।
43003019	आउर सजा कर हुकूम कर कारन ई हेके कि इन्‍जोत संसार में आलक आउर आबदिनमन अन्‍धार के इन्‍जोत से बागरा प्रेम करलंय, कालेकि उमन कर काम खराब रहे।
43003020	कालेकि जे केहो खराब करेल, उ इन्‍जोत से बइर करेल, आउर इन्‍जोत ठिन नी आवेला, एसेन न होक कि उकर काम मन में दोष लागल जावोक।
43003021	पहें जे सच्‍चाइ उपरे चलेल, उ इन्‍जोत कर भिरे आवेला, जेकर से उकर काम प्रगट होक, कि ईश्‍वर बटे से करल जायहे।”
43003022	इकर पाछे यीशु आउर उकर चेलामन यहूदिया राइज में आलंय, आउर उ हुंवा उमन से राइह के बपतिस्‍मा देवेक लागलक।
43003023	आउर जोहन हों शालेम भिरे एनोन में बपतिस्‍मा देवत रहे। कालेकि हुंवा अनाइत पानी रहे। आबदिनमन हुंवा आयके बपतिस्‍मा लेवात रहंय।
43003024	जोहन के सेखान तलुक जेहेल में नी साइज रहंय।
43003025	जोहन कर चेलामन कर संगे कोनो यहूदी धरम गुरु से शुद्धि कर बारे में कहा कही होलक।
43003026	आउर उमन जोहन ठिन आयके उकर से कहलंय, “हे गुरु! देख, जे आबदिन जरदन नदी कर उ-पखारी तोर संगे रहे, आउर जेकर गवाही देले; देख, उ बपतिस्‍मा देवाथे आउर सउब उकर ठिन आवाथंय।”
43003027	जोहन जबाब देलक, “जब तलुक मनवां के सरग से नी देवल जाइ तब तलुक सरग से उ कोनो पावेक नी सकेल।
43003028	तोहरे तो आपने हे मोर गवाही हेका कि मोय कइहों, मोय मसीह न लागो, पहें उकर आगे भेजाल जायहों।
43003029	जेकर कनिया आहे ओहे दुल्‍हा हेके, पहें दुल्‍हा कर संगी खड़ा होइके उकर सुनेला, दुल्‍हा कर शबद से अनाइत रिझेल एखन मोर रिझ पूरा होलक।
43003030	दरकार आहे उ बढ़ोक आउर मोय घटबु।”
43003031	जे उपरे से आवेला, उ अनाइत बेस हेके। जे संसार से आवेला उ संसार कर हेके; आउर संसार कर हे बात करेल, जे सरग से आवेला, उ सउब से उपरे आहे।
43003032	जे कोनो उ देइखे, आउर सुइन हे, उकरे हे गवाही देवेल, आउर केहो उकर गवाही ग्रहन नी करेन।
43003033	जे उकर गवाही ग्रहन कइर लेलंय उमन ई बात उपरे मोहर देलंय कि ईश्‍वर सच्चा आहे।
43003034	कालेकि ईश्‍वर जेके भेइज हे, उ ईश्‍वर कर बातमन कहेल; कालेकि उ आतमा नाइप नाइप के नी देवेला।
43003035	बाप बेटा से प्रेम राखेल आउर उ सउब चीज के उकर हांथ में हे देइ देलक।
43003036	जे बेटा उपरे बिश्‍वास करेल, जिनगी जुग कर जीबन उकर हेके, पहें जे बेटा के नी मानेल उ जीबन के नी देखेल, पहें ईश्‍वर कर खींस उकर उपरे रहेल।
43004001	फरिसीमन के ई पता होलक कि यीशु जोहन से बागरा चेला बनाथे आउर उमनके बपतिस्‍मा देवाथे।
43004002	यीशु आपने हे नहीं, पहें उकर चेलामन बपतिस्‍मा देवत रहंय। जे बेरा यीशु के ई पता होलक।
43004003	तले उ यहूदिया राइज छोइड़ के आउर गलील राइज में चइल गेलक।
43004004	उके सामरी राइज होइके जायक रहे।
43004005	आखिर में सामरी राइज कर सुखार नाम कर शहर में उ पुगलक। ई शहर उ खेत कर भिरे आहे, जेके याकूब आपन बेटा यूसुफ के देइ रहे।
43004006	हुंवा याकूब कर कुंप रहे। यीशु ढेइरे चलेक से थाइक जाय रहे, इकरले उ कुंप कर भिरे एसने हे बाइठ गेलक। ई बारह बजे लेखे बेला रहे।
43004007	एतने में एगो सामरी आउराइत पानी भरेक ले आलक। यीशु उकर से कहलक, “मोके पानी पियाव।”
43004008	कालेकि उकर चेला मन शहर में खायक ले किनेक जाय रहंय।
43004009	उ सामरी आउराइत यीशु से कहलक, “तोय यहूदी होइ के हों मोय सामरी आउराइत से पानी पियेक काले मांगाथीस?” (कालेकि यहूदी आबदिन सामरीमन से कोनो नाता नी रखेना)
43004010	यीशु जबाब देलक, “अगर तोय ईश्‍वर कर बरदान के जानते कि उ के हेके, जे तोर से बतियाथे, मोके पानी पियाव तो तोय उकर से पानी मांगते आउर उ तोके जीबन कर पानी देतक।”
43004011	आउराइत गो उकर से कहलक, “हे प्रभु, तोर ठिन कुंप से पानी भरेक ले कोनो नाइखे आउर कुंप गहिड़ा आहे, तो तोर ठिन जीबन पानी कहां से मिली?
43004012	का तोय हमरे कर बाप याकूब से हों बड़ हेकिस? उ हमरेले ई कुंप देइहे, आउर उ आपने हे, उकर बेटामन आउर उकर पशु मन हों ई कुंप से पानी पियात रहंय।”
43004013	यीशु कहलक, “जे केहो ई पानी पियी, उके आउर पियास लगी।
43004014	पहें जे केहो उ पानी में से पियी, जेके मोय उके देबू, उके आउर जिनगी जुग पियास नी लगी। पहें जे पानी मोय उके देबू, उकर में पानी कर पझरा फुइट निकली, जे जिनगी जुग कर जीबन लगिन पझरते रही।”
43004015	इकर में आउराइत गो कहलक, “हे प्रभु! मोके ओहे पानी के दे, जेकर से मोके आउर पियास नी लगी आउर मोके हिंया पानी भरेक ले एताइक दूर आवेक नी लगी।”
43004016	यीशु उकर से कहलक, “जा, आउर आपन मरद के हकंय लान।”
43004017	आउराइत गो जबाब में कहलक, “मोर मरद नाइखे। मोय तो बिन-मरद कर हेकों।” यीशु उकर से कहलक, “तोय सुप्‍पट कहले कि मोर मरद नाइखे।
43004018	तोर पांच गो मरद रहे आउर जेकर संग तोय एखन आहीस, उ हों तोर मरद न लगे, ई तोय सच्‍चे कहले।”
43004019	आउराइत गो उकर से कहलक, “हे प्रभु, मोय समाइझ गेलो। कि तोय कोनो आगमबक्ता हेकिस।
43004020	हमरे कर पुरखामन ई पहाड़ उपरे सेवा करत रहंय आउर यहूदीमन कहेना कि यरुशलेम में उ ठांव आहे जे ठिन सेवा करेक चाही।”
43004021	यीशु उकर से कहलक, “हे आउराइत, मोर बात में बिश्‍वास कर। उ बेरा आवाथे, जे बेरा तोहरेमन न तो ई पहाड़ उपरे बाप कर सेवा करबा आउर न यरुशलेम में।
43004022	तोहरे जेकर सेवा करल उके नी जानल। हमरे जेकर सेवा करील, उके जानील, कालेकि उद्धार यहूदीमन से आहे।
43004023	उ बेरा आवाथे, पहें आय जायहे, जेकर में सच्चा भक्त आतमा आउर सच्‍चाइ से बाप कर सेवा करबंय। कालेकि बाप आपन ले एसने हे सेवा कराइया के खोजेला।
43004024	ईश्‍वर आतमा हेके, आउर इहों दरकार हइक कि उकर सेवा कराइया मन आतमा आउर सच्‍चाइ से सेवा करोक।”
43004025	आउराइत गो कहलक, “मोय जानोन कि मसीह, जे ख्रीष्‍ट कहायल, आवेक वाला आहे उ आवी, तले हमरे के सउब बात के बताय देवी।”
43004026	यीशु उकर से कहलक, “मोय जे तोर से बतियाथों, ओहे हेकों।”
43004027	ओहे बेरा चेलामन आय गेलंय, आउर यीशु के एगो आउराइत से बतियाक देइख के चकरीत होइ गेलंय, तभियो केहो कोनो नी कहलंय, “तोके का चाही? तोय ई आउराइत से काले बतियाथीस?”
43004028	उ आउराइत आपन घाइला के हुंवांय छोइड़ देलक आउर शहर जाय के आबदिनमन से कहलक,
43004029	“चला तो, एगो आबदिन के देखा, जे हर मोके उ सउब, जेके मोय कइर रहों, बताय देलक कहों एहे तो मसीह न लगे?”
43004030	ई-लगिन उमन शहर से निकाइल के यीशु ठिन आवेक लागलंय।
43004031	एतने में उकर चेलामन यीशु से ई बिनती करेक लागलंय, “हे गुरु, कोनो खायले।”
43004032	यीशु उमन से कहलक, “मोर ठिन एसेन खायक ले आहे, जेके तोहरे नी जानल।”
43004033	इकर में चेलामन आपने हे में कहलंय, “का इकरले खायक ले केहो कोनो लइनहंय?”
43004034	इकर में यीशु उमन से कहलक, “जे मोके भेइजहे उकर इच्‍छा से चलबु आउर उकर काम पूरा करबु एहे मोर खायक हेके।
43004035	का तोहरे ई नी कहल कि एखन काटेक ले चाइर महिना बाइचहे? पहें मोय तोहरे से कहाथों, आंइख उठाय के खेत मन के देखा। उ काटेक ले पाइक जायहे।
43004036	एखन काटेक वाला हजरी पावेल, आउर जिनगी जुग कर लगिन आनाज जमा कराथंय, जेकर से बुनेक वाला आउर काटेक वाला, दुइयो मिलके रिझबंय।
43004037	कालेकि हिंया ई सुप्‍पट कहवात आहे, ‘एक झन बुनेल आउर दोसर मन काटेन।’
43004038	मोय तोहरेमन के उ खेत काटेक ले भेजलो, जेकर में तोहरे खटनी नी करला, दोसर मन खटनी करलंय आउर उकर खटनी कर फल तोहरेमन के मिलाथे।”
43004039	उ आउराइत ई गवाही देइ रहे कि, “उ गो मोके उ सउब, जे मोय कइर रहों, बताय देलक।” ई बात कर चलते उ शहर कर ढेइरे सामरी मन यीशु के बिश्‍वास करलंय।
43004040	ई-लगिन जे बेरा उमन यीशु ठिन आलंय, तले उमन आरजी करलंय, तोय हमरे हिंया रइहले। हुंवांय उ दुइ दिन रहे।
43004041	ढेइरे झन उकर बचन सुइन के उकर में बिश्‍वास करलंय।
43004042	सामरी मन उ आउराइत से कहलंय, “एखन हमरे तोर कहेक कर चलते हे बिश्‍वास नी कराथि। हमरे आपने हे उकर सुइन लेली आउर हमरे जाइन गेलि कि उ सच्‍चे में संसार कर उद्धार कराइया हेके।”
43004043	आउर उ दुइ दिन कर पाछे हुंवा से गलील गेलक।
43004044	यीशु आपने हे गवाही देइ रहे कि आपन राइज में आगमबक्ता कर माइन नी होवेल।
43004045	जे बेरा उ गलील पुगलक, तब आबदिनमन उके पइरछाय के भितरालंय, कालेकि यीशु परब कर दिना यरुशलेम में जे काम मन कइर रहे उके सउबे हर देइख रहंय, कालेकि उमन हों परब में हुंवा जाय रहंय।
43004046	यीशु आउरे गलील कर काना नगर में घुइर आलक, जेठिन उगो पानी के अंगूर कर रस बनाय रहे। हुंवा राजा कर एगो अधिकारी रहे जेकर बेटा कफरनहुम में बेमार रहे।
43004047	उ अधिकारी सुनलक कि यीशु यहूदिया से गलील राइज में आय गेलक, तले उ उकर ठिन आलक। उ उकर से बिनती करलक कि जाय के मोर बेटा के बेस कइर दे कालेकि उ मोरेक तइर होइ जायहे।
43004048	यीशु उकर से कहलक, “जब तलुक चिन्‍हा आउर अचरज कर काम नी देखबा तब तलुक बिश्‍वास नी करबा।”
43004049	इकर में अधिकारी उकर से कहलक, “प्रभु, मोर छाउवा कर मोरेक कर आगहे चल।”
43004050	यीशु जबाब देलक, “चइल जा, तोर बेटा जीते आहे।” उ यीशु कर बात के बिश्‍वास कइर के, चइल गेलक।
43004051	उ डहर में हे रहे कि उकर सेवक भेंट होलक आउर उकर से कहलक तोर बेटा जीते आहे।
43004052	उ उकर से पुछलक कि, “कतिपहर बेस होलक?” सेवक गो कहलक, “काइल दिन कर एक बजे उकर बोखार उताइर गेलक।”
43004053	तले बाप गो समाइझ गेलक कि सुप्‍पट ओहे बेरा यीशु कइह रहे, “तोर बेटा जीते आहे।” आउर उ अधिकारी आपन गोटा परिवर संगे बिश्‍वास करलक।
43004054	ई यीशु कर दोसर अचरज काम कर चिन्‍हा रहे, जे यहूदिया राइज से आयके गलील में देखालक।
43005001	इकर तनिक पाछे यीशु, यहूदीमन कर कोनो परब कर बेरा में यरुशलेम गेलक।
43005002	यरुशलेम में भेंड़ा कर फाटक भिरे एगो पोखरा आहे, जे इब्रानी भाषा में बेथेसदा कहायल। उकर पांच गो घाट आहे।
43005003	इकर में अनाइत बेमार अन्‍धरामन, लंगड़ा आउर एकअंगीया बेमारीमन (पानी कर हलकेक कर आशरा में) पड़ल रहत रहंय।
43005004	(कालेकि प्रभु कर दूत ठहरल बेरा में पोखरा कर पानी के हलकय देवत रहे। पानी कर हलकते हे जेहर सउब कर आगे घाट में उतरोत रहे, चाहे उ कोनो हों बेमार से तड़पते काले न रहोक, बेस होइ जात रहे।)
43005005	हुंवा एगो आबदिन रहे, जे अड़तीस बछर से बेमार रहे।
43005006	यीशु उके सुतल देखलक आउर, ई जाइन के कि उ अनाइत दिन से एहे तइर सुतल आहे, उकर से पुछलक, “का तोय बेस होवेक चाहिस?”
43005007	उ बेमारी आबदिन जबाब देलक, “हे प्रभु, मोर केहो नाइखंय, जे पानी कर हलकेक बेरा मोके घाट में उतराय देवी। मोर पुगेक से आगहे उकर में केहो आउर उताइर जायना।”
43005008	यीशु उकर से कहलक, “उठ आपन खटिया के उठाव आउर भुइल चल।”
43005009	ओहे बेरा उ आबदिन बेस होइ गेलक आउर आपन खटिया उठाय के चलेक फिरेक लागलक। उ बेरा सथायक कर दिन रहे।
43005010	ई-लगिन यहूदी धरम गुरुमन बेस होवल आबदिन से कहलंय, “आइज सथायक कर दिन हेके, खटिया उठायक तोर ले उचित न लगे।”
43005011	उ जबाब देलक, “जे मोके बेस करलक, ओहे मोर से कहलक आपन खटिया उठाव आउर चल-फिर।”
43005012	उमन उकर से पुछलंय, “उ कोन आबदिन हेके, जे तोर से कहलक आपन खटिया उठाव आउर चल फिर?”
43005013	बेस होवल आबदिन नी जानत रहे कि उ के हेके, कालेकि उ ठांव में अनाइत भीड़ होवेक कर चलते यीशु हुंवा से किनार होइ जाय रहे।
43005014	ई बातमन कर पाछे यीशु के उ मन्‍दिर में भेंट होलक। यीशु उकर से कहलक, “देख, तोय बेस होइ गेले आउर पाप न करबे। कहों एसेन न होक कि तोर उपरे आउर हों भारी संकट आवोक।”
43005015	उ आबदिन जाय के धरम गुरु मनके बताय देलक कि जे मोके बेस कइर हे, उ यीशु हेके।
43005016	यहूदी धरम गुरुमन यीशु के एहे ले सतायक लागलंय कि उ सथायक कर दिन में एसेन काम करत रहे।
43005017	यीशु उमनके ई जबाब देलक, “मोर बाप एखन तलुक काम कराथे आउर मोय हों काम कराथों।”
43005018	ई-लगिन यहूदी धरम कर आगुवामन उके मोरायक कर लगिन आउर हों जुरुम जुट जोहेक लागलंय, पहें उ न तो एकला सथायक दिन कर ब्‍यवस्‍था-नियम के तोड़ात रहे, पहें उ ईश्‍वर के हों आपन बाप कइह के आपने के हों ईश्‍वर कर बराबइर बतात रहे।
43005019	यीशु उ धरम गुरुमन से कहलक, “मोय तोहरे से सच्‍चे सच्‍चे कहाथों, बेटा आपने हे से कोनो करेक नी सकेल। एकला उ, जे बाप के करेक देखेल, जाइसेन बाप करेल, सुप्‍पट बेटा हों ओसने हे करेल।
43005020	कालेकि बाप बेटा के प्रेम करेल आउर उ खुद जे जे काम करेल उके बेटा के देखायल। उ उके आउर महान काम देखाइ, जेके देइख के तोहरेमन चकरीत होइ जाबा।
43005021	जे नियर बाप मुरदा के उठायला आउर उके जीबन देवेल ओहे तइर बेटा हों जेके चाहेल, उके जीबन देवेल।
43005022	कालेकि बाप केकरो बिचार नी करेल। उ बिचार करेक कर हक बेटा के सोंइप देइ हे।
43005023	ई-लगिन सउब आबदिनमन जे नियर बाप कर आदर करेन, ओहे तइर बेटा के हों आदर करा, जे बेटा के आदर नी करेल, उ बाप के, जे बेटा के भेइज हे, आदर नी करेल।
43005024	“मोय तोहरे से सच्‍चे सच्‍चे कहाथों, जे मोर बचन सुनेल आउर जे मोके भेइज हे, उकर में बिश्‍वास करेल उ जिनगी जुग कर जीबन पाय हे। आउर उ दोषी नी ठहरी उ तो मोरन से पार होइ के जीबन में ढुइक जायहे।
43005025	मोय तोहरे से सच्‍चे सच्‍चे कहाथों उ बेरा आवोथे पहें आइये गेलक, जे बेरा मोरलमन ईश्‍वर कर बाणी सुनबंय आउर जे मन सुनबंय, उमन जीबंय।
43005026	कालेकि जे तइर बाप आपन में जीबन राखेल, ओहे तइर उ बेटा के हों ई अधिकार देइ हे कि आपन हे में जीबन रखी।
43005027	पहें उके बिचार करेक हों अधिकार आहे, ई-लगिन कि उ मनवां-बेटा हेके।
43005028	इकर में चकरीत मइत होवा कालेकि उ बेरा आवाथे, कि जेताइक झन कबर में आहंय, उकर शबद सुइन के निकलबंय।
43005029	जे बेस काम कइर हंय उमन जीबन कर दोसर बेर जीयेक लगिन जी उठबंय आउर जेमन खराब काम कइर हंय उमन सजा कर लगिन दोसर बेर जी उठबंय।
43005030	मोय खुद आपने से कोनो करेक नी सकोन, जे तइर सुनोन ओहे तइर बिचार करोन, आउर मोर बिचार सच्चा आहे, कालेकि मोय आपन इच्‍छा नहीं, पहें आपन भेजेकवाला कर इच्‍छा के चाहोन।
43005031	“अगर मोय आपने हे आपन गवाही देबू, तो मोर गवाही सच्चा नहीं।
43005032	एकझन आउर आहे जे मोर गवाही देवेल आउर मोय जानोन कि मोर जे उ गवाही देवेल उ सच्चा हेके।
43005033	तोहरे जोहन से पुछला आउर उ सच्चा गवाही देलक।
43005034	पहें मोय आपन बारे में आबदिनमन कर गवाही नी चाहोन, पहें मोय ई बातमन ई-लगिन कहाथों, कि तोहरे के उद्धार मिलोक।
43005035	उ तो बरते आउर चमकते दिया रहे। आउर तोहरे के तनिक घड़िक तलुक उकर इन्‍जोत में, रिझेक बेस लागलक।
43005036	पहें मोर ठिन जे गवाही आहे उ जोहन कर गवाही से बाइढ़ के आहे कालेकि जे काम बाप पूरा करेक जिमा देइहे, माने ई काम जे मोय कराथों, उ मोर गवाही हेके। कि बाप मोके भेइज हे।
43005037	आउर बाप जे मोके भेइज हे, ओहे मोर गवाही देवी, तोहरे न कहियो उकर शबद सुइनहा, आउर न उकर रुप देइखहा।
43005038	उकर बचन तोहरेमन कर हिरदय में घर बनायक नी पारलक, कालेकि तोहरे उकर में बिश्‍वास नी करला, जेहर उके भेइज हे।
43005039	तोहरेमन पबितर-ग्रन्‍थ में खोजाला कालेकि समझल कि उकर में जिनगी-जुग कर जीबन तोहरे के मिलेल, आउर ई ओहे हेके जे मोर गवाही देवेल।
43005040	तभियो हों तोहरेमन जीबन पावेक ले मोर ठिन आवेक नी चाहला।
43005041	“मोय आबदिनमन से मरजाइत पावेक नी चाहोन।
43005042	पहें मोय तोहरे के जानोन कि तोहरे में ईश्‍वर कर प्रेम नाइखे।
43005043	मोय आपन बाप कर नाम में आयहों, आउर तोहरेमन मोके ग्रहन नी करल। अगर केहो दोसर आपने हे नाम से आवी, तो तोहरेमन उके ग्रहन कइर लेबा।
43005044	तोहरेमन एक दोसर से मरजाइत खोजल आउर उ मरजाइत कर खोजर नी करल, जे एकला ईश्‍वर से पावेक चाही। तो तोहरे कइसेन बिश्‍वास करबा?
43005045	ई न समझा कि मोय बाप कर भिरे तोहरेमन उपरे दोष लगाबु। तोहरे उपरे दोष लगायक वाला तो मूसा हेके, जेकर में तोहरे आशरा रइखहा।
43005046	अगर तोहरे मूसा उपरे बिश्‍वास कइरहा तो, मोर उपरे हों बिश्‍वास करता, कालेकि उ मोर बारे में लिखहे।
43005047	अगर तोहरेमन उकर लिखल उपरे बिश्‍वास नी करल, तो मोर बात उपरे का तइर बिश्‍वास करबा?”
43006001	इकर पाछे यीशु गलील कर झील, माने तिबिरियास झील कर उ-पखारी चइल गेलक।
43006002	आउर आबदिनमनकर एगो बड़का भीड़ उकर पाछे होइ गेलक, कालेकि आबदिनमन उ चकरीत कर चिन्‍हा के देइख रहंय। जेके यीशु बेमारी मन उपरे देखाय रहे।
43006003	यीशु पहाड़ उपरे चाइढ़ के आउर हुंवा आपन चेलामन संगे बाइठ गेलक।
43006004	यहूदीमन कर फसह परब नजिके रहे।
43006005	यीशु आपन नजाइर उठाय के देखलक कि एगो अनाइत बड़का आबदिन कर भीड़ उकर बटे आवेक लागलक। उ गो फिलिपुस से ई कहलक, “हमरे ईमन के खियायक ले कहां से रोटी मन किनाब?”
43006006	उ गो फिलिपुस के परखेक ले ई कहलक। उ तो जानते हे रहे कि का करी।
43006007	फिलिपुस उके जबाब देलक, “दुइ सौ दीनार से हों एतना रोटी नी मिली कि सउबकर ले तनि तनि पुगी।”
43006008	उकर चेलामन में से शिमोन पतरस कर भाई अन्‍द्रियास कहलक,
43006009	“हिंया एगो छोंड़ा ठिन पांच गो जाव कर रोटी आउर दुइगो मछरी आहे, पहें ई एतना आबदिनमन लगिन का हुवी?”
43006010	यीशु कहलक, “आबदिनमन के बाइठाय देवा।” उ ठांव में अनाइत घांस रहे, आबदिनमन हुंवा बाइठ गेलंय। मरदमन कर गिनती पांच हजार लेखे रहे।
43006011	यीशु रोटी लेलक आउर ईश्‍वर के धन्‍यबाद देइके बइठल आबदिनमन के बांटलक। एहे तइर मछरी के हों, जेताइक दरकार रहे, बाइंट देलक।
43006012	जे बेरा आबदिनमन खायके आघय गेलंय, तले यीशु आपन चेलामन से कहलक, बचाल टुकरा मनके जमा करा, जेकर से तनिको हों फेकल न जावोक।
43006013	ई-लगिन चेलामन उमनके समाइट लेलंय आउर उ जाव कर पांच गो रोटी मन कर टुकरा से, जे खायक कर पाछे बाइच रहे, बारोह टोकरी भइर गेलक।
43006014	आबदिनमन यीशु कर ई चकरीत काम देइख के कहेक लागलंय, “जरुरे ई आगमबक्ता हेके, जे संसार में आवेक वाला रहे।”
43006015	जे बेरा यीशु ई जानलक कि मोके राजा बनायक लगिन धारेक खोजाथंय, आउरे उ पहाड़ उपरे एकले चइल गेलक।
43006016	सांझ होवेक बेरा चेलामन झील कर किनार गेलंय।
43006017	आउर डोंगा में बइठके कफरनहुम शहर बटे झील कर उ पखारी जात रहंय। उ बेरा अन्‍धार होइ जाय रहे, आउर यीशु एखन तलुक उमन कर भिरे नी आय रहे।
43006018	आन्‍धी कर चलते, पानी उछलेक लागलक।
43006019	जब उमन लग्‍गि चलाते चलाते तीन चाइर माइल लेखे पुइग रहंय कि चेलामन देखलंय कि यीशु पानी उपरे चलते डोंगा कर भिरे आवाथे। उमन डरय गेलंय।
43006020	यीशु उमन से कहलक, “मोय हेकों मइत डरावा।”
43006021	उमन उके डोंगा में चढ़ायक खोजत रहंय कि उतिये उ डोंगा उ किनारी, जेठिन उमन जात रहंय, पुइग गेलक।
43006022	जे आबदिनमन झील कर उ-पखारी खड़ाय रहंय, उमन दोसरा दिन ई देखलंय, कि हुंवा एगो छुछा डोंगा रहे आउर यीशु आपने चेला मन कर संग उ डोंगा में नी चाइढ़ रहे, उकर चेला मन एकले चइल जाय रहंय।
43006023	एखन तिबिरियास शहर बटे से दोसर डोंगा मन उ ठांव में आलक जे ठिन उमन प्रभु यीशु कर धन्‍यबाद प्रार्थना करल पाछे रोटी खाय रहंय।
43006024	जे बेरा आबदिनमन देखलंय कि न तो हुंवा यीशु आहे आउर न उकर चेलामन, तो उमन डोंगा में चढ़लंय आउर यीशु के खोजते खोजते कफरनहुम शहर पुगलंय।
43006025	उ मने झील पार कइर के हुंवा यीशु के पायके उकर से कहलंय, “हे गुरु, तोय हिंया कतिपहर आयहीस?”
43006026	यीशु जबाब देलक, “मोय तोहरे से सच्‍चे सच्‍चे कहाथों तोहरे ई-लगिन मोके नी खोजाथा कि तोहरे चकरीत चिन्‍हा देखला, पहें ई-लगिन कि तोहरे भइर पेट रोटी खायके आघयहा।
43006027	नास होवेक वाला खायक लगिन खटनी न करा, पहें उ खाना लगिन मेहनाइत करा जे जिनगी-जुग तलुक रही, जेके मनवां-बेटा तोहरे के देवी, कालेकि बाप माने ईश्‍वर गो उकर में मोहर लगाहे।”
43006028	आबदिनमन उकर से पुछलंय, “ईश्‍वर कर काम करेक लगिन हमरे का करब?”
43006029	यीशु जबाब देलक, “ईश्‍वर कर काम ई हेके कि जेके उ भेइज हे, उकर में बिश्‍वास करा।”
43006030	तले आबदिनमन उकर से पुछलंय, “तो तोय हमरे के का चिन्‍हा देखायक पारबे, कि हमरे उके देइख के बिश्‍वास करब। तो तोय का चिन्‍हा देखाबे?
43006031	हमरे कर पुरखामन सुन-सान राइज में मन्ना खाय रहंय, जाइसेन लिखल आहे कि ‘उ उमन ले खायक ले सरग से रोटी देलक।’”
43006032	यीशु जबाब देलक, “मोय तोहरे से सच्‍चे सच्‍चे कहाथों मूसा तोहरे ले सरग से रोटी नी देइ रहे। मोर बाप तोहरे के सरग से सच्चा रोटी देवेल।
43006033	ईश्‍वर कर रोटी तो उ हेके, जे सरग से उताइर के संसार के जीबन देवेला।”
43006034	आबदिनमन यीशु से कहलंय, हे प्रभु, तोय हमरे के जिनगी ओहे रोटी देते रह।
43006035	यीशु उमनके जबाब देलक, “जीबन कर रोटी मोहे हेकों। जे मोर ठिन आवेला, उ कहियो भूखे नी होवी आउर जे मोके बिश्‍वास करेल उ कहियो पियासल नी रही।
43006036	पहें, जाइसेन कि मोय तोहरे से कहलो, तोहरे मोके देइख के हों बिश्‍वास नी करला।
43006037	बाप मोके जे कोनोवे देवेला, उ सउब मोरे ठिन आवी, आउर जे मोर ठिन आवी, उके मोय कहियो नी नीकलाबु।
43006038	कालेकि मोय आपन इच्‍छा नहीं, पहें आपन भेजेक वाला कर इच्‍छा पूरा करेक ले सरग से उताइर हों।
43006039	आउर जे मोके भेइज हे, उकर इच्‍छा ई हेके कि जे कोनोवे उ मोके देइहे, मोय उकर में से एको झन के नास होवेक नी देबू, पहें उ सउब के आखरी दिन में आउरे जीयाय देबू।
43006040	कालेकि मोर बाप कर इच्‍छा ई हेके, कि जे केहो बेटा के देखी, आउर उकर में बिश्‍वास करी, उ जिनगी जुग कर जीबन पावी। आउर मोय उके आखरी दिन आउरे जीयाय देबू।”
43006041	यीशु कइह रहे, “सरग से उतरल रोटी मोहे हेकों।” इकर में यहूदीमन कुर-कुरायक लागलंय।
43006042	आउर उमन कहलंय, “का ई यूसुफ कर बेटा यीशु न लगे, हमरे जेकर माय-बाप के जानीला? तो उ का लेखे कहेक पारेल कि मोय सरग से उताइर हों।”
43006043	यीशु जबाब देलक, “तोहरे आपने हे में मइत कुर-कुरावा।
43006044	केहो हर मोर ठिन आवेक नी पारी, जब तलुक बाप, जे मोके भेइज हे, उके आपन ठिन खींच नी लानी, आउर मोय उके आखरी दिना आउरे जीयाबु।
43006045	आगमबक्तामन कर पबितर-ग्रन्‍थ में ई लिखल आहे, कि उमन सउब ईश्‍वर बट से सिखाल जाल होबंय, जे केहो बाप से सुनलंय आउर सिखलंय, उ मोर ठिन आवी।
43006046	ई न समझा कि केहो बाप के देइखय, एकला ओहे बाप के देइख हे जे ईश्‍वर बट से आयहे।
43006047	मोय तोहरे से सच्‍चे सच्‍चे कहाथों, जे बिश्‍वास करेल, जिनगी जुग कर जीबन उकरे हे हेके।
43006048	जीबन कर रोटी मोय हेकों।
43006049	तोहरे कर पुरखा मन सुन-सान राइज में मन्ना खालंय, पहें उमन मोइर गेलंय।
43006050	मोय जे रोटी कर बारे में कहाथों उ सरग से उतरेला, ई उ रोटी हेके जेके आबदिनमन खाबय आउर नी मोरबंय।
43006051	सरग से उतरल उ जीबन कर रोटी मोय हेकों। अगर केहो ई रोटी के खाइ, तो उ जिनगी जुग जीते रही आउर जे रोटी मोय देबू उ मोर देंह हेके, जेके मोय संसार कर जीबन लगिन देबू।”
43006052	इकर में यहूदीमन आपने में कहा कही होवेक लागलंय कि, “ई हमरे ले आपन देंह के खायक ले कइसेन देवेक सकेल?”
43006053	यीशु उमन से कहलक, “मोय तोहरे से सच्‍चे सच्‍चे कहाथों, अगर तोहरे मनवां-बेटा कर मांस के नी खाबा आउर उकर लहु के नी पीबा, तो तोहरे में जीबन नाइखे।
43006054	जे मोर मांस खायला आउर मोर लहु पियेल, उकर ठिन जिनगी जुग कर जीबन आहे आउर मोय उके आखरी दिन में आउरे जीयाबु।
43006055	कालेकि मोर मांस खास में खायक कर चीज हेके आउर मोर लहु पियेक कर चीज हेके।
43006056	जे मोर मांस के खायल आउर मोर लहु पियेल उ मोर में स्‍थिर रहेल आउर मोय उकर में।
43006057	जे नियर जीयत बाप मोके भेइज हे आउर मोय बाप कर चलते जीयत आहों, ओहे तइर उ हों जे मोके खाइ, उ मोर चलते जीयत रही।
43006058	एहे उ रोटी हेके जे सरग से उताइर हे, ई उ रोटी नियर न लगे, जे पुरखामन खाय रहंय। उमन तो मोइर गेलंय, पहें जे ई रोटी खाइ, उ जिनगी जुग जीयत रही।”
43006059	ई बातमनके यीशु कफरनहुम कर आराधना-घर में शिकक्षा देवेक बेरा कहलक।
43006060	ई सुइन के उकर ढेइरे चेलामन कहलंय, “कि ई गो अनाइत कठिन शिकक्षा हेके, इके के मानी?”
43006061	यीशु आपन मन में जानलक कि मोर चेलामन आपने में ई बात से कुर-कुराथंय, उमन से पुछलक, “का तोहरे इकर से डगमगाथा?
43006062	जे बेरा तोहरे मनवां-बेटा के हुंवा जायक देखबा, जे ठिना उ आगे रहे, तो का होवी?
43006063	आतमा तो जीबन देवेक वाला हेके, देंह से कोनो लाभ नी होवेल। मोय तोहरे से जे बचन के कइहों, उ आतमा आउर जीबन हों हेके।
43006064	पहें तोहरे में से तनिक आहंय जे मोर उपरे बिश्‍वास नी करेन।” कालेकि यीशु तो शुरु से हे जानत रहे, कि के उकर उपरे बिश्‍वास नी करेल, उमनके हेकंय आउर के उके धरुवाइ।
43006065	उ कहलक, “ई-लगिन मोय तोहरे से कइह रहों कि जब तलुक केखो बाप बट से ई बरदान नी देवल जाइ तब तलुक केहो मोर ठिन आवेक नी सकेल।”
43006066	इकर पाछे यीशु कर अनाइते चेलामन पछली घुरलंय आउर उकर संग छोइड़ देलंय।
43006067	तले यीशु उ बारहों चेलामन से कहलक, “का तोहरे हों चाइल जायक खोजल?”
43006068	शिमोन पतरस उके जबाब देलक, “हे प्रभु, हमरे केकर ठिन जाब? जिनगी जुग कर जीबन तो तोरे ठिन आहे
43006069	हमरे बिश्‍वास करील आउर जानील कि, ईश्‍वर कर पबितर जन तोहें हेकिस।”
43006070	यीशु उकर से कहलक, “का मोय तोहरे बारहों झन के नी चुइनहों? पहें तोहरे में से एक झन शयतान हेके।”
43006071	ई उ शिमोन इस्‍कुरिती कर बेटा यहूदा कर बारे में कइह रहे, कालेकि ओहे जे उ बारहों में से एक झन रहे, उके धरुवायक वाला रहे।
43007001	इकर पाछे यीशु गलील राइज में घुमत रहे। उ यहूदिया राइज में जायक नी खोजत रहे, कालेकि यहूदीमन उके मोरायक कर ताक में रहंय।
43007002	यहूदीमन कर तम्‍बु परब भिरे रहे।
43007003	ई-लगिन यीशु कर भाईमन उकर से कहलंय, “ई राइज छोइड़ के यहूदिया राइज जा, जेकर से तोय जे महान काम करीस, कि उके तोर चेलामन हों देखेक पारबंय।
43007004	जे नाम कमायक चाहेल, उ लुइक छिप के काम नी करेल। जे बेरा तोय एसेन काम कराथिस, तो आपने के संसार कर भिरे प्रगट कर।”
43007005	यीशु कर भाईमन हों उकर में बिश्‍वास नी करत रहंय।
43007006	यीशु उमन से कहलक, “एखन तलुक मोर बेरा नी पुइगहे। पहें तोहरेमन कर बेरा तो सउबखन आहे।
43007007	संसार तोहरे से बइर करेक नी पारेल, पहें उ मोर से बइर राखेल, कालेकि मोय उकर बारे में ई गवाही देवाथों कि उकर काम खराब आहे।
43007008	तोहरे परब कर लगिन जावा। मोय ई परब लगिन एखन नी जाबु, कालेकि मोर बेरा एखन तलुक पूरा नी होइ हे।”
43007009	ई कइह के यीशु गलील राइज में राइह गेलक।
43007010	पाछे, जे बेरा उकर भाईमन परब कर लगिन जाय चुइक रहंय, तले यीशु हों प्रगट रुप में नहीं पहें गुप्‍त रुप में गेलक।
43007011	यहूदी धरम गुरु मन परब में यीशु के खोजत रहंय, आउर आबदिनमन से पुछोत रहंय, “उ कहां आहे?”
43007012	आबदिनमन उकर बारे फुसु टुरु करत रहंय। तनिक आबदिनमन कहत रहंय, “उ बेस आबदिन हेके।” तनिक आबदिनमन कहत रहंय, “नहीं, उ आबदिनमन के भड़कयला।”
43007013	पहें धरम गुरुमन कर डर कर चलते केहो उकर बारे में खोइल के नी बतियात रहंय।
43007014	जे बेरा परब कर आधा दिन बित गेलक, तले यीशु मन्‍दिर में गेलक आउर आबदिनमन के शिकक्षा देवेक लागलक।
43007015	यहूदी धरम गुरुमन चकरीत होइ गेलंय। उमन कहलंय, “इगो कहियो नी पइढ़हे, तले इके शास्‍त्र कर ज्ञान कहां से मिललक?”
43007016	यीशु उमनके जबाब देलक, “मोर शिकक्षा मोर न लगे। ई उकर हेके, जे मोके भेइज हे।
43007017	अगर केहो उकर इच्‍छा के पूरा करेक बिचार करी, तो उ ई जाइन जाइ कि मोर शिकक्षा ईश्‍वर बटे से आहे, कि मोय आपन बटे से कहाथों।
43007018	जे आपन बटे से कोनो कहेला उ आपन लगिन मरजाइत चाहेल, पहें जे आपन भेजेक वाला कर मरजाइत चाहेला, उ सच्चा आहे, आउर उकर में कोनो अधरम नाइखे।
43007019	का मूसा तोहरे के ब्‍यवस्‍था-नियम नी देइ हे। पहें तोहरेमन में केहो हर ब्‍यवस्‍था-नियम में नी चलेन। तोहरेमन मोके काले मोरायक खोजाला?”
43007020	आबदिनमन जबाब देलंय, “तोके दुष्ट आतमा धइरहे! के हर तोके मोरायक कर ताक में रहेल?”
43007021	यीशु जबाब देलक, “मोय एगो काम कइरहो आउर तोहरे सउब चकरीत होवल।
43007022	एहे लगिन मूसा तोहरेमन के खतना करेक कर ब्‍यवस्‍था-नियम देइहे, (पहें उ मूसा बट से नहीं, कालेकि पुरखा परिया से चलते आवाथे) आउर तोहरे सथायक दिन में हों आबदिन कर खतना करल।
43007023	अगर सथायक दिन में आबदिन कर खतना ई-लगिन करल जायल कि मूसा कर ब्‍यवस्‍था-नियम टुइट न जावोक, तो तोहरेमन मोर से ई बात ले काले गोसा आहा कि मोय सथायक दिन में एगो आबदिन के एकदम बेस करलो?
43007024	मुंह देइख के बिचार मइत करा, सच्चा बिचार करा।”
43007025	तब तनिक यरुशलेम में रहेक वाला मन कहेक लागलंय, “का ई ओहे न लगे, जेके मोरायक कर ताक में आहंय?
43007026	देखा तो ई प्रगट रुप से कहाथे आउर उमन इके कोनो नी कहेन। का उमन सच्‍चे माइन लेलंय कि ई मसीह हेके?
43007027	हमरे जानील कि ई कहां कर हेके, पहें जे बेरा मसीह प्रगट होवी, तो केखो ई पता नी लगी कि उ कहां कर हेके।”
43007028	यीशु मन्‍दिर में शिकक्षा देवेक बेरा जोड़ से कहलक, “तोहरे मोके जानल आउर ई हों जानल कि मोय कहां कर हेकों। मोय आपन इच्‍छा से नी आयहों, पहें जे मोके भेइज हे, उ सच्चा हेके आउर तोहरे उके नी जानल।
43007029	मोय उके जानोन, कालेकि मोय उकर हिंया से आयहों आउर ओहे मोके भेइज हे।”
43007030	इकर में उमन यीशु के धरुवायक चाहलंय, पहें उकर में हांथ नी लगालंय, कालेकि एखन तलुक उकर बेरा नी होइ रहे।
43007031	पहें हों आबदिनमन यीशु उपरे अनाइत बिश्‍वास करलंय। उमन कहलंय, “मसीह आवी, तब का उ इकर से बागरा चकरीत चिन्‍हा देखाइ?”
43007032	फरिसीमन सुनलंय कि आबदिनमन यीशु कर बारे में इताइर फुसु-टुरु कराथंय। आखिर में मुख्‍य-पुरोहित मन आउर फरिसीमन यीशु के धारेक लगिन सिपाही मनके भेजलंय।
43007033	उ बेरा यीशु कहलक, “एखन मोय थोड़े हे घड़ी लगिन तोहरे संगे आहों, इकर पाछे मोय उकर ठिन चइल जाबो जे मोके भेइज हे।
43007034	तोहरे मोके खोजबा, पहें तोहरे मोके नी पाबा। मोय जे ठिन आहों तोहरेमन हुंवा नी आवेक पारबा।”
43007035	इकर में यहूदी धरम गुरुमन आपने में कहा कही होलंय, “इके कहां जायक आहे, जे हमरे इके नी पावोब? का ई यूनानीमन कर माझे हों ई शिकक्षा देवी?
43007036	ई का बात हेके, जे उ कहलक कि तोहरेमन मोके खोजबा पहें मोके नी पाबा आउर मोय जे ठिन आहों, तोहरे हुंवा आवेक नी पारबा?”
43007037	परब कर सिराउती दिन आउर आसल दिन यीशु खड़ा होलक आउर जोड़ से कहलक, “अगर केहो पियासल आहा, तो मोर ठिना आवा आउर पिया।
43007038	जे मोर में बिश्‍वास करी, जे तइर पबितर-ग्रन्‍थ में लिखल आहे उकर हिरदय से जीबन पानी कर नदी बाइह निकली।”
43007039	उगो ई बचन पबितर आतमा कर बारे में कहलक, जेके उकर में बिश्‍वास करेक वाला मन पावेक वाला रहंय, कालेकि एखन तलुक आतमा नी उताइर रहे, कालेकि यीशु एखन तलुक आपन महिमा में नी पुइग रहे।
43007040	तब भीड़ में से ई बात के सुइनके कोनो कोनो आबदिनमन कहलंय, “सच्‍चे में ई ओहे आगमबक्ता हेके, जे आवेक वाला रहे।”
43007041	दोसर मन कहलंय, “ई मसीह हेके।” पहें तनिक आबदिनमन कहलंय, “काले? का मसीह गलील राइज से आवी?
43007042	का पबितर-ग्रन्‍थ ई नी कहेल कि दाऊद कर खन्दान से आउर दाऊद कर गांव बैतुलहम गांव से मसीह आवी, जहां दाऊद रहत रहे?”
43007043	ई तइर यीशु कर बारे में आबदिनमन कर बात नी जुमलक।
43007044	तनिक आबदिनमन यीशु के धारेक खोजत रहंय, पहें केहो उकर उपरे हांथ नी लगालंय।
43007045	जे बेरा सिपाहीमन, मुख्‍य-पुरोहित मन आउर फरिसीमन ठिन घुइर आलंय, तब फरिसीमन उमन से पुछलंय, “उके का लगिन नी आनला?”
43007046	सिपाहीमन जबाब में कहलंय जाइसेन उ आबदिन कहेल, “उ तइर केहो कहियो नी कइह हंय।”
43007047	इकर में फरिसीमन कहलंय, “का उ तोहरे के हों भरमाय देइ हे?
43007048	का हमरे कर मुखिया चाहे फरिसीमन में से केहो उकर में बिश्‍वास कइर हंय?
43007049	भीड़ कर बात दोसर हेके, पहें ईमन ब्‍यवस्‍था-नियम के नी जानेन आउर सेले सरपाल आहंय।”
43007050	नीकुदेमुस जे आगे एक-बेर यीशु से भेंट करेक आय रहे, उ फरिसीमन में से एकझन रहे, उमन से कहलक,
43007051	“का हमरे कर ब्‍यवस्‍था-नियम कोनो आबदिन के, जे बेरा तलुक आगे उकर बात नी सुनेल आउर ई नी पता लगय लेवेल कि उ का कइर हे। उके दोषी ठहरायला?”
43007052	उमन उके जबाब देलंय, “का तोय हों गलील कर हेकिस? पबितर-ग्रन्‍थ कर मोताबिक पता लगय ले कि गलील राइज में कोनो आगमबक्ता प्रगट नी होवी।”
43007053	इकर पाछे सउब आपन-आपन घर चइल गेलंय।
43008001	पहें यीशु जाइतुन पहाड़ उपरे गेलक।
43008002	यीशु अनाइत बिहाने आउरे मन्‍दिर में आलक। समुचा जनता उकर भिरे जमा होइ गेलंय आउर उ बाइठ के आबदिनमन के शिकक्षा देवेक लागलक।
43008003	उ बेरा धरम-शिकक्षक आउर फरिसीमन एगो आउराइत के लानलंय जे ब्‍यभिचार हर से धराय रहे, आउर उके सउब आबदिनमन कर माझे खड़ा कइर के यीशु से कहलंय,
43008004	“हे गुरु! ई आउराइत गो ब्‍यभिचार में धराय गेलक।
43008005	मूसा कर ब्‍यबस्‍था-नियम में हमरे के एसेन आउराइतमनके ढोंग्‍गा से माइर मोरायक कर हुकूम देवल आहे। तो तोय ई आउराइत कर बारे में का कहीस?”
43008006	उमन यीशु के जांचेक ले ई बात कहलंय, जेकि उकर उपरे दोष लगायक ले कोनो बात के पावोक। यीशु निहाइर के अंगरी से भुंइया में लिखेक लागलक।
43008007	जे बेरा उमन उकर से पुछते हे रहंय कि यीशु मुड़ी उठाय के उमन से कहलक, “तोहरेमन में जे पाप नी कइरहे, ओहे इके सउब से आगे ढोंग्‍गा मारोक।”
43008008	आउरे उ निहाइर के भुंइया में अंगरी से लिखेक लागलक।
43008009	पहें ई सुइन के बड़मन से लेइके छोटमन तलुक एक-एकझन कइर के सोभे हर हुंवा से चइल गेलंय। यीशु एकला आउर उ आउराइत, जे उकर भिरे खड़ा रहे राइह गेलक।
43008010	तब यीशु मुड़ी उठाय के उकर से कहलक, “हे आउराइत, उमन कहां गेलंय? का केहो हों तोके सजा नी देलंय?”
43008011	उ जबाब देलक, “हे प्रभु, केहो हों नहीं।” उकर में यीशु कहलक, “मोय हों तोके सजा नी देबू। जा आउर एखन से आउरे पाप न करबे।”
43008012	यीशु आबदिनमन से आउरे कहलक, “संसार कर दिया मोय हेकों जे मोर पाछे होइ लेवी, उ अन्‍धार में नी चली, पहें उ जीबन कर जोति पावी।”
43008013	फरिसीमन उकर से कहलंय, “तोय आपने बारे में खुद सकक्षी देवाथीस। तोर सकक्षी ठीक नाइखे।”
43008014	यीशु जबाब देलक, “मोय आपने बारे में सकक्षी देवाथों पहें मोर सकक्षी सुप्‍पट आहे, कालेकि मोय जानोन कि मोय कहां से आयहों आउर कहां जाथों।
43008015	तोहरेमन आबदिन कर मुंह देइख के बिचार करल। मोय केखो बिचार नी करोन।
43008016	आउर अगर बिचार हों करबु, तो मोर बिचार सुप्‍पट होवी। कालेकि मोय एकले नाइखों, मोर बाप जे मोके भेइज हे, मोर संगे आहे।
43008017	तोहरेमन कर ब्‍यवस्‍था-नियम में लिखल आहे कि दुइझन कर सकक्षी मिल के सुप्‍पट ठहरेल।
43008018	मोर बारे में सकक्षी देवेक वाला एगो मोय खुद हेकों आउर दोसर सकक्षी देवेक वाला बाप हेके। जे मोके भेइज हे।”
43008019	उकर में हों उमन यीशु से कहलंय, “कहां आहे तोर बाप?” यीशु जबाब देलक, “तोहरेमन न तो मोके जानला आउर न मोर बाप के। अगर तोहरे मोके जानता, तो मोर बाप के हों जानता।”
43008020	ई बातमन के यीशु मन्‍दिर में शिकक्षा देवत हे, उ कोठरी में जेठिन भेंट कर बक्सा रहे। आउर केउहर उके नी धरलंय, कालेकि तब तलुक उकर बेरा नी होइ रहे।
43008021	यीशु आबदिनमन से आउरे कहलक, “मोय जाथों। तोहरेमन मोके खोजबा, पहें तोहरे आपन पाप से मोइर जाबा। मोय जेठिन जाथों, तोहरे हुंवा जायक नी पारबा।”
43008022	उकर में यहूदीमन कहलंय, “का उ आपने हे के मोराय देवी, जे कहाथे, कि मोय जेठिन जाथों हुंवा तोहरे आवेक नी पारबा?”
43008023	उ उमन से कहलक, “तोहरे नीचे कर हेका, मोय उपरे कर हेकों, तोहरे संसार कर हेका, मोय संसार कर न लागो।
43008024	ई-लगिन मोय तोहरे से कहलो, कि तोहरे आपने पाप में मोरबा। अगर तोहरे बिश्‍वास नी करबा कि मोय ओहे हेकों तो तोहरे आपन पाप में मोरबा।”
43008025	उमन उकर से कहलंय, “तोय के हेकिस?” यीशु जबाब देलक, “ओहे हेकों जे शुरुवे से तोहरे के कहते आलो।
43008026	तोहरे कर बारे में मोके अनाइत कहेक आउर बिचार करेक आहे, पहें मोके भेजेक वाला सच्चा आहे आउर जे मोय उकर से सुनलो, उखे संसार के सुनाथो।”
43008027	पहें उमन ई नी समझलंय कि यीशु उमन से बाप कर बारे में कहाथे।
43008028	तब यीशु कहलक, “कि जे बेरा तोहरे मनवां-बेटा के ऊंचा उठाबा, तब ई जाइन जाबा कि मोय ओहे हेकों, आउर मोय आपन बटले कोनोवे नी करोन पहें मोय जे कोनो कहोंन ओसने हे कहोंन, जाइसेन मोके बाप गो सिखायहे।
43008029	मोके भेजेक वाला मोर संगे आहे। उ मोके एकले नी छोड़लक, कालेकि मोय जिनगी ओहे काम करोन, जेकर से उ खुशी होवेल।”
43008030	उ ई बातमन के कहते हे रहे, कि अनाइत झन उकर उपरे बिश्‍वास करलंय।
43008031	जे यहूदीमन उकर उपरे बिश्‍वास करलंय, “उमन से यीशु कहलक अगर तोहरे मोर बचन में मजबुत रहबा, तो सच्‍चे कर मोर चेला होबा।
43008032	तोहरे सच्चा के जानबा आउर सच्चा तोहरे के आजाद करी।”
43008033	उ मने जबाब देलंय, “हमरे अब्राहम कर बंश कर हेकी, हमरे कहियो केकरो गुलाम नी रही। आउरे तोय का कहाथीस ‘कि तोहरे आजाद होइ जाबा’?”
43008034	यीशु उमन से कहलक, “मोय तोहरे से सच्‍चे सच्‍चे कहाथों, जे पाप करेल, उ पाप कर गुलाम हेके।
43008035	गुलाम जिनगी घरे नी रहेला, बेटा जिनगी रहेल।
43008036	इकरले अगर बेटा तोहरे के आजाद करी, तो तोहरे सच्‍चे कर आजाद होइ जाबा।
43008037	मोय जानोन कि तोहरे अब्राहम कर बंश कर हेका। तभियो हों तोहरे मोके मोरायक कर ताक में रहाला, कालेकि मोर बचन तोहरेमन कर हिरदय में घर बनायक नी पारलक।
43008038	मोय आपने बाप कर हिंया जे देइख हों, ओहे करोन आउर तोहरेमन आपने बाप से जे सुइनहा, ओहे कराथा।”
43008039	उ मने जबाब देलंय, “हमरे कर बाप अब्राहम हेके।” इकर में यीशु उमन से कहलक, “अगर तोहरे अब्राहम कर बंश कर रहता, तो अब्राहम नियर काम करता।
43008040	पहें तोहरे तो मोके, माने एसेन आबदिन के जे ईश्‍वर से सुनाल सच्चा बचन के तोहरे के बतालक, मोरायक कर ताक में रहाला। अब्राहम तो एसेन नी करलक।
43008041	तोहरे तो आपने बाप नियर काम कराथा।” उ मने यीशु से कहलंय, “हमरे ब्‍यभिचार से जनम नी होइही। हमरे कर एगो एकला बाप आहे आउर उ ईश्‍वर हेके।”
43008042	यीशु उमन से कहलक, “अगर ईश्‍वर तोहरे कर बाप होतक, तो तोहरे मोर से प्रेम करता, कालेकि मोय ईश्‍वर से नीकाइलहों आउर हिंया आयहों। मोय आपन इच्‍छा से नी आयहों, मोके ओहे भेइज हे।
43008043	तोहरेमन मोर बातमनके काले नी समझल? माने ई हेके कि तोहरे मोर बचन के सहेक नी सकल।
43008044	तोहरे तो आपने बाप शयतान कर हेका आउर आपने बाप कर इच्‍छा पूरा करेक चाहल। उ तो शुरुवे से हे जिऊ मारवा रहे। उ सच्चा में स्‍थिर नी रहे, कालेकि उकर में सच्चा हाइये नाइखे। जे बेरा उ झूठ कहेल, तो आपने हे नियर कहेल, कालेकि उ झूठा हेके आउर झूठ कर बाप हेके।
43008045	मोय सच्‍चे कहोंन, ई-लगिन तोहरे मोर उपरे बिश्‍वास नी करल।
43008046	तोहरे में से के हर मोके पापी ठहरायक सकेल? अगर मोय सच्‍चे कहोंन, तो तोहरे मोर उपरे काले बिश्‍वास नी करल?
43008047	जे ईश्‍वर कर हेके, उ ईश्‍वर कर बचन सुनेल। तोहरेमन ई-लगिन नी सुनाल कि तोहरे ईश्‍वर बट से न लगा।”
43008048	यहूदी धरम गुरुमन यीशु से कहलंय, “का हमरे कर ई कहेक सुप्‍पट न लगे, कि तोय सामरी हेकिस आउर तोर में दुष्ट आतमा आहे?”
43008049	यीशु जबाब देलक, “मोर में दुष्ट आतमा नाइखे। मोय आपन बाप कर इज्‍जाइत करोन, पहें तोहरे मोर इज्‍जाइत नी करल।
43008050	मोय आपन इज्‍जाइत नी चाहोन, पहें एगो आहे जे चाहेल। आउर ओहे बिचार करेल।
43008051	मोय तोहरे से सच्‍चे सच्‍चे कहाथों, अगर केहो मोर बचन के पालन करी, तो जिनगी जुग तलुक उ कहियो मोरन के नी देखी।”
43008052	धरम गुरुमन कहलंय, “एखन हमरे कर पोकता बिश्‍वास होइ गेलक कि तोर में दुष्ट आतमा आहे; अब्राहम मोइर गेलक, आउर आगमबक्तामन हों मोइर गेलंय, आउर तोय कहीस, कि अगर केउहर मोर बचन में चली तो उ जिनगी जुग तलुक मोरन कर स्‍वाद नी चखी।
43008053	हमरे कर बाप अब्राहम तो मोइर गेलक, का तोय उकर से बड़का हेकिस? आउर आगमबक्ता हों मोइर गेलंय, तोय आपने के का समझीस?”
43008054	यीशु जबाब देलक, “अगर मोय खुदे आपने हे कर बड़ाइ करबु, तो मोर बड़ाइ कोनो न लगे। पहें मोर महिमा करेक वाला मोर बाप हेके, जेके तोहरे कहल, कि उ हमरे कर ईश्‍वर हेके।
43008055	आउर तोहरे उके नी जानल पहें मोय उके जानोन, आउर अगर कहबु कि मोय उके नी जानोन, तो मोय तोहरे तइर झूठा होबु, पहें मोय उके जानोन आउर उकर बचन में चलोन
43008056	तोहरे कर बाप पुरखा अब्राहम ई जाइनके रिझलक कि उ मोर दिन देखी आउर उके देइख के अनाइत रिझेक लागलक।”
43008057	यहूदी धरम गुरुमन उकर से कहलंय, “एखन तलुक तोर पचास बछर नी होइ हे, तो अब्राहम के का तइर देखले?”
43008058	यीशु उमन से कहलक, “मोय तोहरे से सच्‍चे सच्‍चे कहाथों कि अब्राहम कर जनमेक कर आगहे से मोय आहों।”
43008059	तले उमन उके मारेक लगिन ढोंग्‍गा उठालंय पहें यीशु लुइक के मन्‍दिर से निकाइल गेलक।
43009001	डहर में यीशु एगो आबदिन के देखलक, जे जनम से अन्‍धरा रहे।
43009002	उकर चेलामन उकर से पुछलंय, “हे गुरु, केहर पाप कइर रहे, इगो कि इकर माय-बाप, कि ई अन्‍धरा जनाइम हे?”
43009003	यीशु जबाब देलक, “न तो ई आबदिन पाप कइर हे आउर न इकर माय-बाप मन। पहें ई ई-लगिन जनम से अन्‍धरा आहे कि इकर में ईश्‍वर कर काम प्रगट होक।
43009004	जे मोके भेइज हे, दिन रहते हे हमरे के उकर काम दिने दिन करेक चाही। उ राइत आवाथे, जेकर में केउहर काम करेक नी पारबंय।
43009005	मोय जब तलुक संसार में आहों, तब तलुक संसार कर जोति हेकों।”
43009006	ई कइह के यीशु भुंइया में थुकलक, आउर उ थूक से माटी के सानलक आउर उ माटी के अन्‍धरा कर आंइख में लगायके,
43009007	उकर से कहलक, “जा, शिलोह कर पोखरा में धोवायले।” शिलोह कर माने हेके “भेजाल।” उ आबदिन गेलक। उ हुंवा आंइख के धोवालक आउर उ देखते हे घुइर आलक।
43009008	तले आंगना दूरा कर आउर जेमन आगे उके भिख मांगेक देइख रहंय, कहेक लागलंय; “का ई ओहे न लगे, जे बाइठ के भिख मांगत रहे?”
43009009	केताइक झन कहलंय, “ई ओहे हेके,” आउरों मन कहलंय, “नहीं, पहें उकर नियर आहे,” उ कहलक, “मोय ओहे हेकों।”
43009010	तले उमन उकर से पुछेक लागलंय, “तोर आंइख का लेखे खुइल गेलक?”
43009011	उ जबाब देलक, “कि यीशु नामकर एकझन आबदिन माटी सानलक, आउर मोर आंइख में लगायके मोर से कहलक, कि शिलोह में जाय के धोवायले, तो मोय गेलो, आउर धोवाय के देखेक लागलो।”
43009012	उमन उकर से पुछलंय, “उ कहां आहे?” उ कहलक, “मोय नी जानोन।”
43009013	आबदिनमन उ आबदिन के, जे आगे अन्‍धरा रहे, फरिसीमन कर भिरे लेइ गेलंय।
43009014	जे दिना यीशु माटी साइनके उकर आंईख के खुलवय रहे, उ सथायक कर दिन रहे।
43009015	फरिसीमन उकर से आउरे पुछलंय कि काईसेन देखेक लागले। उ उमन से कहलक, “उगो मोर आंईख में माटी लगालक, मोय धोवालो आउर एखन मोय देखाथों।”
43009016	उकर में तनिक फरिसीमन कहलंय, “उ मनवां ईश्‍वर कर हिंया से नी आयहे; कालेकि उ सथायक दिन कर ब्‍यवस्‍था-नियम के पालन नी कराथे।” तनिक आबदिनमन कहलंय, “पापीमनवां एसेन चकरीत काम कइसेन देखायक सकेल?” इताइर उमन में बिड़दो होइ गेलक।
43009017	उ मने आउरे अन्‍धरा से पुछलंय, “जे आबदिन तोर आंइख के खोइल देलक, उकर बारे में तोय का कहीस?” उ जबाब देलक, “उगो आगमबक्ता हेके।”
43009018	यहूदी धरम गुरुमन के बिश्‍वास नी होवत रहे कि उ अन्‍धरा रहे आउर एखन देखेक लागलक। ई-लगिन उमन उकर माय-बाप के बोलायके।
43009019	आउर उमन से पुछलंय, “का ई तोहरे कर बेटा हेके, जेकर बारे में तोहरे ई कहल कि जनमे से अन्‍धरा रहे? तो एखन ई कइसेन देखेक लागलक?”
43009020	उकर माय-बाप मन जबाब देलंय, “हमरे जानील कि ई हमरे कर बेटा हेके आउर ई जनमे से अन्‍धरा रहे;
43009021	पहें ई एखन कइसेन देखेक लइग हे, हमरे ई हों नी जानील कि केहर इकर आंइख के खुइल हे। ई सेयान आहे, इकरे से पुइछ लेवा। ई आपन बारे में खुदे हे बताइ।”
43009022	उकर माय-बापमन ई बात ई-लगिन कहलंय कि उमन धरम गुरुमन से डरत रहंय। यहूदी धरम गुरुमन ई बिचार कइर रहंय कि अगर केउहर यीशु के मसीह मानी, तो उके आराधना-घर से निकलय देवल जाइ।
43009023	ई-लगिन उकर माय-बापमन कहलंय, “ई सेयान आहे, इकरे से पुइछ लेवा।”
43009024	आखिर में फरिसीमन उके, जे आगे अन्‍धरा रहे, दोसर बेर बोलाय के आउर उकर से कहलंय, “ईश्‍वर कर स्‍तुति कर। हमरे जानील कि उ आबदिन पापी हेके।”
43009025	उ जबाब देलक, “उ पापी हेके कि नहीं, इकर बारे में मोय कोनो नी जानोन। मोय एगो एकला बात जानोन कि मोय अन्‍धरा रहों आउर एखन देखाथों।”
43009026	इकर में उमन उकर से पुछलंय, “उ तोर लगिन का करलक? उ तोर आंइख के का तइर खोललक?”
43009027	उ जबाब देलक, “मोय तोहरेमन के बताय देइहों, पहें तोहरेमन सुनला नहीं, एखन तोहरे काले सुनेक खोजाथा? का तोहरे हों उकर चेला होवेक चाहला?”
43009028	उमन उके बेस बेकार कइह के कहलंय, “तोय उकर चेला हेकिस, हमरे तो मूसा कर चेला हेकी।
43009029	हमरे जानील कि ईश्‍वर मूसा से बात करलक, पहें उ मनवां कर बारे में हमरे नी जानील कि उ कहां से आयहे।”
43009030	उ जबाब देलक, “एहे तो अचरज कर बात हेके। उ गो मोर आंइख के खोललक आउर तोहरे ई हों नी जानल कि उ कहां से आयहे।
43009031	हमरे जानील कि ईश्‍वर पापीमन कर नी सुनेल। उ उमन कर सुनेल, जे उकर भक्त हेकंय आउर उकर इच्‍छा पूरा करेन।
43009032	धरती कर सिरजन से ई सुनेक में नी आयहे कि केउहर जनम अन्‍धरा कर आंइख खोइल हे।
43009033	अगर ई आबदिन ईश्‍वर ठिन से नी आय होतक, तो उ कोनो हों करेक नी पारतक।”
43009034	उमन उके जबाब देलंय, “तोय तो एकदम पाप में जनाइमहिस, तोय हमरे के का सिखाथिस?” आउर उमन उके बाहरे निकलय देलंय।
43009035	यीशु सुनलक कि फरिसीमन उके बाहरे निकलय देलंय, ई-लगिन भेंट होवेक बेरा उ उकर से कहलक, “का तोय मनवां-बेटा में बिश्‍वास करीस?”
43009036	उ जबाब देलक, “हे प्रभु मोके बताय दे कि उ के हेके जेकर से मोय उकर में बिश्‍वास करेक पारबु।”
43009037	यीशु उकर से कहलक, “तोय उके देइखीस हों, आउर जे तोर से बातमन कराथे उ ओहे हेके।”
43009038	उ उके ठिहनय के कहलक, “हे प्रभु, मोय बिश्‍वास करोन।”
43009039	तले यीशु कहलक, “मोय संसार में बिचार करेक ले आयहों, जे अन्‍धरा आहे उ देखोक आउर जे देखेल, उ अन्‍धरा होइ जावोक।”
43009040	जे फरिसीमन उकर संगे रहंय, उमन ई बात सुइन के उकर से कहलंय, “का हमरे हों अन्‍धरा आही?”
43009041	यीशु उमन से कहलक, “अगर तोहरे अन्‍धरा रहता, तो तोहरे पापी नी ठहरता, पहें तोहरे तो कहाथा कि हमरे देखाथी, ई-लगिन तोहरे कर पाप हले रहेल।”
43010001	“मोय तोहरे के सच्‍चे सच्‍चे कहाथों, जे दूरा से भेंड़-खोहाड़ में नी ढुकेल, पहें दोसर डहर होइके आवेला, उ चोर आउर डाकू हेके।
43010002	जे दूरा से ढुकेल, उ भेंड़ामन कर चरवाहा हेके।
43010003	आउर उकर लगिन चौकदर दूरा उघरय देवेल। भेंड़ा मन उकर शबद के ओरखेल। उ नाम लेइ लेइके आपन भेंड़ा मनके बोलायल आउर बाहरे लेइ जायल।
43010004	आपन सउब भेंड़ामन के बाहरे निकलयक कर पाछे उ उकर आगे आगे चलेल, आउर भेड़ामन उकर पाछे पाछे होइ लेवेल कालेकि उमन उकर शबद के परखेन।
43010005	पहें उमन अन-चिन्‍हर कर पाछे पाछे नी जाबंय, पहें उकर से फरके भागबंय, कालेकि उमन अन-चिन्‍हर शबद के ओरखेक नी पारेन।”
43010006	यीशु उ आबदिनमन के ई कहनी सुनालक, पहें उ मने नी समझलंय कि उ उमन से का कहाथे मोय भेंड़-खोहाड़ कर दूरा हेकों।
43010007	“ई-लगिन यीशु आउरे उमन से कहलक मोय तोहरे से सच्‍चे सच्‍चे कहाथों, भेंड़ामन कर दूरा मोय हेकों।
43010008	जेताइक मोर से आगे आयहंय, उ सउब चोर आउर डाकू हेकंय, पहें भेंड़ामन उकर नी सुनेना।
43010009	मोहे दूरा हेकों। अगर केउहर मोर में होइके ढुकी तो उद्धार पावी। उ भीतरे बाहरे आवा जहि करी आउर उके चारा मिली।
43010010	चोर आउर कोनो काम कर लगिन नहीं पहें एकला चोरायक, मोरायक आउर नास करेक आवेला। मोय ई-लगिन आयहों कि उमन जीबन पावोक आउर अनाइत बागरा पावोक।
43010011	“बेस चरवाहा मोहे हेकों। बेस चरवाहा भेंड़ामन ले आपन जिऊ देवेल।
43010012	धांगर, जे न चरवाहा हेके आउर न भेंड़ा कर मालिक, हाड़हा-बाघ मनके आवेक देइख के भेंड़ा मनके छोइड़ के भाइग जायल आउर हाड़हा-बाघमन उके धइर के लेइ जायन आउर भेंड़ामन तितर-बितिर होइ जायल।
43010013	धांगर भाइग जायल, कालेकि उ धांगर हेके आउर उके भेंड़ामन कर कोनो फिकीर नाइखे।
43010014	बेस चरवाहा मोय हेकों मोय आपन भेड़ामन के जानोन आउर मोर भेड़ामन मोके जानेन।
43010015	जे तइर बाप मोके जानेल आउर मोय बाप के जानोन, आउर मोय भेंड़ामन कर लगिन आपन जिऊ देवोन।
43010016	मोर आउरों हों भेंड़ामन आहंय, जे ई भेंड़-खोहाड़ कर न लगंय। मोके उमनके आनेक आहे। उमन मोर शबद सुनबंय। तले एकठो एकला गोंठ होवी आउर एकठो एकला हे चरवाहा।
43010017	“बाप मोर से ई-लगिन प्रेम करेल कि मोय आपन जिऊ देवोन, जेकर से मोय उके आउरे लेइलेबु।
43010018	केउहर मोर से उके लुटेक नी पारेल, पहें मोय उके आपने हे देवोन। मोके उके देवेक कर हों अधिकार आहे, आउर उके आउरे लेवेक कर हों अधिकार आहे। मोके आपन बाप से ई हुकूम मिलहे।”
43010019	यीशु कर ई बचनमन कर चलते उ यहूदीमन आउरे अनबुझीया होइ गेलंय।
43010020	ढेइरे आबदिनमन कहत रहंय, “उकर में दुष्ट आतमा आहे उ बाउराथे, तोहरे उकर काले सुनाला?”
43010021	दोसर आबदिनमन कहलंय, “ई बचन दुष्ट आतमा लागल आबदिन कर न लगे, का दुष्ट आतमा अन्‍धरामनके आंइख देवेक पारेल?”
43010022	यरुशलेम में ठाहरव कर परब होवत रहे, आउर जाड़ कर महिना रहे।
43010023	आउर यीशु मन्‍दिर में सुलेमान कर आंगना में भुलत रहे।
43010024	तले यहूदीमन उके आयके घेइर लेलंय आउर पुछलंय, “तोय हमरे कर मन के, कहिया तलुक सक में रखबे? अगर तोय मसीह हेकिस, तो हमरे के सुप्‍पट बताय दे।”
43010025	यीशु उमनके जबाब देलक कि, “मोय तोहरे से कइह देलो, आउर तोहरेमन बिश्‍वास करबे नी करल, जे काम मोय आपने बाप कर नाम से करोन, ओहे मोर गवाही हेके।
43010026	पहें तोहरे ई-लगिन बिश्‍वास नी करल, कि मोर उ भेंड़ामन में से न लगा।
43010027	मोर भेड़ामन मोर शबद सुनेला, आउर मोय उमनके जानोना, आउर उमन मोर पाछे पाछे चलेन।
43010028	आउर मोय उमनके जिनगी कर जीबन देवोन, आउर उमन कहियो नास नी होबंय, आउर केउहर उमनके मोर हांथ से लुइट नी लेबंय।
43010029	मोर बाप, जेमनके मोके देइहे, सउब से बड़का हेके, आउर केउहर उके बाप कर हांथ से लुटेक नी सकेल।
43010030	मोय आउर बाप एके हेकी।”
43010031	धरम गुरुमन यीशु के मोरायक ले आउरे ढोंग्‍गा उठालंय।
43010032	यीशु उमन से कहलक, “मोय आपन बाप बटले तोहरेमन कर भिरे अनाइत बेस काम करलो। उकर में कोन काम कर खतिर मोके मोरायक चाहल?”
43010033	धरम गुरुमन जबाब देलंय, “कोनो बेस काम करेक से नहीं पहें ईश्‍वर कर निन्‍दा करेक कर लगिन हमरे तोके ढोंग्‍गा से माइर मोरायक चाहिल, कालेकि तोय मनवां होइके आपने के ईश्‍वर बनाइसला।”
43010034	यीशु कहलक, “का तोहरेमन कर ब्‍यवस्‍था-नियम में ई लिखल नाइखे, मोय कहलो तोहरे ईश्‍वर हेका?
43010035	अगर उ उमनके ईश्‍वर कहलक जेकर ठिन ईश्‍वर कर बचन पुगलक (आउर पबितर-ग्रन्‍थ कर बात टाइल नी सकेल।)
43010036	तो जेके बाप पबितर ठहरय के संसार में भेजलक, उकर से तोहरेमन कइसेन कहल कि तोय उके निन्‍दा करीस, कालेकि मोय कहलो, मोय ईश्‍वर कर बेटा हेकों?
43010037	अगर मोय आपन बाप कर काम नी करतो, तो मोर उपरे बिश्‍वास न करा।
43010038	पहें मोय उके करोन, तो मोर उपरे बिश्‍वास नी करल से हों, तोहरे काम उपरे हे बिश्‍वास करा, जेकर से तोहरेमन ई जाइन जावा आउर समाइझ लेवा कि बाप मोर में आहे आउर मोय बाप में आहों।”
43010039	इकर में उ मने आउरे यीशु के धारेक कर कोशिस करलंय, पहें उ उमन कर हांथ से निकाइल गेलक।
43010040	यीशु जरदन नदी कर उ-पखारी उ ठांव में चइल गेलक, जे ठिन जोहन बपतिस्‍मा देवत रहे, आउर उ हुंवांय रहे।
43010041	ढेइरे आबदिनमन उकर ठिन आयके कहत रहंय, “जोहन तो कोनो अचरज कर काम नी देखालक पहें उ ई आबदिन कर बारे में जे कोनोवे कहलक, उ सउब सच्चा निकललक।”
43010042	आउर हुंवा ढेइरे झन यीशु उपरे बिश्‍वास करलंय।
43011001	लाजरुस नाम कर एगो आबदिन बेमार होइ रहे। उ मरियम आउर उकर बहिन मारथा कर गांव बेतनियाह कर रहेक वाला रहे।
43011002	ई ओहे मरियम रहे, जे बेस महकेक तेल से प्रभु के माखलक आउर आपन केंस से उकर गोड़ के पोछलक। उकर भाई लाजरुस बेमार रहे।
43011003	दुइयो बहिनमन यीशु के खभाइर भेजलंय, “हे प्रभु, देख, जेके तोय प्रेम करिसला उ बेमार आहे।”
43011004	यीशु ई सुइन के कहलक, “ई बेमारी मोरन कर न लगे, पहें ई ईश्‍वर कर महिमा लगिन हेके, कि इकर से ईश्‍वर कर बेटा कर महिमा होक।”
43011005	यीशु मारथा, उकर बहिन मरियम आउर लाजरुस से प्रेम करत रहे।
43011006	ई सुइन के कि लाजरुस बेमार आहे उ जे ठिन रहे, आउर हुंवांय दुइ दिन राइह गेलक।
43011007	उकर पाछे उ गो आपन चेलामन से कहलक, “आवा, हमरे आउरे यहूदिया राइज जाब।”
43011008	चेलामन कहलंय, “हे गुरु! तनिक दिन आगे हुंवा कर आबदिनमन तोके ढोंग्‍गा से मारेक खोजत रहंय आउर तोय हुंवांय जायक खोजाथीस?”
43011009	यीशु जबाब देलक, “का दिन कर बारह घंटा नी होवेल? जे दिन में चलेल उ नी ठेसायल, कालेकि उमन ई संसार कर इन्‍जोत के देखेन।
43011010	पहें अगर केहो राइत के चलेल, उ ठेसायल, कालेकि उकर में इन्‍जोत नाइखे।”
43011011	एतना कहेक कर पाछे उ आउरे उमन से कहलक, “हमरे कर संगी लाजरुस निन्‍दाथे। पहें मोय उके नीन्‍द से जगायक ले जाथों।”
43011012	तले चेलामन कहलंय, “हे प्रभु, अगर उ निन्दाथे, तो बेस होइ जाइ।”
43011013	यीशु ई उकर मरन कर बारे कइह रहे, पहें उकर चेलामन समझलंय कि नीन्‍द से सुतेक कर बारे में कहाथे।
43011014	सेले यीशु उमनके साफा-साफा कहलक, “लाजरुस मोइर जायहे।
43011015	आउर मोय तोहरे कर चलते खुशी आहों कि मोय हुंवा नी रहों, जेकर से तोहरे बिश्‍वास करबा, पहें आवा, हमरे उकर ठिन जाब।”
43011016	इकर में थोमा गो, जे दिदुमुस कहायल, “आपन संगी चेलामन से कहलक, आवा, हमरे हों उकर संगे मोरेक ले जाब।”
43011017	हुंवा पोंहइच के यीशु के पता होलक, कि लाजरुस के कबर में राखल चाइर दिन होइ जायहे।
43011018	बेतनियाह यरुशलेम कर भिरे दुइ माइल लेखे दुरियाह रहे।
43011019	ई-लगिन भाई कर मोरन में शोक प्रगट करेक ले यहूदिया राइज कर ढेइरे आबदिनमन मारथा आउर मरियम से भेंट करेक ले आय रहंय।
43011020	जाइसने हे मारथा ई सुनलक कि यीशु आवाथे, उकर से भेंट करेक ले गेलक। पहें मरियम घर में बइठले हे रहे।
43011021	मारथा गो यीशु से कहलक, “हे प्रभु, अगर तोय हिंया रहते, तो मोर भाई नी मोरतक।
43011022	आउर मोय जानोन कि तोय ईश्‍वर से जे कोनो मांगबे, ईश्‍वर तोके देवी।”
43011023	यीशु उकर से कहलक, “तोर भाई आउरे जी उठी।”
43011024	मारथा जबाब में कहलक, “मोय जानोन कि उ आखरी दिन जी उठना बेरा आउरे जी उठी।”
43011025	यीशु कहलक “जी उठना आउर जीबन मोहे हेकों। जे केहो मोर उपरे बिश्‍वास करेला, उ अगर मोइर हों जाइ तभियो जियी।
43011026	आउर जे जीयत आहे, आउर मोर में बिश्‍वास करेल उ जिनगी जुग नी मोरी। का तोय ई बात में बिश्‍वास करीस?”
43011027	उ गो जबाब देलक, “हां प्रभु, मोय बिश्‍वास करोन कि तोहें मसीह, ईश्‍वर कर बेटा हेकिस, जे संसार में आवेक वाला रहे।”
43011028	उ ई कइह के चइल गेलक आउर आपन बहिन मरियम के बोलाय के चुपेहे से कहलक, “गुरु हिंयाय आहे, आउर तोके बोलाथे।”
43011029	ई सुनते हे उ उठलक आउर तुरथे यीशु से भेंट करेक गेलक।
43011030	यीशु एखन तलुक गांव नी पुइग रहे। उ ओहे ठांव में रहे, जे ठिन मारथा उकर से भेंट कइर रहे।
43011031	जेमन शोक प्रगट करेक ले मरियम कर संगे घरे रहंय आउर उके शान्‍ति देवत रहंय उमन ई देइख के कि उ मरियम सेड़ेत के उइठ के बाहरे चइल गेलक, आउर उमन उकर पाछे गेलंय कालेकि उमन समझलंय कि उ कबर में कान्‍देक ले जाथे।
43011032	मरियम उ ठांव में पुगलक, जे ठिन यीशु रहे। उके देइख के उ उकर गोड़ तरे गिरलक आउर कहलक, “हे प्रभु, अगर तोय हिंया रहते तो मोर भाई नी मोरतक।”
43011033	यीशु उके आउर उकर संगे आवल आबदिनमन के कान्‍देक देइख के, अनाइत जोड़ हदियाय गेलक।
43011034	आउर कहलक, “तोहरेमन उके कहां राइखा?” उमन कहलंय, “हे प्रभु, आयले आउर देइखले।”
43011035	यीशु कान्‍दलक।
43011036	उकर में आबदिनमन कहलंय, “देखा ई उके केताइक प्रेम करत रहे।”
43011037	पहें उमन में से तनिक झन कहलंय, “इगो अन्‍धरामन कर आंइख खोललक। का उ एतना नी करेक पारलक कि ई आबदिन नी मोरतक?”
43011038	यीशु मन में आउरे जोड़ उदास होइके कबर में आलक। उ एगो टोंगरी कर खोलको रहे, जेकर मुंह में ढोंग्‍गा राखल रहे।
43011039	यीशु कहलक, “ढोंग्‍गा के किनार करा।” मोरल लाजरुस कर बहिन मारथा गो उकर से कहलक, “हे प्रभु, एखन तो उ बसाथे, कालेकि उकर मोरल चाइर दिन होइ गेलक।”
43011040	यीशु उके जबाब देलक, “का मोय तोर से ई नी कइह रहों कि अगर तोय बिश्‍वास करबे, तो ईश्‍वर कर महिमा देखबे।”
43011041	तब उमन ढोंग्‍गा के किनार कइर देलंय। यीशु नजाइर उठाय के उपरे देखलक आउर कहलक, “हे बाप, मोय तोके धन्‍यबाद देवाथों, कि तोय मोर बिनती सुइन लेइहिस।
43011042	मोय जानत रहों कि तोय जिनगी मोर बिनती सुनीस। पहें मोय ओरे पारे खढ़ाल आबदिनमन कर चलते एसेन कहलो, जेकर से उमन बिश्‍वास करबंय कि तोय मोके भेइजहीस।”
43011043	ई कइह के यीशु जोड़ से गुल कइर के कहलक, “हे लाजरुस, बाहरे निकाइल आव!”
43011044	लाजरुस बाहरे निकाइल आलक। उकर देंह कफन से लेपटल रहे। आउर उकर मुंह गम्‍छा से बान्‍धल रहे। यीशु आबदिनमन से कहलक, “उकर कफन के खोइल देवा आउर इके जायक देवा।”
43011045	जेमन मरियम से भेंट करेक ले आय रहंय आउर जेमन यीशु कर ई काम के देखलंय, उकर में से ढेइरे झन यीशु के बिश्‍वास करलंय।
43011046	पहें उकर में से तनिक आबदिनमन फरिसीमन ठिन जाय के बतालंय कि यीशु का करलक।
43011047	तले मुख्‍य-पुरोहित मन आउर फरिसीमन धरम महा-सभा बोलाय के कहलंय, “हमरे का कराथि? ई आबदिन तो अनाइत चकरीत काम देखाथे।
43011048	अगर उके एसेन हे करते रहेक देवाब, तो सउब उकर उपरे बिश्‍वास कइर लेबंय आउर रोमी आबदिनमन आयके मन्‍दिर आउर हमरे कर जाइत के नष्‍ट कइर देबंय।”
43011049	उकर में से एक झन, जेकर नाम कैफा रहे आउर जे उ बछर कर महा-पुरोहित रहे, उमन से कहलक, “तोहरेमन कोनोवे हों नी जानल।
43011050	आउर न ई समझल कि तोहरे कर लगिन भलाई इकर में आहे कि हमरे कर आबदिनमन लगिन एकझन आबदिन मोरी आउर समुचा जाइत नास नी होवी।”
43011051	उ ई बात आपने हे बटले नी कहलक। पहें उ ई बछर कर महा-पुरोहित कर रुप में आगमबाणी करलक कि यीशु यहूदी जाइत कर लगिन मोरी।
43011052	आउर न एकला यहूदी जाइत ले, पहें इकरले हों कि उ ईश्‍वर कर छितरल छाउवा-पुता मनके जमा कइर के एक करी।
43011053	ओहे दिन से उमन यीशु के मोरायक कर उपाय करेक लागलंय।
43011054	ई-लगिन यीशु उ बेरा से यहूदिया राइज में प्रगट रुप से आवेक जायक बन्‍द कइर देलक। उ सुन-सान राइज कर भिरे कर एफराम नाम कर नगर में चइल गेलक आउर हुंवा आपन चेलामन संगे रहेक लागलक।
43011055	यहूदीमन कर फसह परब नजिके रहे। ढेइरे आबदिनमन परब से आगहे आपने खुद के पबितर करेक ले गांव से यरुशलेम में आलंय।
43011056	उमन यीशु के खोजत रहंय आउर मन्‍दिर में खड़ा होइके आपने हे में कहा-कही होवत रहंय, “तोर का बिचार आहे? का उ परब कर लगिन नी आवी?”
43011057	मुख्‍य-पुरोहित मन आउर फरिसीमन यीशु के धारेक बिचार से ई हुकूम देइ रहंय कि अगर कोनो आबदिन के मालुम होइ जाइ कि यीशु कहां आहे, तो इकर खभाइर उमनके देवोक, कि उमन उके धारेक सकबंय।
43012001	फसह परब कर छाव दिन आगहे यीशु बेतनियाह में आलक। हुंवा लाजरुस रहत रहे, जेके उगो मोरल से जीयाय रहे।
43012002	हुंवा उमन यीशु कर मन मरजाइत ले खायक कर भोज तेयार करलंय; आउर मारथा सेवा सुसाइर करत रहे, यीशु कर संगे लाजरुस हों एकझन रहे जे उकर संगे खायक ले बाइठ रहे।
43012003	मरियम आधा सेर असली जटामांसी कर महकेक तेल लेइके यीशु के माखलक आउर आपन केंस से गोड़ के पोछलक, तेल कर महकेक से समुचा घर महकेक लागलक।
43012004	उकर में यीशु कर एगो चेला, यहूदा इस्‍कुरिती, जे उके धरुवाइया रहे, ई कहलक,
43012005	“ई महकेक जटामांसी तेल तीन सौ दीनार में बेइच के गरीबमन में काले बांटल नी गेलक?”
43012006	उ ई-लगिन नी कहलक उके गरीब मन कर चिन्‍ता रहे, पहें एहे ले कि उ चोर रहे। उकर ठिन थैला रहत रहे आउर उकर में जे राखल जात रहे, उ उकर से निकलय लेवत रहे।
43012007	यीशु कहलक, “इके छोइड़ देवा! इके ई काम मोर तोपेक कर दिन कर लगिन करेक देवा।
43012008	गरीब तो जिनगी तोहरे संग रहबंय, पहें मोय जिनगी तोहरे संग नी रहबु।”
43012009	यहूदिया राइज कर एगो अनाइत बड़का भीड़ के पता होलक कि यीशु हुंवांय आहे। उमन यीशु कर चलते हे नहीं, पहें लाजरुस के हों देखेक आलंय, जेके यीशु मोरल में से जीयाय रहे।
43012010	तले मुख्‍य-पुरोहित मन लाजरुस के मोरायक कर बिचार करेक लागलंय,
43012011	कालेकि उकर चलते अनाइत यहूदीमन चइल गेलंय आउर यीशु के बिश्‍वास करलंय।
43012012	दोसर दिन, परब कर लगिन आवल आबदिनमन ई सुनलंय कि यीशु यरुशलेम आवाथे।
43012013	ई-लगिन उमन सउब खिजुर डाइर लेइके उके परछायक निकललंय। आउर गुल करत रहंय, “होसान्‍ना! धन्‍य आहे इस्राएल कर राजा, जे प्रभु कर नाम से आवेला।”
43012014	यीशु के एगो गधी कर छाउवा भेटालक तो उ उकर में बाइठलक, जाइसेन कि पबितर-ग्रन्‍थ में लिखल आहे,
43012015	“हे सियोन कर बेटी! न डराव! देख, तोर राजा, गधी कर छाउवा उपरे बाइठ के, तोर ठिन आवाथे।”
43012016	यीशु कर चेलामन आगे ई बातमनके नी समाइझ रहंय, पहें जे बेरा यीशु कर महिमा प्रगट होलक तो उमनके इयाइद आलक कि इकर बारे में लिखल रहे, आउर आबदिनमन उकर संगे एसने हे कइर रहंय।
43012017	जे बेरा यीशु लाजरुस के कबर से बाहरे बोलाय के मोरल से जीयाय रहे, उ बेरा जे आबदिनमन उकर संगे रहंय, उमन उ घटना कर सकक्षी देवत रहंय।
43012018	ई-लगिन ढेइरे आबदिनमन स्‍वागत करेक ले निकाइल रहंय। कालेकि उमन सुइन रहंय कि यीशु चकरीत चिन्‍हा देखाय रहे।
43012019	ई सउब देइख के फरिसीमन एक दोसर से कहलंय, “देखाथा नी, तोहरे से कोनो नी होलक। देखा, समुचा संसार उकर पाछे पाछे जाथंय।”
43012020	जे मने परब बेरा सेवा करेक आय रहंय, उकर में तनिक यूनानीमन रहंय।
43012021	उमन गलील कर बेतसाइदा कर रहेक वाला फिलिपुस ठिन आयके ई आरजी करलंय, “हजुर! हमरे यीशु से भेंट करेक खोजाथी।” फिलिपुस गलीली राइज कर बेतसाइदा राइज कर रहेक वाला रहे।
43012022	उ गेलक आउर अन्‍द्रियास के बतालक। अन्‍द्रियास तले फिलिपुस गेलंय आउर उ मने यीशु के उकर सुचना देलंय।
43012023	यीशु उमन से कहलक, “उ बेरा आय गेलक, जे बेरा मनवां-बेटा कर महिमा करल जाइ।
43012024	मोय तोहरे से सच्‍चे सच्‍चे कहाथों जब तलुक गोहोम कर दाना माटी में गिर के मोइर नी जायल, तब तलुक एकले रहेल, पहें जब उ मोइर जायल तो अनाइत फारेल।
43012025	जे आपन जिऊ के प्रेम करेल, उ उके नास करेल आउर जे ई संसार में आपन जिऊ के बइर करेल, उ उके जिनगी जुग कर जीबन लगिन बचायला।
43012026	अगर केहो मोर सेवा करी, तो उ मोर पाछे चलोक। आउर जे ठांव में मोय आहों, ओहे ठांव में मोर सेवक हों रही। अगर केउ मोर सेवा करी तो बाप उकर मान मरजाइत करी।
43012027	“एखन मोर आतमा बेचाईन आहे, ई-लगिन एखन मोय का कहबु? हे बाप, ई बेरा कर संकट से मोके बचाव? नहीं, कालेकि एहे चलते मोय ई बेरा में पुगलो।
43012028	हे बाप, आपन नाम कर महिमा कर।” ओहे बेरा सरग से ई बाणी सुनालक, “मोय उकर नाम कर महिमा करलो आउर आउरे उकर महिमा करबु।”
43012029	तब जेमन खड़ाय के सुनोत रहंय उमन कहलंय बदरी गरजलक। इकर में तनिक आबदिनमन कहलंय, “कोनो सरग दूत उकर से कहलक।”
43012030	यीशु जबाब देलक, “ई बाणी मोर लगिन न लगे, पहें तोहरेमन लगिन आयहे।
43012031	एखन ई संसार कर बिचार होवाथे। एखन ई संसार कर हाकिम के निकलय देवल जाइ।
43012032	आउर मोय, जे बेरा धरती से उपरे उठाल जाबु, तो सउब मनवां के आपन बटे खींचबु।”
43012033	ई कइह के यीशु प्रगट करलक कि उकर मोरन का तइर होवी।
43012034	उकर में आबदिनमन उकर से कहलंय, “ब्‍यवस्‍था-नियम कर ई शिकक्षा कर बात हमरे सुइनही कि मसीह जिनगी रही, आउर तोय काले कहीस कि मनवां-बेटा के उपरे उठायक दरकार आहे ई आबदिन कर बेटा के हेके?”
43012035	यीशु उमन से कहलक, “एखन तोहरे कर माझे तनिक बेरा इन्‍जोत आहे। जब तलुक इन्‍जोत तोहरे कर संगे आहे, तब तलुक चलते रहा। कहों एसेन न होक कि अन्‍धार तोहरे के घेइर लेवोक; जेमन अन्‍धार में चलोथंय, उमन नी जानेन कि कहां जाथंय।
43012036	जब तलुक इन्‍जोत तोहरे ठिन आहे, इन्‍जोत के बिश्‍वास करा, जेकर से तोहरे इन्‍जोत कर सन्‍तान बनेक पारबा। यीशु ई कइह के चइल गेलक आउर उमन कर आंइख से छिपित होइ गेलक।”
43012037	यीशु उमन ठिन एताइक अचरज काम देखाय रहे, तभियो उ मने यीशु में बिश्‍वास नी करलंय।
43012038	ई दरकार रहे कि आगमबक्ता यशायाह कर ई बात पूरा होइ जावोक, “हे प्रभु, केहर हमरे कर सुसमाचार में बिश्‍वास करलंय? आउर केकर उपरे प्रभु कर शक्ति प्रगट होलक?”
43012039	उमन ई चलते बिश्‍वास नी कइर सकलंय, कालेकि आगमबक्ता यशायाह ई हों कहलक।
43012040	ईश्‍वर उमन कर आंइख के अन्‍धरा कइर देलक आउर उमन कर मन के कठोर कइर देलक। ईश्‍वर कहलक, कहों एसेन न होक कि उमन आंइख से देखोक, मन से समझोक आउर, मोर बटे घुइर आवोक, आउर मोय उमनके बेस कइर देबू।
43012041	यशायाह ई बातमन के ई-लगिन कहलक कि उ मने उकर महिमा देइख रहंय आउर उमन कर बारे में ई कइह रहे।
43012042	तभियो हों अधिकारीमन में से ढेइरे झन यीशु में बिश्‍वास करलंय, पहें उमन फरिसीमन कर चलते यीशु के प्रगट रुप से ई-लगिन सिकार नी करत रहंय कि कहों आराधना-घर से उमनके बाहरे न निकलय देवोक।
43012043	उमनके ईश्‍वर कर इज्‍जाइत करेक कर बदली मनवां मन कर इज्‍जाइत बागरा बेस लगत रहे।
43012044	यीशु चिचयाय के कहलक, “जे मोर में बिश्‍वास करेल, उ मोर उपरे नहीं, पहें जे मोके भेइज हे उकर में बिश्‍वास करेल।
43012045	आउर मोके जे देखेल, उ उके देखेल, जेहर मोके भेइज हे।
43012046	मोय इन्‍जोत होइके संसार में आयहों, जेकर से जे केहो मोर में बिश्‍वास करी, उ अन्‍धार में नी रही।
43012047	अगर केहो मोर शिकक्षा सुइन के उकर में नी चलेल, तो मोय उके दोषी नी ठहरावोन, कालेकि मोय संसार के दोषी ठहरायक ले नहीं, पहें संसार के उद्धार करेक ले आयहों।
43012048	जे मोके इन्‍कार करेल आउर मोर शिकक्षा से इन्‍कार करेल उके दोषी ठहरायक वाला तो एकझन आहे, माने जे बचन मोय कइहों, ओहे उके आखरी दिन दोषी ठहराइ।
43012049	कालेकि मोय आपन बटले कोनो नी कहलो। पहें बाप! जे मोके भेइज हे, हुकूम देइ हे कि मोके का कहेक आउर का बोलेक आहे।
43012050	मोय जानोन कि उकर हुकूम में जिनगी जुग जीबन आहे। इकरले मोय जे कोनोवे कहोंन, उके ओसने हे कहोंन, जाइसेन बाप मोर से कहेल।”
43013001	फसह परब कर आगेहे, जब यीशु जाइन लेलक कि मोर उ बेरा आय जायहे कि संसार के छोइड़ के बाप ठिन जावोन। आपन आबदिनमन से, जे ई संसार में रहंय, आउर जेके उ प्रेम करते आय रहे, आखरी तलुक ओसने हे प्रेम करते रहलक।
43013002	यीशु कर आपन चेलामन कर संगे खायक बेरा, शयतान शिमोन कर बेटा यहूदा इस्‍कुरिती कर मन में यीशु के धरुवायक कर बिचार सिरजाय रहे।
43013003	यीशु ई जानत रहे कि बाप सउब के उकर हांथ में देइ देहे आउर ई कि उ ईश्‍वर ठिन से आय हे आउर ईश्‍वर ठिन जाथे।
43013004	आखिर उ खायक से उइठ के, आपन उपरे कर लुगा उतराय के आउर आपन डांड़ा में गम्‍छा के बाइन्‍ध लेलक।
43013005	तब उ गमला में पानी भाइरके आपन चेलामन कर गोड़ धोवेक आउर डांड़ा में बान्‍धल गम्‍छा से पोछेक लागलक।
43013006	जे बेरा उ शिमोन पतरस ठिन आलक तब पतरस गो उकर से कहलक, “हे प्रभु, का तोय मोर गोड़ धोवाथिस?”
43013007	यीशु जबाब देलक, “तोय एखन नी बुझबे कि मोय का कराथों। पहें पाछे बुझबे।”
43013008	पतरस गो कहलक, “मोय तोके आपन गोड़ धोवेक कहियो नी देबू।” ई सुइनके यीशु उकर से कहलक, “अगर मोय तोके नी धोबु, तो मोर संग तोर कोनो हिस्‍सा नी होवी।”
43013009	उकर में शिमोन पतरस गो उकर से कहलक, “हे प्रभु, तो मोर गोड़ के एकला नहीं, पहें मोर हांथ आउर मुड़ी के हों धोइदे।”
43013010	यीशु जबाब देलक, “जेहर नहाय लेइहे, उके गोड़ से बागरा आउर कोनो धोवेक दरकार नाइखे, उ एकदम शुद्ध आहे। आउर तोहरेमन शुद्ध आहा, पहें सउबे नहीं।”
43013011	उ जानत रहे कि के उकर संग बिश्‍वास घात करी। उकर ले उ कहलक, “तोहरे सउब के सउब शुद्ध नाइखा।”
43013012	जे बेरा यीशु सउब कर गोड़ धोइ चुकलक, तब उ आपन लुगा पिन्‍धके आउर बाइठ गेलक आउर उमन से कहलक, “का तोहरे समझला कि मोय तोहरे कर संग का करलो?
43013013	तोहरे मोके गुरु आउर प्रभु कहल आउर सुप्‍पट हे कहल, कालेकि मोय ओहे हेकों।
43013014	अगर मोय, तोहरे कर प्रभु आउर गुरु होइके तोहरे कर गोड़ के धोइ देलो, तो तोहरे के हों एक दोसर कर गोड़ के धोवेक चाही।
43013015	मोय तोहरे ले एगो नमूना देलो, जाइसेन मोय तोहरे कर संग करलो, ओसने हे तोहरे हों करा।
43013016	मोय तोहरे से सच्‍चे सच्‍चे कहाथों, सेवक आपन मालिक से बड़ नी होवेल आउर न भेजाल आपन भेजेक वाला से।
43013017	तोहरे ई बात के जानल, आउर अगर उकर में चलबा तो तोहरे धन्‍य आहा।
43013018	“मोय तोहरे सउब कर बारे में ई नी कहाथों। जेके मोय चुइन लिहों, उमनके मोय जानोन, पहें ई, ई-लगिन आहे कि पबितर-ग्रन्‍थ कर ई बचन पूरा होइ जावोक, जे मोर रोटी खायल, ओहे मोर उपरे लाइथ उठाहे।
43013019	तोहरे के ई घटना घटेक से आगे ई बताथों, जेकर से जब ई घटना घटी तब तोहरे बिश्‍वास करबा कि उ मोय हेकों।
43013020	मोय तोहरे के सच्‍चे सच्‍चे कहाथों, जे मोर भेजाल के ग्रहन करेल, उ मोके ग्रहन करेल आउर जे मोके ग्रहन करेल उ उके ग्रहन करेल, जे मोके भेइजहे।”
43013021	जे बेरा यीशु ई कइह लेलक, तब उकर मन अकबकय गेलक आउर उगो ई सकक्षी देलक, “मोय तोहरे से सच्‍चे सच्‍चे कहाथों, तोहरे में से एक झन मोके धरुवाइ।”
43013022	चेलामन सक से एक दोसर के देखेक लागलंय कि उ केकर बारे में कहाथे।
43013023	यीशु कर एगो चेला, जेके उ प्रेम करत रहे, उकर ठिन छाती में ओठाईंग के बाइठ रहे।
43013024	शिमोन पतरस गो उकर से इशारा में कहलक, पुछ तो उ केकर बारे में कहाथे।
43013025	उगो ओसने हे यीशु कर छाती ठिन ओठाईंग के उकर से पुछलक, “हे प्रभु, उ के हेके?”
43013026	यीशु जबाब देलक, “मोय जेके रोटी कर टुकरा डुबाय के देबू, ओहे हेके।” आउर उगो रोटी डुबाय के शिमोन इस्‍कुरिती कर बेटा यहूदा के देलक।
43013027	रोटी कर टुकरा लेते हे यहूदा में शयतान समाय गेलक। तले यीशु उकर से कहलक, “तोके जे करेक आहे, उके तुरथे कर।”
43013028	खायक वाला मन में से केहो समझेक नी पारलंय कि यीशु गो उके एसेन का ले कहलक।
43013029	यहूदा ठिन पाइसा कर थाइला रहत रहे, ई-लगिन तनिक चेलामन ई समझलंय कि यीशु उकर से कहलक, “कि परब कर लगिन जे कोनोवे हमरे लगिन दरकार आहे उके किन ले, चाहे गरीब मनके कोनो देइ दे।”
43013030	आखिर रोटी कर टुकरा लेइके यहूदा तुरथे बाहरे चइल गेलक। उ बेरा राइत रहे।
43013031	यहूदा कर बाहरे चइल जायक कर पाछे यीशु कहलक, “एखन मनवां-बेटा कर महिमा होलक आउर ईश्‍वर कर महिमा उकर में होलक।
43013032	अगर उकर में ईश्‍वर कर महिमा होलक, तो ईश्‍वर हों आपन में उकर महिमा करी आउर तुरथे करी।
43013033	हे छाउवामन, मोय आउर तनिक घड़ी तोहरे ठिन आहों: तले आउरे मोके खोजबा, आउर जाइसेन मोय यहूदीमन से कइहों, जे ठिन मोय जाथों हुंवा तोहरेमन आवेक नी सकबा, ओहे नियर मोय तोहरे से हों कहाथों।
43013034	मोय तोहरे के गोटेक नवां हुकूम देवाथों कि एक दोसर से प्रेम रखा; जाइसेन मोय तोहरे से प्रेम रइखो, ओसने हे तोहरे हों एक दोसर से प्रेम रखा।
43013035	अगर तोहरे एक दोसर से प्रेम करबा तो उकरे से सउब हर जाइन जाबंय कि तोहरे मोर चेला हेका।”
43013036	शिमोन पतरस गो यीशु से कहलक, “हे प्रभु, तोय कहां जाथीस?” यीशु जबाब देलक, “मोय जे ठिन जाथों, हुंवा तोहरे ई बेरा मोर पाछे आवेक नी पारबा, पहें इकर पाछे तोहरे मोर पाछे आबा।”
43013037	पतरस यीशु से कहलक, “हे प्रभु, मोय ई बेरा तोर पाछे काले आवेक नी पारबु? मोय तो तोर लगिन आपन जिऊ हों देइ देबू।”
43013038	यीशु जबाब देलक, “का तोय मोर लगिन आपन जिऊ देबे? मोय तोके सच्‍चे सच्‍चे कहाथों, मुरगा बोलेक कर आगे तोय मोके तीन बेर इन्‍कार करबे।
43014001	“तोहरे कर मन न घबरावोक। ईश्‍वर में बिश्‍वास करा आउर मोर में हों बिश्‍वास करा।
43014002	मोर बाप कर हिंया अनाइत रहेक कर ठांव आहे। अगर एसेन नी होतक, तो मोय तोहरे के कइह देतो, कालेकि मोय तोहरे ले ठांव तेयार करेक ले जाथों।
43014003	आउर अगर मोय जाय के तोहरे ले ठांव तेयार करबु, तो मोय आउरे आबु आउर तोहरे के आपन हिंया लेइ जाबु, जेठिन मोय रहबु हुंवा तोहरे हों रहबा।
43014004	मोय जेठिन जाथों, तोहरे हुंवा कर डहर जानल।”
43014005	थोमा गो यीशु से कहलक, “हे प्रभु, हमरे ई हों नी जानील कि तोय कहां जाथीस, तो हुंवा कर डहर के कइसेन जानेक पारब?”
43014006	यीशु उकर से कहलक, “डहर आउर सच्‍चाइ आउर जीबन मोहे हेकों मोर बेगर केहो बाप ठिन जायक नी पारबंय।
43014007	अगर तोहरे मोके जानता, तो मोर बाप के हों जानता, आउर एखन उके जानल आउर उके देइखा।”
43014008	फिलिपुस यीशु से कहलक, “हे प्रभु, हमरे के बाप के देखाय दे। हमरे ले एतने हे ढेइरे आहे।”
43014009	यीशु उकर से कहलक, “हे फिलिपुस, मोय एतना दिन से तोहरे संगे आहों, तभियो हों तोय मोके नी जानीस? जे मोके देइखे उ बाप के हों देइखे। तभियो तोय काले कहीस कि हमरे के बाप के देखाव।
43014010	का तोहरे बिश्‍वास नी करल कि मोय बाप में आहों आउर बाप मोर में आहे। मोय जे शिकक्षा तोहरे के देवाथों, उ मोर आपन शिकक्षा न लगे। पहें मोर में रहेक वाला बाप आपन काम करेला।
43014011	मोके बिश्‍वास करा, कि मोय बाप में आहों, आउर बाप मोर में आहे नितो काम मन कर चलते मोके बिश्‍वास करा।
43014012	मोय तोहरे से सच्‍चे सच्‍चे कहाथों, कि जे मोर उपरे बिश्‍वास राखेल, ई काम जे मोय कराथों उ हों करी, पहें इकर से हों बड़का काम करी, कालेकि मोय बाप ठिन जाथों।
43014013	जे कोनोवे तोहरे मोर नाम से मांगबा, मोय उके पूरा करबु, जेकर से बेटा कर चलते बाप कर महिमा प्रगट होक।
43014014	अगर तोहरे मोर नाम में मोर से कोनो मांगबा तो मोय उके पूरा करबु।
43014015	“अगर तोहरे मोर से प्रेम कराला, तो मोर हुकूममन के मानबा।
43014016	मोय बाप से प्रार्थना करबु आउर उ एगो मदाइत देवाइया के देवी, जे जिनगी भइर तोहरे संगे रही।
43014017	उ सच्चा आतमा हेके, जेके संसार ग्रहन नी करेल, कालेकि उ उके न तो देइखे आउर न जानेल। आउर तोहरे उके जानल कालेकि उ तोहरे संग रहेल आउर उ तोहरे में रही।
43014018	“मोय तोहरे के टुवार नी छोड़बु, मोय तोहरे ठिन आवाथो।
43014019	तनिक बेरा पाछे आउर संसार मोके नी देखी। पहें तोहरे मोके देखबा ई-लगिन मोय जीते आहों ई-लगिन तोहरे हों जीयत रहबा।
43014020	उ दिन तोहरे जाइन जाबा कि मोय आपन बाप में आहों, तोहरे मोर में आहा आउर मोय तोहरे में।
43014021	“जे मोर हुकूम मानेल आउर उकर में चलेल ओहे मोर से प्रेम करेल आउर जे मोर से प्रेम करेल उकर से मोर बाप प्रेम करी मोय हों उकर से प्रेम करबु आउर उकर उपरे आपने के प्रगट करबु।”
43014022	यहूदा (जे यहूदा इस्‍कुरिती नी रहे) यीशु से कहलक, “हे प्रभु, तोय आपने के हमरे उपरे प्रगट करबे संसार में नहीं, इकर कारन का हेके?”
43014023	यीशु उके जबाब देलक, “जे मोर से प्रेम करी, उ मोर बचन के मानी आउर मोर बाप उकर से प्रेम करी आउर हमरे उकर ठिन आवोब आउर उकर से रहब।
43014024	जे मोर से प्रेम नी करेल, उ मोर बचन के नी मानेल। जे बचन तोहरे सुनाल उ मोर नहीं कालेकि उ बाप कर हेके, जे मोके भेइज हे।
43014025	“तोहरे कर संग रहते हे मोय तोहरे से ई बातमनके कइहों।
43014026	पहें मदाइत देवाइया, माने पबितर आतमा, जेके मोर बाप मोर नाम से भेजी, तोहरे के उ सउब बात के सिखाइ जे कोनोवे मोय तोहरे से कहलो, उ उकर इयाइद तोहरे के करुवाइ।
43014027	“मोय तोहरे के शान्‍ति देइ के जाथों। आपन शान्‍ति मोय तोहरे के देवाथों जाइसेन संसार देवेल ओसेन मोय नी देवोन तोहरे कर मन न घबरवोक आउर न डरावोक।
43014028	तोहरे मोके ई कहते सुनला, ‘मोय जाथों आउर तोहरे ठिन आबु।’ अगर तोहरे मोर से प्रेम करता, तो ई बात से रिझता कि मोय बाप ठिन जाथों, कालेकि बाप मोर से महान आहे।
43014029	एखन, ई होवेक से आगे मोय तोहरे के कइह देलो जेकर से जब ई होइ जाइ तब तोहरे बिश्‍वास करबा।
43014030	एखन मोय तोहरे से आउर बागरा नी कहबु कालेकि ई संसार कर हाकिम आवाथे। मोर उपरे उकर कोनो हक नखे।
43014031	पहें ई ई-लगिन होवाथे कि संसार जाइन जावोक कि मोय बाप से प्रेम करोन आउर बाप मोके जाइसेन हुकूम देइ हे मोय ओसने हे करोन। उठा, हमरे हिंया से जाब।”
43015001	“मोय सच्चा अंगूर लरंग हेकों; आउर मोर बाप किसान हेके।
43015002	जे लरंग मोर में आहे, आउर नी फारेल, उके उ काइट देवेल, आउर जे लरंग फारेल, उके उ छांटेल जेकि उ आउर फारोक।
43015003	उ बचन कर चलते, जे मोय तोहरे से कहलो तोहरे शुद्ध होइ गेला।
43015004	तोहरे मोर में बनल रहबा आउर मोय तोहरे में, जाइसेन दाख कर गाछ में लरंग जोड़ल नी रही तो आपने हे से फरेक नी सकेल, ओहे तइर अगर तोहरे मोर में बनल नी रहबा तो फरेक नी सकबा।
43015005	“मोय अंगूर लरंग हेकों: आउर तोहरे डाइर हेका; जे मोर में बनल रहेल, उ अनाइत फारेल, कालेकि मोर से फरके राइह के तोहरे कोनो करेक नी सकबा।
43015006	अगर केहो मोर में बनल नी रही, तो उ डाइर जाइसेन फेइक देवल जायल, आउर सुइख जायला; आउर आबदिनमन ई डाइर मनके समाइट के आइग में पोड़ाय देवेन।
43015007	अगर तोहरे मोर में बनल रहबा आउर मोर शिकक्षा तोहरे में बनल रही, तो जे चाही मांगबा, उ तोहरे ले होइ जाइ।
43015008	मोर बाप कर महिमा इकरे से होवेल, कि तोहरे अनाइत फार फारबा, तभे तोहरे मोर चेला होबा।”
43015009	“जे नियर बाप गो मोर से प्रेम करलक, ओहे नियर मोय हों तोहरे से प्रेम करलो, तोहरे मोर प्रेम में बनल रहा।
43015010	अगर तोहरे मोर हुकूममन के मानबा, तो मोर प्रेम में बनल रहबा, जाइसेन मोय हों आपन बाप कर हुकूम के मानलो, आउर उकर प्रेम में बनल रहोंन।
43015011	“मोय ई बात तोहरे से ई-लगिन कहलो कि मोर आनन्‍द तोहरे में होक आउर तोहरे कर आनन्‍द पूरा होइ जावोक।
43015012	मोर हुकूम ई हेके जे तइर मोय तोहरे से प्रेम करलो, ओहे तइर तोहरे हों एक दोसर से प्रेम करा।
43015013	इकर से बड़का प्रेम केकरो नाइखे कि केहो आपन संगी ले आपन जिऊ के गवावोक।
43015014	अगर तोहरे मोर हुकूममन के मनाथा, तो तोहरे मोर संगी हेका।
43015015	एखन से मोय तोहरेमन के सेवक नी कहबु। सेवक नी जानेल कि उकर मालिक का करेक वाला आहे। मोय तोहरे के संगी कहलो, कालेकि मोय बाप से जे कोनोवे सुनलो, उ सउब के तोहरे के बताय देलो।
43015016	तोहरे मोके नी चुइनहा, पहें मोय तोहरे के चुइनहों आउर ठहरालो कि तोहरे संसार में जावा आउर फार लाना। आउर तोहरे कर फार बनल रहोक, कि तोहरे मोर नाम से बाप से जे कोनोवे मांगबा, उ तोहरे के देवोक।
43015017	मोय तोहरे के ई हुकूम ई-लगिन देवाथों कि तोहरे एक दोसर से प्रेम करा।”
43015018	“अगर तोहरे से संसार बइर राखेल, तो तोहरे जानल कि उ तोहरे से आगे मोर से हों बइर राखलक।
43015019	अगर तोहरे संसार कर रहता, तो संसार तोहरे से प्रेम राखतक, पहें ई-लगिन कि तोहरे संसार कर न लगा, पहें मोय संसार से तोहरे के चुइन लेलो, ई-लगिन संसार तोहरे से बइर राखेल।
43015020	जे बात मोय तोहरे से कइह रहों, उके इयाइद रखा, सेवक आपन मालिक से बड़ नी होवेल। अगर उमन मोके सतालंय, तो उमन तोहरेमन के हों सताबंय। अगर उमन मोर बातमनके मानबंय, तो तोहरे कर हों मानबंय।
43015021	पहें उमन ई सउब मोर नाम कर चलते तोहरे से हों करबंय, कालेकि जे मोके भेइज हे, उके उमन नी जानेन।
43015022	अगर मोय नी आतो आउर उमनके शिकक्षा नी देतो, तो उमन पापी नी ठहरतंय, पहें एखन तो उमन ठिन आपन पाप कर कोनो बहना नाइखे।
43015023	जे मोर से बइर राखेल, उ मोर बाप से हों बइर राखेल।
43015024	अगर मोय उमन कर भिरे उ महान काम नी कइर रहतो होले, जेके आउर केहो कहियो नी कइर हंय, तो उमन में पाप नी होतक। पहें एखन उ मने मोके आउर मोर बाप के देखलंय आउर दुनो से बइर राखलंय।
43015025	ई, ई-लगिन होलक कि ‘उमन कर ब्‍यवस्‍था-नियम कर बात पूरा होक जे उमन कर धरम-ब्‍यवस्‍था-नियम में लिखल आहे उ मने आन्‍धुवारी मोर से बइर करलंय।’
43015026	“पहें जे बेरा उ मदाइत देवाइया आवी, जेके मोय बाप कर हिंया से तोहरे ठिन भेजबु, माने सच्चा आतमा जे बाप से निकलेल तब उ मोर बारे में गवाही देवी।
43015027	आउर तोहरे हों मोर गवाही हेका कालेकि तोहरे शुरुवे से मोर संगे राइह हा।”
43016001	ई सउब बात ई-लगिन कहलो कि तोहरे नी डगमगावा।
43016002	उमन तोहरे के आराधना-घर मन से निकलय देबंय। एतना हे नहीं, उ बेरा आवाथे, जे बेरा मोरायक वाला ई समझी कि उ ईश्‍वर कर सेवा कराथे।
43016003	उमन ई ई-लगिन करबंय, कि उमन न तो बाप के जानेन आउर न मोके।
43016004	पहें मोय तोहरे से ई-लगिन कहलो, कि जे बेरा इकर बेरा आवी तो तोहरे के ई इयाइद आयजावोक, कि मोय तोहरे के उकर से आगहे कइह देइ रहों। मोय शुरुवे में तोहरेमन के ई बात के नी बतालो, कालेकि मोय तोहरे कर संगे रहों।
43016005	पहें एखन मोय उकर ठिन जाथों, जे मोके भेइज हे आउर तोहरे में से केहो मोर से ई बात के नी पुछला कि तोय कहां जाथीस?
43016006	पहें मोय तोहरे के ई बात बतालो, ई-लगिन तोहरे कर हिरदय शोक से भइर गेलक।
43016007	पहें तभियो मोय तोहरेमन से सच्‍चे कहाथों; तोहरे कर भलाई इकरे में आहे कि मोय चइल जावोन। अगर मोय नी जाबु, तो मदाइत देवाइया तोहरे ठिन नी आवी, अगर मोय जाबु, तो मोय उके तोहरे ठिन भेजबु।
43016008	आउर उ आयके संसार कर पाप आउर धरमिकता कर बिचार कर बारे में संसार के नीरुत्तर करी।
43016009	पाप कर बारे में, कालेकि उमन मोर बारे में बिश्‍वास नी करेना।
43016010	धरमिकता कर बारे में, कालेकि मोय बाप ठिन जाथों आउर तोहरे मोके नी देखबा।
43016011	सजा कर बारे में, कालेकि ई संसार कर सरदार दोषी ठहरल जायहे।
43016012	“मोके तोहरे से आउर अनाइते बात कहेक आहे, पहें एखन तोहरे उके नी सहेक पारबा।
43016013	जे बेरा उ, माने सच्‍चाइ कर आतमा आवी, तब उ समुचा सच्‍चाइ में तोहरेमन के डहराइ, कालेकि उ आपन बटसे नी कही, कालेकि उ जे कोनो सुनी, ओहे कही आउर तोहरे के आवेक वाला बातमन कर बारे में बताइ।
43016014	उ मोर महिमा करी, कालेकि उके मोर बटे से जे मिल हे, उ तोहरेमन के सेखे बताइ।
43016015	जे कोनो बाप कर हेके, उ सउब मोर हेके ई-लगिन मोय कहाथों कि उके मोर बट से जे मिल हे, उ तोहरे के बताइ।
43016016	“पाछे तोहरे मोके नी देखबा, आउर आउरे तनिक पाछे तोहरे मोके देखबा।”
43016017	इकर में यीशु कर कायकझन चेलामन आपने हे में कहा कही होलंय कि, “उ जे हमरे से कहाथे, कि तनिक पाछे तोहरे मोके नी देखबा, आउर आउरे तनिक पाछे मोके देखबा, कालेकि मोय बाप ठिन जाथों इकर माने का हेके?”
43016018	तब उमन कहलंय, “उ जे तनिक पाछे कहाथे, उकर माने का हेके? हमरे नी जानील कि उ का कहाथे।”
43016019	यीशु ई जाइनके कि उमन उकर से सवाल पुछेक खोजाथंय, आखिर यीशु उमन से कहलक, “तोहरे आपने में मोर ई बात कर माने उपरे बिचार कराथा कि तनिक पाछे तोहरे मोके नी देखबा आउर आउरे तनिक पाछे मोके देखबा।
43016020	मोय तोहरे से सच्‍चे सच्‍चे कहाथों, कि तोहरे कान्‍दबा आउर गगाबा, पहें संसार रिझि। तोहरे शोक करबा, पहें तोहरे कर शोक रिझ में बदाइल जाइ।
43016021	जे बेरा आउराइत गो छाउवा जनमायल उके बथा पिरहा होवेल, कालेकि उकर दुःख कर दिन पुगलक, पहें छाउवा जनमेक कर पाछे उ आपन बथा पिरहा के भुलाय जायल, कालेकि उके खुशी लागेल कि एगो छाउवा संसार में जनम लेलक उ बिपाइत के आउरे इयाइद नी करेल।
43016022	एहे तइर तोहरेमन एखन दुःखी आहा, पहें मोय तोहरे से आउरे मिलबु आउर तोहरे रिझबा। तोहरे कर रिझ के केहो लुटेक नी पारी।
43016023	उ दिन तोहरे मोर से कोनो नी पुछबा। मोय तोहरे से सच्‍चे सच्‍चे कहाथों अगर तोहरे मोर नाम में बाप से कोनोवे के मांगबा, तो उ तोहरे के देवी।
43016024	एखन तलुक तोहरेमन मोर नाम से कोनोवे नी मांइगहा। मांगा तो तोहरे के मिली, जेकर से तोहरे कर रिझ पूरा होइ जाइ।
43016025	“मोय तोहरे से ई बात के बुझेक कर कहनी में कहलो, पहें उ बेरा आवोथे, कि मोय तोहरे से आउर बुझेक कर कहनी में नी कहबु, पहें खोइल के तोहरे के बाप कर बारे में बताबु।
43016026	उ दिन तोहरे मोर नाम से मांगबा, आउर मोय तोहरे से ई नी कहाथों, कि मोय तोहरे लगिन बाप से बिनती करबु।
43016027	कालेकि बाप तो तोहरे से आपने हे प्रेम करेल, ई-लगिन कि तोहरे मोर से प्रेम राइखा, आउर ई हों बिश्‍वास कइरहा कि मोय बाप बट से निकाइल आयहों।
43016028	मोय बाप से निकाइल के धरती में आलो आउर धरती के छोइड़ के बाप ठिन जाथों।”
43016029	उकर चेलामन कहलंय, “देख, एखन तो तोय खोइल के कहाथीस, आउर कोनो बुझेक कर कहनी नी कहाथीस।
43016030	एखन हमरे जाइन गेलि कि तोय सउब चीज के जानीस, आउर तोके दरकार नहीं, कि केहो तोर से कोनो पुछोक, इकर से हमरे बिश्‍वास करली कि तोय ईश्‍वर बट से आयहीस।”
43016031	ई सुइन के यीशु उमन से कहलक, “का तोहरे एखन बिश्‍वास करल?
43016032	देखा, उ बेरा आवाथे पहें आय पुगलक कि तोहरे सउब तितर बितर होइके आपन आपन डहराय लेबा, आउर मोके एकले छोइड़ देबा, तभियो हों मोय एकले नाइखों कालेकि बाप मोर संगे आहे।
43016033	मोय ई बातमन के तोहरे से ई-लगिन कहलो, कि तोहरे के मोर में शान्‍ति मिलोक, संसार में तोहरे के केलेश होवेल, पहें डीड रखबा, मोय संसार के जीत लेइहों।”
43017001	यीशु ई बातमन कहलक आउर आपन आंइख आकाश बटे नजराय के कहलक, “हे बाप, उ बेरा आय पुगलक आपन बेटा कर महिमा कर, कि बेटा हों तोर महिमा करोक।
43017002	कालेकि तोय उके सउब जिऊ उपरे अधिकार देले, कि जेके तोय उके देइहीस, उ सउब के उ जिनगी जुग कर जीबन देवोक।
43017003	आउर जिनगी जुग कर जीबन ई हेके, कि उमन तोय एकला सच्चा ईश्‍वर के आउर यीशु मसीह के, जेके तोय भेइजहीस जानोक।
43017004	जे काम तोय मोके करेक देइ रहीस उके पूरा कइर के मोय धरती में तोर महिमा कइर हों।
43017005	आउर एखन, हे बाप तोय आपन संगे मोर महिमा उ महिमा से कर जे धरती कर सिरजेक से आगे, मोर तोर संगे रहे।
43017006	“तोय जे आबदिनमन के संसार से चुइनके मोके सोंइप देइहीस उकर में मोय आपन नाम प्रगट कइरहो। उ तोर रहे, तोय उमनके मोके सोंपले आउर उ मने तोर बचन के पालन करलंय।
43017007	एखन उ मने जाइन जायहंय कि, जे कोनोवे तोय मोके देइहीस, उ सउब तोर बटे से हेके।
43017008	कालेकि जे बचन मोके तोय देइहीस, उके मोय उमनके देइ देलो। उमन उके ग्रहन कइर के सच्‍चे कर ई जाइन गेलंय कि मोय तोर बटे से आयहों आउर उ मने ई बिश्‍वास करलंय कि तोय मोके भेइजहिस।
43017009	“मोय उमन लगिन प्रार्थना कराथों मोय संसार कर लगिन नहीं, पहें उमन लगिन प्रार्थना कराथों, जेके तोय मोके सोंइपहिस, कालेकि उमन तोरे हे हेकंय।
43017010	आउर जे कोनोवे मोर हेके, उ तोरे हेके आउर जे तोर हेके उ मोरे हेके। आउर इकर में महिमा प्रगट होलक।
43017011	एखन मोय संसार में नी रहबु, पहें उ मने संसार में रहबंय आउर मोय तोरे ठिन आवाथो। हे पबितर बाप, आपन उ नाम से जे तोय मोके देइहीस उके बचाय के रख, जेकर में उमन हमरे जाइसेन एक होक।
43017012	जब तलुक मोय उमन कर संग रहों, आपन उ नाम में, जे तोय मोके देइहीस, मोय उमन कर रकक्षा करलो। आउर बिनाश कर बेटा के छोइड़ के उकर में से केहो नास नी होलंय, जेकर से पबितर-ग्रन्‍थ कर लिखल बात पूरा होक।
43017013	“एखन मोय तोर ठिन आवाथो। जब तलुक मोय संसार में आहों, ई सउब कहाथों जेकर से मोर रिझ उमन में पूरा होइ जावोक।
43017014	मोय उमनके तोर बचन सुनालो। संसार उमनके बइर करलक, कालेकि जे तइर मोय संसार कर न लागो ओहे तइर उमन हों संसार कर न लगंय।
43017015	मोय ई प्रार्थना नी करोन कि तोय उमनके संसार से उठाय ले, पहें ई कि तोय उमनके दुष्ट से बचाय के रख।
43017016	उमन संसार कर न लगय, जे तइर मोय संसार कर न लागो।
43017017	तोय सच्‍चाइ से उमनके पबितर कर। तोर बचन सच्चा हेके।
43017018	जे तइर तोय मोके संसार में भेजले, ओहे तइर मोय हों उमनके संसार में भेजलो।
43017019	मोय उमन कर लगिन आपने हे के पबितर कराथों, जेकर से उमन हों सच्‍चाइ से पबितर करल जावोक।
43017020	“मोय न एकला उमनकर लगिन प्रार्थना करोन, पहें उमनकर लगिन हों जे उकर बचन सुइनके मोर में बिश्‍वास करबंय।
43017021	कि उमन सउब एक होक। हे बाप, जे तइर तोय मोर में आहिस, ओहे तइर उमन हों हमरे में आहंय, जेकर से संसार बिश्‍वास करोक कि तोय मोके भेइजहिस।
43017022	तोय जे महिमा देले, मोय उमनके देइ देलो, कि जाइसेन हमरे एक आही, ओसने हे उमन हों एक होक।
43017023	मोय उमन में आउर तोय मोर में, जेकर से उमन समुचा रुप से एक होइ जावोक आउर संसार ई जाइन लेवोक कि तोय मोके भेइजहिस, आउर जे नियर तोय मोर से प्रेम करले, ओहे नियर उमन से हों प्रेम करले।
43017024	“हे बाप, मोय चाहोन कि तोय जेके, मोके सोंइपहिस, उमन, जेठिन मोय आहों, मोर संग रहोक, जेकर से उमन मोर महिमा देइख सकोक, जे तोय मोके देले, कालेकि तोय संसार कर नेंव रखेक से आगहे मोर से प्रेम करले।
43017025	हे धरमीक बाप, संसार तोके नी चिन्‍हलक। पहें मोय तोके चिन्‍हलो आउर उमन जाइन गेलंय कि तोय मोके भेइजहिस।
43017026	मोय उमनके तोर नाम बताय हों आउर बताते रहबु कि तोय जे प्रेम मोके देले, उ प्रेम बनल रहोक आउर मोय हों उकर में बनल रहबु।”
43018001	ई सउब कहेक कर पाछे यीशु आपन चेलामन संगे किद्रोन कर नाला कर उ-पखारी गेलक। हुंवा एगो बारी रहे। उगो आपन चेलामन संगे हुवां गेलक।
43018002	उकर धरुवायक वाला यहूदा हों उ ठांव के जानत रहे, कालेकि यीशु आपन चेलामन संगे हुंवा जात रहे।
43018003	तले यहूदा पलटन मनके आउर मुख्‍य-पुरोहित मन तले फरिसीमन कर भेजाल सिपाहीमन संगे, दिया, मसाल आउर हथियार लेइके हुंवा आलक।
43018004	तले यीशु, ई जाइन के उकर उपरे का का बिती, अगुवालक आउर उमन से कहलक, “केके खोजाथा?”
43018005	उमन उके जबाब देलंय, “यीशु नासरी के।” यीशु उमन से कहलक, “मोहे यीशु नासरी हेकों।” हुंवा उकर धरुवायक वाला यहूदा हों उ आबदिनमनसे खड़ाय रहे।
43018006	जे बेरा यीशु उमन से कहलक “उ मोय हेकों,” तो उमन पछली होइ के भुंइया में गिर गेलंय।
43018007	यीशु उमन से आउरे पुछलक, “तोहरे केके खोजाथा?” उ मने कहलंय, “यीशु नासरी के।”
43018008	उकर में यीशु जबाब देलक, “मोय तोहरे से कइह चुइखों कि उ मोहे हेकों। अगर तोहरे मोके खोजाथा, तो ईमन के जायक देवा।”
43018009	ई ई-लगिन होलक कि उ बात पूरा होइ जावोक जेके यीशु कइह रहे कि, “जे के तोय मोके देले, उकर में से एक झन के हों नास नी होवेक देलो।”
43018010	शिमोन पतरस ठिन एगो तलवाइर रहे। उ तलवाइर खींच लेलक आउर महा-पुरोहित कर सेवक उपरे चलाय के उकर दहिना कान के उड़ाय देलक। उ सेवक कर नाम मलखुस रहे।
43018011	यीशु पतरस से कहलक, “तलवाइर खाप में राइखले। जे कटरा बाप गो मोके देइहे, का मोय उके नी पीबु?”
43018012	तले सिपाहीमन आउर उमन कर कपतान आउर यहूदी सिपाहीमन यीशु के धइर के बाइन्‍ध लेलंय।
43018013	उमन उके आगे महा-पुरोहित हन्ना कर हिंया लेइ गेलंय, कालेकि उ, उ बछर कर मुख्‍य महा-पुरोहित कैफा कर ससुर रहे।
43018014	ई ओहे कैफा रहे, जेहर धरम गुरु मनके ई सलहा देइ रहे, “बेस एहे हेके कि हमरे कर आबदिनमन लगिन एक झन आबदिन कर मोरेक।”
43018015	शिमोन पतरस आउर एगो दोसर चेला हों यीशु कर पाछे पाछे होइ लेलंय। ई चेला महा-पुरोहित के चिन्‍हर रहे। इलगिन उ यीशु संग महा-पुरोहित कर घर कर आंगना में गेलक।
43018016	पहें पतरस दूरा ठिन बाहरे खड़ाय रहे। ई-लगिन उ दोसर चेला, जे महा-पुरोहित के जानत रहे आउर बाहरे आलक आउर पहरा कराइया आउराइत से कइह के पतरस के भीतरे लेइ आनलक।
43018017	उ आउराइत, जे पहरा कराइया रहे, पतरस से कहलक, “कहों तोय हों तो उ आबदिन कर चेला न लागीस?” उ जबाब देलक, “मोय न लागो।”
43018018	जाड़ कर चलते सेवक मन आउर सिपाहीमन आइग जोईर रहंय। आउर खड़ा खड़ा आइग तपात रहंय। पतरस हों उमन कर संगे खड़ा होइ के आइग तपात रहे।
43018019	महा-पुरोहित हन्ना गो यीशु से उकर चेलामन आउर उकर शिकक्षा कर बारे में पुछलक।
43018020	यीशु जबाब देलक, “मोय संसार भिरे प्रगट रुप से कहलो। मोय सउब बेरा आराधना-घर आउर मन्‍दिर में, जे ठिन सउब धरम गुरुमन जमा होवत रहंय, शिकक्षा देलो आउर गुप्‍त में कोनोवे नी कहलो।
43018021	तोय मोर से काले पुछाथिस? उमन से पुछ जेमन मोर शिकक्षा सुइनहंय, उमन जानेन कि मोय का का कहलो।”
43018022	उकर में भिरे खढ़ाल सिपाहीमन में से एकझन यीशु के थुपियाय के कहलक, “का तोय महा-पुरोहित के ई तइर जबाब देबे?”
43018023	यीशु उकर से कहलक, “अगर मोय बेस नी कहलो, तो प्रमाण करा कि मोय बेस नी कहलो आउर अगर बेस कहलो, तो मोके काले मराथीस?”
43018024	हन्ना गो उके बान्‍धले हे कैफा महा-पुरोहित ठिन भेइज देलक।
43018025	शिमोन पतरस खड़ा होइके आइग तपात रहे, तब उमन उकर से कहलंय, “का तोय हों उकर चेला में से हेकिस?” उ इन्‍कार कइर के कहलक, “मोय न लागो।”
43018026	महा-पुरोहित कर सेवकमन में से एक झन जे उकर गोतिया में से रहे, जेकर कान के पतरस गो काइट देइ रहे कहलक, “का मोय तोके उकर संग बारी में नी देइख रहों?”
43018027	पतरस आउरे इन्‍कार कइर देलक आउर तुरथे मुरगा बोललक।
43018028	आउर उमन यीशु के कैफा ठिन से राज किल्‍ला में लेइ गेलंय आउर फाइरचेक बेरा रहे, पहें उमन राज किल्‍ला भीतरे नी गेलंय कि छुत न होक, पहें फसह खायक पारब।
43018029	तले पिलातुस उमन ठिन बाहरे निकाइल आलक आउर कहलक, “तोहरे ई आबदिन उपरे कोन बात कर दोष लगाथा?”
43018030	उ मने उके जबाब देलंय, “कि अगर उ कु-करमी नी होतक तो हमरे उके तोर हांथ में नी देती।”
43018031	पिलातुस उमन से कहलक, “तोहरे इके लेइ जाय के आपन ब्‍यवस्‍था-नियम नियर उकर बिचार करा।” यहूदीमन उके कहलंय, “हमरे अधिकारी न लागि कि केकरो जिऊ लेवोब।”
43018032	ई ई-लगिन होलक, कि यीशु कर बात पूरा होक, जेके उ उमनके इयाइद दिवाय के कइह रहे, कि उकर मोरन कइसेन होवी।
43018033	तले पिलातुस, यीशु से पुछलक, “का तोय यहूदीमन कर राजा हेकिस?”
43018034	यीशु जबाब देलक, “का तोय ई बात आपन बटे से कहाथीस कि आउरों मन मोर बारे में तोर से कहलंय?”
43018035	पिलातुस जबाब देलक, “का मोय यहूदी हेकों? तोरे हे जाइतमन आउर मुख्‍य-पुरोहित मन तोके मोर हांथ में सोंपलय, तोय का करले?”
43018036	यीशु जबाब देलक कि, “मोर राइज ई संसार कर नहीं, अगर मोर राइज ई संसार कर होतक, तो मोर सेवक लड़तंय, कि मोय यहूदीमन कर हांथ में सोंपल नी जातों; पहें मोर राइज हिंया कर न लगे।”
43018037	पिलातुस उकर से कहलक, “तोय का राजा हेकिस?” यीशु जबाब देलक, “तोय हे कहाथीस, कि मोय राजा हेकों; मोय ई-लगिन जनम लेइहों, आउर संसार में आयहों कि सच्चा कर गवाही देबू। जे केहो सच्‍चाइ कर हेकंय, उमन मोर बात सुनेन।”
43018038	पिलातुस उकर से कहलक, “सच का हेके?” आउर ई कइह के उ आउर यहूदीमन ठिन निकाइल गेलक आउर उमन से कहलक, “मोय तो उकर में कोनो दोष नी पालो।
43018039	पहें तोहरे कर ई ब्‍यवस्‍था-नियम हेके मोय फसह में तोहरेले एकझन के छोइड़ देबू सेले का तोहरे चाहल, कि मोय तोहरे ले यहूदीमन कर राजा के छोइड़ देबू?”
43018040	तब उमन चिचयायके कहलंय, “इके नहीं, पहें हमरे ले बरअब्‍बा के छोइड़ दे।” आउर बरअब्‍बा डाकू रहे।
43019001	इकर में पिलातुस यीशु के लेइके कोररा मारुवालक।
43019002	आउर सिपाहीमन कांटा कर मुकूट बनायके उकर मुड़ी में लगालंय, आउर बइगुनी लुगा पिन्‍धालंय।
43019003	आउर उकर ठिन आयके कहेक लागलंय, “हे यहूदीमन कर राजा, जोहार!” आउर उके थुपीयालंय।
43019004	तले पिलातुस आउर बाहरे निकाइल के आबदिनमन से कहलक, “देखा, मोय उके तोहरे ठिन बाहरे लनाथों; कि तोहरे जाइन लेवा कि मोय उकर में कोनो गुन्‍हा नी पालो।”
43019005	तले यीशु के कांटा कर मुकूट आउर बइगुनी लुगा पिन्‍धाय के बाहरे निकलय के आउर पिलातुस उमन से कहलक, “देखा, ई आबदिन।”
43019006	जे बेरा मुख्‍य-पुरोहित मन आउर पण्‍डित उके देखलंय, तो चिचयायके कहलंय, “कि उके क्रूस में चढ़ाव, क्रूस में!” पिलातुस उमन से कहलक, “तोहरेमन हे उके लेइके क्रूस में चढ़ावा, मोय उकर में कोनो गुन्‍हा नी पालो।”
43019007	यहूदीमन उके जबाब देलंय कि, “हमरे कर ब्‍यवस्‍था-नियम में आहे, उ ब्‍यवस्‍था-नियम कर मोताबिक मोरेक कर जोग्‍य आहे कालेकि उ आपने हे के ईश्‍वर कर बेटा कहलक।”
43019008	जे बेरा पिलातुस ई बात सुनलक तो आउरे डराय गेलक।
43019009	आउर राज किल्‍ला कर भीतरे गेलक आउर यीशु से कहलक, “तोय कहां कर हेकिस?” पहें यीशु उके जबाब नी देलक।
43019010	पिलातुस उकर से कहलक, “तोय मोर से काले नी बतियाथीस? का तोय नी जानीस कि तोके छोइड़ देवेक कर अधिकार मोके आहे आउर तोके क्रूस में चढ़ायक कर हों मोके अधिकार आहे।”
43019011	यीशु जबाब देलक कि, “अगर तोके उपरे से नी देवल जातक, तो तोके मोर उपरे कोनो अधिकार नी होतक, ई-लगिन जे मोके तोर हांथ में धरुवाहे, उकर पाप बागरा आहे।”
43019012	इकर से पिलातुस छोइड़ देवेक चाहलक, पहें यहूदीमन चिचयाय चिचयाय के कहलंय, “अगर तोय इके छोइड़ देबे तो तोय राजा कैसर कर संगी नहीं, जे केहो आपने के राजा कहेल उ कैसर कर दुशमन हेके।”
43019013	ई बात सुइन के पिलातुस यीशु के बाहरे लानलक आउर उ ठांव में एगो बिचार कर गद्दी रहे जे इब्रानी में गब्‍बता कहायला आउर बिचार गद्दी में बाइठलक।
43019014	फसह परब कर तेयारी कर दिन रहे आउर छाव घंटा लेखे रहे, तले उ यहूदीमन से कहलक, “देखा, एहे हेके, तोहरे कर राजा।”
43019015	पहें उमन चिचयायक लागलंय “लेइजा! लेइजा! उके क्रूस में चढ़ाव।” पिलातुस उमन से कहलक, “का मोय तोहरे कर राजा के क्रूस में चढ़ाबु?” मुख्‍य-पुरोहित मन जबाब देलंय, “कि कैसर के छोइड़ आउर हमरे कर कोनो राजा नाइखे।”
43019016	तब पिलातुस उके उमन कर हांथ में सोंइप देलक कि उके क्रूस उपरे चढ़ाल जावोक।
43019017	तले उमन यीशु के लेइ गेलंय आउर उ आपन क्रूस उठाय के उ ठांव तलुक बाहरे गेलक, जे खोपड़ी कर ठांव कहायल आउर इब्रानी में गुलगुथा कहेन।
43019018	हुंवा उमन उके आउर उकर संग दुइगो आबदिन के क्रूस उपरे चढ़ालंय, एगो के बांया आउर एगो के दहिना आउर माझे में यीशु के।
43019019	आउर पिलातुस एगो दोषी पतर लिखके क्रूस उपरे लटकय देलक, उकर में लिखल रहे, “यीशु नासरी यहूदीमन कर राजा।”
43019020	ई दोष पतर ढेइरे यहूदीमन पढ़लंय कालेकि उ ठांव जे ठिन यीशु के क्रूस उपरे चढ़ाल गेलक नगर कर भिरे रहे आउर पतर इब्रानी, लतीनी आउर यूनानी में लिखल रहे।
43019021	तले यहूदीमन कर मुख्‍य-पुरोहित मन पिलातुस से कहलंय, “यहूदीमन कर राजा मइत लिख, पहें ई कि उ कहलक, मोय यहूदीमन कर राजा हेकों।”
43019022	पिलातुस जबाब देलक, “कि जे मोय लिख देलो उ लिख देलो।”
43019023	जे बेरा सिपाहीमन यीशु के क्रूस उपरे चढ़ाय देलंय, तो उकर लुगा लेइके चाइर भाग करलंय सउब सिपाहीमन एक एक भाग आउर कुड़ता हों लेइ लेलंय, पहें कुड़ता बिन सियाल उपरे से नीचे तलुक बुनल रहे।
43019024	ई-लगिन उमन आपने में कहलंय, “हमरे इके नी चीराब, पहें उकर में चिट्ठी बनाब कि ई केकर होवी।” ई ई-लगिन होलक कि पबितर-ग्रन्‍थ कर बात पूरा होक कि, “उमन मोर लुगा के आपने में बांइट लेलंय आउर मोर लुगा में परची बानलंय।”
43019025	सेले सिपाही मन एसेने हे करलंय, पहें यीशु कर क्रूस ठिन उकर माय, आउर उकर माय कर बहिन, क्‍लोपस कर आउराइत मरियम आउर मरियम मगदलीनी खड़ा रहंय।
43019026	जे बेरा यीशु गो आपन माय आउर उ चेला के जेकर से उ प्रेम करत रहे, उमन ठिन खड़ा देइख के आपन माय से कहलक, “हे आउराइत देख, ई तोर बेटा हेके।”
43019027	तब उ, उ चेला से कहलक, “ई तोर आयो हेके ओहे बेरा से उ चेला, उके आपन घर लेइ गेलक।”
43019028	इकर पाछे यीशु ई जाइन के एखन सउब पूरा होइ चुकलक, ई-लगिन कि पबितर-ग्रन्‍थ कर बात पूरा होक कहलक, “मोय पेयासल आहों।”
43019029	हुंवा एगो, पित्त से भरल कटरा रहे, एगो पइन-सोखा के हुंवा डुबालय आउर उके एगो हेसोब कर लाठी में रइख के यीशु कर मुंह में ठेकालयं।
43019030	जे बेरा यीशु उ सिरका पी लेलक, तो कहलक, “पूरा होलक।” आउर मुड़ नेवराय के जिऊ छोइड़ देलक।
43019031	आउर ई-लगिन कि उ तेयारी कर दिन रहे, यहूदीमन पिलातुस से बिनती करलंय कि उकर टंगरी तोड़ाल जावोक आउर उके उतरल जावोक कालेकि उ सथायक कर दिन में क्रूस उपरे न रहोक कालेकि उ सथायक कर दिन बड़ दिन रहे।
43019032	सेले सिपाहीमन आयके आगे एगो कर टंगरी टुटालंय तले दोसर कर हों, जे उकर संगे क्रूस में चढ़ाल रहंय।
43019033	पहें जे बेरा यीशु ठिन आयके देखलंय कि उ मोइर गेलक, तो उकर टंगरी के नी टुटालंय।
43019034	पहें सिपाहीमन से एक झन उके बरछा से उकर पन्‍जरा के जोबलक आउर उकर में से तुरथे लहु आउर पानी निकललक।
43019035	जेमन इके देखलंय उमन गवाही देलंय, आउर उकर गवाही सच्‍चे हेके, उ जानेला, कि उ सच्‍चे कहाथे कि तोहरे हों बिश्‍वास करा।
43019036	ई बातमन ई-लगिन होलक कि पबितर-ग्रन्‍थ कर ई लेख पूरा होक कि उकर गोटको हों हाड़ टुटाल न जावोक।
43019037	आउरे एगो ठांव में ई लिखल आहे, “कि जेहर उके ठोइक-हंय उमन सउब, उके देखबंय।”
43019038	ई बातमन कर पाछे अरिमतिया कर यूसुफ गो, जे यीशु कर चेला रहे, पहें यहूदीमन कर डर से ई बात के लूकाय रखत रहे, पिलातुस से बिनती करलक, कि मोय यीशु कर लोथ के लेइ जाबु, आउर पिलातुस उकर बिनती के सुनलक आउर उ आयके उकर लोथ के लेइ गेलक।
43019039	नीकुदेमुस हों जे आगे यीशु ठिन राइत के जाय रहे पचास सेर लेखे मेंसल गन्‍धरस आउर एलवा लेइ आलक।
43019040	तले उ गो यीशु कर लोथ के लेलक आउर यहूदीमन कर तोपेक रीति कर मोताबिक उके महकेक तेल कर संग कफन में लेपेटलक।
43019041	उ ठांव में जे ठिन यीशु के क्रूस में चढ़ाल रहे, एगो बारी रहे, उ बारी में एगो नवां कबर रहे जेकर में कहियो केखो नी राखल रहे।
43019042	तो यहूदीमन कर तेयारी कर दिन कर चलते, उ यीशु के उकर में राखलक, कालेकि उ कबर, भिरे रहे।
43020001	हप्‍ताह कर पहिला दिन मरियम मगदलीनी भिनसारे कबर ठिन आलक आउर ढोंग्‍गा के किनार होवल देखलक।
43020002	तो उ कुदते शिमोन पतरस आउर उ दोसर चेलामन ठिन जेकर से यीशु प्रेम करत रहे आयके कहलक, “उमन प्रभु के कबर से निकलय के लेइगेलंय, आउर हमरे नी जानील, कि उके कहां रइख देलंय।”
43020003	तले पतरस आउर उ दोसर चेला निकाइल के कबर बटे चइल देलंय।
43020004	आउर दुइयो झन संगे कुदत रहंय, पहें दोसर चेला पतरस से आगे कुइद के कबर ठिन पुगलक।
43020005	आउर निहाइर के लुगा भइर के देखलक, तभियो उ भीतरे नी गेलक।
43020006	तले शिमोन पतरस उकर पाछे पाछे आय पुगलक आउर कबर कर भीतरे गेलक आउर लुगा भइर के देखलक।
43020007	आउर उ गम्‍छा जे उकर मुड़ में बान्‍धल रहे, लुगामन कर संग नी रहे पहें फरके एगो ठांव में लेपाईट के राखल देखलक।
43020008	तले दोसर चेला हों जे कबर ठिन आगे पुइग रहे, भीतरे गेलक आउर देइख के बिश्‍वास करलक।
43020009	उमन तो एखन तलुक पबितर-ग्रन्‍थ कर उ बात के नी समझत रहंय, ई कि उके मोरल से जी उठेक होवी।
43020010	तले ई चेलामन आपन घर घुइर गेलंय।
43020011	पहें मरियम कान्‍दते हे कबर ठिन बाहरे खड़ा रहे, आउर कान्‍दते कान्‍दते कबर बटे नीहरलक।
43020012	आउर दुइगो सरग दूतमन के उजार लुगा पिन्‍धके, एगो के मुड़सिरुवा बटे आउर दोसर के गोड़ बटे बइठल देखलक, जे ठिन यीशु कर लोथ राखल रहे।
43020013	उमन उकर से कहलंय, “हे आउराइत, तोय काले कान्‍दाथिस?” उ उमन से कहलक, “उमन मोर प्रभु के उठाय लेइ गेलंय आउर मोय नी जानोन कि उके कहां राइखयं।”
43020014	ई कइह के उ पछली घुरलक आउर यीशु के खढ़ाल देखलक आउर नी चिन्‍हलक कि ई यीशु हेके।
43020015	यीशु उकर से कहलक, “हे आउराइत, तोय काले कान्‍दाथिस? केके खोजाथीस?” उ माली सोइच के उकर से कहलक, “हजुर, अगर तोय उके उठाय के लेइघिस तो मोके बताव मोय उके लेइ जाबु।”
43020016	यीशु उकर से कहलक, “मरियम!” उ पछली घुइर के उकर से इब्रानी में कहलक, “रब्‍बुनी!” माने हे गुरु।
43020017	यीशु उकर से कहलक, “मोके मइत छु कालेकि मोय एखन तलुक बाप ठिन उपरे नी जायहों, पहें मोर भाईमन ठिन जाय के उमन से कइह दे, कि मोय आपन बाप, आउर तोहरे कर बाप आउर आपन ईश्‍वर आउर तोहरे कर ईश्‍वर ठिन उपरे जाथों।”
43020018	मरियम मगदलीनी गो जाय के चेलामन के बतालक कि, “मोय प्रभु के देखलो।” आउर उ मोर से ई बातमन के कहलक।
43020019	ओहे दिन जे हप्‍ताह कर पहिला दिन रहे, सांझ बेरा जे बेरा हुंवा जेठिन चेलामन रहंय, यहूदीमन कर डरे दूरा ढापल रहे, तो यीशु आलक आउर माझे खड़ा होइके उमन से कहलक, “तोहरेमन के शान्‍ति मिलोक।”
43020020	आउर ई कइह के उ आपन हांथ आउर आपन पंजरा उमनके देखालक, तो चेलामन प्रभु के देइख के रिझलंय।
43020021	यीशु आउरे उमन से कहलक, “तोहरे के शान्‍ति मिलोक, जाइसेन बाप गो मोके भेइज हे, ओसने हे मोय हों तोहरे के भेजाथों।”
43020022	ई कइह के उ उमन उपरे फूकलक आउर उमन से कहलक, “पबितर आतमा लेवा।
43020023	जेकर पाप तोहरे क्षमा करबा उ उमन कर लगिन पाप क्षमा करल गेलक, जेकर के तोहरे रखबा, उकर राखल गेलक।”
43020024	पहें बारह झन में से एक झन, माने थोमा जे दिदुमुस कहायल, जे बेरा यीशु आलक तो उ उमन कर संगे नी रहे।
43020025	जे बेरा आउर चेलामन उकर से कहेक लागलंय कि, “हमरे प्रभु के देखली,” तले उ उमन से कहलक, “जब तलुक मोय उकर हांथ में कांटि ठोकाल कर टोका के नी देइख लेबु आउर कांटि ठोकाल टोका में अंगरी के नी साजबु आउर उकर पंजरा में आपन हांथ नी लगाबु तब तलुक मोय बिश्‍वास नी करबु।”
43020026	आठवां दिन कर पाछे उकर चेलामन आउरे घर भीतरे रहंय आउर थोमा उमन कर संगे रहे आउर दूरा ढापल रहे, तले यीशु आयके माझे में खड़ा होइके कहलक, “तोहरे के शान्‍ति मिलोक।”
43020027	तले यीशु थोमा से कहलक, “आपन अंगरी हिंया लान आउर मोर हांथ कर टोका में साइजके देख आउर आपन हांथ के मोर पंजरा में लगाव आउर अन-बिश्‍वास नहीं पहें बिश्‍वासी हो।”
43020028	ई सुइन के थोमा जबाब देलक, “हे मोर प्रभु, हे मोर ईश्‍वर!”
43020029	यीशु उकर से कहलक, “तोय तो देइख के बिश्‍वास करले, धन्‍य हेकंय उमन, जेमन बिन देखले बिश्‍वास करलंय।”
43020030	यीशु आउरों हों ढेइरे बागरा चिन्‍हा मन चेलामन के देखालक, जे ई किताब में लिखल नाइखे।
43020031	पहें ई ई-लगिन लिखल गेलक, कि तोहरे बिश्‍वास करा, कि यीशु ईश्‍वर कर बेटा मसीह हेके आउर बिश्‍वास कइर के उकर नाम में जीबन पावा।
43021001	ई बातमन कर पाछे, यीशु आपने हे के तिबिरियास झील कर किनारे चेलामन में प्रगट करलक आउर ई तइर प्रगट करलक।
43021002	शिमोन पतरस आउर थोमा जे दिदुमुस कहलायल, आउर गलील कर काना नगर कर नतनीएल आउर जब्‍दी कर बेटा आउर उकर चेलामन में से आउर दुइझन जमा रहंय।
43021003	शिमोन पतरस उमन से कहलक, “मोय मछरी धारेक जाथों,” उमन उकर से कहलंय, “हमरे हों तोर संगे जाथी,” तो उमन निकाइल के डोंगा में चढ़लंय पहें उ राइत एकठो हों मछरी धारेक नी पारलंय।
43021004	फाइरचेक बेरा यीशु किनारे खड़ा होलक, तभियो चेलामन यीशु के चिन्‍हेक नी पारलंय कि यीशु हिंया आहे।
43021005	तले यीशु उमन से कहलक, “हे छाउवामन का तोहरे ठिन तइनको मछरी आहे?” उमन जबाब देलंय, “नहीं।”
43021006	उ उमन से कहलक, “डोंगा कर दहिना बटे जाल के फेका, तो पाबा,” तले उमन जाल फेकलय, आउर मछरी कर बागरा बझेक कर चलते उके खींचेक नी पारलंय।
43021007	तले उ चेला जेकर से यीशु प्रेम करत रहे पतरस से कहलक, “ई तो प्रभु हेके!” शिमोन पतरस गो ई सुइन के कि प्रभु हेके, डांड़ा में गम्‍छा बन्‍धलक, कालेकि उ ठेठेंगे रहे आउर उ झील में डेगलक।
43021008	पहें आउर चेलामन डोंगा में मछरी से भरल जाल के खीचते हे आलंय, कालेकि उमन किनार से बागरा दुरियाह नहीं, दुइ सौ हांथ लेखे परे रहंय।
43021009	जे बेरा उमन किनारे उतरलंय, तो उमन कुइला कर आइग आउर उकर उपरे मछरी के राखल आउर रोटी के देखलंय।
43021010	यीशु उमन से कहलक, “जे मछरी तोहरे एखन धइरहा, उकर में से तनिक लाना।”
43021011	तले शिमोन पतरस डोंगा में चाइढ़ के एक सौ तिरपन गो बड़का मछरी से भरल जाल के किनारे में खींचलक, आउर एताइक मछरी होवेक से हों जाल नी फाटलक।
43021012	यीशु उमन से कहलक, “आवा, खाय लेवा।” आउर चेलामन में से केखो हिम्‍मत नी होलक, कि उकर से पुछोक कि, “तोय के हेकिस?” कालेकि उमन जानत रहंय, कि होक न होक ई प्रभुवे हेके।
43021013	यीशु आलक आउर रोटी लेइके उमनके देलक आउर ओसने हे मछरी के हों।
43021014	ई तीसरा बेर हेके कि यीशु मोइर के जी उठेक कर पाछे चेलामन के दिसतार देलक।
43021015	खायक कर पाछे यीशु शिमोन पतरस से कहलक, “हे शिमोन, जोहन कर बेटा का तोय ईमन से बागरा मोके प्रेम करीस?” उ उकर से कहलक, “हां प्रभु! तोय तो जानीस कि मोय तोर से प्रेम करोन” उ उकर से कहलक, “मोर भेंड़ा मनके चराव।”
43021016	उ आउरे दोसर बेर उकर से कहलक, “हे शिमोन, जोहन कर बेटा का तोय मोर से प्रेम करीस?” उ उकर से कहलक, “हां प्रभु तोय जानीस कि तोर से प्रेम करोन।” उ उकर से कहलक “मोर भेंड़ा मनके देख-रेख कर।”
43021017	उ तीसरा बेर उकर से कहलक, “हे शिमोन, जोहन कर बेटा, का तोय मोर से प्रेम करीस?” पतरस उदास होइ गेलक कि उ उकर से तीसरा बेर एहे तइर कहलक कि, “का तोय मोर से प्रेम करीस?” आउर उ कहलक, “हे प्रभु! तोय तो सउब के जानीस, तोय ई हों जानीस कि मोय तोर से प्रेम करोन,” यीशु उकर से कहलक, “मोर भेंड़ा मनके चराव।
43021018	मोय तोर से सच्‍चे कहाथों, जे बेरा तोय जवान रहीस, तो आपन डांड़ा बाइन्‍ध के जे ठिन चाहोत रहीस हुंवा जात रहीस, पहें जे बेरा तोय बुढ़ाबे, तो आपन हांथ पसराबे आउर दोसरा तोर डांड़ा बाइन्‍ध के जे ठिन तोय नी चहबे हुंवा तोके लेइ जाबंय।”
43021019	उ ई बातमन से जानलक कि पतरस कइसेन मोरन से ईश्‍वर कर महिमा करी, आउर ई कइह के उकर से कहलक “मोर पाछे होइ ले।”
43021020	पतरस घुइर के उ चेला के पाछे आवेक देखलक, जेकर से यीशु प्रेम करत रहे आउर जे खायक बेरा उकर छाती में सइट के पुछलक, “हे प्रभु! तोके धरुवायक वाला के हेके?”
43021021	उके देइख के पतरस यीशु से कहलक, “हे प्रभु! इकर का हाल होवी?”
43021022	यीशु उकर से कहलक, “अगर मोय चहबु तो उ मोर आवेक तलुक रही, तो उकर से तोके का? तोय मोर पाछे होइले।”
43021023	ई-लगिन भाईमन में ई बात फाइल गेलक, कि उ चेला नी मोरी, तभियो यीशु उमन से ई नी कहलक कि उ नी मोरी, पहें ई कि, “अगर मोय चहबु तो ई मोर आवेक तलुक रही, तो तोके इकर से का।”
43021024	ई ओहे चेला हेके, जे ई बातमन कर गवाही देवाथे आउर जेहर ई बातमन के लिखहे आउर हमरे जानील कि उकर गवाही सच्चा हेके।
43021025	आउरे हों ढेइरे काम आहे, जे यीशु कइह रहे, अगर उके एगो एगो कइर के लिखल जातक, तो मोय समझोन कि किताब मन जे लिखल जातक उ संसार में हों नी आटतक॥
44001001	हे थेयुफिलुस, मोय शुरु बेर पहिला किताब में उ सउब बातमन कर बारे में लिखलो, जे यीशु शुरु में कइह रहे, आउर करते आउर सिखाते रहे।
44001002	उ दिन तलुक जे बेरा उ प्रेरित मनके जेके उगो चुइन रहे, जब तलुक पबितर आतमा कर हुकूम से उपरे उठाल नी गेलक।
44001003	आउर उ दुःख उठायक कर पाछे ढेइरे सबुत मनसे उगो आपने के जीयत देखलक, आउर चालीस दिन तलुक उगो उमनके दिसतार देते रहे आउर ईश्‍वर कर इनजोत कर बात करते रहे।
44001004	आउर उमन से भेंट कइर के उमनके हुकूम देलक कि, “यरुशलेम के न छोड़बा, पहें आबा कर उ करार कर पूरा होवेक कर डहर देखते रहा, जेकर चरचा तोहरे मोर से सुइन चुइखहा।
44001005	कालेकि जोहन तो पानी में बपतिस्‍मा देलक पहें तोहरे तनिक दिन कर पाछे पबितर आतमा से बपतिस्‍मा पाबा।”
44001006	तले उ मने जमा होइके उकर से पुछलंय कि, “हे प्रभु तोय एहे बेरा इस्राएल के राइज घुराय देबे?”
44001007	उगो उमन से कहलक, “उ बेरा के, चाहे दिन के जानेक, जेके आबा गो अपनेहे अधीन में राइखहे, तोहरे कर काम न लगे।
44001008	पहें जे बेरा पबितर आतमा तोहरे उपरे आवी तभे तोहरे सामर्थ पाबा, यरुशलेम आउर यहूदिया आउर सामरी में आउर धरती कर किनार तलुक मोर गवाही होबा।”
44001009	ई कइह के उगो उमन कर देखते देखते उपरे चइल गेलक, आउर बदरी गो उके ढाइप देलक।
44001010	आउर उकर जायक बेरा जे बेरा उमन उपरे ताइंग रहंय, तो देखलंय दुइ झन पुरूष चरका लुगा पिन्‍धके उकर ठिन आय खढ़ालंय।
44001011	आउर कहेक लागलंय, “गलीली पूरूषमन, तोहरे काले खड़ाय के सरग बटे ताइंगहा? एहे यीशु जे तोहरे ठिन से सरग चइल गेलक, जे नियर तोहरे उके सरग जायक देखला ओहे नियर उ आउरे आवी।”
44001012	तले उ जाइतुन नाम कर पहाड़ से जे यरुशलेम कर भिरे एगो सथायक दिन कर डहर हिंठेक ओतना दुरियाह आहे, यरुशलेम में घुरलंय।
44001013	जे बेरा हुंवा पुगलंय तो उमन उ कोठरी में गेलंय, हुंवा पतरस आउर जोहन आउर याकूब आउर अन्‍द्रियास आउर फिलिपुस आउर थोमा आउर बरतुलमइ आउर मत्ती आउर हलफाइ कर बेटा याकूब आउर शिमोन जेलोतेस आउर याकूब कर बेटा यहूदा रहत रहे।
44001014	उमन कायझन आउराइतमन आउर यीशु कर माय मरियम आउर उकर भाईमन कर संग जमा होइ के जुरुम-जुट प्रार्थना करत रहंय।
44001015	आउर ओहे दिन मन में पतरस भाईमन कर माझे जेमन एक सौ बीस झन लेखे रहंय, खड़ा होइ के कहेक लागलंय,
44001016	“हे भाईमन, जरुरे रहे, कि पबितर-ग्रन्‍थ कर उ लिखल पूरा होक, जे पबितर आतमा गो दाऊद कर मुंह से यहूदा कर बारे में जे यीशु के धरुवायक कर अगुवा रहे, आगहे कहल रहे।
44001017	कालेकि उ हमरे में गिनाल गेलक, आउर ई सेवा में संग होलक।”
44001018	(उ गो पाप कर कमाइ से एगो खेत किन लेलक आउर हुमकुरिया गिरलक आउर उकर पेट फाइट गेलक आउर उकर सउब पेट-पोटा निकाइल गेलक।)
44001019	आउर ई बात के सउब यरुशलेम में रहे वालामन जाइन गेलक, हिंया तलुक कि उ खेत कर नाम हों उमन कर भाषा में हकलदमा माने लहु कर खेत होइ गेलक।
44001020	“कालेकि गीतमाला में लिखल आहे कि, ‘उकर घर उझाइड़ जावोक, उकर में केहो हर न रहोक,’ “आउर, ‘उकर पद केहो दोसरा लेइ लेवोक।’
44001021	“ई-लगिन जेताइक दिन तलुक प्रभु यीशु हमरे कर संग आवात जात रहे, माने जोहन कर बपतिस्‍मा से लेइके उके हमरे ठिन से उठायक जायक तलुक, जे मन बराबइर हमरे संगे रहंय।
44001022	दरकार आहे कि उमन में से एगो आबदिन हमरे संग उकर जी उठेक कर गवाही होक।”
44001023	तले उमन दुइझन के खड़ा करलंय, एगो यूसुफ के जे बर-सबा कहायल, जेकर दोसर नाम यूस्‍तुस हेके, दोसर मत्तियाह के।
44001024	आउर ई कइह के प्रार्थना करलक कि, “हे प्रभु तोय जे सउब कर मन कर बात के जानीसला, ई प्रगट कर कि ई दुइयो में से तोय के के चुइनहींस।
44001025	कि उ ई सेवकाई आउर प्रेरितइ कर पद लेवोक जेके यहूदा छोइड़ के आपन ठांव में चइल गेलक।”
44001026	तले उमन उकर बारे में परची बांइट के खेललाय आउर परची मत्तियाह कर नाम में निकलालक, सेले उ एगारा झन प्रेरित मन कर संगे गिनालक।
44002001	जे बेरा पिन्‍तेकोस्‍त कर दिन पुगलक, तो उमन सउब एक ठांव में जमा रहंय।
44002002	आउर आचाका आकाश में आन्‍धी धुका आवेक कर शबद सुनालक, उकर से समुचा घर जेठिन उमन बाइठ रहंय, गुईंज गेलक।
44002003	आउर उमनके आइग कर चिनगी दिसलक, जे जीभ नियर रहे, आउर उमन में से सउब कर उपरे आय बाइठलक।
44002004	आउर उमन सउब झन पबितर आतमा से भइर गेलंय, जे तइर आतमा गो उमनके बोलेक कर सामर्थ देलक आउर उमन किसिम किसिम कर भाषा बोलेक लागलंय।
44002005	आउर आकाश कर नीचे कर सउब जाइत में से यहूदी भक्त मन यरुशलेम में रहत रहंय।
44002006	जे बेरा उ शबद होलक तो भीड़ होइ गेलक आउर आबदिनमन घबरय गेलंय, कालेकि सउब झन के एहे सुनात रहे कि ईमन मोरे आपने भाषा में बोलोथंय।
44002007	आउर उमन सउबे झन चकरीत आउर अचरज होइके कहेक लागलंय, “देखा ई सउब झन जे बोलोथंय का ईमन गलीली न लगंय?
44002008	तो आउरे काले हमरे में से सउबझन आपन आपन जाइत कर भाषा में सुनाथि?
44002009	हमरे जे पारथि आउर मेदी आउर एलामी आबदिन आउर मिसुपुतामिया आउर यहूदिया आउर कप्‍दूकिया आउर पुन्‍तुस आउर एसिया।
44002010	आउर फ्रूगिया आउर पंफूलिया आउर मिसर आउर लिबिया राइज जे कुरेनी कर ओरे पारे आहे, ई सउब राइज कर रहेक वाला आउर रोमी परदेशीमन,
44002011	माने यहूदी, यहूदी पन्‍थ में चलेवाला, करेती आउर आरबीमन हों आहंय। पहें आपन आपन भाषा में उमन से ईश्‍वर कर बड़का बड़का काम कर चरचा सूनील।”
44002012	आउर उमन सउब चकरीत होइ गेलंय, आउर घबरय के एक-दोसर से कहेक लागलंय कि, “ई का बात हेके?”
44002013	पहें आउरों मन निन्‍दा कइर के कहलंय कि, “उमन नवां अंगूर रस कर नशा में मइत हंय।”
44002014	तले पतरस उ एगारा झन प्रेरित मन संगे खड़ा होलक आउर गुल कइर के कहेक लागलक, “हे यहूदीमन आउर हे यरुशलेम कर रहे वाला मन, ई जाइन लेवा आउर कान लगय के मोर बात के सुना।
44002015	जाइसेन तोहरे सोचोथा, ईमन तो नशा में नाखंय, कालेकि एखन तो नावोए बइजहे।
44002016	पहें ई उ बात हेके, जे जोयेल आगमबक्ता कइह रहे।
44002017	‘ईश्‍वर कहेल कि, आखरी दिन में ई तइर होइ, कि मोय आपन आतमा सउब आबदिनमन उपरे ढाइल देबू आउर तोहरेमन कर बेटा-बेटिमन आगमबाणी करबंय, तोहरेमन कर जवान दरशन देखबंय आउर बुढ़ा मन सपना देखबंय।
44002018	पहें आपन सेवक-सेवकिन मन उपरे हों उ दिन मन में आपन आतमा ढाइल देबू आउर आगम बाणी करबंय।
44002019	आउर मोय उपरे आकाश में चकरीत काम, आउर नीचे धरती में चिन्‍हा, मतलब लहु आउर आइग आउर धुंगिया कर बदरी देखाबु।
44002020	प्रभु कर महान आउर खास दिन कर आवेक से आगे बेइर अन्‍धार आउर चांद लहु होइ जाइ
44002021	आउर जे केहो प्रभु कर नाम लेवी, ओहे उद्धार पावी।’”
44002022	“हे इस्राएली मन, ई बात के सुना, कि नासरी यीशु एगो आबदिन रहे, जेकर ईश्‍वर बट से होवेक कर प्रमाण, उ सामर्थ काममन आउर चकरीत कामन आउर चिन्‍हा मन से प्रगट आहे, जे ईश्‍वर गो तोहरे माझे उकर बटे से कइर देखलक, जेके तोहरे आपने हे जानल।
44002023	ओहे यीशु के, जे ईश्‍वर कर ठहरल योजना आउर आगे से जानल, योजना से धरुवाय देवल गेलक, आउर तोहरेमन उके बेधरमी मन कर हांथ में देइके क्रूस उपरे चढ़हुवाला आउर मोरऊवाय देला।
44002024	पहें उखे, ईश्‍वर गो मोरन से जीयालक, ई होवेके नी पारेल कि उ उकर अधीन में रहतक।
44002025	कालेकि दाऊद उकर बारे में कहेला कि, ‘मोय प्रभु के सउब बेरा आपन भिरे देखत रहों, कालेकि उ मोर दहिना बटे आहे, जेकर से मोय स्‍थिर रहबु।
44002026	एहे चलते मोर मन खुशी होलक, आउर जीभ रिझलक आउर मोर देंह हों आशरा में रही।
44002027	कालेकि तोय मोर जिऊ के पाताल में नी छोड़बे, आउर न हे आपन पबितरजन के सड़ेक देबे।
44002028	तोय मोके जीबन कर डहर देखाले, तोय मोके आपन दरशन से रिझ भइर देबे।’”
44002029	“हे भाईमन, मोय उ बंश बाप दाऊद कर बारे में तोहरे के हिम्‍मत कइर के ई कहाथों कि उ तो मोइर गेलक आउर तोपाल हों गेलक, पहें उकर कबर आइज तलुक हमरे कर माझे आहे।
44002030	आउर दाऊद ई जानत रहे कि ईश्‍वर किरया खायके कइह रहे, कि मोय आपन खन्दान मन में से एकझन के आपन गद्दी में बाइठाबु।
44002031	ई-लगिन उ गो मसीह कर जी उठना कर बारे में आगहे ई जाइन के कहलक कि, ‘उके पाताल में नी छोड़ल गेलक आउर उकर देंह के सड़ेक नी देवल गेलक।’”
44002032	एहे यीशु के ईश्‍वर गो जीयालक, जेकर हमरे गवाही हेकी।
44002033	एहे नियर ईश्‍वर कर दहिना हांथ से सउब से ऊंचा पद पायके आउर आबा से उ पबितर आतमा पायके जेकर करार करल जाय रहे, उ उके ढाइल देइ हे जेके तोहरे देखल आउर सुनाल।
44002034	कालेकि दाऊद तो सरग में नी जायहे, पहें उ कहेल, “‘प्रभु गो मोर प्रभु से कहलक, मोर सिंहासन कर दहिना बटे बाइठ।
44002035	जब तलुक कि मोय तोर बइरी मनके, तोर गोड़ तरे नी कइर देबू।’”
44002036	“सेहे लगिन एखन इस्राएली मन कर सउब घराना ई बात जरुरे जाइन लेवा कि ईश्‍वर गो ओहे यीशु के जेके तोहरे क्रूस में चढ़ाला, उखे प्रभु आउर मसीह ठहरालक।”
44002037	तले सुनेक वालामन कर दिल पिघाइल गेलक, आउर उमन पतरस आउर बाचल प्रेरित मन से पुछेक लागलंय, “हे भाईमन, हमरे का करब?”
44002038	पतरस उमन से कहलक, “मन घुरावा आउर तोहरेमन में से सउब हर आपन आपन पाप कर क्षमा लगिन यीशु मसीह कर नाम से बपतिस्‍मा लेगावा, तो तोहरे पबितर आतमा कर दान पाबा।
44002039	कालेकि ई करार तोहरे आउर तोहरे कर छाउवा पुता आउर उ सउब झन कर लगिन हेके, जेमन दुरियाह-दुरियाह आहंय, जेके प्रभु हमरे कर ईश्‍वर आपन भिरे बोलाइ।”
44002040	उ गो अनाइत बातमन से हों गवाही देइ देइ के समझालक कि, “खुद के ई टेड़हा जाइत से बचावा।”
44002041	से लगिन जेमन उकर बचन सुनलंय आउर ग्रहन करलंय उ मने बपतिस्‍मा लेलंय, आउर ओहे दिन तीन हजार लेखे आबदिनमन मण्‍डली में सामिल होइ गेलंय।
44002042	आउर उमन प्रेरित मन से शिकक्षा पावेक, आउर संगति रखेक, आउर रोटी टुकरेक में, आउर प्रार्थना करेक में जुरुम जुट लागल रहंय।
44002043	आउर प्रेरित मन से अनाइत बागरा चकरीत काम आउर चिन्‍हा प्रगट होवत रहे, आउर सउब आबदिनमन उपरे डर भिन गेलक।
44002044	आउर उ सउब बिश्‍वास करेक वालामन जमकुट रहत रहंय आउर उमन कर सउब चीजमन साझा में रहे।
44002045	आउर उमन आपन आपन चीज-बीज आउर सम्‍पत्ति बेइच-बेइच के जेके जे तइर दरकार होवत रहे उमन ले बांइट देवत रहंय।
44002046	आउर उ मने रोज दिना एकमन होइके मन्‍दिर में जमा होवत रहंय आउर घर-घर में रोटी टुकोरते हे, रिझ आउर साफामन से खात पियात रहंय।
44002047	आउर ईश्‍वर कर स्‍तुति करत रहंय, आउर सोभे हर उकर से खुशी रहंय आउर जेमन उद्धार पावोत रहंय, उमनके प्रभु रोज दिना उकर में सामिल करत रहे।
44003001	पतरस आउर जोहन उलटी बेला तीन बजे प्रार्थना कर बेरा में मन्‍दिर जात रहंय,
44003002	आउर आबदिनमन एगो जनम कर लंगड़ा के लानत रहंय, जेके उमन रोज दिना मन्‍दिर कर उ दूरा में जे सुन्‍दर कहायल, बाइठाय देवत रहंय, कि उ मन्‍दिर में जायक वाला मनसे भिख मांगोक।
44003003	जे बेरा उगो पतरस आउर जोहन के मन्‍दिर जायक देखलक, तो उमन से भिख मांगलक।
44003004	पतरस आउर जोहन उके थिथाय के देइख के कहलंय, “हमरे दाने देख।”
44003005	सेले उ उमन से कोनो पावेक कर आशरा कइर के उमन बटे देखेक लागलक।
44003006	तले पतरस गो कहलक, “चान्‍दी आउर सोना तो हमरे ठिन नाइखे, पहें जे हमरे ठन आहे उके तोर लगिन देवाथी, यीशु नासरी कर नाम से भुइल चल।”
44003007	आउर उमन उकर दहिना हांथ धइर के उके उठालंय आउर उतिये खने उकर गोड़ आउर ठिहना में तागईत आय गेलक।
44003008	आउर उ उछाइल के खड़ा होइ गेलक, आउर भुलेक चलेक लागलक आउर हिंठते कुदते ईश्‍वर कर स्‍तुति करते हे उमन संगे मन्‍दिर में गेलक।
44003009	सउब आबदिनमन उके चलेक भुलेक आउर ईश्‍वर कर स्‍तुति करेक देइख के।
44003010	उके चिन्‍ह लेलंय कि ओहे हेके, जे मन्‍दिर कर सुन्‍दर फाटक में बइठके भिख मांगत रहे, आउर ई देइख के जे उके का होइ हे, उमन चकरीत होइ गेलंय।
44003011	जे बेर उ पतरस आउर जोहन के धइर रहे, तो सउब आबदिनमन अनाइत अचरज होलंय, आउर जे, उरयानी सुलेमान कहायल उकर भिरे कुदते आलंय।
44003012	ई देइख के पतरस गो आबदिनमन से कहलक, “इस्राएली मन, तोहरे ई आबदिन उपरे काले अचरज कराथा, आउर हमरे बटे ई तइर काले देखाथा, कि माना हमरे हे आपन सामर्थ चाहे भक्ति से हिंठवाय देली।
44003013	अब्राहम आउर इसहाक आउर याकूब कर ईश्‍वर, हमरे कर बाप पुरखा मन कर ईश्‍वर आपने सेवक यीशु कर महिमा करलंय, जेके तोहरे धरुवाय देला, आउर उके पिलातुस गो छोइड़ देवेक कर बिचार करलक, तो तोहरे उकर भिरे उके इन्‍कार करला।
44003014	तोहरे उ पबितर आउर धरमी कर इन्‍कार करला, आउर ई बिनती करला कि, एगो जन-मारवा के तोहरे लगिन छोइड़ देवल जावोक।
44003015	आउर तोहरे जीबन कर सिरजाइया के मोराय देला। जेके ईश्‍वर गो मोरलमन में से जीयालक, आउर हमरे ई बात कर गवाही हेकी।
44003016	आउर ओहे नाम गो, उ बिश्‍वास से जे उकर नाम में आहे, ई आबदिन के जेके तोहरे देखाथा आउर जानल हों, सामर्थ देइ हे। आउर जरुर ओहे बिश्‍वास गो जे उकरे से आहे, इके तोहरे सउब कर भिरे एकदम बेस कइर देइ हे।
44003017	“आउर एखन भाईमन, मोय जानोन कि ई काम तोहरे नी जाइन के कइरहा, आउर ओसने हे तोहरे कर सरदारमन हों कइर हंय।
44003018	पहें जे बातमनके ईश्‍वर गो सउब आगमबक्ता कर मुंह से आगहे बताय देइ रहे, कि उकर मसीह दुःख उठाइ, उगो उ सउब के ई लेखे पूरा करलक।
44003019	ई-लगिन, मन पशताप करा आउर घुइर आवा कि तोहरे कर पाप मेंटाल जावोक, जेकर से प्रभु कर भिरे सथायक कर दिन आवोक।
44003020	आउर उ ओहे मसीह यीशु के भेजोक जेके तोहरे ले आगहे से ठहरल जायहे।
44003021	जरुरे आहे कि उ, उ बेरा तलुक सरग में रहोक, जब तलुक कि उ सउब बात कर सुधार नी कइर लेवी, जेकर चरचा ईश्‍वर गो आपन पबितर आगमबक्तामन कर मुंह से कइह रहे, जे धरती कर सिरजन से हे होते आयहे।
44003022	जाइसेन कि मूसा गो कहलक, ‘प्रभु ईश्‍वर तोहरे कर भाईमन में से तोहरे लगिन मोर नियर गोटेक आगमबक्ता खड़ा करी, जे कोनोवे उ तोहरे से कही, उके सुनबा।
44003023	पहें जे आबदिनमन उ आगमबक्ता कर बात के नी सुनबंय तो उ आबदिनमन के नास करल जाइ।’
44003024	आउर शमूएल से लेइके उकर पाछे वाला मन तलुक जेताइक आगमबक्तामन आगमबाणी करलंय उ सउब झन ई दिन मन कर समाचार देइहंय।
44003025	तोहरे आगमबक्तामन कर बंश आउर उ करार कर हिस्सादर हेका, जे ईश्‍वर, तोहरे कर बाप पुरखा से करलक, जे बेरा उ अब्राहम से कहलक कि, ‘तोर बंश से धरती कर सउब आबदिनमन आशीष पाबंय।’
44003026	ईश्‍वर गो आगे आपन सेवक यीशु के जीयाय के तोहरे ठिन भेजलक, कि तोहरेमन में से सउब के जेमन खराब डहर में आहंय उमनके घुराय के आशीष देवोक।”
44004001	जे बेरा जोहन आउर पतरस आबदिनमन से ई कहत रहंय, तो पुरोहित मन आउर मन्‍दिर कर सरदार आउर सदूकीमन, उमन ठिन चिकचिघाते आलंय।
44004002	कालेकि उमन अनाइत खींसाय जाय रहंय, कि उमन आबदिनमन के सिखात रहंय आउर यीशु कर नमूना देइ देइ के मोरल मन में से जी उठेक कर प्रचार करत रहंय।
44004003	आउर उ मने, उमनके धइर के दोसरा दिन तलुक जेहेल में राखलंय कालेकि सांझ होइ जाइ रहे।
44004004	पहें बचन के सुनेक वाला मन में से अनाइते बिश्‍वास करलंय आउर उमन कर गिनती पांच हजार मरदमन लेखे होइ गेलंय।
44004005	दोसर दिन एसेन होलक कि उमन कर सरदार, आउर धरम-मुखियामन आउर धरम-शिकक्षकमन,
44004006	आउर महा-पुरोहित हन्ना आउर कैफा आउर जोहन आउर सिकन्‍दर आउर जेताइक झन महा-पुरोहित कर घरइया कर रहंय, सउब हर यरुशलेम में जमा होलंय
44004007	आउर उमनके माझे में खड़ा कइर के उमनके पुछेक लागलंय कि, “तोहरे ई काम केकर सामर्थ से आउर का नाम से कइरहा।”
44004008	तले पतरस गो पबितर आतमा से भइर के उमन से कहलक,
44004009	“हे आबदिनमन कर सरदार आउर धरम-मुखियामन, ई लंगड़ा आबदिन के बेस करल गेलक, अगर आइज हमरे से उकर बारे में खोजर पूछार करल जायल, कि उ का तइर बेस होलक।
44004010	तो तोहरे सउब हर आउर समुचा इस्राएली मन जाइन लेवा कि यीशु मसीह नासरी कर नाम से जेके तोहरे क्रूस उपरे चढ़ाला आउर ईश्‍वर गो मोरल में से जीयालक, ई आबदिन तोहरे कर माझे बेसे बेस खड़ा आहे।”
44004011	ई ओहे हेके, “‘जे ढोंग्‍गा के राज-मिस्‍तीरिमन बेकामा समाइझ के फेइक दी रहंय, ओहे कोना कर नेंव कर ढोंग्‍गा बाइन गेलक।’
44004012	“आउर केकरो से उद्धार नहीं, कालेकि सरग कर नीचे मनवांमन कर माझे आउर कोनो दोसर नाम नाइखे, जेकर से हमरे उद्धार पावेक सकब।”
44004013	जे बेरा उमन पतरस आउर जोहन कर डीडगर के देखलंय, आउर ई जानलयं कि ईमन अनपढ़ आउर गंवार हेकंय, आबदिनमन चकरीत होइ गेलंय, आउरे उमन चिन्‍ह लेलंय कि ईमन यीशु संगे रहत रहंय।
44004014	आउर उ आबदिन के जे बेस होइ रहे, उमन से खढ़ाल देइख के, उमन उकर बिरोध में कोनो कहेक नी पारलंय।
44004015	पहें उमनके सभा कर बाहरे जायक कर हुकूम देलंय, आउर उमन आपने में बिचार करेक लागलंय कि,
44004016	“हमरे ई आबदिनमन संगे का करब? कालेकि यरुशलेम कर सउब रहे वाला मनके ई बात मालुम आहे, कि ईमन से एगो परसिद्ध चिन्‍हा देखल जायहे, आउर हमरे उकर इन्‍कार करेक नी पारब।
44004017	पहें ई-लगिन कि ई बात आबदिनमन में आउर बागरे फाइल न जावोक, हमरे उमनके धमकाब, कि उमन ई नाम से आउरे केकरो ठिन प्रचार न करोक।”
44004018	तले उमन उमनके बोलालंय आउर चिताउनी देइके ई कहलंय, कि यीशु कर नाम से आउर कोनोवे हों नी कहबा आउर नी सिखाबा।
44004019	पहें पतरस आउर जोहन मन जबाब में कहलंय कि, “तोहरे हे इकर बिचार करा, कि ई ईश्‍वर कर नजाइर में बेस हेके, कि हमरे ईश्‍वर कर बात से बाइढ़ के तोहरे कर बात के मानब?
44004020	कालेकि ई तो हमरे से नी होवेक सकेल, कि जे हमरे देइखी आउर सुइनही, उके नी कहब।”
44004021	तले उ मने उमनके आउरे धमकाय के छोइड़ देलंय, कालेकि आबदिनमन कर चलते उमनके सजा देवेक कर कोनो दांव नी मिललक, ई-लगिन कि जे घटना होइ रहे उकर चलते सउब आबदिनमन ईश्‍वर कर बड़ाइ करत रहंय।
44004022	कालेकि उ आबदिन, जेकर में ई चंगा करेक कर चिन्‍हा देखाय रहंय, चालीस बछर से बागरे उमाइर रहे।
44004023	उमन छुइट के आपन संग मनठिन आलंय, आउर जे हों मुख्‍य-पुरोहित मन आउर धरम-मुखियामन जे कोनो कइह रहंय, से सउब के कहलंय।
44004024	उमन, उमन कर गोइठ सुइन के एके सूर में ईश्‍वर से कहेक लागलंय, “हे प्रभु! जे तोय सरग आउर धरती के बनाले, समुन्‍दर के हों, आउर जे कोनो उमन में आहे बनाले।
44004025	तोय पबितर आतमा कर जरिया से हमरे कर बाप, तोर सेवक दाऊद कर मुंह से कहले, ‘कि परजाइतमन काले गुल करलंय? आउर राइज राइज कर आबदिनमन काले बेकार कर बात के सोंचलय?
44004026	प्रभु आउर उकर मसीह कर बिरोध में धरती कर राजामन खढ़ालंय आउर हाकिममन एके संगे जमा होइ गेलंय।’”
44004027	कालेकि सच्‍चे कर तोर सेवक यीशु कर बिरोध में, जेके तोय मन्‍जुरवा करले, हेरोदेस आउर पुन्‍तियुस पिलातुस हों परजाइतमन आउर इस्राएली मन संगे ई नगर में जमा होलंय
44004028	कि जे कोनो आगे से तोर सामर्थ आउर लुर बुद्धि से ठहरल रहे ओहे करा।
44004029	एखन प्रभु उमन कर धमकी के देख आउर आपन सेवकमन के ई बरदान दे, कि “तोर बचन के बड़ा डीडगर से सुनावोक।
44004030	आउर बेस करेक कर लगिन तोय आपन हांथ बढ़ाव, कि चिन्‍हा आउर अचरज काम तोर पबितर सेवक यीशु कर नाम से करल जावोक।”
44004031	जे बेरा उमन प्रार्थना कइर लेलंय, तो उ ठांव जेठिन उमन जमा रहंय हिल गेलक आउर उमन सउब पबितर आतमा से भइर गेलंय आउर ईश्‍वर कर बचन डीडगर से सुनाते रहंय।
44004032	आउर बिश्‍वास करेक वाला मन कर कलीसिया एक मन आउर एक बिचार कर रहे, केहो हर आपन सम्‍पत्ति के आपन नी सोंचोत रहंय, पहें सउब चीज साझा कर रहे।
44004033	आउर प्रेरित मन अनाइत सामर्थ से प्रभु यीशु कर जी उठेक कर गवाही देवत रहंय आउर उमन में अनाइत अनुग्रह रहे।
44004034	आउर उमन में केहो हर गरीब नी रहंय, कालेकि जेकर ठिन खेत चाहे घर रहे उमन उके बेइच बेइचके, बेचाल चीज कर पाइसा लानत रहंय आउर उके प्रेरित मन कर गोड़ तरे रइख देवत रहंय।
44004035	आउर जेके जाइसेन दरकार लगत रहे। उ तइर उमन सउब के बाइंट देवत रहंय।
44004036	आउर यूसुफ नाम कर साईप्रास कर एगो लेबी, जेकर नाम प्रेरित मन बरनबस माने शान्‍ति कर बेटा रइख रहंय।
44004037	उकर तनिक खेत रहे, जेके उ बेचलक, आउर किमाइत कर पाइसा के लाइन के प्रेरित मन कर गोड़ तरे रइख देलक।
44005001	हनानीयास नाम कर एगो आबदिन, आउर उकर आउराइत सफिरामन थोड़ेक खेत बेचलंय।
44005002	आउर उ रुपिया में से, तनिक रइख लेलक आउर ई बात के उकर लोग हर हों जानत रहे, आउर उकर एक भाग लाइनके प्रेरित मन कर गोड़ तरे रइख देलक।
44005003	पतरस गो कहलक, “हे हनानीयास! शयतान गो तोर मन में ई बात काले ढुकाय देलक कि तोय पबितर आतमा से झूठ कहबे, आउर खेत कर किमाइत में से तनिक पाइसा रइख लेले?
44005004	जेताइक दिन तलुक उ तोर ठिन रहे, का उ तोर नी रहे? आउर जे बेरा बेचाय गेलक तो का उ तोर अधीन में नी रहे? आउर तोर मन में ई बात का तइर आलक? तोय आबदिनमन से नहीं पहें ईश्‍वर से झूठ कहले।”
44005005	ई बात सुनते हे हनानीयास गिर गेलक आउर उकर जिऊ छटाइक गेलक आउर सउब सुनेक वाला मन डरय गेलंय।
44005006	आउर जवानमन उके कफन ढाइप के बाहरे लेइ गेलंय आउर तोइप देलंय।
44005007	तीन घन्‍टा लेखे बिताल पाछे उकर लोग हर, जे कोनोवे होइ रहे नी जाइनके, घर भीतरे आलक।
44005008	तले पतरस उकर से कहलक, “मोके बताव का तोहरे उ खेत के एतने हे में बेइच रहा?” आउर उगो कहलक, “हां, ओतने हे में।”
44005009	पतरस उकर से कहलक, “ई का बात हेके, कि तोहरे दुइयोझन प्रभु कर आतमा कर परिकक्षा कर लगिन एसेन करला? देख तोर मरद के तोपे वाला मन दूराय में खड़ा आहंय आउर तोके हों बाहरे लेइ जाबंय।”
44005010	उ उतिये खने उकर गोड़ तरे गिरलक आउर उकर जिऊ छटाइक गेलक आउर जवान मन भीतरे आयके देखलंय कि उ मोइर जायहे, आउर बाहरे लेइ जाय के उके हों उकर मरद हर ठिन तोइप देलंय।
44005011	आउर समुचा कलीसिया में आउर ई बातमन के सुनेक वाला मन में डर भिन गेलक।
44005012	आउर प्रेरित मन कर हांथ से अनाइत चिन्‍हा आउर अचरज काम मनवां मन कर माझे देखल जात रहे, आउर उमन सउब झन एक मन होइके सुलेमान कर ओरियानी में जमा होवत रहंय।
44005013	पहें आउरों मन में से केखो ई डीड नी होवत रहे, कि उमन से मेंसा होवब, तभियो हों मनवां मन उकर बड़ाइ करत रहंय।
44005014	आउर बिश्‍वास करेक वाला अनाइते मरद आउर आउराइतमन आउरे आयके प्रभु कर कलीसिया में मेंसा होवत रहंय।
44005015	हिंया तलुक कि आबदिनमन बेमारी मनके सटक में आइन-आइन के, खटिया में सुताय देवत रहंय, कि जे बेरा पतरस आवी तो उकर छांईहे उमन में से केकरो उपरे पड़ी।
44005016	आउर यरुशलेम कर ओरे पारे शहर से हों अनाइत बागरे आबदिनमन बेमारी आउर अशुद्ध आतमा धारल आबदिनमन के आइन-आइन के, जमा होवत रहंय, आउर सउबे हर बेस करल जात रहंय।
44005017	तले महा-पुरोहित आउर उकर संग हर मन, जेमन सदूकी मन कर पन्‍थ कर रहंय, इरखा से भइर गेलंय।
44005018	आउर प्रेरित मनके धइर के जेहेल में साइज के बन्‍द कइर देलंय।
44005019	पहें राइत बेरा प्रभु कर एगो सरग दूत गो जेहेल कर दूरा खोइल के उमनके बाहरे निकलय के कहलक,
44005020	“जावा आउर मन्‍दिर में खड़ाय के, ई जीबन कर सउब बात आबदिनमन के बतावा।”
44005021	उमन ई सुइन के फाजिर होते हे, मन्‍दिर में जाय के उपदेश देवेक लागलंय, पहें महा-पुरोहित आउर उकर संग मन आयके महासभा में कहेक लागलंय आउर इस्राएली मन कर सउब धरम-मुखियामन के जमा करलंय, आउर कइह भेजलंय कि उमनके जेहेल से लानोक।
44005022	पहें सिपाही मन हुंवा जाय के उमनके जेहेल में नी पालंय, आउर घुइर आयके खभाइर देलंय,
44005023	“जेहेल के हमरे बड़ा होसियारी से ढाइप रहली आउर पहरा कराइया मन के बाहरे दूरा में खड़ा होवल पाली, पहें जे बेरा खोलली, तो भीतरे केखो नी पाली।”
44005024	जे बेरा मन्‍दिर कर सरदार आउर मुख्‍य-पुरोहित मन ई बात सुनलंय, तो उकर बारे भारी चिन्‍ता होइ गेलक कि ई का होवेक खोजाथे?
44005025	ओहे बेरा केउहर आयके उमनके बतालंय, कि देखा, “जेके तोहरे जेहेल में साइज रहा, उ आबदिनमन मन्‍दिर में खड़ा होवल आबदिनमन के उपदेश देवत रहंय।”
44005026	तब सरदार, सिपाही मन संगे जाय के उमनके लेइ आनलंय, पहें जबराइ नहीं, कालेकि उमन आबदिनमन से डरत रहंय, कि हमरे के ढोंग्‍गा से न मारोक।
44005027	उमन उमनके लाइनके महासभा में खड़ा करलंय आउर महा-पुरोहित उमन से पुछलक,
44005028	“का हमरे, तोहरेमन के चेतायके हुकूम नी देइ रही, कि तोहरे ई नाम से प्रचार न करबा? तभियो देखा, तोहरे समुचा यरुशलेम में प्रचार कइर देला। आउर उ आबदिन कर लहु हमरे कर खान्‍ध में लादेक खोजाथा।”
44005029	तले पतरस आउर दोसर प्रेरित मन जबाब देलंय कि, “मनवांमन कर हुकूम से बाइढ़ के ईश्‍वर कर हुकूम के मानेक बेस हेके।
44005030	हमरे कर बाप पुरखामन कर ईश्‍वर गो यीशु के जीयालक, जेके तोहरे क्रूस में टाइंग के मोराय रहा।
44005031	उखे ईश्‍वर गो प्रभु आउर उद्धार कराइया ठहरय के आपन दहिना हांथ बटे बाइठलक जेकर से इस्राएली मन के पाप से मन घुरायक कर शक्ति आउर पाप कर क्षमा देवोक।
44005032	आउर हमरे ई बात कर गवाही हेकी, आउर पबितर आतमा हों, जेके ईश्‍वर गो उमनके देइहे, जेमन उकर हुकूम के मानेन।”
44005033	ई सुइनके उमन आइग नियर होइ गेलंय आउर उमनके मोरायक खोजलंय।
44005034	पहें गमलियेल नाम कर एगो फरिसी गो जे धरम-शिकक्षक रहे आउर सउब आबदिनमनकर माझे उकर मान-मरजाइत रहे, महासभा में खड़ाय के तनिक घड़ी कर लगिन प्रेरित मनके बाहरे जायक कर हुकूम देलक।
44005035	तले उ कहलक, “इस्राएली मन, जे कोनो ई आबदिनमन से करेक खोजल, सोइच बुइझ के करबा।
44005036	कालेकि ई दिनमन से आगे थियुदास ई कहते हे खढ़ालक, कि मोय कोनो हेकों, आउर चाइर सौ नियर आबदिनमन उकर संगे होइ गेलंय, पहें उ मोइर गेलक, आउर जेताइक आबदिनमन उके मानोत रहंय आउर सउब छिति-छन होइ गेलंय, आउर सिराय गेलंय।
44005037	आउर उकर पाछे घर सोमारी बेरा यहूदा गलीली उठलक, आउर तनिक आबदिनमन के आपन दाने कइर लेलक, उमन हों नास होइ गेलंय आउर जेताइक आबदिनमन उके मानत रहंय सउब छिति-छन होइ गेलंय।
44005038	ई-लगिन एखन मोय तोहरे से कहाथों, एसेन आबदिनमनसे फरके हे रहबा आउर उमन से कोनो नाता न रखबा, कालेकि ई धरम चाहे काम आबदिनमन बट से आहे तो, मिट जाइ।
44005039	पहें अगर ई ईश्‍वर बटे से आहे, तो तोहरे उके कहियो मेटायक नी पारबा, कहों एसेन न होक, कि तोहरे ईश्‍वर से हों लड़ेक वाला थियुदास ठहरबा।”
44005040	तले उ मने उकर बात के माइन लेलंय आउर प्रेरित मनके बोलाय के पिटवालांय, आउर ई हुकूम देइके छोइड़ देलंय, कि यीशु कर नाम से आउर प्रचार न करबा।
44005041	उमन ई बात से रिझते हे महासभा में गेलंय कि हमरे उकर नाम से बेईजाइत होवेक नियर समझल गेलि।
44005042	आउर रोजे दिन मन्‍दिर में आउर घरे घरे प्रचार करेक आउर ई बात कर सुसमाचार सुनायक से, कि यीशु हे मसीह हेके न रुकलांय।
44006001	उ दिन मन में जेखन चेलामन अनाइत बागरे होइ जात रहंय, तो यूनानी भाषा में बोलेक वालामन इब्रानी मन उपरे कुर-कुरायक लागलंय, कि रोज दिन सेवा में हमरे कर राड़िमन कर उपरे बिचार नी करेन।
44006002	तब उ बारोह झन चेलामन कर कलीसिया के आपन ठिन बोलाय के कहलक, “ई बेस न लगे कि हमरे ईश्‍वर कर बचन के छोइड़ के खियायक आउर पियायक में लागल रहब।
44006003	ई-लगिन, हे भाईमन आपने में से सात झन सुनाम आउर पबितर आतमा से भरल आबदिनमन के चुइन लेवा, कि हमरे उमनके ई काम लगिन ठहरब।
44006004	पहें हमरे तो प्रार्थना में आउर बचन कर सेवा में लागल रहब।”
44006005	ई बात समुचा कलीसिया के बेस लागलक, आउर उमनके स्‍तिफनुस नाम कर एगो आबदिन के जे बिश्‍वास आउर पबितर आतमा से भरल रहे आउर फिलिपुस आउर प्रुखुरुस आउर नीकानोर आउर तीमोन आउर परमिनास आउर अन्‍ताकिया वाला नीकुलाउस के जे यहूदी पंथ में आय रहे, चुइन लेलंय।
44006006	आउर ईमन के प्रेरित मन कर भिरे खड़ा करलंय आउर उ मने प्रार्थना कइर के उमन उपरे हांथ राखलंय।
44006007	आउर ईश्‍वर कर बचन फायलते गेलक आउर यरुशलेम में चेलामन कर गिनती अनाइत बढ़ते गेलक आउर पुरोहित मन कर एगो बड़का समाज ई मत मानेक वाला होइ गेलंय।
44006008	स्‍तिफनुस अनुग्रह आउर सामर्थ से भाइरके आबदिनमन कर माझे अनाइत बड़ बड़ अचरज कर काम आउर चिन्‍हा देखत रहे।
44006009	तले उ आराधना-घर में से जे लिबिरतीनों कर कहलात रहे आउर कुरेनी आउर सिकन्‍दरीया आउर किलीकिया आउर एसिया कर आबदिनमन में से कयक झन खड़ाय के स्‍तिफनुस से कहा-कही करेक लागलंय।
44006010	पहें उ लुर आउर आतमा के जेकर से उ बात करत रहे, उमन उकर मुकाबाला करेक नी पारलंय।
44006011	इकर में उमन कयक झन आबदिनमन के उसकालंय जेमन कहेक लागलंय कि, “हमरे इके मूसा आउर ईश्‍वर कर बिरोध में निन्‍दा करेक सुनली।”
44006012	आबदिनमन धरम-मुखियामन मनके आउर धरम-शिकक्षक मनके भड़कायके उके महासभा में आनलंय।
44006013	आउर झूठा गवाही खड़ा करलंय, जेमन कहलंय कि, “ई आबदिन ई पबितर ठांव आउर ब्‍यवस्‍था-नियम कर बिरोध में कहेक नी छोडे़ल।
44006014	कालेकि हमरे उकर से ई कहेक सुनली, कि एहे यीशु नासरी ई ठांव के धंइस देवी, आउर उ रीति ब्‍यवस्‍था-नियम के बदाइल देवी जे मूसा हमरे के देइ हे।”
44006015	तले सउब आबदिन, जेमन सभा में बाइठ रहंय, उकर बटे देखलंय, तो उकर मुंहटन गो सरग दूत नियर दिसलक।
44007001	तले महा-पुरोहित गो कहलक, “का ई बात सच्‍चे हे हेके?”
44007002	स्‍तिफनुस कहलक, “हे भाईमन, आउर आबा मन सुना, हमरे कर बाप अब्राहम हरन राइज में बाईस जायक कर आगे जेखन मिसुपुतामिया में रहे, तो महिमा से भरल ईश्‍वर गो अब्राहम के दरशन देलक।
44007003	आउर उकर से कहलक कि, ‘तोय आपन राइज आउर कुटुम से निकाइल के उ राइज में चइल जा, जेके मोय तोके देखाबु।’
44007004	तले उ कसदी मन कर राइज के छोइड़ के हरन राइज में जाय बसलक, आउर उकर बाप कर मोरल पाछे ईश्‍वर गो उके हुंवा से ई राइज में लाइनके बसलक जेकर में एखन तोहरे रहाला।
44007005	आउर न उके कोनो हक, पहें गोड़ रखेक कर ठांव हों नी देलक, पहें करार करलक कि मोय ई देश, तोर आउर तोर पाछे तोर खन्दान कर हांथ में देइ देबू, पहें उ बेरा उकर कोनो छाउवा पुता नी रहे।
44007006	आउर ईश्‍वर गो एसेन कहलक, कि तोर खन्दान कर आबदिनमन अनकर राइज में परदेशी होबंय आउर उमन उके सेवक बनाबंय आउर चाइर सौ बछर तलुक कलपबंय।
44007007	आउर ईश्‍वर गो कहलक, ‘जे जाइत कर उमन सेवक होबंय, उके मोय कलपाबु आउर उकर पाछे उमन एहे ठांव में मोर सेवा करबंय।’
44007008	आउर उ गो उमन से खतना कर करार करलक एहे दशा में इसहाक उकर से जनमलक आउर आठवां दिन में उकर खतना करल गेलक आउर इसहाक से याकूब आउर याकूब से बारहों गो गोतर जनमलंय।
44007009	“आउर खन्दान मन यूसुफ से इरखा कइर के मिसर राइज जाय वाला मनठिन बेइच देलंय, पहें ईश्‍वर उकर संगे रहे।
44007010	आउर उके उकर सउब बिपाइत मन से छोड़ायके मिसर कर राजा फिरोन कर आगे अनुग्रह आउर बुद्धि देलक आउर उ गो उके मिसर में आउर आपन सउब घर में हकदार ठहरालक।
44007011	तले मिसर आउर कनान कर समुचा राइज में आकाल होलक, जेकर से भारी बिपाइत आलक आउर हमरे कर बाप पुरखा मनके अन्‍न नी मिलत रहे।
44007012	पहें याकूब ई सुइनके, कि मिसर में अन्‍न आहे, हमरे कर बाप पुरखा मनके शुरु बेर भेजलक।
44007013	दोसर बेर यूसुफ आपन भाईमन से दिसतार होलक, आउर यूसुफ कर जाइत फिरोन के सुनगुनी होलक।
44007014	तले यूसुफ गो आपन बाप याकूब आउर आपन सउब कुटुम के, जे पच्‍छातर झन आबदिनमन रहंय, बोलायक भेजलक।
44007015	तले याकूब मिसर गेलक आउर हुंवा उ आउर हमरे कर बाप पुरखामन हों मोइर गेलंय।
44007016	आउर उमन लोथ देंह के शकेम लानलंय आउर उ कबर में तोपलंय, जेके अब्राहम शकेम में हमोर कर बेटामन ठिन ले चान्‍दी कर पाइसा से किन रहे।”
44007017	“पहें जे बेरा उ करार कर पूरा होवेक कर दिन पुगलक, जे ईश्‍वर गो अब्राहम से कइर रहे, तो मिसर में उमन बाइढ़ गेलंय आउर बागरा होइ गेलंय।
44007018	तब मिसर में दोसरा राजा होलक जे यूसुफ के नी जानत रहे।
44007019	उ गो हमरे कर जाइत के छलकायके हमरे कर बाप पुरखा मन संगे, हिंया तलुक खराब ब्‍यवहार करलक, कि उमनके आपन छाउवा मनके फेकेक पड़लक कि उमन जीयत न रहोक।
44007020	उ बेरा मूसा जनमलक जे अनाइत सुन्‍दर रहे। उ तीन महिना तलुक आपन बाप कर घरे पोसल गेलक।
44007021	पहें जे बेरा फेइक देवल गेलक तो फिरोन कर बेटी गो उके उठाय के लेइ गेलक आउर आपन छउवा तइर पोसलक।
44007022	आउर मिसर मन कर सउब बिद्या के मूसा के पढ़ल गेलक, आउर उ बचन में आउर काम में तेज रहे।”
44007023	“जे बेरा उ चालीस बछर कर होलक, तो उकर मन में इच्‍छा जागलक कि मोय आपन इस्राएली भाईमन से भेंट घाट करबु।
44007024	आउर उ एगो आबदिन उपरे अन्‍याय होवेक के देखलक आउर उके बचालक आउर मिसरी के माइर मोराय के उकर बदला लेलक।
44007025	उ गो सोंचलक, कि मोर भाईमन समझबंय कि ईश्‍वर मोर हांथ से उमन कर उद्धार करी, पहें उमन नी समझलंय।
44007026	दोसरा दिन जे बेरा उमन आपने हे में लड़त रहंय, तो उ हुंवा आय पुगलक आउर मूसा गो उमनके मेल मिलाप करायक ले उमनके समझालक आउर कहलक, ‘तोहरे भाई भाई हेका, तो आपने में काले लड़ाथा?’
44007027	पहें जे आपन पड़ोसी से अन्‍याय करत रहे, उ उके ई कइहे फरके कइर देलक, ‘कि तोके केहर हमरे उपरे हाकिम आउर बिचारक ठहरालक?
44007028	का जे तइर तोय काइल मिसरी के माइर मोराले, मोके हों माइर मोरायक खोजिस?’
44007029	ई बात सुइन के मूसा भागलक, आउर मिदियान राइज में परदेशी होइके रहेक लागलक आउर हुंवा उकर दुइगो छाउवा मन जनमलंय।”
44007030	“जब चालीस बछर पुगलक तो सिनाई पहाड़ कर जंगल में एगो झुपड़ा में आइग बरेक दिसलक ओहे आइग में मूसा के एगो सरग दूत गो दरशन देलक।
44007031	मूसा गो उ दरशन के देइख के चकरीत होइ गेलक, आउर जे बेरा उके देखेक ले भिरे आलक तो उ बेरा प्रभु कर शबद ई कहते सुनालक,
44007032	‘कि मोय आपन बाप पुरखा, अब्राहम, इसहाक आउर याकूब कर ईश्‍वर हेकों।’ तो ई सुइन के मूसा थरथरय गेलक, हिंया तलुक कि उके देखेक कर हों डीड नी होलक।
44007033	तले प्रभु गो उकर से कहलक, ‘आपन गोड़ कर जूता के खोल, कालेकि जे ठांव में खड़ायहिस, उ पबितर ठांव हेके।
44007034	मोय सच्‍चे में आपन आबदिनमन कर दशा के देखलो जे मन मिसर राइज में आहंय, आउर उमन कर कुंहरेक, कान्‍देक, गगायक के सुनलो, आउर उमन कर उद्धार करेक लगिन उताइर आलो तो आव मोय तोके मिसर राइज में भेजबु।’”
44007035	“जे मूसा के उमन ई कइह के इन्‍कार कइर रहंय, ‘तोके के हर हमरे उपरे हाकिम आउर बिचारक ठहरालक?’ उखे ईश्‍वर गो हाकिम आउर उद्धार करेक वाला ठहरायके उ सरग दूत से जे हर उ झुपड़ा में दिसतार देइ रहे, उखे भेजलक।
44007036	एहे आबदिन मिसर आउर लाल समुन्‍दर आउर जंगल में चालीस बछर तलुक अचरज काम आउर चिन्‍हा देखाय देखाय के उमनके निकलय आनलक।
44007037	ई ओहे मूसा हेके, जे इस्राएली मन से कहलक, ‘कि ईश्‍वर तोहरे कर भाईमन में से तोहरेमन लगिन मोर नियर एगो आगमबक्ता खड़ा करबु।’
44007038	ई ओहे हेके, जे हर जंगल में इस्राएल आबदिनमन कर माझे उ सरग दूत कर संगे सिनाई पहाड़ में उकर से बात करलक आउर हमरे कर बाप पुरखा कर संगे रहे उखे जीयत बचन मिललक, कि हमरे तलुक पुगावोक।”
44007039	“पहें हमरे कर बाप पुरखामने ईश्‍वर कर हुकूम मानेक नी खोजलंय, पहें उके किनार कइर के आपन दिल के मिसर बटे घुरालंय।
44007040	आउर हारुन से कहलंय, ‘हमरे कर लगिन ई तइर देवता के बनाव, जे हमरे कर आगे आगे चलोक, कालेकि ई मूसा जे हमरे के मिसर से निकलय के आनलक, हमरे नी जानील उके का होलक?’
44007041	उदिना उ मने एगो बछरु कर मूरती बनायके, उकर आगे दाने उके बलि चढ़लंय आउर आपन हांथ कर काम से रिझे लागलंय।
44007042	सेले ईश्‍वर गो आन्‍ते मुहंराय के उमनके छोइड़ देलक, कि आकाश कर बेइर, चान्‍द आउर तइरगन मनके सेवा करोक, जाइसेन आगमबक्ता कर किताब में लिखल आहे, ‘हे इस्राएल कर घरइया, का तोहरे जंगल में चालीस बछर तलुक पशु कर बलि आउर अन्‍न बलि मोके हे चढ़ाते रहला?
44007043	आउर तोहरे मोलेक कर तम्‍बु आउर रिफान देवता कर तइरगन के लेइ भुलत रहा, उ चिन्‍हा के जेके तोहरे हुमकुरिया होइके गोड़ लगेक ले बनाय रहा, सेले मोय तोहरे के बेबीलोन से फरके लेइ जाय के बसाबु।’”
44007044	“सकक्षी कर तम्‍बु जंगल में हमरे कर बाप पुरखा मन कर माझे रहे, जाइसेन उगो ठहरालक, जे हर मूसा से कहलक, कि जे चिन्‍हा तोहरे देखला, इके उकर नियर बनाव।
44007045	ओहे तम्‍बु के हमरे कर पुरखा परिया से पायके, यहोशु कर आगुवाइ में ई राइज में लेइ आनलंय। आउर ई राइज परजाइतमन कर अधिकार में रहे। पहें ईश्‍वर गो उमनके हमरे कर पुरखा मन कर आगे दाने से निकलय देलक, आउर उ तम्‍बु दाऊद कर परिया तलुक रहे।
44007046	उकर उपरे ईश्‍वर गो अनुग्रह करलक, सेले उ बिनती करलक, कि मोय याकूब कर ईश्‍वर लगिन एगो मन्‍दिर बनाबु।
44007047	पहें सुलेमान गो उकर लगिन मन्‍दिर बनालक।”
44007048	“पहें परम प्रभु ईश्‍वर हांथ कर बनल घर में नी रहेल, जाइसेन कि आगमबक्ता कइहे।
44007049	कि प्रभु कहेल, ‘सरग मोर सिंहासन आउर धरती मोर गोड़ कर पिढ़ा हेके। मोर लगिन तोहरे का तइर मन्‍दिर बनाबा? आउर मोर सथायकर कर कोन ठांव होवी?
44007050	का ई सउब चीज मोर हांथ कर बनल न लगे?’
44007051	“टिड़ुवाल मन, मन आउर कान कर बेगर खतना करल आबदिनमन, तोहरे सउब बेरा पबितर आतमा कर बिरोध करल। जाइसेन तोहरे कर बाप पुरखामन करत रहंय ओसने हे तोहरे हों करल।
44007052	आगमबक्तामन में से के के तोहरे कर बाप पुरखामन नी तड़पालंय आउर उ मने उ धरमी कर आवेक के हों तड़पत रहंय जेहर धरमी आबदिनमन कर बारे आगमबाणी करत रहंय उमनके माइर के मोराय देवत रहंय, आउर एखन तोहरे हों उके धारेक वाला आउर मोरायक वाला बाइन गेला।
44007053	तोहरे सरग दूत कर देवल ब्‍यवस्‍था-नियम के तो पाला, पहें उके नी मानला।”
44007054	उमन ई बात सुइनके आइग होइ गेलंय आउर दांत चेबाय लागलंय।
44007055	पहें स्‍तिफनुस पबितर आतमा से भाइरके सरग बटे नजरालक आउर ईश्‍वर कर महिमा के आउर यीशु के ईश्‍वर कर दहिना बटे खढ़ाल देइख के।
44007056	कहलक, “देखा, मोय सरग के उघराल, आउर मनवां कर बेटा के ईश्‍वर कर दहिना बटे खढ़ाल देखाथों।”
44007057	तले उ मने अनाइत जोड़ से चिचयायके कान के अंगरी से मुंइन्‍द लेलंय आउर उमन सउब हर जुइट के उकर उपरे झपटलंय।
44007058	आउर उके शहर कर बाहरे लेइ जाय के ढोंग्‍गा से मारे लागलंय आउर गवाही मन आपन लुगा के शाउल नाम कर एगो सवंगिया छोंड़ा कर गोड़ तरे राखलंय।
44007059	आउर उमन स्‍तिफनुस के ढोंग्‍गा से मारते हे रहंय आउर उ ई कइह के प्रार्थना करते रहे कि, “हे प्रभु यीशु, तोय मोर आतमा के ग्रहन कर।”
44007060	आउरे ठिहनायके जोड़ से गुल कइर के कहलक, “हे प्रभु, ई पाप उमन उपरे न लगोक आउर ई कइह के प्रभु में मोइर गेलक।” आउर शाउल कर हों उकर में हांथ रहे।
44008001	शाउल स्‍तिफनुस कर हत्‍या में सहमत रहे। ओहे दिना से यरुशलेम कर कलीसिया उपरे अनाइत जोड़ अत्‍याचार शुरु होलक आउर प्रेरित मन के छोइड़ के सउब हर यहूदिया आउर सामरी राइज में छिरियाय गेलंय।
44008002	आउर यीशु कर भक्त स्‍तिफनुस के कबर में गाड़लंय आउर उकर लगिन अनाइत लोर चुवालंय।
44008003	पहें शाउल कलीसिया के टुटायले घर घर जाय के उ कलीसिया कर आबदिनमन, का आउराइत का मरद सउबके जबराइ धइर के घिसियाय घिसियाय के जेहेल में साइज देवोत रहे।
44008004	जे बिश्‍वासीमन सतावट कर चलते छितरय जाय रहंय उमन चाइरो चौगरदी सुसमाचार प्रचार करेक लागलंय।
44008005	आउर फिलिपुस सामरी शहर में जाय के आबदिनमन कर माझे मसीह कर प्रचार करेक लागलंय।
44008006	आउर जे बातमनके फिलिपुस गो कहलक उके आबदिनमन सुइनके जे चिन्‍हा उ देखात रहे, उके देइख देइख के, उकर बात के मन लगायके सुनलंय।
44008007	कालेकि ढेइरे आबदिनमन से दुष्ट आतमा चिचयाते हे निकाइल के भागलक आउर ढेइरे मिरगी बेमारी, लंगड़ा मनके बेस करलक।
44008008	आउर उ शहर कर आबदिनमन अनाइत रिझलंय।
44008009	इकर से आगे उ शहर में शिमोन नाम कर एगो आबदिन रहे, जे जादू मन्‍तर कइर के सामरी कर आबदिनमन के चकरीत करत रहे आउर आपने हे के कोनो बड़ आबदिन मनोत रहे।
44008010	आउर सउब छोट बड़ आबदिनमन उके माइन के कहत रहंय, कि, “ई आबदिन ईश्‍वर कर उ सामर्थ हेके, जे महान कहायल।”
44008011	उ गो अनाइत दिन से आपन तन्‍तर मन्‍तर से उमनके चकरीत कइर रइख रहे, ई-लगिन उके अनाइत मानोत रहंय।
44008012	पहें जे बेरा उमन फिलिपुस के जे ईश्‍वर कर राइज आउर यीशु कर नाम कर सुसमाचार सुनात रहे, बिश्‍वास करलंय, तो आबदिनमन, का मरद, का आउराइत बपतिस्‍मा लेवेक लागलंय।
44008013	तले शिमोन गो आपने हों बिश्‍वास करलक आउर बपतिस्मा लेइके फिलिपुस कर संगे रहे लागलक आउर उ अचरज आउर बड़ बड़ सामर्थ कर काम होवेक देइख के चकरीत होवत रहे।
44008014	जे बेरा प्रेरित मन जे मन यरुशलेम में रहंय, ई सुनलंय कि सामरियमन हों ईश्‍वर कर बचन माइन लेलंय, तो पतरस आउर जोहन के उमन ठिन भेजलंय।
44008015	आउर उ मने जाय के उमन ले प्रार्थना करलंय कि पबितर आतमा पावोक।
44008016	कालेकि उमन एखन तलुक उमन में से केकरो उपरे पबितर आतमा नी उताइर रहे, उमन तो यीशु कर नाम से बपतिस्‍मा लेइ रहंय।
44008017	तले पतरस आउर जोहन उमन उपरे हांथ राखलंय आउर उमन पबितर आतमा पालंय।
44008018	जे बेरा शिमोन गो देखलक कि प्रेरित मन कर हांथ रखेक से पबितर आतमा पावेन, तो उमन ठिन रुपिया लाइनके कहलक कि,
44008019	“ई अधिकार मोके हों देवा, कि जेकरो उपरे हांथ रखबु तो उ हों पबितर आतमा पावोक।”
44008020	पतरस गो उकर से कहलक, “तोर रुपिया-पायसा तोरे संगे नास होइ जावोक, कालेकि तोय ईश्‍वर कर दान के रुपिया से किनेक कर बिचार करले।
44008021	ई काम में न तोर हिस्सा आहे, न बटा, कालेकि तोर मन ईश्‍वर ठिन सोझ नाइखे।
44008022	ई-लगिन तोर ई दुष्ट बिचार से पशतावा कइर के प्रभु से प्रार्थना कर, होवेक सकेल तो तोर पाप क्षमा करल जाई।
44008023	कालेकि मोय देखाथों, कि तोय पित्त नियर तिता आउर बेधरम में बान्‍धल आहीस।”
44008024	तब शिमोन गो जबाब देलक कि, “तोय मोर ले प्रभु से प्रार्थना कर कि जे बात तोय कहले, उकर में से कोनवे मोर उपरे न होक।”
44008025	सेले उमन गवाही देलंय आउर प्रभु कर बचन सुनाय के, यरुशलेम घुइर आलंय आउर सामरियमन कर अनाइते गांव में सुसमाचार सुनाते गेलंय।
44008026	आउरे प्रभु कर एगो सरग दूत गो फिलिपुस से कहलक, “उइठके दक्षिन बटे उ डहर में जा, जे यरुशलेम से गाजा बटे जायल आउर जंगल में जे सुन-सान ठांव रहे।”
44008027	उ उइठके चइल देलक आउर देखा कुष राइज कर एगो आबदिन आवोत रहे, जे खोजा आउर कुषी मन कर रानी कन्‍दाके कर मन्‍त्री आउर खजनची रहे, आउर आराधना करेक ले यरुशलेम में आय रहंय।
44008028	आउर उ आपन रथ में बइठके यशायाह आगमबक्ता कर किताब के पढ़ते घुइर आवात रहे।
44008029	तले पबितर आतमा फिलिपुस से कहलक, “भिरे जाय के ई रथ संगे होइ ले।”
44008030	फिलिपुस गो कुदते उकर भिरे पुगलक आउर उके यशायाह आगमबक्ता कर किताब के पढ़ेक सुइनके पुछलक, “तोय जेके पढ़थिस का उके बुझाथिस?”
44008031	उ कहलक, “जब तलुक मोके केहो नी समझाइ तो मोय का तइर समझबु?” आउर उ फिलिपुस से गोहरलक, कि चाइढ़ के मोर ठिन बाइठ।
44008032	पबितर-ग्रन्‍थ कर जे भाग के उ पढ़त रहे, उ ई रहे कि, “उके भेंड़ा छाउवा तइर पुजेक लगिन लेइ जवाल गेलक आउर जाइसेन मेमना गो रुवा कतरेक बेरा चुपे रहेल, ओसने हे उ हों आपन मुंह नी खोललक।
44008033	उकर अपमान कर चलते बिचार नी होलक, आउर उकर बेरा कर आबदिनमन कर बखान के करी, कालेकि धरती से उकर जिऊ छीन लेवल गेलक।”
44008034	इकर में खोजा नाम कर आबदिन गो फिलिपुस से पुछलक, “मोय तोर से बिनती कराथों, ई बताव कि आगमबक्ता गो केकर बारे में कहाथे, आपने कर बारे कि केकरो बारे कहाथे?”
44008035	तले फिलिपुस कहलक, आउर पबितर-ग्रन्‍थ कर ओहे भाग, खोइल के यीशु कर सुसमाचार सुनायक शुरु करलक।
44008036	डहर में जाते जाते उमन एगो ठांव में आलंय जे जगे पानी रहे, तले खोजा उकर से कहलक, “देख हिंया पानी आहे, तो एखन मोके बपतिस्‍मा लेवेक ले का रोक आहे?”
44008037	फिलिपुस गो कहलक, “अगर तोय समुचा मन से बिश्‍वास करबे, तो होवेक सकेल,” उ जबाब देलक, “मोय बिश्‍वास करोन कि यीशु मसीह ईश्‍वर कर बेटा हेके।”
44008038	तले उगो आपन रथ के खड़ा करेक कर हुकूम देलक आउर फिलिपुस आउर खोजा दुनो झन पानी में उतरलंय आउर उगो खोजा के बपतिस्‍मा देलक।
44008039	जे बेरा उमन पानी से बाहरे आलंय, तो प्रभु कर आतमा फिलिपुस के उठाय लेइ गेलक, सेले खोजा गो उके आउर नी देखलक आउर उ रिझते हे आपन डहर में चइल गेलक।
44008040	आउर फिलिपुस अशदोद नाम कर जगह में आय पुगलक आउर जब तलुक कैसरिया में नी पुगलक, तब तलुक शहर-शहर सुसमाचार सुनाते गेलक।
44009001	शाउल जे एखन तलुक प्रभु कर चेलामन के धमकायक आउर मोरायक धुन में रहत रहे, महा-पुरोहित ठिना गेलक।
44009002	आउर उकर से दमिश्‍क कर आराधना-घर कर नाम से अधिकार पतर मांगलक, कि का मरद, का आउराइत, जेके उ यीशु पन्‍थ में पावी आउर उमनके बाइन्‍ध के यरुशलेम में लानी।
44009003	पहें जाते जाते दमिश्‍क कर भिरे पुगलक, तो आचाका आकाश से उकर चाइरो बटे इन्‍जोत चमकलक।
44009004	आउर उ भुंइया में गिरलक, आउर ई शबद सुनलक कि, “हे शाउल, हे शाउल तोय मोके काले तड़पाथिस?”
44009005	उ गो पुछलक, “हे प्रभु तोय के हेकिस?” उ गो कहलक, “मोय यीशु हेकों, जेके तोय सताथिस,
44009006	पहें एखन उइठ के नगर में जा, आउर तोके करेक होइ उके तोर से कहल जाइ।”
44009007	जे आबदिनमन उकर संगे रहंय, उमन भकुवाय गेलंय, कालेकि शबद तो सुनत रहंय, पहें केखो नी देखत रहंय।
44009008	तले शाउल भुंइया से उठलक, पहें जे बेरा आंइख उघरलक तो उके कोनो दिसलक, आउर उकर संगमन उकर हांथ धइर के दमिश्‍क में लेइ गेलंय।
44009009	आउर उ तीन दिन तलुक अन्‍धरा रहे आउर उ न खालक न पिलक।
44009010	दमिश्‍क में हनानीयास नाम कर एगो चेला रहे, उके प्रभु गो दरशन में कहलक, “हे हनानीयास!” उ गो कहलक, “हां, प्रभु।”
44009011	तले प्रभु गो उकर से कहलक, “तोय उइठ के उ धुड़ा में जा, (जे सोझ कहायल,) आउर यहूदा कर घर में शाउल नाम कर एगो तरसुस बासी शाउल नाम कर एक झन आबदिन कर बारे पुइछ ले, कालेकि देख, उ प्रार्थना कराथे।
44009012	आउर उ हनानीयास नाम कर एगो आबदिन के भीतरे आवेक, आउर आपन उपरे हांथ रखेक के देखलक, जेकर से उ आउरे देखेक पावोक।”
44009013	हनानीयास गो जबाब देलक कि, “हे प्रभु, मोय ई आबदिन कर बारे में ढेइरे झन से सुइन हों, कि ई गो यरुशलेम में आपन पबितर आबदिनमन के तड़पायहे।
44009014	आउर हिंया हों इके मुख्‍य-पुरोहित मन बटले अधिकार भेटायहे, कि जे आबदिनमन तोर नाम से गुनाईन करेन उ सउब के धइर लेवी।”
44009015	पहें प्रभु गो उकर से कहलक कि, “तोय चइल जा, कालेकि उ तो परजाइतमन आउर राजामन आउर इस्राएली मन कर भिरे मोर नाम प्रगट करेक कर लगिन मोर चुनल हेके।
44009016	आउर मोय उके बताबु, कि मोर नाम कर लगिन उके कइसेन कइसेन दुःख सहेक पड़ी।”
44009017	तले हनानीयास उइठके उ घरे गेलक आउर उकर उपरे आपन हांथ रइख के कहलक, “भाई शाउल, प्रभु, माने यीशु जे उ डहर में, जेकर से तोय आले, आउर तोके दिस रहे, ओहे मोके भेइज हे, कि तोय आउरे देखेक पारबे। आउर पबितर आतमा से भइर जाबे।”
44009018	आउर उतिये बेरा उकर आंइख से चोकला नियर गिरलक आउर उ देखेक लागलक। उ उठलक आउर बपतिस्‍मा लेलक।
44009019	तले खायके तगाइद पालक। शाउल काय दिन तलुक चेलामन कर संगे दमिश्‍क में रहे।
44009020	उ उतिये आराधना-घर मन में यीशु कर प्रचार करेक लागलक कि, “उ ईश्‍वर कर बेटा हेके।”
44009021	आउर सउब सुनेक वालामन चकरीत होइके कहेक लागलंय, “का ई ओहे आबदिन न लगे? जे यरुशलेम में जे उकर नाम लेवात रहंय उमनके नास करत रहे आउर हिंया एहे लगिन आय रहे, कि उमनके धइर बाइन्‍धके मुख्‍य-पुरोहित मन ठिन लेइ आनोक।”
44009022	पहें शाउल आउर जोड़गर होते गेलक आउर ई बात कर सबुत देइ देइ के कि मसीह एहे हेके, दमिश्‍क कर रहे वाला यहूदीमन कर मुंह बन्‍द करत रहे।
44009023	जब ढेइरे दिन बित गेलक तो यहूदीमन मिलके उके मोरायक कर षड़यंत्र रचालयं।
44009024	पहें उमन कर षड़यंत्र के शाउल जाइन गेलक, तो उके मोरायक कर लगिन राइत दिन उकर फाटक में जोहत रहंय।
44009025	पहें उकर चेलामन उके राइत में टोकरी में बाइठायके, भीत कर उ-पखारी नीचे उतराय देलंय।
44009026	यरुशलेम पुइग के उ गो चेलामन कर संग भेंट करेक कर बिचार करलक पहें सउब हर उकर से डरत रहंय, कालेकि उमनके बिश्‍वास नी होवत रहे कि उ हों चेला बनलक।
44009027	पहें बरनबस उके आपन संगे प्रेरित मन ठिन लेइ आइन के उमन से कहलक, कि ई गो का तइर डहर में प्रभु के देखलक आउर उ उकर से बतियालक आउरे दमिश्‍क में इगो कइसेन डीड होइके यीशु कर नाम के प्रचार करलक।
44009028	उ उकर संगे यरुशलेम आवोत जात रहे।
44009029	आउर नी डरायके बेधड़क प्रभु कर नाम के प्रचार करत रहे आउर यूनानी भाषा में बतियाय वाला यहूदीमन संगे बातचित आउर कहा-कही होवत रहंय, पहें उमन उके माइर मोरायक खोजत रहंय।
44009030	ई जाइन के भाईमन उके कैसरिया में लेइ आनलंय आउर तरसुस भेइज देलंय।
44009031	सेले समुचा यहूदिया आउर गलील आउर सामरिया में कलीसिया के चाइन भेटालक आउर उकर उन्‍नति होते गेलक, आउर उ प्रभु कर डर में आउर पबितर आतमा कर शान्‍ति में चलते आउर बढ़ते गेलक।
44009032	आउर एसेन होलक कि पतरस सउब ठांव भुलते भुलते उ पबितर आबदिनमन ठिन हों पुगलक, जे लुद्दा में रहत रहंय।
44009033	हुंवा उके ऐनियास नाम कर एगो लकुवा कर बेमार आबदिन भेटालक, जे आठ बछर से खटिया में बेमार पड़ल रहे।
44009034	पतरस गो उकर से कहलक, “हे एनियास! यीशु मसीह तोके बेस करी। उठ, आपन डिसना उठाव।” तले उ तुरथे उइठ खड़ा होलक।
44009035	तले लुद्दा आउर शारोन कर सउब रहे वालामन उके देइख के बिश्‍वास करलंय।
44009036	याफा में तबिता माने दोरकस कर नाम कर एगो बिश्‍वासीनि रहत रहे। उ अनाइत बेस बेस काम आउर दानमन करत रहे।
44009037	ओहे दिनमन में उ बेमार होइके मोइर गेलक; आउर उमन उके तोपेक कर लगिन साफा कइर के उपरे ताला में रइख देलंय।
44009038	ई-लगिन कि लुद्दा याफा कर भिरे रहे, चेलामन ई सुइनके कि पतरस हुंवा आहे, दुइगो आबदिन के भेइजके उकर से बिनती करलंय, “हमरे कर ठिन आवेक कर देरी न कर!”
44009039	तले पतरस उइठके उकर पाछे होइ लेलक, आउर जे बेरा पुगलंय तो उमन उके उपरे कोठरी में लेइ गेलंय। आउर सउब राड़ीयाही आउराइतमन आयके उकर ठिन कान्‍दते आयके खड़ा होलंय, आउर जे कुड़ता आउर लुगा दोरकस उमन कर संगे रहेक बेरा बनाय रहे, देखाय लागलंय।
44009040	तले पतरस गो सउब के बाहरे कइह देलक, आउर ठिहनय के प्रार्थना करलक आउर लोथ के देइख के कहलक, “तबिता उठ!” तले उ आपन आंइख उघरालक, आउर पतरस के देइख के उइठ बाइठलक।
44009041	पतरस हांथ बढ़ायके उके उठालक, आउर बिश्‍वासी आउर राड़ीयाही मनके बोलायके उके जीयत आउर जगाल देखालक।
44009042	ई बात समुचा याफा में फाइल गेलक, आउर अनाइते प्रभु कर उपरे बिश्‍वास करलंय।
44009043	पतरस याफा में शिमोन नाम कर कोनो चमढ़ा कर लेन देन करेक वाला कर हिंया अनाइत दिन तलुक रहे।
44010001	कैसरिया में कुरनेलियुस नाम कर एगो आबदिन रहे, जे इतालियानी नाम कर एगो पलटन कर सुबेदार रहे।
44010002	उ भक्त रहे, आउर आपन घर समाइत ईश्‍वर से डरत रहंय, आउर यहूदी आबदिनमन के अनाइत दान देवत रहंय, आउर बराबइर प्रार्थना करत रहंय।
44010003	ओहे दिन कर उलटी बेरा तीन बजे लेखे उ दरशन में साफा से देखलक, कि ईश्‍वर कर एगो सरग दूत उकर भिरे आयके कहलक “हे कुरनेलियुस!”
44010004	उ उके थिथाय के देखलक, आउर डरे कहलक, “हे प्रभु का हेके?” उ उकर से कहलक, “तोर प्रार्थना आउर तोर दान, इयाइद कर लगिन ईश्‍वर भिरे पुइग गेलक।
44010005	आउर एखन याफा नगर में आबदिन भेइज के जे शिमोन पतरस कहलायल बुलवायले,
44010006	उ शिमोन चमढ़ा कर लेन देन करेक वाला कर हिंया गुतिया आहे जे समुन्‍दर किनारे आहे।”
44010007	जे बेरा उ सरग दूत जेकर से उ बात कइर रहे चइल गेलक, तो कुरनेलियुस आपन दुइगो सेवक, आउर उकर भिरे रहत रहंय उमन में से एगो सिपाही के बोलालक जे धरमी रहे।
44010008	आउर उमनके सउब बातमन बताय के याफा नगर में भेजलक।
44010009	दोसर दिन, जे बेरा उ चलते चलते नगर कर भिरे पुगलक, तो बारह बजे लेखे पतरस कोठरी में प्रार्थना करेक चढ़लक।
44010010	आउर उके भूख लागलक, आउर कोनो खायक खोजत रहे, पहें जे बेरा उमन तेयार करत रहंय, तो पतरस भारी नीन्‍द में होइ के दरशन देखलक।
44010011	आउर उ देखलक, कि बदरी खुइल गेलक, आउर बड़का चादर नियर एगो चीज चाइरो कोना में लटाइक के, धरती में उताइर आवोथे।
44010012	जेकर में सउब किसिम कर चाइर गोड़वा आउर रेंगेवाला जानवर आउर आकाश कर चराइमन रहे।
44010013	आउर उकर ले एगो शबद सुनाय देलक कि, “हे पतरस उठ, मोराव आउर खा।”
44010014	आउर पतरस गो कहलक, “नहीं प्रभु, कहियो नी होइ, कालेकि मोय कहियो कोनो अशुद्ध चीज नी खायहो।”
44010015	आउर दोसर ई शबद सुनाय देलक कि, “ईश्‍वर जेके शुद्ध कइर हे, तोय उके अशुद्ध मइत कह।
44010016	तीन बेर एसेन हे होलक, तब तुरथे उ चादर के आकाश में उठाय लेवल गेलक।”
44010017	जे बेरा पतरस आपन मन में आकबकत रहे, कि ई दरशन जे मोय देखलो का हेके, तो देखा, उ आबदिनमन जेके कुरनेलियुस गो भेइज रहे, शिमोन कर घर के पता लगायके उकर आंगना में खड़ा होलंय।
44010018	आउर गुल कइर के पुछेक लागलंय, “का शिमोन जे पतरस कहायल, हियें गोतिया आयहे?”
44010019	पतरस उ दरशन के सोंचोत रहे, कि आतमा उकर से कहलक, “देख तीनझन आबदिनमन तोर खोजर में आहंय।
44010020	सेले उइठ के नीचे जा, आउर बेगर सक कर उमन कर संग होइले, कालेकि मोय हे उमनके भेइज हों।”
44010021	तले पतरस उताइर के उ आबदिनमन से कहलक, “देखा, जेकर खोजर तोहरेमन कराथा, उ मोहे हेकों, तोहरे कर आवेक कर कारन का हेके?”
44010022	उ मने कहलंय, “कुरनेलियुस सुबेदार जे धरमी आउर ईश्‍वर से डरय वाला आउर समुचा यहूदी जाइत में बेस नाम आहे, उ एगो पबितर सरग दूत से ई हुकूम पायहे, कि तोके आपन घर बोलायके तोर से बचन सुनोक।”
44010023	तले उ उमनके भीतरे बोलायके उके गुतिया खियालक। आउर दोसर दिन पतरस उमन कर संगे गेलक, आउर याफा नगर कर बिश्‍वासी भाईमन में से कायकझन उकर संग होइ लेलंय।
44010024	दोसर दिन, उमन कैसरिया में पुगलंय। आउर कुरनेलियुस आपन गोतियामन आउर दुलार संगी मनके जमा कइर के उमन कर डहर देखत रहे।
44010025	जे बेरा पतरस भीतरे आवोत रहे, तो कुरनेलियुस गो उकर से भेंट करलक, आउर गोड़ धइर के गोड़ लागलक।
44010026	पहें पतरस उइठ के कहलक, “खड़ा हों, मोय हों तो आबदिन हेकों।”
44010027	आउर उकर संगे बात चित करते भीतरे गेलक, आउर ढेइरे आबदिनमन के देइख के।
44010028	उमन से कहलक, “तोहरे जानल, कि परजाइतमन कर संगति करेक चाहे उमन कर हिंया जायक यहूदीमन ले अधरम हेके, पहें ईश्‍वर मोके बतायहे, कि कोनो आबदिन के अपबितर चाहे अशुद्ध नी कहबु।
44010029	ई-लगिन मोय बोलाल जायहों, तो मोय बेगर कोनो कहले चइल आलो। एखन मोय पुछाथों कि मोके का काम कर लगिन बोलाल जायहों?”
44010030	कुरनेलियुस गो कहलक कि, “एहे बेरा चाइर दिन होलक, कि मोय आपन घरे उलटी बेला तीन बजे लेखे प्रार्थना करत रहों, कि देखा, आचाका एगो आबदिन लावकेक लुगा पिन्‍धके मोर भिरे आय खड़ा होलक।
44010031	आउर कहेक लागलक, ‘हे कुरनेलियुस, ईश्‍वर तोर प्रार्थना सुइन लिहे, आउर तोर दान ईश्‍वर कर भिरे इयाइद करल गेलक।
44010032	ई-लगिन केखो याफा नगर भेइजके शिमोन, के जे पतरस कहायल, बोलाव, उ समुन्‍दर कर किनारे शिमोन, चमढ़ा कर धन्‍घा करेक वाला कर घरे गुतिया आयहे।’
44010033	तले मोय उतिये तोर ठिन आबदिन भेजलो, आउर तोय बेसे करले कि आय गेले, एखन हमरे सउब हर ईश्‍वर ठिन आय गेलि, जे कोनोवे ईश्‍वर तोर से कहलक उके सुनाब।”
44010034	तले पतरस कहलक, “एखन मोके लागेल कि ईश्‍वर केकरो मुंह देइख के बिचार नी करेल,
44010035	पहें सउब जाइत में जेमन उकर से डरायना आउर धरमिकता कर काम करेना, उ उके बेस लागेल।
44010036	जे बचन उगो इस्राएली मन ठिन भेजलक, जेकि उ यीशु मसीह से जे सउब कर प्रभु हेके शान्‍ति कर सुसमाचार सुनालक।
44010037	उ बचन के तोहरे जानला जे जोहन बपतिस्‍मा कर प्रचार कर पाछे, गलील से शुरु करलक आउर समुचा यहूदिया में फाइल गेलक।
44010038	कि ईश्‍वर गो का तइर यीशु नासरी के पबितर आतमा आउर सामर्थ से अभिषेक करलक, उ बेस करेक आउर शयतान से जकड़ल मनके छोड़ात रहे, कालेकि ईश्‍वर उकर संगे रहे।
44010039	“आउर हमरे उ सउब काम कर गवाही हेकी, जे उगो यहूदिया कर राइज आउर यरुशलेम में हों करलक पहें आबदिनमन उके क्रूस में ठोइके मोराय देलंय।
44010040	ईश्‍वर गो तीसरा दिन मुरदा में जीयालक आउर प्रगट हों कइर देलक।
44010041	सउब आबदिनमन के नहीं, पहें उ गवाही मनके, जेके ईश्‍वर आगहे से चुइन लेइ रहे, माने हमरे के जेमन उकर मोरल में से जी उठेक कर पाछे उकर संगे खाली पिली।
44010042	आउर उ हमरे के हुकूम देलक, कि आबदिनमन में प्रचार करा आउर गवाही देवा कि उ ओहे हेके। जेके ईश्‍वर गो जीयत आउर मोरल मन कर बिचारक ठहरायहे।
44010043	उकर सउब आगमबक्तामन गवाही देवेन, कि जे केहो उकर उपरे बिश्‍वास करी, उके उकर नाम से पाप कर क्षमा मिली।”
44010044	पतरस ई बातमन करते हे रहे कि, सउब सुनेक वाला आबदिनमन कर उपरे पबितर आतमा उतरलक।
44010045	आउर जेताइक यहूदी बिश्‍वासीमन पतरस संगे आय रहंय, उ सउब मन चकरीत होलंय कि परजाइतमन उपरे हों पबितर आतमा कर दान उझलाल गेलक।
44010046	कालेकि उ मने उमनके किसिम किसिम कर भाषा में बतियायक आउर ईश्‍वर कर बड़ाइ करेक सुनलंय।
44010047	इकर में पतरस गो कहलक, “का केहो ईमनके पानी से बपतिस्‍मा लेवेक से रोकेक सकेन, कि ईमन बपतिस्‍मा न पावोक, जेमाने हमरे नियर पबितर आतमा पायहंय?”
44010048	आउर पतरस उमनके हुकूम देलक कि उमनके यीशु मसीह कर नाम में बपतिस्‍मा देवल जावोक। तले उ मने पतरस से बिनती करलंय कि आउर तनिक दिन उमन संगे रहोक।
44011001	आउर प्रेरित मन आउर बिश्‍वासी भाईमने जेमन यहूदिया में रहंय, सुनलंय, कि परजाइतमन हों ईश्‍वर कर बचन के माइन लेलंय।
44011002	आउर जे बेरा पतरस यरुशलेम में आलक, तो खतना करल आबदिनमन उकर से कहा कही करेक लागलंय,
44011003	“कि तोय बेगर खतना कर आबदिनमन ठिन जाय के खाले पिले।”
44011004	तब पतरस गो उके शुरु से सरियाय के कहलक,
44011005	“कि मोय याफा नगर में प्रार्थना करत रहों आउर आतमा में होइके एगो दरशन देखलो, कि एगो चीज, बड़का चादर लेखे चाइरो दिसा में लटकल, आकाश से उताइर के मोर ठिन आलक।
44011006	जे बेरा मोय उकर में थिथालो तो धरती कर चाइर गोड़वा जानवर आउर रेंगेवाला जानवर आउर आकाश कर चराइ दिसलक।
44011007	आउर ई शबद सुनलो कि, ‘हे पतरस उठ इके माइर के खा।’
44011008	“तब मोय कहलो, ‘नहीं प्रभु, नहीं कालेकि कोनोवे अपबितर आउर अशुद्ध चीज मोर मुंह में कहियो नी जायहे।’
44011009	“इकर पाछे दोसर बेर आकाश से एगो बाणी सुनालक कि, ‘जेके ईश्‍वर गो शुद्ध कइरहे उके अशुद्ध न कह।’
44011010	तीन बेर एहे तइर होलक, तले सउब के आकाश में उठाय लेवल गेलक।
44011011	“आउर देखा, उतिये मोर ठिना तीन गो आबदिन के कैसरिया से भेजाल जाय रहे, उ घर में जे ठिन मोय रहत रहों आय खढ़ालंय।
44011012	तले पबितर आतमा गो मोर से उकर संग बेगर हिचकिचाले जायकले हुकूम देलक।
44011013	आउर उगो बतालक, कि मोय एगो सरग दूतके आपन घरे खढ़ाल देखलो, जे मोर से कहलक कि, ‘याफा नगर में आबदिन भेइज के शिमोन के जे पतरस कहायल, बोलायले।
44011014	उ तोर से एहे तइर सन्‍देश देवी, जेकर से तोय आउर तोर सउब घराना उद्धार पावी’
44011015	जे बेरा मोय बतियात रहों तो पबितर आतमा उमन उपरे ओहे नियर उतरलक, जे नियर शुरु बेर हमरे उपरे उताइर रहे।
44011016	तले मोके प्रभु कर उ बचन इयाइद आलक, जे उ कइह रहे कि, ‘जोहन तो पानी से बपतिस्‍मा देलक, पहें तोहरे पबितर आतमा से बपतिस्‍मा पाबा।’
44011017	सेले जब कि ईश्‍वर गो उमनके हों ओहे दान देलक, जे हमरेके प्रभु यीशु मसीह में बिश्‍वास करेक से मिल रहे, तो मोय के हेकों ईश्‍वर के रोकेवाला?”
44011018	ई सुइनके, उमन चुपहे रहंय आउर ईश्‍वर के बड़ाइ कइर के कहेक लागलंय, “तले ईश्‍वर गो परजाइतमन के हों जीबन लगिन मन घुराय कर दान देलक।”
44011019	तो जे आबदिनमन उ बिपाइत कर मारे जे स्‍तिफनुस कर चलते होइ रहे, तितर बितिर होइ जायरहंय, भुलते भुलते फीनीके आउर साईप्रास आउर अन्‍ताकिया में पुगलंय, पहें यहूदीमनके छोइड़ के आउर केखो बचन नी सुनात रहंय।
44011020	पहें उमन में से केताइक साईप्रास बासी आउर कुरेनी मन में रहंय, जे अन्‍ताकिया में आयके यूनानी मनके हों प्रभु यीशु कर सुसमाचार सुनाय लागलंय।
44011021	आउर प्रभु कर हांथ उमन कर उपरे रहे आउर अनाइत आबदिनमन बिश्‍वास कइर के प्रभु के ग्रहन करलंय।
44011022	तले उमन कर चरचा यरुशलेम कर कलीसिया के सुनेक में आलक आउर कलीसिया बरनबस के अन्‍ताकिया में भेजलंय।
44011023	उ हुंवा पुइगके आउर ईश्‍वर कर अनुग्रह के देइख के खुशी होलक आउर सउब के उपदेश देलक कि जुरुमजुट प्रभु में लागल रहा।
44011024	कालेकि उ एगो बेस आबदिन रहे, आउर पबितर आतमा आउर बिश्‍वास में भरल रहे, आउर अनाइत आबदिनमन प्रभु में आय मिललंय।
44011025	तले उ शाउल के खोजेक ले तरसुस गेलक।
44011026	आउर जे बेरा उकर से भेंट होलक तो उके अन्‍ताकिया में लानलंय, आउर एसेन होलक कि उ एक बछर तलुक कलीसिया कर संग भेंट करते आउर आबदिनमन के उपदेश देते रहे, आउर चेलामन सउब से आगे अन्‍ताकिया में हे मसीही कहलालंय।
44011027	ओहे दिनमन में कायझन आगमबक्ता यरुशलेम से अन्‍ताकिया आलंय।
44011028	उमन में से आगबुस नाम कर एगो आबदिन खड़ा होइके पबितर आतमा कर आगुवाइ से ई बतालक, कि समुचा संसार में अनाइत बड़का आकाल होइ, आउर उ आकाल महाराजा क्‍लौदियुस कर परिया में होलक।
44011029	तले चेलामन बिचार करलंय कि सउब हर आपन आपन पुंजी से शक्ति मोताबिक यहूदिया में रहे वाला बिश्‍वासी भाईमन कर सेवा लगिन तइनको कोनो भेजब।
44011030	आउर उमन एहे नियर करलंय आउर बरनबस आउर शाउल कर हांथ से मुखयामन लगिन तइनको मदाइत भेइज देलंय।
44012001	उबेरा हेरोदेस राजा गो कलीसिया कर तनिक आबदिनमन के सतायकले शुरु करलक।
44012002	उ गो जोहन कर भाई याकूब के तलवाइर से मोराय देलक।
44012003	आउर जे बेरा उ देखलक, कि यहूदीमन इकर से खुशी होवेना, तो उमन पतरस के हों धइर लेलंय, उ दिना बिन-खमीर रोटी कर परब रहे।
44012004	आउर उ उके धइर के जेहेल में साजलक, आउर पहरा लगिन चाइर चाइरगो कइर के सिपाही मनके चाइरो कोना में पहरा रइख देलक, ई बिचार से कि फसह परब कर पाछे पतरस के आबदिनमन कर माझे लनबंय।
44012005	तो पतरस के जेहेल में रइख रहंय आउर कलीसिया कर आबदिनमन उकर लगिन जुरुमजुट ईश्‍वर से प्रार्थना करत रहंय।
44012006	आउर जे बेरा हेरोदेस उके आबदिनमन कर भिरे लानेक वाला रहे, ओहे राइत पतरस दुइगो सिकड़ी से बान्‍धल दुइगो सिपाहीमन कर माझे निन्‍दात रहे, आउर सिपाहीमन जेहेल कर दूरा में पहरा करत रहंय।
44012007	तो देखा, प्रभु कर एगो सरग दूत आय खढ़ालक आउर उ जेहेल कर कोठरी में जोति चमकलक आउर उगो पतरस कर पन्‍जरा में थुपियायके उके जगालक आउर कहलक, “झट के उठ।” आउर उकर हांथ कर बान्‍धल सिकड़ी, खुइल गेलक।
44012008	तले सरग दूत गो उकर से कहलक, “डांड़ा के सकताव आउर आपन जूता के पिन्‍धले।” उ ओसने हे करलक, आउरे उ उकर से कहलक, “तोर लुगा पिन्‍धके मोर पाछे पाछे आव।”
44012009	उ निकाइल के उकर पाछे होइ लेलंय, पहें ई नी जानत रहे, कि जे कोनवे सरग दूत कराथे, उ सच्‍चे कर हेके पहें ई बुझलक, कि मोय दरशन देखाथों।
44012010	तले उ पहिला आउर दोसर फाटक से निकाइल के उ लोहा कर फाटक तलुक पुगलक, जे शहर दाने जायल उकर लगिन आपने हे से फाटक खोइल गेलक आउर उमन निकाइल के एगो एकला डहर से गेलक एतने हे में सरग दूत उके छोइड़ के चइल गेलक।
44012011	तले पतरस होश में आयके कहलक, “आउर एखन मोय सच के जाइन गेलो कि प्रभु गो आपन सरग दूत भेइज के मोके हेरोदेस कर हांथ से बचालक आउर यहूदीमन कर सउब आशरा टुइट गेलक।”
44012012	आउर ई सोइच के, उ जोहन कर माय मरियम कर घरे आलक, जे मरकुस कहायल, हुंवा ढेइरे आबदिनमन जमा होइके प्रार्थना करत रहंय।
44012013	जे बेरा उ फाटक कर दूरा के ठोक ठोकालक, तो रोदा नाम कर एगो सेवकिन सुनेकले आलक।
44012014	आउर पतरस कर शबद के ओराइख के, उ रिझ कर मारे दूरा नी खोललक, पहें कुदले भीतरे गेलक आउर बतालक, कि पतरस गो दूरा में खड़ायहे।
44012015	उ मने उकर से कहलंय, का “तोय पगली हेकिस!” पहें उ गो डीड से कहलक कि, “पतरस हे हेके।” तले उमन कहलंय, उकर सरग दूत होइ।
44012016	पहें पतरस गो दूरा के ठोक-ठोकाते हे रहे तो उमन दूरा के खोललय आउर उके देइख के चकरीत होइ गेलंय।
44012017	तले पतरस हांथ से इशारा कइर के, उमनके कहलक कि चुपे रहा, आउर उमनके बतालक, कि प्रभु कातइर उके जेहेल से बाहरे निकलालक। आउरे कहलक कि, “याकूब आउर बिश्‍वासी भाईमन के ई बात के कइह देबा, तले उ निकाइल के बाहरे चइल गेलक।”
44012018	जे बेरा फाजिर होलक तो ई बात कर उपरे सिपाहीमन कर माझे अनाइत घबराहट होलक, कि पतरस कर का होलक।
44012019	जे बेरा हेरोदेस उकर खोजर करलक, पहें नी पालक, तो पहरा कराइया मनके जांच करेक कर हुकूम देलक कि उमनके मोरल जावोक, आउर राजा हेरोदेस, यहूदिया के छोइड़ के कैसरिया में जाय बसलक।
44012020	आउर हेरोदेस सूर आउर साईदा कर आबदिनमन से मुरुक खींसाय रहे, सेले उमन एक जुट होइके उकर ठिन आलंय आउर बलास्‍तुस के, जे राजा कर एगो काम करेक वाला रहे, मनाय-बुझायके मेल करुवायक खोजलंय, कालेकि राजा कर राइज से उमन कर राइज कर पालन पोसन होवत रहे।
44012021	आउर हेरोदेस राजा राज-पोसक पिन्‍धके सिंहासन में बाइठलक आउर भाषन देवेक लागलक।
44012022	आउर आबदिनमन जोड़ से चिचयाय उठलंय कि, “ई आबदिनमन कर नहीं ई तो देवता कर शबद हेके।”
44012023	ओहे बेरा प्रभु कर एगो सरग दूत गो उतिये उके मारलक, कालेकि उ ईश्‍वर कर महिमा नी करलक आउर उ पिलवाय के मोरलक।
44012024	पहें ईश्‍वर कर बचन बढ़ते गेलक आउर फायलते गेलक।
44012025	जे बेरा बरनबस आउर शाउल आपन सेवा पूरा करलंय तो जोहन के जे मरकुस कहायल संगे लेइके यरुशलेम से घुइर आलंय।
44013001	उदिन मन में अन्‍ताकिया कर कलीसिया में केताइक झन आगमबक्ता आउर उपदेश देवेक वालामन रहंय, जाइसेन बरनबस आउर शमोन जे नीगरो कहायल आउर लूकियुस कुरेनी, हेरोदेस राजा कर बलपोस भाई मनाहेम आउर शाउल।
44013002	जे बेरा उ उपास कर संगे प्रभु से प्रार्थना करत रहे, तो पबितर आतमा गो कहलक, “मोर खतिर बरनबस आउर शाउल के उ काम कर लगिन छिनगावा जेकर लगिन मोय उके बोलाय हों।”
44013003	तले उ मने उपास आउर बिनती कइर के आउर उमन उपरे हांथ रइख के आशीष देइके उमनके बिदा करलंय।
44013004	सेले बरनबस आउर शाउल पबितर आतमा कर भेजाल से सिलुकिया गेलंय, आउर हुंवा से पानी जहाज में चाइढ़के साईप्रास गेलंय।
44013005	आउर सलमिस में पुइगके, ईश्‍वर कर बचन यहूदीमन कर आराधना-घरे सुनालंय आउर जोहन उकर सेवक रहे।
44013006	आउर उ समुचा टापु में होइके, पाफुस तलुक पुगलक हुंवा उके बार-यीशु नाम कर एगो यहूदी टोन्‍हा आउर झूठा आगमबक्ता मिललक
44013007	उ सिरगियुस पाउलुस सूबे कर संगे रहे, जे बुद्धियारी आबदिन रहे, उ बरनबस आउर शाउल के आपन ठिन बोलायके ईश्‍वर कर बचन सुनेक खोजलक।
44013008	पहें इलीमास टोन्‍हा गो, कालेकि एहे उकर नाम कर माने हेके उकर संगे बदा-बाइद कइर के सउब के बिश्‍वास करेक से रोकेक खोजलक।
44013009	तले शाउल गो जेकर नाम पाउलुस हों हेके पबितर आतमा से भाइरके उकर बटे थिथाय के कहलक,
44013010	“सउब कप्‍टी मन आउर सउब किसिम कर चलाक, तोय शयतान कर जनमाल, सउब धरमिकता कर बइरी, का तोय प्रभु कर सोझ डहर के टेड़हा करेक नी छोड़बे?
44013011	एखन देख, प्रभु कर हांथ तोर उपरे आहे आउर तोय तनिक घड़ी अन्‍धरा रहबे आउर बेइर के नी देखेक पारबे।” तले उतिये धुन्‍धराय के अन्‍धराय गेलक आउर उ हिने हुने टमरेक लागलक, जेकि केहो उके डहरावोक।
44013012	तले हाकिम गो जे होइ रहे सउब के देइख के, आउर प्रभु कर उपदेश से चकरीत होइके बिश्‍वास करलक।
44013013	तब पाउलुस आउर उकर संगी पाफुस से जहाज के खोइल के पंफूलिया कर पिरगा में आलंय आउर जोहन उमनके छोइड़ के यरुशलेम घुरलक।
44013014	आउर पिरगा से आगे जाय के उमन पिसिदिया कर अन्‍ताकिया में पुगलंय आउर सथायक दिन में आराधना-घरे आयके बाइठलंय।
44013015	आउर ब्‍यवस्‍था-नियम आउर आगमबक्तामन कर किताब पढ़ेक कर पाछे सभा कर सरदार मन उकर ठिन कइह भेइजलंय कि, “भाईमन, अगर आबदिनमन लगिन तोहरे कर मन में कोनो उत्साह कर बात आहे तो कहा।”
44013016	तले पाउलुस गो खड़ाय के हांथ से इशारा कइर के कहलक, “हे संगी इस्राएली मन आउर ईश्‍वर से डरय वाला मन सुना।
44013017	ई इस्राएली मन के ईश्‍वर गो हमरे कर बाप पुरखा से चुनलक आउर जे बेरा ई आबदिनमन मिसर राइज में परदेशी होइके रहत रहंय, तो उकर उन्‍नति कर, आउर जोड़गर हांथ से निकलय लानलक।
44013018	आउर उमन जंगल में चालीस बछर तलुक बिपाइत सहते रहंय।
44013019	आउर कनान राइज में सातगो जाइत के नास कइर के उमन कर राइज के आपन पुरखामन लगिन कमसे कम साड़हे चाइर सौ बछर कर लगिन आपन अधिकार में देइ देलंय।
44013020	उकर पाछे आगमबक्ता शमूएल तलुक बिचारक ठहरालक।
44013021	उकर पाछे उमन एगो राजा मांगलय तले ईश्‍वर गो चालीस बछर लगिन बिन्‍यामीन कर गोतर से एगो आबदिन माने, किस कर बेटा शाउल के राजा बनालक।
44013022	आउरे ईश्‍वर गो उके किनार कइर के दाऊद के राजा बनालक, जेकर बारे में उ गवाही देलक कि, ‘मोके एगो आबदिन यिशै कर बेटा दाऊद, मोर मन तइर मिल गेलक, ओहे मोर सउब इच्‍छा पूरा करी।’
44013023	इकरे बंश से ईश्‍वर गो आपन करार कर मोताबिक इस्राएली मन ठिन एगो उद्धार कराइया, माने यीशु के भेजलक।
44013024	जेकर आवेक आगहे जोहन गो सउब इस्राएली मन के मन घुराय कर प्रचार करलक।
44013025	आउर आपन काम पूरा करेक बेरा जोहन कहेल, ‘तोहरेमन मोके जे सोंचल उ मोय न लागो, पहें देखा, मोर पाछे एक झन आवेक वाला आहे, जेकर मोय गोड़ कर जूता कर डोइर के खोलेक जोग्‍य नखों।’”
44013026	“हे भाईमन, तोहरे जे अब्राहम कर बंश हेका आउर तोहरे जे ईश्‍वर से डराल, तोहरे ठिना ई उद्धार कर संदेश हमरे ले भेजाल जायहे।
44013027	कालेकि यरुशलेम कर रहे वाला माने आउर उमन कर सरदार मन न उके चिन्‍हलंय, न तो आगमबक्तामन कर उकर बारे में कहल बातके बुझलंय, जेके सउब बेरा सथायक दिन में पढ़ल जात रहे, ई-लगिन उके आगमबक्तामन कर आगमबाणी पूरा होवेक से उके दोषी ठहरायके उके मोराय देलंय।
44013028	उमन उके माइर मोरायकर तइर दोष उकर में नी पालंय, तभियो राजा पिलातुस से आरजी करलंय, कि उके माइर मोराय देवल जावोक।
44013029	आउर जे बेरा उ मने उकर बारे में लिखल सउब बात पूरा करलंय, तो उके क्रूस से उतरायके कबर में राखलंय।
44013030	पहें ईश्‍वर गो उके मोरल में से जीयालक।
44013031	आउर उमनके जे उकर संगे गलील से यरुशलेम आय रहंय, ढेइरे दिन तलुक दिसतार देवत रहे, आबदिनमन ठिन एखन ओहे उकर सकक्षी हेके।
44013032	आउर मोय तोहरेके उ करार कर बारे में, जे ईश्‍वर गो बाप पुरखामन से कइर रहे, ई सुसमाचार सुनाथो।
44013033	कि ईश्‍वर गो यीशु के जीयायके, ओहे करार हमरे कर खन्दान कर लगिन पूरा करलक, जाइसेन गीतमाला में लिखल आहे कि, ‘तोय मोर बेटा हेकिस, आइज तोय मोर से सिरिजले।’”
44013034	“आउर उकर ई रीति से मोरल में से जियायक कर बारे में हों, कि उ कहियो न सड़ोक न गलोक, उ ई नियर कहलक कि, ‘मोय दाऊद कर लेखे पबितर आउर अटल किरपा करबु।’
44013035	ई-लगिन उगो आउर एक गीतमाला में हों कइह रहे कि, ‘तोय आपन पबितर जन के सड़ेक नी देबे।’
44013036	“कालेकि दाऊद तो ईश्‍वर कर इच्‍छा कर मोताबिक आपन बेरा में सेवा कइर के सुइत गेलक, आउर आपन बाप पुरखा में जाय मिललक आउर साइड़ हों गेलक।
44013037	पहें जेके ईश्‍वर गो जीयालक, उ नी सड़लक।
44013038	ई-लगिन, हे भाईमन, तोहरे जाइन लेवा कि इकरे से पाप क्षमा कर सुसमाचार तोहरे के देवल जाथे।
44013039	आउर जे बात से तोहरे मूसा कर ब्‍यवस्‍था-नियम से बेगुन्‍हा ठहरेक नी सकता।
44013040	ई-लगिन साबधन रहा, एसेन न होक, कि आगमबक्ता कर किताब में आहे,
44013041	‘तोहरे उपरे हों न घटोक, कि हे नींदा करेक वालामन, देखा, आउर चकरीत होवा आउर माटी में मिट जावा। कालेकि मोय तोहरे कर बेरा में काम करोन, एसेन काम कि, अगर केहो तोहरे से उकर बारे में बतियाइ, तो तोहरे कहियो बिश्‍वास न करबा।’”
44013042	तो उमन कर आराधना-घर से बाहरे निकलेक बेरा आबदिनमन पाउलुस आउर बरनबस से आरजी बिनती करेक लागलंय कि आवेक वाला सथायक दिन में आउरे इकरे बारे में सुनाल जावोक।
44013043	आउर सभा सिराल पाछे यहूदीमन आउर यहूदी पन्‍थ में मन से ढेइरेझन उमन कर संगे संगे चइल गेलक, आउर उ मने उमन से बतियायके समझलंय, कि कइसेन ईश्‍वर कर अनुग्रह में बनल रहबा।
44013044	आवेक वाला सथायक दिना शहर कर करीब सउब आबदिनमन ईश्‍वर कर बचन सुनेक ले जमा होइ गेलंय।
44013045	पहें यहूदीमन ई बड़का भीड़ के देइख के हिसींगा से कुर-कुराय लागलंय, आउर नींदा करते हे पाउलुस कर बिरोध में बतियायक लागलंय।
44013046	तले पाउलुस आउर बरनबस नीडर होइके कहेक लागलंय, “जरुर रहे कि, ईश्‍वर कर बचन के आगे तोहरे के सुनाल जातक, पहें जे बेरा तोहरे उके किनार कराला, आपने के जिनगी जुग कर जीबन कर जोग्‍य नी समझल, तो देखा हमरे परजाइतमन ठिन जाथी।
44013047	कालेकि प्रभु गो हमरेके ई हुकूम देइ हे कि, ‘मोय तोहरेके परजाइतमन लगिन दिया ठहरायहों, कि तोहरे धरती केर आखरी तलुक उद्धार कर दूरा होबा।’”
44013048	ई सुइनके परजाइतमन रिझलंय आउर ईश्‍वर कर बचन के बड़ाइ करेक लागलंय आउर जेताइकझन जिनगी जुग कर लगिन ठहरल जाय रहंय, उमन बिश्‍वास करलंय।
44013049	तले प्रभु कर बचन समुचा राइज में फायलेक लागलक।
44013050	पहें यहूदीमन ईश्‍वर भक्तमन महिलामन आउर शहर कर मुख्‍या आबदिनमन के उसकालंय जाइसेन कि उमन पाउलुस आउर बरनबस उपरे उपद्रव करुवाय के उमनके आपन सीमना से बाहरे निकलय देलंय।
44013051	तले पाउलुस आउर बरनबस उमन कर भिरे आपन गोड़ कर धुर झईरके इकुनीयुम गांव चइल गेलंय।
44013052	आउर चेलामन रिझे रिझे आउर पबितर आतमा से भरते गेलंय।
44014001	तब उमन इकुनीयुम में आलंय आउर एसेन होलक कि उमन यहूदीमन कर आराधना-घर में संगे संगे गेलंय आउर एसेन बतियालय कि, यहूदी आउर यूनानीमन दुइयो में से ढेइरे झन बिश्‍वास करलंय।
44014002	पहें नी मानेक वाला यहूदीमन, परजाइतमन कर हिरदय, बिश्‍वासी भाईमन कर बिरोध में उसकालंय आउर भड़कय देलंय।
44014003	आउर उमन अनाइत दिन तलुक हुंवा रहंय आउर प्रभु कर भरसा से डीड होइके प्रचार करत रहंय, आउर उ उमन कर हांथ से चिन्‍हा आउर चकरीत कर काम करुवाय के अनुग्रह कर बचन में गवाही देवत रहे।
44014004	पहें शहर कर आबदिनमन में फूट होइ जाय रहे, इकर से केताइक झन यहूदीमन बटे आउर केताइक झन प्रेरित मन बटे होइ गेलंय।
44014005	पहें जे बेरा परजाइतमन आउर यहूदीमन उमनके बेज्जाइत करलंय आउर उमनके ढोंग्‍गासे मारेक कर लगिन खोजत रहंय।
44014006	तो उमन ई बात के जाइन गेलंय आउर लूकाउनीया कर लुस्‍त्रा आउर दिरबे शहर मन में आउर ओरे पारे कर राइज में भागलंय।
44014007	आउर हुंवा सुसमाचार सुनायक लागलंय।
44014008	लुस्‍त्रा में एगो आबदिन बाइठ रहे, जेकर गोड़ कमजोड़ी रहे, उ जनम से हे लंगड़ा रहे आउर कहियो नी हिंठत रहे।
44014009	उ पाउलुस कर बतियायक के सुनत रहे आउर पाउलुस उकर बटे थिथायके देखलक कि इके बेस होवेक कर आशरा आहे।
44014010	आउर उ जोड़ से कहलक, तोर गोड़ कर तगाइद से खड़ा होइजा, तले उ उछलेक आउर कुदेक लागलक।
44014011	आबदिनमन पाउलुस कर ई काम देइख के लूकाउनीया कर भाषा में जोड़ से कहलंय, “देवता मन आबदिनमन कर रुप में होइके हमरे ठिन उताइर आलंय।”
44014012	उ मने बरनबस के ज्‍यूस आउर पाउलुस के हिरमेस नाम राखलंय, कालेकि ईमन बतियायक लगिन मुख्‍या बक्‍ता रहंय।
44014013	आउर ज्‍यूस उ मन्‍दिर कर पूजारी जे उ शहर कर भिरे रहे, सांड़ आउर फुल कर माला फाटक में लाइन के आबदिनमन कर संग बलिदान करेक खोजत रहंय।
44014014	पहें बरनबस आउर पाउलुस प्रेरित मन जे बेरा सुनलंय, तो आपन लुगा चीरके भीड़ में कुइद गेलंय आउर गुल कइर के कहेक लागलंय,
44014015	“हे मनवांमन, ई तोहरेमन का कराथा? मोय हों तो तोहरे तइर सुख दुःख भोगेक वाला मनवां हेकों, आउर तोहरेके सुसमाचार सुनाइला, कि तोहरे ई बेकार चीज से किनार होइके जीयत ईश्‍वर बटे घुइर जावा, जेहर सरग, धरती आउर समुन्‍दर आउर जे कोनोवे उकर में आहे बनालक।
44014016	उ बिताल जुग में सउब जाइत के आपन आपन डहर में चलेक देलक।
44014017	तभियो उगो आपने खुदके बेगर गवाही के नी छोड़लक, पहें उ बेस काम करते रहे आउर आकाश से बरखा आउर फार फरेक महिना देलक, तोहरे कर मनके खायक पियेक आउर रिझ से भरते रहे।”
44014018	ई कइह के हों उमन आबदिनमन के बड़ कठिन से रोकलंय कि उमन कर लगिन बलिदान न करोक।
44014019	पहें केताइक झन यहूदीमन अन्‍ताकिया आउर इकुनीयुम से आयके आबदिनमन के आपन बटे कइर लेलंय आउर पाउलुस के ढोंग्‍गा से मारलंय आउर मोरल जाइनके उके शहर कर बाहरे घिसियाय के लेइ गेलंय।
44014020	पहें उकर चेलामन उकर चाइरो दाने आय खढ़ालंय, पहें उ उइठके शहर बटे गेलक आउर दोसर दिन बरनबस संगे दिरबे चइल गेलक।
44014021	आउर उ शहर कर आबदिनमन के सुसमाचार सुनायके ढेइरे बागरा चेला बनायके, लुस्‍त्रा आउर इकुनीयुम आउर अन्‍ताकिया घुइर आलंय।
44014022	आउर चेलामन कर मनके ढाड़स देवत रहंय, आउर ई कइह के उपदेश देवत रहंय कि बिश्‍वास में स्‍थिर रहा, आउर ई कहत रहंय, कि हमरे के बड़ बिपाइत सइहके ईश्‍वर कर राइज में जायक होवी।
44014023	आउर उ मने सउब कलीसिया में उमन लगिन मुखिया चुनलंय आउर उपास कर संगे प्रार्थना कइर के उमनके प्रभु कर हांथ में सोंइप देलंय जेकर उपरे उमन बिश्‍वास कइर रहंय।
44014024	आउर पिसिदिया से होइके उ मने पंफूलिया राइज में पुगलंय।
44014025	आउर पिरगा में बचन सुनायके अत्तालिया आलंय।
44014026	आउर हुंवा से जहाज में अन्‍ताकिया आलंय, जेठिन ईश्‍वर कर अनुग्रह में जे काम उमनके सोंपल रहे जेके उमन पूरा कइर रहंय।
44014027	हुंवा पुइग के, उ मने कलीसिया मनके जमा करलंय आउर बतालंय, कि ईश्‍वर गो हमरे कर संग होइके कइसेन बड़े बड़े काम करलक! आउर परजाइतमन ले बिश्‍वास कर दूरा खोइल देलक।
44014028	आउर उ मने बिश्‍वासीमन संगे अनाइत दिन तलुक रहंय।
44015001	आउरे केताइक झन यहूदिया से आयके बिश्‍वासी भाईमन के सिखायक लागलंय कि, “अगर मूसा कर रीति नियर तोहरे कर खतना नी होइ हे होले तोहरे के उद्धार नी मिली।”
44015002	जे बेरा पाउलुस आउर बरनबस कर उमन से अनाइत जोड़ से झागड़ा होलक आउर कहा-कही होलंय, तो ई ठहरल गेलक कि पाउलुस आउर बरनबस, आउर इकर में से केताइक झन ई बात कर बारे में यरुशलेम जाबंय आउर प्रेरित आउर मुखिया मनठिन सलहा करबंय।
44015003	सेले उमनके कलीसिया मन तनिक दुरियाह पुगाय राखलंय, आउर उमन फीनीके आउर सामरी से होइके परजाइतमन के मन घुरायक कर प्रचार करते गेलक आउर सउब भाईमन के रिझालंय।
44015004	जे बेरा यरुशलेम पुगलंय, तो कलीसिया आउर प्रेरित आउर मुखियामन उमन से हंसी खुशी से भेंट-घाट करलंय, आउर उ मने बतालंय कि ईश्‍वर गो उमन से होइके कइसेन कइसेन काम कइर रहे।
44015005	पहें फरिसीमन कर पन्‍थ में से जे माने बिश्‍वास कइर रहंय, उकर में से केताइक झन खड़ा होइके कहलंय कि, “उमनके खतना करेक आउर मूसा कर ब्‍यवस्‍था-नियम के मानेक कर हुकूम देवेक चाही।”
44015006	तले प्रेरित आउर मुखिया मन ई बात कर बारे बिचार करेक ले जमा होलंय।
44015007	तले पतरस गो अनाइत कहा कही कर पाछे खड़ा होइके उमन से कहलक, “भाईमन, तोहरे जानल, कि अनाइत दिन बितलक, कि ईश्‍वर गो तोहरे में से मोके चुइन लेलक, कि मोर मुंह कर बचन से परजाइतमन सुसमाचार सुइनके बिश्‍वास करोक।
44015008	आउर मनके जांचेक वाला ईश्‍वर गो उमनके हों हमरे तइर पबितर आतमा देइके उमन कर गवाही देलक।
44015009	आउर बिश्‍वास से उमन कर हिरदय शुद्ध कइर के हमरे में आउर उमन में तइनको फरक नी राखलक।
44015010	तो एखन तोहरे काले ईश्‍वर के जांचल? कि चेलामन कर खान्‍ध में एसेन जुहांइट के तेंगराल, जेके न हमरे कर बाप पुरखा मन उठाय रहंय न तो हमरे।
44015011	हां, हमरे कर जरुर बिश्‍वास आहे कि जे तइर उमन प्रभु यीशु कर अनुग्रह से उद्धार पाबंय, ओहे नियर हमरे हों पावब।”
44015012	तले सभा कर सउब आबदिनमन चुपे होइके बरनबस आउर पाउलुस कर बचन सुनेक लागलंय, कि ईश्‍वर गो उमन से परजाइतमन में कइसेन कइसेन बड़ बड़ चिन्‍हा आउर चकरीत काम देखालक।
44015013	जे बेरा उमन चुपे होलंय तो याकूब गो कहेक लागलक, कि, “हे भाईमन, मोर सुना,
44015014	शिमोन गो कहलक, कि ईश्‍वर शुरु से परजाइतमन उपरे कइसेन किरपा करलक, कि कायक झन के उमन में से आपन नाम कर लगिन चुनलक।
44015015	आउर इकर से आगमबक्तामन कर बात मिलेल, जेतईर लिखल आहे कि,
44015016	‘इकर पाछे मोय घुइर आयके, दाऊद कर गिरल तम्‍बु के उठाबु, आउर उके खड़ा करबु।
44015017	इकरले कि मनवां जाइत कर आखरी आबदिनमन, माने सउब जाइतमन, जेके अपनाय ले मोय आपन नाम देलो, प्रभु कर खोजर में लागल रहा।
44015018	ई ओहे प्रभु कहेल जे धरती कर सिरजन से, ई बातमन कर समाचार देते आलक।’
44015019	“ई-लगिन मोर बिचार ई हेके, कि परजाइतमन में से जे आबदिनमन ईश्‍वर बटे घुइर आवेन, हमरे उमनके दुःख नी देवोब।
44015020	पहें उमनके लिख भेजलंय, कि उमन मूरती कर अशुद्ध आउर ब्‍यभिचार, घेंचा आइंठाल पशु आउर चराइ-चिनगुन कर गोस आउर लहु से फरके रहा।
44015021	कालेकि पुरखा परिया से शहर में मूसा कर ब्‍यवस्‍था-नियम के प्रचार करेक वाला प्रचार करते चइल आलंय, आउर सउब सथायक दिन में आराधना-घर में पइढ़के सुनाल जायल।”
44015022	तले समुचा कलीसिया समाइत प्रेरित मन आउर मुखिया मनके बेस लागलक, कि आपने माझे से कयक झन आबदिनमन के चुइन के, माने यहूदा, जे बर-सबा कहायल आउर सिलास के जे भाईमन में मुखिया रहे आउर उमनके पाउलुस आउर बरनबस कर संगे अन्‍ताकिया भेजोक।
44015023	आउर उमन ले ई लिखके हाथे हांथ भेजुवालंय कि, “अन्‍ताकिया आउर सीरिया आउर किलीकिया कर रहेक वाला भाईमन के हों जे परजाइतमन में से हेकंय, प्रेरित आउर मुखया भाईमन के जोहार,
44015024	हमरे सुइनही, कि हमरे में से केताइक झन हुंवा जाय के तोहरे के आपन बात से घबरुवाय देलंय आउर तोहरे कर मन के अकबकुवय देलंय, पहें मोय उमनके ई हुकूम नी देइ रहों।
44015025	ई-लगिन हमरे एकमत होइके सुप्‍पट बुझली, कि चुनल आबदिनमन के आपन दुलार भाई बरनबस आउर पाउलुस कर संगे तोहरे कर भिरे भेजोक।
44015026	ई तो एसेन आबदिन हेके, जेहर आपने जिऊ के हमरे कर प्रभु यीशु मसीह कर नाम कर खतिर आपन के दांव में लगय देलक।
44015027	आउर ई-लगिन मोय यहूदा आउर सिलास के भेइजहों, जे आपन मुंह से हों ई बातके बताय देबंय।
44015028	पबितर आतमा से हमरे के सुप्‍पट जनालक, कि ई दरकारी बातमनके छोइड़ के तोहरे उपरे कोनो बोझा लादल न जावोक:,
44015029	कि तोहरे मूरती में चढ़ाल आउर लहु आउर घेंचा आइंठाल आउर ब्‍यभिचार से फरके रहा, तो तोहरे कर भला होइ।”
44015030	आउरे बिदा होइके अन्‍ताकिया चइल गेलंय आउर सभा बोलायके भाईमन के उ चिट्ठी के देइ देलंय।
44015031	आउर उमन पइढ़के उ उपदेश कर बात से अनाइत खुशी होलंय।
44015032	तब यहूदा आउर सिलास खुदे आगमबक्ता रहंय। उमन सउब ढेइरे पाछे तलुक भाईमन के दिलासा देइके ढाड़स बान्‍धुवालंय।
44015033	आउर उमन तनिक दिन तलुक हुंवा राइह के भाईमन से बेसे-बेस बिदा होलंय, कि आपन भेजेक वाला कर भिरे जावोक
44015034	पहें सिलास के हुंवा रहे ले बेस लागलक।
44015035	आउर पाउलुस आउर बरनबस अन्‍ताकिया में राइह गेलंय आउर अनाइत बागरे आबदिनमन ठिन प्रभु कर बचन कर उपदेश करते आउर सुसमाचार सुनाते रहंय।
44015036	तनिक दिन पाछे पाउलुस गो बरनबस से कहलक कि, “जे जे शहर में मोय प्रभु कर बचन सुनाय रहों, आवा, आउरे हुंवा जाय के आपन भाईमन के देखब कि का तइर आहंय।”
44015037	तब बरनबस गो जोहन के जे मरकुस कहायल आपन संगे लेगेक कर बिचार करलक।
44015038	पहें पाउलुस गो उके जे पंफूलिया में उकर से फरके होइ जाइ रहे, आउर काम में उकर से नी गेलक, उके संगे लेइ जायक ले उचित नी समझलक।
44015039	सेले एसेन टनठा होलक कि उमन एगो दोसर से फरके होइ गेलंय आउर बरनबस, मरकुस के लेइके जहाज से साईप्रास चइल गेलक।
44015040	पहें पाउलुस गो सिलास के चुइन लेलक, आउर भाईमन से ईश्‍वर कर अनुग्रह में सोंपल जायके हुंवा से चइल गेलक।
44015041	आउर कलीसिया के स्‍थिर करते हे सीरिया आउर किलीकिया मनके से होइके चइल गेलक।
44016001	आउरे उ दिरबे आउर लुस्‍त्रा हों गेलक आउर हुंवा देखलक तीमुथियुस नाम कर एगो चेला रहे, जे कोनो बिश्‍वासी यहूदिनी कर बेटा रहे, पहें उकर बापहर यूनानी रहे।
44016002	आउर उ लुस्‍त्रा आउर इकुनीयुम कर बिश्‍वासी भाईमन में उकर बेस नाम रहे।
44016003	आउर पाउलुस गो चाहलक, कि तिमुथी के आपन संगे लेइलेवोक, आउर जे यहूदीमन उ ठांव में रहंय उमन कर चलते उके लेइके खतना करलक, कालेकि उमन सउब जानत रहंय, कि उकर बापहर यूनानी रहे।
44016004	आउर शहर शहर जाते हे उ ब्‍यवस्‍था-नियम के मनके ले जाते हे उमन उ ब्‍यवस्‍था-नियम मनके ले जे यरुशलेम कर प्रेरित मन आउर मुखयामन ठहरय रहंय, पुगाते जात रहंय।
44016005	ई नियर कलीसिया मन बिश्‍वास में स्‍थिर होते गेलंय आउर संख्‍या में हों बढ़ते गेलंय।
44016006	आउर उमन फ्रूगिया आउर गलातिया राइज से होते गेलंय, आउर पबितर आतमा गो उमनके एसिया में बचन सुनायक से रोकलक।
44016007	आउर उमन मुसिया भिरे पुइग के, बिथुनीया जायक खोजलंय, पहें यीशु कर आतमा गो उमनके जायक से माना करलक।
44016008	तले मुसिया से होइ के त्रोवास आलंय।
44016009	आउर पाउलुस गो राइत खान एगो दरशन देखलक कि एगो मकिदुनिया कर आबदिन खढ़ालक, उकर से बिनती कइर के कहेल कि, “समुन्‍दर पार होइके मकिदुनिया आव आउर हमरे के मदाइत कर।”
44016010	उकर ई दरशन देखते हे मोय उतिये मकिदुनिया जायक खोजलो, ई जाइन के, कि ईश्‍वर गो मोके उमनके सुसमाचार सुनाय ले बोलाय हे।
44016011	तले त्रोवास से जहाज खोइल के मोय सोझे सूमात्राके आउर दोसर दिन नीयापुलिस आलो।
44016012	हुंवा से हमरे फिलिपी में आलि, जे मकिदुनिया राइज कर मुख्‍य नगर आउर रोमियो कर बस्‍ती हेके आउर हमरे उ शहर में तनिक दिन रही।
44016013	सथायक कर दिन हमरे शहर कर फाटक कर बाहरे नदी किनारे ई जाइनके गेलि कि हुंवा प्रार्थना करेक ठांव होवी आउर बाइठ के उ आउराइतमनसे जे जमा होइ रहंय, बतियाक लागली।
44016014	आउर लुदिया नाम कर थुआथीरा शहर कर बइगुनी लुगा बेचेकवाला एगो भक्तिनी आउराइत सुनात रहे आउर प्रभु उकर मन के खोललक, जेकि पाउलुस कर बात में ध्यान लगावोक।
44016015	आउर जब उ गो आपन घरइया समाइत बपतिस्‍मा लेलक, तो उ गो बिनती करलक कि, “अगर तोहरे मोके प्रभु कर बिश्‍वासीनि समझल तो चला आउर मोर घरे रहा,” आउर उ हमरे के मनाय के लेइ गेलक।
44016016	जे बेरा हमरे प्रार्थना करेक ठांव में जात रही, तो हमरे के एगो सेवकिन से भेंट होलक जेकर में आगमबाणी करेक वाला दुष्ट आतमा रहे, आउर आगमबाणी कइर के आपन मालिक ले अनाइते बागरे कमायके लानत रहे।
44016017	उ पाउलुस कर आउर मोर पाछे पाछे आयके चिचयाक लागलक कि, “ई आबदिन सरग आउर धरती कर परम प्रधान ईश्‍वर कर सेवक हेके जे हमरेके उद्धार कर डहर कर बात सुनायल।”
44016018	उ ढेइरे दिन तलुक ई तइर करते रहे, पहें पाउलुस गो गोसा होलक, आउर मुंह घुरायके उ आतमा से कहलक, “मोय तोके यीशु मसीह कर नाम से हुकूम देवाथों, कि उकर से निकाइल जा।” आउर उ ओहे बेरा निकाइल गेलक।
44016019	जे बेरा उकर मालिक मन देखलंय कि, उमन कर कमाइ हांथ से छुइट जाथे, तो पाउलुस आउर सिलास के धइर के चौराहा में मुखियामन ठिन घिसियाय लानलंय।
44016020	आउर उमनके फउजदारी कर हाकिम मनठिन लेइ आनलंय आउर कहलंय, “ईमन जे यहूदी हेकंय, हमरे कर शहर में अशान्‍ति फायलय के बेचाईन कइर देवाथंय।
44016021	आउर एसेन लुर देखाथंय, जेके ग्रहन करेक चाहे मानेक हमरे रोमी मनले उचित न लगे।
44016022	भीड़ हों उमन कर बिरोध में जमा होइ गेलक तले हाकिम मन उमन कर लुगा के चीर देलंय।” आउर उमनके बेंत से मारेक हुकूम देवल गेलक।
44016023	आउर उ मने पाउलुस आउर सिलास के जोड़ से बेंत मारुवायके आउर जेहेल में साइज देलंय, उ मने जेहेल कर अधिकारी के हुकूम देलंय कि उमनके साबधन से रखोक।
44016024	अधिकारी गो हुकूम पायके उमनके भीतरे कोठरी में राखलक, आउर उमन कर गोड़ के काठ कर बेड़ी में ढुकाय के हटंगाय देलक।
44016025	पहें आधा राती के पाउलुस आउर सिलास प्रार्थना करते हे ईश्‍वर कर भजन करत रहंय, आउर काइदी मन इके सुनोत रहंय।
44016026	कि एतने में अनाइत जोड़ से धरती डोललक कि जेहेल घर कर नेंव हिल गेलक आउर उतिये सउब दूरा उघाइर गेलक। आउर सउब काइदी मन कर बान्‍धल खुइल गेलक।
44016027	आउर अधिकारी जाइग गेलक आउर जेहेल कर दूरा उघराल देइख के सोंचलक कि काइदी मन भाइग गेलंय, सेले उ गो आपने हे के तलवाइर से मारेक खोजलक।
44016028	पहें पाउलुस गो जोड़ से चिचयायके कहलक, “आपने के हानी न कर, कालेकि हमरे सउब हिंयाय आही।”
44016029	तो दिया दाइग के भीतरे कुदले गेलक आउर कापते पाउलुस आउर सिलास कर गोड़ में गिरलक।
44016030	आउर उमनके बाहरे लाइनके कहलक, “हे भला आबदिनमन उद्धार पावेक लगिन मोय का करबु?”
44016031	उ मने कहलंय, “प्रभु यीशु मसीह के बिश्‍वास कर, तो तोय आउर तोर घरइया उद्धार पावी।”
44016032	आउर उमन उके, आउर उकर समुचा घरइया के प्रभु कर बचन सुनालंय।
44016033	आउर राइत के ओहे बेरा उ उमनके लेइ जाय के उमन कर घाव के धोइके साफा करलक आउर उ आउर उकर सउब परिवर समाइत उतिये बपतिस्‍मा लेलंय।
44016034	आउर उगो पाउलुस आउर सिलास के आपन घरे लेइके, उमनके खियालक-पियालक आउर समुचा घरइया समाइत ईश्‍वर के बिश्‍वास कइर के खुशी मनालंय।
44016035	जे बेरा बिहान होलक तो अधिकारीमन सिपाही मनके कइह भेजलंय कि, “उ आबदिनमन के छोइड़ देवोक।”
44016036	अधिकारी गो पाउलुस के ई बातमनके कइह सुनालक, कि “हकिममन तोहरे के छोइड़ देवेक कर हुकूम देइहे सेले एखन निकाइल के बेसे-बेस चइल जावा।”
44016037	पहें पाउलुस गो उकर से कहलक, “उमन हमरेके जे रोमी आबदिन हेकी, बेगर दोषी में आबदिनमन कर भिरे मारलंय आउर जेहेल में साजलयं आउर हमरेके चुपे से निकलय देवाथंय, एसेन नी होवी, उ आपने हे आयके हमरे के बाहरे लेइ जावोक।”
44016038	सिपाहीमन ई बात के हाकिम मनके बताय देलंय, आउर ई सुइन के कि उमन रोमी कर बसिन्‍दा हेकंय, डरय गेलंय।
44016039	आउर आयके उमनके मना बुझा करलंय आउर बाहरे लेइ जाय के बिनती करलंय कि शहर से बाहरे चइल जावोक।
44016040	उमन जेहेल से निकाइल के लुदिया कर घरे गेलंय, आउर भाईमन से भेंट कइर के उमनके शान्‍ति देलंय आउर हुंवा से बिदा होलंय।
44017001	आउरे उमन अम्‍फिपुलिस आउर अपुल्‍लोनीया होइके थिस्‍सलुनीके में आलंय, जेठिन यहूदीमन कर एगो आराधना-घर रहे।
44017002	आउर पाउलुस आपन ब्‍यवस्‍था-नियम कर मोताबिक उमन ठिन गेलक, आउर तीन हप्‍ताह तलुक सथायक कर दिन पबितर-ग्रन्‍थ से उमन कर संगे पाछे-बिबाद होलक
44017003	आउर उकर माने खोइल खोइल के समझात रहे, कि मसीह के दुःख उठायक आउर मोइर के जी उठेक दरकार रहे, “आउर एहे यीशु जेकर मोय तोहरे के बात सुनावन उ मसीह हेके।”
44017004	उकर में से केताइक झन आउर भक्त यूनानीमन में से ढेइरे झन आउर ढेइरे धाइनगर आउराइतमन हों एहे नियर करलंय।
44017005	पहें यहूदीमन हिसींगा से पोड़ेक लागलंय आउर बाजार से तनिक फटिचर बदमाश मनके लानलंय आउर आपन संगे मिलाय लेलंय आउर भीड़ कइर के नगर में झागड़ा करुवाय देलंय, उमन पाउलुस आउर सिलास के शहर कर सभा में लानेक कर बिचार से यासोन कर घरे चिघ चिघाते आय पुगलंय।
44017006	आउर उमनके नी पायके, आउर उमन ई चिचयाते यासोन आउर केताइक भाईमन के हों शहर कर अधिकारीमन ठिन टाइन लानलंय कि, “ई आबदिनमन संसार के डमाडोल कइर देलंय आउर एखन हिंया हों आहंय।
44017007	यासोन गो ईमनके आपन हिंया राइखे। ई सउब आबदिनमन राजा कर कानुन के बिरोध करेन, आउर कहेन कि यीशु नाम कर एगो राजा आहे।”
44017008	उमन आबदिनमन के आउर अधिकारी मनके ई बात के सुनाय के घबरुवाय देलंय।
44017009	ई-लगिन उ मने यासोन आउर दोसर आबदिनमनसे जामनी करुवाय के उमनके छोइड़ देलंय।
44017010	तले बिश्‍वासी भाईमन उतिये रातो राइत पाउलुस आउर सिलास के बिरीया शहर भेइज देलंय। हुंवा पुइग के उमन यहूदीमन कर आराधना-घर में गेलंय।
44017011	ई यहूदीमन थिस्‍सलुनीके कर यहूदीमन से बागरे होशियार रहंय। उमन बड़ा मन लगय के बचन के सुनात रहंय आउर उकर सच्‍चाइ के जांचेक ले रोज दिना पबितर-ग्रन्‍थ के पढ़त रहंय।
44017012	सेले उमन में से ढेइरे झन आउर यूनानी धाइनगर आउराइतमन आउर मरदमन में से ढेइरे झन बिश्‍वास करलंय।
44017013	पहें जे बेरा थिस्‍सलुनीके कर यहूदीमन जाइन गेलंय कि पाउलुस बिरीया में हों ईश्‍वर कर बचन सुनायल, तो हुंवा हों आयके आबदिनमन के उसकायक आउर झागड़ा करेक लागलंय।
44017014	तले बिश्‍वासी भाईमन उतिये पाउलुस के बिदा करलंय, कि समुन्‍दर कर किनारे चइल जावोक। पहें सिलास आउर तीमुथियुस हुंवांय राइह गेलंय।
44017015	पाउलुस के पुगायक वाला एथेन्‍स शहर तलुक पुगालंय, आउर पाउलुस कर ई हुकूम लेइके घुमलयं कि जेताइक जल्‍दी होइ, सिलास आउर तीमुथियुस उकर ठिन चइल आवोक।
44017016	जे बेरा पाउलुस एथेन्‍स शहर में सिलास आउर तीमुथियुस के पठरत रहे, तो शहर लइल देवता कर मूरती देइख के अनाइत जोड़ खींसाय गेलक।
44017017	सेले आराधना-घर में यहूदी आउर भक्तमन से आउर चौराहा में जे हों भेटात रहंय उमन से रोज दिना कहा-कही करत रहंय।
44017018	तले इपिकुरि आउर स्‍तोईकी पण्‍डित में से केताइक झन उकर से कहा-कही करेक लागलंय आउर केताइक झन कहलंय, “ई बातबावना का कहेक खोजेल?” पहें आउरों मन कहलंय, “ईमन परदेशी देवी देवता कर प्रचारक मन तइर लागेन।” कालेकि उ यीशु कर जी उठना कर सुसमाचार सुनात रहे।
44017019	तले उमन उके आपन संग नगर कर बिचार सभा में लेइ गेलंय आउर पुछलंय, का “हमरे जानेक सकिल, कि ई नवां मत जे तोय सुनाइस, का हेके?
44017020	कालेकि तोय अचरज कर बात सुनाइसला, ई-लगिन मोय जानेक खोजोन कि ई सउब कर माने का हेके?”
44017021	ई-लगिन कि सउब एथेन्‍स बासी आउर परदेशीमन जे हुंवा रहत रहंय नवां नवां बात कहेक आउर सुनेक आउर सुनायक छोइड़ के आउर कोनोवे काम नी करत रहंय।
44017022	तले पाउलुस गो नगर सभा कर माझे में खड़ा होइके कहलक, “हे एथेन्‍स कर आबदिनमन मोय देखोन, कि तोहरे सउब बात में देवता कर बड़ भक्तिदार लागल।
44017023	कालेकि मोय घुमते फिरते तोहरेमन कर पूजा करेक के देखत रहों, तो मोके एगो बेदी दिसलक जेकर में लिखल रहे ‘आनजान ईश्‍वर’। जेके तोहरेमन नी जानल, जेके मोय जानोन, उकर सुसमाचार सुनाथो।
44017024	“जे ईश्‍वर गो गोटा दुनिया आउर उकर में जे कोनोवे आहे उ सउब चीज के बनायहे, आउर जे सरग आउर धरती कर ईश्‍वर हेके, उ हांथ से बनल मन्‍दिर में नी रहेल।
44017025	न कोनो चीज कर दरकार रइखके आबदिनमन कर सेवा लेवेल, कालेकि उ तो आपने हे सउबके जीबन आउर सांस आउर सउब चीज देवेल।
44017026	ईश्‍वर गो एके फेंड़ से समुचा आबदिनमन के सिरजन कइरहे, कि उमन गोटा दुनिया में बाईस जावोक। उ ईश्‍वर, आबदिनमन के ठहरल बेरा में आउर रहेक वाला जगह कर सीमना ई-लगिन बाईन्‍धहे।
44017027	कि उमन ईश्‍वर के खोजोक कि उके खोजते पांजते पावोक, तभियो उ हमरे केकरो से दूरिया नाइखे।
44017028	कालेकि, ‘हमरे उकरे में जियील, आउर भुलते चलते स्‍थिर रहील।’ जाइसेन तोहरे कर तनिक कबिमन हों ई कइहहंय, ‘हमरे तो उकरे बंश कर हेकी।’
44017029	“सेले ईश्‍वर कर बंश होइ के हमरेके ई समझेक नी चाही कि ईश्‍वर सोना, रुपा, चाहे ढोंग्‍गा कर मूरती नियर आहे, जे आबदिनमन कर हांथ कर कारीगरी आउर आपन बिचार से बनल जायहे।
44017030	ई-लगिन ईश्‍वर गो अज्ञान कर परिया के अनदेखार कइर देलक, पहें एखन उकर ई हुकूम हेके कि सउबे ठांव कर आबदिनमन आपन पाप से पशतावा करोक।
44017031	कालेकि ईश्‍वर एगो दिन ठहरयहे, जेकर में उ, उ आबदिन से धरमिकता से दुनिया के बिचार करी, जेके उ चुइन हे आउर उके मोरल में से जीयायके, ई सउब बात कर प्रमाण कइर देइ हे।”
44017032	मोरल मन कर जी उठेक बात सुइनके कायकझन आबदिन ठट्ठा करेक लागलंय, पहें कायकझन आबदिनमन ई तइर कहलंय कि, “इकर बारे में हमरे आउरे कहियो तोर बातके सुनोब।”
44017033	पहें पाउलुस उमन कर माझे से चइल गेलक।
44017034	तभियो तनिक आबदिनमन उकर संगे मिल गेलंय आउर बिश्‍वास करलंय, जेकर में दियुनुसियुस जे नगर सभा कर एगो सदस्य रहे आउर दमरिस नाम कर एगो आउराइत रहे आउर उमन कर संगे आउरे केताइक झन रहंय।
44018001	इकर पाछे पाउलुस एथेन्‍स शहर के छोइड़ के कुरिन्‍थीयास शहर में आलक।
44018002	आउर हुंवा अक्विला नाम कर एगो यहूदी से भेंट होलक, जेकर जनम पुन्‍तुस राइज में होइ रहे, आउर आपन आउराइत प्रिसकिल्‍ला कर संग आपन राइज इतालि से आय रहंय, कालेकि राजा क्‍लौदियुस गो सउब यहूदीमन के रोम से निकाइल के चइल जाय कर हुकूम देइ रहे। पाउलुस गो उकर से भेंट करेक ले गेलक।
44018003	कालेकि उमन कर एके काम धंधा रहे, आउर सेले उकर संग रइहके तम्‍बु बनायक कर काम करेक लागलंय कालेकि उमन कर काम एके रहे।
44018004	आउर पाउलुस सउब सथायक कर दिन में आराधना-घरे कहा-कही कइर के यहूदी आउर यूनानी मनके हों समझात बुझात रहे।
44018005	जे बेरा सिलास आउर तीमुथियुस मकिदुनिया से आलंय तो पाउलुस गो बचन सुनायक कर धुन में लइग के यहूदीमन के गवाही देवत रहे कि यीशु हे मसीह हेके।
44018006	पहें जे बेरा उमन बिरोध आउर निन्‍दा करेक लागलंय, तो उ गो आपन लुगा कर धुर झईरके उमन से कहलक, “तोहरे कर बिपाइत तोहरे कर गलती कर चलते तोहरे उपरे हे पड़ी उकर में मोय तो बेगुन्‍हा हेकों, एखन से मोय परजाइतमन ठिन जाबो।”
44018007	आउर हुंवा से उइठके तीतुस यूस्‍तुस नाम कर ईश्‍वर कर गोटेक भक्त कर घरे आलक, जेकर घर आराधना-घर से साटल रहे।
44018008	तले आराधना-घर कर अगुवा क्रिसपुस आपने पुरे घरइया समाइत प्रभु में बिश्‍वास करलंय आउर अनाइत कुरिन्‍थीयामन हों पाउलुस कर बात सुइनके बिश्‍वास करलंय आउर बपतिस्‍मा लेलंय।
44018009	आउर प्रभु गो राइत के दरशन में पाउलुस से कहलक, “मइत डराव पहें प्रचार करते जा। आउर चुपे न रह।
44018010	कालेकि मोय तोर संगे आहों आउर केहो तोके जबराइ हानी करेक नी पारी, कालेकि ई नगर में मोर ढेइरे आबदिनमन आहंय।”
44018011	पाउलुस आबदिनमन के ईश्‍वर कर बचन सिखायक ले डेड़ बछर तलुक हुंवांय रहे।
44018012	जे बेरा गल्‍लियो अखाया राईज कर हाकिम रहे तो यहूदीमन सलहा कइर के पाउलुस के धरलंय आउर उके कछारी में हाजिर करलंय।
44018013	उ मने ई दोष लगालंय कि, “ई आबदिन ईश्‍वर कर एसेन बिधि सिखायल, जे हमरे कर धरम-ब्‍यवस्‍था-नियम कर खिलाप हेके।”
44018014	पाउलुस आपन बात कहेक वाला रहे, कि हाकिम गल्‍लियो यहूदीमन से कहलक, “हे यहूदीमन, अगर ई तनिको कोनो खराब काम होतक तो ई अन्‍याय कर बात रहे, तो मोय तोहरे कर बात धीरज से सुइन लेतो।
44018015	पहें अगर ई बाद-बिबाद शबदमन आउर नाम आउर तोहरे कर हिंया कर ब्‍यवस्‍था-नियम कर बारे में आहे, तो तोहरेहे जाना, कालेकि मोय ई बात कर बिचार करेक नी खोजोन।”
44018016	आउर उगो उके कछारी से बाहरे नीकुलवायं देलक।
44018017	तले सउब आबदिनमन आराधना-घर कर सरदार सोस्‍थिनेस के धइर के बिचार करेक ठिन मारलंय, पहें गल्‍लियो ई बात कर कोनो परवाह नी करलंय।
44018018	तो पाउलुस करिन्थीयुस नगर में बिश्‍वासीमन कर संगे ढेइरे दिन तलुक रहे, आउर हुंवा प्रिसकिल्‍ला आउर अक्विला कर संग जहाज में चाइढ़के सीरिया चइल गेलंय। हुंवा किंखिरीया में जाय के से आगे आपन मन्‍नत कर मोताबिक उ आपन मुंड़ के खुरालक।
44018019	आउर उमन इफिसुस पुइगके पाउलुस उमनके हुंवा छोड़लक आउर खुदे आराधना-घर में जाय के यहूदीमन से बातचित करेक लागलक।
44018020	जे बेरा उमन उकर से बिनती करलंय, कि हमरे कर संग आउर तनिक दिन तलुक रह, जेके उ ग्रहन नी करलक।
44018021	पहें ई कइह के उमन से बिदा होलक कि, “अगर ईश्‍वर चाही तो मोय तोहरे ठिन आउरे आबु।”
44018022	तले इफिसुस से जहाज खोइलके चइल गेलक आउर कैसरिया में उताइर के यरुशलेम गेलक आउर कलीसिया के मिलके अन्‍ताकिया में आलक।
44018023	आउरे तनिक दिन रइहके हुंवा से चइल गेलक। आउर एक किनार से गलातिया आउर फ्रूगिया प्रान्‍त से होइके एगो शहर से दोसर शहर ढुकते सउब बिश्‍वासी भाईमन के उत्‍साहित करते गेलक।
44018024	उ बेरा अपुल्‍लोस नाम कर एगो यहूदी इफिसुस शहर पुगलक। उकर जनम सिकन्‍दरीया में होइ रहे, उ एगो बेस बक्‍ता आउर पबितर-ग्रन्‍थ कर पण्‍डित हों रहे।
44018025	उगो प्रभु कर डहर कर शिकक्षा पाय रहे आउर मन लगायके यीशु कर बारे में जोश से सुनाते आउर समझाते रहे, पहें उ जोहन कर बपतिस्‍मा कर बात एकला के जानत रहे।
44018026	उ आराधना-घर में नीडर होइके कहेक लागलक, पहें प्रिसकिल्‍ला आउर अक्विला उकर बात सुइनके, उके आपन हिंया लेइ गेलंय आउर ईश्‍वर कर डहर, कर बात उके आउर हों बेस से समझालंय।
44018027	आउर जे बेरा उ ठाइन लेलक कि समुन्‍दर पार होइके अखाया राइज जाइ तो बिश्‍वासी भाईमने उके ढाड़स देइके चेलामन के लिखलंय कि उमन उकर से बेस से मिलोक आउर उ पुइग के हुंवा उमनके अनाइत मदाइत करलक, जे माने अनुग्रह कर चलते बिश्‍वास कइर रहंय।
44018028	कालेकि उमन पबितर-ग्रन्‍थ से प्रमाण देइ देइ के बड़ सामर्थ से यहूदीमनके समझालंय कि यीशु हे मसीह हेके।
44019001	आउर जे बेरा अपुल्‍लोस कुरिन्‍थीयास शहर में रहे, तो पाउलुस उपरे कर सउब राइज कर से होइके इफिसुस में आलक आउर कयगो चेलामन के देइख के।
44019002	उमन से कहलक, “का तोहरेमन बिश्‍वास करेक बेरा पबितर आतमा पाला?” उ मने उकर से कहलंय, “हमरे तो पबितर आतमा कर चरचा हों नी सुइनही।”
44019003	तब पाउलुस उमन से कहलक, “तो तोहरे केकर बपतिस्‍मा लेला?” उ मने कहलंय, “जोहन कर बपतिस्‍मा।”
44019004	पाउलुस गो कहलक, “जोहन ई कइह के पश्‍‍तावा कर बपतिस्‍मा देलक, कि जे मोर पाछे आवेक वाला आहे, उकर में, माने यीशु में बिश्‍वास करबा।”
44019005	ई सुइनके उमन प्रभु यीशु कर नाम से बपतिस्‍मा लेलंय।
44019006	आउर जे बेरा पाउलुस गो उमन कर उपरे हांथ रइखके प्रार्थना करलक, तो उमन कर उपरे पबितर आतमा उतरलक आउर उमन किसिम किसिम कर भाषा बोलेक आउर आगमबाणी करेक लागलंय।
44019007	उमन बारहझन लेखे मरदमन रहंय।
44019008	आउर पाउलुस आराधना-घर में जाय के तीन महिना तलुक डीड से प्रचार करते रहे, आउर ईश्‍वर कर राइज कर बारे में बातचित करते आउर समझाते रहे।
44019009	पहें केताइक झन जे बेरा उमन कठोर होइके उकर नी सुनलंय पहें आबदिनमन कर भिरे उ डहर के खराब कहेक लागलंय, तो उगो उमनके छोइड़ के चेलामन के फरके कइर लेलक आउर रोज दिना तुरन्‍नुस कर इस्‍कुल में बातचित करत रहे।
44019010	दुइ बछर तलुक एहे तइर होते रहे, हिंया तलुक कि एसिया कर रहे वालामन का यहूदी, का यूनानी सउब हर प्रभु कर बचन सुइन लेलंय।
44019011	आउर ईश्‍वर पाउलुस कर जरिये से बड़का बड़का अचरज काम देखात रहे।
44019012	हिंया तलुक कि झाड़ंग नितो गम्‍छा उमन कर देंह से छुवायके बेमारीमन उपरे रखत रहंय आउर उमन कर बेमार बेस होइ जात रहे, आउर दुष्ट आतमा उमन में से निकाइल जात रहे।
44019013	पहें तनिक यहूदीमन जे झाड़ फुंक करत रहंय, उमन प्रभु यीशु कर नाम से दुष्ट आतमा के निकलयक ले कोशिस करलंय, आउर उ कहलक कि, “मोय तोके यीशु कर नाम से जेके पाउलुस प्रचार करलक ओहे नाम से हुकूम देवाथों।”
44019014	आउर स्‍केवा नाम कर एगो यहूदी मुख्‍य-पुरोहित मन कर सात गो बेटा रहे, जेमन एसनेहे करत रहंय।
44019015	पहें दुष्ट आतमा गो जबाब देलक कि, “मोय यीशु के हों जानोन आउर पाउलुस के हों चिन्‍होन पहें तोय के हेकिस?।”
44019016	आउर उ आबदिन गो जेकर में दुष्ट आतमा रहे, उगो झपाईट के सउब के पटकलाक आउर उमन कर एसेन हालत कइर देलक कि उमन ठेठेंगे, आउर छोछराते घर से निकाइल भागलंय।
44019017	आउर ई बात इफिसुस कर रहे वालामन यहूदी आउर यूनानीमन हों सउब जाइन गेलंय आउर उमन सउबकर उपरे डर भिन गेलक, आउर प्रभु यीशु कर महिमा होलक।
44019018	आउर जेमन बिश्‍वास कइर रहंय, उकर में से ढेइरेझन उ सउब काम के माइन लेलंय, आउर प्रगट करलंय।
44019019	आउर जादूमन्‍तर करेक वाला मन से ढेइरेझन आपन आपन किताब के जमा कइर के सउब कर भिरे पोड़ाय देलंय, जे बेरा उकर दाम गिनाल गेलक तो पचास हजार कर पाइसा होलक।
44019020	इताइर प्रभु कर बचन शक्ति से फायलते गेलक आउर उकर आशरा बढ़ते गेलक।
44019021	जे बेरा ई बात कर घटना होइ गेलक, तो पाउलुस गो पबितर आतमा में ठाइन लेलक कि मकिदुनिया आउर अखाया होइके यरुशलेम जाबु, आउर कहलक, कि हुंवा जायक पाछे मोके रोम के हों देखेक आहे।
44019022	सेले आपन सेवा करेक वाला में से तीमुथियुस आउर इरास्‍तुस के मकिदुनिया में भेइजके आपने खुद तनिक दिना एसिया में राइह गेलक।
44019023	उ बेरा उ डहर कर बारे में अनाइत बड़का झागड़ा होलक।
44019024	कालेकि देमेत्रियुस नाम कर गोटेक सोनर, अरतिमिस देवी कर मन्‍दिर कर चान्‍दी कर मूरती बनुवायके करिगर मनके अनाइत काम कर लाभ देवोत रहे।
44019025	उगो उके, आउर, आउर चीज कर करिगर मनके जमा कइर के कहलक, “भाईमन तोहरेमन जानल कि ई काम कर खतिर केताइक पाइसा मिलेल।
44019026	तोहरे देखल आउर सुनाल, कि एकला इफिसुस में हे नहीं पहें समुचा एसिया में ई कइह कइह के ई पाउलुस गो ढेइरे आबदिनमन के समझय बुझाय के बहकालक, कि हांथ कर बनल मूरती ईश्‍वर न लगे।
44019027	आउर एखन एकला एगो बात कर हे डर नाइखे, कि हमरे कर कमाइ कर धन्‍धा खतम होइ जाइ, पहें महान देवी अरतिमिस मन्‍दिर कर महत्त घाइट जाइ आउर जेके समुचा एसिया आउर संसार सेवा करेल उकर महत्त हों नास होइ जाइ।”
44019028	उमन ई सुइन के खींसाय गेलंय आउर चिचयाय के कहेक लागलंय, “इफिसीय मन कर अरतिमिस देबी कर जाय हो!”
44019029	आउर समुचा शहर में गुल गबड़ होइ गेलक, आउर आबदिनमन गायुस आउर अरिस्‍तरखुस मकिदुनिया कर रहे वाला आउर पाउलुस कर संग चलइया रहे, धइर लेलंय, आउर सउब आबदिनमन मिलके नाटक घर बटे कुदे लागलंय।
44019030	जे बेरा पाउलुस गो आबदिनमन ठिन भीतरे जायक खोजलक तो चेलामन उके जायक नी देलंय।
44019031	एसिया कर हाकिममन में से हों कयक झन उकर संग मन रहंय, उकर भिरे जेमन उके कइह भेजुवालंय आउर बिनती करलंय कि नाटक घर में न जावोक।
44019032	एहे ले कि सभा में गुल गबड़ होवत रहे, केहो कोनो के गुल करत रहंय आउर केहो कोनोके, बागरा आबदिनमन कोनो के नी जानत रहंय कि हमरे काले जमा होइही।
44019033	तले उगो सिकन्‍दर के, जेके यहूदीमन खड़ा कइर रहंय, भीड़ में आगे दाने ढेकाइल देलंय, आउर सिकन्‍दर हांथ से इशारा कइर के चिन्‍हा देखायके आबदिनमन के कोनो बतायक खोजत रहे।
44019034	पहें जे बेरा उ जाइन गेलक कि उ यहूदी हेके, तो सउबे हर एक सूर से दुइ घण्‍टा तलुक गुल करत रहंय कि, “इफिसीय मन कर अरतिमिस देवी महान आहे!”
44019035	तले शहर कर मुखिया गो आबदिनमनकर भीड़ के शान्त कइर के कहलक, “हे इफिसुस कर आबदिनमन। कोन आबदिनमन इके नी जानेन कि इफिसुस शहर कर देवी अरतिमिस कर मन्‍दिर आउर आकाश से गिरल मोरती कर बचाइया हेके।
44019036	सेले जे बात कर खण्‍डन हों नी होवेक पारेल, सेले उचित आहे कि तोहरे के सान्‍त होवेक चाही आउर बेगर सोंच बिचार करले कोनो के कुदा-कुदी नी करेक चाही।
44019037	कालेकि ई आबदिनमन के तोय लाइनहींस, जेमन न तो मन्‍दिर के अपबितर कइर हंय आउर न हमरे कर देवी कर निन्‍दा कइर हंय।
44019038	अगर देमेत्रियुस आउर उकर करिगर, संगमन कर केकरो से कोनो झागड़ा आहे होले कछारी खोलाल आहे, आउर हाकिम हों आहे, एक दोसर उपरे नालिस करेक ले।
44019039	पहें अगर तोहरे आउर कोनो बात कर बारे में कोनो पुछेक चाहल तो बिचार सभा में फायसला होवी।
44019040	कालेकि आइज कर झागड़ कर चलते हमरे उपरे सिकाइत कर डर आहे, ई-लगिन कि इकर कोनो कारन नाइखे सेले हमरे ई भीड़ कर जमा होवेक कर कोनो जबाब देवेक नी पारब।”
44019041	आउर ई कइह के उ गो सभा के बिदा करलक।
44020001	जे बेरा झागड़ा थाइम गेलक तो, पाउलुस गो चेलामन के बोलाय के समझालक आउर उमन से बिदा होइके मकिदुनिया बटे चइल गेलक।
44020002	आउर सउब राइज में होइके आउर बिश्‍वासी मनके अनाइत उत्‍साहित करते उ युनान राइज में आलक।
44020003	जे बेरा तीन महिना राइह के जहां से सीरिया जायक वाला रहे, तो यहूदीमन उके मारे कर तलुक में रहंय, ई-लगिन उगो ई ठाइन लेलक कि मकिदुनिया होइके घुइर जाइ।
44020004	बिरीया कर पुरूष कर बेटा सोपत्रुस आउर थिस्‍सलुनीके मन में से अरिस्‍तरखुस आउर सिकुन्‍दुस आउर दिरबे कर गायुस आउर तीमुथियुस आउर एसिया कर तुखिकुस आउर त्रुफिमुस, एसिया तलुक उकर संग होइ लेलंय।
44020005	उमन आगे जाय के त्रोवास में हमरे कर डहर देखत रहंय।
44020006	आउर हमरे अखमीरी रोटी कर परब कर पाछे फिलिपी से जहाज में चाइढ़के पांच दिन में त्रोवास में उकर ठिन पुगली, आउर सात दिन तलुक हुंवांय रही।
44020007	हप्‍ताह कर आगे पहिला दिन जे बेरा हमरे रोटी तोड़ेक कर लगिन जमा होली तो पाउलुस गो जे दोसर दिन चइल जायक वाला रहे, उकर से बतियालक, आउर आधा राइत तलुक बतियाते रहलक।
44020008	जे कोठरी में हमरे जमा रही, उकर में अनाइते दिया बरत रहे।
44020009	आउर यूतुखुस नाम कर गोठेक जवान रहे, खिरकी में बइठके जोड़ से निन्‍दायले झुपोत रहे, आउर पाउलुस अनाइत देरी तलुक बतियात रहे तो उ नीन्‍द कर झोक से तीसरा ताला से गिर गेलक, आउर मोरल उठालंय।
44020010	पहें पाउलुस उतरलक आउर उके पोटोरलक, आउर बहिंयाय के कहलक, “घबरवा नहीं, कालेकि उकर जिऊ इकर में आहे।”
44020011	आउर उपरे जाय के रोटी तोड़लक आउर खायके एताइक देरी तलुक उमन से बतियाते रहे कि भिनसारी होइ गेलक आउर उ चइल गेलक।
44020012	आउर उ छोंड़ाके जीते लानलंय आउर मन में अनाइत शान्‍ति पालक।
44020013	हमरे आगहे से जहाज में चाइढ़के अस्‍सुस बन्‍दरगाह ई बिचार से गेलि कि हुंवा हमरे पाउलुस के चढ़ाय लेवाब कालेकि उ गो ई ठाइन रहे, कि आपने हे पैदल जायक वाला रहे।
44020014	जे बेरा उ अस्‍सुस बन्‍दरगाह में हमरे के मिललक, जेके हमरे उके चढ़ायके मितूलेने में आलि।
44020015	आउर हुंवा जहाज खोइलके हमरे दोसर दिन खियुस भिरे पुगली, आउर आगे दिन समुस कर बन्‍दरगाह पोंहचली। आउर दोसर दिन मिलेतुस आलि।
44020016	कालेकि पाउलुस गो इफिसुस भिरे से जायक खोईज रहे कि, कहों एसेन न होक, कि उके एसिया में देरी होक, कालेकि उ जल्‍दी में रहे, कि अगर होइ सकी तो उ पिन्‍तेकोस्‍त कर परब कर आगे यरुशलेम पोंहचोक।
44020017	आउर उगो मिलेतुस से इफिसुस में कइह भेजलक आउर कलीसिया कर बड़ मनके मिलेक ले बोलालक।
44020018	जे बेरा उमन उकर भिरे आलंय तो उ तो उमन से कहलक, “तोहरे जानल कि मोय आगहे दिन से जे बेरा एसिया में आलो, से दिन से मोर ब्‍यवहार तोहरे ठिन कइसेन रहे।
44020019	माने मोय प्रभु कर नमरता से आउर लोर चुवाय चुवायके, आउर उ परिकक्षामन में जे यहूदीमन कर शड़यन्‍त्र कर चलते मोर उपरे आय पड़लक, उ सउब के साईहके मोय प्रभु कर सेवा करते हे रहों।
44020020	आउर जे जे बात तोहरे कर फायदा कर रहे, उके बतायक आउर आबदिनमन कर भिरे आउर घर घर सिखायक ले कहियो नी हिचकिचालो।
44020021	पहें यहूदी आउर यूनानी मनके गवाही देते रहों कि ईश्‍वर बटे मन घुरायक आउर हमरे कर प्रभु यीशु उपरे बिश्‍वास करेक चाही।
44020022	आउर एखन मोय पबितर आतमा में बान्‍धल यरुशलेम में जाथों आउर नी जानोन कि हुंवा मोर उपरे का का बिती।
44020023	एकला कि पबितर आतमा सउब शहर में गवाही देइ देइके मोर से कहेल कि बन्‍धन आउर केलेश तोर लगिन तेयार आहे।
44020024	पहें मोय आपन जिऊ कर कोनो मोल नी समझलो, पहें ई कि मोय आपन कुदेक आउर सेवा के पूरा करबु, जे मोय ईश्‍वर कर अनुग्रह कर सुसमाचार कर गवाही देवेक ले प्रभु यीशु से पाय हों।
44020025	“आउर एखन देखा, मोय जानोन कि तोहरे सउब जेकर में मोय ईश्‍वर कर राइज कर प्रचार करते रहों, मोर मुंह आउर नी देखबा।
44020026	ई-लगिन मोय आइज कर दिन तोहरे से गवाही देइके कहोंन कि मोय सउब कर लहु से निरदोष आहों।
44020027	कालेकि मोय ईश्‍वर कर सउब इच्‍छा के तोहरेके बतायक में नी हिचकिचालो।
44020028	ई-लगिन आपन समुचा झुण्‍ड कर लगिन साबधन रहबा, जेकर में पबितर आतमा गो तोहरे के चरवाहा ठहरय हे, कि तोहरे ईश्‍वर कर कलीसिया के देख रेख करा, जेके उ आपन लहु से किनलक।
44020029	मोय जानोन, कि मोर जायक कर पाछे, फाइर खायक वाला हाड़हा तोहरे कर माझे ढुकी, आउर कलीसिया के नास करी।
44020030	तोहरे कर माझे से हों एसेन एसेन आबदिनमन होबंय, जे चेलामन के आपन पाछे खींचेक ले बहकाबंय।
44020031	ई-लगिन जागते रहा इयाइद करा, कि मोय तीन बछर तलुक राइत दिन लोर पानी बोहाय बोहाय के सउब के चेताउनी देवेक नी छोड़लो।
44020032	“आउर एखन मोय तोहरेके ईश्‍वर के आउर उकर अनुग्रह कर बचन के सोपोथों जे तोहरेके उन्‍नति करेक सकेल, आउर सउब पबितर करल आबदिन में साझा कइर के हकदार देवेक सकेल।
44020033	मोय केकरो चान्‍दी सोना चाहे लुगा कर लालची नी करलो।
44020034	तोहरे आपने हे जानल कि एहे हांथ से मोय, मोर आउर संगमन कर जरुरत के पूरा करलो।
44020035	मोय तोहरे के सउब चीज में नमूना बनलो, कि एहे नियर खटनी कइर के कमजोड़ी मनके सम्‍भरयक आउर प्रभु यीशु कर बात के इयाइद रखेक दरकार आहे, कि ‘उ आपने हे कइहे, कि लेवेक से देवेक धन्‍य हेके।’”
44020036	ई कइह के उगो ठिहनालक, आउर उ सउब कर संगे प्रार्थना करलक।
44020037	तले उमन सउब अनाइत कान्‍दा-रोवा होवेक लागलंय आउर पाउलुस के बहिंयायके उके चूमा करेक लागलंय।
44020038	उमन ई खास कइर के ई बात कर चलते शोक करत रहंय जे उ ई कइह रहे, कि तोहरे मोर मुंह आउर कहियो नी देखबा आउर उ मने जहाज तलुक पाउलुस के पुगालंय।
44021001	जे बेरा हमरे पाउलुस से बिदा होइके जहाज चढ़ली, तो सीधा डहर में कोश भइर आलि आउर दोसर दिन रुदुस में आउर हुंवा से पतरा में आलि।
44021002	आउर एगो जहाज फीनीके जायक वाला रहे आउर उकर में चाइढ़ के चइल गेलि।
44021003	जे बेरा साईप्रास दिसलक तो हमरे उके बांया बटे छोड़ली आउर सीरिया में जाय के सूर में उतरली कालेकि हुंवा से समान उतरायक रहे।
44021004	आउर चेलामन के पायके हमरे हुंवा हप्‍ताह दिन तलुक रही, उगो पबितर आतमा कर सिखाल पाउलुस से कहलक, कि यरुशलेम में गोड़ नी रखबे।
44021005	जे बेरा उ दिन पूरा होलक तो हमरे हुंवा से चइल देली, आउर सउब हर आउराइत आउर छाउवामन समाइत हमरे के शहर कर बाहरे तलुक पुगाय देलंय आउर हमरे समुन्‍दर किनारी ठिहनय के प्रार्थना बिनती करली।
44021006	तले एक दोसर से बिदा होइके, हमरे तो जहाज चढ़ली, आउर उमन आपन आपन घर घुईर गेलंय।
44021007	तले हमरे सूर से पानी जहाज में चाइढ़के पूरा कइर के पतुलिमयिस पुगली, आउर बिश्‍वासी भाईमन के जोहार कइर के उमन से एक दिन रही।
44021008	दोसरा दिन हमरे हुंवा से कैसरिया आलि आउर फिलिपुस सुसमाचार प्रचारक कर घरे जे कलीसिया कर सात सेवकमन में से एकझन रहे, जे प्रेरित मन कर सेवा कइर रहे, जाय के उकर हुंवा रही।
44021009	उकर चाइरगो कुवांरी बेटी रहे, जेमन आगमबाणी करत रहंय।
44021010	जे बेरा हमरे हुंवा बागरे दिन रहली, तो एगो आगबुस नाम कर आगमबक्ता यहूदिया से आलक।
44021011	उ हमरे ठिन आयके पाउलुस कर डांड़ा कसना लेलक आउर उकर से आपन हांथ गोड़ बाइन्‍ध के कहलक, “पबितर आतमा ई कहेल जे आबदिन कर ई डांड़ा कसना हेके उके यरुशलेम में यहूदीमन एहे नियर बन्‍धबांय आउर गायर यहूदीमन कर हांथ में सोंइप देबंय।”
44021012	ई सुइनके हमरे आउर हुंवा कर आबदिनमन पाउलुस से आरजी करेक करली कि उ यरुशलेम न जावोक।
44021013	इकर में पाउलुस गो कहलक, “तोहरेमन का कराथा? तोहरे काइन्‍द काइन्‍द के मोर मनके काले दुःखी कराथा? मोय प्रभु यीशु कर नाम कर चलते यरुशलेम में न एकला बन्‍धायक पहें मोरेक ले हों तेयार आहों।”
44021014	जे बेरा उ हमरे कर बात मानेक ले तेयार नी होलक तो हमरे ई कइह के चुपे राइह गेलि, “प्रभु कर इच्‍छा पूरा होक।”
44021015	उ दिन कर पाछे हमरे तेयारी होइके यरुशलेम चइल देली।
44021016	कैसरिया कर हों केताइक झन चेलामन हमरे कर संगे होइ लेलंय, आउर मानासोन नाम कर साईप्रास कर गोटेक पुरना चेलाके दिन मनके संगे लानलंय कि हमरे उकर ठिन रहब।
44021017	जे बेरा हमरे यरुशलेम पुगली तो बिश्‍वासी भाईमन बड़ रिझे हमरे से भेंट करलंय।
44021018	दोसर दिन पाउलुस हमरे के लेइके याकूब ठिन गेलक जेठिन सउब मुखयामन जमा रहंय।
44021019	तले पाउलुस जोहार कइर के आउर ईश्‍वर गो, उकर सेवा कर काम से गायर यहूदीमन कर माझे जे कोनवे कइर रहे सउब के एगो एगो कइर के सउब बात के उमनके बतालक।
44021020	उ मने ई सुइनके ईश्‍वर कर स्‍तुति करलंय आउर पाउलुस से कहलंय, “हे भाई, तोय देखाथीस कि हजारों यहूदीमन बिश्‍वास कइर लेलंय आउर उमन ईश्‍वर कर ब्‍यवस्‍था-नियम में जुरुमजुट लइगहंय।
44021021	आउर उमनके तोर बारे में बताल जायहे, कि तोय परजाइतमन ठिन रहेक वाला यहूदीमनके मूसा कर ब्‍यवस्‍था-नियम नी मानेक, आउर आपन छोंड़ा छाउवा मनके खतना नी करेक आउर पुरना रीति रिवाज में नी चलेक सिखलाले,
44021022	सेले का करल जाइ? आबदिनमन जरुर सुनबंय, कि तोय आयहीस।
44021023	ई-लगिन जे कोनवे हमरे तोर से कहाथी, उके कर, हमरे ठिन चाइरगो आबदिन आहंय, जे हर करार कइर हंय।
44021024	उके लेइके उमन कर संगे आपने अपनेहे के शुद्ध करा, आउर उमन कर लगिन खरचा देवा कि उमन मुड़ी खुरावोक तले सउब जाइन जाबंय, कि जे बात तोर बारे बताल गेलक, उकर कोनो जाइड़ नाइखे, पहें तोय हों ब्‍यवस्‍था-नियम के माइनके उकर मोताबिक चलाथीस।
44021025	पहें उ परजाइतमन कर बारे जे माने बिश्‍वास कइर हंय, हमरे बिचार कइर के गोटेक चिट्ठी लिखके भेजली कि उमन मूरती में चढ़ाल मांस से आउर लहु से आउर घेंचा आइंठाल मांस से आउर ब्‍यभिचार से बइचके रहोक।”
44021026	तले पाउलुस उ आबदिन मानेक लेइके आउर दोसर दिन उमन कर संगे शुद्ध होइके मन्‍दिर में गेलक आउर हुंवा कइह देलक कि शुद्धि होवेक दिन, माने उकर में से हरेक झन कर लगिन चढ़ावा चढ़ायक जायक कर दिन पूरा होवी।
44021027	जे बेरा उ सातवां दिन पूरा होवेक वाला रहे, तो एसिया कर यहूदीमन पाउलुस के मन्‍दिर में देइख के सउब आबदिनमन के उसकालंय आउर एसेन गुल कइर के उके धइर लेलंय।
44021028	कि, “हे इस्राएली मन, मदाइत करा, ई ओहे आबदिनमन हेके जे आबदिनमन के, आउर ब्‍यवस्‍था-नियम मनके आउर ई ठांव कर बिरोध में सउब ठांव में आबदिनमन के सिखायला, हिंया तलुक कि यूनानी मनके हों मन्‍दिर में लाइन के उगो ई पबितर ठांव के अपबितर कइर देलक।”
44021029	उमन इकर से आगे इफिसुस बासी त्रुफिमुस के पाउलुस कर संगे शहर में देइख रहंय, आउर समझलंय कि पाउलुस उके मन्‍दिर में लाइन हे।
44021030	तले समुचा नगर में गुलमन होवेक लागलक आउर उके सुइनके आबदिनमन जमा होइ गेलंय आउर पाउलुस के धइर के मन्‍दिर बाहरे घिसियाय के लानलंय आउर उतिये दूरा के डाइप देलंय।
44021031	जे बेरा आबदिनमन कर भीड़ पाउलुस के मोराय देवेक खोजत रहंय, तो सिपाही कर सरदार के ई समाचार मिललक कि समुचा यरुशलेम नगर में गुलमन होवेक लइग हे।
44021032	तले उ उतिये सिपाहीमन आउर सेनापति के लेइके उकर ठिन नीचे कुदले आलक आउर उ मने सिपाहीमन आउर सेनापति के देइख के पाउलुस के मारेक पिटेक छोइड़ देलंय।
44021033	तले सिपाहीमन कर सरदार गो भिरे आयके पाउलुस के धइर लेलक आउर दुइगो सिकड़ी में उके बन्‍धेक ले हुकूम देइके आबदिनमन से पुछलक, कि, “ई के हेके, आउर ई का कइरहे?”
44021034	पहें उ भीड़ में से केहो कोनो, केहो कोनो कइह के चिचयात रहंय, आउर उ बेरा गुल कर चलते सच्चा बात के सुप्‍पट से नी जानेक पारलक, तो उके महल में लेइजाय कर हुकूम देलक।
44021035	जे बेरा सिड़ी में पुगलक, तो एसेन होलक कि, भीड़ कर दबाव कर चलते सिपाही मनके उके उठाय के लेइजायक पड़लक।
44021036	कालेकि आबदिनमन कर भीड़ ई चिचयाते उकर पिछे कुदेक लागलंय कि, “उके मोरल जावोक।”
44021037	जे बेरा उमन पाउलुस के महल में लेगात रहंय, तो उ सिपाहीमन कर सरदार से कहलक, “का मोके तोय कोनो कहेक कर हुकूम देबे?” उगो कहलक, “का तोय यूनानी जानीस?
44021038	का तोय उ मिस्री न लगिस, जे उ दिन मन में बिद्रोह कइर रहीस आउर चाइर हजार तलवाइर धारी आबदिनमन के सुन-सान ठांव में लेइ जाइ रहीस?”
44021039	पाउलुस गो कहलक, “मोय यहूदी हेकों आउर किलीकिया कर तरसुस नगर कर रहेक वाला हेकों। मोय कोनो मामुली नगर कर बसिन्‍दा न लागो। मोर तोर से ई आरजी आहे कि मोके भीड़ से गोठियाक ले हुकूम दे।”
44021040	उगो हुकूम देइ देलक। तले पाउलुस गो सिड़ही उपरे खड़ाय के हांथ से चुपे रहे ले इशारा करलक। जे बेरा सउब हर चुपे होलंय, तो पाउलुस गो उमन से इब्रानी भाषा में गोठियाक लागलक।
44022001	“भाईमन आउर बापमन! एखन मोर बारे सफाई देवाथों उके सुना।”
44022002	जे बेरा आबदिनमन सुनलंय कि पाउलुस उमन से इब्रानी भाषा में गोठियाथे, तो उमन आउरे चुपे राइह गेलंय, तब पाउलुस गो ई कहलक:
44022003	“मोय यहूदी हेकों। मोर जनम किलीकिया कर तरसुस नगर में होइ रहे, पहें मोय ई नगर में महान शिकक्षक गमलियेल कर गोड़ तरे बइठके शिकक्षा दिकक्षा पालो, पुरखा कर नियममन कर अध्यान करलो, आउर मोय ईश्‍वर कर लगिन एसेन धुन लगायहों, जाइसेन कि तुहनी मन आइज लगयहां।
44022004	आउर मोय का आउराइत का मरद दुनोके बाइन्‍ध के जेहेल में साइज देलो, ई डहर में चलेवाला मनके एताइक सतालों, कि उमनके मारुवाय हों देलो।
44022005	ई बात कर लगिन महा-पुरोहित आउर सउब मुखयामन गवाही आहंय, कि उकर में मोय भाईमन कर नाम में चिट्ठी लेइके दमिश्‍क में चइल जात रहों, कि जे हुंवा आहंय उमनके सजा देवेक ले बाइन्‍ध के यरुशलेम में लानलंय।
44022006	“जे बेरा मोय जाते जाते दमिश्‍क कर भिरे पुगलो, तो बारह बजे लेखे आचाका आकाश से एगो जरजरुवा इन्‍जोत मोर चाइरो दाने चमकलक।
44022007	आउर मोय भुंइया में गिर गेलो आउर एगो शबद सुनलो कि, ‘हे शाउल, हे शाउल, तोय मोके काले सताथिस?’
44022008	मोय जबाब देलो, ‘हे प्रभु, तोय के हेकिस?’ उ मोर से कहलक, ‘मोय यीशु नासरी हेकों, जेके तोय सताथिस।’
44022009	आउर मोर संग मन इन्‍जोत के तो देखलंय, पहें जे मोर से बतियात रहे, पहें उकर गोइठ के नी सुनलंय।
44022010	तले मोय कहलो, ‘हे प्रभु मोय का करबु?’ प्रभु गो मोर से कहलक, ‘उइठके दमिश्‍क जा आउर जे कोनवे काम तोके करेक ले ठहरल जायहे हुंवा तोके सउब कहल जाइ।’
44022011	जे बेरा उ इन्‍जोत कर तेज कर चलते मोके कोनोवे नी दिसत रहे, तो मोय आपन संग मन कर हांथ धइर के दमिश्‍क आलो।
44022012	“हुंवा हनानीयास नाम कर एगो आबदिन रहे। उ नियम कर पाका भक्त रहे आउर हुंवा रहेक वाला यहूदीमन कर माझे उकर बेस नाम रहे।
44022013	उ मोर ठिन आयके खड़ा होइ गेलक आउर मोर से कहलक, ‘हे भाई शाउल! आउरे देखेक लग।’ ओहे बेरा मोर आंइख उघाइर गेलक आउर मोय उके देखलो।
44022014	तले उगो कहलक, ‘हमरे कर बाप पुरखामन कर ईश्‍वर गो मोके ई-लगिन ठहरायहे, कि तोय उकर इच्‍छा के जन आउर उ धरमी के देख आउर उकर मुंह से बात सुना।
44022015	कालेकि तोय उकर बटले सउब आबदिनमन कर भिरे उ बात कर गवाही होबे, जे तोय देइखीस आउर सुइनहीस।
44022016	एखन काले देरी कराथिस? उठ, बपतिस्‍मा ले आउर उकर नाम लेइके आपन पाप के धोइले।’
44022017	“जे बेरा मोय यरुशलेम आयके मन्‍दिर में प्रार्थना करत रहों, तो मोय आतमा में आय गेलो।
44022018	आउर उके देखलो कि मोर से कहाथे, ‘जाल्‍दी कइर के यरुशलेम लगिन तुरथे निकाइल जा, कालेकि उमन मोर बारे में तोर गवाही के नी मानबंय।’
44022019	मोय कहलो, ‘हे प्रभु उमन तो खुदे जानेन, कि मोय तोर उपरे बिश्‍वास करेक वालामनके जेहेल में साजात रहों आउर ठांव ठांव में आराधना-घर ललि पिटवात रहों।
44022020	आउर जे बेरा तोर गवाह स्‍तिफनुस कर लहु बहाल जात रहे, उ बेरा मोय हों हुंवा खड़ाय रहों आउर ई बात में सहमत रहों आउर उकर मरेवाला मन कर लुगाके पहरा करत रहों।’
44022021	आउर प्रभु मोर से कहलक, ‘चइल जा, कालेकि मोय तोके परजाइतमन ठिन दुरियाह दुरियाह भेजबु।’”
44022022	उमन ई बात कहेक तलुक सुनते रहंय, तले ऊंचा राग चिचयालंय कि, “एसेन आबदिन के खतम कइर देवा, उके जीयेक दरकार नाइखे।”
44022023	जे बेरा उमन लुगा फेकते आउर आकाश में धुर उड़ात रहंय।
44022024	तो पलटन कर सुबेदार गो कहलक, कि उके महल में लेइ जावा आउर कोररा माइरके उके जांचा, कि मोय जानबु कि आबदिनमन का काराने उकर बिरोध में एसेन चिचयाथंय।
44022025	जे बरा उ मने उके कोररा मारेक ले बान्‍धत रहंय, तो पाउलुस गो भिरे खढ़ाल सेनापति से कहलक, “का ई उचित हेके, कि तोहरे एगो रोमी आबदिन के आउर ई हों बेगर दोषी में उके कोररा मारबा?”
44022026	सुबेदार गो ई सुइन के पलटन कर सरदार कर भिरे जाय के कहलक, “तोय ई का कराथिस? ई तो रोमी नगरिक हेके।”
44022027	तले पलटन कर सरदार गो आयके उकर से कहलक, “मोके बताव, का तोय रोमी हेकिस?” उ कहलक, “हां।”
44022028	ई सुइनके पलटन कर सरदार गो कहलक कि, “मोय रोमी होवेक कर पद अनाइत रुपिया देइके पायहों।” पाउलुस गो कहलक, “मोय तो जनम से हे रोमी हेकों।”
44022029	तले जे आबदिनमन उके जांचेक वाला रहंय, उमन तुरंथ हुंवा से छेद होइ गेलंय, आउर पलटन कर सरदार हों ई जाइनके कि ई रोमी हेके, आउर मोय उके बाईन्‍धों हों, डरय गेलक।
44022030	दोसर दिन सुप्‍पट सुप्‍पट जानेक कर इच्‍छा से कि यहूदीमन उकर उपरे काले दोष लगायना, उकर बान्‍धल के खोइल देलंय आउर मुख्‍य-पुरोहित मन के आउर समुचा महा-सभाके जमा होवेकर हुकूम देलक आउर पाउलुस के नीचे लेइके उमन कर भिरे खड़ा कइर देलंय।
44023001	पाउलुस गो महासभा बटे एक सिरथे थिथायके देखलक आउर कहलक, “हे भाईमन, मोय आइज तलुक ईश्‍वर लगिन एकदम सच्चा मन से जीबन बितालों।”
44023002	हनानीयास महा-पुरोहित गो उमनके जे उकर भिरे खड़ा रहंय, उकर मुंह में थप्‍पड़ मारेक कर हुकूम देलक।
44023003	तले पाउलुस गो उकर से कहलक, “हे चुना रंगाल भीत, ईश्‍वर तोके मारी, तोय ब्‍यवस्‍था-नियम कर मोताबिक मोर बिचार करेक ले बाइठीस, तले का ब्‍यवस्‍था-नियम कर बिरोध मोके मारेक कर हुकूम देवीस?”
44023004	जेमन भिरे खड़ा रहे, उ मने कहलंय, “का तोय ईश्‍वर कर महा-पुरोहित के खराब कहीस?”
44023005	पाउलुस गो कहलक हे भाईमन, “मोय नी जानत रहों, कि एहे महा-पुरोहित हेके कालेकि लिखल आहे कि, ‘आपन आबदिनमन कर प्रधान के खराब न कह।’”
44023006	तले पाउलुस ई जाइनके, कि केताइक सदूकी, आउर फरिसीमन आहंय, महासभा में चिचयायके कहलक, “हे भाईमन, मोय फरिसी बंश कर हेकों, मोरल मन कर आशरा, आउर जी उठना कर बारे में मोर बिचार होवाथे।”
44023007	जे बेरा उ ई बात कहलक तो फरिसी आउर सदूकीमन कर माझे झागड़ा होवेक लागलक, आउर सभा में फूट होइ गेलक।
44023008	कालेकि सदूकीमन ई कहेना, कि न जी उठना आहे, न सरगदूत आउर न आतमा आहे, पहें फरिसीमन दुइयो के मानेन।
44023009	तले बड़का गुल होलक आउर केताइक धरम-शिकक्षकमन जे फरिसी के दलकर रहंय, उइठ खड़ा होइके एसेन झागड़ा करेक लागलंय कि, “हमरे ई आबदिन में तइनको खराब नी पाली, आउर अगर केहो आतमा चाहे सरग दूत उकर से कइहे तो आउर का?”
44023010	जे बेरा मुरुक झागड़ा होवेक लागलक, तो सिपाहीमन कर सरदार गो ई डर से कि उमन पाउलुस के टुकरा टुकरा कइर न देवोक, सिपाहीमन के हुकूम देलक कि उताइर के उमन कर माझे से जबराइ निकलय लनोक आउर दरबार में लेइ आनोक।
44023011	ओहे राइत में प्रभु गो उकर भिरे आयके खड़ा होलक आउर कहलक, “पाउलुस, डीड हो, कालेकि जाइसेन तोय यरुशलेम में मोर गवाही देले, ओसने हे तोके रोम में हों गवाही देवेक होइ।”
44023012	जे बेरा दिन होलक तो यहूदीमन जमा होइके उकर बिरोध में षड़यंत्र रचलंय, आउर कसम खालंय कि जब तलुक हमरे पाउलुस के नी मोराय देवोब, तब तलुक हमरे न खाब न पियाब।
44023013	जेमाने ई कसम खाय रहंय, उमन चालीस झन से बागरा रहंय।
44023014	उ मने मुख्‍य-पुरोहित मन आउर धरम-मुखियामन ठिन आयके कहलंय, “हमरे ई ठाइन ही, कि जबतलुक पाउलुस के हमरे माइर नी मोराय देवोब, तबतलुक कोनो नी खाब पियाब।
44023015	ई-लगिन महासभा समाइत सिपाही कर सरदार के समझावा बुझावा, कि उके तोहरे ठिन लेइ आनोक माना कि तोहरे उकर बारे में आउरे बेस से जांच करेक खोजाथा आउर हमरे उकर पुगेक कर आगहे, उके मोरायक ले तेयार रहब।”
44023016	आउर पाउलुस कर भगीना गो सुनलक, कि उके मोरायक कर तलुक में आहंय, तो महल में जाय के पाउलुस के ई बात के सुनाय देलक।
44023017	पाउलुस गो एगो सुबेदार के आपन भिरे बोलाय के कहलक, “ई जवान छोंड़ा के पलटन कर सरदार ठिन लेगव, ई उकर से कोनो कहेक खोजाथे।”
44023018	सेले उगो उके पलटन कर सरदार ठिन लेइ जाय के कहलक, “बन्‍दी पाउलुस गो मोके बोलाय के बिनती करलक कि, ई छोंड़ा गो पलटन कर सरदार से कोनो कहेक खोजाथे उके उकर ठिन लेगव।”
44023019	पलटन कर सरदार गो उकर हांथ धइर के आउर फरके लेइ जाय के पुछलक, “तोय मोर से का कहेक खोजाथीस?”
44023020	उ कहलक, “यहूदीमन सलहा कइर हंय, कि तोर से बिनती करोक कि काइल पाउलुस के महासभा में लनोक माना तोहरे आउर बेस से उकर जांच करेक खोजाथा।
44023021	पहें तोहरेमन उमन कर बात के नी मानबा, कालेकि उकर में से चालीस झन से हों बागरा आबदिनमन उके मारेक कर तलुक में आहंय, जे मन ई ठाइन लेहांय कि जब तलुक पाउलुस के माइर मोराय नी देवोब तब तलुक न खाब न पियोब आउर एखन हों उमन तेयार आहंय आउर तोर बात कर आशरा देखाथंय।”
44023022	तब पलटन कर सरदार गो जवान छोंड़ा के ई हुकूम देइके बिदा करलक, “कि केकरो से हों न कहबे कि तोय मोके ई बातमनके बताले।”
44023023	तब पलटन कर सरदार गो दुइगो सुबेदार के बोलायके कहलक, “दुइ सौ सिपाही, सत्तर गो घोड़-सवारी आउर दुइ सौ बरछा चलइया, राइत कर भिनसारी में, कैसरिया जायले तेयार रहबा।
44023024	आउर पाउलुस कर सवारी लगिन घोड़ा के तेयार रखा कि उके फेलिक्‍स हाकिम ठिन बेसे बेस पुगाय देवा।”
44023025	उ ई नियर चिट्ठी हों लिखलक।
44023026	“महा-परतापी फेलिक्‍स हाकिम के क्‍लौदियुस लूसियास कर जोहार।
44023027	ई आबदिन के यहूदीमन धइर के माइर मोरायक खोजलंय, पहें जे बेरा मोय जानलो, कि ई आबदिन रोमी हेके, तो पलटन लेइके छोड़ाय लानलों।
44023028	आउर मोय जानेक खोजत रहों, कि उमन उकर उपरे का लगिन दोष लगायन, ई-लगिन उके उकर महासभा में लेइगेलो।
44023029	तले मोय जाइन गेलो, कि उमन आपन ब्‍यवस्‍था-नियम कर कहा-कही कर बारे में उकर उपरे दोष लगायन, पहें माइर मोरायक जाइसेन उकर में कोनो गुन्‍हा नाइखे।
44023030	आउर जे बेरा मोके बताल गेलक, कि उमन ई आबदिन के मोरायक कर तलुक में आहंय तो मोय उके उतिये तोर ठिन भेइज देलो आउर बइरी मनके हों हुकूम देलो कि तोर भिरे नालिस करोक।”
44023031	सेले जाइसेन सिपाही मनके हुकूम देवल जायरहे ओसने हे पाउलुस के लेइके रातो राइत के अन्‍तिपत्रिस में लानलंय।
44023032	दोसर दिन उमन घोड़-सवारी मनके उमन कर संग जायकले छोइड़ के आउर आपने हे किला घुइर गेलंय।
44023033	आउर उमन कैसरिया पुइग के हाकिम के चिट्ठी देलंय आउर पाउलुस के हों उकर ठिन खड़ा करलंय।
44023034	उगो चिट्ठी पइड़ के पुछलक कि “तोय कोन राइज कर हेकिस?”
44023035	आउर जे बेरा उ जाइन गेलक कि किलीकिया कर हेके, तो उकर से कहलक, “जे बेरा तोर बइरी हों आवी, तो मोय तोर मुकरदमा करबु।” आउर उ गो उके हेरोदेस कर महल में, पहरा में रखेक कर हुकूम देलक।
44024001	पांच दिन कर पाछे हनानीयास महा-पुरोहित कयक झन धरम-मुखियामन के आउर तिरतुलुस नाम कर कोनो वकील के संगे लेइके आलक आउर उगो हाकिम कर भिरे पाउलुस कर बारे सिकाइत करलक।
44024002	जे बेरा पाउलुस के बोलाल गेलक तो तिरतुलुस उकर में दोष लगय के कहेक लागलक कि, “हे महा-परतापी फेलिक्‍स, तोर चलते हमरे सउब हर बेसे बेस रहली आउर तोर आगुवाइ में ई जाइतमन में अनाइत सुधार आवाथे।
44024003	हमरेमन सउब ठांव आउर सउब रकम से धन्‍यवाद करील।
44024004	पहें ई-लगिन कि तोके आउर दुःख देवेक नी खोजिल, मोय तोर से बिनती करोन, कि किरपा कइर के हमरे कर एक-दुइ बात सुइन ले।
44024005	कालेकि हमरे ई आबदिन के उपद्रवी आउर धरती कर समुचा यहूदीमन में झागड़ा करेक वाला आउर नासरी मन कर पंथ कर मुख्‍या पाय रहंय।
44024006	उगो मन्‍दिर के अशुद्ध करेक खोजलक आउर हमरे उके धइर लेली।
44024007	पहें पलटन कर मुख्‍या लूसियास गो आयके बड़ा कठिन से हमरे कर हांथ से लुइट लेलक।
44024008	ई सउब बातमनके जेकर बारे में हमरे उकर में दोष लगाइल, तोय आपने हे जांइच के जाइन लेबे।”
44024009	यहूदीमन हों उकर बिरोध में दोष लगायके ई कहलंय कि ई बात सच्‍चे हेके।
44024010	जे बेरा हाकिम गो पाउलुस के कहेक ले इशारा करलक, तो उ जबाब देलक, “मोय ई जाइन के हों कि तोय अनाइत बछर से ई राइज में ई जाइत उपरे बिचार करीस, रिझे मोय इकर जबाब देवाथों।
44024011	तोय आपने हे इके जानेक पारबे, कि जे बेरा से मोय यरुशलेम में भजन करेक ले आयहों मोर आवल बारह दिन से बागरा नी होइहे।
44024012	आउर उ मने मोके न मन्‍दिर में न आराधना-घर में न शहर में केकरो से गुल झागड़ा करेक चाहे भड़कयक पालंय।
44024013	आउर न तो उ बातमनके जेकर में एखन मोर उपरे दोष लगायन, आपन भिरे सच्चा ठहरायक सकबंय।
44024014	“पहें मोय इके आपन ठिन माइन लेलो, कि जे डहर के उमन खराब डहर कही, उकरे ब्‍यवस्‍था-नियम में मोय आपन बाप पुरखा कर ईश्‍वर के सेवा करोन, आउर जे बात ब्‍यवस्‍था-नियम आउर आगमबक्तामन कर किताब में लिखल आहे, उ सउबमन के बिश्‍वास करोन।
44024015	आउर ईश्‍वर से आशरा करोन जेके तोहरेमन हों आशरा राखल, कि धरमी आउर अधरमी दुइयो कर लगिन जी उठेक होवी।
44024016	ई-लगिन इके मोय आपने हे खुदे जतन करोन कि ईश्‍वर आउर मनवां मन माझे मोर बिबेक सउब खने शुद्ध रहोक।
44024017	“अनाइत बछर कर पाछे मोय आपन आबदिनमन के दान देवेक आउर भेंट चढ़ायक आय रहों।
44024018	उ मने मोके मन्‍दिर में, शुद्धिकरन कर भेंट चढ़ाल पाछे, बेगर गुल आउर झागड़ा-लड़ाई करते।
44024019	हां एसिया कर कयगो यहूदीमन रहंय उमनके उचित रहे, कि अगर मोर बिरोध में उमन कर कोनो बिरोध कर बात हइक होले, हिंया मोर भिरे आयके मोर उपरे दोष लगातंय।
44024020	आपने हे बतावा, कि जे बेरा मोय महा सभा कर भिरे खड़ा रहों, तो उ मने मोर का गुन्‍हा पालंय।
44024021	ई एगो बात के छोइड़ के जे मोय उमन कर माझे खड़ा होइ के गुल कइर के कइह रहों, कि मोरल मन कर जी उठेक कर बारे में आइज मोर तोहरे कर भिरे मुकरदमा होवाथे।”
44024022	फेलिक्‍स गो जे ई डहर कर बारे में बेस से जानत रहे, उके ई कइह के टाइल देलक कि, “जे बेरा पलटन कर सरदार लूसियास आवी, तो तोर बात कर बिचार करबु।”
44024023	आउर सुबेदार के हुकूम देलक कि पाउलुस के सुख से रइख के पहरा करबे आउर उकर संगी मन में से केखो हों उकर सेवा करेक से न रोकबे।
44024024	केताइक दिन कर पाछे फेलिक्‍स आपन आउराइत द्रुसिल्‍ला के जे यहूदीनी रहे, संगे लेइके आलक आउर पाउलुस के बुलवायके उ बिश्‍वास कर बारे में जे मसीह यीशु में आहे, उकर से सुनलक।
44024025	आउर जे बेरा उ धरम आउर आतमा-सम्‍हड़ आउर आवेक वाला बिचार कर बातचित करत रहे तो फेलिक्‍स गो डरय के जबाब देलक कि, “एखन तोय जा, बेरा पायके मोय तोके आउरे हे बोलाबु।”
44024026	उके पाउलुस से तनिको पाइसा पावेक कर आशरा रहे, ई-लगिन आउर हों उके बोलाय बोलायके उकर से बात चित करत रहत रहे।
44024027	पहें जे बेरा दुइ बछर बित गेलक तो पुरकियुस फेस्‍तुस फेलिक्‍स कर ठांव में आलक आउर फेलिक्‍स यहूदीमनके खुशी करेक कर बिचार से पाउलुस के जेहेल में हे छोइड़ देलक।
44025001	फेस्‍तुस उ राइज में पुइग के तीन दिन कर पाछे कैसरिया से यरुशलेम गेलक।
44025002	तले मुख्‍य-पुरोहित मन आउर यहूदीमन कर बड़ आगुवामन उकर भिरे पाउलुस कर सिकाइत करलंय।
44025003	आउर उकर से बिनती कइर के उकर बिरोध में ई आरजी करलंय कि उ उके यरुशलेम में बोलावोक कालेकि उमन उके डहर में हे माइर मोरायक कर ताक में रहंय।
44025004	फेस्‍तुस गो जबाब देलक कि, “पाउलुस कैसरिया कर जेहेल में पहरा में आहे आउर मोय आपने हे खुद हुवां जाबु।”
44025005	आउरे कहलक, “तोहरे में जे हुकूम चलायन, उमन मोर संगे जाबंय आउर अगर ई आबदिन गो कोनो अनुचित काम कइर हों, तो उकर में दोष लगावा।”
44025006	आउर उमन कर माझे तनिक आठ-दस दिन राइह के उ कैसरिया गेलक आउर दोसर दिन बिचार ठांव में बइठके पाउलुस के लानेक कर हुकूम देलक।
44025007	जे बेरा उ आलक तो जे यहूदीमन यरुशलेम से आय रहंय, उमन ओरे पारे खड़ा होइके उकर उपरे अनाइत भारी दोष लागलंय, जेकर सबुत उमन देवेक नी पारतंय।
44025008	पहें पाउलुस गो जबाब देलक कि, “मोय न तो यहूदीमन कर ब्‍यवस्‍था-नियम कर आउर न मन्‍दिर कर आउर न कैसर कर कोनो कसुर कइर हों।”
44025009	तले फेस्‍तुस गो यहूदीमन कर मन रखेक कर इच्‍छा से पाउलुस के जबाब देलक, “का तोय चाहिस, कि यरुशलेम में जावोक आउर हुंवा मोर भिरे तोर ई मुकरदमा तय करल जावोक?”
44025010	पाउलुस गो कहलक, “मोय कैसर कर बिचार ठांव में खड़ा आहों मोर मुकरदमा कर फायसला हिंयाय होवेक चाही, जाइसेन तोय बेस से जानीसला कि यहूदीमन कर मोय कोनो कसुर नी कइर हों।
44025011	अगर मोय कोनो गुन्‍हा कइर हों, आउर मोय माइर मोरायक जाइसेन कोनो काम कइर हों तो मोरेक से नी डरावोन, पहें जे बात कर ईमन मोर उपरे दोष लगायन अगर इकर में कोनो बात सच्चा न लगे होले तो केउहर मोके उमनकर हांथ में देवेक नी सकेन, मोय कैसर से अरजी कराथों।”
44025012	तले फेस्‍तुस गो मन्‍त्री कर सभा में बतियाय के जबाब देलक, “तोय कैसर से आरजी कइरहीस, तोय कैसर ठिन जाबे।”
44025013	आउर तनिक दिन बितेक कर पाछे अग्रिपा राजा आउर बिरनीके गो कैसरिया में आयके फेस्‍तुस से भेंट करलक।
44025014	आउर उकर हुंवा बागरे दिन रहेक कर पाछे, फेस्‍तुस गो पाउलुस कर बारे राजा के बतालक कि, “एगो आबदिन आहे, जेके फेलिक्‍स गो जेहेल में साइज के गेलक।
44025015	जे बेरा मोय यरुशलेम रहों, तो मुख्‍य-पुरोहित मन आउर यहूदीमन कर धरम-मुखियामन उकर नालिस करलंय आउर चाहलंय कि उके सजा कर हुकूम देवल जावोक।
44025016	पहें मोय उमनके जबाब देलो, कि रोमिमन कर ई ब्‍यवस्‍था-नियम न लगे, कि कोनो आबदिन के सजा कर लगिन सोंइप देवोक, जबतलुक मुदाइ के आपन मुदाइ कर भिरे खड़ा होइके दोष कर जबाब देवेक मोका नी मिली।
44025017	सेले जे बेरा उमन हिंया जमा होलंय तो मोय तनिको देरी नी करलो, पहें दोसर हे दिन बिचार ठांव में बाइठ के, उ आबदिन के लानेक कर हुकूम देलो।
44025018	जे बेरा उकर मुदाइमन खड़ा होलंय तो उ मने एसेन अनुचित बात कर दोष नी लागलंय, जाइसेन मोय समझोत रहों।
44025019	पहें आपन मत के आउर यीशु नाम कर कोनो आबदिन कर बारे में जे मोइर जाय रहे आउर पाउलुस उके जीयत बतात रहे, कहा-कही करत रहंय।
44025020	आउर मोय अकबकय जाय रहों, कि ई बात कर कइसेन पता लगाबु? ई-लगिन मोय उके पुछलो, का तोय यरुशलेम जाबे, कि हुंवा ई बातमन कर फायसला होक?
44025021	पहें जे बेरा पाउलुस गो आरजी करलक, कि मोर मुकरदमा कर फायसला महाराजा ठिन होक, तो मोय हुकूम देलो, कि जब तलुक उके कैसर ठिन नी भेजबु, उकर पहरा करल जावोक।”
44025022	तले अग्रिपा गो फेस्‍तुस से कहलक, “मोय हों उ आबदिन कर सुनेक चाहोन” उगो कहलक, “तोय काइल सुइन लेबे।”
44025023	सेले दोसर दिन, जे बेरा अग्रिपा आउर बिरनीके बड़ धुमधाम से आयके पलटन कर सरदार आउर नगर कर बड़ आगुवामन मन कर संगे दरबार में पुगलंय, तो फेस्‍तुस गो हुकूम देलक, कि उमन पाउलुस के लेइ आनोक।
44025024	फेस्‍तुस गो कहलक, “हे महाराजा अग्रिपा आउर हे सउब आबदिनमन जे हिंया हमरे कर संग आहा, तुहनी ई आबदिन के देखाथा, इकर बारे में समुचा यहूदीमन यरुशलेम आउर हिंया हों चिचयाय चिचयाय के मोर से आरजी करलंय कि, इकर जीयेक कर उचित नाइखे।
44025025	पहें मोय जाइन गेलो, कि उगो एसेन कोनो काम नी कइरहे कि उके मोराय देवल जावोक आउर जेकि उ गो आपने हे महाराजा से आरजी करलक, तो मोय उके भेजेक कर फायसला करलो।
44025026	पहें मोय उकर बिरोध में कोनो सुप्‍पट बात नी पालो कि आपन मालिक ठन लिखबु, ई-लगिन मोय उके तोहरे कर भिरे आउर खास कइर के महाराजा अग्रिपा तोर भिरे लाइनहों, कि जांचेक कर पाछे मोके कोनो लिखेक ले मिलोक।
44025027	कालेकि एक बन्‍दी के भेजेक आउर जे दोष उकर में लागल गेलक उके नी बतायक, मोके बेकार लागेल।”
44026001	अग्रिपा गो पाउलुस से कहलक, “तोके आपन बारे में बोलेक हुकूम आहे।” तले पाउलुस आपन हांथ उठाय के जबाब देवेक लागलक:
44026002	“हे राजा अग्रिपा, जेताइक बात कर यहूदीमन मोर उपरे ढेइर दोष लगायहांय, आइज तोर उमन कर जबाब देवेक में मोय आपने के धन्‍य समझोथों।
44026003	खास कइर के ई-लगिन कि तोय यहूदीमन कर सउब ब्‍यवहार मनके आउर झगड़ा मनके जानीस, सेले मोय आरजी कराथों, धीरज से मोर बात के सुन।
44026004	“जाइसेन मोर लुरढंग शुरु से आपन जाइतमन कर माझे आउर यरुशलेम में रहे, ई सउब के यहूदीमन जानेन।
44026005	उमन अगर गवाही देवेक चाहेन, तो शुरुवे से उमन मोके जानेन, कि मोय फरिसी हों रइहके आपन धरम कर सउब से खरा पन्‍थ कर मोताबिक चललो।
44026006	आउर एखन उ करार कर आशरा कर चलते जे ईश्‍वर गो हमरे कर बाप पुरखा से कइर रहे, मोर उपरे मोकरदमा चलाथे।
44026007	ओहे करार कर पूरा होवेक कर आशरा लगायके, हमरे कर बारहों गोतर आपन समुचामन से राइत दिन ईश्‍वर कर सेवा करते आहंय, हे महाराजा ई आशरा कर बारे में यहूदीमन मोर उपरे दोष लगायन।
44026008	जेकि ईश्‍वर मोरल मनके हों जीयायल, तो तोहरे कर हिंया ई बात के काले बिश्‍वास कर जोग्‍य नी मानल जायल?
44026009	“मोय हों सोंचोत रहों कि यीशु नासरी कर बिरोध में मोके अनाइत बागरे कोनो करेक चाही।
44026010	आउर मोय यरुशलेम में एसनेहे करलो आउर मुख्‍य-पुरोहित मन से हुकूम पायके ढेइरे पबितर आबदिनमन के जेहेल में साइज देलो आउर जे बेरा उमनके मोराय देवल जात रहे, तो मोय हों उमन कर बिरोध में आपन सलहा देवोत रहों।
44026011	आउर सउब आराधना-घर मन में मोय उमनके तड़पय तड़पयके यीशु कर निन्‍दा करुवात रहों, हिंया तलुक कि खींस कर मारे एसेन पागलय जाय रहों, कि बाहरे कर शहर में जाय के हों उमनके सतात रहों।
44026012	“एहे धुन में जे बेरा मोय मुख्‍य-पुरोहित मन से हुकूम आउर प्रमाण पतर लेइके दमिश्‍क में जात रहों।
44026013	तो हे महाराजा, डहर में उलटी बेला मोय आकाश से बेइर कर तेज से हों बाइढ़ के गोटे इन्‍जोत आपन आउर आपन संगे चलेवाला मन कर चाइरो दिसा में लावकेक दिसलक।
44026014	आउर जे बेरा हमरे सउब झन ओहे ठिन गिर गेलि, तो मोय इब्रानी भाषा में, मोर से ई कहते हे ई बात के सुनलो कि, ‘हे शाउल, हे शाउल, तोय मोके काले सताथिस?’ कांटा कर पायना में तोर लथियायक कठिन आहे।
44026015	मोय कहलो, ‘हे प्रभु तोय के हेकिस?’ प्रभु गो कहलक, ‘मोय यीशु हेकों जेके तोय साताथीस।
44026016	पहें तोय उठ, तोर गोड़ में खड़ा हों, कालेकि मोय तोके ई-लगिन दरशन देइ हों, कि तोके उ बातमन कर हों सेवक आउर गवाही ठहराबु, जेके तोय देखले आउर उकर हों जेकर लगिन मोय तोके दरशन देबू।
44026017	आउर मोय तोके तोर आबदिनमन से आउर परजाइतमन से बचाबु, जेकर ठिन मोय तोके एखन ई-लगिन भेजाथों।
44026018	कि तोय उमन कर आंइख के खोइल देबे, कि उमन अन्‍धार से इन्‍जोत बटे आउर शयतान कर हुकूम से ईश्‍वर बटे घुइर आवोक, कि पाप मन कर क्षमा आउर उमन आबदिनमन कर संग जे मोर उपरे बिश्‍वास करेक से पबितर करल जायहंय, मिरास कर हकदार होक।’
44026019	“सेले हे राजा अग्रिपा, मोय उ सरग कर दरशन कर बात के नी टललो।
44026020	पहें आगे दमिश्‍क कर, आउरे यरुशलेम में रहेक वाला मनके यहूदिया कर समुचा राइज में आउर परजाइतमन के समझाते रहों, कि मन घुरावक आउरे ईश्‍वर बट घुइर के मन घुराय कर जोग्‍य काम करा।
44026021	ई बातमन कर चलते यहूदीमन मोके मन्‍दिर में धइर के मोराय कर कोशिस करत रहंय।
44026022	सेले ईश्‍वर कर सहयता से मोय आइज तलुक आहों आउर छोटे बड़े सउब कर भिरे गवाही देवोन आउर उ बातमनके छोइड़ के कोनो नी कहोंन, जे आगमबक्तामन आउर मूसा हों कहलक कि होवेक वाला आहे।
44026023	कि मसीह के दुःख उठायक होइ आउर ओहे सउब से आगे मोरल में से जी उइठके हमरे कर आबदिनमन में आउर परजाइतमन में जोति कर प्रचार करी।”
44026024	जे बेरा उ ई नियर जबाब देवोत रहे, तो फेस्‍तुस गो चिचयाय के कहलक, “हे पाउलुस, तोय पगलायहिस बड़ शिकक्षा गो तोके पग्‍लुवाय देलक।”
44026025	पहें उ गो कहलक, “हे महाप्रतापी फेस्‍तुस, मोय पाउलुस पगला न लागो पहें मोय सच्चा आउर बुद्धि कर बात कहाथों।
44026026	राजा हों जेकर भिरे मोय नीडर होइ के कहाथों, ई बात के जानेल, आउर मोके बिश्‍वास आहे, कि ई बातमन में से कोनो उकर से लुकल नाइखे, कालेकि ई घटना तो चुपकी नालगे।
44026027	हे राजा अग्रिपा का तोय आगमबक्तामनके बिश्‍वास करीस? हां मोय जानोन कि तोय बिश्‍वास करीस।”
44026028	तले राजा अग्रिपा गो पाउलुस के कहलक, “तोय तनिकुन समझायक से मोके मसीही बनायक खोजोथिस?”
44026029	पाउलुस गो कहलक, “ईश्‍वर से मोर बिनती ई आहे कि का तनिक, का बागरा, एकला तोय हे नहीं पहें जेताइक आबदिनमन आइज मोर बात के सुनोथाय, ई बन्‍धन मनके छोइड़ के उमन मोर नियर होइ जावोक।”
44026030	तले राजा आउर हाकिम आउर बिरनीके आउर उकर संगे बइठेक वालामन उइठ खड़ा होइ गेलंय।
44026031	आउर फरके जायके आपने हे कहेक लागलंय, “ई आबदिन तो एसेन कोनो नी करेल, जे मोरन आउर जेहेल कर जोग्‍य होक।”
44026032	राजा अग्रिपा गो फेस्‍तुस से कहलक, “अगर ई आबदिन कैसर कर आरजी नी करतक, तो छुटेक सकतक।”
44027001	जे बेरा ई ठहरल गेलक, कि हमरे जहाज में इतालि जाब तो उ मने पाउलुस आउर तनिक दोसर काइदी मनके हों जुलियास नाम कर अगुस्‍तुस कर पलटन कर एगो सुबेदार कर हांथ में सोंइप देलक।
44027002	आउर अद्रमुतियुम कर गोटेक जहाज में जे एसिया कर किनार कर ठांव में जायक वाला रहंय, चाइढ़ के हमरे उके खोइल देली आउर अरिस्‍तरखुस नाम कर थिस्‍सलुनीके कर एगो मकिदूनी हमरे कर संगे रहे।
44027003	दोसर दिन हमरे साईदा में झागड़ खुटियाली आउर जुलियास गो पाउलुस उपरे दया कइर के उके संग हर मनठिन जायक देलक कि उकर मरजाइत होक।
44027004	हुंवा से जहाज खोइलके आंधीधुका कर चलते साईप्रास कर किनारे होइके चललंय।
44027005	आउर किलीकिया आउर पंफूलिया कर भिरे कर समुन्‍दर से होइके लुसिया कर भिरे मूरा नाम कर ठांव में पुगली।
44027006	हुंवा सुबेदार के सिकन्‍दरीया कर एगो जहाज इतालि जायक भेटालक, आउर उगो हमरे के उकर में चढ़ाय देलक।
44027007	आउर जे बेरा हमरे ढेइरे दिन तलुक धिरे धिरे जाय के कठिन से कनीदुस ठिन पुगली, एहे लगिन कि हमरे के हवा धुका आगे बढ़ेक नी देवत रहे, सलमोन कर भिरे से होइके करेते कर किनार किनार गेलि।
44027008	आउर उकर किनार किनार अनाइत कठिन से चइलके शुभलंगरबारी नाम कर एगो ठांव में पुगली, जेठिन से लसया शहर भिरे रहे।
44027009	जे बेरा ढेइरे दिन बित गेलक आउर पानी जहाज से जायक में अनाइत जोखिम ई-लगिन होवत रहे कि उपास कर दिन बित जाय रहे, तो पाउलुस गो उमनके ई कइह के समझालक,
44027010	कि, “हे भाईमन मोके एसेन जानेक में लागेल, कि ई पानी डहर से जायक में बिपाइत आउर अनाइत हानी न एकला माल आउर जहाज कर पहें हमरे कर जिऊ कर हों होवेक वाला आहे।”
44027011	पहें सुबेदार गो पाउलुस कर बात से कपतान आउर जहाज कर मालिक के बाइढ़ के मानलक।
44027012	आउर उ बन्‍दरगाह गो जाड़ महिना के पार करेक ले कठिन रहे, ई-लगिन ढेइरे मन कर बिचार होलक, कि हुंवा से जहाज खोइलके अगर कोनो लेखे होवेक सकी तो फिनेके में जाय के जाड़ महिना के पार करब, ई तो करेते कर एगो बन्‍दरगाह हेके जे दक्षिन पछिम आउर उत्तर पछिम बटे खोलेल।
44027013	जे बेरा तनि तनि दक्षिन कर हवा बहेक लागलक, तो ई जाइनके कि हमरे कर मतलब पूरा होइ गेलक, झागड़ उठाय के आउर किनारे किनारे करेते कर भिरे से जायक लागलंय।
44027014	पहें तनिक पाछे हुंवा से एगो बड़का आंधी धुका शुरु होलक जेके बइर-बान्‍डों कहेन।
44027015	जे बेरा ई बइर-बान्‍डों जहाज से बजड़लक तो हवा बइर-बान्‍डों कर भिरे जहाज गो ठहरेक नी सकलक से लगिन हमरे बोहाते जात रही।
44027016	तले कौदा नाम कर एगो छोटे ले टापु किनारे बोहाते बोहाते हमरे अनाइत कठिन से जहाज के सम्‍हड़ाली।
44027017	कपतान मन उके उठाय के अनाइत कठिन से जहाज के नीचे बन्‍धलंय आउर सूरतिस के चोरबालु में फसेक डर से पाल आउर चीज बीज उतरायके बोहाते चइल गेलंय।
44027018	आउर हमरे आंधी से थोसड़ाते बजड़ाते रही तो दोसर दिन उ जहाज कर चीज बीज के फेकेक लागलंय।
44027019	आउर तीसरा दिन उ मने आपन हांथ से जहाज कर चीज बीज के फेइक देलंय।
44027020	आउर ढेइरे दिन तलुक न बेइर न तइरगन दिसतार देलक आउर बड़का आंधी धुका चलते रहे, तो आखिर हमरे कर बाचेक कर सउब आशरा हेराय गेलक।
44027021	जे बेरा उमन बागरे उपास कइर रहंय, तो पाउलुस उमन कर माझे खड़ाय के कहलक, “हे आबदिनमन, चाहोत रहों कि मोर बात के माइनके, करेते से जहाज के नी खोलता होले आउर न बिपाइत आउर हानी उठायक पड़तक।
44027022	पहें मोय एखन तोहरे के समझाथों, कि ढाड़स बान्‍धा, कालेकि तोहरे में से केकरो जिऊ कर कोनो हानी नी होइ, एकला जहाज कर।
44027023	कालेकि ईश्‍वर जेकर मोय हेकों, आउर जेकर सेवा करोन, उकर सरग दूत गो आइज राइत मोर ठिन आय के कहलक,
44027024	‘हे पाउलुस मइत डराव, तोके कैसर भिरे खड़ा होवेक कर दरकार आहे आउर देख, ईश्‍वर गो सउब के जे तोर संगे जाथंय, तोके देइहों।’
44027025	ई-लगिन हे भाईमन ढाड़स बान्‍धा, कालेकि मोय ईश्‍वर के बिश्‍वास करोन, कि जाइसेन मोर से कहल गेलक ओहे नियर होवी।
44027026	पहें हमरे के कोनो टापु में जाय के बितायक पाड़ी।”
44027027	जे बेरा चौदह राइत होलक, आउर हमरे अद्रिया समुन्‍दर में बजड़ाते थोसड़ाते रही तो आधा राइत के कपतान मन जानलयं कि हमरे कोनो राइज कर भिरे पुगेक लाइगही।
44027028	आउर थाह लगायके उमन बीस पुरसा गहिड़ा पालंय आउर तनिक आगे जाय के आउरे थाहलयं तो पंद्रह पुरसा पालंय।
44027029	तले चटाइन कर डर से उ मने जहाज कर पिछे बटे चाइर गो झागड़ लगालंय आउर फाइरचेक कर लगिन प्रार्थना रहंय।
44027030	पहें माझीमन जहाज से भागेक खोजत रहंय आउर आगे दाने से झागड़ गिरायक कर बहना से कलहे कल डोंगा समुन्‍दर में उतराय देलंय।
44027031	तो पाउलुस गो सुबेदार आउर सिपाहीमन से कहलक, “अगर ईमन जहाज में नी रहबंय तो तोहरे बाचेक नी पारबा।”
44027032	तले सिपाहीमन डोरा काइट के डोंगा के गिराय देलंय।
44027033	जे बेरा फाइरचेक वाला रहे, तो पाउलुस गो ई कइह के, सउब के भोजन करेकले समझालक कि, “आइज चौदह दिन होलक तोहरे आशरा करते करते भूखे हे रहला आउर कोनोवे नी खाला।
44027034	ई-लगिन तोहरेमन के समझावन, कि कोनो खाय लेवा, जेकर से तोहरे जीबा, कालेकि तोहरे में से केकरो मुड़ी कर गोटको केंस नी झारी।”
44027035	आउर ई कइह के उगो रोटी लेइके सउब कर भिरे ईश्‍वर के धन्‍यबाद करलक आउर टुकाइर के खाय लागलक।
44027036	तले उ सउब हर ढाड़स बाइन्‍ध के खायक लागलंय।
44027037	हमरे सउब मिल के जहाज में दुइ सौ छेयात्‍तर झन रही।
44027038	जे बेरा खायके उमन आघय गेलंय तो गोहोम के समुन्‍दर में फेइक के जहाज के हलुक करेक लागलंय।
44027039	जेखन फाजिर होलक, तो उ मने उ राइज के नी चिन्‍हलंय, पहें एगो डिपरा के देखलंय, ओहे ठिन छोटे बोड़ टापु लेखे रहे, आउर बिचार करलंय, कि अगर होवेक सकी, तो इकरे में जहाज कर खुटियाब।
44027040	तले उ मने झागड़ मनके खोइलके समुन्‍दर में छोइड़ देलंय आउर ओहे बेरा माझीमन कर डोरा के खोइल देलंय आउर हवा कर भिरे आगे दाने कर पाल फहराय के किनार बटे चइल गेलंय।
44027041	पहें दुइगो समुन्‍दर मिलेक ठांव ठिन जहाज गो बालू में गड़ाय गेलक आउर उ मने जहाज के ओसने हे छोइड़ देलंय, उकर आगे कर हिस्सा गड़ायके नी चलेक वाला होइ गेलक, आउर पछली हिस्सा लहर कर जोड़ से टुटेक लागलक।
44027042	तले सिपाही मनके ई बिचार होलक कि, बन्‍धुवाइ मनके मोराय देवोब कि, एसेन न होक कि उमन पावांइर के निकाइल भागोक।
44027043	पहें सुबेदार गो पाउलुस के बचायक कर खतिर से उके ई बिचार से रोकलक आउर ई कहलक कि जे पाऊरेक सकेन से आगे कुइद के किनारे बटे चइल जावोक।
44027044	आउर बाचल आबदिनमन तक्‍ता से चाहे जहाज कर दोसर चीजमन कर मदाइत से निकाइल जावा एहे नियर सउब हर बाइच गेलंय।
44028001	जे बेरा हमरे बाइच निकलली, तो जानली कि ई टापु के माल्‍टा कहायना।
44028002	आउर हुंवा परजाइत मन हमरे उपरे बड़ किरपा करलंय, कालेकि बदरी कर चलते पानी बरसात रहे आउर जाड़ कर चलते उ मने आइग कर पसंगी लगायके हमरे के सेवा करलंय।
44028003	जे बेरा पाउलुस गो आइग में काठी कर बोझा के साजलक, तो एगो चबराहा सांप आंच पायके निकाइल गेलक आउर पाउलुस कर हाथे मेरहाय गेलक।
44028004	जे बेरा हुंवा परजाइत मन सांप के पाउलुस कर हाथे मेरहाल देखलंय, तो आपने में कहा-कही होलंय, “सच्‍चे कर ई आबदिन गो पुजराहा हेके कि जाइसेन समुन्‍दर से बाइच गेलक, ईश्‍वर कर बिचार गो उके जीयत रहेक नी देलक।”
44028005	तले उगो सांप के आइग में फेइक देलक आउर उके कोनो हानी नी होलक।
44028006	पहें उमन सोंचोत रहंय कि उकर हांथ फुइल जाइ चाहे आचाका गिर के मोइर जाइ, पहें ढेइरे देरी तलुक देखते रहंय कि उकर कोनोवे नी बिगड़लक तो आउरे बिचार कइर के कहलंय कि ई तो कोनो देवता हेके।
44028007	उ ठांव कर ओरे पारे पुबलियुस नाम कर उ टापु कर प्रधान कर खेत रहे, उगो हमरे के आपन घर लेइ जाय के तीन दिन तलुक गुतिया खियालक।
44028008	पुबलियुस कर आबा बोखार आउर सूल झाड़ा से बेमार होइ जाइ रहे, तो पाउलुस गो उकर घरे जाय के प्रार्थना करलक आउर उकर उपरे हांथ रइखके बेस करलक।
44028009	जेखन एसेन होलक, तो उ टापु कर सउब बेमार आबदिनमन के लानलंय आउर बेस करल गेलक।
44028010	आउर उ मने हमरे कर अनाइत सेवा-सुसार करलंय आउर जे बेरा हमरे बिदा होवेक लागली, तो जे चीज कर हमरे ले दरकार रहे जहाज में रइख देलंय।
44028011	तीन महिना कर पाछे हमरे एगो सिकन्‍दरीया कर जहाज में चढ़ली, जे टापु में हमरे जाड़ महिना बिताली आउर उ जहाज कर चिन्‍हा जुड़वा भाई रहे।
44028012	सुरकुसा में झागड़ खुटियायके हमरे तीन दिन तलुक रही।
44028013	हुंवा से हमरे घुइर के रेगियुम आलि आउर एगो दिन कर पाछे दक्षिनी हवा चललक, तले दोसर दिन पुतियुली में आलि।
44028014	हुंवा मोके बिश्‍वासी भाईमन मिललंय, उमन कर कहेक से मोय उमन ठिन सात दिन तलुक रहों आउर ई तइर रोम में गेलि।
44028015	हुंवा से हमरे कर भाईमन समाचार सुइनके अप्‍पियुस कर चौक आउर तीन गो धरमशाला में हमरे से भेंट करेक ले आलंय जेके देइख के पाउलुस गो ईश्‍वर के धन्‍यबाद करलक आउर उमनके ढाड़स देलक।
44028016	जे बेरा हमरे रोम में पुगली, तो पाउलुस के एगो सिपाही कर संगे जे उके, पहरा करत रहे एकले रहे ले हुकूम मिललक।
44028017	तीन दिन कर पाछे उगो यहूदीमन कर बड़ आबदिनमन के बोलालक आउर जे बेरा उमन जमा होलंय तो उमन से कहलक, “भाईमन, मोय आपन आबदिनमनकर चाहे बाप पुरखा कर लुर कर बिरोध में कोनोवे नी करलो, तभियो बन्‍धुवाइ होइके यरुशलेम से रोमी मन कर हांथ में सोंपल गेलो।
44028018	उ मने मोके बिचार कइर के छोइड़ देवेक सोंचलय, कालेकि मोर उपरे मोरन कर कोनो दोष नी रहे।
44028019	पहें जे बेरा यहूदीमन इकर बारे में कहेक लागलंय, तो मोके कैसर कर आरजी करेक पड़लक न कि मोके आपन आबदिनमन उपरे कोनो दोष लगायक रहे।
44028020	ई-लगिन मोय तोहरे के बोलालो, कि तोहरे से भेंट करबु आउर बात बिचार करबु, कालेकि इस्राएल कर आशरा लगिन मोय ई सिकड़ी से बान्‍धल आहों।”
44028021	उगो उकर से कहलक, “न मोय तोर बारे में यहूदीमन से चिट्ठी पालो आउर न भाईमन में से केहो आयके तोर बारे में कोनो कहलंय आउर न खराब कहलंय।
44028022	पहें तोर बिचार का आहे? ओहे मोय तोर से सुनेक चाहोन, कालेकि मोय जानोन, कि सउब ठांव में इकर बारे में आबदिनमन बात करेन।”
44028023	तले उगो उकर ले एगो दिन ठहरलक आउर ढेइरे आबदिनमन उकर ठिन जमा होलंय आउर उ ईश्‍वर कर राइज कर गवाही देते आउर मूसा कर ब्‍यवस्‍था-नियम आउर आगमबक्तामन कर किताब से यीशु कर बारे में समझय समझयके भिनसारे से सांझ तलुक इकर बारे में बेयान करते रहे।
44028024	तले केताइक झन ई बातमनके माइन लेलंय आउर केताइक झन बिश्‍वास नी करलंय।
44028025	जे बेरा आपने में एगो मत नी होलंय तो पाउलुस के ई एगो बात के कहेक से चइल गेलंय, “पबितर आतमा गो यशायाह आगमबक्ता बटसे तोहरे कर बाप पुरखामन से बेसे कहलक,
44028026	‘जाय के ई आबदिनमन से कह कि, सुनते तो रहबा, पहें नी समझबा आउर देखते रहबा पहें नी बुझबा।
44028027	कालेकि ई आबदिनमन कर मन मोटा होइ गेलक, आउर उमन कान-जाड़ा सुनेन, आउर उमन आपन आंइख लुइम्‍ब लेइहंय, एसेन न होक कि उमन कहियो आपन आंइख से देखोक, आउर कान से सुनोक आउर मन से समझोक, आउर घुइर आवोक आउर मोय उमनके बेस करबु।’
44028028	“तो तोहरे जाना, कि ईश्‍वर कर ई उद्धार कर ई समाचार परजाइतमन ठिन भेजाल जायहे, आउर उमन सुनबंय।”
44028029	जे बेरा उ मने ई कहलंय तो यहूदीमन आपने में अनाइत कहा कही होवेक लगंय आउर हुंवा से चइल गेलंय।
44028030	आउर उ पूरा दुइ बछर आपने भाड़ा कर घरे रहत रहे।
44028031	आउर जेमन उकर ठिन आवोत रहंय, उ सउब झन से भेंट घाट करत रहे, आउर बेगर रोक छेक अनाइत नीडर होइके ईश्‍वर कर राइज कर प्रचार करते रहे, आउर प्रभु यीशु मसीह कर बात के सिखात रहे।
45001001	पाउलुस बट से जे यीशु मसीह कर सेवक हेके, आउर प्रेरित होवेक लगिन बोलाल गेलक आउर ईश्‍वर कर उ सुसमाचार प्रचार लगिन चुनल गेलक।
45001002	जेके ईश्‍वर आगहे से आपन आगमबक्तामन से पबितर-ग्रन्‍थ में।
45001003	आपन बेटा हमरे कर प्रभु यीशु मसीह कर बारे में करार कइर रहे, जे देंह कर भाव से तो दाऊद कर खन्दान से जनम होलक।
45001004	आउर पबितर आतमा कर भाव से मोरल मन से जी उठेक कर चलते सामर्थ कर संग ईश्‍वर कर बेटा ठहरलक।
45001005	आउर ईश्‍वर से हमरे के यीशु मसीह में अनुग्रह आउर प्रेरित कर पद मिललक कि उकर नाम कर चलते सउब जाइत कर आबदिनमन बिश्‍वास कइर के उके मानबंय।
45001006	जेकर में से तोय हों यीशु मसीह कर होवेक कर लगिन बोलाल जायहीस।
45001007	उ सउब कर नाम जे रोम नगर में ईश्‍वर दुलारु हेकंय आउर पबितर होवेक लगिन बोलाल जायहंय। हमरे कर बाप ईश्‍वर आउर प्रभु यीशु मसीह कर बट से तोहरे के अनुग्रह आउर शान्‍ति मिलते रहोक।
45001008	आगे मोय तोहरे सउब कर लगिन यीशु मसीह बट से आपन ईश्‍वर कर धन्‍यबाद देवोन कालेकि तोहरे कर बिश्‍वास कर चरचा समुचा संसार में होवाथे।
45001009	ईश्‍वर जेकर सेवा मोय आपन आतमा से उकर बेटा कर सुसमाचार कर बारे में करोन, ओहे मोर गवाही हेके, कि मोय सउब खने इयाइद करते रहोंन।
45001010	आउर सउब बेरा प्रार्थना बिनती करते रहोंन कि एखन कोनो नियर मोके तोहरे ठिन आवेक कर मोका मिलोक।
45001011	कालेकि मोय तोहरे से भेंट करेक कर चिहुंट करोन, कि मोय तोहरे के आतमिक बरदान देबू जेकर से तोहरे स्‍थिर होइ जावा।
45001012	माने ई कि मोय तोहरे कर माझे राइह के तोहरे संग उ बिश्‍वास कर चलते जे मोर में आहे, आउर तोहरे में आहे, एक दोसर से उत्‍साह पावब।
45001013	आउर हे भाई बहिनमन, मोय नी चाहोन, कि तोहरे ई बात से आनजान रहा कि मोय बेर-बेर तोहरे ठिन आवेक चहलो, पहें एखन तलुक आवेक में रोक होते रहे, मोय ई-लगिन आवेक चाहोन जाइसेन मोके आउर दोसर परजाइतमन में फल मिललक, ओसने हे तोहरे में हों मिलोक।
45001014	मोय यूनानीमन आउर दोसर भाषा-भाषी मन कर, बुद्धिमन कर आउर नीर-बुद्धियारीमन कर सुसमाचार प्रचार करेक जिमेदर हेकों।
45001015	सेले मोय तोहरे के हों जे रोम में आहा, सुसमाचार सुनायकले तेयार आहों।
45001016	कालेकि मोय सुसमाचार से नी लजवोन, ई-लगिन कि उ हर एक बिश्‍वास कराइया मन कर लगिन, आगे तो यहूदीमन, आउर यूनानीमन लगिन उद्धार कर खतिर ईश्‍वर कर सामर्थ हेके।
45001017	कालेकि सुसमाचार में ईश्‍वर कर धरमिकता बिश्‍वास से आउर बिश्‍वास लगिन प्रगट होवेल, जाइसेन पबितर-ग्रन्‍थ में लिखल आहे, कि “बिश्‍वास से धरमीक मन जीते रहबंय।”
45001018	कालेकि ईश्‍वर कर खींस सरग से अभक्‍ति आउर अधरमी आबदिनमन में प्रगट होवेल, जे सच्चा के अधरम से दबाय रखेन।
45001019	ई-लगिन कि ईश्‍वर कर बारे ज्ञान उमन कर मन में प्रगट आहे, कालेकि ईश्‍वर गो उमन उपरे प्रगट कइर हे।
45001020	कालेकि उकर अनदेखार गुन, माने उकर जुगानु सामर्थ आउर ईश्‍वर कर स्‍वभाव सिरजन कर शुरुवे से उकर काम से देखेक में आवेला, हिंया तलुक कि उमन ठिन उत्तर नाइखे।
45001021	ई-लगिन कि ईश्‍वर के जाइन के हों उमन ईश्‍वर जोग्‍य बड़ाइ आउर धन्‍यबाद नी करलंय, पहें बेकार बिचार करेक लागलंय, हिंया तलुक कि उमन कर नीर-बुद्धि मन अन्‍धार होइ गेलक।
45001022	उमन आपने आपके बुद्धिमन जाइने के मूरख बाइन गेलंय।
45001023	आउर उमन सउब अन्‍त-नी होवेक वाला ईश्‍वर कर महा-महिमा के, नास होवेक वाला आबदिन आउर चराइ, आउर चाइर गोड़वा आउर रेंगेक वाला जानवर कर मूरती रुप में बदाइल देलंय।
45001024	ई-लगिन ईश्‍वर गो उमनके उमन कर मन कर मोताबिक अशुद्धता कर लगिन छोइड़ देलक, कि उमन आपने में आपने हे देंह के अशुद्ध करोक।
45001025	कालेकि उ मने ईश्‍वर कर सच्‍चाइ के बदाइल के झूठ बनाय देलंय आउर सिरजल चीज मन कर सेवा आउर आराधना करलंय, न कि उ सिरजाइया जे जुगानु जुग धन्‍य हेके। आमेन।
45001026	ई-लगिन ईश्‍वर गो उमनके खराब आउर घिन-घिना काम कर लगिन छोइड़ देलक, हिंया तलुक कि उमन कर आउराइतमन हों स्‍वाभाविक रीति के छोइड़ के आस्‍वाभाविक रीति में चलेक लागलंय।
45001027	ओसने मरदमन हों आउराइतमन संगे स्‍वाभाविक रीति के छोइड़ के आपस में वासना कर लालसा में पोड़ेक लागलंय, आउर मरदमन, मरदमन संगे लाज-लजुवा काम कइर के आपन बिगड़ल चलन कर उचित फल आपन देंह में पालंय।
45001028	आउर जब उ मने ईश्‍वर के चिन्‍हेक नी चाहलंय ई-लगिन ईश्‍वर हों उमनके, उमन कर बेलुरा बुद्धि उपरे छोइड़ देलक। कि उ मने बेलुरा काम करते रहोक।
45001029	सेले उ मने सउब किसिम कर अधरम आउर वासना आउर लोभ आउर बइर भाव से भइर गेलंय आउर डाह, हत्‍या, झागड़ा आउर छल कपट, इरखा से भइर गेलंय, आउर चुगली खोड़,
45001030	बदनाम करेक वाला, ईश्‍वर कर देखेक में घिन-घिना, दोसरमन के आनादर करेक वाला, घमण्‍डी, खराब-खराब बात बनाय वाला, माय-बाप कर हुकूम नी मानेक वाला।
45001031	नीर-बुद्धिया बिश्‍वास तोड़ेक वाला, बेगर माया आउर बेगर दया कर होइ गेलंय।
45001032	उमन तो ईश्‍वर कर ई बिधि के जानेन, कि एसेन-एसेन काम करेक वाला मन मोरन सजा कर जोग्‍य हेकंय, तभियो हों उमन एकला आपने हे एसेन काम करेन पहें करेक वाला मन से खुशी हों होवेन।
45002001	सेले, हे दोष लगय वाला मन, तोय केहो हेकिस, तोर ठिन जबाबे नाइखे! कालेकि जे बात ले तोय दोसर मन उपरे दोष लगाइसला, ओहे बात के तोय आपने हे कइर के आपने उपरे दोष लगाइसला, ई-लगिन कि तोय जे दोष लगाइसला, तोय आपने हों ओहे काम करिसला।
45002002	आउर हमरे जानील कि, एसेन एसेन काम करेक वाला मन उपरे ईश्‍वर बटले ठीक आउर सुप्‍पट सजा कर हुकूम होवेल।
45002003	आउर हे मनवां मन, तोहरे जे एसेन एसेन काम करेक वालामन उपरे दोष लागला आउर खुदे ओहे काम करला, का तोहरे ई समझल कि ईश्‍वर कर सजा से बाचेक सकबा?
45002004	का तोहरे ईश्‍वर किरपा आउर सहेक शक्ति, आउर धीरज के तुच्‍छ जानल? आउर का ई नी समझल, कि ईश्‍वर कर किरपा तोहरे कर मन के घुरायक लगिन सिखायला?
45002005	पहें तोहरे आपन मन कर कठोर आउर ढिठ मन कर मोताबिक ईश्‍वर खींस कर दिन लगिन, जेकर में ईश्‍वर कर सच्चा बिचार प्रगट होइ आउर आपने खतिर खींस कामाथा।
45002006	आउर ईश्‍वर हर एक झन के उमन कर काम कर मोताबिक बदला देवी।
45002007	सेले बेस काम कर लगिन स्‍थिर राइह के महिमा, आदर आउर अमरता कर खोजर में आहंय उमनके उ जिनगी जुग कर जीबन देवी।
45002008	पहें जेमन झागड़ाहा हेकंय आउर सच्‍चाइ के नी मानेन, उमन कर उपरे खींस आउर बिपाइत आवी।
45002009	आउर केलेश आउर संकट हर एक झन कर प्राण उपरे आवी, आगे यहूदीमन कर उपरे तले यूनानी मन कर उपरे।
45002010	पहें महिमा आउर आदर आउर भलाई सउब हर के मिली, जे बेस काम करेल, आगे यहूदीमनके तले यूनानी मनके।
45002011	कालेकि ईश्‍वर केकरो पक्षपात नी करेल।
45002012	ई-लगिन कि जेमन बेगर ब्‍यवस्‍था-नियम पाले पाप करलंय, उमन बेगर ब्‍यवस्‍था कर नास हों होबंय आउर जे हर मन ब्‍यवस्‍था-नियम पाय के पाप करलंय, उमन कर सजा ब्‍यवस्‍था-नियम कर मोताबिक होइ।
45002013	कालेकि ईश्‍वर कर हिंया ब्‍यवस्‍था-नियम कर सुनेक वाला धरमी नहीं, पहें ब्‍यवस्‍था-नियम के माइनके चलेक वाला मनके धरमी ठहरल जाइ
45002014	आउर जे बेरा परजाइतमन जेकर ठिन ब्‍यवस्‍था-नियम नाइखे, लुर सेहे ब्‍यवस्‍था-नियम कर बात में चलेन, तो ब्‍यवस्‍था-नियम उमन ठिन नी होइके हों उमन आपने लगिन आपने हे ब्‍यवस्‍था-नियम हेकंय।
45002015	उमन ब्‍यवस्‍था-नियम कर बात आपन आपन हिरदय मन में लिखल देखायना आउर उमन कर बिचार हों गवाही देवेल आउर उमन कर चिन्‍ता मन एक दोसर के दोषी चाहे नीर-दोषी ठहरायल।
45002016	जे दिन ईश्‍वर मोर सुसमाचार कर मोताबिक यीशु मसीह से मनवां मन कर गुप्‍त बात कर बिचार करी।
45002017	अगर तोय यहूदी कहाइसला आउर ब्‍यवस्‍था-नियम में भरसा रखीस आउर ईश्‍वर में भरसा रखीस आउर ईश्‍वर कर बारे में घमण्‍ड करीस।
45002018	आउर उकर इच्‍छा के जानीस आउर ब्‍यवस्‍था-नियम कर शिकक्षा पायके बेस बेस बातमनके जानीस।
45002019	आउर आपने उपरे भरसा रखीस, कि मोय अन्‍धरामन कर अगुवा आउर अन्‍धार में रहेक वाला मन ले दिया।
45002020	आउर नीर-बुद्धियारी मनके शिकक्षा देवेक वाला गुरु आउर छाउवा मनके उपदेश देवेक वाला, ज्ञान आउर सच्चा कर नमूना, जे ब्‍यवस्‍था-नियम में आहे, मोके मिललक।
45002021	से ले तोय जे आउरों के सिखाइस, आपने के नी सिखाइस? का तोय जे नी चोरायक कर उपदेश देवीसला आपने हे नी चोराईसला।
45002022	तोय जे कहीस ब्‍यभिचार न करबा, का आपने ब्‍यभिचार नी करीस? तोय जे मूरती से घिनैसला, का आपने हे मन्‍दिर के नी लुटिस।
45002023	तोय जे ब्‍यवस्‍था-नियम कर बारे घमण्‍ड करीस का ब्‍यवस्‍था-नियम के नी माइनके, ईश्‍वर के आनादर नी करीस?
45002024	कालेकि “तोहरे कर चलते परजाइतमन में ईश्‍वर कर नाम निन्‍दा करल जायल जाइसेन कि पबितर-ग्रन्‍थ में लिखल आहे।”
45002025	अगर तोय ब्‍यवस्‍था-नियम के माइन के चलबे, तो खतना से फायदा तो आहे, पहें तोय अगर ब्‍यवस्‍था-नियम के नी मानबे, तो तोर खतना बिन खतना कर बराबइर हेके।
45002026	सेले अगर बिन खतना कर मनवां ब्‍यवस्‍था-नियम कर बिधि के मानी, तो का उकर बिन खतना कर दशा में खतना कर बराबइर नी गिनाइ?
45002027	आउर जे आबदिनमन शरीर में बिन खतना कर आहंय, अगर उमन ब्‍यवस्‍था-नियम के पूरा करबंय, तो का मूसा कर लिखल ब्‍यवस्‍था-नियम आउर खतना कइर के हों ब्‍यवस्‍था-नियम के नी मानेन, का दोषी नी ठहरी?
45002028	कालेकि उ यहूदी न लगे जे प्रगट में यहूदी हेके आउर शरीर में खतना आला हेके।
45002029	पहें यहूदी ओहे मन हेकंय जे मन में आउर हिरदय में हेकंय, ई आसली में आतमिक खतना हेके जेकर से ईश्‍वर खुशी होवेला।
45003001	सेले यहूदीमन कर का बड़ाइ, खतना कइर के का फायदा?
45003002	हर किसिम से अनाइत बागरे बड़ाइ। आगे तो ई कि ईश्‍वर कर बचन उमनके देवल गेलक।
45003003	जेताइक हों बिश्‍वास से बिगड़ल निकललंय तो का होलक। का बिश्‍वास से बिगड़ल होवल से ईश्‍वर कर सच्‍चाइ बेकार होलक?
45003004	कहियो नहीं, पहें ईश्‍वर सच्चा आउर हर एक आबदिन झूठा ठहरी, जाइसेन धरम-ग्रन्‍थ में लिखल आहे कि, “जेकर से तोय आपन बातमन में धरमी ठहरबे आउर बिचार करेक बेरा तोय जाय पाबे।”
45003005	सेले अगर हमरे कर अधरम ईश्‍वर से धरमिकता ठहरेल, तो हमरे का कहब? का ई कि ईश्‍वर जे गोसा करेल का उ अन्‍याय हेके? (ई तो मोय मनवां मन कर रीति तइर कहाथों)।
45003006	कहियो नहीं, नहीं तो ईश्‍वर का तइर संसार कर बिचार करी?
45003007	अगर मोर झूठ कर चलते ईश्‍वर कर सच्‍चाइ उकर महिमा कर लगिन बागरे हे प्रगट होलक, तो मोय आउरे काले पापी तइर सजा कर जोग्‍य ठहरोन?
45003008	आउर, “मोय काले नी खराब काम करबु, कि बेस नीकलोक?” जे बेरा मोर उपरे एहे दोष हों लागल जायल आउर कायनो झन कहेन, कि ईमन कर एहे कहेक आहे पहें एसेन आबदिनमन कर दोष ठहरायक सुप्‍पट आहे।
45003009	तो आउरे का होलक? का हमरे हों उकर में बेस आही? कहियो नहीं, कालेकि हमरे यहूदीमन आउर यूनानी दुइयो उपरे दोष लगय देइही कि उमन सउब के सउब पाप कर अधीन में आहंय।
45003010	जाइसेन पबितर-ग्रन्‍थ में लिखल आहे कि, “केहो धरमी नाइखंय, एकझन हों नाइखंय।
45003011	केहो बुझांकर नाइखंय, केहो ईश्‍वर के खोजेक वाला नाइखंय।
45003012	सउब भटाइक गेलंय, सउब के सउब बेकामा होइ गेलंय, केहो बेस काम करेक वाला नाइखंय, एकोझन हों नाइखंय।”
45003013	“उमन कर नरटी उघराल कबर हेके, उ मने आपन जीभ से ठाइकहंय” आउर “उमन कर लावोटे में सांप कर जहर आहे।”
45003014	“आउर उमन कर मुंह स्राप आउर तिता से भरल आहे।”
45003015	“उमन कर गोड़ लहु बहायक ले फुरति आहे।
45003016	उमन कर डहर में नास आउर बिपाइत आहे।
45003017	उ मने शान्‍ति डहर के नी जानलयं।”
45003018	“उमन कर आंइख भिरे ईश्‍वर कर डर नाइखे।”
45003019	हमरे जानील, कि ब्‍यवस्‍था-नियम जे कोनोवे कहेल ओहे मन से कहेल, जेमन ब्‍यवस्‍था-नियम कर अधीन आहंय, ई-लगिन कि हर एकझन कर मुंह बन्‍द करल जावोक आउर समुचा संसार ईश्‍वर कर सजा कर जोग्‍य ठहरोक।
45003020	कालेकि ब्‍यवस्‍था-नियम के मानेक से कोनो आबदिन उकर भिरे धरमी नी ठहरी, ई-लगिन कि ब्‍यवस्‍था-नियम से पाप के चिन्‍हल जायल।
45003021	पहें एखन ब्‍यवस्‍था-नियम से अलग ईश्‍वर कर उ धरमिकता प्रगट होइहे, जेकर गवाही ब्‍यवस्‍था-नियम आउर आगमबक्तामन देवेन।
45003022	माने ईश्‍वर कर उ धरमिकता, जे यीशु मसीह में बिश्‍वास करेक से मिलेल आउर सउब बिश्‍वास करेक वाला मन कर लगिन हेके, कालेकि ईश्‍वर केकरो से भेद-भाव नी करेल।
45003023	ई-लगिन कि सउब हर पाप कइर हंय आउर ईश्‍वर कर महिमा से दूर आहंय।
45003024	पहें एखन सउब के ईश्‍वर अनुग्रह से उ छुटकारा से जे यीशु मसीह में आहे सिथियाय में धरमी ठहरल जायन
45003025	उके ईश्‍वर गो उकर लहु कर चलते एगो एसेन प्रायश्‍चित ठहरलक, जे बिश्‍वास करल से फलदायक होवेला, कि जे पाप बिताल जुग में करल गेलक आउर जेके ईश्‍वर गो आपन धीरज से अनदेखार कइर देलक।
45003026	पहें उमनके ई देखायके ले कि ईश्‍वर सउब आबदिनमन के यीशु में बिश्‍वास करेक से धरमी ठहरायल।
45003027	तो घमण्‍ड करेक कर बात कहां रहलक? उकर तो ठांवे नाइखे! कोन से ब्‍यवस्‍था-नियम कर कारन से? का करम कर ब्‍यवस्‍था-नियम से? नहीं, पहें बिश्‍वास कर चलते।
45003028	ई-लगिन हमरे ई परिनाम में पुगिल, कि मनवां ब्‍यवस्‍था-नियम कर काम-धाम से नहीं, पहें बिश्‍वास से धरमी ठहरेल।
45003029	का ईश्‍वर एकला यहूदीमन कर हेके? आउर का परजाइतमन कर नालगे? हां, परजाइतमन कर हों ईश्‍वर हेके।
45003030	कालेकि एगो हे ईश्‍वर हेके जे खतना वाला मन के बिश्‍वास से, आउर बेगर खतना वालामन के हों बिश्‍वास से धरमी ठहरायल।
45003031	तो का हमरे ब्‍यवस्‍था-नियम के बिश्‍वास कर चलते बेकार ठहराइल? कहियो नहीं, पहें ब्‍यवस्‍था-नियम के हमरे रकक्षा करिला।
45004001	सेले हमरे का कहब, कि हमरे कर पुरखा बाप अब्राहम के का भेटालक?
45004002	कालेकि अगर अब्राहम के काम से धरमी ठहरल जातक, तो उके घमण्‍ड करेक कर ठांव रहतक, पहें ईश्‍वर कर भिरे नहीं।
45004003	पबितर-ग्रन्‍थ का कहेल? ई कि, “अब्राहम गो ईश्‍वर के बिश्‍वास करलक आउर उकर लगिन धरमिकता गिनाल गेलक।”
45004004	काम करेक वाला कमिया के मजुरी मिलेल उ अनुग्रह कर दान न लगे पहें हक समझल जायल।
45004005	पहें जे बिश्‍वास उपरे भरसा करेल आउर काम कर उपरे नहीं, ओहे बिश्‍वास से उके ईश्‍वर धरमीक ठहरायल।
45004006	जेके ईश्‍वर गो बेगर काम किरया कर धरमीक ठहरायल उके दाऊद हों धन्‍य कहेल।
45004007	“धन्‍य उमन हेकंय जेकर अधरम क्षमा होलक, आउर जेकर पाप ढापल गेलक।
45004008	धन्‍य आहंय उ आबदिनमन जेके ईश्‍वर पापी नी ठहरायला।”
45004009	तो ई धरमिकता एकला यहूदीमन कर लगिन हे नहीं, पहें गायर-यहूदीमन लगिन हों हेके। ई-लगिन हमरे ई कहिल कि, “अब्राहम कर लगिन उकर बिश्‍वास धरमिकता गिनाल गेलक।”
45004010	तो उ का तइर गिनाल गेलक? खतना कर दशा में कि बेगर खतना कर दशा में? खतना कर दशा में नहीं पहें बेगर खतना कर दशा में।
45004011	आउर उ खतना कर चिन्‍हा पालक, कि उ बिश्‍वास उपरे धरमिकता कर मोहर लइग जावोक जे उ बेगर खतना कर दशा में रइख रहे, जेकर से उ सउब कर बाप ठहरोक, जे बेगर खतना कर दशा में बिश्‍वास करेन आउर उमन हों धरमी ठहरोक।
45004012	आउर उ खतना करल मन कर बाप ठहरोक, जे न एकला खतना करल जायहंय, पहें हमरे कर बाप अब्राहम कर उ बिश्‍वास कर पंज में हों चलेन, जे उ बेगर खतना कर दशा में कइर रहे।
45004013	कालेकि ई करार कि, उ धरती कर हकदार होवी, न अब्राहम के न उकर खन्दान के ब्‍यवस्‍था-नियम से देवल जाय रहे, पहें बिश्‍वास कर धरमिकता से भेटालक।
45004014	कालेकि अगर ब्‍यवस्‍था-नियम मानेक वाला मन हकदार हेकंय, तो बिश्‍वास बेकार आउर करार नीसफल ठहरलक।
45004015	ब्‍यवस्‍था-नियम तो खींस सिरजायल आउर जेठिन ब्‍यवस्‍था-नियम नाइखे उठिन उकर टलेक हों नाइखे।
45004016	इकरे चलते करार, उ बिश्‍वास से भेटायल कि अनुग्रह कर रीति में होक कि करार सउब मनवां जाइत लगिन मजबुत होक न कि एकला उकर लगिन जे ब्‍यवस्‍था-नियम वाला हेके पहें उकर लगिन हों हेके जे अब्राहम तइर बिश्‍वास वाला हेकंय ओहे तो हमरे सउब कर बाप हेके।
45004017	जाइसेन लिखल आहे कि, “मोय तोके अनाइत बागरे जाइत कर बाप ठहरालों।” उ ईश्‍वर कर भिरे जेकर में उ बिश्‍वास करलक आउर मोरल मनके जियायला आउर जे बात हाइये नाइखे, उकर नाम एसेन लेवेल कि माना उ आहे।
45004018	उ नीरास में हों आशरा रइख के बिश्‍वास करलक, ई-लगिन कि उ बचन कर मोताबिक कि, “तोर बंश इताइर होवी।” उ ढेइर जाइत मन कर बाप होवी।
45004019	आउर उ जे एक-सौ बछर कर रहे आपने मोरल देंह आउर सारा कर कोंख कर मोरल दशा जाइन के हों बिश्‍वास में कमजोड़ी नी होलक।
45004020	आउर न अन-बिश्‍वास होइके ईश्‍वर कर करार में सक करलक, पहें बिश्‍वास में मजबुत होइ के ईश्‍वर कर महिमा करलक
45004021	आउर जरुर जनालक कि जे बात कर उ करार करलक उ उके पूरा करेक में हों सामर्थी आहे।
45004022	ई-लगिन उकर बिश्‍वास, उकर लगिन धरमिकता गिनाल गेलक।
45004023	आउर ई बचन, “उकर लगिन धरमिकता गिनाल गेलक,” न एकला उकर लगिन लिखल गेलक।
45004024	पहें हमरे कर लगिन हों जेकर लगिन बिश्‍वास धरमिकता गिनाल जाइ, माने हमरे लगिन जे उकर में बिश्‍वास करिला, जे हर हमरे कर प्रभु यीशु के मोरल में से जीयालक।
45004025	जे हमरे कर अपराध कर लगिन धरुवाल जाय के मोरल गेलक आउर हमरे के धरमीक ठहरायके ले जी उठलक।
45005001	सेले जब हमरे बिश्‍वास से धरमी ठहरली, तो आपन प्रभु यीशु मसीह कर संग मेल मिलाप रखोब।
45005002	हमरे मसीह में बिश्‍वास कर चलते ईश्‍वर कर उ अनुग्रह के पायही जेकर जोग्‍य नी रही, जेकर में हमरे बनल आही, आउर जेकर में हमरे जियील आउर ईश्‍वर कर महिमा कर आशरा में घमण्‍ड करील।
45005003	एकला एहे नहीं पहें हमरे केलेश में घमण्‍ड करब, एहे जाइन के कि केलेश धीरज।
45005004	आउर धीरज से खरा-जीबन निकलेक आउर खरा-जीबन निकलेक से आशरा सिरजेला।
45005005	आउर ई आशरा में लाज नी होवेल, कालेकि ईश्‍वर गो उकर प्रेम कर चलते हमरे कर मन में पबितर आतमा देइहे, जे ईश्‍वर कर बरदान हेके।
45005006	कालेकि जे बेरा हमरे दूरबल रही तो सुप्‍पट बेरा में मसीह अधरमी मनले मोरलक।
45005007	केहो हर कोनो धरमी मन लगिन मोरी ई अचरज कर बात हेके पहें होवेक सकेल कि कोनो बेस आबदिनमनले केहो मोरे ले हिम्‍मत करोक।
45005008	पहें ईश्‍वर आपन प्रेम कर भलाई ई तइर प्रगट करेल, कि जे बेरा हमरे पापी रही तो सुप्‍पट ओहे बेरा मसीह हमरे ले मोरलक।
45005009	सेले जब कि हमरे एखन उकर लहु कर चलते, धरमी ठहरली तो उकर चलते ईश्‍वर कर सजा से काले नी बचब?
45005010	कालेकि हमरे आगे ईश्‍वर से बइरी दशा में रही, तो उकर बेटा कर मोरन से हमरे कर मेल ईश्‍वर से होलक आउरे मेल होइ जाल से उकर जीबन कर चलते हमरे उद्धार काले नी पावोब?
45005011	आउर एतने हे नहीं पहें आपन प्रभु यीशु मसीह से ईश्‍वर संगे हमरे कर मेल मिलाप होइ जायहे, ईश्‍वर कर बारे में घमण्‍ड हों करील।
45005012	ई-लगिन जाइसेन एगो मनवां से पाप धरती में आलक आउर पाप से मोरन आलक आउर ई नियर मोरन सउबे मनवां में फाइल गेलक, ई-लगिन कि सउब हर पाप करलंय।
45005013	कालेकि ब्‍यवस्‍था-नियम कर देवल जायक तलुक पाप तो धरती में रहे, पहें जेठिन ब्‍यवस्‍था-नियम नाइखे हुंवा पाप गिनाल नी जायल।
45005014	तभियो आदम से लेइके मूसा तलुक मोरन उमन उपरे राइज करलक, हिंया तलुक कि उ आदम, जे उ आवेक वाला मसीह कर चिन्‍हा हेके, अपराध कर समान पाप नी करलंय।
45005015	पहें जाइसेन अपराध कर दशा आहे, ओसेन अनुग्रह कर बरदान कर नहीं, कालेकि जब एगो आबदिन कर पाप कर चलते ढेइरे आबदिनमन मोरलंय, तो ईश्‍वर कर अनुग्रह आउर उकर जे दान यीशु मसीह कर अनुग्रह से होलक, उकर से अनाइत बागरे आबदिनमन उपरे अनुग्रह जरुर होलक,
45005016	आउर जाइसेन गोटेक आबदिन कर पाप करेक कर सजा होलक, एसेन ईश्‍वर कर बरदान कर दशा नहीं, कालेकि एकेगो आबदिन कर पाप चलते सजा कर हुकूम कर फायसला होलक, पहें ढेइरे अपराध कर चलते ईश्‍वर कर एसेन बरदान सिरजन होलक कि आबदिनमन धरमी ठहरोक।
45005017	कालेकि जब गोटेक आबदिन कर अपराध कर चलते मोरन गो सउब आबदिन उपरे राइज करलक, तो जे मन अनुग्रह आउर धरम रुपी बरदान बागरे पावेन उमन यीशु मसीह से जरुरे जिनगी जुग कर राइज में राइज करबंय।
45005018	ई-लगिन जाइसेन गोटेक आबदिन कर अपराध सउब मनवां मनले सजा कर हुकूम कर कारन होलक, एसेन हे यीशु कर धरमिकता कर काम हों सउब मनवां मन ले, ईश्‍वर कर जीबन लगिन धरमी ठहरायक कर कारन होलक।
45005019	कालेकि जाइसेन एगो आबदिन कर होकुम नी मानेक कर चलते अनाइत बागरे मनवां मन पापी ठहरलंय, ओसने हे एगो मनवां कर हुकूम मानेक से अनाइत बागरे मनवां मन धरमी ठहरबंय।
45005020	आउर ब्‍यवस्‍था-नियम हमरे कर माझे में आय गेलक, कि अपराध बागरे होक, पहें जे ठिन पाप बागरे होलक, हुंवा ईश्‍वर कर अनुग्रह उकर से हों अनाइत बागरा होलक।
45005021	कि जाइसेन पाप गो मोरन फहयलाते राइज करलक, ओसने हे हमरे कर प्रभु यीशु मसीह से अनुग्रह हों जिनगी जुग कर लगिन धरमी ठहरते राइज करी आउर हमरे के जिनगी जुग जीबन तलुक लेइ जाइ।
45006001	सेले हमरे का कहबु? का हमरे पाप करते हे रहब, कि अनुग्रह हे बागरे हे होक?
45006002	कहियो नहीं, हमरे जे बेरा पाप कर लगिन मोइर गेलि तो आउरे उकर में का लगिन जीबन बिताब?
45006003	का तोहरेमन नी जानल, कि हमरे जेतनाझन मसीह यीशु कर बपतिस्‍मा लेली, तो उकर मोरन कर बपतिस्‍मा लेली?
45006004	सेले उ मोरन कर बपतिस्‍मा लेवल से हमरे उकर संगे गड़ाय गिलि जेकि जाइसेन मसीह बाप कर महिमा कर चलते मोरल में से जीयाल गेलक, ओसने हे हमरे हों नवां जीबन तइर चाल चलब।
45006005	कालेकि अगर हमरे उकर मोरन में जुइट ही तो जरुर उकर जी उठेक में हों जुइट जब।
45006006	कालेकि हमरे जानील, कि हमरे कर पुरना मनवां रुप के उकर संग क्रूस में चढ़ाल गेलक, आउर पाप कर देंह बेकार होइ जावोक, जेकि हमरे आगे आउर पाप कर गुलाम नी रहब।
45006007	कालेकि जे मोइर गेलक, उ पाप से छुइट के धरमी ठहरलक।
45006008	सेले अगर हमरे मसीह कर संगे मोइर गेलि तो हमरे कर बिश्‍वास आहे कि उकर संगे जियाब हों।
45006009	कालेकि हमरे ई जानल कि मसीह मोरल में से जी उइठ के आउरे नी मोरी, उकर में आउरे मोरन कर राइज नी होइ।
45006010	कालेकि उ जे मोइर गेलक तो पाप कर लगिन एके बेर मोइर गेलक, पहें जे जीते आहे, तो ईश्‍वर कर लगिन जीते आहे।
45006011	एसने हे तोहरे हों आपने हे के पाप कर लगिन तो मोरला पहें ईश्‍वर लगिन यीशु मसीह में जीते समझा।
45006012	ई-लगिन पाप तोहरे कर मोरेक देंह में राइज न करोक, कि तोहरे देंह कर लालसा कर अधीन रहा।
45006013	आउर न आपन देंह कर अंग के अधरम कर हथियार होवेक कर लगिन पाप के सोपा, पहें आपने हे के मोरल में से जी उठाल जाइन के, ईश्‍वर कर सोपा। आउर आपन देंह कर अंग मनके धरमिकता कर हथियार होवेक ले ईश्‍वर के सोंइप देवा।
45006014	आउर तोहरे उपरे पाप कर राइज नी होइ, कालेकि तोहरे ब्‍यवस्‍था-नियम कर अधीन नहीं पहें ईश्‍वर कर अनुग्रह कर अधीन आहा।
45006015	तो का होलक? का हमरे ई-लगिन पाप करब, कि हमरे ब्‍यवस्‍था-नियम कर अधीन नहीं पहें अनुग्रह कर अधीन आही? कहियो नहीं।
45006016	का तोहरे नी जानल, कि जेकर हुकूम मानेक लगिन तोहरे आपने हे के सेवक नियर सोंइप देवाला, उकरे हे सेवक हेका, चाहे पाप कर, जेकर अन्‍त मोरन हेके, चाहे हुकूम माइन के जेकर अन्‍त धरमिकता हेके।
45006017	पहें ईश्‍वर कर धन्‍यबाद होक, कि तोहरे आगे जे पाप कर सेवक रहा, तभियो उ उपदेश के जेके तोहरे के देवल गेलक उके हिरदय से मानेक वाला होइ गेला।
45006018	आउर पाप से छोड़ल जाय के के धरमिकता कर सेवक होइ गेलक।
45006019	मोय तोहरे कर देंह कर कमजोड़ी कर चलते मनवां कर रीति तइर कहाथों, जाइसेन आगे तोहरे आपन अंग के कु-करम कर लगिन अशुद्ध आउर कु-करम कर सेवक कइर के सोंइप रहा ओसने एखन आपन शरीर कर अंग के पबितर कर लगिन धरमिकता कर सेवक बनाय के सोंइप देवा।
45006020	जे बेरा तोहरे पाप कर सेवक रहा, तो धरमिकता कर लगिन आजाद करल गेला।
45006021	तले जे बातमन कर लगिन तोहरे एखन लाजल उकर से उबेरा तोहरे के का फायदा मिलत रहे कालेकि उकर अन्‍त तो मोरन हेके।
45006022	पहें हमरे एखन पाप से आजाद होइके आउर ईश्‍वर कर सेवक बाइन गेलि, आउर जे फल मिललक उ पबितरता हेके, आउर उ हमरे के जिनगी जुग जीबन में लेइ जायला।
45006023	कालेकि पाप कर मजदूरी तो मोरन हेके, पहें ईश्‍वर कर बरदान हमरे कर प्रभु मसीह यीशु में जिनगी जुग जीबन आहे।
45007001	हे भाई बहिन मन, का तोहरे नी जानल मोय ब्‍यवस्‍था-नियम कर जानेक वाला मन से कहाथों कि जब तलुक मनवां मन जीते राहंयन, तब तलुक उकर में ब्‍यवस्‍था-नियम कर राइज रहेल?
45007002	कालेकि गोटेक बिहाल आउराइत ब्‍यवस्‍था-नियम कर मोताबिक आपने मरद कर जीयत रहते हे उकर से बान्‍धल आहे, पहें अगर मरद मोइर जाइ तो उ आपन मरद कर ब्‍यवस्‍था-नियम से छुइट गेलक।
45007003	अगर मरद कर जीयत रहते उ आउराइत कोनो आउरों मरद कर होइ जाइ तो ब्‍यभिचारी कहाइ, पहें अगर उकर मरद मोइर जाइ तो उ ब्‍यवस्‍था-नियम से छुइट गेलक, हिंया तलुक कि अगर उ कोनो दोसर मरद से बिहा होइ जाइ, तो ब्‍यभिचारी नी कहाइ।
45007004	ओहे नियर हे मोर भाई बहिनमन तोहरेमन मसीह कर देंह से ब्‍यवस्‍था-नियम कर लगिन मोरल बाइन गेला, कि मसीह कर होइ जावा, जे मोरल में से जी उठलक, जेकर से हमरे ईश्‍वर कर सेवा करब।
45007005	कालेकि जे बेरा हमरे शरीरिक रही तो पाप कर स्‍वभाव जे ब्‍यवस्‍था-नियम द्वारा रहे, आउर मोरन कर फल हमरे कर अंग में काम करत रहे।
45007006	पहें जेकर बन्‍धन में हमरे रही, उकर लगिन मोइर के एखन ब्‍यवस्‍था-नियम से एसेन छुइट गेलि कि पुरना रीति में नहीं पहें पबितर आतमा कर नवां रीति से सेवा करील।
45007007	तो हमरे का कहब? का ब्‍यवस्‍था-नियम पाप हेके? कहियो नहीं! पहें मोय बेगर ब्‍यवस्‍था-नियम कर पाप के नी चिन्‍होन ब्‍यवस्‍था-नियम अगर नी कहतक कि, “लालची न करबा” तो मोय लालची के नी जानतो।
45007008	पहें पाप गो मोका पायके हुकूम से मोर में सउब किसिम कर ललाच सिरजालक, कालेकि ब्‍यवस्‍था-नियम बेगर पाप मुरदा हेके।
45007009	मोय तो आगे ब्‍यवस्‍था-नियम बेगर जीते रहों पहें जे बेरा हुकूम आलक तो पाप जी गेलक आउर मोय मोइर गेलो।
45007010	आउर ओहे हुकूम जे जीबन कर लगिन रहे, उ मोर लगिन मोरन कर कारन बनलक।
45007011	कालेकि पाप गो मोका पायके हुकूम से मोके बहकालक आउर उकरे से मोके मोराय देलक।
45007012	ई-लगिन ब्‍यवस्‍था-नियम पबितर आहे आउर हुकूम हों ठीक आउर बेस आहे।
45007013	तो का उ जे बेस रहे, मोर लगिन मोरन ठहरलक? कहियो नहीं! पहें पाप उ बेस चीज से मोर लगिन मोरन सिरजायक वाला होलक, कि उकर पापी होवेक प्रगट होक आउर हुकूम से पाप अनाइते पापी ठहरोक।
45007014	कालेकि हमरे जानील कि ब्‍यवस्‍था-नियम तो आतमिक हेके, पहें मोय देंह आउर पाप कर हात में बेचायहों।
45007015	आउर जे मोय करोन, उके नी जानोन, कालेकि जे मोय चाहोन उके नी करोन, पहें जेकर से मोके घिन लागेल, उखे हे करोन।
45007016	आउर अगर मोय जेके नी चाहोन उखे करोन, तो मोय माइन लेवोन, कि ब्‍यवस्‍था-नियम बेस आहे।
45007017	तो एसेन दशा में उकर करेक वाला मोय नहीं, पहें पाप हेके जे मोर भीतरे बाईसहे।
45007018	कालेकि मोय जानोन कि मोर में कोनो बेस चीज नी बसेल, माने मोर पाप-स्‍वभाव में। बेस करेक काम कर इच्‍छा तो मोर में आहे, पहें बेस काम मोर से नी होवेल।
45007019	कालेकि जे बेस काम करेक मोके मन करेल, उके तो नी करोन, पहें जे खराब काम कर मन नी करोन ओहे करोन।
45007020	पहें अगर मोय उखे करोन, जेमन काम के मोय नी चाहोन, तो उकर करेक वाला मोय न लागो, पहें पाप जे मोर में बसल आहे।
45007021	सेले मोय ई ब्‍यवस्‍था-नियम पावोन कि जे बेरा बेस काम करेक मन करेल तो खराब काम मोर ठिन आवेला।
45007022	कालेकि मोय तो भीतरे हिरदय से ईश्‍वर कर ब्‍यवस्‍था-नियम से खुशी रहोंन।
45007023	पहें मोके आपन अंग में दोसर किसिम कर ब्‍यवस्‍था-नियम दिसेल, जे मोर बुद्धि कर ब्‍यवस्‍था-नियम से लड़ेल, आउर मोके पाप कर ब्‍यवस्‍था-नियम कर बन्धन में राखेल जे मोर देंह कर अंग मन में आहे।
45007024	मोय कइसेन अभागा मनवां हेकों! मोके ई मोरन कर देंह से के छोड़ाइ?
45007025	हमरे कर प्रभु यीशु मसीह से ईश्‍वर कर धन्‍यबाद होक कि उ मोके बचालक। मोय आपन बुद्धि से तो ईश्‍वर कर ब्‍यवस्‍था-नियम के मानोन, पहें देंह से पाप कर ब्‍यवस्‍था-नियम के मानोन।
45008001	ई-लगिन जेमन मसीह यीशु में आहंय उमन उपरे सजा कर हुकूम नाइखे। (जेमन पाप-स्‍वभाव कर मोताबिक नहीं, पहें पबितर आतमा कर मोताबिक चलेन।)
45008002	कालेकि जीबन देवेक वाला पबितर आतमा कर ब्‍यवस्‍था-नियम गो मसीह यीशु में मोके पाप कर आउर मोरन कर ब्‍यवस्‍था-नियम से आजाद कइर देलक।
45008003	कालेकि जे काम मूसा कर ब्‍यवस्‍था-नियम मनवां कर पाप-स्‍वभाव कर चलते कमजोड़ होइके नी करेक सकलक, उके ईश्‍वर गो करलक। उ आपने हे बेटा के पाप कर बलिदान होवेक ले भेजलक, जे पापीमनवां नियर देंह कर रुप लेलक। ई तइर ईश्‍वर मनवां देंह में पाप उपरे सजा केर हुकूम देलक,
45008004	जेकि मूसा कर ब्‍यवस्‍था-नियम धरमिकता कर मांग हमरे में पूरा करल जावोक, माने हमरे में जेमन पाप-स्‍वभाव कर मोताबिक नहीं, पहें पबितर आतमा कर इच्‍छा मोताबिक चलिल।
45008005	कालेकि पाप-स्‍वभाव मोताबिक चलेक वाला पाप-स्‍वभाव कर इच्‍छा कर उपरे मन लगायल, पहें पबितर आतमा कर इच्‍छा मोताबिक चलेक वाला पबितर आतमा कर इच्‍छा उपरे मन लगायन।
45008006	पाप-स्व‍भाव कर इच्‍छा कर उपरे मन लगायक तो मोरन हेके, पहें पबितर आतमा कर इच्‍छा उपरे मन लगायक तो जीबन आउर शान्‍ति हेके।
45008007	कालेकि देंह कर पाप स्वभाव उपरे मन लगायक तो ईश्‍वर से बइर रखेक हेके, कालेकि पाप-स्व‍भाव न तो ईश्‍वर कर ब्‍यवस्‍था-नियम कर अधीन आहे आउर न होवेक सकेल।
45008008	जेमन पाप-स्व‍भाव कर इच्‍छा मोताबिक चलेन उमन ईश्‍वर के कहियो खुशी करेक नी सकेन।
45008009	पहें जब तोहरेमन में ईश्‍वर कर पबितर आतमा बसेल, तो तोहरेमन पाप-स्व‍भाव कर मोताबिक नहीं, पहें ईश्‍वर कर पबितर आतमा कर मोताबिक चलल। आउर अगर केकरो में मसीह कर आतमा नाइखे तो उ उकर जन न लगे।
45008010	पहें अगर मसीह तोहरेमन में आहे, तो देंह पाप कर चलते मोइर हे, पहें आतमा धरमी ठहरल जायक कर चलते जीते आहे।
45008011	ईश्‍वर कर आतमा जे यीशु मसीह के मोरल में से जीयालक उ तोहरेमन में बसल आहे। तो जेहर मसीह के मोरल में से जीयालक उ तोहरे कर मोरेक वाला देंह के हों आपन पबितर आतमा से, जे तोहरेमन में बसल आहे, जीयाइ।
45008012	सेले हे भाई-बहिनमन, हमरे तो पाप-स्व‍भाव कर रिनी न लागि, जेकि पाप-स्व‍भाव कर मोताबिक दिन नी बिताब।
45008013	कालेकि अगर तोहरे पाप-स्व‍भाव कर मोताबिक दिन बिताबा, तो जरुर मोरबा। पहें अगर पबितर आतमा कर शक्ति से पाप-स्व‍भाव कर क्रिया के मोराबा, तो जीते रहबा,
45008014	ई-लगिन कि जेताइक आबदिनमन ईश्‍वर कर आतमा कर आगुवाइ में चलेन, उमन ईश्‍वर कर बेटा-बेटी हेकंय।
45008015	कालेकि तोहरे के दास कर आतमा नी मिलहे कि आउरे डर कर जीबन बिताबा, पहें बलपोस कर आतमा मिलहे, जेकर से हमरे ईश्‍वर के, “हे आबा! हे बाप,” कइह के बोलाइल।
45008016	पबितर आतमा आपने हे हमरे कर आतमा कर संग गवाही देवेल, कि हमरे ईश्‍वर कर बेटा-बेटी हेकी।
45008017	आउर अगर बेटा-बेटी हेकी, तो वारिस हों हेकी, माने ईश्‍वर कर वारिस आउर मसीह कर संग-वारिस, जब हमरे उकर संगे दुःख उठाइल तो हमरे महिमा हों पावोब।
45008018	कालेकि मोय समझोन कि ई बेरा कर दुःख आउर केलेश उ महिमा कर भिरे जे हमरे उपरे प्रगट होवेक वाला आहे, कोनोवे न लगे।
45008019	कालेकि समुचा सिरजन बड़का आशरा कर नजाइर से ईश्‍वर कर बेटा के प्रगट होवेक कर डहर देखाथे।
45008020	कालेकि सिरजन आपन इच्‍छा से नहीं पहें ईश्‍वर कर इच्‍छा कर अधीन कर ई आशरा होलक।
45008021	कि सिरजन हों आपने हे बिनाश कर दासत्‍व से छुइट के, ईश्‍वर कर छाउवा पुतामन कर महिमा कर आजादी पाबंय।
45008022	कालेकि हमरे जानील, कि समुचा संसार एखन तलुक मिलके कुंहरेल आउर बथा से तड़पेल।
45008023	आउर एकला ओहे नहीं पहें हमरे हों जेकर ठिन पबितर आतमा कर पहिला फल आहे, खुद आपने में कुहरील, आउर बलपोस होवेक ले माने आपन देंह कर छुटेक कर डहर देखील।
45008024	आशरा से तो हमरे कर उद्धार होलक पहें जे चीज कर आशरा करल जायल, जब उ देखेक में आवेला तो आशरा कहां रहलक? कालेकि जे चीज के केहो देखाथंय उकर आशरा काले करी?
45008025	पहें जे चीज के हमरे नी देखील, अगर उकर आशरा रखील, तो धीरज से उकर डहर हों देखील।
45008026	एहे नियर से पबितर आतमा हों हमरे कर कमजोड़ी में मदाइत करेल, कालेकि हमरे नी जानील कि का नियर प्रार्थना करब, पहें पबितर आतमा हमरेले खुदे कुहाइक-कुहाइक ईश्‍वर कर भिरे प्रार्थना करेल जे सोंचेक से बाहरे आहे।
45008027	आउर ईश्‍वर जे हमरे कर हिरदय के जांचेला, कि पबितर आतमा कर बिचार का आहे? कालेकि पबितर आतमा, पबितर आबदिनमनले ईश्‍वर कर इच्‍छा मोताबिक बिनती करेल।
45008028	आउर हमरे ई जानील कि जेमन ईश्‍वर से प्रेम रखेन, उमन ले सउब बातमन मिलके भलाई कर हे सिरजन करेल, माने ओहे मनले जे ईश्‍वर कर इच्‍छा मोताबिक बोलाल जाय हंय।
45008029	कालेकि जेमन के ईश्‍वर आगे से जाइन लेलक, उमनके आगे से हे ठहरय हे कि उमन उकर बेटा कर रुप में होक जेकि उ अनाइत भाईमन में जेठ ठहरी।
45008030	आउरे जेके उ आगे से ठहरलक, उमनके बोलालक हों, जेके बोलालक, उमनके धरमी हों ठहरलक आउर जेके धरमी ठहरलक, उमनके महिमा हों देलक।
45008031	सेले हमरे ई बातमन कर बारे में का कहब? अगर ईश्‍वर हमरे कर संग आहे तो हमरे कर बिरोधी के होइ?
45008032	ईश्‍वर आपन निजा बेटा के हों बचाय नी राखलक पहें उ हमर सउब कर लगिन उके सोंइप देलक, तो उ उकर संगे हमरे के सउब चीज मुफत में काले नी दिवी।
45008033	ईश्‍वर कर चुनल आबदिनमन उपरे केहर दोष लगाइ? ईश्‍वर हे हेके जे उमनके धरमी ठहराइ।
45008034	तो उ के हेके जे सजा कर हुकूम देवी? मसीह यीशु उ हेके जे मोइर गेलक पहें मुरदा में से जी हों उठलक, ईश्‍वर कर दहिना बटे आहे आउर हमरे ले बिनती हों करेल।
45008035	के हमरे के मसीह कर प्रेम से जुदा करी? का केलेश, चाहे संकट, चाहे लड़ाई, चाहे आकाल, चाहे नंगाइ, चाहे जोखिम, चाहे तलवाइर?
45008036	जाइसेन पबितर-ग्रन्‍थ लिखल आहे कि, “तोहरे लगिन हमरे दिन भइर मारल जाइल, हमरे पुजायक वाला भेंड़ा नियर गिनाल गेलि।”
45008037	पहें ई सउब बातमन में हमरे ख्रीष्‍ट में जे हर हमरे से प्रेम करलक, जीत से हों बाइढ़ के हेकी।
45008038	कालेकि मोय जरुर जानोन, कि न मोरन, न जिऊ, आउर न सरग दूत, न प्रधानताय, न एखन, न आवेक वाला में, न सामर्थ, आउर न ऊचाइ।
45008039	न गहिड़ा आउर न कोनो सिरजन हमरे के ईश्‍वर कर प्रेम से, जे हमरे कर प्रभु यीशु में आहे, जुदा करेक पारी।
45009001	मोय मसीह में सच्‍चे कहाथों, झूठ नी बोलोन आउर मोर बिचार हों पबितर आतमा में गवाही देवेल।
45009002	कि मोके बड़ा शोक आहे, आउर मोर मन सउब खने दुःखे रहेल।
45009003	कालेकि मोय हिंया तलुक चाहोत रहों, कि आपन भाईमनले जे देंह कर भाव से मोर कुटुम हेकंय, खुदे मसीह में सरपाय जातों।
45009004	उमन इस्राएली हेकंय आउर बलपोस कर हक आउर महिमा आउर करार आउर ब्‍यवस्‍था-नियम आउर आराधना उमनकर हे हेके।
45009005	पुरखा हों उमनकर हेके आउर मसीह हों देंह कर भाव से वोहेमन से होलक, सउब से उपरे महा-ईश्‍वर जिनगी जुग धन्‍य हेके। आमेन।
45009006	पहें ई नहीं कि ईश्‍वर कर बचन टाइल गेलक, ई-लगिन कि जे मन इस्राएल कर खन्दान कर हेकंय उमन सउब इस्राएली न लगय।
45009007	आउर न अब्राहम कर खन्दान होवेक कर चलते सउब उकरे हे खन्दान कर ठहरलंय, पहें लिखल आहे कि, “इसहाक हे उकर बंश कहाइ।”
45009008	माने शरीर कर खन्दान ईश्‍वर कर खन्दान न लगे, पहें करार कर खन्दान, बंश गिनाल जायल।
45009009	कालेकि करार कर मोताबिक “आउरे एहे महिना में घुइर आबु, आउर सारा कर एकठो बेटा जनमी।”
45009010	आउर एकला एहे नहीं, पहें जे बेरा रेबिका हों एक झन से माने हमरे कर बाप इसहाक से आशापति रहे,
45009011	आउर न एखन तलुक छाउवा जनाइम रहे, आउर न उ गो बेस-बेकार कइर रहे, ई-लगिन कि ईश्‍वर कर इच्‍छा जे उके चुइन लेवेक कर मोताबिक आहे काम मन कर चलते नहीं, पहें बोलायक वाला कर चलते आहे, बनल रहोक:
45009012	उ कहलक, “जेठ बेटा छोट कर सेवक बनी।”
45009013	जाइसेन लिखल आहे कि, “मोय याकूब से प्रेम करलो पहें एसाव से बइर करलो।”
45009014	सेले हमरे का कहब? का ईश्‍वर ठिन अन्‍याय आहे? कहियो नहीं!
45009015	कालेकि उ मूसा से कहेल, “मोय जेके दया करेक चहबु उके दया करबु, आउर जे केकरो उपरे किरपा करेक चहबु उकरे उपरे किरपा करबु।”
45009016	ई न तो चहेक वाला कर न कुदेक वाला कर, पहें दया करेक वाला ईश्‍वर कर बात हेके।
45009017	कालेकि पबितर-ग्रन्‍थ में फिरोन से कहल रहे कि, “मोय तोके ई-लगिन खड़ा करलो कि तोर में आपन सामर्थ देखाबु आउर मोर नाम कर प्रचार समुचा संसार उपरे होक।”
45009018	सेले जेकर में उ चाहेल, उकर उपरे दया करेल आउर जेके उ चाहेल उके कठोर कइर देवेल।
45009019	सेले तोय मोर से कहबे, “उ आउरे काले दोष लगायल? के उकर इच्‍छा के सामना करेल?”
45009020	हे मनवां भला तोय के हेकिस, जे ईश्‍वर के सामना करीस? का बनल चीज बनायक वाला से कहेक पारेल कि, “तोय मोके एसेन काले बनाले?”
45009021	का कुम्‍हार के माटी उपरे हक नाइखे, कि ढेलका में से एगो बासन के आदर कर लगिन आउर दोसर बासन के आनादर लगिन बनाइ?
45009022	तो इकर में कोन से अचरज कर बात हेके कि ईश्‍वर आपन खींस देखायकले आउर आपन सामर्थ प्रगट करेक ले इच्‍छा से खींस कर बासन के जे नास कर लगिन तेयार करल रहे, बड़ा धीरज से सहलक।
45009023	आउर दया कर बासन में, जेके उकर महिमा लगिन आगहे से तेयार करल रहे, आपन महिमा कर धन के प्रगट करेक कर इच्‍छा करलक।
45009024	माने हमरे उपरे जेके उ न एकला यहूदीमन में से पहें परजाइतमन के हों बोलालक।
45009025	जाइसेन उ होशे कर किताब में हों कहेल कि, “जे मोर परजा नी रहे, उके मोय आपन परजा कहबु आउर जे दुलारु नी रहे उके दुलार कहबु।”
45009026	आउर एसेन होवी कि, “जे ठांव में उमन से कहल जाय रहे कि, ‘तोहरे मोर परजा न लगा,’ ओहे ठांव से उमन जीयत ईश्‍वर कर छाउवामन कहाबंय।”
45009027	आउर यशायाह इस्राएल कर बारे में गुल कइर के कहाथे कि, “चाहे इस्राएल कर छाउवा कर गिनती समुन्‍दर कर बालू कर बराबइर होइ, तभियो उमन से तनिकुन हे बाचबंय।
45009028	कालेकि प्रभु आपन बचन धरती में पूरा करी, धरमिकता से उके जल्‍दिये पूरा करी।”
45009029	जाइसेन यशायाह गो आगहे से कइह रहे कि, “अगर सेना मन कर प्रभु हमरे कर लगिन तनिक बंश के नी छोड़तक, तो हमरे सदोम कर नियर होइ जाती आउर अमोरा तइर ठहरती।”
45009030	सेले हमरे का कहब? ई कि परजाइतमन जे धरमिकता के नी खोजत रहंय, धरमिकता के पालंय, माने उ धरमिकता के जे बिश्‍वास से आहे।
45009031	पहें इस्राएली, जे धरमिकता कर ब्‍यवस्‍था-नियम कर खोजर करत रहंय उ ब्‍यवस्‍था-नियम तलुक नी पुगलंय।
45009032	का लगिन? ई-लगिन कि उ बिश्‍वास से नहीं, पहें माईन लेवा कि उमन काम मनसे उकर खोजर करत रहंय, उ मने उ ठेसायक कर ढोंग्‍गा में ठेसालयं।
45009033	जाइसेन लिखल आहे, “देखा मोय सियोन में एगो ठेस लगेक कर ढोंग्‍गा, आउर ठोकर खायक कर चटाइन रखोन, आउर जे उकर में बिश्‍वास करी उ नी लजाइ।”
45010001	हे भाईमन, मोर मन कर चहेक आउर उमन कर लगिन ईश्‍वर से मोर प्रार्थना आहे, कि उमन उद्धार पावोक।
45010002	कालेकि उमन कर गवाही देवाथों, कि उमनके ईश्‍वर कर लगिन धुन रहेल, पहें बुद्धि से नहीं।
45010003	कालेकि उमन ईश्‍वर कर धरमिकता से आनजान रइहके आउर आपन धरमिकता खड़ा करेक कर जतन से, ईश्‍वर कर धरमिकता कर अधीन नी होलंय।
45010004	कालेकि सउब कोइ कर बिश्‍वास करेक वाला मन ले धरमिकता कर लगिन मसीह ब्‍यवस्‍था-नियम कर अन्‍त हेके।
45010005	कालेकि मूसा ई लिखहे, कि जे मनवां उ धरमिकता में “जे ब्‍यवस्‍था-नियम से आहे, चलेल, उ उकरे से जीते रहे।”
45010006	पहें जे धरमिकता बिश्‍वास से आहे, उ ई कहेल कि, “तोय आपन मन में ई नी कहबे कि सरग में के जाइ?”
45010007	चाहे “पाताल में के उतरी?” माने मसीह के मोरल में से जीयायके उपरे लानेक लगिन!
45010008	पहें उ का कहेल? ई कि, “बचन तोर भिरे आहे, तोर मुंह में आउर तोर मन में,” ई ओहे बिश्‍वास कर बचन हेके, जे हमरे प्रचार करील।
45010009	कि अगर तोय आपन मुंह से यीशु के प्रभु जाइन के स्‍वीकर करबे आउर आपन मन से बिश्‍वास करबे, कि ईश्‍वर गो उके मोरल में से जीयालक, तो तोय जरुर उद्धार पाबे।
45010010	कालेकि धरमिकता कर लगिन मन से बिश्‍वास करल जायल आउर उद्धार कर लगिन मुंह से स्‍वीकर करल जायल।
45010011	कालेकि पबितर-ग्रन्‍थ ई कहेल कि, “जे केहो उकर में बिश्‍वास करी, उ लजित नी होइ।”
45010012	यहूदी आउर यूनानी में कोनो अन्‍तर नाइखे, ई-लगिन कि उ सउब कर प्रभु हेके आउर तोर सउब नाम लेवेक वाला मन ले उद्धार हेके।
45010013	कालेकि “जे केहो प्रभु कर नाम लेवी उ उद्धार पावी।”
45010014	आउरे जेमन उकर में बिश्‍वास नी करलंय, उमन उकर नाम कइसेन लेबंय? आउर जेकर बारे में नी सुनलंय उकर उपरे का तइर बिश्‍वास करबंय? आउर प्रचार बेगर का तइर सुनबंय?
45010015	आउर अगर भेजाल नी जाबंय, तो का तइर प्रचार करबंय? जाइसेन लिखल आहे कि, “उमन कर गोड़ कइसेन सोभेल, जे बेस बात कर सुसमाचार सुनायल!”
45010016	पहें सउबझन उ सुसमाचार के नी सुनलंय, यशायाह कहेल कि, “हे प्रभु, केहर हमरे कर सुसमाचार में बिश्‍वास करलंय?”
45010017	सेले बिश्‍वास सुनाल से आउर सुनेक मसीह कर बचन से होवेल।
45010018	पहें मोय कहोंन, का उ मने नी सुनलंय? सुनलंय तो सच्‍चे, कालेकि लिखल आहे, “उमन कर गुल समुचा धरती में, आउर उमन कर बचन संसार कर अन्‍त तलुक पुइग गेलक।”
45010019	आउरे मोय कहोंन कि, का इस्राएली मन नी जानत रहंय? आगे तो मूसा कहत रहे कि, “मोय उमन से जे जाइत कर न लगय, पहें तोहरे कर मन में इरखा जनमाबो, मोय एगो मूरख जाइत से तोहरेमन के खींसुवाबो।”
45010020	आउर यशायाह बड़ा हिम्‍मत से कहेल कि, “जे मोके नी खोजत रहंय, उ मने मोके पाय गेलंय, आउर जेमाने मोके पुछबो नी करत रहंय, उमन उपरे मोय, दिसतार होइ गेलो।”
45010021	पहें इस्राएली मन कर बारे में उ ई कहेल कि, “मोय दिन भइर आपन हांथ एकझन हुकूम नी मानेक वाला आउर कहा-कही करेक वाला परजा बटे पसरय रहलो।”
45011001	उकर लगिन मोय कहोंन, का ईश्‍वर गो आपन परजा मनके छोइड़ देलक? कहियो नहीं। मोय हों तो इस्राएली हेकों, अब्राहम कर खन्दान आउर बिन्‍यामीन कर गोतर कर हेकों।
45011002	ईश्‍वर गो आपन ई परजा के नी छोड़लक, जेके उगो आगे हे से जानलक। का तोहरे नी जानल कि पबितर-ग्रन्‍थ इलियाह कर बारे का कहेल, कि उ इस्राएल कर बिरोध में ईश्‍वर से बिनती करेल?
45011003	“हे प्रभु, उ मने तो आगमबक्ता के मोरालय, आउर तोर बेदी मनके धंइस देलंय, आउर मोय हे एकले बाइच गेलो आउर उ मने मोर जिऊ कर खोजर में हों आहंय।”
45011004	पहें ईश्‍वर से उके का जबाब मिललक? “मोय मोर लगिन सात हजार आबदिन के राइखों, जेहर बाल देवता कर आगे नी ठिहनालंय।”
45011005	सुप्‍पट एहे नियर ई बेरा हों, अनुग्रह से चुनल तनिक आबदिनमन बाचल आहंय।
45011006	अगर ई अनुग्रह से होइ हे, तो फिन करम से नहीं, नितो अनुग्रह फिन अनुग्रह नी रहलक।
45011007	ई-लगिन उकर फल का होलक? ई कि इस्राएली मन जेकर खोजर में रहंय, उ उमनके नी मिललक, पहें चुनल मनके मिललक आउर बचाल आबदिनमन कठोर करल गेलंय।
45011008	जाइसेन लिखल आहे, “ईश्‍वर गो उमनके आइज कर दिन तलुक भारी नीन्‍द में सुताय देइ हे, आउर एसेन आंइख देलक जेकि न देखोक, आउर एसेन कान देलक कि न सुनोक।”
45011009	आउर दाऊद कहेल, “उमन कर खायक आउर पियेक, जाल आउर फन्‍दा, आउर ठोकर आउर सजा कर कारन बाइन जावोक।
45011010	उमन कर आंइख धुन्‍धराय जावोक, जेकि न देखोक, आउर तोय जिनगी उमन कर पीठ के नीहराय रख।”
45011011	सेले मोय कहाथों का उ मने ई-लगिन ठोकर खालंय, कि गिर जावोक? कहियो नहीं पहें उमन कर गिरेक कर चलते परजाइतमन के उद्धार मिललक, कि उमनके इरखा होक।
45011012	सेले उमन कर गिरेक धरती कर धन आउर उमन कर घटी परजाइतमन कर सम्‍पत्ति कर कारन होलक, तो उमनके भरपुरी से आउर केताइक नी होइ।
45011013	मोय तोहरे परजाइतमन से ई बातमनके कहाथों, जब कि मोय परजाइतमन कर प्रेरित हेकों, तो मोय आपन सेवा कर बड़ाइ करोन।
45011014	जेकि कोनो नियर से मोय आपन गुतियामन से इरखा करुवाय के उमन में से केखो कयक झन के उद्धार करुवाबु।
45011015	कालेकि जब उमन कर छोइड़ देवल जायक धरती कर मिलाप कर कारन होलक, तो का उमन कर ग्रहन करल से मोरल में से जी उठेक कर बराबइर नी होवी?
45011016	जब भेंट कर पहिला रोटी पबितर ठहरलक, तो पूरा सनाल आटा हों पबितर आहे आउर जब जाइड़ पबितर ठहरलक, तो डाइरमन हों पबितर आहे।
45011017	आउर अगर तनिक डाइर टुटल गेलक, आउर तोय जंगली जलपाई होइके उकरे में साटल गेले, आउर तोय आसल जलपाई गाछ कर जाइड़ के रस के टाइन लेवीस
45011018	तो डाइरमन उपरे घमण्‍ड न कर: आउर अगर तोय घमण्‍ड करबे, तो जाइन रख, कि तोय जाइड़ के नहीं, पहें जाइड़ तोके सम्‍हड़यल।
45011019	आउरे तोय कहबे, “डाइरमन ई-लगिन टुटाल गेलक, कि मोय साटल जाबु।”
45011020	भला, उ तो थोड़-बिश्‍वासी मन कर चलते टुटाल गेलक, पहें तोहरे बिश्‍वास से बनल रहाला, ई-लगिन घमण्‍डीमन न होवा, पहें डरावा।
45011021	कालेकि जे बेरा ईश्‍वर गो स्‍वाभाविक डाइर मनके नी छोड़लक, तो तोके हों नी छोंड़ी।
45011022	ई-लगिन ईश्‍वर कर किरपा आउर कड़ाइ के देख, जे गिर गेलंय, उमन उपरे कड़ाइ, पहें तोर उपरे किरपा, अगर तोय उकर में बनल रहबे, नहीं तो तोय हों काइट देवल जाबे।
45011023	अगर उमन हों, अन-बिश्‍वास में नी रहबंय तो, साटल जाबंय, कालेकि ईश्‍वर उमनके आउरे सटायक सकेल।
45011024	कालेकि अगर तोय उ जलपाई से हेकिस, जे लुर से जंगली हेके, काटल गेले आउर आपन लुर कर बिरोध आसल जलपाई में कालमि लागल जायहीस, तो ई जे बेलुरा डाइर हेके, आपने हे जलपाई में साटल काले नी जाइ।
45011025	जे भाईमन, कहों एसेन न होक, कि तोहरे आपने खुदके बुद्धिमन समाइझ लेवा: इकरे लगिन मोय ई नी चाहोन कि तोहरे ई भेद से आनजान रहा, कि जब तलुक परजाइतमन पूरा-पूरी नी ढुइक लेबंय, तब तलुक इस्राएल कर एक भाग एसेन कठोर रहबंय।
45011026	आउर ई नियर से समुचा इस्राएल उद्धार पावी, जाइसेन लिखल आहे कि, “छोड़ायक वाला सियोन से आवी, आउर अभक्‍ति के याकूब से दुरियाह करी।”
45011027	“आउर उमन कर संगे मोर ई करार रही, जे कि मोय उमन कर पाप मनके दूर कइर देबो।”
45011028	सुसमाचार कर भाव से तो तोहरे लगिन उमन ईश्‍वर कर बइरी हेकंय, पहें चुइन लेवल भाव से बाप पुरखा कर पेयारा हेकंय।
45011029	कालेकि ईश्‍वर कर बरदान, आउर बोलाल जायक अटल आहे।
45011030	कालेकि जाइसेन तोहरे आगे ईश्‍वर कर हुकूम नी मानला, पहें एखन उकर हुकूम नी मानल से हों तोहरे उपरे दया होलक।
45011031	ओसने हे उ मने हुकूम नी मानलंय कि तोहरे उपरे जे दया होवेल इकर से उमन उपरे हों दया होक।
45011032	कालेकि ईश्‍वर गो सउब के हुकूम नी मानेक कर चलते बन्‍दी बनाय देलक जे कि उ सउब कर उपरे दया करोक।
45011033	आहा! ईश्‍वर कर धन आउर बुद्धि आउर ज्ञान कइसेन गम्‍भीर आहे! उकर बिचार कइसेन अथाह आउर उकर डहर कइसेन आगम आहे।
45011034	“प्रभु कर बुद्धि के केहर जानेल? चाहे उकर मंत्री के होलक?”
45011035	“चाहे केहर पहिले उके कोनो देइ हे जेकर बदली उके देवल जाइ।”
45011036	कालेकि उकर बटले आउर उकरे से आउरे उकरे लगिन सउब चीज आहे, उकर महिमा जिनगी जुग होते रहोक, आमेन।
45012001	ई-लगिन हे भाईमन, मोय तोहरे से ईश्‍वर कर दया इयाइद दिवायके बिनती करोन, कि आपन देंह मनके जीयत आउर पबितर आउर ईश्‍वर के मनमोहक बलिदान कइर के चढ़ावा, एहे तोहरे कर आतमिक सेवा हेके।
45012002	आउर ई संसार तइर न बना, पहें तोहरे कर बुद्धि कर नवां होइ जायक से तोहरे कर लुरढंग हों बदलते जावोक, जेकर से तोहरे ईश्‍वर कर बेस आउर मनमोहक आउर सिद्ध इच्‍छा के अनुभव से जानते रहा।
45012003	कालेकि मोय उ अनुग्रह कर चलते जे मोके मिलहे, तोहरे में से सउब के कहोंन, कि जाइसेन समझेक चाही उकर से बाइढ़ के केउ हों आपने खुद के न समझोक पहें जाइसेन ईश्‍वर हरेक झन के बिश्‍वास कर नाप मोताबिक बांइट देलक, ओसने हे बेस बुद्धि कर संग आपने के समझा।
45012004	कालेकि जाइसेन हमरे कर एगो देंह में ढेइरे अंग आहे, आउर सउब अंग कर एके काम न लगे।
45012005	ओसने हे हमरे जे ढेइरे आही मसीह में एक देंह होइके आपने में एक दोसर कर अंग हेकी।
45012006	आउर जब कि उ अनुग्रह कर मोताबिक जे हमरे के देवल जायहे, हमरे के भिन-भिन बरदान मिलहे, तो जेके आगमबाणी कर बरदान मिलहे, उ बिश्‍वास कर ताउलेक मोताबिक आगमबाणी करोक।
45012007	अगर सेवा करेक कर दान मिलहे, तो सेवा में लागल रहोक, अगर केहो सिखायक वाला होक, तो सिखायक में लागल रहोक।
45012008	जे उपदेश करेक वाला हेके उ उपदेश देवेक में लागल रहोक, दान देवेक वाला खुला मन से देवोक, जे आगुवाइ करी उ रिझ से करोक, जे दया करी उ खुशी से दया करोक।
45012009	प्रेम कपट बेगर कर होक बुराइ से फरके रहा, भलाई में लागल रहा।
45012010	भाई-बन्‍धु कर प्रेम से एक दोसर के माया करा, एक दोसर के आदर करेक में एक दोसर से बाइढ़ के रहा।
45012011	चिहुंट करेक से न थाका, आतमिक जोश में भरल रहा, प्रभु कर सेवा करते रहा।
45012012	आशरा में रिझा, केलेश में स्‍थिर रहा, रोज जुरुम जुट प्रार्थना बिनती में लागल रहा।
45012013	पबितर आबदिनमन के जे चीज मन कर दरकार आहे, उकर में उके मदाइत करा, गोतिया देखेक में लागल रहा।
45012014	आपन सतायक वाला मनके आशिरबाद देवा, आशिरबाद देवा स्राप न देवा,
45012015	रिझेक वालामन कर संगे रिझा, आउर कान्‍देक वाला मन कर संगे कान्‍दा।
45012016	आपने में एकेमन रखा, घमण्‍डी न होवा, पहें गरीब मन से मिला-जुला, आपन नजाइर में बुद्धिमन न बना।
45012017	खराब कर बदली केकरो से खराब न करा, जे बात सउब करले बेस आहे, उकर चिन्‍ता करा।
45012018	जहां तलुक आवेक सकोक तोहरे सउब आबदिनमनसे मेल मिलाप रखा।
45012019	हे दुलारु मन, बदला न लेबा पहें ईश्‍वर कर गोसा के मोका देवा कालेकि लिखल आहे, “बदला लेवेक कर काम मोर हेके, प्रभु कहेल मोहे बदला देबू।”
45012020	पहें, “अगर तोर बइरी भूखे आहे, तो उके खायक ले दे, अगर उ पेयासा आहे तो उके पानी पियाव, कालेकि एसेन करेक से तोय उकर मुड़ी में आइग कर अंगोर के ढेर लगाबे।”
45012021	खराब से न हरा पहें खराब के बेस से जीत लेवा।
45013001	सउब झन मुख्‍य अधिकारी कर अधीन रहोक, कालेकि कोनो अधिकारी एसेन नाइखे, जे ईश्‍वर बटले न होक, आउर जे अधिकारी आहंय, उमन ईश्‍वर कर ठहरल हेकंय।
45013002	ई-लगिन जे केहो अधिकार कर बिरोध करेल, उ ईश्‍वर कर ब्‍यवस्‍था-नियम कर बिरोध करेल, आउर बिरोध करेक वाला मन सजा पाबंय।
45013003	कालेकि हाकिम बेस काम कर लगिन नहीं, पहें खराब काम कर लगिन डर कर कारन हेके, सेले अगर तोहरे हाकिम से नीडर रहेक चाहल, तो बेस काम करा आउर उकर बटले तोहरे कर बड़ाइ होइ।
45013004	कालेकि उ तोर बेस लगिन ईश्‍वर कर सेवक हेके। पहें अगर तोय खराब करबे तो डराव कालेकि उ तलवाइर सिथिया में नी लेइहे, आउर ईश्‍वर कर सेवक हेके कि ईश्‍वर कर खींस कर मोताबिक खराब काम करेक वाला मनके सजा देवोक।
45013005	ई-लगिन अधीन रहेक न एकला उ खींस कर चलते दरकार आहे, पहें बिबेक हों एहे बात कर गवाही देवेल।
45013006	ई-लगिन खजना हों देवा, कालेकि अधिकारीमन ईश्‍वर कर सेवक हेकंय, आउर जिनगी एहे काम में लागल रहेन।
45013007	ई-लगिन सउब कर हक के पूरा करा, जेके खजना लागि उके देवा, आउर जेके राइज-खजना लागि उके देवा, आउर जेकर से डरायक चाही उकर से डरावा, जेकर आदर करेक चाही उके आदर करा।
45013008	आपस कर प्रेम के छोइड़ के आउर कोनो बात में केकरो करजदार न होवा, कालेकि जे दोसर से प्रेम राखेल, ओहे गो ब्‍यवस्‍था-नियम के पूरा कइर हे।
45013009	कालेकि ई कि, “ब्‍यभिचार न करबा केखो न मोरावा, न चोराबा, लालची न करबा,” आउर इके छोइड़ के कोनो हों हुकूम होक तो सउब कर मूल ई बात में पवाल जायल कि, “आपन आंगना दूरा वाला मन से आपन बराबइर प्रेम करा।”
45013010	प्रेम आंगना दूरा कर आबदिनमन से कोनो खराब काम नी करेल, ई-लगिन प्रेम करेक ब्‍यवस्‍था-नियम के पूरा करेक हेके।
45013011	आउर बेरा के जाइन के एसेने हे करा, ई-लगिन कि एखन तोहरे लगिन नीन्‍द से जाइग उठेक कर बेरा आय पुगलक, कालेकि जे बेरा हमरेमन बिश्‍वास कइर रही, उ बेरा कर बिचार से एखन हमरे कर उद्धार भिरे आहे।
45013012	राइत अनाइत बित-गेलक आउर दिन होवेक वाला आहे, ई-लगिन हमरे अन्‍धार कर काम मनके छोइड़ के इन्‍जोत कर हथियार बाइन्‍ध लेवा।
45013013	जाइसेन दिन के सोभा देवेल, ओसने हमरे सीधा चल चलब, न कि लीला-क्रिड़ा आउर पियंकड़ न ब्‍यभिचार आउर न लुच्‍चा में आउर न झागड़ा आउर डाह में।
45013014	पहें प्रभु यीशु मसीह के पिन्‍धलेवा आउर आपन पाप-स्‍वभाव कर इच्‍छा के पूरा करेक कर उपाय न करा।
45014001	जे बिश्‍वास में कमजोड़ी आहे, उके आपन संगति में लेइ लेवा, पहें उकर सक कर कहा-कही कर लगिन नहीं।
45014002	कालेकि एकझन के बिश्‍वास आहे, कि सउब चीज खायक उचित हेके, पहें जे बिश्‍वास में कमजोड़ी आहे, उ साग-पताड़ी खायला।
45014003	आउर खायक वाला नी खायक वाला के न घिनावोक आउर नी खायक वाला खायक वाला उपरे दोष न लगावोक, कालेकि ईश्‍वर उके ग्रहन कइरहे।
45014004	तोय के हेकिस जे दोसर कर सेवक उपरे दोष लगाइसला? उकर स्‍थिर रहेक चाहे गिर जायक उकर मालिक से हे नाता रहेल, पहें उके स्‍थिर हे करल जाइ, कालेकि प्रभु उके स्‍थिर रखेक सकेल।
45014005	केहो तो एक दिन के दोसर दिन से बाइढ़ के मानेल, आउर केहो सउब दिन के एके बराबइर मानेल। सउब झन आपन मन में ई ठाइन लेवोक।
45014006	जे कोनो दिन के मानेल, उ प्रभु कर लगिन मानेल। जे खायल उ प्रभु कर लगिन खायल, कालेकि उ ईश्‍वर कर लगिन धन्‍यबाद करेल आउर जे नी खायल, उ प्रभु लगिन नी खायल आउर ईश्‍वर कर धन्‍यबाद करेल।
45014007	कालेकि हमरे में से न तो केहो आपन लगिन जियेल आउर न केहो आपन लगिन मोरेल।
45014008	कालेकि अगर हमरे जीयत आही, तो प्रभु कर लगिन जीयत आही आउर अगर मोरिल तो प्रभु कर लगिन मोरिल, सेले हमरे जियाब चाहे मोरब हमरे प्रभु कर हे हेकी।
45014009	कालेकि मसीह इकरे लगिन मोरलक आउर जी हों उठलक कि उ मोरल आउर जीयत मन कर दुनो कर प्रभु होक।
45014010	तोय आपन भाई उपरे काले दोष लगाइस? चाहे तोय काले आपन भाई के घिनाईस? हमरे सउब के सउब ईश्‍वर कर बिचार कर सिंहासन कर भिरे खड़ा होवोब।
45014011	कालेकि लिखल आहे कि, “प्रभु कहेल, मोर जीबन कर कसम कि हरेक ठिहना मोर भिरे ठिहनइ आउर हर एक जीभ ईश्‍वर के ग्रहन करी।”
45014012	सेले हमरे में से सउब के ईश्‍वर के आपन आपन हिसाब देवेक होइ।
45014013	सेले आवेक वाला दिन में हमरे एक दोसर उपरे दोष नी लगब, पहें तोहरे ई ठाइनलेवा कि केहो आपन भाई कर भिरे ठेस चाहे ठोकर खायक कर कारन न होक।
45014014	मोय जानोन आउर प्रभु यीशु में मोके पोकता होइ हे, कि कोनो चीज आपने आप से अशुद्ध नहीं पहें जे उके अशुद्ध जानेल उकर लगिन अशुद्ध हेके।
45014015	अगर तोर भाई तोर खायक कर चलते उदास रहेल, तो आउर फिन तोय प्रेम कर ब्‍यवस्‍था-नियम से नी चालीस जेकर लगिन मसीह मोरलक, आपन भाई के तोय आपन खायक कर चलते नास न कर।
45014016	सेले तोरले जे बेस आहे उकर निन्‍दा न होवेक पावोक।
45014017	कालेकि ईश्‍वर कर राइज खायक पियेक न लगे, पहें धरम आउर मेल मिलाप आउर उ रिझ हेके जे पबितर आतमा से होवेला।
45014018	जे केहो ई तइर मसीह के सेवा करेल, उ ईश्‍वर के सुहायल आउर आबदिनमन में ग्रहन जोग्‍य ठहरेला।
45014019	ई-लगिन हमरे उ बातमन में लागल रहब जेकर से मेल मिलाप आउर एक दोसर कर सुधार होक।
45014020	खायक कर लगिन ईश्‍वर कर काम के न बिगड़ाव, सउब चीज मन शुद्ध आहे पहें उ मनवां लगिन खराब हेके, जेके उकर खायक से ठोकर लागेल।
45014021	बेस तो ई हेके कि तोय न गोस खा आउर न अंगूर कर रस पी आउर न कोनो एसेन कर जेकर से तोर भाई ठोकर खाइ।
45014022	तोर जे बिश्‍वास आहे, उके ईश्‍वर कर भिरे आपने हे मन में रख! धन्‍य हेके उ जे उ बात में, जेके उ बेस समझेल, आपने आपके दोषी नी ठहरायल।
45014023	पहें जे सक कइर के खायल, उ सजा कर जोग्‍य ठहाइर गेलक, कालेकि उ बिश्‍वास से नी खायल, आउर जे कोनवे बिश्‍वास से नहीं, उ पाप हेके।
45015001	सेले हमरे जोड़गर मनके चाही कि, कमजोड़ मन कर कमजोड़ी के सहब, न कि आपने खुदे के खुशी रखोब।
45015002	हमरे में से सउबे आपन आंगना दूरा कर आबदिनमन के उमन कर बेस लगिन सुधरायक ले खुशी करब कि उमन कर उन्‍नति होक।
45015003	कालेकि मसीह गो आपने खुद के खुशी नी करलक, पहें जाइसेन लिखल आहे, “तोर निन्‍दा करेक वाला मन कर निन्‍दा मोर उपरे आलक।”
45015004	जेताइक बात आगे से लिखल जायहे कि उ हमरे कर शिकक्षा लगिन लिखल जायहे, कि हमरे धीरज आउर पबितर-ग्रन्‍थ कर दिलासा से आशरा रखब।
45015005	धीरज आउर शान्‍ति कर दाता ईश्‍वर तोहरे के ई बरदान देवोक, कि मसीह यीशु कर मोताबिक आपस में एक मन रहा।
45015006	जेकि तोहरे एक मन आउर एक सोर में हमरे कर प्रभु यीशु मसीह कर बाप ईश्‍वर कर बड़ाइ करा।
45015007	ई-लगिन, जाइसेन मसीह हों ईश्‍वर कर महिमा लगिन तोहरे के ग्रहन करलक, ओसने हे तोहरे हों एक दोसर के ग्रहन करा।
45015008	ई-लगिन मोय कहोंन, कि जे करार बाप पुरखा के देवल जाय रहे, उके मजबुत करेक ले मसीह, ईश्‍वर कर सच्‍चाइ कर सबुत देवेक ले, खतना करल मनवां मन कर सेवक बना।
45015009	आउर परजाइतमन हों दया कर चलते ईश्‍वर कर बड़ाइ करबंय, जाइसेन लिखल आहे कि, “ई-लगिन मोय जाइत-जाइत में तोर धन्‍यबाद करबु, आउर तोर नाम कर भजन गाबु।”
45015010	आउरे कहलक, “हे जाइत जाइत कर सउब आबदिनमन, उकर परजा कर संगे रिझरंग करा।”
45015011	आउरे, “हे जाइत जाइत कर सउब मनवां मन, प्रभु कर स्‍तुति करा, आउर हे राइज राइज कर सउब मनवां मन उकर बड़ाइ करा।”
45015012	तले आउरे यशायाह कहेल कि, “यिशै कर गोटेक जाइड़ प्रगट होवी, आउर परजाइतमन ले हाकिम होवेक ले एकझन खड़ा होवी, उकर उपरे परजाइतमन हों आशरा राखबंय।”
45015013	सेले ईश्‍वर जे आशरा कर दाता हेके तोहरे के बिश्‍वास करेक में सउब किसिम कर आनन्‍द आउर शान्‍ति से भरपूर करोक, कि पबितर आतमा कर सामर्थ से तोहरे कर आशरा बढ़ते जावोक।
45015014	हे मोर भाईमन, मोय खुदे हे तोहरे कर बारे जरुर जानोन, कि तोहरे हों आपने हे भलाई से भरल आउर ईश्‍वर कर ज्ञान से भरपूर-आहा, आउर एक दोसर के चेतायक सकला।
45015015	तभियो मोय कहों कहों इयाइद करुवायक ले तोहरे के जे अनाइते साहस कइर के लिखलो। ई उ अनुग्रह कर चलते होलक, जे ईश्‍वर गो मोके देलक।
45015016	मोय परजाइतमन ले मसीह यीशु कर सेवक होइके ईश्‍वर कर सुसमाचार कर सेवा पुरोहित नियर करबु, जेकर से परजाइतमन कर मानल भेटी चढ़ाल जायक, पबितर आतमा से पबितर बाइनके ग्रहन करल जावोक।
45015017	सेले उ बातमन कर बारे में जे ईश्‍वर से नाता राखले, मोय मसीह यीशु में बड़ाइ करेक सकोन।
45015018	कालेकि उ बातमन के छोइड़ के मोके आउर कोनो बात कर बारे में कहेक कर साहस नाइखे, जे मसीह गो परजाइतमन कर अधीनता कर लगिन बचन, आउर करम।
45015019	आउर चिन्‍हा आउर अचरज काम कर सामर्थ से आउर पबितर आतमा कर सामर्थ से मोरे से करलक! हिंया तलुक कि मोय यरुशलेम से लेइके चाइरो दिसा में इल्‍लुरिकुम तलुक मसीह कर सुसमाचार के पूरा पूरा प्रचार करलो।
45015020	पहें मोर मन कर इच्‍छा ई हेके कि जहां जहां मसीह कर नाम नी लेवल गेलक, हुंवांय सुसमाचार सुनाबु एसेन न होक कि दोसर कर नेंव में घर बनाबु।
45015021	पहें जाइसेन लिखल आहे ओसने हे होक कि, “जेमन ठिन उकर सुसमाचार नी पुगलक ओहे मन देखबंय जेमन नी सुनलंय ओहे मन समझबंय।”
45015022	ई-लगिन मोय तोहरे ठिन आवेक से बेर बेर रोकल रहों।
45015023	पहें एखन ई राइज मन में मोर काम कर लगिन आउर ठांव नाइखे, आउर ढेइर साल से मोय तोहरे ठिन आवेक ले तरसोन।
45015024	ई-लगिन मोय जब स्पेन में जाबु तोहरे ठिन होते हे जाबु, कालेकि मोके आशरा आहे कि जायक में तोहरे से भेंट होवी, आउर जे बेरा तोहरे कर संगति से मोर जिऊ भइर जाइ तो तोहरे मोके तनिक दुरियाह आगे पोहचाय देबा।
45015025	पहें एखन तो मोय पबितर आबदिनमन के सेवा करेक ले यरुशलेम में जाथों।
45015026	कालेकि मकिदुनिया आउर अखाया कर आबदिनमन के ई बेस लागलक, कि यरुशलेम कर पबितर आबदिनमन से गरिबमन लगिन तनिक चन्‍दा उघाओक।
45015027	उमनके बेस तो लागलक, पहें उमन उमन कर रिनी हों हेकंय, कालेकि अगर परजाइतमन उमन कर आतमिक बातमन में भागी होलंय, तो ओहो मनके हों उचित आहे कि शरीरिक बातमन में उमन कर सेवा करोक।
45015028	ई-लगिन मोय ई काम पूरा कइर के आउर उमनके ई चन्‍दा सोंइप के तोहरे ठिन होइके हे स्‍पेन में जाबु।
45015029	आउर मोय जानोन कि जे बेरा मोय तोहरे ठिन आबु, तो मसीह कर पूरा आशिरबाद कर संग आबु।
45015030	हे भाईमन, हमरे कर प्रभु यीशु मसीह कर आउर पबितर आतमा कर प्रेम कर इयाइद दिवाय के मोय तोहरे से बिनती करोन, कि मोर ले ईश्‍वर से बिनती करेक में मोर से जुरुमजुट रहा।
45015031	कि मोय यहूदिया कर अबिश्‍वासी मन से बचाल रहबु आउर मोर उ सेवा यरुशलेम कर लगिन हेके, पबितर आबदिनमन के बेस लगोक।
45015032	आउर मोय ईश्‍वर कर इच्‍छा से तोहरे ठिन रिझे से आयके तोहरे संगे सथाबु।
45015033	शान्‍ति कर ईश्‍वर तोहरे सउब कर संगे रहोक। आमेन॥
45016001	मोय तोहरे से फीबे कर, जे हमरे कर बहिन आउर किंखिरीया कर कलीसिया कर सेवीका हेके, बिनती करोन।
45016002	कि तोहरे, जाइसेन पबितर आबदिनमन के चाही, उके प्रभु में ग्रहन करा, आउर जे कोनोवे बात में उके तोहरे से दरकार आहे, उकर मदाइत करा, कालेकि उ हों ढेइरे मनले पहें मोर हों उपकर करलक।
45016003	प्रिसका आउर अक्विला के जे यीशु में मोर मदाइतगर हेकंय, जोहार,
45016004	उ मने मोर जिऊ लगिन आपने हे जिऊ के जोखिम में डाइल लगय देइ रहंय, आउर मोय हे एकला नहीं, पहें परजाइतमन कर सउब कलीसिया हों उमन कर धन्‍यबाद करेल।
45016005	उ कलीसिया के हों जोहार जे उकर घर में आहे। मोर दुलार इपैनीतुस के, जे मसीह कर लगिन एसिया कर पहिला फार हेके, जोहार।
45016006	मरियम के, जेहर तोहरे ले अनाइत खटनी करलक, जोहार।
45016007	अन्‍द्रुनीकुस आउर यूनीयास के जे मोर कुटुम हेकंय, आउर मोर संगे काइदी होइ रहंय, आउर प्रेरित मन में परसिद्ध आहंय आउर उमन मोर से आगहे मसीह होइ रहंय, जोहार।
45016008	अम्‍पालियांतुस के, जे प्रभु में मोर दुलार हेके, जोहार।
45016009	उरबानुस के, जे मसीह में मोर संग काम कराइया हेके, मोर दुलार इस्‍तखुस के जोहार।
45016010	अपिल्‍लेस के जे मसीह में खरा निकललक, जोहार, अरिस्‍तुबुलुस कर घराना के जोहार।
45016011	मोर कुटुम हेरोदियोन के जोहार। नरकिस्‍सुस कर घराना के जेमन प्रभु में आहंय, उमनके जोहार।
45016012	त्रूफैना आउर त्रूफोसा के जे प्रभु में खटनी करेल, जोहार। दुलार पिरषिस के, जेहर प्रभु में अनाइत खटनी करलक, जोहार।
45016013	रुफुस के जे प्रभु में चुनल हेके आउर उकर माय जे मोर हों माय हेके, दुनोझन के जोहार।
45016014	असुक्रितुस आउर फेलेगोन आउर हिरमेस आउर पत्रुबास आउर हिरमेस आउर उमन कर संग भाईमन के हों जोहार।
45016015	फिललागो आउर युलिया नेयुरस आउर उकर बहिन, उलुम्‍पास आउर उकर संग कर सउब पबितर आबदिनमन के जोहार।
45016016	आपस में पबितर चूमा से जोहार करा, तोहरे के मसीह कर समुचा कलीसिया बट से जोहार।
45016017	एखन हे भाईमन, मोय तोहरे से बिनती करोना, कि जे मन उ शिकक्षा कर बदली जे तोहरे पायहा, फूट डालेक, आउर ठोकर खियायक कर कारन हेकंय, उमनके जांइच लेवा आउर फरके रहा।
45016018	कालेकि एसेन आबदिनमन हमरे कर प्रभु मसीह कर नहीं, पहें आपने पेट कर सेवा करेन, चिकन-चिकन बातमन से सीधा सादा मन वाला आबदिनमन के बहकय देवेना।
45016019	तोहरे कर हुकूम मानेक कर चरचा सउब आबदिनमन में फाइल गेलक, ई-लगिन मोय तोहरे कर बारे में खुशी होवोन, पहें मोय ई चहोनाकि तोहरे भलाई कर लगिन बुद्धिमन पहें बुराइ कर लगिन भोला बनल रहा।
45016020	शान्‍ति कर ईश्‍वर शयतान के तोहरे कर गोड़ से जल्‍दिये रौंदाय देवी। हमरे कर प्रभु यीशु मसीह कर अनुग्रह तोहरे उपरे होते रहोक।
45016021	मोर संग-सेवक तीमुथियुस कर आउर मोर कुटुम लूकियुस आउर यासोन आउर ससिपत्रुस कर तोहरे के जोहार।
45016022	मोय, चिट्ठी लिखेक वाला तिरतियुस कर प्रभु में तोहरे के जोहार।
45016023	गायुस के जे मोर आउर कलीसिया कर गोतिया देखेक वाला हेके उकर तोहरे के जोहार। इरास्‍तुस जे नगर कर खजनची हेके आउर भाई क्‍वारतुस कर तोहरे के जोहार।
45016024	हमरे कर प्रभु यीशु मसीह कर अनुग्रह तोहरे उपरे होते रहोक, आमेन।
45016025	एखन जे तोहरे के मोर सुसमाचार माने यीशु मसीह कर बारे प्रचार कर मोताबिक स्‍थिर करेक सकेल, उ भेद कर प्रकाश कर मोताबिक जे जुगानु जुग से लुकल रहे,
45016026	पहें एखन प्रगट होइके जिनगी जुग कर ईश्‍वर कर हुकूम से आगमबक्ता कर किताब से सउब जाइत मनके बताल जाय हे, कि उमन बिश्‍वास से हुकूम मानेक वाला होइ जावोक।
45016027	ओहे अजम बुद्धिमन ईश्‍वर कर यीशु मसीह से जुगना जुग महिमा होते रहोक। आमेन॥
46001001	पाउलुस बट से जे ईश्‍वर कर इच्‍छा से यीशु मसीह कर प्रेरित होवेक ले बोलाल गेलक आउर भाई सोस्‍थिनेस कर बट से,
46001002	ईश्‍वर कर उ कलीसिया कर नाम जे कुरिन्‍थीयास में आहे, माने, उकर नाम जे मसीह यीशु में पबितर करल गेलक, आउर पबितर होवेक ले बोलाल जायहंय; आउर उ सउब कर नाम हों जे सउब ठांव में हमरे कर आउर आपन प्रभु यीशु मसीह कर नाम कर प्रार्थना करेना।
46001003	हमरे कर बाप ईश्‍वर आउर प्रभु यीशु मसीह कर बटे से तोहरे के अनुग्रह आउर शान्‍ति मिलते रहोक।
46001004	मोय तोहरे कर बारे में आपन ईश्‍वर कर धन्‍यबाद जिनगी करते रहोंन, ई-लगिन कि ईश्‍वर कर ई अनुग्रह तोहरे उपरे मसीह यीशु में होलक।
46001005	कि यीशु में होइके तोहरे के सउब बात में माने सउब बचन आउर समुचा ज्ञान में धनी करल गेलक।
46001006	कि मसीह कर गवाही तोहरे में सुप्‍पट निकली।
46001007	हिंया तलुक कि कोनो बरदान में तोहरे में घटी नाइखे, आउर तोहरे हमरे कर प्रभु यीशु मसीह कर प्रगट होवेक कर आशरा देखते रहल।
46001008	उ तोहरे के आखरी तलुक मजबुत करी, कि तोहरे हमरे कर प्रभु यीशु मसीह कर दिन में बे-गुन्‍हा ठहरा।
46001009	ईश्‍वर सच्चा आहे जेहर तोहरे के आपन बेटा हमरे कर प्रभु यीशु मसीह कर संगति में बोलाय हे।
46001010	हे भाईमन, मोय तोहरे से यीशु मसीह जे हमरे कर प्रभु हेके उकर नाम से बिनती करोन, कि तोहरे सउब के एके बात कहोंन आउर तोहरे में फूट न होक, पहें एके मन एके बिचार होइके मिल के रहा।
46001011	कालेकि हे मोर भाईमन, खलोए कर घराना कर आबदिनमन मोके तोहरे कर बारे बताय हंय, कि तोहरे कर माझे झागड़ा होवाथे।
46001012	मोर कहेक ई हेके कि तोहरे में से केहो तो आपने आपके “पाउलुस कर,” केहो “अपुल्‍लोस कर,” केहो “कैफा कर,” केहो “मसीह कर” कहायना।
46001013	का मसीह बटाय गेलक? का पाउलुस तोहरे ले क्रूस में चढ़ाल गेलक? का तोहरे के पाउलुस कर नाम से बपतिस्‍मा मिललक?
46001014	मोय ईश्‍वर कर धन्‍यबाद कराथों, कि क्रिसपुस आउर गायुस के छोइड़, मोय तोहरे में से केखो हों बपतिस्‍मा नी देलो।
46001015	केहो एसेन न होक, कि केहो कहोक, कि तोहरे के मोर नाम से बपतिस्‍मा मिललक।
46001016	आउर मोय इस्‍तिफनुस कर घराना के बपतिस्‍मा देलो; इके छोइड़ मोय नी जानोन कि मोय आउर केखो बपतिस्‍मा देलो।
46001017	कालेकि मसीह मोके बपतिस्‍मा देवेक ले नहीं, पहें सुसमाचार सुनायक ले भेइज हे, आउर ई हों शबद कर ज्ञान कर नियर नहीं, एसेन न होक कि मसीह कर क्रूस कर सामर्थ कम होक।
46001018	कालेकि क्रूस कर बात नास होवेक वाला कर लगिन मूरखता हेके, पहें हमरे उद्धार पावेक वाला कर लगिन ईश्‍वर कर सामर्थ हेके।
46001019	कालेकि पबितर-ग्रन्‍थ लिखल आहे कि, “मोय ज्ञानीमन कर ज्ञान के नास करबु, आउर समझदरो मन कर समझेक के तुच्‍छ कइर देबू।”
46001020	तो कहां रहलक ज्ञानी? कहां रहलक पण्‍डित? कहां ई संसार कर बिबादी? का ईश्‍वर गो संसार कर ज्ञान के मूरखता नी कइर देलक?
46001021	कालेकि जब ईश्‍वर कर ज्ञान कर मोताबिक संसार गो ज्ञान से ईश्‍वर के नी जानलक, तो ईश्‍वर के ई बेस लागलक, कि ई नियर मूरखता से बिश्‍वास करेक वाला मनके उद्धार देवोक।
46001022	यहूदीमन तो चिन्‍हा खोजेना, आउर यूनानी ज्ञान कर खोजर में आहंय।
46001023	पहें हमरे तो उ क्रूस में चढ़ाल मसीह कर प्रचार करील जे यहूदीमन कर भिरे ठोकर कर कारन, आउर परजाइत मन कर भिरे मूरखता हेके।
46001024	पहें जेमन के ईश्‍वर गो बोलाय हे उमन का यहूदी, का यूनानी, उमन कर भिरे मसीह कर बचन ईश्‍वर कर सामर्थ, आउर ईश्‍वर कर ज्ञान हेके।
46001025	कालेकि ईश्‍वर कर मूरखता आबदिन कर ज्ञान से ज्ञानी हेके; आउर ईश्‍वर कर नीरबलता आबदिनमन कर सामर्थ से अनाइत जोड़गर आहे।
46001026	हे भाईमन, तनिक सोचा, कि जे बेरा ईश्‍वर तोहरेमन के बोलाय रहे तो तोहरेमन में से संसार कर नजाइर में अनाइत ज्ञानी नी रहा, आउर न अनाइत सामर्थी, आउर न समाज में बड़ आबदिनमन रहा।
46001027	पहें ईश्‍वर संसार में मूरख मनके चुइन लेलक कि ज्ञानीमनके लजित करोक। ईश्‍वर संसार में कमजोड़ मनके चुइन लेलक कि जोड़गर मनके लज्‍जित करोक।
46001028	आउर ईश्‍वर गो संसार कर छोटे मनके आउर तुच्‍छ मन के, पहें जेके संसार जोग्‍य नी समझलक उके हों चुइन लेलक, कि उमनके जे आहंय, बेर्थ ठहरावोक।
46001029	कि ईश्‍वर कर भिरे केहो घमण्ड न करोक।
46001030	पहें ईश्‍वर बटले तोहरे मसीह यीशु में आहा, जे ईश्‍वर कर बट से हमरे ले ज्ञान ठहरलक, माने धरम, आउर पबितरता, आउर पाप से छुटकारा।
46001031	एहे ले जाइसेन लिखल आहे, ओसने हे होक कि, “जे घमण्ड करी उ प्रभु में घमण्ड करोक।”
46002001	आउर हे भाईमन, जे बेरा मोय तोहरे ठिन आलो तो ईश्‍वर कर गुंड़ बात के संसार कर ज्ञान से नी सुनालो।
46002002	कालेकि मोय ई ठाइन लेइ रहों, कि तोहरे कर माझे यीशु मसीह, पहें क्रूस में चढ़ाल मसीह के छोइड़ आउर कोनो बात के नी सुनाबो।
46002003	आउर मोय कमजोड़ आउर डर कर संग, आउर अनाइत थरथराते हे तोहरे कर संग रहलो।
46002004	आउर मोर बचन, आउर मोर प्रचार में संसार कर ज्ञान कर लोभवायकवाला बात नहीं; पहें ईश्‍वर कर आतमा आउर सामर्थ कर प्रमाण रहे।
46002005	ई-लगिन कि तोहरे कर बिश्‍वास आबदिनमन के ज्ञान में नहीं, पहें ईश्‍वर कर सामर्थ में भरसा होक।
46002006	पहें हों मोय आतमिक सिद्ध आबदिनमन में ज्ञान कर सन्‍देश सुनावना, पहें ई संसार कर आउर ई संसार के नास होवेक वाला हाकिम मन कर ज्ञान नहीं।
46002007	पहें हमरे ईश्‍वर कर उ गुप्‍त ज्ञान के जेके ईश्‍वर गो जुग-जुग से हमरे कर महिमा लगिन ठहराहे।
46002008	जेके ई संसार कर हाकिम मन में से केहो हर नी जानलांय, कालेकि अगर जानतंय, तो शक्ति शाली प्रभु के क्रूस में नी चढ़ातंय।
46002009	पहें जाइसेन पबितर-ग्रन्‍थ में लिखल आहे कि, “जे बात के आंइख गो नी देखलक, आउर कान नी सुनलक, आउर जे बात आबदिन कर चित में नी चढ़लक, उ ओहे हेके जे ईश्‍वर गो आपन प्रेम रखेक वाला कर लगिन तेयार कइर हे।”
46002010	पहें ईश्‍वर गो उके आपन आतमा से हमरे में प्रगट करलक कालेकि आतमा सउब बातमन के पहें ईश्‍वर कर गुंड़ बातमन के हों जांचेला।
46002011	आबदिनमन से के हर कोनो आबदिन कर बातमन के जानेला, एकला आबदिनमन कर आतमा जे उकर में आहे? ओसने हे ईश्‍वर कर बातमनके हों केहो नी जानेना, एकला ईश्‍वर कर आतमा।
46002012	पहें हमरे कर संसार कर आतमा नहीं, पहें उ आतमा के पायही, जे ईश्‍वर बटले आहे, कि हमरे उ बातमनके जानब, जे ईश्‍वर हमरे के देइ हे।
46002013	जेके हमरे आबदिनमन कर ज्ञान कर सिखाल बातमन से नहीं, पहें ईश्‍वर कर आतमा कर सिखाल बातमन से, आतमिक बात के आतमिक बातमन से मिलाय मिलायके सुनाइला।
46002014	कालेकि शरीरिक आबदिन ईश्‍वर कर आतमा कर बातमन के ग्रहन नी करेल कालेकि उ बातमन उकर नजाइर में मूरखता कर बातमन हेके, आउर न उ उके जानेक पारेला कालेकि उकर जांच आतमिक रीति से होवेला।
46002015	जेकर ठिन ईश्‍वर कर आतमा आहे उ आबदिन सउब बात के जांचेला, पहें उ आपने हे केकरो से जांचल नी जायला।
46002016	कालेकि पबितर-ग्रन्‍थ में लिखल आहे कि, “प्रभु कर मन के केहर जाइनहे, कि उके सिखावोक?” पहें हमरे में मसीह कर मन आहे।
46003001	हे भाईमन, मोय तोहरे से ई नियर बातमन नी कइर सकलो, जाइसेन आतमिक आबदिनमन से, पहें जाइसेन संसारिक आबदिन से, आउर उमन से जे मसीह में बालके आहंय।
46003002	मोय तोहरे के दुध पियालो, अन नी खियालों, कालेकि तोहरे उके खायक नी सकता, पहें एखन तलुक हों नी खाय नी सकला।
46003003	कालेकि एखन तलुक शरीरिक आहा। ई-लगिन कि जब तोहरे में डाह आउर झागड़ा आहे, तो का तोहरे शरीरिक आबदिन न लगा? आउर का तोहरे आबदिन कर रीति नियर नी चलल?
46003004	ई-लगिन कि जे बेरा तोहरे में से एकझन कहेला, “कि मोय पाउलुस कर हेकों,” आउर दोसर कहेला, “मोय अपुल्‍लोस कर हेकों,” तो का तोहरे शरीरिक आबदिन न लगा?
46003005	अपुल्‍लोस के हेके? आउर पाउलुस के हेके? एकला सेवक हेके, जेकर द्वारा तोहरे बिश्‍वास करला, ई सउब प्रभु बट से होलक।
46003006	मोय बिचन लगालों, अपुल्‍लोस गो पानी पटालक, पहें ईश्‍वर गो उके बढ़ालक।
46003007	ई-लगिन न तो बिचन लगायक वाला कोनो हेके, आउर न पानी पटायक वाला, पहें ईश्‍वर जे बढ़ायक वाला हेके।
46003008	लगायक वाला आउर पटायक वाला दुइयो कर मतलब एक हेके, पहें हरएक झन आपने हे खटनी कर मोताबिक आपने कर दरहमा पावी।
46003009	कालेकि हमरे ईश्‍वर कर संग काम कराइया हेकी, तोहरे ईश्‍वर कर खेति आउर ईश्‍वर कर सिरजन हेका।
46003010	ईश्‍वर गो उ अनुग्रह कर चिन्‍हा कर नियर, जे मोके देवल जायहे, मोय बुद्धिमन राज मिस्‍तीरि कर नियर नेंव गड़लो, आउर दोसर गो उकर में तेंगरलाक। पहें हर एक झन साबधन रहोक, कि उ उकर में कइसेन तेंगरायल।
46003011	कालेकि उ नेंव के छोइड़ के आउर कोनो दोसरा नेंव नाइखे जे गाड़ल हइक, उ यीशु मसीह हेके। आउर केहो हर उकर में दोसर नेंव नी गाइड़ सकेल।
46003012	आउर अगर केहो ई नेंव उपरे सोना नितो चान्‍दी नितो अनाइत किमाइत डोंगा नितो काठ नितो घांस पोरा के तेंगरावोक।
46003013	तो हर एक झन कर काम प्रगट होइ जाइ, कालेकि मसीह कर दिन उके बताइ, ई-लगिन कि मसीह कर दिन आइग कर संग प्रगट होइ आउर उ आइग हर एक कर काम के परखी कि उ कइसेन आहे?
46003014	जेकर काम नेंव कर उपरे बनल रही आउर आइग में हों स्‍थिर रही उ इनाम पावी।
46003015	आउर अगर केकरो काम पोइड़ जाइ, तो उ हानी उठाइ, पहें उ आपने हे बाइच जाइ पहें पोड़ते पोड़ते।
46003016	का तोहरे नी जानल, कि तोहरे ईश्‍वर कर मन्‍दिर हेका, आउर ईश्‍वर कर आतमा तोहरे में बास करेला?
46003017	अगर केहो ईश्‍वर कर मन्‍दिर के नास करी तो ईश्‍वर उके नास करी, कालेकि ईश्‍वर कर मन्‍दिर पबितर आहे आउर उ तोहरेमन हेका।
46003018	केहो आपने हे के धोखा न देवोक अगर तोहरे में से केहो ई संसार में आपने आपके ज्ञानी समझी, तो उ मूरख बनोक, कि ज्ञानी होइ जावोक।
46003019	कालेकि ई संसार कर ज्ञान ईश्‍वर कर भिरे मूरखता हेके, जाइसेन पबितर-ग्रन्‍थ में लिखल आहे कि, “उ ज्ञानीमनके उमन कर चतुराइ में फसाय देवेला।”
46003020	आउरे, “प्रभु ज्ञानीमन कर चिन्‍ता के जानेल, कि बेरथा आहे।”
46003021	ई-लगिन आबदिनमन में उपरे केहो घमण्‍ड न करोक, कालेकि सउबे तोहरे कर हेके।
46003022	का पाउलुस, का अपुल्‍लोस, का कैफा, का संसार, का जीबन, का मरन, का बरतमन, का भविष्‍य, सउब चीज तोहरे कर हेके।
46003023	आउर तोहरे मसीह कर हेका आउर मसीह ईश्‍वर कर हेके।
46004001	आबदिनमन हमरे के मसीह कर सेवक आउर ईश्‍वर कर ज्ञान कर भेद मन कर भण्‍डारी समझोक।
46004002	आउरे भण्‍डारीमन में ई दरकार आहे कि उमन बिश्‍वास जोग्‍य होक।
46004003	पहें मोर नजाइर में ई तो छोटे बात हेके, कि तोहरे चाहे मनवां मन में से केहो मोके बिचार करोक, पहें मोय आपने हे खुद के बिचार नी करोन।
46004004	कालेकि मोर मन मोके कोनो बात में दोषी नी ठहरायल, पहें इकर से मोय बेगुन्‍हा नी ठहरोन, कालेकि मोके जांचेक वाला प्रभु हेके।
46004005	सेले जब तलुक प्रभु नी आवी, समय से आगे कोनो बात कर बिचार न करा, ओहे तो अन्‍धार कर लुकल बातमन के इन्‍जोत में देखाइ, आउर मन कर बिचार के प्रगट करी, तले ईश्‍वर बटले हर एक झन कर बड़ाइ होवी।
46004006	हे भाईमन, मोय ई बातमन में तोहरेमन ले आपन आउर अपुल्‍लोस कर चरचा, नमूना कर रुप में कइरहो, ई-लगिन तोहरे हमरे से ई सिखा कि, “लिखल से आगे न बढ़बा,” आउर एक झन कर पक्ष में आउर दोसर कर बिरोध में घमण्‍ड न करा।
46004007	कालेकि तोर में आउर दोसर में के फरक करेला? आउर तोर ठिन का आहे जे तोहरे दोसर से नी पायहा आउर जब कि तोहरे दोसर से पायहा, तो एसेन घमण्‍ड काले करल, कि माना नी पायहा?
46004008	तोहरे तो आघयहा, तोहरे धनी होइ गेला, तोहरे हमरे बेगर राइज करला, पहें बेस होतक कि तोहरे राइज करता आउर हमरे हों तोहरे कर संग राइज करती।
46004009	मोर समझेक में ईश्‍वर गो हमरे प्रेरित मनके सउब कर पाछे उमन कर नियर ठहरलक, जेकर मोरेक कर हुकूम होइ जाहे, कालेकि हमरे संसार आउर सरग दूतमन आउर मनवां मन ले एगो तामसा ठहरली।
46004010	हमरे मसीह कर लगिन मूरख हेकी, पहें तोहरे मसीह में बुद्धिमन हेका; हमरे के दूरबल आही, पहें तोहरे सवंगिया आहा। तोहरे मान-मरजाइत पवाला, पहें हमरे नी पावीला।
46004011	हमरे ई बेरा तलुक भूखे पियासे आउर ठेठेंगे आही, आउर घुसी खाली आउर हमरे बाउवाय चलिल।
46004012	आउर आपने हे हांथ से खटनी करील। आबदिनमन हमरे के खराब कहेन, हमरे आशिरबाद देवील, उमन तड़पायना, हमरे सहिला।
46004013	उमन बदनाम करेना, हमरे बिनती करिला, हमरे आइज तलुक संसार कर मइला झाईला कर जबड़ा आउर सउब चीज कर खरटी नियर होइ गेलि।
46004014	मोय तोहरे के लजायक ले ई बात नी लिखाथों, पहें आपन दुलार बेटा जाइनके उमनके चेताथों।
46004015	कालेकि अगर मसीह में तोहरे के सिखायक वाला दस हजार हों होतंय, तभियो तोहरे कर बाप ढेइरे नहीं, ई-लगिन कि मसीह यीशु में सुसमाचार कर द्वारा मोय तोहरे केर बाप होलो।
46004016	सेले मोय तोहरे से बिनती करोन, कि मोरे नियर चइल चला।
46004017	ई-लगिन मोय तीमुथियुस के जे प्रभु में दुलार आउर बिश्‍वास जोग्‍य बेटा हेके, तोहरे ठिन भेजलो, आउर तोहरे के मसीह में मोर लुर मनके इयाइद करुवाइ, जाइसेन कि मोय सउब ठांव में हर एक कलीसिया में उपदेश देवोन।
46004018	केताइक तो एसेन फुइल जायहंय, माना मोय तोहरे ठिन आवेक वाला नाइखों।
46004019	पहें प्रभु चाही तो मोय तोहरे ठिन जल्‍दिये आबु, आउर उ घमण्‍डी मन कर बात कर सामर्थ के जाइन लेबु।
46004020	कालेकि ईश्‍वर कर राइज बातमन में नहीं, पहें सामर्थ में आहे।
46004021	तोहरे का चाहल? का मोय सोटि लेइके तोहरे ठिन आबु नितो प्रेम आउर नमरता कर आतमा कर संगे।
46005001	हिंया तलुक मोके सुनेक में आवेला कि तोहरे में ब्‍यभिचार होवेला, पहें एसेन भयानक ब्‍यभिचार परजाइत मन में हों नी होवेला, कि एगो आबदिन आपन बाप कर आउराइत के राखेला।
46005002	तभियो तोहरे ढिठ आहा जेकि तोहरे के शोक करेक चाही, आउर जे ई काम कइर हे उके तोहरे कर कलीसिया कर माझे से निकलल जातक, पहें तोहरे घमण्‍ड कराला।
46005003	मोय तो शरीर कर इच्‍छा से दूरे रहों, पहें आतमा कर इच्‍छा से तोहरे कर संग होइ के, माना हाजिर कर दशा में एसेन काम करेक वाला कर बारे में ई हुकूम देइ चुइखों।
46005004	कि जे बेरा तोहरे, आउर मोर आतमा, हमरे कर प्रभु यीशु कर सामर्थ कर संग जमा होक, तो एसेन आबदिन, हमरे कर प्रभु यीशु कर नाम से,
46005005	शरीर कर पाप-स्‍वाभव कर नास ले शयतान के सोंपल जावोक, जेकि उकर आतमा प्रभु यीशु कर दिन में उद्धार पावी।
46005006	तोहरे कर घमण्‍ड करेक बेस नालगे का तोहरे नी जानल, कि तनिकुन सोड़ा समुचा सनाल आटा के आमतूवाय देवेल।
46005007	“पुरना सोड़ा” के निकलय के आपने हे के शुद्ध करा, कि नवां सनाल आटा बाइन जावा; कि तोहरे “बिन-खमीर रोटी लेखे” बाइन जावा। कालेकि हमरे कर फसह जे मसीह हेके, बलिदान होलक।
46005008	सेले आवा हमरे परब में खुशी मनाब, न तो पुरना खमीर से आउर न तो बुराइ आउर दुष्‍टता कर खमीर से, पहें सीधाई आउर सच्‍चाइ कर अखमीरी रोटी से।
46005009	मोय आपन चिट्ठी में तोहरे के लिखहों, कि ब्‍यभिचारी मन कर संगवाड़ न करबा।
46005010	ई नहीं, कि तोहरे ई धरती कर ब्‍यभिचारी मन, लोभी, लुटेरामन, चाहे मूरतीपूजा करेक वाला के संगवाड़ न करा, कालेकि ई दशा में तो तोहरे के संसार में से निकलेक हे पड़तक।
46005011	पहें मोर कहेक ई हेके कि अगर केहो भाई कहलयके, ब्‍यभिचारी, लोभी, मूरतीपूजा करेक वाला, गरियायक वाला, मतवार, चाहे लुटेरामन होक, तो उकर से संगवाड़ न होवा, पहें एसेन आबदिनमन से खाना हों मइत खाबा।
46005012	कालेकि बाहरे वालामन कर बिचार करेक से मोर का काम? का तोहरे भीतरे वाला मन कर बिचार नी करल?
46005013	पहें बाहरे वाला मन कर बिचार ईश्‍वर करेला, “ई-लगिन उ कु-करमी के आपन माझे से निकाइल दे।”
46006001	जब तोहरेमन में एक दोसर से कोनो झागड़ा आहे, तो फायसला कर लगिन अधरमी बिचार कराइया ठिन जायक कर साहस कइसेन करला, जब कि तोहरे के ईश्‍वर कर धरमी आबदिनमन ठिन जायक दरकार रहे?
46006002	का तोहरे नी जानल, कि पबितर आबदिन संसार कर बिचार करबंय? सेले जब तोहरे के संसार कर बिचार करेक आहे, तो का तोहरे छोटे से छोटे झागड़ा मन कर बिचार करेक कर जोग्‍य नाइखा?
46006003	का तोहरे नी जानल कि हमरे सरग दूतमन कर बिचार करब? तो संसार कर बातमन उकर हिसाब में कोनो नालगे।
46006004	अगर तोहरे के संसारिक बातमन कर बिचार करेक आहे, तो का ओहे मन के बाइठाबा जेकर कलीसिया में कोनो मोल नाइखे?
46006005	मोय तोहरे के लजुवायक ले ई कहाथों। का सच्‍चे तोहरे में एकोझन बुद्धिमन नाइखंय, जे आपन भाईमन कर बिचार करेक सकोक?
46006006	पहें एक बिश्‍वासी भाई, दोसर भाई कर बिरोध में कछारी में मुकरदमा कर लगिन काले जायला, आउर उ हों अबिश्‍वासी मन कर भिरे।
46006007	पहें सच्‍चे में तोहरे में भाई भाई कर बिरोध मुकरदमा तोहरे कर लगिन गोटेक बड़का दोष हेके, कि आपने में मुकरदमा करल, पहें अन्‍याय काले नी सहल? आपन हानी काले नी सहाला?
46006008	पहें अन्‍याय करल आउर हानी पोंहचल, आउर उ हों बिश्‍वासी भाईमन के।
46006009	का तोहरे नी जानल, कि अन्‍याय करेक वाला ईश्‍वर कर राइज कर हकदार नी होवी? धोखा न खाबा, न बेश्‍यागामी, मूरती पूजक, दोसर आउराइत ठिन जायक, लुच्‍चा, आउर पूरूषगमि।
46006010	न चोर, न लोभी, न पियंकड़, न गरियाय वाला, आउर न बिरोध करेक वाला ईश्‍वर कर राइज में वारिस नी होबंय।
46006011	आउर तोहरे में से केताइकझन एसेन रहंय, पहें तोहरे यीशु मसीह कर नाम से आउर हमरे कर ईश्‍वर कर आतमा से धोवाल गेला आउर पबितर होला आउर धरमी ठहरला।
46006012	“सउब चीज मोर लगिन तो ठीक आहे,” पहें सउब चीज फायदा कर लगिन नाइखे, “सउब चीज मोर लगिन तो ठीक आहे,” पहें मोय कोनो बात कर अधीन नी होबु।
46006013	“खायक पेट कर लगिन, आउर पेट खायक कर लगिन हेके,” पहें ईश्‍वर इके आउर उके दुनो के नास करी, पहें देंह ब्‍यभिचार कर लगिन नहीं, पहें प्रभु कर लगिन, आउर प्रभु देंह कर जरुरत के पूरा करेला।
46006014	आउर ईश्‍वर गो आपन सामर्थ से प्रभु के जीयालक, आउर हमरे के हों जीयाइ।
46006015	का तोहरे नी जानल, कि तोहरे कर देंह मसीह कर अंग हेके? सेले का मोय मसीह कर अंग के लेइके उके बेश्‍या कर अंग बनाबु? कहियो नहीं।
46006016	का तोहरे नी जानल कि जे केहो बेश्‍या कर संग संगवाड़ करेल, उ उकर से एक-तन होइ जायल कालेकि पबितर-ग्रन्‍थ लिखल आहे, “उमन दुनो एक तन होबंय।”
46006017	आउर जे प्रभु कर संगति में रहेला, उ उकर संग एक आतमा होइ जायला।
46006018	ब्‍यभिचार से बाइच के रहा। जेताइक दोसरा पाप आबदिनमन करेना, उ देंह कर बाहरे आहे, पहें ब्‍यभिचार करेक वाला आपने हे देंह कर बिरोध में पाप करेला।
46006019	का तोहरे नी जानल, कि तोहरे कर देंह पबितर आतमा कर मन्‍दिर हेके, जे तोहरे में बास करेल आउर उ तोहरे के ईश्‍वर बट से मिलहे, आउर तोहरे आपने कर न लगा पहें ईश्‍वर कर हेका?
46006020	कालेकि अनाइत दाम देइके तोहरे के किनाय जायहा, ई-लगिन आपन देंह से ईश्‍वर कर महिमा करा।
46007001	उ बातमन कर बारे में जे तोय लिखहीस, “ई बेस आहे, कि मरदमन आउराइत से बिहा न करोक।”
46007002	पहें ब्‍यभिचार कर डर से सउब मरद कर आउराइत, आउर सउब आउराइत कर आपन मरद होक।
46007003	मरद आपन आउराइत बिहा कर हक के पूरा करोक, आउर ओसने हे आउराइत हों आपन मरद बिहा कर हक के पूरा करोक।
46007004	आउराइत के आपन देंह उपरे हक नाइखे पहें उकर मरद कर हक आहे, ओसने हे मरद के हों आपन देंह उपरे हक नाइखे, पहें आउराइत कर आहे।
46007005	तोहरे एक दोसर कर बिहा कर हक के न लुटा, पहें तनिक घड़ी कर लगिन आपस कर सलहा से फरके रहा कि प्रार्थना कर लगिन समय मिलोक, तले आउरे एके संग रहा, एसेन न होक कि बे-सम्‍हड़ कर चलते शयतान तोहरे के परखोक।
46007006	पहें जे मोय ई कहाथों उ न अनुमति हेके न कि हुकूम।
46007007	मोय ई चाहोन, कि जाइसेन मोय आहों, ओसने हे सउब आबदिनमन होक, पहें हर एक झन के ईश्‍वर बटे से खास बरदान मिल हे, केखो कइसेन आउर केखो आउर कइसेन।
46007008	पहें मोय बिन बिहा करल मन कर बारे आउर रड़ियाहीमन कर बारे में कहाथों, कि उमन कर लगिन एकले रहेक बेस हेके, जाइसेन मोय आहों।
46007009	पहें अगर उमन आपने के सम्‍हरायक नी पारेन तो बिहा कइर लेवोक, कालेकि बिहा करेक कलपेक से बेस हेके।
46007010	जेकर बिहा होइ गेलक, उमनके मोय नहीं, पहें प्रभु हुकूम देवेला कि आउराइत आपन मरद से फरके न होक।
46007011	आउर अगर फरके हों होइ जाइ, तो बेगर दोसरा बिहाले कर रहोक, नितो आपन मरद से आउरे मिल जावोक आउर न मरद आपन आउराइत के छोड़ोक।
46007012	दोसर मन से प्रभु नहीं, पहें मोय हे कहाथों, अगर कोनो भाई कर आउराइत बिश्‍वास नी करेला आउर उकर संग रहेक से खुशी आहे, तो उ उके न छोड़ोक
46007013	आउर जे आउराइत कर मरद बिश्‍वासी न लगे, आउर उकर संगे रहेक उके पसन्‍द आहे, तो उ आपन मरद के न छोड़ोक।
46007014	कालेकि एसेन मरद जे बिश्‍वासी न लगे, उ आउराइत कर चलते पबितर होइ जायल; आउर एसेन आउराइत जे बिश्‍वासी न लगे उ मरद कर चलते पबितर होवेल; नितो तोहरे कर छाउवा पुतामन अपबितर होतंय, पहें एखन तोहरे ईश्‍वर कर भिरे पबितर आहा।
46007015	पहें जे मरद बिश्‍वासी न लगे, अगर उ फरके आहे, तो उके फरके रहेक दे, एसेन दशा में कोनो भाई चाहे बहिन बन्‍धन में नहीं। ईश्‍वर हमरे के मेल मिलाप कर लगिन बोलायहे।
46007016	कालेकि हे आउराइत, तोय का जानीसला, कि तोय आपन मरद कर उद्धार करुवाय लेबे? आउर हे मरद का तोय नी जानीसला कि तोय आपन आउराइत कर उद्धार करुवाय लेबे?
46007017	प्रभु गो जाइसेन सउब झनके बरदान देइहे, आउर ईश्‍वर गो जाइसेन सउब के बोलायहे, ओसने हे उ चलोक। मोय सउब कलीसिया में एसने शिकक्षा देवोना।
46007018	जे खतना करल आबदिन ईश्‍वर कर बुलाहट के ग्रहन करेल, उ आपन खतना कर चिन्‍हा के न हटावोक। जे खतना बेगर आबदिन ईश्‍वर कर बुलाहट के ग्रहन करेल, उ खतना न करोक।
46007019	न खतना कोनो हेके, आउर न बेगर खतना कोनो हेके, पहें ईश्‍वर कर हुकूम के मानेक हे सउब कुच्‍छ हेके।
46007020	हर एक झन जे दशा में ईश्‍वर से बोलाल जायहंय उकरे में रहोक।
46007021	अगर तोके ईश्‍वर दास कर दशा में बोलाय हे तो चिन्‍ता न कर, पहें अगर तोय आजाद होवेक पारबे, तो एसनेहे काम कर।
46007022	कालेकि जे दास कर दशा में प्रभु में बोलाल जायहे, उ प्रभु में आजाद करल हेके। ओसने हे जे आजाद कर दशा में बोलाल जायहे, उ मसीह कर सेवक हेके।
46007023	तोहरे के ईश्‍वर दाम देइके किन लेइहे; ई-लगिन आउर आबदिनमन कर सेवक न बना।
46007024	हे भाईमन, जे केहो जे दशा में बोलाल जायहा, उ ओहे दशा में ईश्‍वर संगे रहोक।
46007025	कुवांरी मन कर बारे में मोके प्रभु कर कोनोवे हुकूम नी मिलहे, पहें बिश्‍वास जोग्‍य होवेक ले जे तइर दया प्रभु मोर उपरे कइर हे, ओहे तइर मोय सलहा देवाथों।
46007026	मोर बुझेक में ई बेस हेके कि आइज काइल केलेश कर चलते, आबदिनमन जाइसेन आहंय ओसने हे रहोक।
46007027	अगर तोर आउराइत आहे, तो उकर से फरके होवेक कोशिस न कर, आउर अगर तोर आउराइत नाइखे, तो आउराइत कर खोजर न कर।
46007028	पहें अगर तोय बिहा हों करबे, तो उ पाप न लगे; आउर अगर कुवांरी के बिहाल जाइ तो कोनो पाप नाइखे। पहें एसेन के संसारिक जीबन में कष्‍ट होइ आउर मोय तोहरेमन के ई सउब से बचायक चाहोन।
46007029	हे भाईमन, मोय ई कहोंन कि बेरा काम करल जायहे, ई-लगिन चाही कि जेकर आउराइत आहे, उ एसेन होक कि सोचा उकर आउराइत नाइखे।
46007030	आउर कान्‍देक वाला एसेन होक, सोचा कान्‍देल नहीं, आउर रिझेक वाला एसेन होक, सोचा नी रिझाथे आउर किनेक वाला एसेन होक सोचा उकर ठिन कोनोवे नाइखे।
46007031	आउर ई संसार कर संग ब्‍यवहार करेक वाला एसेन होक कि, संसार कर हे न होइ जावोक, कालेकि ई संसार कर ब्‍यवस्‍था-नियम आउर ब्‍यवहार बदलते जायला।
46007032	सेले मोय चाहोन कि तोहरे के चिन्‍ता न होक। बिन बिहाल मरद प्रभु कर बात कर चिन्‍ता में रहेल कि प्रभु के का तइर खुशी रखी।
46007033	पहें बिहाल आबदिन संसार कर बातमन कर चिन्‍ता में रहेला कि आपन आउराइत के का तइर खुशी रखी।
46007034	बिहाल आउर बिन बिहाल में हों भेद आहे, बिन बिहाल प्रभु कर चिन्‍ता में रहेला कि उ देंह आउर आतमा दुइयो में पबितर होक, पहें बिहाल आउराइत संसार कर चिन्‍ता में रहेल कि आपन मरद के कइसेन खुशी रखी।
46007035	मोय ई बात तोहरे के फायदाले हे कहाथों, न कि तोहरेके फंसायक ले, पहें ई-लगिन कि जाइसेन सोभा देवेल ओसने हे करल जावोक, कि तोहरे एकचित होइके प्रभु कर सेवा में लागल रहा।
46007036	अगर केहो ई समझेल कि मोय आपन उ कुवांरी कर हक के माराथों, जेकर जवानी जाथे आउर दरकार हों आहे, तो जाइसेन बिहा करेक चाहेल ओसेन करोक उकर में पाप नाइखे, उके बिहा होवेक देवा।
46007037	पहें जे मरद मन में मजबुत रहेल, आउर उके दरकार न होक, पहें आपन इच्‍छा के आपन काबु में राखेल आउर आपन मन में ई बात के ठाइन लेइहे कि उ आपन कुवांरी बेटी के बिन बिहाल रखी, उ बेसे करेल।
46007038	ई-लगिन कि जे आपन कुवांरी के बिहा कइर देवेल, उ बेसे करेल आउर जे बिहा नी कइर देवेल, उ आउरे बेस करेल।
46007039	जब तलुक कोनो आउराइत कर मरद जीते आहे, तब तलुक उ उकर से बान्‍धल आहे, पहें उकर मरद मोइर जाइ तो जेकर से चाही बिहा करेक सकेल, पहें एकला जे प्रभु में आहे।
46007040	पहें उ आउराइत ओहे दशा में जाइसेन आहे अगर ओसने हे में खुशी रही, तो मोर बिचार में आउरे धन्‍य हेके आउर मोय समझोन कि ईश्‍वर कर आतमा मोर में हों आहे।
46008001	एखन मुरतीमन कर भिरे बलि चढ़ाल चीज मन कर बारे में-हमरे जानीला कि हमरे सउब के ज्ञान आहे, ज्ञान घमण्‍ड सिरजयला, पहें प्रेम से उन्‍नति होवेल।
46008002	अगर केहो समझी, कि मोय कोनो जानोन, तो जाइसेन जानेक चाही ओसेन एखन तलुक नी जानेल।
46008003	पहें अगर केहो ईश्‍वर से प्रेम करेल, तो उके ईश्‍वर चिन्‍हेल।
46008004	सेले मूरती कर भिरे बलि चढ़ाल चीज कर खायक कर बारे में हमरे जानील, कि मूरती संसार में कोनो चीज नालगे, आउर एक के छोइड़ के आउर दोसर कोनो ईश्‍वर नाइखे।
46008005	जाइसेन कि आकाश आउर धरती में अनाइते देवी-देवता कहायना, जाइसेन कि ढेइरे “देवी-देवता” आहंय।
46008006	तभियो हमरे लगिन तो एके गो ईश्‍वर आहे, माने बाप ईश्‍वर जेकर बटले सउब चीज आहे, आउर हमरे उकरे लगिन आही। आउर एगो हे ईश्‍वर आहे, माने यीशु मसीह जेकर से सउब चीज सिरजन होलक, आउर हमरे हों उकरे बटे से आही।
46008007	पहें सउब के ई ज्ञान नाइखे, पहें केताइक झन तो एखन तलुक मूरती मनके कोनो समझेक कर चलते मूरती कर भिरे बलि चढ़ाल चीज के कोनो समाइझके खायना, आउर उमन कर बिचार नीरबल होइके कर चलते अशुद्ध होइ जायला।
46008008	खायक पियेक चीज से हमरे ईश्‍वर ठिन नी पोंहचेक सकिल, अगर हमरे नी खाब, तो हमरे कर कोनो हानी नी होइ, आउर अगर हमरे खाब तो कोनो लाभ नाइखे।
46008009	पहें साबधन रहा! एसेन न होक, कि तोहरे कर ई आजादी कहों नीरबलमन कर लगिन ठोकर कर कारन न होइ जावोक।
46008010	कालेकि अगर केहो भाई के मूरती के चढ़ाल परसाद कर बारे में ज्ञान नाइखे, उ तोके परसाद खायक देखी, तो का उ परसाद खायक ले उत्‍साहित नी होवी।
46008011	ई नियर तोर ज्ञान कर चलते उ बिश्‍वास में नीरबल भाई जेकर लगिन मसीह मोरलक, नास होइ जाइ।
46008012	सेले भाईमन कर बिरोध अपराध करेक से आउर उमन कर नीरबल बिचार के चोट देवेक से तोहरे मसीह कर बिरोध अपराधी हेका।
46008013	ई-लगिन अगर मोर खायक पियेक से कोनो बिश्‍वासी भाई के ठोकर लागि, तो मोय कोनो बेर कोनो लेखे मांस नी खबो, न होक कि मोय आपन बिश्‍वासी भाई कर लगिन ठोकर कर कारन बनबो।
46009001	का मोय आजाद नखों? का मोय प्रेरित न लागो? का मोय यीशु के जे हमरे कर प्रभु हेके, नी देखलो? का तोहरे मोर सेवकाई द्वारा प्रभु में नी आहा?
46009002	अगर मोय दोसर मन लगिन प्रेरित न लागो, पहें तोहरे लगिन तो हेकों; कालेकि तोहरे प्रभु में मोर प्रेरितइ कर प्रमाण हेका।
46009003	जे मोर बारे में सिकाइत करेना, उमन कर लगिन एहे मोर जबाब हेके।
46009004	का हमरे के खायक पियेक कर अधिकार नाइखे?
46009005	का हमरे के ई हक नाइखे, कि कोनो मसीही बहिन के बिहा कइर के लेइ चलोब, जाइसेन दोसर प्रेरित आउर प्रभु कर भाई कैफा करेना?
46009006	ई एकला मोके आउर बरनबस कर हक नाइखे कि कमायक छोड़ब।
46009007	केउहर कहियो आपन घरे कर खायके सिपाही कर काम करेन? के हर दाख कर बारी लगायके उकर फार नी खायल? के हर भेंड़ा चराय के उकर दुध नी पियेल?
46009008	का मोय ई बातमनके आबदिनमन कर रीति तइर बतीयावोन?
46009009	का ब्‍यवस्‍था-नियम हों एहे नी कहेल? कालेकि मूसा कर ब्‍यवस्‍था-नियम लिखल आहे कि, “दांउरी खेदेक बेरा गरु कर मुंह के न बान्‍धा।” का ईश्‍वर गाय-गारुमन कर हे चिन्‍ता करेल?
46009010	कि ई खास कइर के हमरे लगिन कहेला। हां, हमरे लगिन हे लिखल जायहे, कालेकि उचित आहे, कि जोतेक वाला आशरा से जोतोक, आउर दांउरी वाला हिस्सा पावेक आशरा से दांउरी करोक।
46009011	सेले जेकि हमरे तोहरे ले आतमिक चीज बुनली, तो का ई बड़का बात हेके कि तोहरे कर शरीरिक चीज कर फसल काटब।
46009012	जब कि दोसर मन कर तोहरे उपरे ई अधिकार आहे, तो का हमरे कर इकर से बाइढ़ के अधिकार नी होवी? पहें हमरे ई अधिकार के काम नी लगाली, पहें सउब के सहिला कि हमरे कर चलते मसीह कर सुसमाचार में रोकावट न होक।
46009013	का तोहरे नी जानल कि जेमन मन्‍दिर में सेवा करेन, उमन मन्‍दिर में से खायन आउर जे बेदी कर सेवा करेन, उमन बेदी कर सहभागी होवेना?
46009014	एहे नियर से प्रभु हों ठहरलक कि जेमन सुसमाचार सुनेना, उमन कर जीयेक सुसमाचार से होक।
46009015	पहें मोय इकर में से कोनोवे बात के काम में नी लानलों आउर मोय ई बात के ई-लगिन नी लिखलो कि मोर लगिन एसेन करल जावोक, कालेकि इकर से तो मोके मोरेक हे बेस हेके, कि केहो मोर उचित अधिकार कर घमण्‍ड के बेकार ठहरावोक।
46009016	अगर मोय सुसमाचार सुनाबु, तो मोर ले कोनो घमण्‍ड कर बात न लगे; कालेकि ई तो ईश्‍वर मोके सुनायक कइहे। अगर मोय सुसमाचार नी सुनाबु, तो मोके स्राप होक।
46009017	कालेकि अगर आपन इच्‍छा से कराथों तो मोके दरमाह मिलेला, आउर अगर आपन इच्‍छा से नी कराथों तभियो खजनची कर जिमा मोके देवल जायहे।
46009018	तो मोर कोन से दरमाह हेके? ई कि सुसमाचार सुनायक में मोय मसीह कर सुसमाचार सिथिया में कइर देबू, हिंया तलुक कि सुसमाचार में जे मोर अधिकार आहे उके हों मोय सउब के काम में नी लगाबु।
46009019	कालेकि सउब कर से आजाद होवेक से हों मोय आपने हे के सउब कर सेवक बनाय देलो कि बागरे आबदिनमन के प्रभु में जीतेक पारबु।
46009020	जब मोय यहूदीमन कर माझे सेवा काम करत रहों तो मोय यहूदीमन तइर रहत रहों कि यहूदीमनके प्रभु में जीतेक पारबु। जेमन ब्‍यवस्‍था-नियम कर अधीन में आहंय उमन ले मोय ब्‍यवस्‍था-नियम कर अधीन नी होवल से हों ब्‍यवस्‍था-नियम कर अधीन होलो कि उमनके जे ब्‍यवस्‍था-नियम कर अधीन आहंय, कि आबदिनमन के प्रभु में जीतेक पारबु।
46009021	बेगर ब्‍यवस्‍थाह वाला मनले जे ईश्‍वर कर ब्‍यवस्‍था-नियम से बाहरे आहंय उमनके उबार करेक ले मोय उमन लेखे बनलो, जेकि बेगर ब्‍यवस्‍थाह वाला मन के प्रभु में जीतेक पारबु।
46009022	जब मोय बिश्‍वास में कमजोड़ी मनकर माझे सेवा काम करत रहों तो मोय ओहे मन तइर रहत रहों कि कमजोड़ी बिश्‍वासी मनके प्रभु में जीतेक पारबु। मोय सउब आबदिनमनले सउब कुच्‍छ बनलो कि कोनो न कोनो रीति से कयक एक झन कर उद्धार कराबु।
46009023	मोय ई सउब सुसमाचार ओहे ले करोन कि आउरों मन कर संगे सुसमाचार कर आशीष के बांटेक सकबु।
46009024	का तोहरे नी जानल कि कुदेक में तो सउबे हर कुदेन, पहें इनाम एकेझन लेइ जायला? तोहरे ओसने हे कुदा कि जितबा।
46009025	हर एगो पहलवान सउब किसिम कर सम्‍हड़ करेल, उमन तो एगो मुरझाय वाला मुकूट के पावेक ले ई सउब करेना, पहें हमरे तो उ मुकूट ले करील जे कहियो नास नी होइ।
46009026	ई-लगिन मोय तो एहे नियर से कुदोन कि मोय आखरी सीमना तलुक पोहचोन। न तो मोय उमन नियर मुडगा से लाड़ोन जेमन हवा में मुडगा चलयना।
46009027	पहें मोय आपन शरीर के कष्‍ट देइके कबजा में करोन, एसेन न होक कि आउरों मन के प्रचार कइर के मोय, आपने हे उ कुदेक में बेकामा ठहरबु।
46010001	हे भाईमन, मोय नी चाहोन, कि तोहरे ई बात से आनजान रहा, कि हमरे कर सउब बाप पुरखामन बदरी कर नीचे रहंय, आउर सउब के सउब समुन्‍दर कर माझे से पार होइ गेलंय।
46010002	आउर सउबे हर बदरी में, आउर समुन्‍दर में, मूसा कर बपतिस्‍मा लेलंय।
46010003	आउर सउबे हर एके हे आतमिक भोजन करलंय।
46010004	आउर सउब हर एके हे आतमिक पानी पीलंय, कालेकि उमन उ आतमिक चटाइन से पियात रहंय, जे उमन कर संग संग चलात रहे, आउर उ चटाइन मसीह रहे।
46010005	पहें ईश्‍वर उकर में से ढेइरे मनसे खुशी नी होलक, ई-लगिन उमन ढेइर जंगल में मोइर गेलंय।
46010006	ई बात हमरे ले नमूना होलक, कि जाइसेन उ मने लालचालंय, ओसने हे हमरे खराब चीज मन कर लालची नी करब।
46010007	आउर तोहरे मूरती पूजा कराइया न बना, जाइसेन कि उमन में से केताइक झन मूरती पूजक बाइन जायरहंय, जाइसेन कि पबितर-ग्रन्‍थ में लिखल आहे कि, “आबदिनमन खायक पियेक बाइठलंय, आउर खेलेक कुदेक रंगरस करेक उठलंय।”
46010008	आउर न हमरे ब्‍यभिचार करब जाइसेन उकर में से केताइक झन करलंय आउर एके दिन में तेइस हजार मोइर गेलंय।
46010009	आउर न हमरे प्रभु के परखब, जाइसेन उमन में से केताइक झन प्रभु के परखलंय, आउर सांप चाबेक से मोइर गेलंय।
46010010	आउर न तोहरे कुर-कुरावा, जे नियर उमन में से केताइक झन कुर-कुरालंय, आउर नास करेक वाला सरग दूत से नास करल गेलंय।
46010011	पहें ई सउब बातमन, जे उमन उपरे होलक, हमरे कर नमूना कर लगिन रहे, आउर उ हमरे कर चेताउनी कर लगिन जे जगत कर आखरी दिन में रहीला लिखल जायहे।
46010012	ई-लगिन जे समझेला कि मोय स्‍थिर आहों उ साबधन रहोक कि परिकक्षा में गिर न जावोक।
46010013	तोहरे एसेन कोनो परिकक्षा में नी गिरला, जे आबदिनमन कर सहेक से बाहरे आहे। आउर ईश्‍वर सच्चा आहे उ तोहरे के सामर्थ से बाहरे परिकक्षा में गिरेक नी देवी, पहें परिकक्षा में उबार हों करी, कि तोहरे सहेक सकबा।
46010014	ई-लगिन, हे मोर दुलार भाई बहिन मन, मूरती पूजा से बइचके रहा।
46010015	मोय बुद्धिमन जाइन के तोहरे के कहाथों, जे मोय कहाथों तोहरे उके परखा।
46010016	उ धन्‍यबाद कर कटरा, जेकर में हमरे धन्‍यबाद करील, का मसीह कर लहु कर सहभागिता नहीं? उ रोटी जेके हमरे तोड़ील, का उ मसीह कर देंह कर सहभागिता नहीं?
46010017	ई-लगिन कि एगो हे रोटी आहे सेले हमरे हों जे ढेइरे आही, एक देंह हेकी, कालेकि हमरे सउब ओहे एगो रोटी में सह-भागी होवीला।
46010018	जे शरीर कर भाव से इस्राएली हेकंय उके देखा: का बलिदान मन के खायक वाला बेदी कर सह भागी न लगे?
46010019	तो मोय का कहबु? का ई कि मूरती कर बलिदान कोनो हेके, कि मूरती कोनो हेके?
46010020	नहीं, पहें जे अन-बिशवसीमन बलिदान करेना उमन ईश्‍वर कर लगिन नहीं पहें दुष्ट आतमा कर लगिन करेना आउर मोय नी चाहोन कि तोहरे दुष्ट आतमा कर सहभागी होवा।
46010021	तोहरे प्रभु कर कटरा आउर दुष्ट आतमामन कर कटरा दुनो में से पियेक नी सकल। तोहरे प्रभु कर चौकी आउर दुष्ट आतमामन कर चौकी कर साझा नी होवेक सकल।
46010022	एसेन से हमरे प्रभु के खींसवाय देवीला। का प्रभु से हमरे जोड़गर आही?
46010023	“सउब चीज तो ठीक आहे,” पहें सउब चीज भलाई कर लगिन न लगे, “सउब चीज तो ठीक आहे,” पहें सउब चीज से भलाई नी होवेक सकेल।
46010024	केहो एकला आपने हे कर भलाई के न खोजोक, पहें आउरों मन कर लगिन भलाई के खोजोक।
46010025	जे कोनो मांस दोकन में बेचायला, उके खावा आउर बिबेक कर चलते कोनो न पुछा।
46010026	कालेकि पबितर-ग्रन्‍थ में लिखल आहे, “धरती आउर उकर में जे कोनो आहे उ प्रभु कर हेके।”
46010027	आउर अगर अबिश्‍वासी मन में से केहो तोहरे के नेवता देवी, आउर तोहरे जायक चाहल, तो जे कोनो तोहरे कर भिरे राखल जाइ उके खावा आउर बिबेक कर चलते कोनो न पुछा।
46010028	पहें अगर केहो तोहरे से कही, “ई तो मूरती के बलि चढ़ाल चीज हेके,” तो ओहे बताल कर चलते आउर बिबेक कर चलते न खावा।
46010029	मोर मतलब तोहरे कर बिबेक नहीं, पहें उ दोसर कर। भला, मोर आजादी दोसर मन कर बिचार से का लगिन पराखल जावोक,
46010030	अगर मोय धन्‍यबाद कइर के साझी होवोन, तो मोय जेकर ले धन्‍यबाद करोन, उकर चलते मोर बदनामी काले होवेल?
46010031	सेले तोहरे चाहे खावा, चाहे पिया, चाहे जे कोनो करा, सउब परमेश्‍वर कर महिमा लगिन करा।
46010032	तोहरे न यहूदीमन, न यूनानीमन, आउर न ईश्‍वर कर कलीसिया कर लगिन ठोकर कर कारन बना।
46010033	जाइसेन मोय हों सउब बात में सउब के खुशी रखोन, आउर आपन नहीं, पहें ढेइरे झन कर भलाई के खोजोन कि उमन उद्धार पावोक।
46011001	तोहरे मोर नियर चल चला जाइसेन मोय मसीह कर लेखे चल चलोन।
46011002	हे भाईमन मोय तोहरेमन के बड़ाइ करोना, कि सउब बातमन में तोहरे मोके इयाइद करला, आउर जे शिकक्षा के मोय तोहरे के सोंइप देइ हों उकर में चलते रहा।
46011003	सेले मोय चाहोन, कि तोहरे जाइन लेवा, कि सउब मरद कर “मुड़” मसीह हेके, आउर आउराइत कर “मुड़” मरद हेके। आउर मसीह कर “मुड़” ईश्‍वर हेके।
46011004	जे मरद मुड़ ढाइप के प्रार्थना चाहे आगमबाणी करेल उ आपन मुड़ कर अपमान करेल।
46011005	पहें जे आउराइत मुड़ बिन ढापले बिनती चाहे आगमबाणी करेल उ आपन मुड़ कर अपमान करेल कालेकि उ मूंडली होवेक कर बरा बइर हेके।
46011006	अगर आउराइत ओढ़नी नी ओढ़ेल, तो केंस के कटाय लेवोक, अगर आउराइत कर केंस काटयक चाहे मूंडली होवेक लाज कर बात हेके, तो ओढ़नी ओढ़ोक।
46011007	हां, मरद मनके आपन मुड़ के ढपायक उचित न लगे, कालेकि उ ईश्‍वर कर मुंहटन आउर महिमा हेके, पहें आउराइत मरद कर महिमा हेके।
46011008	कालेकि मरद आउराइत से नी होलक, पहें आउराइत मरद से होइहे।
46011009	आउर मरद आउराइत ले नी सिरजल जायहे, पहें आउराइत मरद ले सिरजल जायहे।
46011010	ई-लगिन सरग दूतमन कर चलते आउराइत के उचित आहे कि अधीनता कर चिन्‍हा आपन मुड़ में रखोक।
46011011	तभियो हों प्रभु में न तो आउराइत बेगर मरद, आउर न मरद बेगर आउराइत आहे।
46011012	कालेकि जाइसेन आउराइत मरद से, ओसने हे मरद आउराइत से होइहे, पहें सउब चीज ईश्‍वर से होइ हे।
46011013	तोहरे आपने हे बिचार करा, का आउराइतमनके मुड़ उघरय के बिनती करेक सोभेल?
46011014	का स्‍वाभाविक रुप में हों तोहरे नी जानल, कि मरद लम्‍बा केंस रखी, तो उकर लगिन अपमान हेके।
46011015	पहें आउराइत आपन केंस लम्‍बा रखी तो उकर ले सोभा हेके, कालेकि केंस उकर ओढ़नी कर लगिन देवल जायहे।
46011016	पहें केहो अगर बाद-बिबाद करेक चाहेल, तो ई जाइन लेवोक कि न हमरे कर न ईश्‍वर कर कलीसिया मन कर एसेन नियम आहे।
46011017	पहें ई हुकूम देते हे मोय तोहरे कर बड़ाइ नी करोन, ई-लगिन कि तोहरे कर एके ठिन जमा होवेक से भलाई नहीं, पहें हानी होवेला।
46011018	कालेकि मोय आगे से ई सुनाथो, कि जब तोहरे कलीसिया में एके ठिन जमा होवल तो तोहरे में फूट होवेल आउर मोय तनि तनि बिश्‍वास हों करोन।
46011019	कालेकि दलबन्‍दी हों तोहरेमन में जरुरे होइ, ई-लगिन जे मन तोहरे में खरा आहंय, उमन प्रगट होइ जावोक।
46011020	सेले तोहरेमन जब एके ठिन जमा होवल तो ई प्रभु भोज खायक ले नहीं,
46011021	कालेकि खायक बेरा एक दोसर से आगहे आपन खाना खाय लेवेला सेले केहो तो भूखे रहेल, आउर केहो मतवार होइ जायल।
46011022	का खायक पियेक कर लगिन तोहरे कर घर नाइखे? कि ईश्‍वर कर कलीसिया के तुच्‍छ जानल, आउर जेकर ठिन नाइखे उके लजूवाल? मोय तोहरे से का कहबु? का ई बात कर लगिन बड़ाइ करबु? नहीं, मोय बड़ाइ नी करोन।
46011023	कालेकि ई बात मोके प्रभु से पोंहोचलक, आउर मोय हों तोहरे के पोहचाय देलो, कि प्रभु यीशु जे राइत उ धराय गेलक रोटी लेलक।
46011024	आउर धन्‍यबाद कइर के उके तोड़लक, आउर कहलक, “ई मोर देंह हेके, जे तोहरे ले हेके मोर इयाइद कर लगिन एसने हे करा।”
46011025	एहे नियर उ बियारी कर पिछे कटरा के हों लेलक, आउर कहलक, “ई कटरा मोर लहु में नवां करार हेके जब कहियो पीबा, तो मोर इयाइद कर लगिन एसने हे करते रहबा।”
46011026	कालेकि जब कहियो ई रोटी के खाल आउर ई कटरा में से पियाल, तो प्रभु कर मोरन कर प्रचार करते रहाला, जब तलुक उ नी आवी।
46011027	कालेकि ई-लगिन कि जे अनुचित रीति से प्रभु कर रोटी खायल, चाहे उ उकर कटरा में से पियेल उ प्रभु कर देंह आउर लहु कर अपराधी ठहरी।
46011028	ई-लगिन मनवां आपने हे के जांइच लेवोक आउर एहे नियर ई रोटी में से खावोक आउर ई कटरा में से पिवोक।
46011029	कालेकि जे खायक पियेक बेरा प्रभु कर देंह के नी चिन्‍हेल उ ई खायक आउर पियेक से आपने उपरे सजा लानेल।
46011030	इकरे चलते तोहरे में ढेइरे कोइ नीरबल आउर बेमार आहंय, आउर ढेइरे कोइ सुइत हों गेलंय।
46011031	अगर हमरे आपने आपके जांचती तो ईश्‍वर कर सजा नी पाती।
46011032	पहें प्रभु हमरे के बिचार कइर के हमरे के सजा देवेल ई-लगिन कि हमरे संसार कर संग दोषी नी ठहरोब।
46011033	ई-लगिन, हे मोर भाई बहिन मन, जे बेरा तोहरे प्रभु भोज खायक ले जमा होवल, तो एक दोसर के पठराय लेवा।
46011034	अगर केहो भूखल आहंय तो आपन घरे खाय लेवोक जेकर से तोहरे कर जमा होवेक ईश्‍वर कर सजा कर कारन न होवोक। आउर बचाल बातमन के आयके पूरा कइर देबू।
46012001	हे भाई बहिन मन, मोय ई नी चाहोन कि तोहरे आतमिक बरदान कर बारे में आनजान रहा।
46012002	तोहरे जानल, कि जे बेरा मसीह के नी जनात रहा, तो गुंगा मूरती कर पाछे जे नियर चलल जात रहा ओसने हे चलत रहा।
46012003	ई-लगिन मोय तोहरे के चेतावनी देवोन कि जे केहो ईश्‍वरिय आतमा कर आगुवाइ से कहेल, उ नी कहेल कि, “यीशु स्रापित आहे,” आउर न केहो पबितर आतमा बेगर कइह सकेल कि, “यीशु प्रभु हेके।”
46012004	बरदान तो कायनो किसिम कर आहे पहें ईश्‍वर कर आतमा तो एकठो हे आहे।
46012005	आउर सेवा हों काय प्रकार कर आहे, पहें प्रभु एकेठो हे आहे।
46012006	आउर असरदार काम काय किसिम कर आहे, पहें ईश्‍वर एकेगो आहे, जे सउब में सउब किसिम कर असर सिरजायला।
46012007	पहें सउब के फायदा पूरायक लगिन हरेक झनके पबितर आतमा के प्रकाश देवल जायला।
46012008	कालेकि एक झनके पबितर आतमा से बुद्धि कर बात देवल जायल, आउर दोसर के ओहे आतमा कर मोताबिक ज्ञान कर बात।
46012009	आउर केखो ओहे आतमा से बिश्‍वास, आउर केखो ओहे एगो आतमा से चंगा करेक कर बरदान देवल जायल।
46012010	आउर केखो सामर्थ कर काम करेक कर शक्ति, आउर केखो आगमबाणी करेक कर, आउर केखो आतमामन कर परख, आउर केखो अनाइत किसिम कर भाषा, आउर केखो भाषा कर माने बतायक।
46012011	पहें ई प्रभाव शाली काम ओहे एगो आतमा करुवायल, आउर जेके जाइसेन चाहेला उके बांइट देवेल।
46012012	कालेकि जे नियर देंह तो एगो आहे, आउर उकर अंग अनाइते हे आहे, आउर उ एगो देंह कर सउब अंग अनाइत होवल से हों सउब मिलके के एके हे देंह हेके, ओहे नियर मसीह हों हेके।
46012013	कालेकि हमरे सउब का यहूदी हेकी, चाहे यूनानी, का दास, का आजाद, एकहे आतमा से एगो देंह होवेक ले बपतिस्‍मा लेली, आउर हमरे सउब के एगो हे आतमा पियाल गेलक।
46012014	ई-लगिन कि देंह में एके गो अंग नाइखे, पहें ढेइरे हे आहे।
46012015	अगर गोड़ कही कि, “मोय हांथ न लागो, ई-लगिन देंह कर न लागो,” तो का उ ई चलते देंह कर न लगे?
46012016	आउर अगर कान कही कि, “मोय तो आंइख नहीं, ई-लगिन का मोय देंह कर अंग न लागो,” तो का उ ई-लगिन देंह कर न लगे?
46012017	अगर समुचा देंह आंइख हे होतक तो सुनेक कहां से होतक? अगर समुचा देंह कान हे होतक तो सूंगघेक कहां से होतक?
46012018	पहें सच्‍चे में ईश्‍वर गो अंग के आपने हे इच्‍छा से एगो एगो कइर के देंह में राखलक।
46012019	अगर उ सउब एकेगो अंग होतक, तो देंह कहां होतक?
46012020	पहें एखन अंग तो ढेइरे हे आहे, पहें देंह एकेठो आहे।
46012021	आंइख हांथ से नी कइह सकेल कि, “मोके तोर दरकार नाइखे,” आउर न मुड़ गोड़ से कहेक सकेल कि, “मोके तोर दरकार नाइखे।”
46012022	पहें देंह कर उ अंग जे दोसर अंग से कमजोड़ दिसेल, अनाइत दरकारी आहे।
46012023	आउर देंह कर जे अंगमन के हमरे आदर जोग्‍य नी समझील उखे हमरे बागरा आदर देवीला, आउर हमरे कर नी सोभेक अंग आउर हों अनाइत सोभेला,
46012024	पहें हों हमरे कर सोभेक वाला अंगमन के इकर दरकार नाइखे, पहें ईश्‍वर गो देंह के एसेन बनाय देलक, कि जे अंग के आदर कर घटी रहे कि उकर आउरे बागरा आदर होक।
46012025	जेकि देंह में फूट न होइ जावोक, पहें अंग एक दोसर कर एक समान चिन्‍ता करोक।
46012026	ई-लगिन अगर एगो अंग दुःख पावेल तो सउब अंग उकर संग दुःख पावेल, आउर अगर एगो अंग कर बड़ाइ होवेल, तो उकर संगे सउब अंग रिझेल।
46012027	एहे नियर तोहरे सउब मिल के मसीह कर देंह हेका, आउर किसिम किसिम उकर अंग हेका।
46012028	आउर ईश्‍वर गो कलीसिया में भिन्‍न भिन्‍न आबदिनमन के चुइन हे, पहिला प्रेरित, दोसर आगमबक्ता, तीसरा शिकक्षा, आउर सामर्थ कर काम करेक वाला, आउर चंगा करेक वाला आउर उपकर करेक वाला, आउर मुख्‍या, आउर किसिम किसिम कर भाषा बोलेक वाला।
46012029	का सउब प्रेरित हेकंय? का सउब आगमबक्ता हेकंय? का सउब उपदेश करेक वाला हेकंय? का सउब सामर्थ कर काम करेक वाला हेकंय?
46012030	का सउब के चंगा करेक कर बरदान मिलहे? का सउब हर किसिम किसिम कर भाषा बोलेना?
46012031	का सउब हर उलथा करेन? तोहरे बड़ से बड़ बरदान कर धुन में रहा। पहें मोय तोहरे के आउर हों सउब से बेस डहर बताथों।
46013001	अगर मोय मनवां आउर सरग दूतमन कर बोली बोलबू आउर प्रेम नी रखबु, तो मोय ठनठनायक वाला पीतल आउर झनझनायक वाला झान्झ हेकों।
46013002	आउर अगर मोय आगमबाणी करेक सकबु आउर सउब भेद मनके आउर सउब किसिम कर ज्ञान के समझबु आउर मोके हिंया तलुक बिश्‍वास होक कि मोय पहाड़मन के किनार कइर देबू, पहें प्रेम नी रखबु तो मोय कोनो नलागो।
46013003	आउर अगर मोय आपन सउब धन-सम्‍पत्ति के कंगाल मनके खियाय देबू, चाहे आपन देंह के पोड़ायक ले देइ देबू आउर प्रेम नी रखबु तो मोके कोनो लाभ नाइखे।
46013004	प्रेम धीरज धारेक वाला हेके आउर किरपा कराइया हेके प्रेम डाह नी करेल प्रेम आपन बड़ाइ नी करेल आउर फुलेल नहीं,
46013005	उ बेलुरा नी चाहेल, उ आपन भलाई नी चाहेल, आउर उ नी चिढ़-चिढ़ायल उ खराब नी मानेल।
46013006	कु-करम से खुशी नी होवेल, पहें सच्चा से रिझेला।
46013007	उ सउब बातमनके साईह लेवेल, सउब बात के बिश्‍वास करेल, सउब बातमन कर आशरा राखेल, सउब बातमन में धीरज धरेला।
46013008	प्रेम कहियो नी टलेल। आगमबाणी आहे तो अन्‍त होइ जाइ, भाषा मन होक तो जाते रही ज्ञान हों तो मिट जाइ।
46013009	कालेकि हमरे कर ज्ञान अधुरा आहे, आउर हमरे कर आगमबाणी अधुरा आहे;
46013010	पहें जे बेरा समुचा सिद्ध आय जाइ तो अधुरा मिट जाइ।
46013011	जे बेरा मोय बालके रहों तो मोय बालकेमन नियर बतियात रहों, बालके नियर मन रहे, बालके नियर समझ रहे, पहें जे बेरा सेयान होइ गेलो तो बालके मन कर बातमनके छोइड़ देलो।
46013012	एखन हमरे के आयना में धुन्‍धरा दिसेल, पहें उ बेरा मुंहा मुंही होवोब, एखन मोर ज्ञान अधुरा आहे, पहें उ बेरा एसेन पूरा रीति से चिन्‍ह लेबु, जाइसेन मोय चिन्‍हाय जायहों।
46013013	पहें एखन बिश्‍वास, आशरा, आउर प्रेम ई तीनो स्‍थाइ हेके, पहें ई सउब में सउब से बड़का प्रेम हेके।
46014001	प्रेम डहर में चला, आउर आतमिक बरदान कर धुन में रहा, खास कइर के ई कि आगमबाणी करा।
46014002	कालेकि जे केहो अन्‍य भाषा में बात करेला, उ मनवां से नहीं पहें ईश्‍वर से बात करेला, ई-लगिन कि उके केहो नी समझेल, कालेकि उ भेद कर बात आतमा में होइके बोलेला।
46014003	पहें जे आगमबाणी करेला, उ मनवां से उन्‍नति, उपदेश आउर शान्‍ति कर बातमन कहेला।
46014004	जे अन्‍य भाषा में बतियायला उ आपने हे उन्‍नति करेला, पहें जे आगमबाणी करेला उ कलीसिया कर उन्‍नति करेला।
46014005	मोय चाहोन कि तोहरे सउब अन्‍य भाषा में बात करा, पहें मोय चाहोन कि बागरे आगमबाणी करा: कालेकि अगर अन्‍य अन्‍य भाषा बोलेक वाला कलीसिया कर उन्‍नति कर लगिन उलथा नी करी तो आगमबाणी करेक वाला उकर से बाइढ़के आहे।
46014006	ई-लगिन हे भाईमन, अगर मोय तोहरे ठिन आयके अन्‍य अन्‍य भाषा में बात करबु आउर प्रकाश चाहे ज्ञान चाहे आगमबाणी चाहे उपदेश कर बात तोहरे से नी कहबु तो मोर से तोहरे के का फायदा होवी?
46014007	एहे नियर अगर बिन-जिऊ चीज में शूर निकलेल, जाइसेन बांसरी नितो बिन, अगर उमन कर शूर में भेद न होक तो जे फूकल चाहे बाजाल जायेल, उ कालेखे चिन्‍हल जाइ।
46014008	आउर अगर सहनाइ कर शबद साफा नी होवी, तो के लड़ाई कर लगिन तेयार होवी?
46014009	एसेन हे तोहरे हों अगर जीभ से साफा साफा नी बात कहबा, तो जे कोनोवे कहल जायल उ का लेखे समझल जाइ? तोहरे तो हवा से बात करेक वाला ठहरबा।
46014010	धरती में केताइक हे किसिम कर भाषा काले न होक पहें उकर में से कोनो हों बेगर माने कर नी होवी।
46014011	ई-लगिन अगर मोय भाषा कर माने नी समझबु, तो बोलेक वाला कर नजाइर में परदेशी ठहरबु आउर बोलेक वाला मोर नजाइर में परदेशी ठहरी।
46014012	ई-लगिन तोहरे हों जे बेरा आतमिक बरदान कर धुन में आहा, तो एसेन कोशिस करा, कि तोहरे कर बरदान से कलीसिया कर उन्‍नति होक।
46014013	ई-लगिन जे अन्‍य भाषा बोलेल, तो उ प्रार्थना करोक कि उकर उलथा करेक हों सकोक।
46014014	ई-लगिन अगर मोय अन्‍य भाषा में बात करबु, तो मोर आतमा प्रार्थना करेला पहें मोर बुद्धि काम नी देवेला।
46014015	सेले का करेक चाही? मोय आतमा से हों प्रार्थना करबु आउर बुद्धि से हों प्रार्थना करबु, आउर मोय आतमा से गाबु आउर बुद्धि से हों गाबु।
46014016	नी तो अगर तोहरे आतमा हे से धन्‍यबाद करबा, तो आउर अज्ञानीमन तोर धन्‍यबाद में “आमेन” का लेखे कहबंय? ई-लगिन कि उ नी जानेल, कि तोहरे का कहला?
46014017	तोहरे तो बेसे-बेस नियर धन्‍यबाद करल, पहें दोसरमन के उन्‍नति नी होवेल।
46014018	मोय आपन ईश्‍वर कर धन्‍यबाद करोन, कि मोय तोहरेमन से बागरे अन्‍य अन्‍य भाषा में बोलोन।
46014019	पहें कलीसिया में अन्‍य भाषा में दस हजार बात कहेक से ई मोके आउरे बेस लागेल, कि आउरों मनके सिखायक ले बुद्धि से पांचे गो बात कहबु।
46014020	हे भाई बहिन मन, तोहरे समझ में छाउवा न बना तभियो तोहरे बुराइ कर बारे में तो छाउवा रहा, पहें समझ में सेयान बना।
46014021	ब्‍यवस्‍था-नियम में लिखल आहे, प्रभु कहेल कि, “मोय अन-चिन्‍हर भाषा बोलेक वाला मन से, आउर दोसर कर मुंह से ईमन से बातमन करबु तभियो उमन मोर नी सुनबंय।”
46014022	ई-लगिन अन्‍य भाषा बिश्‍वासी मन ले नहीं, पहें अन-बिश्‍वासी मन लगिन चिन्‍हा हेके, आउर आगमबाणी अन-बिश्‍वासी मन लगिन नहीं पहें बिश्‍वासी मनले चिन्‍हा हेके।
46014023	सेले अगर कलीसिया एके ठांव में जमा होवी, आउर सउब के सउब अन्‍य अन्‍य भाषा में बोली, आउर बाहरे वाला चाहे अन-बिश्‍वासी मन भीतरे आय जाबंय तो का उमन तोहरे के पगला नी कहबंय?
46014024	पहें अगर सउब आगमबाणी करेक लगबंय, आउर केहो अन-बिश्‍वासी चाहे बाहरे वाला आबदिन भीतरे आय जाइ, तो उ सउब आबदिनमन कर बात से आपन पाप कर बारे में चेतउनी पावी आउर सउब बातमन से हे उकर बिचार होवी।
46014025	आउर उकर मन कर भेद प्रगट होइ जाइ, आउर उ मुंह कर बल गिरके ईश्‍वर के ठिहनय के गोड़ लागि, आउर माइन लेवी कि सच्‍चे में, “तोहरे कर माझे में ईश्‍वर आहे।”
46014026	ई-लगिन हे भाई बहिन मन का करेक चाही? जब तोहरे जमा होवल, तो हरेक कर हिरदय में भजन, चाहे उपदेश, चाहे अन्‍य भाषा, चाहे प्रकाश, चाहे अन्‍य भाषा कर माने बतायक रहेला, सउब चीज आतमिक उन्‍नति कर लगिन होवेक चाही।
46014027	अगर अन्‍य भाषा में बात करेक आहे तो दुइ झन चाहे बागरे आहंय तो पाला पाली तीन झन बोलोक, आउर एक झन उलथा करोक।
46014028	पहें उलथा करेक वाला नाखंय, तो अन्‍य भाषा बोलेक वाला कलीसिया में चुपे रहोक, आउर आपन मन से आउर ईश्‍वर से बात करोक।
46014029	आगमबक्ता में से दुइ चाहे तीन बोलोक, आउर बचाल मन उकर बचन के परखोक।
46014030	पहें अगर दोसर मन जे बाइठाय, तइनको ईश्‍वर कर प्रकाश प्रगट होक, तो पहिला चूप होइ जावोक।
46014031	कालेकि तोहरे सउब एक-एक कइर के आगमबाणी करेक सकल जेकि सउबे हर सिखोक, आउर सउबे हर शान्‍ति पावोक।
46014032	आउर आगमबक्ता कर आतमा आगमबक्ता कर अधीन में आहे।
46014033	कालेकि ईश्‍वर गड़बड़ी कर नहीं, पहें शान्‍ति कर ईश्‍वर हेके, जाइसेन पबितर आबदिनमन कर सउब कलीसिया मन में आहे।
46014034	आउराइतमन कलीसिया कर सभा में चुपे रहबंय, कालेकि उमनके बात करेक कर हुकूम नाइखे, पहें अधीन रहेक कर हुकूम आहे जाइसेन बेवस्‍थाह-नियम में लिखल आहे।
46014035	आउर अगर उमन कोनो सिखेक चाहेन, तो घर में आपन आपन मरद से पुछोक, कालेकि आउराइतमनके कलीसिया में बात करेक लाज कर बात हेके।
46014036	का ईश्‍वर कर बचन तोहरे में से निकललक? चाहे ई एकला तोहरे तलुक पुगलक?
46014037	अगर कोनो आबदिन आपने हे के आगमबक्ता चाहे आतमिक जन मानेल, तो ई जाइन लेवोक कि जे बात मोय तोहरे के लिखाथों, ई प्रभु कर हुकूम हेके।
46014038	पहें अगर केहो ई बात के नी मानी तो उके हों न माना।
46014039	सेले हे भाई बहिन मन, आगमबाणी करेक कर धुन में रहा आउर अन्‍य भाषा बोलेक से माना न करा।
46014040	पहें सउब बातमन लुर ढंग से करल जावोक।
46015001	हे भाई बहिन मन, मोय तोहरे के ओहे सुसमाचार बताथों जे आगहे सुनाय चुइखों, जेके तोहरे ग्रहन कइर रहा आउर जेकर में तोहरे स्‍थिर हों आहा।
46015002	उकरे से तोहरे कर उद्धार हों होवेला, अगर उ सुसमाचार के जे मोय तोहरे के सुनाय रहों इयाइद रखाला; नितो तोहरे कर बिश्‍वास करेक बेकार होवी।
46015003	ई-लगिन मोय सउब से आगे तोहरे के ओहे बात सुनालो जे मोय सुइन रहों कि पबितर-ग्रन्‍थ कर बचन कर नियर यीशु मसीह हमरे कर पाप कर लगिन मोइर गेलक।
46015004	आउर गाड़ल गेलक, आउर पबितर-ग्रन्‍थ कर मोताबिक तीसरा दिन जी उठलक।
46015005	आउर कैफा के आउर बारह झन चेलामन के दिसतार देलक।
46015006	तले पांच सौ से बागरा आबदिनमन के एक संगे दिसतार देलक, जेकर में से ढेइरे झन एखनो आहंय पहें केताइक झन मोइर गेलंय।
46015007	तले याकूब के दिसतार देलक तले सउब प्रेरित के दिसतार देलक।
46015008	आउर सउब कर पाछे मोके हों दिसतार देलक, जे माना मोय आसमय कर जनमाल हेकों।
46015009	कालेकि मोय प्रेरित में सउब से छोट हेकों, पहें प्रेरित कहायक कर जोग्‍य हों नखों, कालेकि मोय ईश्‍वर कर कलीसिया के सताय रहों।
46015010	पहें मोय जे कोनोवे हेकों, ईश्‍वर कर अनुग्रह से हेकों, आउर उकर अनुग्रह जे मोर उपरे होलक, उ बेकार नी होलक, पहें मोय उ सउब मनसे से बागरे खाटलो, तभियो ई मोर बटले नी होलक पहें ईश्‍वर कर अनुग्रह से होलक जे मोर उपरे रहे।
46015011	सेले चाहे मोय हेकों, चाहे उमन हेकंय, हमरे एहे प्रचार करील, आउर इकरे में तोहरे हों बिश्‍वास करला।
46015012	सेले जे बेरा मसीह कर प्रचार करल जायल, कि उ मोरल मन में से जी उठलक, तो तोहरे में केताइक झन का तइर कहेन कि मोरल मन कर जी उठना हाइये नाइखे?
46015013	अगर मोरल मन कर जी उठना नाइखे तो मसीह हों जी नी उठलक।
46015014	आउर अगर मसीह जी नी उठलक तो हमरे कर प्रचार करेक बेकार आहे, आउर तोहरे कर बिश्‍वास हों बेकार आहे।
46015015	पहें हमरे ईश्‍वर कर झूठा गवाही ठहरली, कालेकि हमरे ईश्‍वर कर बारे में ई गवाही देली कि ईश्‍वर गो मसीह के जीयाय देलक अगर नी जीयातक, तो मोरल में से जी नी उठतंय।
46015016	आउर अगर मुरदा जी नी उठतंय, तो मसीह हों जी नी उठलक।
46015017	आउर अगर मसीह जी नी उठलक तो तोहरे कर बिश्‍वास बेकार आहे आउर तोहरे एखन तलुक आपन पाप में फाइसहा।
46015018	पहें जे मसीह में सुइत गेलंय उमन हों नास होलंय
46015019	अगर हमरे एकला ई जीबन में मसीह से आशरा रखीला तो हमरे सउब आबदिनमनसे बागरे अभागा आही।
46015020	पहें सच्‍चे में मसीह मुरदा में से जी उइठहे, आउर जेमन मरन में सुइत गेलंय, उकर में उ पहिला फल होलक।
46015021	कालेकि जब मनवां मन से हे मोरन आलक, तो मनवां मन में से हे मोरल मन में से जी उठना हों आलक।
46015022	आउर जाइसेन आदम में सउबे हर मोरेन ओसने हे मसीह में सउब जीयाल जाबंय।
46015023	पहें हरएक आपन आपन पाला में से: सउब से पहिला फल मसीह, तले मसीह कर आवल से उकर आबदिनमन।
46015024	उकर पाछे अन्‍त होवी। उ बेरा उ समुचा मुख्‍य आउर समुचा अधिकार आउर सामर्थ के मिटाय के राइज के ईश्‍वर बाप कर हांथ में सोंइप देवी।
46015025	कालेकि जब तलुक उ आपन बइरी मनके आपन गोड़ तरे नी करी, तब तलुक उकर राइज करेक दरकार आहे।
46015026	सउब से आखरी बइरी जेके नास करल जाइ उ मोरन हेके।
46015027	कालेकि, “ईश्‍वर सउब के उकर गोड़ तरे कइर देइहे,” पहें जब उ कहेला कि, “सउब के उकर गोड़ तरे कइर देवल जाइ,” तो प्रगट आहे, कि जेहर सउब के उकर अधीन कइर देलक उ आपने हे फरके रहे।
46015028	आउर जब सउब चीज उकर अधीन होइ जाइ, तो बेटा खुदे उकर अधीन होइ जाइ जे हर सउब के उकर अधीन कइर देलक, कि सउब चीज में ईश्‍वर हे सउब कुच्‍छ होक।
46015029	नितो जे मोरल मन ले बपतिस्‍मा लेवेन, उमन का करबंय? अगर मुरदा जी उठबे नी करेल तो आउर काले उमन कर ले बपतिस्‍मा लेवेना?
46015030	आउर हमरे हों काले सउबे बेरा जोखिम में गिरले रहील?
46015031	हे भाई बहिन मन, तोहरे मसीह यीशु में मोर बड़ाइ हेका। मोय तोहरे से किरया खायके कहाथों कि मोय रोज दिन मोरोना।
46015032	अगर मोय मनवां कर रीति नियर इफिसुस में जंगल कर जंगली जानवर से लड़लो तो मोके का फायदा होलक? अगर मुरदा जीयाल नी जाइ तो, “आवा खाब पियाब, कालेकि काइल तो मूरीये जाब।”
46015033	धोखा न खावा, “खराब संगति बेस चरितर के बिगड़य देवेला।”
46015034	धरमिकता कर लगिन जाइग उठा आउर पाप न करा, कालेकि केताइक एसेन आहंय जे ईश्‍वर के नी जानेन, मोय तोहरे के लजुवायक ले ई कहाथों।
46015035	एखन केहो ई कहबंय कि, “मुरदा मन का नियर जी उठेल, तो कइसेन देंह कर संग आवेना?”
46015036	हे नीर-बुद्धि, जे कोनो तोय बुनीसला, जब तलुक उ नी मोरी नवां नी गजायल।
46015037	आउर जे तोहरे बुनल, ई उ देंह न लगे जे सिरजेक वाला आहे, पहें गोटेक दाना हेके, चाहे गोहोम कर चाहे आउर कोनो आनाज कर।
46015038	पहें ईश्‍वर आपन इच्‍छा कर मोताबिक उके देंह देवेल, आउर हरएक बिचन के उकर खास देंह।
46015039	सउब शरीर एक समान न लगे, पहें आबदिनमनकर शरीर आउर नियर आहे, पशु, चराइ आउर मछरी कर शरीर आउर नियर आहे।
46015040	सरगीय देंह आहे, स्‍वाभाविक देंह हों आहे, पहें सरगीय देंह कर चमक आउर आहे, आउर स्‍वाभाविक देंह कर आउर नियर।
46015041	बेइर कर तेज आउर आहे, चांद कर तेज आउर आहे, आउर तइरगन कर तेज आउर नियर आहे, कालेकि एगो तारिगन से दोसर तारिगन करेक चमक में फरक आहे।
46015042	मुरदामन कर जी उठेक हों एसने हे आहे। देंह नाशवन दशा में बुनल जायल, आउर नी मोरेक दशा में जी उठेल।
46015043	उ बे-जतन से बुनल जायल आउर जोड़गर से जी उठेल, जे बुनल जायल उ बे जोड़गर हेके आउर जे जी उठेल उ जोड़गर हेके।
46015044	स्‍वाभाविक देंह बुनल जायल, आउर आतमिक देंह जी उठेल, जब कि स्‍वाभाविक देंह आहे, तो आतमिक देंह हों आहे।
46015045	एसेन धरम-ग्रन्‍थ में लिखल हों आहे कि, “पहिला आबदिन माने आदम जीयत प्राणी बनलक” आउर आखरी आदम, जीबन देवेक वाला आतमा बनलक।
46015046	पहें आगे आतमिक नी रहे, पहें स्‍वाभाविक रहे, तले आतमिक होलक।
46015047	पहिला आबदिन धरती से मानें माटी कर रहे, दोसर आबदिन सरगीय हेके।
46015048	जाइसेन उ माटी कर रहे, ओसने हे उमन हों माटी कर हेकंय, जाइसेन उ सरगीय हेके, ओसने हे उमन हों सरगीय आहंय,
46015049	आउर जाइसेन हमरे उकर रुप धरली जे माटी कर रहे, ओसने हे उ सरगीय कर रुप धरब।
46015050	हे भाई बहिन मन, मोय ई कहाथों कि मांस आउर लहु ईश्‍वर कर राइज कर अधिकार नी होवेक पारी, आउर न नाशवन अबिनासी कर हकदार होवेक पारी।
46015051	देखा, मोय तोहरे से भेद कर बात कहाथों। हमरे सउब हर मोरन में नी सुइत जाब, पहें सउब बदाइल जब।
46015052	आउर ई क्षण भइर में, आंइख मिटकाते हे आखरी भेंर कर फूकते हे होवी। कालेकि भेंर फूकल जाइ आउर मुरदा नास नी होवेक दशा में उठाल जाइ, आउर हमरे बदाइल जब।
46015053	कालेकि दरकार आहे, कि ई नास होवेक वाला देंह नी नास होवेक वाला देंह के पिन्ध लेवोक, आउर ई मोरेक वाला देंह नी मोरेक वाला देंह के पिन्‍ध लेवोक।
46015054	आउर जे बेरा नास होवेक वाला देंह अबिनासी देंह के पिन्‍ध लेवी आउर ई मोरेक वाला देंह अमरता देंह के पिन्‍ध लेवी, तले उ बचन जे पबितर-ग्रन्‍थ में लिखल आहे, पूरा होइ जाइ कि, “जीत गो मोरन के लिल लेलक।”
46015055	“हे मोरन, तोर जीत कहां रहलक? हे मोरन, तोर दागेक वाला डंक कहां रहलक?”
46015056	मोरन कर डंक तो पाप हेके, आउर पाप कर सामर्थ तो ब्‍यवस्‍था-नियम हेके।
46015057	पहें ईश्‍वर कर धन्‍यबाद होक, जे हमरे कर प्रभु यीशु मसीह कर द्वारा हमरे के जीतवाय देवेला।
46015058	सेले हे मोर दुलार भाई बहिन मन, बिश्‍वास में मजबुत आउर अटल रहा, आउर प्रभु कर काम में सउब बेर बढ़ते जावा, कालेकि ई जानला, कि तोहरे कर खटनी प्रभु में बेकार नी जाइ।
46016001	एखन उ चन्‍दा कर बारे में जे पबितर आबदिनमन ले जमा करल जायला, जाइसेन हुकूम मोय गलातिया कर कलीसिया मनके देइ रहों, ओसने हे तोहरे हों करा।
46016002	हप्‍ताह कर पहिला दिन तोहरे में से सउबे हर आपन कमाइ कर तनिक हिस्सा आपने ठिन रइख रहा, कि मोर आवेक से चन्‍दा करेक न पड़ोक।
46016003	आउर जे बेरा मोय आबु, तो जेके तोहरे चहबा उके मोय चिट्ठी देइके भेइज देबू कि तोहरे कर दान के यरुशलेम पोहचाय देवोक।
46016004	आउर अगर मोके हों जायक कर दरकार होवी, तो उमन मोर संगे जाबंय।
46016005	आउर मोय मकिदुनिया होइ के तोहरे ठिन आबु, कालेकि मोके मकिदुनिया होइ के तो जायखे आहे।
46016006	पहें होइ सकेल कि मोय तोहरे हिंयाय रहबु आउर जाड़ कर महिना तोहरे हिंयाय बिताबू, तले जे बटे मोके जायक आहे, उ बटे तोहरे मोके पुगाय देबा।
46016007	कालेकि एखन मोय तोहरे से डहर में भेंट करेक नी चाहोन, पहें मोके आशरा आहे अगर प्रभु चाही तो तनिक बेरा तोहरेमन से रहबु।
46016008	पहें मोय पिन्‍तेकोस्‍त तलुक इफिसुस में रहबु।
46016009	कालेकि मोर लगिन हुंवा एगो बड़का दूरा खूलाल आहे, आउर बिरोधी मन हों अनाइते आहंय।
46016010	अगर तीमुथियुस आय जाइ होले देखबा, कि उ तोहरे ठिन बे-फिकार रहोक, कालेकि उ मोर नियर प्रभु कर काम करेला।
46016011	ई-लगिन उके केहो नीच न जानोक, पहें उके बेसे बेस मोर ठिन पुगाय देबा, कालेकि मोय उकर आशरा कराथों कि उ भाईमन कर संग आवोक।
46016012	आउर मोय भाई अपुल्‍लोस से अनाइत बिनती करलो कि तोहरे ठिन भाईमन संगे जावोक, पहें उ ई बेरा जायक नी खोजलक, पहें जे बेरा फूरसाइत मिली उ जाइ।
46016013	जागले रहा, बिश्‍वास में स्‍थिर रहा, साहसी आउर सामर्थी बना।
46016014	कोनोवे हों करा प्रेम से करा।
46016015	हे भाई बहिन मन, तोहरे इस्‍तिफनुस कर परिवर के जानल, कि उमन अखाया कर पहिला फल हेकंय, आउर पबितर आबदिनमन कर सेवा में लागल रहत रहंय।
46016016	सेले मोय तोहरे से बिनती कराथों कि एसेन मन कर अधीन रहा, पहें हर एक झन कर जे ई काम में खटनी करेन आउर जे मन संगे काम करेन।
46016017	आउर मोय इस्‍तिफनुस आउर फुरतुनतुस आउर आखइकुस कर आवेक से रीझाथों, कालेकि उमन तोहरे कर घटी के पूरा करलंय।
46016018	आउर उ मने मोर आउर तोहरे कर आतमा के चाइन देइहंय, ई-लगिन एसेन हे मनके माना।
46016019	एसिया कर कलीसिया कर बटले तोहरे के जोहार, अक्विला आउर प्रिस्‍का के आउर उकर घरइया कलीसिया कर हों प्रभु में ढेइर-ढेइर जोहार!
46016020	सउब भाईमन कर तोहरे के जोहार, पबितर चूमा से आपने में जोहार करा।
46016021	मोय पाउलुस कर आपने हांथ कर लिखल जोहार।
46016022	अगर केहो प्रभु से प्रेम नी राखबंय तो उ सरपाल जावोक, हे हमरे कर प्रभु, आव!
46016023	प्रभु यीशु मसीह कर अनुग्रह तोहरे सउब उपरे होते रहोक।
46016024	मोर प्रेम मसीह यीशु में तोहरे सउब कर संग रहोक। आमेन॥
47001001	पाउलुस बटले जे ईश्‍वर कर इच्‍छा से मसीह यीशु कर प्रेरित हेके, आउर भाई तीमुथियुस बट से ईश्‍वर कर उ कलीसिया कर नाम जे कुरिन्‍थीयास में आहे, आउर समुचा अखाया कर सउब पबितर आबदिनमन कर नाम:
47001002	हमरे कर बाप ईश्‍वर आउर प्रभु यीशु मसीह बटले तोहरे के अनुग्रह आउर शान्‍ति मिलते रहोक।
47001003	हमरे कर प्रभु यीशु मसीह कर ईश्‍वर, आउर बाप के धन्‍यबाद होक, जे दया कर बाप, आउर सउब किसिम कर शान्‍ति कर ईश्‍वर हेके।
47001004	उ हमरे के सउब बिपाइत में शान्‍ति देवेल, जे कि हमरे उ शान्‍ति कर चलते जे ईश्‍वर हमरे के देवेल, उमनके हों शान्‍ति देवेक सकिल, जे कोनो किसिम कर बिपाइत में आहे।
47001005	कालेकि जाइसेन मसीह कर दुःख मोके बागरे होवेल, ओसने हे हमरे कर शान्‍ति हों मसीह में बागरे होवेल।
47001006	अगर हमरे बिपाइत में रहील, तो ई तोहरे कर शान्‍ति आउर उद्धार हेके आउर अगर हमरे शान्‍ति पावील, तो ई तोहरे कर शान्‍ति कर लगिन हेके, जेकर प्रभाव से तोहरे धीरज कर संग उ बिपाइत मनके साईह लेवाला, जे के हमरे हों सहिला।
47001007	आउर हमरे कर आशरा तोहरे कर बारे में पोकता आहे, कालेकि हमरे जानील, कि तोहरे जाइसेन दुःख में ओसने हे शान्‍ति कर भागी हेका।
47001008	हे भाई बहिन मन, हमरे नी चाहिल कि तोहरे हमरे कर उ बिपाइत से आनजान रहा, जे एसिया में हमरे में होलक, कि एसेन भारी बोझ से दबाल रही, जे हमरे कर सामर्थ से बाहरे रहे, हिंया तलुक कि हमरे जीयेक से हांथ धोइ देइ रही।
47001009	पहें हमरे आपन मन में सोइच रही, कि हमरे उपरे मोरन कर हुकूम होइ हे कि हमरे आपन भरसा नी रखोब, पहें ईश्‍वर जे मोरल मन के जियायला भरसा रखोब।
47001010	ओहे हमरे के मोरन कर एसेन बड़का घटना से बचालक; आउर बचाइ; आउर हमरे के ई आशरा आहे, कि उ आगे हों बचाते रही।
47001011	आउर तोहरे हों मिल के प्रार्थना से हमरे के सहेता करबा, कि जे बरदान ढेइरे झन से हमरे के मिल हे, उकर चलते ढेइरे आबदिन हमरे बटले ईश्‍वर के धन्‍यबाद करोक।
47001012	कालेकि हमरे आपन ज्ञान कर ई गवाही में घमण्‍ड करिला, जे धरती में आउर खास कइर के तोहरे कर माझे हमरे कर चरितर ईश्‍वर कर जोग्‍य एसेन पबितरता आउर सच्‍चाइ कर संगे रहे, जे देंह कर ज्ञान से नी रहे पहें ईश्‍वर कर अनुग्रह कर संगे रहे।
47001013	हमरे तोहरे के आउर कोनो नी लिखाथी, एकला उके तोहरे जे पढ़ल आउर चाहे मानल, आउर मोके आशरा आहे, कि आखरी तलुक मानते रहबा।
47001014	जाइसेन तोहरे में से केताइक झन माइन लेलंय, कि हमरे तोहरे कर घमण्‍ड कर कारन हेकी, ओसने हे तोहरे हों प्रभु यीशु कर दिन हमरे कर घमण्‍ड कर कारन होबा।
47001015	आउर ई भरसा से मोय चहत रहों कि आगे तोहरे ठिन आबु, कि तोहरे के आउर एगो बरदान मिलोक।
47001016	आउर तोहरे कर भिरे से होइके मकिदुनिया जाबु, आउर तले मकिदुनिया से तोहरे ठिन आबु, आउर तोहरे मोके यहूदिया में तनिक दूर तलुक पोहचाबा।
47001017	ई-लगिन जे बेरा मोय आवेक कर बिचार कइर रहों, तो का सहजे कइर रहों? का मोय संसार कर आबदिनमन कर नियर सपरोंन कि मोय एके संगे “हां, हां” आउर “नहीं नहीं” करोन?
47001018	ईश्‍वर सच्चा गवाही हेके, कि हमरे कर उ बचन में जे तोहरे से कहलक “हां” आउर “नहीं” दुइयो नी भेटायल।
47001019	कालेकि ईश्‍वर कर बेटा यीशु मसीह जेकर हमरे से माने मोर आउर सिलबानूस आउर तीमुथियुस से तोहरे कर माझे में प्रचार होलक, उकर में “हां” आउर “नहीं” दुइयो नी रहे, पहें उकर में “हां” कर “हां” हे रहे।
47001020	कालेकि ईश्‍वर कर जेताइक हों करार मन आहे उ सउब उकरे में “हां” कर संग आहे, ई-लगिन उकर से आमेन हों होलक, कि हमरे से ईश्‍वर कर महिमा होक।
47001021	आउर जे हमरे के तोहरे कर संग मसीह में पोकता करेला, आउर जे हमरे के मन्‍जुरवा करलक ओहे ईश्‍वर हेके,
47001022	जेहर हमरे उपरे मोहर हों लगय देइ हे आउर बायना में ईश्‍वर कर आतमा के हमरे कर मन में देलक।
47001023	मोय ईश्‍वर के गवाही बनायके कहाथों, कि मोय एखन तलुक कुरिन्‍थीयास में ई-लगिन नी आलो कि मोके तोहरे उपरे तरस लगात रहे।
47001024	ई नहीं, कि हमरे बिश्‍वास कर बारे में तोहरे उपरे अधिकार जतायक चाहिला; पहें तोहरे कर रिझ में संगे आही कालेकि तोहरे बिश्‍वास हे से स्‍थिर रहला।
47002001	मोय आपन मन में एहे ठाइन लेइ रहों कि आउर तोहरे ठिन उदास करेक नी आबु।
47002002	कालेकि अगर मोय तोहरे के उदास करबु, तो मोके रिझ देवेक वाला के होवी, एकला ओहे जेके मोय उदास करुवालो?
47002003	आउर मोय एहे बात तोहरे के ई-लगिन लिखलो, कि कहों एसेन न होक, कि मोर आवेक से जेकर से रिझ मिलेक चाही, मोय उमन से उदास होबु, कालेकि मोके तोहरे सउब उपरे ई बात कर भरसा आहे, कि जे मोर रिझ आहे ओहे तोहरे सउब कर आहे।
47002004	बड़का बिपाइत, आउर मन कर कष्‍ट से, मोय अनाइत बागरे लोर पानी चुवाय चुवायके तोहरे के लिख रहों, ई-लगिन नहीं कि तोहरे उदास होवा, पहें कि तोहरे उ बड़का प्रेम के जाइन लेवा, जे मोके तोहरे से आहे।
47002005	अगर केहो उदास करलंय, तो मोके हे नहीं पहें (कि उकर संग बागरा कड़ा नी करबु) तनि तनि तोहरे सउब के उदास कइर हे।
47002006	एसेन मन लगिन ई सजा जे भाईमन में से ढेइरे मन देलंय, ढेइरे आहे।
47002007	ई-लगिन इकर से बेस आहे कि उकर पाप क्षमा करा, आउर शान्‍ति देवा, न होक कि एसेन आबदिन बागरे उदास में डुइब जाबंय।
47002008	ई-लगिन मोय तोहरे से बिनती कराथों कि उके आपन प्रेम कर प्रमाण देवा।
47002009	कालेकि मोय ई-लगिन हों लिख रहों, कि तोहरे के पराइख लेबु, कि तोहरे मोर सउब बातमन के मानेक ले तेयार आहा कि नहीं।
47002010	केखो तोहरे कोनो क्षमा करला उके मोय हों क्षमा करोन, कालेकि मोय हों जे कोनोवे क्षमा कइर हों, अगर कइर हे, तो तोहरे कर चलते मसीह कर ठांव में होइ के क्षमा कइर हे।
47002011	कि शयतान कर हमरे उपरे अधिकार न होक, कालेकि हमरे उकर कुटिनी चइल के बेस से जानीला।
47002012	आउर मोय जे बेरा मसीह कर सुसमाचार सुनायक ले त्रोवास में आलो आउर प्रभु गो मोर ले एगो दूरा खोइल देलक।
47002013	तो मोर मन में चाइन नी मिललक, ई-लगिन कि मोय आपन भाई तीतुस के नी पालो, सेले उमन से बिदा होइ के मोय मकिदुनिया चइल गेलो।
47002014	पहें ईश्‍वर कर धन्‍यबाद होक, जे मसीह में जिनगी हमरे के जीत कर पारब में लेइ चलेला, आउर आपन ज्ञान कर बेस महक हमरे से सउब ठांव में फायलायला।
47002015	कालेकि हमरे ईश्‍वर भिरे उद्धार पावेक वाला आउर नास होवेक वालामन दोइयो ले मसीह कर बेस महक हेकी।
47002016	केताइक झन लगिन तो मोरेक कर बसायक आउर केताइक झन लगिन जिनगी कर लगिन जिनगी कर महक। भला ई बातमन कर जोग्‍य के हेके?
47002017	कालेकि हमरे उ ढेइरे झन नियर नईखि, जेमन ईश्‍वर के बचन के आपन फायदा कर लागिन मेसाय देवेना, पहें मन कर सच्‍चाइ से, आउर ईश्‍वर बट से ईश्‍वर के हाजिर जाइन के मसीह में कहिला।
47003001	का हमरे आउरे आपन बड़ाइ करेक लगब? चाहे हमरे के आउरों मन नियर सिफारिस कर चिट्ठी तोहरे ठिन लानेक, चाहे तोहरे से लेवेक आहे?
47003002	हमरे कर चिट्ठी तोहरे हे हेका, जे हमरे कर हिरदय में लिखल आहे, आउर उके सउब आबदिनमन चिन्‍हेना आउर पढ़ेना।
47003003	ई प्रगट आहे, कि तोहरे मसीह कर चिट्ठी हेका, जेके हमरे सेवक मन कर नियर लिखली, आउर जे सेयाही से नहीं, पहें जीयत ईश्‍वर कर आतमा से, ढोंग्‍गा कर पटि मन में नहीं, पहें हिरदय कर मांस रुपी पटीमन में लिखल आहे।
47003004	हमरे मसीह कर द्वारा ईश्‍वर उपरे एसेन हे भरसा रखीला।
47003005	ई नहीं, कि हमरे आपने हे से ई जोग्‍य आही, कि आपन बटसे कोनो बात कर बिचार करेक सकोब, पहें हमरे कर जोग्‍यता ईश्‍वर बट से आहे।
47003006	जेहर हमरे के नवां करार कर सेवक होवेक कर जोग्‍य हों करलक, शबद कर सेवक नहीं पहें ईश्‍वर कर आतमा कर, कालेकि धरम-ग्रन्‍थ में लिखल आहे “शबद मोरायला पहें ईश्‍वर कर आतमा जियायला।”
47003007	अगर मोरन कर उ करार जेकर अकक्षर ढोंग्‍गा में खुटियाल जाय रहे, हिंया तलुक ईश्‍वर कर महिमा जरजरय लागलक, कि मूसा कर मुंहटन जरजरयक कर चलते जे घाटते जात रहे, इस्राएल मन उकर मुंह बटे नजरायक नी परोत रहंय।
47003008	तो ईश्‍वर कर आतमा कर करार आउर हों काले नी जरजरइ?
47003009	कालेकि जे बेरा दोषी ठहरायक वाला करार जरजरत रहे, तो धरमी ठहरायक वाला करार आउर हों बागरे काले नी जरजरइ?
47003010	आउर जे जरजरल रहे, उ हों उ जरजरल कर चलते जे उकर से बाइढ़ के जरजरल रहे, तइनको जरजरल नी ठहरलक।
47003011	कालेकि जे बेरा उ जे घाटते जात रहे जरजरल रहे, तो उ जे जिनगी जुग स्‍थिर रही, तो आउर हों काले उ नी जरजरइ?
47003012	सेले एसेन आशरा रइखके हमरे हिम्‍मत कर संग कहिला।
47003013	आउर मूसा नियर नहीं, जे आपन मुंह के ढाइप रहे, जेकि इस्राएली मन उ घटेक वाला जरजरयक कर अन्‍त के न देखोक।
47003014	पहें उमन कर मन कठिन होइ जाय रहे, पहें आइज तलुक पुरना नियम के पढ़हेक बेरा उमन कर हिरदय में ओहे परदा ढापल रहेला, पहें मसीह में उ परदा किनार होइ जायला।
47003015	आउर आइज तलुक जब कहियो मूसा कर किताब पढ़ल जायला, तो उमन कर हिरदय में परदा ढापल रहेला।
47003016	पहें जब कहियो उमन कर हिरदय प्रभु बटे घुरी, तब उ परदा उइठ जाइ
47003017	प्रभु तो आतमा हेके, आउर जहां कहों प्रभु कर आतमा आहे उ ठिन आजाद आहे।
47003018	पहें जे बेरा हमरे सउब कर उघराल मुंह से प्रभु कर महिमा के जरजरयक ई नियर प्रगट होवेला, जे नियर आयना में, तो प्रभु से जे आतमा हेके, हमरे उ जरजरल रुप में तनि तनि कइर के बदलते जाइला।
47004001	ई-लगिन जे बेरा हमरे उपरे ईश्‍वर कर एसेन दया होलक, कि ई सेवा हमरे के भेटालक, तो हमरे हिम्‍मत नी हरिल।
47004002	पहें हमरे लाज कर सउब गुप्‍त काम मनके छोइड़ देली, आउर न चलाक से चलिल, आउर न ईश्‍वर कर बचन में मेसइला, पहें सच्चा के प्रगट कइर के, ईश्‍वर कर भिरे हरएक आबदिन कर ज्ञान में आपन भलाई के बैठाईला।
47004003	पहें अगर हमरे कर सुसमाचार में परदा पड़ल आहे, तो ई नास होवेक वाला मन कर लगिन हे पइड़हे।
47004004	आउर उ अन-बिश्‍वासीमन कर लगिन, जेकर बुद्धि के ई संसार कर शयतान गो अन्‍धरा कइर देइ हे, जे कि मसीह जे ईश्‍वर कर मुंहटन हेके, उकर जरजरायक सुसमाचार कर इन्‍जोत उमन में न चमकोक।
47004005	कालेकि हमरे आपने के नहीं, पहें यीशु मसीह के प्रचार करिला, कि उ प्रभु हेके, आउर आपन बारे में ई कहिला, कि हमरे यीशु कर चलते तोहरे कर सेवक हेकी।
47004006	ई-लगिन कि ईश्‍वर हे हेके, जेहर कहलक कि, “अन्‍धार में से जोति चमकोक, आउर ओहे हमरे कर हिरदय में चमकलक,” कि ईश्‍वर कर महिमा कर चिन्‍हेक कर जोति, यीशु मसीह कर मुंहटन से प्रकाशमन होक।
47004007	पहें हमरे ठिन उ धन माटी कर बासन में राखल आहे, कि ई नी-सिरायक सामर्थ हमरे कर बटे से नहीं, पहें ईश्‍वर कर बटे से ठहरोक।
47004008	हमरे चाइरो बट से केलेश तो सहिला, पहें बिपाइत में नी गिरिल, उपाय तो नाइखे, पहें नीरास नी होवील।
47004009	सताय तो जाइल पहें तेगाल नी जाइल, गिराय तो जाइल, पहें नास नी होवील।
47004010	हमरे यीशु कर मोरन के आपन देंह में सउब बेरा लेइ चलिला, कि यीशु कर जीबन हों हमरे कर देंह में प्रगट होक।
47004011	कालेकि हमरे जीते जीते सउब बेरा यीशु कर चलते मोरन कर हांथ में सोंपल जाइला कि यीशु कर जीबन हों हमरे कर मोरेक कर देंह में प्रगट होक।
47004012	ई नियर मोरन तो हमरे उपरे प्रभाव करेला आउर जीबन तोहरे उपरे।
47004013	ई-लगिन कि हमरे में ओहे बिश्‍वास कर आतमा आहे, जेकर बारे में धरम-ग्रन्‍थ लिखल आहे कि, “मोय बिश्‍वास करलो, ई-लगिन मोय कहलो” सेले हमरे हों बिश्‍वास करिला, ई-लगिन कहिला।
47004014	कालेकि हमरे जानीला, कि ईश्‍वर जे हर प्रभु यीशु के मोरल से जीयालक, ओहे हमरे के हों यीशु में हकदार जाइन के जीयाइ, आउर तोहरे कर संग आपने भिरे हाजिर करी।
47004015	कालेकि सउब चीज तोहरे कर लगिन हेके, जेकि अनुग्रह बागरे मन में बागरे होइके ईश्‍वर कर महिमा लगिन धन्‍यबाद बढ़ावोक।
47004016	ई-लगिन हिम्‍मत नी छोड़िल, जबकि हमरे कर बाहरे कर मनवां रुप नास होते जायला, पहें हमरे कर भीतरे कर मनवां रुप दिनो दिन नवां होते जायला।
47004017	कालेकि हमरे कर छन भइर कर हाइलका कुन केलेश हमरे लगिन अनाइते खास आउर जिनगी जुग कर महिमा सिरजाते जायला।
47004018	आउर हमरे तो देखल चीजमन के नहीं पहें बिन देखल चीज मनके देखते रहीला, कालेकि देखल चीज मन थोड़ दुनिया हेके, पहें बिन देखल चीजमन जिनगी बनल रहेला।
47005001	कालेकि हमरे जानीला, कि जब हमरे कर धरती कर डेरा नियर घर गिरल जाइ, तो हमरे के ईश्‍वर बट से सरग में एगो एसेन घर मिली, जे हांथ से बनल घर नहीं पहें जिनगी जुग कर हेके।
47005002	इकर में तो हमरे कुहुरते आउर बड़का इच्‍छा रखीला कि आपन सरगीय घर के पिन्‍ध लेवोब।
47005003	कि इके पिन्‍धेक से हमरे छुछा-गतर नी दिसोब।
47005004	आउर हमरे ई शरीरिक डेरा में रहते हे बोझा से दबाल रहीला आउर कुहुरते रहीला, कालेकि हमरे खोलेक नहीं पहें आउरे सरगीय लुगा पिन्‍धेक चाहिला, जेकि उ मोरेक वाला आहे जीबन में बदाइल जावोक।
47005005	आउर जे हर ई बात कर लगिन हमरे के तेयार कइर हे उ ईश्‍वर हेके, जेहर हमरे के बायना में उकर आतमा हों देइ हे।
47005006	सेले हमरे जिनगी ढाड़स रखीला आउर ई हों जानील कि जब तलुक हमरे देंह में रहीला, तब तलुक प्रभु से अलग रहीला।
47005007	कालेकि हमरे रुप के देइख के नहीं, पहें बिश्‍वास से चलिला।
47005008	ई-लगिन हमरे ढाड़स बान्‍धल रहीला, आउर देंह से फरके होइ के प्रभु संगे रहेक आउर हों अनाइत बेस समझीला।
47005009	ई-लगिन हमरे कर मन कर इच्‍छा ई हेके कि चाहे संगे रहोब, चाहे जुदा रहब, पहें प्रभु के बेस लगब।
47005010	कालेकि दरकार आहे कि हमरे सउब कर हाल मसीह कर बिचार सिंहासन कर भिरे खोइल जावोक कि हरेक झन आपन आपन बेस बेकार काम मन कर बदली जे उ देंह से कइर हे बदला पावोक।
47005011	ई-लगिन प्रभु कर डर माइन के हमरे आबदिनमन के समझाइला पहें ईश्‍वर में हमरे कर हाल प्रगट आहे, आउर मोर आशरा ई हेके कि, तोहरे कर ज्ञान में हों प्रगट होइ हे होइ।
47005012	हमरे तभियो आपन बड़ाइ तोहरे कर भिरे नी करील, पहें हमरे आपन बारे में तोहरे के घमण्‍ड करेक कर मोका देवीला, कि तोहरे उमनके जबाब देवेक सकबा, जे मन में नहीं, पहें देखावटी बातमन कर उपरे घमण्‍ड करेना।
47005013	अगर हमरे कर होस नखे तो ईश्‍वर कर लगिन, आउर अगर हमरे होस में आही, तो तोहरे कर भलाई-लगिन हेके।
47005014	कालेकि मसीह कर प्रेम हमरे के मजबुर कइर देवेल, ई-लगिन कि हमरे ई समझीला, कि जे बेरा एक झन सउब कर लगिन मोइर गेलक तो सउब हर मोइर गेलंय।
47005015	आउर उ इकर चलते सउब कर लगिन मोरलक, कि जेमन जीयत आहंय, उमन आगे आपन लगिन न जिवोक पहें उकर लगिन जे उमन लगिन मोरलक आउर आउरे जी उठलक।
47005016	सेले एखन से हमरे केखो संसारिक नजाइर से नी देखोब। आगे हमरे मसीह के हों संसारिक नजाइर से जाइन रही, पहें एखन से उके एसेन नी जानब।
47005017	सेले अगर केहो मसीह में आहंय तो उ नवां सिरजन हेके, पुरना बात बित गेलक, देखा, उ सउब नवां होइ गेलक।
47005018	ई सउब बातमन ईश्‍वर बट से आहे, जेहर मसीह कर द्वारा आपन संगे हमरे कर मेल मिलाप कइर लेलक, आउर मेल मिलाप कर सेवा हमरे के सोंइप देइ हे।
47005019	माने ईश्‍वर गो मसीह में होइके आपन संगे संसार कर सउब मनवां मनसे मेल मिलाप कइर लेलक, आउर उमन कर गुन्‍हा कर दोष उमन उपरे नी लागलक आउर उ हमरे के मेल मिलाप कर बचन सोंइप देइ हे।
47005020	सेले हमरे मसीह कर राजदूत हेकी, माना ईश्‍वर हमरे कर द्वारा बिनती कराथे, हमरे मसीह कर बट से आरजी करिला, कि ईश्‍वर कर संग मेल मिलाप कइर लेवा।
47005021	जे पाप से आनजान रहे, उखे उ हमरे ले पाप ठहरलक, कि हमरे उकर में होइ के ईश्‍वर कर धरमिकता बाइन जब।
47006001	आउर हमरे जे ईश्‍वर कर काम संगइया हेकी ई हों समझीला कि ईश्‍वर कर अनुग्रह जे तोहरे उपरे होलक, उके सिथिया जायक न देवा।
47006002	कालेकि उ तो कहेल कि, “आपन रिझ कर बेरा मोय तोर सुइन लेलो, आउर उद्धार कर दिन मोय तोके मदाइत करलो।” देख, एखन उ “रिझ कर बेरा” आहे, देख, एखन उ “उद्धार कर दिन” हेके।
47006003	हमरे कोनो बात में ठोकर खायक कर कोनो मोका नी दिवील, कि हमरे कर सेवा में कोनो दोष न आवोक।
47006004	पहें सउब बात से ईश्‍वर कर सेवक नियर आपन बेस गुन के प्रगट करिला, बड़ा धीरज से, बिपाइत से, गरीबी से, संकट से,
47006005	कोररा खायक से, काइदी होवेक से, गुल होवेक से, खटनी से, जागले रहेक से, उपास करेक से,
47006006	पबितरता से, ज्ञान से, धीरज से, किरपालू से, पबितर आतमा से,
47006007	सच्चा प्रेम से, सच्चा बचन से, ईश्‍वर कर सामर्थ से, धरमिकता कर हथियार से जे आपने के बचायक ले आउर शत्रु के मारेक ले ब्‍यवहार करिला,
47006008	आदर आउर नीरादर से, दूर नाम से आउर सुनाम से। तभियो हों हमरे भरमाय वाला लेखे लगिला पहें सच्चा हेकी;
47006009	आनजान तइर आही, पहें परसिद्ध आही, मारेक वाला मन तइर आही आउर देखा जीयत आही; माइर खायक नियर आहे, पहें जन से मोरल नी जाइल;
47006010	शोक करेक वाला मन नियर आही, पहें जिनगी रिझते रहीला, कंगाल मन नियर आही, पहें ढेइरे मन के धनी बनाय देवील, एसेन आही जाइसेन हमरे ठिन कोनो चीज नाइखे तभियो सउब चीज हमरे कर हेके।
47006011	हे कुरिन्‍थीयामन, हमरे खोइल के तोहरे से बात कइर ही, हमरे कर हिरदय तोहरे बटे खोलाल आहे।
47006012	तोहरे लगिन हमरे कर मन में कोनो छोट बिचार नाइखे, हमरे आपन मन में छोट आही।
47006013	पहें आपन छाउवा जाइनके कहाथों, कि तोहरे हों उकर बदली में आपन हिरदय खोइल देवा।
47006014	अन-बिश्‍वासीमन कर संग बेजोड़ जुहांइट में मइत नरावा, कालेकि धरमिकता आउर अधरम कर का मेल-जोल? चाहे इन्‍जोत आउर अन्‍धार कर का नत-गोत?
47006015	आउर मसीह कर शयतान संगे का नार जोर? आउर बिश्‍वास कर संग अन-बिश्‍वास से का रिस्‍ता?
47006016	आउर मूरती कर संग ईश्‍वर कर मन्‍दिर से का नाता? कालेकि हमरे तो जीयत ईश्‍वर कर मन्‍दिर हेकी, जाइसेन ईश्‍वर कहलक कि, “मोय उमन में बसबु आउर उमन में चलबु फिरबू। आउर मोय उमन कर ईश्‍वर होबु, आउर उमन मोर आबदिन होबंय।
47006017	ई-लगिन, प्रभु कहेल कि, उमन कर बीच से नीकला, आउर अलग रहा, आउर अशुद्ध चीज मनके न छूवा, तो मोय तोहरे के ग्रहन करबु।
47006018	आउर तोहरे कर बाप होबु, आउर तोहरेमन मोर बेटा आउर बेटिमन होबा, ई सरब-शक्तिमान प्रभु ईश्‍वर कर बचन हेके।”
47007001	सेले हे मोर दुलार मन, जे कि ई करार हमरे के मिल हे, तो आवा, हमरे आपने हे के देंह आउर आतमा के सउब गुन्‍हा से शुद्ध करब, आउर ईश्‍वर कर डर रखते हे पबितरता के सिद्ध करब।
47007002	हमरे के आपन हिरदय में जगह देवा। मोय न केखो अन्‍याय करलो न केखो बिगड़ालों, आउर न तो केखो ठाकलों,
47007003	मोय तोहरे के दोषी ठहरायक ले ई नी कहाथों, कालेकि मोय आगेहे कइह देइहों, कि तोहरे मोर हिरदय में एसेन बाईस गेला कि मोय तोहरे कर संग मोरेक जीयेक ले तेयार आहों।
47007004	मोय तोहरे से जोड़ कर संग कहाथों, मोके तोहरे उपरे अनाइत घमण्‍ड आहे,
47007005	कालेकि जे बेरा हमरे मकिदुनिया में आलि, पहें हमरे के कोनो सथायक नी मिललक, पहें हमरे चाइरो बटे से केलेश पावोत रही, बाहरे अनाइत लड़ाई रहे, भीतरे अनाइत डर रहे।
47007006	पहें दुःखी मन के शान्‍ति देवेक वाला ईश्‍वर तीतुस कर आवेक से हमरे के शान्‍ति देलक।
47007007	आउर न उकर आवेक से हे नहीं, पहें उकर उ शान्‍ति से हों, जे उके तोहरे कर बटले मिल रहे। उ मोर लगिन तोहरे कर इच्‍छा, तोहरे कर दुःख आउर मोर लगिन तोहरे कर धुन कर समाचार सुनालक, जेकर से मोके आउर हों रिझ होलक।
47007008	कालेकि अगर हों आपन चिट्ठी से मोय तोहरे के शोकित करलो, पहें उकर से नी पशतावोन जाइसेन कि आगे पशतात रहों कालेकि मोय देखोना, कि उ चिट्ठी से तोहरे के शोक तो होलक पहें उ तनिक घड़ी कर लगिन रहे।
47007009	एखन मोय खुशी आहों पहें उकर ले नहीं कि तोहरे के दुःख पुगलक पहें ई लगिन कि तोहरे उ शोक कर चलते मन घुराला, कालेकि तोहरे कर शोक ईश्‍वर कर इच्‍छा से रहे कि हमरे कर बट से तोहरे के कोनो बात कर हानी न होक।
47007010	कालेकि ईश्‍वर भक्ति कर शोक एसेन पशताप सिरजायला जेकर नतिजा उद्धार हेके आउर फिन उकर से पशतायक नी होवी, पहें संसारिक शोक मोरन के सिरजायल।
47007011	सेले देखा, एहे बात से कि तोहरे के ईश्‍वर भक्ति कर शोक होलक तोहरे में केताइक उत्साह आउर बदली में जबाब आउर खींस, आउर डर, आउर इच्‍छा, आउर धुन, आउर सजा देवेक कर बिचार सिरिजलक? तोहरे सउब किसिम से ई सिद्ध कइर के देखला, कि तोहरे ई बात में निरदोष आहा।
47007012	आउर मोय तोहरे ठिन जे लिख रहों, उ न तो उकर चलते लिखलो, जेहर अन्‍याय करलक, आउर न उकर चलते जेकर में अन्‍याय करल गेलक, पहें ई-लगिन कि तोहरे कर उत्‍साह जे हमरे कर लगिन हेके, उ ईश्‍वर कर भिरे तोहरे उपरे प्रगट होइ जावोक।
47007013	ई-लगिन हमरे के शान्‍ति मिललक। आउर हमरे कर ई शान्‍ति कर संग तीतुस कर रिझ कर चलते आउर हों रिझ होलक कालेकि उकर जिऊ तोहरे सउब कर चलते हरियार होइ गेलक।
47007014	कालेकि अगर मोय उकर भिरे तोहरे कर बारे में तइनको घमण्‍ड देखालो, तो लजित नी होलो, पहें जाइसेन हमरे तोहरे से सउब बातमन के सच्‍चे सच्‍चे कइह देइ रही, ओसने हे हमरे कर घमण्ड देखायक तीतुस कर भिरे सच्‍चे निकललक।
47007015	आउर जे बेरा उके तोहरे सउब कर आज्ञाकारी होवेक इयाइद आवेला, कि का तइर तोहरे डरते आउर कापते हे उकर से भेंट करला, तो उकर प्रेम तोहरे बटे आउर हों बढ़ते जायला।
47007016	मोय रिझोना, कालेकि मोके सउब बात में तोहरे उपरे पूरा भरसा आहे।
47008001	एखन हे भाई बहिन मन, हमरे तोहरे के ईश्‍वर कर उ अनुग्रह कर समाचार देवीला, जे मकिदुनिया कर कलीसिया में होलक।
47008002	कि केलेश कर बड़का परिकक्षा में उकर अनाइत रिझ आउर भारी भूखमारी बाइढ़ जायक से उमन कर दया अनाइत बाइढ़ गेलक।
47008003	उमन कर बारे में मोर ई गवाही आहे, कि उमन आपन सामर्थ मोताबिक, पहें आपन सामर्थ से हों बागरे देलंय।
47008004	आउर ई दान में आउर पबितर आबदिन कर सेवा में भाग होवेक कर अनुग्रह कर बारे में हमरे से बेर बेर अनाइत आरजी करलंय।
47008005	आउर जाइसेन हमरे आशरा कइर रही, ओसने हे नहीं पहें उ मने प्रभु के आउर ईश्‍वर कर इच्‍छा से हमरे के हों आपने हे के सोंइप देलंय।
47008006	ई-लगिन हमरे तीतुस के समझली, कि जाइसेन उमन आगे शुरु कइर रहंय, ओसने हे तोहरे कर माझे ई दान कर काम के पूरा हों कइर लेवा।
47008007	सेले जाइसेन सउब बात में माने बिश्‍वास, बचन, ज्ञान आउर सउब किसिम कर जतन में, आउर उ प्रेम में जे हमरे से राखला, बढ़ते हे जाथा, ओसने हे ई दान कर काम में हों बढ़ते जावा।
47008008	मोय हुकूम कर मोताबिक तो नहीं, पहें आउरों कर रिझ से तोहरे कर प्रेम कर सच्‍चाइ के परखेक ले कहाथों।
47008009	तोहरेमन हमरे कर प्रभु यीशु मसीह कर अनुग्रह के जानला, कि उ धनी होइ के हों तोहरे ले कंगाल होइ गेलक जे कि उकर कंगाल होवेक से तोहरे धनी होइ जावा।
47008010	आउर ई बात में मोर एहे बिचार आहे, कालेकि ई तोहरे ले बेस आहे, जे एगो बछर से न तो एकला ई काम करेक हे से, पहें ई बात कर चहेक में हों पहिला होइ रहे।
47008011	ई-लगिन ई काम पूरा करा, कि जाइसेन इच्‍छा करेक में तोहरे तेयार रहा, ओसने हे आपन आपन पून्‍जी कर मोताबिक पूरा हों करा।
47008012	कालेकि अगर मन में देवेक कर तेयार आहे, तो ईश्‍वर तोर दान के ओहे तइर ग्रहन हों करी, जे उकर ठिन आहे, न कि जे तोर ठिन नाइखे।
47008013	ई नहीं कि आउरों मनके चाइन आउर तोहरेमन के केलेश होक,
47008014	पहें बरा-बेइर कर हिसाब से ई बेरा तोहरे कर बढ़ेक उमन कर घटी में काम आवोक, जेकर से उमन कर बढ़ती हों तोहरे कर घटी में काम आवोक, कि बरा-बेइर होइ जावोक।
47008015	जाइसेन लिखल आहे कि, “जेहर बागरे जमा करलक उकर बागरा कोनो नी निकललक, आउर जे थोड़े जमा करलक उकर कोनो कमती नी निकललक।”
47008016	ईश्‍वर कर धन्‍यबाद होक जेहर तोहरे ले ओहे जोश तीतुस कर हिरदय में साइज देलक।
47008017	कि उ हमरे कर समझल के माइन लेलक पहें बागरे जोश होइके उ आपन इच्‍छा से तोहरे ठिन गेलक।
47008018	आउर हमरे उकर संग उ भाई के भेइज देली जेकर नाम सुसमाचार कर बारे में सउब कलीसिया में फायलल आहे।
47008019	आउर एतना हे नहीं, पहें उ कलीसिया से ठहरल हों गेलक कि ई दान कर काम लगिन हमरे कर संग जावोक आउर हमरे ई सेवा ई-लगिन करिला, कि प्रभु कर महिमा आउर हमरे कर मन कर तेयारी प्रगट होइ जावोक।
47008020	हमरे ई बात में साबधन रहीला, कि ई उदारता कर बारे में जेकर हमरे सेवा करिला, केहो हमरे उपरे दोष लगायक न पारोक।
47008021	कालेकि जे बातमन एकला प्रभु हे कर भिरे नहीं, पहें मनवां कर भिरे हों बेस हेके हमरे उकर चिन्‍ता करिला।
47008022	आउर हमरे उकर संग आपन भाई के भेइज ही, जेके हमरे बेर बेर पराइख के बागरे बात में जोशिला पायही, पहें एखन तोहरे में उके बड़का भरसा आहे, ई-लगिन उ आउर हों अनाइत जोशिला आहे।
47008023	अगर केहो तीतुस कर बारे पूछबंय, तो उ मोर संग, आउर तोहरे ले हमरे कर काम-संगइया हेके, आउर अगर हमरे कर हों बारे में पू्च्छबंय, तो उ एगो कलीसिया कर भेजाल हेके आउर मसीह कर महिमा हेके।
47008024	सेले आपन प्रेम आउर हमरे कर उ घमण्‍ड जे तोहरे कर बारे में आहे कलीसिया कर भिरे सिद्ध कइर के देखावा।
47009001	एखन उ सेवा कर बारे में जे पबितर आबदिनमन ले करल जायला, मोके तोहरे के लिखेक कर दरकार नाइखे।
47009002	कालेकि मोय तोहरे कर मन कर तेयारी के जानोना, जेकर चलते मोय तोहरे कर बारे में मकिदुनिया कर बसिन्‍दा मन कर भिरे घमण्‍ड देखावना कि, अखाया कर आबदिनमन एक बछर से तेयार आहंय, आउर तोहरे कर जोश गो आउरों मनके उस्‍कालक।
47009003	पहें भाईमन के ई-लगिन भेइज हों, कि हमरे जे घमण्‍ड तोहरे कर बारे में देखली, उ ई बात में बेकार न ठहरोक, पहें जाइसेन मोय कहलो, ओसने हे तोहरे तेयार रहा।
47009004	एसेन न होक, कि अगर केहो मकिदुनिया कर बसिन्‍दा मोर संगे आवी आउर तोहरे के तेयार न पावोक, तो का जिनी, ई भरोसा कर चलते हमरे के लाज होक।
47009005	ई-लगिन मोय भाईमन से ई बिनती करेक दरकार समझलो कि उमन आगे से तोहरे ठिन जावोक, आउर तोहरे कर दान कर फल जेकर बारे में आगे से बचन देवल रहे, तेयार कइर के रखा, कि ई दबाव से नहीं पहें तोहरे कर आपन इच्‍छा से दान देवल जावोक।
47009006	पहें बात तो ई आहे, कि जे थोड़े बुनेला उ थोडे़ हे काटि; आउर जे बागरे बुनेला उ बागरे हे काटि।
47009007	हर एकझन जाइसेन मन में सोंचेल ओसने हे दान करोक; बेगर कुर-कुराले, आउर न दबाव से कालेकि ईश्‍वर खुशी से देवेक वाला से प्रेम राखेला।
47009008	आउर ईश्‍वर सउब किसिम कर अनुग्रह तोहरे के बागरे हे देवेक सकेला, जेकर से सउब बात में आउर सउबे बेरा, सउब के, जे तोहरे के दरकार होक, तोहरे ठिन रहोक, आउर हरएक बेस काम कर लगिन तोहरे ठिन बागरेह चीज होक।
47009009	जाइसेन धरम-ग्रन्‍थ लिखल आहे, “उ बिथरालक, उ गरीब मनके दान देलक, उकर धरम जिनगी बनल रही।”
47009010	सेले जे बुनेक वाला के बिचन, आउर खायक ले रोटी देवेला उ तोहरे के बिचन देवी, आउर उके फरेक वाला बनाइ; आउर तोहरे कर धरम कर फल के बड़ाइ।
47009011	कि तोहरे सउब बात में सउब किसिम कर देनहारु भाव कर लगिन जे हमरे से ईश्‍वर कर धन्‍यबाद करुवायला, धनी बनल जावा।
47009012	कालेकि ई सेवा के पूरा करेक से, न एकला पबितर आबदिनमन कर घटी पूरा होवेल, पहें आबदिनमन से ईश्‍वर कर बागरे हे धन्‍यबाद होवेला।
47009013	कालेकि ई सेवा से प्रमाण लेइके उमन ईश्‍वर कर महिमा प्रगट करेना कि तोहरे मसीह कर सुसमाचार के माइन के उकर अधीन रहाला, आउर उमन कर आउर सउब कर मदाइत करेक से नमरता के प्रगट करते हे रहाला।
47009014	आउर उमन तोहरे कर लगिन प्रार्थना करेना; आउर ई-लगिन कि तोहरे उपरे ईश्‍वर कर बड़के हे अनुग्रह आहे, तोहरे कर लगिन तरसाते हे रहेना।
47009015	ईश्‍वर कर, उकर उ दान कर लगिन जे बेयान से बाहरे आहे, धन्‍यबाद होक।
47010001	मोय ओहे पाउलुस जे तोहरे कर भिरे नरम आहों, पहें पीठ पिछे से तोहरे बटे साहस करोन; तोहरे के मसीह कर नरम भाव, आउर दया भाव कर चलते समझाथों।
47010002	मोय ई बिनती करोना कि तोहरे कर भिरे मोके नीडर होइ के साहस करेक न पड़ोक, जाइसेन मोय केताइक झन उपरे, “जे हमरे के संसार कर मोताबिक चलेक वाला समझेना,” डीड देखायक कर बिचार करोना।
47010003	कालेकि हमरे शरीर में चलिल फिरिल, तभियो शरीर कर नियर नी लड़ीला।
47010004	कालेकि हमरे कर लड़ाई कर हथियार शरीरिक न लगे, पहें द्रीड़ गढ़ के धंइस देवेक लगिन ईश्‍वर बट से सामर्थी आहे।
47010005	सेले हमरे सोंच बिचार कर, आउर हरएक ऊंचा बात कर, जे ईश्‍वर के जानेक कर बिरोध में खड़ा होवेना, खण्‍डन करिला; आउर सउब कर बिचार के काइद कइर के मसीह कर हुकूम मानेक वाला बनाय देवीला।
47010006	आउर तेयार रहीला कि जे बेरा तोहरे कर हुकूम मानेक पूरा होइ जाइ, तो तोहरे कर हरएक किसिम कर हुकूम नी मानेक कर सजा देवी।
47010007	तोहरे ओहे बातमन के देखा, जे आंइख कर भिरे आहे। अगर केखो आपन उपरे ई भरसा आहे, कि मोय मसीह कर हेकों, तो उ हों जाइन लेवोक, कि जाइसेन उ मसीह कर हेके, ओसने हे हमरे हों आही।
47010008	कालेकि अगर मोय उ हक कर बारे में आउर हों घमण्‍ड देखाबु, जे प्रभु तोहरे के बिगड़ायक ले नहीं पहें बनायक ले हमरे के देइ हे, तो लजित नी होबु।
47010009	ई मोय ई-लगिन कहाथों, कि चिट्ठी पतर से तोहरे के डरुवायक वाला नी ठहरबु।
47010010	कालेकि उमन कहेना कि, “पाउलुस कर चिट्ठी पतर बड़ा खूपेक वाला बात हेके; पहें जे बेरा देखिला, तो उ देंह कर कमजोड़ आउर बात में हाइलका लागेल।”
47010011	सेले जे एसेन कहेला, उ ई समाइझ रहोक, कि जाइसेन हमरे कर पीठ पाछे चिट्ठी मन में बचन आहे, ओसने हे तोहरे कर भिरे हमरे कर काम हों होवी।
47010012	कालेकि हमरे के ई साहस नहीं कि हमरे आपने हे के उमन में से एसेन केतना कर संग गिनाब, चाहे उमन से आपन के मिलाब, जेमन आपन बड़ाइ खुद करेना, आउर आपने हे के नाइप ताउईल के एक दोसर से मिलायके मूरख ठहरेना।
47010013	हमरे सीमना से बाहरे कहियो घमण्‍ड नी करब, पहें ओहे सीमना तलुक जे ईश्‍वर गो हमरे ले ठहरय देइ हे, आउर उकर से तोहरे हों आय गेला आउर उकरे नियर घमण्‍ड हों करब।
47010014	कालेकि हमरे आपन सीमना से बाहरे आपने हे के बढ़ायक नी चाहिल, जाइसेन कि तोहरे तलुक नी पोंहचेक कर दशा में होतक, पहें मसीह कर सुसमाचार सुनाते हे तोहरे तलुक पुइग गेलि।
47010015	हमरे सीमना से बाहरे आउरों मन कर खटनी में घमण्‍ड नी करील, पहें हमरे के आशरा आहे, कि जाइसेन जाइसेन तोहरे कर बिश्‍वास बढ़ते जाइ ताइसेन ताइसेन हमरे आपन सीमना कर मोताबिक तोहरे कर चलते आउर हों बढ़ते जब।
47010016	कि हमरे तोहरे कर सीमना से आगे बाइढ़ के सुसमाचार सुनाब, आउर ई नहीं, कि हमरे आउरों मन कर सीमना कर भीतरे बनाले हे काम में घमण्‍ड करब।
47010017	“पहें जे घमण्‍ड करी, उ प्रभु में घमण्‍ड करोक।”
47010018	कालेकि जे आपने हे बड़ाइ करेला उ नहीं, पहें जेकर बड़ाइ प्रभु करेला, उखे ग्रहन करल जायला।
47011001	अगर तोहरे तइनको मोर नीर-बुद्धि के साईह लेता तो केताइक बेस होतक; हां: मोर साईह हों लेवा।
47011002	कालेकि मोय तोहरे कर बारे में ईश्‍वरिय धुन लगय रहोना, ई-लगिन कि मोय एके गो हे पुरूष से तोहरे कर बात लगय हों, कि तोहरे के पबितर कुवांरी कर नियर मसीह के सोंइप देबू।
47011003	पहें मोय डरावोन कि जाइसेन सांप गो आपन चतुराइ से हेवा के बहकालक, ओसने हे तोहरे कर मन उ सीधाई आउर पबितरता से जे मसीह कर संगे होवेक चाही कहों न बहकोक
47011004	अगर केहो तोहरे कर भिरे आयके, कोनो दोसर यीशु कर प्रचार करी, जेकर प्रचार हमरे नी कइरही; चाहे आउरों कोनो ईश्‍वर कर आतमा तोहरे के मिलोक; जे आगे नी मिल रहे; चाहे आउर कोनो सुसमाचार सुनावोक जेके तोहरे नी माइन रहा, तो तोहरे उके साईह लेवाला।
47011005	मोय तो समझोन, कि मोय कोनो बात में “बड़ प्रेरित” से कमती नाइखों।
47011006	अगर मोय बोलेक में आनारी आहों, पहें ज्ञान में नहीं। हमरे इके सउब बात में सउब कर उपरे तोहरे लगिन प्रगट कइर ही।
47011007	का मोय उकर में कोनो पाप कइर हों, कि मोय तोहरे के ईश्‍वर कर सुसमाचार सिथिया में सुनालो, आउर आपने हे के नीचा करलो कि तोहरे ऊंचा होइ जावा?
47011008	मोय दोसर कलीसिया के “लुटलों” माने मोय उमन से दरमाह लेलो, कि जे तोहरे कर सेवा करबु।
47011009	आउर जब तोहरे कर संगे रहों, आउर मोके घटी होलक, तो मोय केकरो उपरे भार नी देलो, कालेकि भाईमन, मकिदुनिया से आयके मोर घटी के पूरा करलंय; आउर मोय सउब बात में आपन हे के तोहरे उपरे भारी होवेक से रोकलो, आउर रोकले हे रहबु।
47011010	अगर मसीह कर सच्‍चाइ मोर में आहे, तो अखाया राइज में केहो मोके ई घमण्‍ड से नी रोकबंय।
47011011	का लगिन? का ई-लगिन कि मोय तोहरे से प्रेम नी रखोन? ईश्‍वर ई जानेल कि मोय प्रेम रखोना।
47011012	पहें जे मोय करोन, ओहे करते हे रहबु; कि जे मन दांव खोजत रहेन, उमनके दांव पावेक नी देबू, कि जे बात में उमन घमण्‍ड करेना, उकर में उमन हमरे नियर ठहरबंय।
47011013	कालेकि एसेन आबदिन झूठा प्रेरित, आउर छल से काम करेक वाला, आउर मसीह कर प्रेरित मन कर रुप धारेक वाला हेकंय।
47011014	आउर ई सउब चीज अचरज कर बात नहीं कालेकि शयतान आपने हों जोति नियर सरग दूत कर रुप धरेल।
47011015	सेले अगर उकर सेवक हों धरमिकता कर सेवा करेक वाला नियर रुप धरेन, तो कोनो बड़ बात न लगे पहें उमन कर अन्‍त उमन कर काम कर मोताबिक होवी।
47011016	मोय आउरे कहाथों, केहो मोके मूरख न समझोक; नितो मोके नीर-बुद्धिया जाइन के साईह लेवा, जेकर से मोय हों तनिकुन घमण्‍ड कइर लेबु।
47011017	ई बागरे हे घमण्‍ड से बोलेक में जे कोनो मोय कहाथों उ प्रभु कर हुकूम कर मोताबिक नहीं पहें मूरखता से हे कहाथों।
47011018	जेकि ढेइरे आबदिन शरीर कर मोताबिक घमण्‍ड करेना, तो मोय हों घमण्‍ड करबु।
47011019	तोहरे तो समझदर होइके रिझ से मूरख मन कर साईह लेवाला।
47011020	कालेकि जे बेरा तोहरे के केहो दास बनाय लेवेल, चाहे खाय देवेला, चाहे फसाय लेवेला, चाहे आपने हे के बड़का बनाय लेवेला, चाहे तोहरे कर मुंह में थप्‍पड़ मारेला, तो तोहरे साईह लेवाला।
47011021	मोर कहेक, बेगर-आदर तइर हे आहे, माना कि हमरे बिनपाया तइर रही। पहें जे कोनोवे बात में केहो साहस करेला मोय नीर-बुद्धिया तइर कहाथों-मोय हों साहस करोन।
47011022	का ओहे मन इब्रानी हेकंय? मोय हों हेकों; का ओहे मन इस्राएली हेकंय? मोय हों हेकों; का ओहे मन अब्राहम कर खन्दान कर हेकंय? मोय हों हेकों;
47011023	का ओहे मन मसीह कर सेवक हेकंय? (मोय तो पगला मन तइर कहाथों) मोय उमन से बाइढ़ के आहों। बागरे हे खटनी करेक में, बेर बेर जेहेल जायक में, कोररा कर माउर में, बेर बेर मोरेक खतरा में।
47011024	पांच बेर मोय यहूदीमन कर हांथ से उन्‍तालिस उन्‍तालिस कोररा खालो।
47011025	तीन बेर मोय बेंत कर माउर खालो, एक बेर ढोंग्‍गा से मारलंय, तीन बेर जहाज उपरे जेकर में मोय चाइढ़ रहों, टुइट गेलक, एक राइत दिन मोय समुन्‍दर में बितालों।
47011026	मोय बेर बेर डहर चलेक में, नदी कर जोखिम में, डाकू मन कर जोखिम में, आपन जाइत वाला मन कर जोखिम में, परजाइत मन कर जोखिम में शहर कर जोखिम में जंगल कर जोखिम में, समुन्‍दर कर जोखिम में, झूठा भाईमन कर जोखिम में रहों।
47011027	खटनी आउर बिपाइत में, बेर बेर जागेक में, भूखे-पियास में, बेर बेर उपास करेक में, जाड़ में, ठेठलेंग रहेक में।
47011028	आउर दोसर बातमनके छोइड़ के जेकर बेयान मोय नी कराथों सउब कलीसिया कर चिन्‍ता रोज दिन मोके सतायला।
47011029	केकर कमजोड़ी से मोय कमजोड़ नी होवोन? केकर ठोकर खायक से मोर दिल नी बाथेल?
47011030	अगर घमण्‍ड करेक कर दरकार आहे, तो मोय आपन कमजोड़ी कर बातमन में घमण्‍ड करबु।
47011031	प्रभु यीशु कर ईश्‍वर आउर बाप जे जिनगी धन्‍य आहे, जानेला, कि मोय झूठ नी कहोंन।
47011032	दमिश्‍क में आरितास राजा बटले जे हाकिम रहे, उ मोके धारेक ले दमिश्‍क कर नगर में पहरा बाइठाय रहे।
47011033	आउर मोय टोकरी में बइठके खिरकी से होइके भीत से उतरल गेलो आउर उकर हांथ से बाइच गेलो।
47012001	अगर हों घमण्‍ड करेक तो मोर लगिन बेस न लगे तभियो करेक लागेला; सेले मोय प्रभु कर देवल दरशन मनके आउर प्रकाश कर चरचा करबु।
47012002	मोय मसीह में एगो आबदिन के जानोन, चौदह बछर होलक नी जानोन देंह संग, का जिनी देंह बेगर ईश्‍वर हे जानेला, एसेन आबदिन के तीसरा सरग लोक तलुक उठाय लेवल गेलक।
47012003	मोय एसेन आबदिन के जानोन न जिनी देंह संग न जिनी देंह बेगर, ईश्‍वर हे जानेला।
47012004	कि सरग लोक में उठाय लेवल गेलक, आउर एसेन बातमन के सुनलो कि जे कहेक कर नहीं, आउर जेके मुंह में लानेक आबदिनमन के उचित न लगे।
47012005	एसेन आबदिनमन उपरे तो मोय घमण्‍ड करबु, पहें आपने हे में आपन कमजोड़ी के छोइड़ के, आपने बारे में घमण्‍ड नी करबु।
47012006	कालेकि अगर मोय घमण्‍ड करेक चहबु, पहें मूरख नी होबु, कालेकि सच्‍चे कहबु, पहें खड़ाय जावोन, एसेन न होक, कि जाइसेन केहो मोके देखेला, चाहे मोर से सुनेला, मोके उकर से बाइढ़ के समझोक।
47012007	आउर ई-लगिन कि मोय प्रकाशमन कर बागरे हे होवेक से फुइल नी जावोन, मोर शरीर में गोटेक कांटा जोबल गेलक माने शयतान कर एगो “दूत” गो मोके घुसा मारोक जेकि मोय फुइल नी जावोन।
47012008	इकर बारे में मोय प्रभु से तीन बेर बिनती करलो, कि मोर से ई किनार होइ जावोक।
47012009	पहें उ मोर से कहलक, “मोर अनुग्रह तोर लगिन ढेइरे आहे, कालेकि मोर सामर्थ कमजोड़ में सिद्ध होवेला,” ई-लगिन मोय बड़ा रिझ से आपन कमजोड़ी में घमण्‍ड करबु, कि मसीह कर सामर्थ मोर उपरे छहियाते रहोक,
47012010	ई चलते मोय मसीह कर लगिन कमजोड़ में आउर निन्‍दा में, आउर गरीबी में आउर उपद्रव मन में, आउर संकट में खुशी आहों, कालेकि जे बेरा मोय काम जोर होवोना, उकरे में जोड़गर होवोना।
47012011	मोय मूरख तो बनलो, पहें तोहरे हे मोर से ई जबरजस्‍ती करुवाला; तोहरे के मोर बड़ाइ करेक रहे, कालेकि मोय अगर कोनो न लागो, पहें हों उ बड़ से बड़ प्रेरित मन से कोनो बात में कम नखों।
47012012	प्रेरित कर लकक्षन हों तोहरे कर माझे सउब किसिम कर धीरज संग चिन्‍हा मन, आउर अचरज काममन, आउर सामर्थ कर काम से देखल गेलक।
47012013	तोहरे कोन से बात में आउरों कलीसिया मन से कमती रहा, एकला कि मोय गो तोहरे उपरे भार नी राखलों; मोर ई अन्‍याय क्षमा करा।
47012014	देखा, मोय तीसरा बेर तोहरे ठिना आवेक ले तेयार आहों, आउर मोय तोहरे उपरे कोनो भार नी रखबु। कालेकि मोय तोहरे कर समप्‍पाती नहीं, पहें तोहरे हे के चाहोन; कालेकि छाउवा मनके माय-बाप कर लगिन समप्‍पाती जमा करेक नी चाही पहें माय-बाप के छाउवा मन लगिन।
47012015	मोय तोहरे कर आतमामन लगिन अनाइत रिझ से खरचा करबु, पहें मोय खुदे हे खरचा होइ जाबु; का मोय जेताइक बाइढ़ के मोय तोहरे से प्रेम करोना, ओतने हे घाइट के तोहरे मोर से प्रेम रखबा?
47012016	एसेन होवेक सकेला, कि मोय तोहरे उपरे बोझा नी तेंगारलों पहें चतुराइ से तोहरे के धोखा देइके फसाय देलो
47012017	भला, जेके मोय तोहरे ठिन भेजलो, का उमन से केकरो से मोय ठाइक के तोहरे से तइनको कोनो लेइलेलो?
47012018	मोय तीतुस के समझय के उकर से, उ भाई के भेजलो, तो का तीतुस ठाइक के तोहरे से कोनो लेलक? का हमरे एगो हे आतमा कर चलल से नी चलोब? का एगो हे डहर में नी हिठब?
47012019	तोहरे एखन तलुक समझल होइ कि हमरे तोहरे कर भिरे जबाब देवाथी, हमरे तो ईश्‍वर कर हाजिर जाइन के मसीह में कहिला, आउर हे बूचूमन सउब बातमन तोहरे कर उन्‍नति कर लगिन कहिला।
47012020	कालेकि मोके डर आहे, कहों एसेन न होक, कि मोय आयके जाइसेन चाहोन, ओसने हे तोहरे के नी पावोन, आउर मोके हों जाइसेन तोहरे नी चाहल ओसने हे पावा, आउर तोहरे में झागड़ा, डाह, खींस, बिरोध, इरखा, चुगली, घमण्‍ड, आउर बाखड़ा होक।
47012021	आउर कहों एसेन न होक कि मोर ईश्‍वर मोर आउरे तोहरे ठिन आवेक से मोर उपरे जबराइ करोक आउर मोके ढेइरे मन ले शोक करेक पड़ोक, जेहर आगहे पाप कइर रहंय, आउरे उ खराब काम, आउर ब्‍यभिचार, आउर लुच्‍चा से, जे उमन कइर रहंय, मन नी घुरालंय।
47013001	मोय एखन तीसरा बेर तोहरे ठिन आवाथो। “दुइ चाहे तीन गवाह कर मुंह से हर एक बात के सबुत करल जाइ”
47013002	जाइसेन मोय जे बेरा दूसरा बेरा तोहरे कर संग रहों, से लेखे ओहे तइर एखन दूरेह रहते हे उ आबदिनमन से जे माने आगहे पाप करलंय, आउर दोसर सउब आबदिनमन से एखन आगहे से कइह देवाथों, कि अगर मोय आउरे हे आबु, तो मोय नी छोड़बू।
47013003	कालेकि तोहरे तो उकर प्रमाण खोजाला, कि मसीह मोर में बोलेला, जे तोहरे ले कमजोड़ नहीं, पहें तोहरे में सामर्थी आहे।
47013004	उ कमजोड़ कर चलते क्रूस में चढ़ाल तो गेलक, पहें हों ईश्‍वर कर सामर्थ से जीयत आहे, हमरे हों तो उकर में कमजोड़ आही, पहें ईश्‍वर कर शक्ति से जे तोहरे ले आहे, उकर संगे जियाब।
47013005	आपने हे के परखा, कि बिश्‍वास में आहा कि नहीं, आपने हे के जांचा, का तोहरे आपन बारे में ई नी जानल, कि यीशु मसीह तोहरे में आहे? नितो तोहरे जांच में नीक्‍कामा लिकालला।
47013006	पहें मोर आशरा आहे, कि तोहरे जाइन लेबा, कि हमरे नीक्‍कामा नहीं।
47013007	आउर हमरे आपने हे ईश्‍वर से ई प्रार्थना करिला कि तोहरे कोनो खराब काम न करा, ई-लगिन नहीं, कि हमरे खरा दिसब, पहें ई-लगिन कि तोहरे भलाई करा, चाहे हमरे नीक्‍कामा ठहरोब।
47013008	कालेकि हमरे सच्‍चाइ कर बिरोध में कोनो करेक नी परोब, पहें सच्‍चाइ कर लगिन करेक पारीला।
47013009	जे बेरा हमरे कमजोड़ आही, आउर तोहरे जोड़गर आहा, तो हमरे रिझीला, आउर ई प्रार्थना हों करिला, कि तोहरे सिद्ध होइ जावा।
47013010	इकर चलते मोय तोहरे कर पीठ कर पाछे बटे ई बातमन के लिखाथों, कि हाजिर होइ के मोके उ हक कर मोताबिक जाइसेन प्रभु गो बिगड़ायक ले नहीं पहें बनायक कर लगिन मोके देइहे, कड़ा से मोके कोनो करेक न पड़ोक।
47013011	सेले हे भाई बहिन मन, रिझते रहा, सिद्ध बनते जावा, ढाड़स बान्‍धा, एके मन रखा, मेल से रहा, आउर प्रेम आउर शान्‍ति कर दाता ईश्‍वर तोहरे कर संग होवी।
47013012	एक दोसर के पबितर चूमा से जोहार करा।
47013013	सउब पबितर आबदिनमन तोहरे के जोहार कहाथंय।
47013014	प्रभु यीशु मसीह कर अनुग्रह आउर ईश्‍वर कर प्रेम आउर पबितर आतमा कर सहभागिता तोहरे सउब कर संग होते रहोक॥
48001001	पाउलुस कर जे न आबदिन कर बटले, आउर न मनवां बटले, पहें यीशु मसीह आउर ईश्‍वर बाप से, जे उके मोरल मन से जीयालक, प्रेरित हेके।
48001002	आउर समुचा भाईमन से, जे मोर संग आहंय, गलातिया कर कलीसिया कर नाम:
48001003	ईश्‍वर बाप, आउर हमरे कर प्रभु यीशु मसीह कर बट से तोहरे के अनुग्रह आउर शान्‍ति मिलते हे रहोक।
48001004	ओहे हमरे कर पाप कर लगिन आपने हे खुद के देइ देलक जेकि हमरे कर ईश्‍वर बाप कर इच्‍छा से हमरे के बरतमन खराब संसार से छोड़ावोक।
48001005	उकर स्‍तुति आउर बड़ाइ जिनगी जुग होते हे रहोक आमेन।
48001006	मोके अचरज लागेल, कि जेहर तोहरे के मसीह कर अनुग्रह में बोलालक उकर से तोहरे एतना जल्‍दी घुइर के आउर हे किसिम कर सुसमाचार बटे घुरेक लागला।
48001007	पहें दोसरा सुसमाचार हाइये हे नाइखे: पहें बात ई हेके, कि केताइक झन एसेन आहंय, जे तोहरे के घबरुवाय देवेन, आउर मसीह कर सुसमाचार के बिगड़ायक खोजेना।
48001008	पहें अगर हमरे, चाहे सरग से कोनो दूत हों उ सुसमाचार के छोइड़ के जे हमरे सुनाली, कोनो आउरों सुसमाचार तोहरे के सुनाइ उ स्रापित होक।
48001009	जाइसेन हमरे आगहे कइह चुइखी, ओसने हे मोय एखन आउर कहाथों, कि उ सुसमाचार के छोइड़ के जेके तोहरे ग्रहन कइरहा, अगर केहो आउर सुसमाचार सुनाबय तो उ स्रापित होक।
48001010	मोय एखन केकर बड़ाइ पावेक कर कोशिस कराथों आबदिनमन कर कि ईश्‍वर कर? का मोय आबदिनमन के खुशी करेक चाहोना? अगर मोय एखन तलुक आबदिनमन के खुशी करते रहतो, तो मसीह कर सेवक नी होतो।
48001011	हे भाई बहिन मन, मोय तोहरे के बताय देवाथों, कि जे सुसमाचार मोय सुनालो, उ आबदिन कर नहीं।
48001012	कालेकि उ सुसमाचार मोके मनवां मन बटले नी पुगलक, आउर न मोके सिखाल गेलक, पहें यीशु मसीह कर प्रकाश से मिललक।
48001013	यहूदी मत में आगे जे मोर लुर रहे, तोहरे सुइन लेइहा, कि मोय ईश्‍वर कर कलीसिया के अनाइत जोड़ से सतात रहों आउर नास करत रहों।
48001014	आउर आपन ढेइरे जाइत मनके जे मोर नियर रहंय, यहूदी मत में अनाइत बढ़ते हे जात रहंय, आउर मोय आपन बाप पुरखा कर रीति बिधि में अनाइत जोशिला रहों।
48001015	पहें ईश्‍वर कर, जेहर मोर माय कर कोंख से हे मोके ठहरलक आउर आपन अनुग्रह से बोलाय लेलक,
48001016	जे बेरा ईश्‍वर कर इच्‍छा होलक कि मोर में आपन बेटा के प्रगट करोक कि मोय परजाइत में उकर सुसमाचार सुनाबु, तो मोय कोनो आबदिन से सलहा नी लेलो,
48001017	आउर न मोय यरुशलेम में उमन भिरे गेलो जेमन मोर से आगे प्रेरित रहंय, पहें उतिये अरब में चइल गेलो, आउर आउरे हुंवा से दमिश्‍क घुइर आलो।
48001018	आउरे तीन बछर कर पाछे मोय कैफा माने पतरस से भेंट करेक ले यरुशलेम में गेलो, आउर उकर ठिन पन्‍द्रह दिन तलुक रहलो।
48001019	पहें प्रभु कर भाई याकूब के छोइड़ के आउर कोनो प्रेरित मन से नी मिललों।
48001020	जे बात मोय तोहरे के लिखाथों, देखा, ईश्‍वर कर हाजिर जाइन के कहाथों कि उ बातमन झूठा नहीं।
48001021	उकर पाछे मोय सीरिया आउर किलीकिया कर राइज में आलो।
48001022	पहें यहूदिया कर कलीसिया मन जे मसीह में रहंय, मोय उमन से भेंट नी होइ रहों।
48001023	पहें एहे सुनत रहंय कि, “जे हमरे के आगे सतात रहे उ एखन ओहे बिश्‍वास कर सुसमाचार सुनायल, जेके आगे नास करत रहे।”
48001024	आउर उमन मोर बारे में ईश्‍वर कर महिमा करत रहंय।
48002001	चौदह बछर कर पाछे मोय बरनबस से आउरे यरुशलेम गेलो, आउर तीतुस के हों संगे लेते गेलो।
48002002	आउर मोर जायक ईश्‍वरिय प्रकाश कर मोताबिक होलक आउर जे सुसमाचार मोय परजाइत में प्रचार करोना, उके मोय उमनके बताय देलो, पहें फरके उमनके जे बड़ मानल जात रहंय, जेकि एसेन न होक कि मोर ई बेरा कर, चाहे आगे कर कुदा कुदी बेकार होइ जावोक।
48002003	पहें तीतुस हों जे मोर संगे रहे आउर जे यूनानी हेके, खतना करेक ले जबराइ नी करल गेलक।
48002004	आउर ई उ झूठा भाईमन कर चलते होलक, जेमन चुपे हे से हमरे में ढुइक जाय रहंय, कि उ आजादी के जे मसीह यीशु में हमरे के मिल हे, भेद लेइके हमरे के सेवक बनावोक।
48002005	उमन कर अधीन होवेक हमरे एको घड़ी नी मानली, ई-लगिन कि सुसमाचार कर सच्‍चाइ तोहरे में बनल रहोक।
48002006	आउर जे आबदिनमन कोनो समझल जात रहंय (उमन चाहे कइसनो हों रहंय, मोके उकर से कोनो मतलब नहीं, ईश्‍वर केकरो पक्षपात नी करेल) उमन से जे कोनो हों समझल जात रहंय, मोके कोनो हों नी भेटालक।
48002007	पहें उकर बदली में जे बेरा उमन देखलंय, कि जाइसेन खतना करल आबदिनमन कर लगिन सुसमाचार कर काम पतरस के सोंपल जाय रहे, ओसने हे खतना बेगरमन ले मोके सुसमाचार सुनायक ले सोंपल गेलक।
48002008	(कालेकि जेहर पतरस द्वारा खतना करल आबदिनमनमे प्रचार कर काम अनाइत जोड़ से करुवालक, ओहे मोर से हों परजाइत में अनाइत जोड़ से काम करुवालक)।
48002009	आउर जे बेरा उमन उ अनुग्रह के जे मोके भेटाय रहे जाइन गेलंय, तो याकूब आउर कैफा, आउर यहुन्‍ना के जे कलीसिया कर खम्‍भा समझल जात रहंय, मोके आउर बरनबस के संगति कर दहिना हांथ देलंय, कि हमरे परजाइत मन ठिन जब, आउर उ खतना करल मन ठिन।
48002010	एकला ई कहलंय कि हमरे कंगाल मन कर सुधि लेवाब, आउर एहे काम करेक ले मोय आपने हे कोशिस करत रहों।
48002011	पहें जे बेरा कैफा अन्‍ताकिया में आलक, तो मोय उकर मुंह में उके बिरोध करलो, कालेकि उ दोषी रहे।
48002012	ई-लगिन कि याकूब बटले केताइक झन कर आवेक से आगहे उ परजाइतमन से खात पियात रहे, पहें उ जे बेरा आलक, तो खतना करल आबदिनमन कर डरहे उमन से किनार होइ गेलक।
48002013	आउर उकर संग बचाल यहूदीमन हों छल करलंय, हिंया तलुक कि बरनबस हों उमन कर छल में जुइट गेलक।
48002014	पहें जब मोय देखलो, कि उमन सुसमाचार कर सच्‍चाइ में सीधा चल नी चलेन, तो मोय सउब कर भिरे कैफा से कहलो, “जब कि तोय यहूदी होइ के परजाइत मन तइर चालीस, आउर यहूदीमन तइर नहीं तो तोय परजाइत मनके यहूदीमन तइर चलेक काले कहीस?”
48002015	मोय तो जनमे हे से यहूदी हेकों, आउर “पापी परजाइतमन” मन से नहीं।
48002016	पहें ई जाइन के हों मनवां ब्‍यवस्‍था-नियम कर काम से नहीं, पहें यीशु मसीह में एकला बिश्‍वास करल से धरमी होवेना, हमरे आपने हों मसीह यीशु में बिश्‍वास करली, कि हमरे ब्‍यवस्‍था-नियम कर काम मन से नहीं, पहें मसीह में बिश्‍वास करेक से धरमी होली, ई-लगिन कि ब्‍यवस्‍था-नियम कर काम मन से कोनो प्राणी धरमी नी ठहरी।
48002017	हमरे जे मसीह में धरमी ठहरेक चाहिला, अगर आपने हे पापी निकलब तो का मसीह पाप कर सेवक हेके? कहियो नहीं।
48002018	कालेकि जे कोनो के मोय गिराय देलो, अगर उखे आउरे बनाबु तो आपने हे के दोषी ठहरावना।
48002019	मोय तो ब्‍यवस्‍था-नियम से ब्‍यवस्‍था-नियम कर लगिन मोइर गेलो, कि ईश्‍वर कर लगिन जीबु।
48002020	मोय मसीह कर संग क्रूस में चढ़ाल गेलो, आउर एखन मोय जीयत नखों, पहें मसीह मोर में जीयत आहे, आउर मोय देंह में एखन जे जीयत आहों, तो एकला उ बिश्‍वास से जीयत आहों, जे ईश्‍वर कर बेटा में आहे, जे मोर से प्रेम करलक, आउर मोर लगिन आपन जीबन देइ देलक।
48002021	मोय ईश्‍वर कर अनुग्रह के बेकार नी समझोन, कालेकि अगर ब्‍यवस्‍था-नियम बट से धरमी होतक, तो मसीह कर मोरेक बेकार होतक।
48003001	हे नीर-बुद्धिया गलातियामन, केहर तोहरे के मोइह लेइहंय? तोहरे कर तो माइन लेवा आंइख कर भिरे यीशु मसीह क्रूस उपरे देखल गेलक!
48003002	मोय तोहरे से एकला ई जानेक चाहोन, कि तोहरे ईश्‍वर कर आतमा के, का ब्‍यवस्‍था-नियम कर काम से कि, बिश्‍वास कर सुसमाचार से पाला?
48003003	का तोहरे एसेन नीर-बुद्धि हेका, कि ईश्‍वर कर आतमा से शुरु कइर के एखन शरीर कर काम से अन्‍त करबा?
48003004	का तोहरे एतना दुःख बेकार में उठाला? पहें कहियो बेकार नहीं।
48003005	जे तोहरे के ईश्‍वर कर आतमा दान करेल आउर तोहरे में सामर्थ कर काम करेला, उ का ब्‍यवस्था-नियम कर काम मन से कि बिश्‍वास कर सुसमाचार से एसेन करेला?
48003006	अब्राहम तो, “ईश्‍वर में बिश्‍वास करलक आउर ई उकर लगिन धरमिकता गिनाल गेलक।”
48003007	तो ई जाइन लेवा, कि जे बिश्‍वास करेक वाला आहंय, ओहे अब्राहम कर छाउवामन हेकंय।
48003008	आउर पबितर-ग्रन्‍थ में आगहे से जाइनके, कि ईश्‍वर परजाइत मन के बिश्‍वास से धरमी ठहराइ, आगहे से अब्राहम के ई सुसमाचार सुनाय देलक, कि “तोर में एखन सउब जाइत मन आशीष पाबंय।”
48003009	ई-लगिन जेमन बिश्‍वास करेक वाला आहंय, उमन बिश्‍वासी अब्राहम कर संग आशीष पावेन।
48003010	सेले जेताइक झन ब्‍यवस्‍था-नियम कर काम में भरसा रखेना, उमन सउब स्राप कर अधीन आहंय, कालेकि लिखल आहे, कि “जे केहो ब्‍यवस्‍था-नियम कर किताब में लिखल सउब बातमनके करेक में स्‍थिर नी रहेल, उ स्रापित हेके।”
48003011	पहें ई बात प्रगट हइक कि ब्‍यवस्‍था-नियम से ईश्‍वर कर हिंया केहो धरमी नी ठहरेल, “कालेकि धरमीमन बिश्‍वास से जीयत रहबंय।”
48003012	पहें ब्‍यवस्‍था-नियम कर बिश्‍वास से कोनो नाता नाइखे: पहें “जे उके मानी, उ उकर चलते जीयत रही।”
48003013	मसीह जे हमरे ले स्रापित बनलक, हमरे के दाम देइके ब्‍यवस्‍था-नियम कर स्राप से छोड़ालक, कालेकि लिखल आहे, “जे केहो काठ में लटकल जायल उ स्रापित हेके।”
48003014	ई ई-लगिन होलक, कि अब्राहम कर आशीष मसीह यीशु में परजाइतमन तलुक पूगोक, आउर हमरे बिश्‍वास द्वारा उ ईश्‍वर कर आतमा के पावोब, जेकर करार होइ हे।
48003015	हे भाई बहिन मन, मोय मनवां मन तइर कहाथों, कि मनवां मन कर करार हों जे पक्‍का होइ जायल, तो न केहो उके टलेल आउर न केहो उकर में कोनो बढ़ायल।
48003016	ई-लगिन, करार अब्राहम के, आउर उकर खन्दान के देवल गेलक, पबितर-ग्रन्‍थ ई नी कहेल, कि “खन्दान मन के,” जाइसेन ढेइरे झन कर बारे में कहलक, पहें जाइसेन एकझन कर बारे में कि “तोर खन्दान के” आउर उ मसीह हेके।
48003017	पहें मोय ई कहाथों, कि जे करार ईश्‍वर गो आगहे से पक्‍का कइर रहे, उके ब्‍यवस्‍था-नियम चाइर सौ तिरिस बछर कर पाछे आयके नी टाइल देवेल, कि करार बेकार होक।
48003018	कालेकि अगर हक ब्‍यवस्‍था-नियम से मिल हे तो आउर करार से नहीं, पहें ईश्‍वर अब्राहम के करार कर चलते देइ देइहे।
48003019	तो आउर ब्‍यवस्‍था-नियम काले देवल गेलक? उ तो अपराध कर चलते ब्‍यवस्‍था-नियम देवल गेलक, कि उ खन्दान कर आवेक तलुक रहोक, जे के करार देवल जाय रहे, आउर उ सरग दूतमन कर द्वारा बिचवाई कर हांथ ठहरय गेलक।
48003020	बिचवाई तो एक झन बटले नी होवेल, पहें ईश्‍वर एके गो हे आहे।
48003021	तो का ब्‍यवस्‍था-नियम ईश्‍वर कर करार कर बिरोध में आहे? कहियो नहीं! कालेकि एसेन ब्‍यवस्‍था-नियम देवल जातक तो जे जिऊ देवेक सकतक, तो सच्‍चे में धरमिकता ब्‍यवस्‍था-नियम से होइ जातक।
48003022	पहें पबितर-ग्रन्‍थ गो सउब के पाप कर अधीन कइर देलक, जेकि उ करार जेकर से यीशु मसीह में बिश्‍वास करेक आहे, बिश्‍वास करेक वाला मन कर लगिन पूरा होइ जावोक।
48003023	पहें बिश्‍वास आवेक से आगे ब्‍यवस्‍था-नियम कर अधीन में हमरे कर रखवाला होवत रहे, आउर उ बिश्‍वास कर आवेक तलुक जे प्रगट होवेक वाला रहे, हमरे उकरे बन्‍धन में रही।
48003024	ई-लगिन ब्‍यवस्‍था-नियम मसीह तलुक पुगायक ले हमरे कर शिकक्षा होलक, कि हमरे बिश्‍वास से हे धरमी ठहरोब।
48003025	पहें जे बेरा बिश्‍वास आय गेलक, तो एखन हमरे शिकक्षा कर अधीन नी रहली।
48003026	कालेकि तोहरे सउब उ बिश्‍वास करेक से जे मसीह यीशु में आहे, ईश्‍वर कर छाउवा पुता हेका।
48003027	आउर तोहरे में से जेतना झन मसीह यीशु में बपतिस्‍मा लेलंय उ मने मसीह के पिन्‍ध लेलंय।
48003028	एखन न केहो यहूदी हेकंय आउर न यूनानी, न केहो दास, न आजाद, न केहो मरद न केहो आउराइत, कालेकि तोहरे सउब मसीह यीशु में एके हे हेका।
48003029	आउर अगर तोहरे मसीह कर हेका तो अब्राहम कर खन्दान हेका आउर करार मोताबिक हकदार हों हेका।
48004001	मोय ई कहाथों, कि हकदार जब तलुक छोटे आहे, पहें ओहे सउब चीज कर हकदार हेके, तभियो हों उकर में आउर उ दास में कोनो फरक नाइखे।
48004002	पहें बाप कर ठहरल बेरा तलुक संग-रकक्षा करेक वाला आउर भण्‍डारी मन कर अधीन रहेल।
48004003	ओसने हे हमरे हों जे बेरा छोटे रही, तो संसार कर शुरु कर शिकक्षा कर दास बाइन रही।
48004004	पहें जे बेरा समय पूरा होलक, ईश्‍वर गो आपन बेटा के भेजलक, जे आउराइत से जनमलक, आउर ब्‍यवस्‍था-नियम कर अधीन सिरिजलक।
48004005	जेकि ब्‍यवस्‍था-नियम कर अधीन मनके दाम देइके छोड़ाय लेवोक, आउर हमरे के बलपोस होवेक कर हक देलक।
48004006	आउर तोहरे जे बेटामन हेका, ई-लगिन ईश्‍वर गो आपन बेटा कर आतमा के, जे “हे आबा,” “हे बाप” कइह के बोलायला, हमरे कर हिरदय में भेइज हे।
48004007	ई-लगिन तोहरे दास नहीं, पहें बेटा हेका, आउर जे बेरा बेटा होला, तो ईश्‍वर बट से हकदार हों होला।
48004008	आगे तोहरे ईश्‍वर के नी जाइन के उमन कर दास रहा जे स्‍वभाव से ईश्‍वर नहीं।
48004009	पहें एखन जे तोहरे ईश्‍वर के चिन्‍ह लेला, ईश्‍वर हों तोहरे के चिन्‍ह लेलक, तो उ बिन-पाया आउर बेकाम नीच शिकक्षा कर बातमन में काले मन लगाथा, जेकर में तोहरे दोहराय के उकरे दास होवेक चाहाथा?
48004010	तोहरे खास दिन मनके, महिना मनके आउर रितू बछर के मानाला।
48004011	मोय डरावोन, कहों एसेन न होक, कि जे खटनी मोय तोहरे ले कइर हों बेकार न होक।
48004012	हे भाई बहिन मन, मोय तोहरे से बिनती कराथों, तोहरे मोर समान होइ जावा, कालेकि मोय हों तोहरे समान होइ गेलो, तोहरे मोर कोनो नी बिगड़ाला।
48004013	पहें तोहरे जानला, कि आगे आगे मोय शरीर कर कमजोड़ी कर चलते तोहरे के सुसमाचार सुनालो।
48004014	आउर तोहरे मोर शरीर कर दशा के जे तोहरे कर परिकक्षा कर कारन रहे, तुच्‍छ नी जानला, न उके घिनाला, आउर ईश्‍वर कर दूत पहें मसीह कर समान मोके ग्रहन करला।
48004015	तो उ तोहरे कर रिझ करेक कहां गेलक? मोय तोहरे कर गवाही हेकों, कि अगर होइ सकेल, तो तोहरे आपन आंइख हों निकलय के मोके देइ देता।
48004016	तो का तोहरे से सच कहेक कर चलते मोय तोहरे कर बइरी बाइन गेलो।
48004017	उमन तो तोहरे के संगी बनायक चाहेन, पहें बेस बिचार से नहीं, पहें तोहरे के फरके करेक चाहेना कि तोहरे ओहे मनके संगी बनाय लेवा।
48004018	पहें ई हों बेस हेके, कि बेस बात में सउबे बेरा संगी बनाय ले जतन करल जावोक, न एकला ओहे बेरा, कि जे बेरा मोय तोहरे कर संग रहोंन।
48004019	हे मोर छाउवा मन, जब तलुक तोहरे में मसीह कर रुप नी बाइन जाइ, तब तलुक मोय तोहरे ले आउर दुःख जनायक नियर दुःख सहोना।
48004020	इच्‍छा तो ई होवेला, कि एखन तोहरे ठिन आयके आउरे किसिम से कहबु, कालेकि तोहरे कर बारे में मोय सक में आहों।
48004021	तोहरे जे ब्‍यवस्‍था-नियम कर अधीन होवेक चाहला, मोर से कहा, का तोहरे ब्‍यवस्‍था-नियम के नी सुनाल?
48004022	ई लिखल आहे, कि अब्राहम कर दुइगो बेटा होलक, एगो सेवकिन से आउर एगो आपन बिहाउ आउराइत से।
48004023	पहें जे दासी से होलक, उ शरीर कर इच्‍छा से जनमलक, आउर जे बिहाउ से जनमलक, उ करार कर मोताबिक जनमलक।
48004024	ई बातमन में भेद आहे, आउराइतमन दुइगो नियम हेकंय, एगो तो सिनाई पहाड़ कर जेकर से दास हे जनमेल, आउर उ हाजिरा हेके।
48004025	आउर माना हाजिरा अरब कर सिनाई पहाड़ हेके, आउर बरतमन यरुशलेम उकर बराबइर हेके, कालेकि उ आपन छाउवा पुता संगे गुलामी में आहे।
48004026	पहें उपरे कर यरुशलेम आजाद आहे आउर उ हमरे कर माय हेके।
48004027	कालेकि लिखल आहे कि, “हे बांझीन, तोय जे नी जन्‍माइस, रिझ कर, तोय जे बथा के नी जानीस, चिचयाय चिचयाय के गीत गांव, कालेकि त्‍यागल कर छाउवा, बिहाउ कर छाउवा से हों बागरे हे आहे।”
48004028	हे भाई बहिन मन, हमरे इसहाक कर नियर करार कर छाउवा हेकी।
48004029	आउर जाइसेन उ बेरा शरीर कर मोताबिक जनमाल, ईश्‍वर कर आतमा कर मोताबिक जनमाल के सतात रहंय, ओसने हे एखन हों होवेला।
48004030	पहें पबितर-ग्रन्‍थ का कहेला? “दासी के आउर उकर छाउवा के निकलय दे, कालेकि दासी कर छाउवा बिहाउ छाउवा कर संग बराबइर हकदार नी होवी।”
48004031	ई-लगिन हे भाईमन, हमरे दासी कर नहीं, पहें हमरे बिहाउ कर छाउवा हेकी।
48005001	मसीह गो आजादी कर लगिन हमरे के आजाद कइर हे, सेले इकरे में स्‍थिर रहा, आउर गुलामी कर जुहांइट में आउरे न नरावा।
48005002	देखा, मोय पाउलुस तोहरे से कहाथों, कि अगर खतना करुवाबा, तो मसीह से तोहरे के कोनो फायदा नी होइ।
48005003	पहें हों मोय सउब खतना करुवायक वाला मनके चेताय देवाथों, कि उके सउब ब्‍यवस्‍था-नियम के मानेक हे पड़ी।
48005004	तोहरे जे ब्‍यवस्‍था-नियम से धरमी होवेक चाहला, मसीह से फरके आउर अनुग्रह से गिर गेला।
48005005	कालेकि ईश्‍वर कर आतमा कर चलते, हमरे बिश्‍वास से, आशरा करल में धरमिकता कर डहर देखिला।
48005006	आउर मसीह यीशु में न खतना, न खतना बेगर कोनो काम कर आहे, पहें एकला बिश्‍वास, जे प्रेम से प्रभाव करेला।
48005007	तोहरे तो बढ़ियां से कुदत रहला, एखन केहर तोहरे के रोइक देलक, कि सच्चा के नी मानबा।
48005008	एसेन शिकक्षा ईश्‍वर बटले नहीं जे तोहरे कर बोलाय हे।
48005009	“तनिकुन खमीर समुचा सनाल आटा के खमीर कइर देवेल।”
48005010	मोय प्रभु में तोहरे कर बारे में भरसा करोन, कि तोहरे कर कोनो दोसरा बिचार नी होवी, पहें जे तोहरे के घबरुवाय देवेन, उ केहो काले नी होक सजा पावी।
48005011	पहें हे भाई बहिन मन, अगर एखन तलुक खतना कर प्रचार करोन, तो काले एखन तलुक सताय जावोन? तो का क्रूस कथा कर ठोकर सिराय गेलक।
48005012	बेस होतक कि जे तोहरे के डमाडोल करेना, उमन आपन अंग के काइट देतंय।
48005013	हे भाई बहिन मन, तोहरे आजाद होवेक ले बोलाल जायहा पहें एसेन न होक, कि ई आजादी पाप-स्‍वभाव कर इच्‍छा पूरा करेक लगिन मोका बनोक, पहें प्रेम से एक-दोसर कर सेवक बना।
48005014	कालेकि समुचा ब्‍यवस्‍था-नियम ई एकहे बात में पूरा होइ जायल कि, “तोहरे आपन पड़ोसी से आपन समान प्रेम रखा।”
48005015	पहें अगर तोहरे एक-दोसर के दांत से चबाल आउर चीर के खाल, तो साबधन रहा, कि एक-दोसर कर सत्‍यानाश न कइर देवा।
48005016	पहें मोय कहोंन ईश्‍वर कर आतमा कर मोताबिक चला, तो तोहरे शरीर कर पाप स्‍वभाव कर इच्‍छा के कोनो लेखे पूरा नी करबा।
48005017	कालेकि शरीर, ईश्‍वर कर आतमा कर बिरोध में, आउर आतमा शरीर कर पाप स्‍वभाव कर बिरोध में इच्‍छा करेल, आउर ई एक दोसर कर बिरोधी हेकंय, ई-लगिन कि जे तोहरे करेक चाहल उके करेक नी पाबा।
48005018	आउर अगर तोहरे ईश्‍वर कर आतमा कर चलाव में चलल, तो ब्‍यवस्‍था-नियम कर अधीन नाइखा।
48005019	पाप स्‍वभाव कर काम तो प्रगट आहे, माने ब्‍यभिचार, खराब काम, लुचपन,
48005020	मूरती पूजा, टोन्‍हा, बइरी, झागड़ा, इरखा, क्रोध, बिरोध, फूट, बेधरम,
48005021	डाह, मतवलापन, लीला-क्रिड़ा, आउर ईमन कर जाइसेन आउर काम मन आहे, उकर बारे में मोय तोहरे के आगहे से कइह देवाथों जाइसेन आगहे कइह रहों कि एसेन एसेन काम करेक वाला ईश्‍वर कर राइज कर हकदार नी होबंय।
48005022	पहें ईश्‍वर कर आतमा कर फार प्रेम, आनन्‍द, मेल, धीरज, किरपा, भलाई, बिश्‍वास,
48005023	नमरता, आउर आतमा-सम्‍हड़; एसेन एसेन काम कर बिरोध में कोनो ब्‍यवस्‍था-नियम नाइखे।
48005024	आउर जे मसीह यीशु कर हेकंय, उ मने शरीर कर पाप स्‍वभाव कर संग इच्‍छा आउर लालसा के क्रूस में चढ़ाय देलंय।
48005025	अगर हमरे आतमा से जीयत आही, तो आतमा कर मोताबिक चलब।
48005026	हमरे घमण्‍डी होइके न एक दोसर के खिजरुवाब, आउर न एक दोसर के डाह करब।
48006001	हे भाई बहिन मन, अगर कोनो आबदिन कोनो अपराध में धराय हों जाइ, तो तोहरे जे आतमिक आहा, नरम भाव कर संग एसेन के सम्‍भरावा, आउर आपने हों, साबधन रहा, कि तोहरे हों परिकक्षा में न गिरा।
48006002	तोहरे एक दोसर कर भार उठावा, आउर एहे नियर मसीह कर ब्‍यवस्‍था-नियम के पूरा करा।
48006003	कालेकि अगर केहो कोनो नी होवेक से हों आपने के खुदे कोनो समझेल, तो आपने हे के धोखा देवेल।
48006004	पहें हर एक झन आपने हे कर काम के जांइच लेवोक, आउर तले दोसर कर बारे में नहीं पहें आपने हे बारे में उके घमण्‍ड करेक कर मोका होइ।
48006005	कालेकि हर एक झन आपन हे कर बोझ उठाइ।
48006006	जे बचन कर शिकक्षा पावेन, उ सउब बेस चीज-मन में सिखायक वाला के भागी करोक।
48006007	धोखा न खावा! ईश्‍वर के ठट्ठा नी करल जायल, कालेकि मनवां जे कोनो बुनेल, उखे काटि।
48006008	कालेकि जे आपन शरीर कर पाप स्‍वभाव लगिन बुनेल, उ शरीर कर पाप स्‍वभाव कर काम से बिनाश कर कटनी काटि, आउर जे ईश्‍वर कर आतमा कर लगिन बुनेल, उ आतमा से जिनगी-जुग कर जीबन कर कटनी काटि।
48006009	हमरे बेस काम करेक ले साहस नी छोड़ब, कालेकि अगर हमरे ढिला नी होवब, तो ठीक बेरा में कटनी कटोब।
48006010	ई-लगिन जहां तलुक, बेरा मिली हमरे सउब कर संगे भलाई करब, खास कइर के बिश्‍वासी भाईमन कर संग।
48006011	देखा, मोय कइसेन बड़े बड़े अक्षरमन में तोहरे के आपन हांथ से लिखहों।
48006012	जेताइक आबदिनमन शरीर कर देखावटी चाहेन उमन तोहरे के खतना करुवायक ले जबराइ करेना, एकला ई-लगिन कि उमन मसीह कर क्रूस कर चलते सताय न जावोक।
48006013	कालेकि खतना करुवायक वाला तो आपने हे ब्‍यवस्‍था-नियम में नी चलेन, पहें तोहरे के खतना करुवायक ले चाहेन, कि तोहरे कर शरीर कर दशा में घमण्‍ड करोक।
48006014	पहें एसेन न होक, कि मोय आउर कोनो बात में घमण्‍ड करबु, एकला हमरे कर प्रभु यीशु मसीह कर क्रूस में जेकर से संसार मोर नजाइर में आउर संसार कर नजाइर में मोय क्रूस में चढ़ाल गेलो।
48006015	कालेकि न खतना, आउर न खतना बेगर कोनो हेके, पहें नवां सिरजन।
48006016	आउर जेताइक झन ई ब्‍यवस्‍था-नियम में चलबंय उमन उपरे, आउर ईश्‍वर कर इस्राएल में शान्‍ति आउर दया होते रहोक।
48006017	एखन से आगे मोके केहो दुःख न देवोक, कालेकि मोय यीशु कर लगिन उकर दाग मनके आपन देंह में लेइ के चलोना।
48006018	हे भाई बहिन मन, हमरे कर प्रभु यीशु मसीह कर अनुग्रह तोहरे कर आतमा कर संग रहोक। आमेन॥
49001001	पाउलुस बटले जे ईश्‍वर कर इच्‍छा से यीशु मसीह कर प्रेरित हेके, उ पबितर आउर मसीह यीशु में बिश्‍वासी मन कर नाम जे इफिसुस में आहंय।
49001002	हमरे कर बाप ईश्‍वर आउर प्रभु यीशु मसीह बट से तोहरेके अनुग्रह आउर शान्‍ति मिलते रहोक।
49001003	हमरे कर प्रभु यीशु मसीह कर ईश्‍वर आउर बाप कर धन्‍यबाद होक, कि उ हमरे के मसीह में सरगीय ठांव में सउब किसिम कर आतमिक आशीष देइ हे।
49001004	जाइसेन उ हमरे के धरती कर सिरजन से आगहे मसीह में चुइन लेलक, कि हमरे उकर भिरे प्रेम में पबितर आउर निरदोष बनब।
49001005	आउर आपन इच्‍छा कर बेस बिचार मोताबिक हमरे के आगहे से ठहराहे, कि यीशु मसीह बट से हमरे उकर बाल-पोस छाउवा बनब,
49001006	कि उकर उ अनुग्रह कर महिमा कर स्‍तुति होक, जेके उ हमरे के उ “दुलारु बेटा” में एसने हे देइ देलक।
49001007	हमरे के मसीह कर उकर लहु से आजाद, माने अपराध कर क्षमा, उकर उ अनुग्रह कर धन कर मोताबिक मिललक।
49001008	जेके उ समुचा ज्ञान संगे हमरे उपरे बागरे हे करलक।
49001009	कि मसीह आपन इच्‍छा कर भेद बेस बिचार से हमरे के बतालक, जेके उ आपने हे में ठाइन लेइ रहे।
49001010	कि समय कर पूरा होवेक कर एसेन बन्‍दोबस होक कि जे कोनोवे सरग में आहे, आउर जे कोनोवे धरती में आहे, सउब चीज के मसीह में जमा करोक।
49001011	मसीह में जेकर हमरे हों उकरे बिचार से जे आपन इच्‍छा कर मत मोताबिक सउब चीज करेला, आगेहे से ठहरल जाय के हकदार बनोब।
49001012	कि हमरे, जेमन आगहे से मसीह से आशरा रइख रही, उकर महिमा कर स्‍तुति कर कारन बनब।
49001013	आउर मसीह में तोहरे में हों, जे बेरा तोहरे सच्चा कर बचन सुनला, जे तोहरे कर उद्धार कर सुसमाचार हेके, आउर जेकर में तोहरे बिश्‍वास करला, करार करल पबितर आतमा कर छाप लागलक।
49001014	पबितर आतमा उकर दाम देइके किनाल मन कर छुटकारा लगिन हमरे कर हकदार कर बेयाना हेके, कि ईश्‍वर कर महिमा कर स्‍तुति होक।
49001015	ई-लगिन, मोय हों उ बिश्‍वास कर सुसमाचार सुइन के जे तोहरेमन में प्रभु यीशु में आहे आउर सउब पबितर आबदिनमन उपरे प्रगट आहे।
49001016	तोहरे ले धन्‍यबाद करेक नी छोड़ोन, आउर आपन प्रार्थना मन में तोहरे के इयाइद करोना।
49001017	कि हमरे प्रभु यीशु मसीह कर ईश्‍वर जे महिमा कर बाप हेके, तोहरे के आपन चिन्‍हेक में, ज्ञान आउर प्रकाश कर आतमा देवोक।
49001018	आउर तोहरे कर मन कर आंइख जोति नियर होक कि तोहरे जाइन लेवा कि ईश्‍वर कर बोलायक से कइसेन आशरा होवेल, आउर पबितर आबदिनमन में उकर हकदार कर महिमा कर धन कइसेन आहे।
49001019	आउर उकर शक्ति हमरे में जे बिश्‍वास करिला, केताइक महान आहे, ईश्‍वर सामर्थ कर प्रभाव कर उ काम कर मोताबिक,
49001020	जे उ मसीह में करलक, कि उके मोरल में से जीयाय के सरगीय ठांव में आपन दहिना बटे।
49001021	सउब किसिम कर मुख्‍या, आउर अधिकार, आउर सामर्थ, आउर परभूता कर, आउर सउबे नाम कर उपरे, जे न एकला ई पूर में, पहें आवेक वाला पूर में हों लेवल जाइ, बाइठलक;
49001022	आउर ईश्‍वर सउब के मसीह कर गोड़ तरे कइर देलक आउर उके सउब चीज में “मुख्‍य-मुड़” बनाय के कलीसिया के देइ देलक,
49001023	ई मसीह देंह हेके, आउर उकरे हे भरपुरी आहे, जे सउब में पूरा करेला।
49002001	आउर उ गो तोहरे के हों जीयालक, जेमन आपन अपराध आउर पाप मन कर चलते मोइर रहा।
49002002	जेकर में तोहरे आगे ई संसार कर रीति रिवाज में, आउर आकाश कर अधिकार कर हाकिम माने संसार कर आतमा कर मोताबिक चलात रहा, जे एखन हों हुकूम नी मानेक वाला मन में काम कराथे।
49002003	इकर में हमरे हों सउब कर सउब आगे आपन शरीर कर पाप स्‍वभाव कर इच्‍छा में दिन बितात रही, आउर शरीर कर पाप स्‍वाभव आउर मन कर इच्‍छा के पूरा करत रही, आउर आउरों आबदिनमन कर समान लुर से हे खींस कर छाउवा रही।
49002004	पहें ईश्‍वर जे दया कर धनी हेके, आपन उ बड़का प्रेम कर चलते, जेकर से उ हमरे से प्रेम करलक।
49002005	जे बेरा हमरे अपराध कर चलते मोइर रही, तो हमरे के मसीह कर संग जीयालक (अनुग्रह से तोहरे कर उद्धार होलक),
49002006	आउर मसीह यीशु में उकर संगे उठालक, आउर सरगीय ठांव में उकर संगे बाइठलक।
49002007	कि उ आपन उ किरपा से जे मसीह यीशु में हमरे उपरे आहे, आवेक वाला बेरा में आपन अनुग्रह कर नी सिरायक वाला धन देखावोक
49002008	कालेकि बिश्‍वास कर द्वारा अनुग्रह से तोहरे कर उद्धार होलक, आउर ई तोहरे कर बट से नहीं, पहें ईश्‍वर कर दान हेके।
49002009	आउर न काम से, एसेन न होक कि केहो घमण्‍ड करोक
49002010	कालेकि हमरे उकर बनल हेकी, आउर मसीह यीशु में उ बेस काम कर लगिन सिरजल जायही जेके ईश्‍वर गो आगहे हमरे के करेक ले तेयार करलक।
49002011	ई-लगिन इयाइद करा, कि तोहरे जे शरीर कर मोताबिक परजाइत हेका, (आउर जे मन शरीर में हांथ से करल खतना से “खतना वाला” कहायना, उमन तोहरे के “खतना बेगर” कहायना)।
49002012	तोहरेमन उ बेरा मसीह से फरके आउर इस्राएल कर परजा के पद से किनार करल, आउर करार कर नियम में साझा नी रहा, आउर आशरा बेगर आउर धरती में ईश्‍वर बेगर रहा।
49002013	पहें एखन तो मसीह यीशु में तोहरे जे आगे दुरियाह रहा, मसीह कर लहु से भिरे होइ गेला।
49002014	कालेकि ओहे हमरे कर मेल हेके, जेहर दुनो के एक कइर देलक, आउर फरके करेक वाला दिवार के जे माझे में रहे, धंइस देलक।
49002015	आउर आपन शरीर में बइर माने उ ब्‍यवस्‍था-नियम जेकर हुकूम बिधि कर ब्‍यवस्‍था-नियम तइर रहे, मिटाय देलक, कि दुनो से आपने हे एगो नवां आबदिन सिरजाय के मेल करायक देवोक।
49002016	आउर क्रूस में बइर के नास कइर के उकर से दुनो के एक देंह बनाय के ईश्‍वर से मिलालक।
49002017	आउर उ आयके तोहरे जे दुरियाह रहा, आउर उमनके जे भिरे रहंय दुनो के मेल मिलाप कर सुसमाचार सुनालक।
49002018	कालेकि उकरे हे द्वारा हमरे दुनो कर एक पबितर आतमा में बाप कर भिरे पोंहचेक होवेला।
49002019	ई-लगिन तोहरे एखन परदेशी आउर डहर चलवा न लगा, पहें पबितर मन कर संगी स्‍वदेशी आउर ईश्‍वर कर घराना कर होइ गेला।
49002020	आउर प्रेरित आउर आगमबक्तामन कर नेंव में जेकर कोना कर ढोंग्‍गा मसीह यीशु खुद हे हेके, बनल जायहा।
49002021	जेकर में समुचा सिरजन एके संगे मिल के प्रभु में एगो पबितर मन्‍दिर बनते जायला।
49002022	जेकर में तोहरे हों आतमा कर द्वारा ईश्‍वर कर रहेक ठांव होवेक लगिन एके संग बनल जाला।
49003001	एहे ले मोय पाउलुस जे तोहरे परजाइतमन कर लगिन मसीह यीशु कर बन्‍धुवा हेकों
49003002	अगर तोहरे ईश्‍वर कर उ अनुग्रह कर प्रबंध कर सुसमाचार सुइनहा, जे तोहरे ले मोके देवल जायहे।
49003003	माने ई, कि उ भेद मोर उपरे खास प्रकाश द्वारा प्रगट होलक, जाइसेन मोय आगे हे छोटकारी में लिख चुइखों।
49003004	जेकर से तोहरे पइढ़ के जानेक पारल, कि मोय मसीह कर उ भेद कहां तलुक समझोन।
49003005	जे आउरों बेरा में आबदिनमन कर खन्दान मनके एसेन नी बताल जाय रहे, जाइसेन कि पबितर आतमा कर द्वारा एखन उकर पबितर प्रेरित मन आउर आगमबक्तामन में प्रगट करल जायहे।
49003006	माने ई, कि मसीह यीशु में सुसमाचार कर द्वारा परजाइत मन हकदार में साझा, आउर एके हे देंह कर आउर करार कर भागी हेकंय।
49003007	आउर मोय ईश्‍वर कर अनुग्रह कर उ दान कर मोताबिक, जे उकर सामर्थ कर प्रभाव कर मोताबिक मोके देवल जाय हे, उ सुसमाचार कर सेवक बनलो।
49003008	मोर उपरे जे सउब पबितर आबदिनमनसे छोटे से छोट हेकों, ई अनुग्रह होलक, कि मोय परजाइतमन के मसीह कर आगम धन कर सुसमाचार सुनाबु।
49003009	आउर सउब कर उपरे ई बात कर प्रकाश करबु, कि उ भेद कर प्रबंध का हेके, जे सउब कर सिरजाइया ईश्‍वर में शुरुवे से लुकल रहे।
49003010	जेकि एखन कलीसिया कर द्वारा, ईश्‍वर कर नाना किसिम कर ज्ञान, उ मुख्‍या आउर उ अधिकारी उपरे, जे सरगीय ठांव में आहे प्रगट करल जावोक।
49003011	उ जिनगी जुग इच्‍छा कर मोताबिक जे उ हमरे कर प्रभु मसीह यीशु में कइर रहे।
49003012	जेकर में हमरे के उकर में बिश्‍वास रखेक से बेधड़क आउर भरोसा कर संग ईश्‍वर भिरे आवेक कर हक आहे।
49003013	ई-लगिन मोय बिनती कराथों कि जे तकलिफ तोहरे ले मोके होवाथे, उकर चलते हिम्‍मत न हारा, कालेकि उकर में तोहरे ले महिमा आहे।
49003014	मोय एहे चलते उ ईश्‍वर बाप कर भिरे ठिहनावोना,
49003015	जेकर से सरग आउर धरती उपरे सउब घराना कर नाम राखल जायला।
49003016	कि उ आपन महिमा कर धन कर मोताबिक तोहरे के ई दान देवोक, कि तोहरे उकर पबितर आतमा से आपने भीतरी मनवां में सामर्थ पायके जोड़गर होते जावा।
49003017	आउर बिश्‍वास कर चलते मसीह तोहरे कर हिरदय में बसोक कि तोहरे प्रेम में जाइड़ धइर के आउर नेंव गाइड़ के,
49003018	सउब पबितर आबदिनमन कर संग अच्‍छा से समझेक कर शक्ति पावा, कि उकर चावड़ाइ आउर लम्‍बाइ आउर ऊचाइ आउर गहराई केताइक आहे।
49003019	आउर मसीह कर उ प्रेम के जाइन लेवा जे ज्ञान से पारे आहे, कि तोहरे ईश्‍वर कर समुचा भरपुरी तलुक भरपूर होइ जावा।
49003020	एखन जे एसेन सामर्थ वाला आहे, कि हमरे कर बिनती आउर समझेक से कहों बागरे हे काम करेक सकेल, उ सामर्थ कर मोताबिक जे हमरे में काम करेला,
49003021	कलीसिया में, आउर मसीह यीशु में, उकर महिमा पिड़ही से पिड़ही तलुक जिनगीजुग होते हे रहोक। आमेन।
49004001	ई-लगिन मोय जे प्रभु में बन्‍धुवा आहों तोहरे से बिनती करोन, कि जे बोलावा से तोहरेमन बोलाल जायहा, उकर जोग्‍य चल चला।
49004002	माने सउब बेरा लूदूमन आउर नमरता संगे, आउर धीरज धइर के प्रेम से एक दोसर के साईह लेवा।
49004003	आउर मेल कर बन्‍धन में आतमा कर एकता रखेक ले जतन करा।
49004004	एगो हे देंह आहे, आउर एगो हे ईश्‍वर कर आतमा, जाइसेन तोहरे के बोलाल जाय रहे आपन बोलाल में एकहे आशरा आहे,
49004005	एगो हे प्रभु आहे, एगो हे बिश्‍वास, एगो हे बपतिस्‍मा।
49004006	आउर सउब कर एगो हे ईश्‍वर आउर बाप आहे, जे सउब कर उपरे, आउर सउब कर माझे में आउर सउब में आहे।
49004007	पहें हमरे में से हर एक झन के मसीह कर दान कर गुन कर मोताबिक अनुग्रह मिल हे।
49004008	ई-लगिन उ कहेला: कि, “उ उपरे चढ़लक, आउर बन्‍धुवा मनके बाइन्‍ध लेइ गेलक, आउर मनवां मन के दान देलक।”
49004009	(उकर चढ़ेक से, आउर का भेटायल, एकला ई, कि उ धरती कर नीचे ठांव में उताइर हों रहे।
49004010	आउर जे उताइर गेलक, ई ओहे हेके जे समुचा आकाश से उपरे चाइढ़ हों गेलक, कि सउब के पूरा-पूरी करोक)।
49004011	आउर उ गो केताइक के प्रेरित ठहरय के, आउर केताइक के आगमबक्ता ठहरय के, आउर केताइक के सुसमाचार सुनायक वाला ठहरय के, आउर केताइक के चरवाहा आउर उपदेशक ठहरायके दान देइ देलक,
49004012	जेकर से पबितर आबदिन पोकता होइ जावोक, आउर सेवा कर काम करल जावोक, आउर मसीह कर देंह उन्‍नति पावोक।
49004013	जब तलुक कि हमरे सउब के सउब बिश्‍वास आउर ईश्‍वर कर बेटा कर चिन्‍हेक में एक नी होइ जब, आउर एगो पोकता आबदिन नी बाइन जब आउर मसीह कर डिल-डोल तलुक नी बाइढ़ जब।
49004014	जेकि आगे हमरे बालके नी रहोब, जे मनवां कर ठाक बिद्या आउर चतुराइ से, उमन कर भरमाय वाला बिचार कर, आउर उपदेश, हर एक बयार से उछलोक, आउर हिने हुने घूमराय जावोक।
49004015	पहें प्रेम में सच्‍चाइ से चलते हे, सउब बातमन में उकर में जे मुड़ हेके, माने मसीह में बढ़ते जावा।
49004016	जेकर से समुचा देंह, हर एक गंठ कर मदाइत से एके संगे मिल के, आउर एके संगे गंठ बाइन्‍धके, उ प्रभाव कर मोताबिक जे हर एक अंग कर दरियाब से होवेल, आपने हे के बढ़ायल, कि उ प्रेम में बढ़ते हे जावोक।
49004017	ई-लगिन मोय ई कहोंन, आउर प्रभु में आरजी कराथों कि जाइसेन परजाइतमन बिन बिचार से चलेन, तोहरे एखन से आउर उ तइर न चला।
49004018	कालेकि उमन कर बुद्धि अन्‍धरा होइ गेलक, आउर उ आनजान कर चलते जे उमन में आहे आउर उमन कर मन कर कठोर कर चलते उमन ईश्‍वर कर जीबन से फरके करल जायहंय।
49004019	आउर उमन छुछा होइके, लुच्‍चाई में लइग गेलंय, कि सउब किसिम कर खराब काम आपन इच्‍छा से करोक।
49004020	पहें तोहरे मसीह कर एसेन शिकक्षा नी पायहा।
49004021	पहें सच्‍चे में तोहरे उकरे हे सुनला, आउर जाइसेन यीशु में सच्‍चाइ आहे, उकरे हे में सिखाल हों जायहा।
49004022	कि तोहरे आगे कर लुर ढंग कर पुरना मनवां के जे भरमायक वाला अभिलाषा कर मोताबिक भ्रष्ट होइ जायल, उतराय लेवा।
49004023	आउर आपन मन कर आतमिक लुर में नवां बनते जावा।
49004024	आउर नवां मनवां के पिन्‍ध लेवा जे ईश्‍वर कर मोताबिक, सच्‍चाइ कर धरमिकता, आउर पबितरता में सिरजल गेलक।
49004025	ई-लगिन झूठ बोलेक के छोइड़ के हर एक आपन पड़ोसी से सच कहा, कालेकि हमरे आपस में एक दोसर कर अंग हेकी।
49004026	“क्रोध तो करा, पहें पाप न करा।” बेइर डुबेक तलुक तोहरे कर क्रोध न रहोक,
49004027	आउर न शयतान के मोका देवा।
49004028	चोरायक वाला आउर न चोरावोक, पहें बेस काम करेक में आपन हांथ से खटनी करोक, ई-लगिन कि जेकर दरकार आहे, उके देवेक ले उकर ठिन कोनो होक।
49004029	कोनो खराब बात तोहरे कर मुंह से न नीकलोक, पहें दरकार मोताबिक ओहे जे उन्‍नति कर लगिन बेस होवी, जेकि उकर से सुनेक वाला मन उपरे अनुग्रह होक।
49004030	आउर ईश्‍वर कर पबितर आतमा के शोकित मइत करा, जेकर से तोहरे में छुटकारा कर दिन लगिन छाप देवल जायहे।
49004031	सउब किसिम कर तिता आउर खींस आउर क्रोध, झागड़ा आउर निन्‍दा सउब बइर भाव समाइत तोहरे से दूर करल जावोक।
49004032	आउर एक दोसर में किरपा आउर दया-माया होक, आउर जाइसेन ईश्‍वर गो मसीह में तोहरे कर अपराध क्षमा करलक, ओसने हे तोहरे हों एक दोसर कर अपराध के क्षमा करा।
49005001	ई-लगिन दुलार मन, ईश्‍वर कर छाउवामन तइर चला।
49005002	आउर प्रेम में चला, जाइसेन मसीह हों तोहरे से प्रेम करलक, आउर हमरे ले आपने आप के सुखदाई मह-महायक लगिन ईश्‍वर के भिरे भेंट चढ़ाय के बलिदान कइर देलक।
49005003	जाइसेन पबितर आबदिनमन कर जोग्‍य आहे, ओसने हे तोहरे में ब्‍यभिचार आउर कोनो किसिम कर अशुद्ध काम चाहे लोभ कर चरचा तलुक न होक;
49005004	आउर न बे-लजकुट, न मूरखता कर बात-चित कर, न ठट्ठा कर; कालेकि एसेन बातमन नी सोभेल, पहें धन्‍यबाद हे सुनाल जावोक।
49005005	कालेकि तोहरे ई जानला, कि कोनो ब्‍यभिचारी, चाहे अशुद्ध जन, चाहे लोभी आबदिन कर, जे मूरती पूजा करेक वाला कर बराबइर हेके, मसीह आउर ईश्‍वर कर राइज में वारिस नाइखे।
49005006	केहो तोहरे के बेकार बातमन से धोखा न देवोक; कालेकि एहे काममन कर चलते ईश्‍वर कर खींस हुकूम नी मानेक वाला मन उपरे होवेला।
49005007	ई-लगिन तोहरे उकर सहभागी न होवा।
49005008	कालेकि तोहरे आगे अन्‍धार रहा, पहें एखन प्रभु में इन्‍जोत होला, सेले जोति कर छाउवा तइर चला
49005009	(कालेकि इन्‍जोत कर फल सउब किसिम कर भलाई, आउर धरमिकता, आउर सच्चा हेके)
49005010	आउर ई परखा कि प्रभु कर का इच्‍छा हइक।
49005011	अन्‍धार कर बेकार काममन में सहभागी न होवा, पहें उकर उलाहना देवा।
49005012	कालेकि उमन कर गुप्‍त काम मन कर चरचा हों लाज कर बात हेके।
49005013	पहें जेताइक काम मन कर उलाहना देवल जायल उ सउब जोति से प्रगट होवेला, कालेकि जे सउब चीज के प्रगट करेला उ जोति हेके।
49005014	ई-लगिन उ कहेला, “हे नीन्‍दायक वाला, जागा! आउर मुरदामन में से जी उठा; तो मसीह कर जोति तोहरे कर उपरे चमकी।”
49005015	ई-लगिन ध्यान से देखा, कि कइसेन चाल चलाथा: नीर-बुद्धि लेखे नहीं पहें बुद्धिमन लेखे चला।
49005016	बेरा के किमाइत समझा, कालेकि दिन खराब आहे।
49005017	ई-लगिन नीर-बुद्धि न होवा, पहें ध्यान से समझा प्रभु कर का इच्‍छा आहे।
49005018	अंगूर कर रस से मतवार न बना, कालेकि उकर से लुच्‍चा होवेला, पहें ईश्‍वर कर आतमा से भरते जावा।
49005019	आउर आपस में भजन आउर स्‍तुति-गीत आउर आतमिक गीत गाते रहा, आउर आपन-आपन मन में प्रभु कर भिरे गाते आउर भजन करते रहा।
49005020	आउर जिनगी सउब बातमन कर लगिन हमरे कर प्रभु यीशु मसीह कर नाम से ईश्‍वर बाप के धन्‍यबाद करते रहा।
49005021	आउर मसीह कर डर से एक दोसर कर अधीन में रहा।
49005022	हे आउराइतमन, आपन-आपन मरद कर एसेन अधीन रहा जाइसेन प्रभु कर।
49005023	कालेकि मरद आउराइत कर मुड़ी हेके जाइसेन कि मसीह कलीसिया कर मुड़ी हेके आउर खुद हे देंह कर उद्धार कराइया हेके।
49005024	पहें जाइसेन कलीसिया मसीह कर अधीन आहे, ओसने हे आउराइतमन हों सउब बात में आपन-आपन मरद कर अधीन रहा।
49005025	हे मरदमन, आपन-आपन आउराइत से प्रेम करा, जाइसेन मसीह हों कलीसिया के प्रेम कइर के आपने आप के देइ देलक।
49005026	कि उके बचन कर द्वारा पानी कर स्‍नान से शुद्ध कइर के पबितर बनावोक।
49005027	आउर उके एगो एसेन तेजस्वी कलीसिया बनायके आपन ठिन खड़ा करोक, जेकर में न कलंक न चोकतल, न कोनो एसेन चीज होक पहें पबितर आउर निरदोष होक।
49005028	एहे नियर उचित आहे कि मरद आपन-आपन आउराइत से आपन देंह नियर प्रेम करोक। जे आपन आउराइत से प्रेम करेला, उ आपने हे से प्रेम करेला।
49005029	कालेकि केहो कहियो आपने हे देंह से बइर नी करेना, पहें उकर पालन पोसन करेन, जाइसेन मसीह हों कलीसिया कर संग करेला।
49005030	ई-लगिन कि हमरे उकर देंह कर अंग हेकी।
49005031	“ई-लगिन आबदिन आपन माय-बापके छोइड़ के आपन आउराइत से मिल के रहबंय, आउर उमन दुनो एक तन होबंय।”
49005032	ई भेद तो बड़का आहे, पहें मोय मसीह आउर कलीसिया कर बारे में कहोंना।
49005033	पहें तोहरे में से हर एकझन आपन आउराइत से आपन समान प्रेम रखोक, आउर आउराइत हों आपन मरद कर डर रखोक।
49006001	हे छाउवा मन, प्रभु में आपन माय-बाप कर हुकूम मन के माना कालेकि ई उचित हेके।
49006002	“आपन माय-बाप कर आदर करा,” (ई पहिला हुकूम हेके, जेकर संग करार हों आहे)।
49006003	कि, “तोर भला होक, आउर तोय धरती में अनाइत दिन तलुक जीयत रहबे।”
49006004	आउर हे छाउवा वाला मन, आपन छाउवा मन के न खिजरुवावा, पहें प्रभु कर शिकक्षा, आउर चेताउनी देते हे उमन कर पालन पोसन करा।
49006005	हे दास मन, जे मन ई संसार में तोहरे कर मालिक हेकंय, आपन मन कर सीधाई से डरते आउर कापते हे उमन कर हुकूम माना, जाइसेन मसीह कर हुकूम के मानते आहा।
49006006	आउर आबदिनमन के रिझायक कर नियर देखायक कर लगिन सेवा न करा, पहें मसीह कर सेवक नियर मन से ईश्‍वर कर इच्‍छा में चला।
49006007	आउर उ सेवा के मनवां कर नहीं, पहें प्रभु कर जाइनके सच्चा हिरदय से करा।
49006008	कालेकि तोहरे जानला, कि जे केहो जाइसेन बेस काम करी, चाहे दास होक चाहे आजादी, प्रभु से ओसने हे पावी।
49006009	आउर हे मालिक मन, तोहरे हों धमकी छोइड़ के उमन कर संगे ओसने हे ब्‍यवहार करा, कालेकि तोहरे जानला, कि उमन कर आउर तोहरे कर दुनो कर मालिक सरग में आहे आउर उ केकरो पक्ष नी लेवेला।
49006010	ई-लगिन प्रभु में आउर उकर शक्ति कर प्रभाव में जोड़गर होवा।
49006011	ईश्‍वर कर समुचा हथियार बाइन्‍ध लेवा, कि तोहरे शयतान कर चल कर भिरे खड़ा होवेक सकबा।
49006012	कालेकि हमरे कर ई लड़ाई लहु आउर मांस से नहीं, पहें मुख्‍या मन से आउर हाकिम मन से, आउर ई संसार कर अन्‍धार कर हाकिम मन से, आउर उ दुष्ट आतमा कर आतमिक सेना मनसे आहे जे आकाश में आहे।
49006013	ई-लगिन ईश्‍वर कर समुचा हथियार बाइन्‍ध लेवा, कि तोहरे खराब दिन में लडे़क सकबा, आउर सउब के पूरा कइर के स्‍थिर रहेक सकबा।
49006014	सेले सच्‍चाइ से आपन डांड़ा काइस के, आउर धरमिकता कर लुगा पिन्‍ध के;
49006015	आउर गोड़ में मेल कर सुसमाचार कर तेयारी कर जूता पिन्‍ध के;
49006016	आउर सउब कर संग बिश्‍वास कर ढाल लेइके स्‍थिर रहा जेकर से उ दुष्ट आतमा कर सउब बरेक तिर के नीझायक सकबा।
49006017	आउर उद्धार कर टोप, आउर आतमा कर तलवाइर, जे ईश्‍वर कर बचन हेके, लेइ लेवा।
49006018	आउर सउबे बेरा सउब किसिम से आतमा में प्रार्थना, आउर बिनती करते रहा, आउर ई-लगिन जागले हे रहा, कि सउब पबितर आबदिनमनले जुरुम जुट बिनती करते हे रहा।
49006019	आउर मोर ले हों, कि मोके कहेक बेरा एसेन जोड़गर बचन देवल जावोक कि मोय बेधड़क से सुसमाचार कर भेद बतायक सकबो,
49006020	जेकर लगिन मोय सिकड़ी से बान्‍धल राजदूत हेकों; आउर ई हों कि मोय उकर बारे में जाइसेन मोके दरकार आहे ओसने हे मोय साहस से कहबु।
49006021	आउर तुखिकुस, जे दुलार भाई आउर प्रभु में बिश्‍वास जोग्‍य सेवक हेके, तोहरे के सउब बातमन के बताइ, कि तोहरे मोर दशा के जाना कि मोय कइसेन रहोना।
49006022	उके मोय तोहरे ठिन ई-लगिन भेजलो, कि तोहरे हमरे कर दशा के जाना, आउर उ तोहरे कर मन के शान्‍ति देवोक।
49006023	ईश्‍वर बाप आउर प्रभु यीशु मसीह कर बटले भाईमन के शान्‍ति आउर बिश्‍वास संगे प्रेम मिलोक।
49006024	जे हमरे कर प्रभु यीशु मसीह से सच्चा प्रेम रखेना, उमन सउब उपरे अनुग्रह होते रहोक॥
50001001	मसीह यीशु कर सेवक पाउलुस आउर तीमुथियुस बटले सउब पबितर आबदिनमन कर नाम में, जे मसीह यीशु में होइ के शिकक्षा आउर सउब सेवक मन समाइत फिलिपी में रहेना।
50001002	हमरे कर बाप ईश्‍वर आउर यीशु मसीह बटले तोहरे के अनुग्रह आउर शान्‍ति मिलते रहोक।
50001003	मोय जे जे बेरा तोहरे के इयाइद करोना, तब तब आपन ईश्‍वर कर सउब खने धन्‍यबाद करोना।
50001004	आउर जे कोनोवे बेरा तोहरे सउब लगिन बिनती करोना, तो सउब खने रिझ कर संगे बिनती करोना।
50001005	ई-लगिन, कि तोहरे शुरु से लेइके आइज तलुक सुसमाचार प्रचार करेक में मोर संग-मदाइत करते आहा।
50001006	आउर मोके ई बात कर भरसा आहे, कि ईश्‍वर जे तोहरे में बेस काम शुरु कइर हे, ओहे उके यीशु मसीह कर आवेक दिन तलुक पूरा करी।
50001007	उचित आहे कि, मोय तोहरे सउब कर लगिन एसने हे सोंच रखोन, कालेकि तोहरे मोर मन में आय बसला, आउर मोर काइदी में आउर सुसमाचार कर लगिन जबाब आउर सबुत देवेक तोहरे सउब मोर संगे अनुग्रह में हिस्सा-दर होला।
50001008	इकर में ईश्‍वर मोर गवाही आहे, कि मोय यीशु मसीह नियर दया कइर के तोहरे सउब कर लालसा रखोन।
50001009	आउर मोय ई प्रार्थना करोना, कि तोहरे कर प्रेम, ज्ञान आउर सउब किसिम कर भीतरी ज्ञान आउर हों बढ़ते जावोक।
50001010	हिंया तलुक तोहरे बेस से बेस बात के अनाइत बेस जाना आउर मसीह कर आवेक दिन तलुक इमन्‍दार बनले रहा आउर ठोकर न खावा;
50001011	आउर उ धरमिकता कर उ फल से जे यीशु मसीह द्वारा होवेल, अनाइत भरपूर होते जावा जेकर से ईश्‍वर कर महिमा आउर स्‍तुति होते रहोक।
50001012	हे दुलार भाई बहिन मन, मोय चाहोना कि तोहरे ई जाइन-लेवा कि मोर उपरे जे बितलक, उकर से सुसमाचार बाइढ़ हे।
50001013	हिंया तलुक कि महाराजा कर दरवार कर सउब पलटन आउर बचाल सउब आबदिनमन में ई दिसतार होलक कि मोय मसीह कर लगिन काइदी हेकों।
50001014	आउर प्रभु में जेमन मोर भाई बहिन हेकंय, उकर में ढेइरे मोर काइदी होवेक से डीढ़ होइके, ईश्‍वर कर बचन बेधड़क सुनायक कर आउरे हों डीढ़ करेना।
50001015	केताइक तो डाह आउर झागड़ा कर चलते मसीह कर सुसमाचार प्रचार करेना। आउर केताइक झन बेस बिचार से प्रचार करेना।
50001016	केताइक तो ई जानेन के कि मोय तो सुसमाचार कर रकक्षा लगिन जबाब देवेक लगिन ठहरल जायहों, प्रेम से प्रचार करेना।
50001017	आउर केहो केहो तो सीधा से नहीं पहें बिरोध से मसीह कर बात के सुनायना, ई समाइझ के कि मोर काइदी में मोर लगिन केलेश सिरजोक।
50001018	सेले का होलक? एकला ई, कि सउब किसिम से चाहे बहना से चाहे सच्चा मन से, मसीह कर बात सुनाल जायल। आउर मोय इकर से खुशी आहों आउर खुशी रहबु।
50001019	कालेकि मोय जानोन, कि तोहरे कर बिनती कर चलते, आउर यीशु मसीह कर आतमा कर दान कर द्वारा, इकर इनाम मोर उद्धार होवी।
50001020	मोय सउब खने एहे इच्‍छा आउर आशरा रखोन कि मोर कोनवे बात में लाज न होक, पहें जाइसेन मोर बड़का साहस कर चलते मसीह कर बड़ाइ मोर देंह से जिनगी होते रहेला, ओसने हे एखन हों होते रहोक चाहे मोय जियोंन चाहे मोरोन।
50001021	कालेकि मोर लगिन जीयत रहेक मसीह हेके आउर मोरेक फायदा हेके।
50001022	पहें अगर देंह में जीयत रहेक हे मोर काम कर लगिन फायदा हेके तो मोय नी जानोन कि कोन के चुनबु।
50001023	कालेकि मोय दुयो कर माझे लटकल आहों, जिऊ तो चाहेल कि जाय के मसीह ठिन रहबु, कालेकि ई तो अनाइत बेस हेके।
50001024	पहें देंह में रहेक तोहरेमन कर लगिन आउरे हे दरकार आहे।
50001025	आउर ई-लगिन कि मोर लगिन भरसा आहे सेले मोय जानोन कि मोय जीयत रहबु, पहें तोहरे सउब कर संगे रहबु, जेकर से तोहरे बिश्‍वास में मजबुत होते जाबा आउर उकर में खुशी रहा।
50001026	आउर जे घमण्‍ड तोहरे मोर बारे में कराला, उ मोर आउरे तोहरे ठिन आवेक से मसीह यीशु में बागरे बाइढ़ जावोक।
50001027	एकला एतना करा कि तोहरे कर चइल-चलन मसीह कर सुसमाचार कर जोग्‍य होक, कि चाहे मोय आयके तोहरे के देखबु, चाहे नी हों आबु, तोहरे कर बारे में ई सुनबु, कि तोहरे एके आतमा में स्‍थिर आहा आउर एक मन होइके सुसमाचार कर बिश्‍वास लगिन खटनी करते रहाला।
50001028	आउर कोनो बात में बिरोधी मनसे नी डराल। ई उमन कर लगिन नास कर साफा चिन्‍हा हेके, पहें तोहरे लगिन उद्धार कर आउर ई ईश्‍वर बटले हेके।
50001029	कालेकि मसीह कर चलते तोहरे उपरे ई अनुग्रह होलक, कि न एकला उकर उपरे बिश्‍वास करा पहें उकर लगिन दुःख हों उठावा।
50001030	आउर तोहरे के ओहे नियर खटनी करेक आहे, जाइसेन तोहरे मोके करेक देइखा, आउर एखन हों सुनाला कि मोय ओहे नियर करोना।
50002001	सेले अगर मसीह में शान्‍ति, आउर प्रेम से ढाड़स आउर आतमा कर सहभागिता आउर करुना आउर दया हइक।
50002002	तो मोर ई रिझ के पूरा करा कि एक मन से रहा आउर एके हे प्रेम, एके हे मन आउर एके हे बिचार रखा।
50002003	बिरोध चाहे झूठा बड़ाइ कर लगिन कोनो न करा, पहें नरम भाव से एक दोसर के आपन से बेस सोचा।
50002004	सउब झन आपन हे भलाई कर लगिन नहीं, पहें दोसर मन कर भलाई लगिन हों चिन्‍ता करा।
50002005	जाइसेन मसीह यीशु कर स्‍वभाव रहे ओसने हे तोहरे कर स्‍वभाव होक,
50002006	जेहर ईश्‍वर रुप होइके हों, ईश्‍वर कर बराबइर होवेक के आपने अधीन में रखेक कर चीज नी सोंचलक।
50002007	पहें आपने खुद के शून्‍य कइर देलक आउर दास कर रुप धइर लेलक आउर आबदिन कर बराबइर होइ गेलक।
50002008	आउर मनवां कर रुप में प्रगट होइके आपने के छोट बनालक आउर हिंया तलुक हुकूम मानाइया रहे, कि मोरन, हां, क्रूस कर मोरन के हों सइह लेलक।
50002009	ई-लगिन ईश्‍वर गो उके अनाइत महान बनालक आउर उके उ नाम देलक जे सउब नाम से उपरे आहे।
50002010	कि जे सरग आउर धरती में आउर जे धरती कर नीचे आहंय, उमन सउब यीशु कर नाम में ठिहनाबंय।
50002011	आउर ईश्‍वर बाप कर महिमा लगिन सउब जीभ माइन लेबंय कि यीशु मसीह हे प्रभु हेके।
50002012	सेले, हे मोर दुलार भाई बहिनमन, जे नियर तोहरे सउब खने हुकूम मानते आयहा, ओसने हे एखनो हों मोर संगे रहते हे, खास कइर के एखन मोर दुरियाह रहेक से हों डरते आउर कापते हे आपन आपन उद्धार कर काम के पूरा करते जावा।
50002013	कालेकि ईश्‍वर हे हेके, जेहर आपन बेस काम कर खतिर तोहरे कर मन में इच्‍छा आउर काम, दुइयो बातमनके करेक ले उसकाय हे।
50002014	सउब काम बेगर कुर-कुराले आउर बेगर कहा-कही से करा,
50002015	जेकि तोहरे निरदोष आउर सीधा-सादा होइके टेड़हा आउर ढिठ आबदिनमनकर माझे ईश्‍वर कर निष्‍कलंक छाउवा बनल रहा, जेकर माझे में तोहरे जीबन कर बचन लेइके धरती में बरेक दिया नियर दिसल।
50002016	कि मसीह कर आवेक दिन मोके घमण्‍ड करेक कर कारन होक, कि न मोर कुदेक आउर न मोर खटनी करेक बेकार होलक।
50002017	आउर अगर मोके तोहरे कर बिश्‍वास रुपी बलिदान आउर सेवा संगे आपन लहु हों बहायक पड़ोक, पहें तभियो मोय खुशी आहों आउर तोहरेमन कर संगे आनन्‍द कराथों।
50002018	ओसने हे तोहरे हों खुशी रहा आउर मोर संगे रिझा।
50002019	मोके प्रभु यीशु में आशरा आहे, कि मोय तीमुथियुस के तोहरे ठिन तुरथे भेजबु, जे कि तोहरे कर दशा सुइनके मोके शान्‍ति मिलोक।
50002020	कालेकि मोर ठिन एसेन स्‍वभाव कर केहो नाइखंय, जे शुद्ध मनसे तोहरे ले चिन्‍ता करी।
50002021	कालेकि सउब हर आपन स्‍वार्थ कर खोजर में रहेना, नाकि यीशु मसीह कर।
50002022	पहें तीमुथियुस के तो तोहरे परखला आउर जाइन हों लेला, कि जाइसेन बाप बेटा से करेल, ओसने हे उगो सुसमाचार फायलयक में मोर संग खटनी करलक।
50002023	सेले मोके आशरा आहे, कि जाइसने हे मोके मालुम होइ कि मोर का दशा होवी, ताइसेने हे मोय उके तुरथे भेइज देबू।
50002024	आउर मोके प्रभु में भरसा आहे, कि मोय आपने हों जल्‍दिये आबु।
50002025	पहें मोय इपफ्रुदीतुस के जे मोर भाई आउर संग कमिया आउर संगे लड़ईया आउर तोहरे कर दूत आउर दरकारी बात में मोर सेवा टहल करेक वाला हेके आउर तोहरे ठिन भेजेक दरकार समझलो।
50002026	कालेकि उकर मन तोहरे सउब में लागल रहे, उकर चलते उ बेचाईन रहत रहे, कालेकि तोहरे उकर बेमार कर हाल सुइन रहा।
50002027	आउर जरुर उ तो बेमार होइ जाय रहे, हिंया तलुक कि मोरेक वाला रहे, पहें ईश्‍वर गो उके दया करलक, आउर एकला उकर उपरे हे नहीं पहें मोर उपरे हों, कि मोके शोक उपरे शोक न होक।
50002028	ई-लगिन मोय उके भेजेक कर आउरे हों चिहुंट करलो कि तोहरे उकर से आउरे भेंट कइर के रिझा आउर मोर शोक घाइट जावोक।
50002029	ई-लगिन तोहरे प्रभु में उकर से अनाइत रिझे उकर से भेंट करबा आउर एसेन मन कर आदर करत रहबा।
50002030	कालेकि उ मसीह कर काम कर लगिन आपन जिऊ उपरे जोखिम उठाय के मोरन भिरे पुइग रहे, कि जे घटी तोहरे बटसे मोर सेवा में होलक उके पूरा करोक।
50003001	ई-लगिन, हे मोर भाई बहिन मन, प्रभु में आनन्‍दीत रहा, ओहे बातमनके तोहरे के बेर बेर लिखेक में मोके तो कोनो तकलिफ नाइखे आउर इकर में तोहरे कर भलाई आहे।
50003002	कुकूर मनसे साबधन रहा, उ खराब काम करेक वाला मनसे साबधन रहा उ चाबा-चाबि करेक वालामन से साबधन रहा।
50003003	कालेकि खतना वाला तो हमरे हे हेकी जे ईश्‍वर कर आतमा कर आगुवाइ से सेवा करेन आउर मसीह यीशु में घमण्‍ड करेन आउर शरीर उपरे भरसा नी रखेन।
50003004	पहें मोय तो शरीर में भरसा राखेक सकोन अगर केखो आउरों के शरीर में रखेक कर बिचार आहे होले तो मोय उकर से हों बाइढ़ के रखेक सकोन।
50003005	आठवां दिन में मोर खतना होलक, इस्राएल कर खन्दान आउर बिन्‍यामीन गोतर कर हेकों, इब्रानी कर इब्रानी हेकों ब्‍यवस्‍था-नियम कर बारे कहबा तो उकर फरिसी हेकों।
50003006	उत्‍साह कर बारे कहबा तो कलीसिया के सतायक वाला आउर ब्‍यवस्‍था-नियम कर धरमिकता कर बारे में अगर कहबा होले निरदोष रहों।
50003007	पहें जे जे बातमन मोर फायदा कर रहे उखे मोय मसीह कर चलते हानी सोचालों।
50003008	पहें मोय आपन प्रभु यीशु मसीह के चिन्‍हेक कर सउब से उत्तमता कर कारन सउब चीज के मोय हानी समझोन, उकरे ले मोय सउब के छोइड़ देलो आउर उके जबड़ा समझोन, जेकर से मोय मसीह के पाबो।
50003009	आउर ईश्‍वर में पावल जाबु, न कि आपन उ धरमिकता कर संग, जे ब्‍यवस्‍था-नियम से आहे, पहें उ धरमिकता कर संग जे मसीह में बिश्‍वास करेक कर चलते आहे आउर ईश्‍वर बटले बिश्‍वास करल से मिलेला।
50003010	जे कि मोय उके उकर मोरन-जाय कर सामर्थ के आउर उकर संगे दुःखमन में भागीदर होवेक कर माने के जानबु आउर उकर मोरन कर बराबइर के पाबु।
50003011	जेकि मोय कोनो लेखे हों मोरल में से जी उठेक पारबु।
50003012	ई माने न लगे, कि मोय पाय गेलो, कि सिद्ध होइ गेलो, पहें उ चीज के पावेक ले कुदते जावोना, जेकर लगिन मसीह यीशु गो मोके धारलक।
50003013	हे भाई बहिन मन, मोर भवना ई न लगे कि मोय धइर लेलो, पहें एकला ई एगो काम करोन, कि जे बातमन पाछे राइह गेलक उमनके भुलाय के, आगे कर बातमन बटे बढ़ते हे,
50003014	नीशाना बटे कुदते जावोना जेकि उ इनाम पाबु, जेकर लगिन ईश्‍वर गो मोके मसीह यीशु में उपरे बोलाय हे।
50003015	सेले हमरे में से जेताइक झन सिद्ध आहंय, एहे बिचार रखा आउर अगर कोनो बात में तोहरे कर आउर हे बिचार आहे तो ईश्‍वर उके हों तोहरे उपरे प्रगट करी।
50003016	सेले जहां तलुक हमरे पुइगहि, उकरे मोताबिक चलोब।
50003017	हे भाई बहिन मन, तोहरे सउब मिल के मोर नियर चइल चला, आउर उके चिन्‍ह रहा, जे ई ब्‍यवस्‍था-नियम में चलेन जेकर नमूना तोहरे मोर में पवाल।
50003018	कालेकि ढेइरे झन एसेन चल चलेन, जेकर चरचा मोय तोहरे से बेर बेर कइर हों, एखन हों काइन्‍द काइन्‍द के कहाथों, कि उमन आपन लुर ढंग से मसीह कर क्रूस कर बइरी हेकंय।
50003019	उमन कर अन्‍त नास हेके, उमन कर ईश्‍वर पेट हेके, उमन आपन लाज कर बातमन में घमण्‍ड करेना आउर धरती कर चीज बीज में मन लगय रहेना।
50003020	पहें हमरे कर आपन राइज तो सरग हेके आउर हमरे एगो उद्धार कराइया प्रभु यीशु मसीह के हुंवा से आवेक कर आशरा देखाथी।
50003021	उ आपन शक्ति कर प्रभाव कर मोताबिक जेकर से उ सउब चीज के आपन अधीन में करेक सकेला, हमरे कर कमजोड़ देंह कर रुप बदाइल के, आपन महिमा कर देंह कर जाइसेन जोग्‍य बनाय देवी।
50004001	ई-लगिन हे मोर दुलार भाई बहिन मन, जेकर में मोर जिऊ लागल रहेला, जे मोर आनन्‍द आउर मुकूट हेका, हे दुलार भाई बहिन मन प्रभु में एहे नियर स्‍थिर रहा।
50004002	मोय यूओदिया के हों समझावना, आउर सुन्‍तुखे के हों कि उमन प्रभु में एक मन रहोक।
50004003	हे सच्चा संग-कमिया, मोय तोर से हों बिनती करोना, कि तोय उ आउराइतमनके मदाइत कर, कालेकि उ मने मोर संगे सुसमाचार फायलयक में, क्‍लेमेस आउर मोर दोसर संग-कमिया समाइत खटनी करलंय, जेकर नाम जीबन कर किताब में लिखल आहे।
50004004	प्रभु में सउब खने आनन्‍द मनावा, मोय आउरे हे कहाथों, आनन्‍द मनावा।
50004005	तोहरे कर नरम भाव सउब आबदिनमन उपरे प्रगट होक। प्रभु भिरे आहे।
50004006	कोनोवे बात कर चिन्‍ता मइत करा। पहें सउब बात में तोहरे कर आरजी, प्रार्थना आउर बिनती कर द्वारा धन्‍यबाद कर संग ईश्‍वर कर भिरे हाजिर करल जावोक।
50004007	तले ईश्‍वर कर शान्‍ति, जे समझेक से एकदम पारे आहे, तोहरे कर हिरदय आउर तोहरे कर बिचार के मसीह यीशु में बचायके रखी।
50004008	ई-लगिन हे भाई बहिन मन, जे जे बातमन सच्चा हेके, आउर जे जे बात आदर कर लायक हेके, आउर जे जे बातमन उचित हेके, आउर जे जे बातमन पबितर हेके, आउर जे जे बातमन सुहायक हेके आउर जे जे बातमन मन-मोहोक हेके, आउर जे जे बेस गुन आउर प्रशंसा कर बात हेके उकरे में ध्यान लगावा।
50004009	जे बातमनके तोहरे मोर से सिखला आउर ग्रहन करला आउर सुनला आउर मोर में देखला उकरे हे पालन करा, तले ईश्‍वर जे शान्‍ति देवेक वाला हेके तोहरे कर संगे रही।
50004010	मोय प्रभु में अनाइते खुशी आहों कि एखन एताइक दिन कर पाछे तोहरे कर चिन्‍ता मोर बारे में आउरे जगलक, जरुर तोहरे के शुरु में हों इकर बिचार रहे, पहें तोहरे के मोका नी मिललक।
50004011	ई नहीं कि मोय आपन घटी कर चलते ई कहाथों, कालेकि मोय ई सीख हों कि जे दशा में आहों उकरे में हे सन्‍तोक रहबु।
50004012	मोय छोट होवेक हों जानोन आउर बढे़क हों जानोन, सउब बात में आउर सउब दशा में मोय सन्‍तोक होवेक, भूखे रहेक आउर बढे़क घटेक सिखहों।
50004013	जे मोके सामर्थ देवेल उकर में मोय सउब चीज करेक सकोना।
50004014	तभियो तोहरेमन भला करला, कि मोर बिपाइत में हों संगे रहा।
50004015	हे फिलिपीमन, तोहरेमन आपने हे जानल, कि सुसमाचार प्रचार कर शुरु में जे बेरा मोय मकिदुनिया से बिदा लेलो तले तोहरे के छोइड़ के आउर कोनोवे कलीसिया, लेन-देन कर बारे में मोर मदाइत नी करलंय।
50004016	एहे नियर जे बेरा मोय थिस्‍सलुनीके में रहों, तभियो तोहरे मोर घटी के पूरा करेक ले एक बेर नहीं पहें दुइ बेर तइनको भेइज रहा।
50004017	ई नहीं कि मोय दान चाहोना, पहें मोय एसेन फल चाहोना, जे तोहरे ले फायदा कर लगिन बढ़ते जावोक
50004018	मोर ठिन सउबे आहे, पहें बागरे हे आहे, आउर जे दान के तोय इपफ्रुदीतुस कर हाथसे भेइज रहीस मोय उके पायके अनाइत खुशी होइ गेलो, उ तो सुख कर मह-महायक, ग्रहन करेक जोग्‍य बलिदान हेके, जेके ईश्‍वर के पसिन्‍द आहे।
50004019	मोर ईश्‍वर हों आपन उ धन कर मोताबिक जे महिमा संगे मसीह यीशु में आहे तोहरे कर हरएक घटी के पूरा करी।
50004020	हमरे कर ईश्‍वर आउर बाप कर महिमा जिनगी जुग होते रहोक। आमेन।
50004021	सउब पबितर जन के, जे यीशु मसीह में आहंय जोहार कहा। जे सन्‍त भाईमन मोर संगे आहंय, तोहरे के जोहार कहाथंय।
50004022	सउब पबितर सन्‍त मन, खास कइर के जे महाराजा कर घराना कर हेकंय, तोहरे के जोहार कहाथंय।
50004023	हमरे कर प्रभु यीशु मसीह कर अनुग्रह तोहरे कर आतमा कर संग रहोक॥
51001001	पाउलुस आउर भाई तीमुथियुस बट से, जे ईश्‍वर कर इच्‍छा से मसीह यीशु कर प्रेरित हेकंय।
51001002	मसीह में उ पबितर आउर बिश्‍वासी भाई बहिन मन कर नाम, जे कुलुस्‍से में रहेना: हमरे कर बाप ईश्‍वर बट से तोहरे के अनुग्रह आउर शान्‍ति मिलते हे रहोक।
51001003	हमरे तोहरे ले जुरुम-जुट प्रार्थना कइर के आपन प्रभु यीशु मसीह कर बाप माने ईश्‍वर के धन्‍यबाद करिला,
51001004	कालेकि हमरे सुइन ही, कि मसीह यीशु में तोहरे कर बिश्‍वास आहे, आउर सउब पबितर आबदिनमन से प्रेम रखाला;
51001005	उ आशरा करल चीज कर चलते हे जे तोहरे ले सरग में राखल आहे, जेकर बेयान तोहरे उ सुसमाचार कर सच्‍चाइ बचन में सुइन लेइहा।
51001006	जे तोहरे ठिन पुइग हे, आउर जाइसेन धरती में हों फल लानेन, आउर बढ़ते हे जायेना, माने जे दिन से तोहरे उके सुनला, आउर सच्‍चाइ से ईश्‍वर कर अनुग्रह के चिन्‍ह-लेला, तोहरे में हों एसने हे करेना।
51001007	उकरे हे शिकक्षा तोहरे हमरे कर दुलार संग-कमिया इपफ्रास से पाला, जे हमरे ले मसीह कर बिश्‍वास जोग्‍य सेवक हेके।
51001008	ओहे तोहरे कर प्रेम के जे पबितर आतमा में आहे हमरे में प्रगट करलक।
51001009	ई-लगिन जे दिन से ई सुनली, हमरे हों तोहरे ले ई प्रार्थना करेक आउर बिनती करेक से नी चुकिल, कि तोहरे समुचा आतमिक ज्ञान आउर समझेक कर संग ईश्‍वर कर इच्‍छा के चिन्‍हेक में पोकता होइ जावा।
51001010	जेकि तोहरे कर चइल चलन प्रभु कर जोग्‍य होक, आउर उ सउब किसिम से खुशी होक, आउर तोहरे में सउब किसिम कर भला काम कर फल होक, आउर ईश्‍वर कर नजाइर में बढ़ते हे जावा।
51001011	आउर उकर महिमा कर सामर्थ कर मोताबिक सउब किसिम से जोड़गर होते हे जावा, हिंया तलुक कि रिझ कर संग सउब किसिम से धीरज आउर सहनशीलता देखावा।
51001012	आउर ईश्‍वर बाप कर धन्‍यबाद करते हे रहा, जेहर हमरे के ई जोग्‍य बनालक कि इन्‍जोत में पबितर आबदिनमन कर संग हकदार में सहभागी होवब।
51001013	ओहे हमरे के अन्‍धार कर अधीन से छोड़ाय के आपन दुलार बेटा कर राइज में भितरालक।
51001014	जेकर में हमरे के छुटकारा माने पाप मन कर क्षमा मिलेला।
51001015	उ तो नी दिसेक ईश्‍वर कर मूहठान हेके आउर समुचा सिरजन में जेठ हेके।
51001016	कालेकि मसीह में समुचा चीज कर सिरजन होलक, सरग कर होक चाहे धरती कर, दिसतार चाहे अन-दिसतार, सिंहासन होक, चाहे राइज चलाय वाला, चाहे मालिक, सउब उकरे हे से आउर उकरे हे लगिन सिरजल गेलक।
51001017	आउर ओहे सउब चीज में पहिला हेके, आउर सउब चीजमन उकरे हे में स्‍थिर रहेल।
51001018	आउर ओहे देंह, माने कलीसिया कर मुड़ी हेके, ओहे शुरु हेके आउर मोरल में से जी उठेक में से जेठ हेके कि सउब बात में ओहे मालिक ठहरी।
51001019	कालेकि ईश्‍वर बाप कर खुशी इकरे हे में आहे कि उकर समुचा पोकता उकरे में रहोक
51001020	आउर उकर क्रूस में बोहाल लहु से मेल मिलाप कइर के, सउब चीज कर उकरे हे से आपन संगे मेल कइर लेवा, चाहे उ धरती कर होक, चाहे सरग कर होक।
51001021	तोहरे जे आगे खराब काम कर चलते ईश्‍वर से दूर रहा आउर तोहरेमन ईश्‍वर से बइरी रहे;
51001022	उ एखन उकर शरीरिक देंह में मोरन कर द्वारा तोहरे के हों मेल कइर लेलक जेकि तोहरे के आपन भिरे पबितर आउर बिनदाग, आउर निरदोष बनाय के हाजिर करोक।
51001023	अगर तोहरे बिश्‍वास कर नेंव से मजबुत बनल रहबा, आउर उ सुसमाचार कर आशरा के जेके तोहरे सुइनहा नी छोंड़ा, जेकर प्रचार आकाश कर नीचे समुचा सिरजन में करल गेलक, आउर जेकर मोय पाउलुस सेवक बनलो।
51001024	एखन मोय उ दुःख कर चलते रिझोना, जे तोहरे ले मोय उठावोन, आउर मसीह कर केलेश कर घटी उकर देंह कर लगिन, माने कलीसिया लगिन, आपन शरीर में पूरा कइर देवोन;
51001025	जेकर मोय ईश्‍वर कर उ परबन्‍ध कर मोताबिक सेवक बनलो जे तोहरे ले मोके सोंपल गेलक, जेकि मोय ईश्‍वर कर बचन के पूरा पूरा प्रचार करबु।
51001026	माने उ भेद के, जे जुग आउर पिड़ही से लुकल रहे, पहें एखन उकर उ पबितर आबदिन उपरे प्रगट होलक।
51001027	जेकर में ईश्‍वर गो प्रगट करेक चहलक, कि उमन जानोक कि परजाइतमन में उ भेद कर महिमा कर किमाइत का हेके? आउर उ ई हेके, कि मसीह जे महिमा कर आशरा हेके तोहरे में रहेला।
51001028	जेकर प्रचार कइर के हमरे हरएक आबदिन के चेताय देवीला आउर समुचा ज्ञान से हरएक आबदिन के शिखाइल कि हमरे हर एक झन के मसीह में पोकता कइर के हाजिर करब।
51001029	आउर उकरे हे ले मोय उकर उ सामर्थ कर मोताबिक जे मोर में सामर्थ कर संग प्रभाव करेल तन-मन से खटनी करोना।
51002001	मोय चाहोना कि तोहरे जाइन लेवा, कि तोहरे कर आउर उमन ले जे लौदिकिया में आहंय, आउर उ सउब कर लगिन जेमन मोके आमने-सामने नी देखलंय मोय कइसेन खटनी करोना।
51002002	जेकि उमन कर मन में शान्‍ति होक आउर उमन प्रेम से आपस में जोड़ल रहबंय, आउर उमन पुरे ज्ञान कर समुचा धन पावोक, आउर ईश्‍वर बाप कर भेद के जाइन लेवोक माने मसीह के चिन्‍ह लेवोक।
51002003	जेकर में बुद्धि आउर ज्ञान कर समुचा धन लुकल आहे।
51002004	मोय ई-लगिन कहाथों, कि कोनो आबदिन तोहरे के लोभायक वाला बात से धोखा न देवोक।
51002005	कालेकि मोय अगर शरीर कर सोंच से पारे आहों, पहें आतमिक सोंच से तोहरे कर भिरे आहों, आउर तोहरे कर सरियाल जीबन कर मोताबिक लुर आउर तोहरे कर बिश्‍वास कर जे मसीह में आहे, मजबुत देइख के खुशी होवोना।
51002006	सेले जाइसेन तोहरे मसीह यीशु के प्रभु कइह के ग्रहन कइर लेला, ओसने हे उकर में चलते हे रहा।
51002007	आउर उकरे हे में जाड़ियाय के आउर बढ़ते हे जावा, आउर जाइसेन तोहरे के सिखाल गेलक ओसने हे बिश्‍वास में पोकता होते हे जावा, आउर अनाइत जोड़ धन्‍यबाद करते हे रहा।
51002008	साबधन रहा कि केहो तोहरे के उ तत्व-ज्ञान से न भड़कावोक आउर बेगर में धोखा से तोहरे के शिकार न बनाय लेवोक, जे आबदिनमन कर पुरखाउती आउर संसार कर शुरु शिकक्षा कर मोताबिक आहे, पहें मसीह कर मोताबिक नहीं।
51002009	कालेकि मसीह में ईश्‍वरिय कर समुचा पोकता जिनगी बास करेला।
51002010	आउर तोहरे उकरे हे में पोकता होइ गेला जे समुचा मालिक आउर हकदार मन कर मुड़ हेके।
51002011	उकरे हे में तोहरे कर एसेन खतना होलक, जे हांथ से नी होवेल, माने मसीह कर खतना, जेकर से पाप स्‍वाभव कर सक्‍ति के उतराय देवल जायला।
51002012	आउर उकरे हे संग बपतिस्मा में गड़ाय गेलि आउर उकरे में ईश्‍वर कर सामर्थ में बिश्‍वास कइर के, जेहर उके मोरल में से जीयालक, मसीह संगे जे हों उठली।
51002013	आउर ईश्‍वर तोहरे के हों, जे आपन अपराध, आउर आपन पाप स्‍वभाव कर खतना बेगर मुरदा रहा, मसीह संगे जीयालक, आउर हमरे कर सउब गुन्‍हा के क्षमा करलक।
51002014	आउर बिधि कर उ लेख जे हमरे कर नाम में आउर हमरे कर बिरोध में रहे मिटाय देलक आउर उके क्रूस में कांटि से ठोइक के भिरे से हटाय देलक।
51002015	आउर उ मालिकपन आउर अधिकार मनके उपरे से उतराय के उकर खुला तामसा बनालक आउर क्रूस कर द्वारा उमन उपरे जाय-जाय कर गुल सुनालक।
51002016	ई-लगिन खायक पियेक चाहे परब चाहे नवां चांद, चाहे सथायक दिन कर बारे में तोहरे कर केहो फायसला न करोक।
51002017	कालेकि ईमन आवेक वाला बात कर छांईह हेके, पहें मुख्‍या चीज मसीह हेके।
51002018	कोनो आबदिन देखावटी दिनता आउर सरग दूतमन कर पूजा करुवाय के तोहरे के कुदेक कर इनाम पावेक से न बुचकावोक। एसेन आबदिन दरशन बातमन में लागल रहेला आउर आपन शरीर कर बातमन में घमण्‍ड करेला।
51002019	आउर उ मुड़ी के जे मसीह हेके धइर के नी रहेल जेकर से समुचा देंह जोड़ंग आउर नस द्वारा पाइल पोईस के आउर एक संगे जुइट के ईश्‍वर बट से बढ़ते जायल।
51002020	जब कि तोहरे मसीह कर संग संसार कर पुरना शिकक्षा कर चलते मोइर गेला, तो आउर उमन लेखे, जे संसार कर हेकंय काले जीबन बिताल? आउर एसेन बिधि कर अधीन में काले रहाला?
51002021	कि “‘इके न छुबे’, ‘उके न चाखबे’, आउर ‘उकर में हांथ न लगाबे?’”
51002022	(कालेकि ई सउब नियम आउर बिधि काम में जीबन लानते लानते नास होइ जाइ कालेकि ई आबदिनमन कर हुकूम आउर शिकक्षा मन हेके)।
51002023	ई बिधि मन में आपन इच्‍छा तइर बनल भक्ति कर रीति, आउर दिनता आउर शरीर कर साधेक कर भाव से ज्ञान कर देखावटी होवेल पहें उकर से शरीर कर इच्‍छा के रोकेक में इकर से कोनो फायदा नी होवेल।
51003001	सेले जब तोहरे मसीह कर संग जी गेला, तो सरगीय चीज कर खोजर में रहा, जे ठिना मसीह आपन सिंहासन में ईश्‍वर कर दहिना बटे बाइठे।
51003002	धरती कर नहीं पहें सरगीय चीज में ध्यान लगावा।
51003003	कालेकि तोहरे तो मोइर गेला, आउर तोहरे कर जीबन मसीह कर संग ईश्‍वर में लुकल आहे।
51003004	जब मसीह जे हमरे कर जीबन हेके, प्रगट होवी, तब तोहरे हों उकर संगे महिमा कर संग प्रगट करल जाबा।
51003005	ई-लगिन उ सउब काम के माइर देवा, जे शरीरिक हेके, माने ब्‍यभिचार, अशुद्धता, खराब चह-चाहा, खराब इच्‍छा आउर लोभ के जे मूरती पूजा कर बराबइर हेके।
51003006	इकरे हे चलते ईश्‍वर कर कायर आज्ञा नी मानेक वाला मन उपरे होवेला।
51003007	आउर तोहरे हों, जे बेरा ई बुराइ में जीबन बितात रहा, तो एहे मन नियर चलात रहा।
51003008	पहें एखन तोहरे हों ई सउब के, माने क्रोध, रीस, बइर भाव, निन्‍दा आउर मुंह से गरियक ई सउब बातमन के छोइड़ देवा।
51003009	एक दोसर से झूठ मइत कहा कालेकि तोहरे पुरना मनवां रुप के उकर काम संगे उतराय देला।
51003010	आउर नवां मनवां रुप के पिन्‍ध लेइहा, जे आपन सिरजनहर कर रुप मोताबिक ज्ञान पावेक कर लगिन नवां बनते जायला।
51003011	उकर में न तो यूनानी रहलक, न यहूदी, न खतना, न खतना बेगर, न जंगली, न स्‍कूती, न दास आउर न आजाद: एकला मसीह सउब चीज आउर सउब में आहे।
51003012	ई-लगिन ईश्‍वर कर चुनल मन नियर जे पबितर आउर दुलार हेके, बड़का किरपा, आउर भलाई, आउर दिनता, आउर नमरता, आउर सहेक के पिन्‍ध लेवा।
51003013	आउर अगर केखो कोनो दोष देवेक कर कोनो कारन आहे, तो एक दोसर के साईह लेवा, आउर एक दोसर कर पाप क्षमा करा, जाइसेन प्रभु गो तोहरे कर पाप क्षमा करलक, ओसने हे तोहरे हों करा।
51003014	आउर ई सउब कर उपरे प्रेम के जे सिद्धता कर कसना हेके बाइन्‍ध लेवा।
51003015	आउर मसीह कर शान्‍ति जेकर लगिन तोहरे एगो देंह होइके बोलाल जायहा, तोहरे कर हिरदय में राइज करोक, आउर तोहरे धन्‍यबादी बनल रहा।
51003016	मसीह कर बचन के आपन हिरदय में बागरे हे बसेक देवा, आउर सिद्ध ज्ञान से एक दोसर के सिखावा, आउर चेतावा, आउर आपन आपन मन में अनुग्रह कर संग ईश्‍वर कर लगिन भजन आउर स्‍तुति गीत आउर आतमिक गीत गावा।
51003017	आउर बचन से चाहे काम से जे कोनोवे करा सउब प्रभु यीशु कर नाम से करा, आउर उकर द्वारा ईश्‍वर बाप कर धन्‍यबाद करा।
51003018	हे आउराइतमन, जाइसेन प्रभु में उचित आहे, ओसने हे आपन आपन मरद कर अधीन रहा।
51003019	हे मरदमन, आपने आपने आउराइत से प्रेम रखा, आउर उमन से कठोर ब्‍यवहार न करा।
51003020	हे छाउवा मन, सउब बात में आपन आपन माय-बाप कर हुकूम के पालन करा, कालेकि प्रभु उकर से खुशी होवेला।
51003021	हे छाउवा-पुता वाला मन, आपन छाउवा मन के तंग न करा, न होक कि उमन कर साहस टुइट जावोक।
51003022	हे सेवक मन, जे शरीर कर मोताबिक तोहरे कर मालिक हेकंय, सउब बात में उमन कर हुकूम के पालन करा, आबदिन के खुशी करेक वाला कर नियर देखायक लगिन नहीं, पहें मन कर सीधाई आउर प्रभु कर डर से।
51003023	आउर जे कोनोवे तोहरे करल, तन मन से करा, ई समाइझ के कि आबदिनमन कर लगिन नहीं पहें प्रभु कर लगिन कराला;
51003024	कालेकि तोहरे जानल कि तोहरे के इकर बदली प्रभु से हक मिली; तोहरे प्रभु यीशु मसीह कर सेवा कराला।
51003025	कालेकि जे खराब करेल, उ आपन खराब काम कर फल पावी, हुंवा केकरो पक्ष-पात नी होवी।
51004001	हे मालिक मन, आपन आपन दास मन कर संग न्‍याय आउर बेस ब्‍यवहार करा, ई समाइझ के कि सरग में आपन हों एगो मालिक आहे। प्रार्थना में लागल रहा, आउर धन्‍यबाद कर संग उकर में जागले रहा।
51004002	प्रार्थना में लागल रह, आउर धन्‍यवाद कर संग उकर में जागले रहा।
51004003	आउर उकर संगे संग हमरे ले हों प्रार्थना करा, कि ईश्‍वर हमरे ले बचन सुनायक ले एसेन दूरा खोइल देवोक, कि हमरे मसीह कर उ भेद कर बेयान करेक सकोब जेकर चलते हों काइदी में आहों,
51004004	आउर उके एसेन प्रगट करबु, जाइसेन मोके करेक उचित आहे आउर उ समाचार के एसेन प्रगट करबु जाइसेन मोके करेक उचित आहे।
51004005	आउर बेरा के किमाइत जाइन के बाहरे वाला मन से बुद्धि से ब्‍यवहार करा।
51004006	तोहरे कर बचन जिनगी अनुग्रह कर संग आउर सवाद होक, कि तोहरे के सउब आबदिन के उचित रीति से जबाब देबा।
51004007	दुलार भाई आउर बिश्‍वास जोग्‍य सेवक, तुखिकुस, जे प्रभु में मोर सह करमी हेके, उके मोय ई-लगिन तोहरे ठिन भेजलो, कि तोहरे हमरे कर दशा जाइन जाबा आउर उ तोहरे कर हिरदय के शान्‍ति देवी।
51004008	उके में मोय ई-लगिन तोहरे ठिन भेजलो कि तोहरे के हमरे कर दशा मालुम होइ जावोक आउर उ तोहरे कर हिरदय के शान्‍ति देवोक।
51004009	आउर उकर संग उनेसिमुस के हों भेजाल आहे जे बिश्‍वास जोग्‍य आउर दुलार भाई आउर तोहरे में से आहे ई तोहरे के समुचा बात बताय देवी।
51004010	आउर अरिस्‍तरखुस जे मोर संगे काइदी आहे, आउर मरकुस जे बरनबस कर भाई लागेल (जेकर बारे में तोहरे हुकूम पाय रहा कि अगर उ तोहरे ठिन आवी, तो उकर से बेस से ब्‍यवहार करबा।)
51004011	आउर जे यूस्‍तुस कहायल, तोहरे के जोहार कहाथे। खतना करल में से एकला एहे ईश्‍वर कर राइज कर लगिन मोर संग काम कराइया आउर मोर शान्‍ति कर कारन रहे।
51004012	इपफ्रास जे तोहरे में से आहे, आउर मसीह यीशु कर सेवक हेके, तोहरे के जोहार कहाथे आउर जिनगी तोहरे ले प्रार्थना में इयाइद करेल, जेकि तोहरे सिद्ध होइ के पूरा बिश्‍वास कर संग ईश्‍वर कर इच्‍छा में स्‍थिर रहा।
51004013	मोय उकर गवाही हेकों, कि उ तोहरे ले आउर लौदिकिया आउर हियरापूलिस वाला मन लगिन बड़ा जतन करत रहेल।
51004014	दुलार बैद्य लूका आउर देमास कर तोहरे के जोहार।
51004015	लौदिकिया कर भाईमन के आउर नूमफास आउर उकर घर कर कलीसिया के जोहार कहबा।
51004016	आउर जे बेरा ई चिट्ठी तोहरे ठिन पढ़ल जावोक तो एसेन करबा कि लौदिकिया कर कलीसिया में हों पढ़ल जावोक, आउर ई चिट्ठी जे लौदिकिया से आलक उके तोहरे हों पढ़बा।
51004017	आउरे अरखिपूस से कहबे कि जे सेवा प्रभु में तोके सोंपल जाय हे, उके साबधनी से पूरा करबे।
51004018	मोय पाउलुस आपन हांथ से लिखके जोहार कहाथों। मोर बन्‍धुवाइ के इयाइद करबा, तोहरे उपरे अनुग्रह होते रहोक। आमेन॥
52001001	पाउलुस आउर सिलबानूस आउर तीमुथियुस बटले थिस्‍सलुनीके कर कलीसिया कर नाम जे ईश्‍वर बाप आउर प्रभु यीशु मसीह में आहंय: अनुग्रह आउर शान्‍ति तोहरे के मिलते रहोक।
52001002	हमरे आपन प्रार्थना में तोहरे के इयाइद करते रहील आउर जिनगी तोहरे सउब कर बारे में ईश्‍वर कर धन्‍यवाद करिला,
52001003	आउर आपन ईश्‍वर आउर बाप कर भिरे तोहरे कर बिश्‍वास कर काम, आउर प्रेम कर खटनी, आउर हमरे कर प्रभु यीशु मसीह में आशरा कर धीरज के बरा-बेइर इयाइद करते रहीला।
52001004	आउर हे भाई बहिन मन, ईश्‍वर कर दुलार आबदिनमन हमरे जानील, कि तोहरे चुनल आबदिन हेका।
52001005	कालेकि हमरे कर सुसमाचार तोहरे ठिन न एकला शबद में हे नहीं पहें सामर्थ आउर पबितर आतमा में, आउर बड़ा जुनजुना बिश्‍वास कर संग पुगलक, जाइसेन तोहरे जानल, कि हमरे तोहरे ले तोहरे कर माझे कइसेन बाइन जाय रही।
52001006	आउर तोहरे बड़ा केलेश में पबितर आतमा कर आनन्‍द कर संग, बचन के माइन के हमरे कर आउर प्रभु कर नियर चाल चलेक लागला।
52001007	हिंया तलुक कि मकिदुनिया आउर अखाया कर सउब बिश्‍वासी मन ले नमूना बनला।
52001008	कालेकि तोहरे कर हिंया से न एकला मकिदुनिया आउर अखाया में प्रभु कर बचन सुनाल गेलक, पहें तोहरे कर बिश्‍वास कर जे ईश्‍वर में आहे, सउब ठांव में एसेन चरचा फाइल गेलक, कि हमरे के कहेक दरकार नाइखे।
52001009	कालेकि उमन आपने हमरे कर बारे में बतायेन कि तोहरे ठिन मोर आवेक कइसेन होलक, आउर तोहरे कइसेन मूरती मन से ईश्‍वर बटे घुरला जेकि जिउता आउर सच्चा ईश्‍वर कर सेवा करबा।
52001010	आउर उकर बेटा के सरग से आवेक कर डहर देखते हे रहा जेके उ मोरल में से जीयालक, माने यीशु कर, जे हमरे के आवेक वाला खींस से बचायला॥
52002001	हे भाई बहिन मन, तोहरे आपने हे जानल कि हमरे कर तोहरे ठिन आवेक बेकार नी होलक।
52002002	पहें तोहरे आपने हे जानल, कि आगे फिलिपी में दुःख उठायक में आउर उपद्रव सहेक से हों हमरे कर ईश्‍वर गो हमरे के एसेन हियाव देलक, कि हमरे ईश्‍वर कर सुसमाचार कर भारी बिरोध होवेक से हों तोहरे के सुनाली।
52002003	कालेकि हमरे कर उपदेश न भरमायक कर आहे न अशुद्धता कर, आउर न छल कर संग आहे।
52002004	पहें जाइसेन ईश्‍वर गो हमरे के जोग्‍य ठहरय के सुसमाचार सोंपलक, हमरे ओसने हे बेयान करली, आउर उकर में मनवां के नहीं, पहें ईश्‍वर के, जे हमरे कर मन के जांचेल, खुशी करिला।
52002005	कालेकि तोहरे जानल, कि हमरे न तो लोलो-पोतो कर बात करत रही आउर न बहना करत रही, ईश्‍वर सकक्षी आहे;
52002006	आउर अगर हमरे मसीह कर प्रेरित होवेक कर चलते तोहरे उपरे बोझा लादेक सकती, पहें हमरे मनवां से आदर नी खोजत रही, आउर न तोहरे से, न आउर केकरो से।
52002007	पहें जे तइर माय आपन छाउवा मन के पालेल पोसेल, ओसने हे हमरे तोहरे कर माझे राइह के नरम से रहली।
52002008	आउर ओसने हे हमरे तोहरे कर इच्‍छा करते हे, न एकला ईश्‍वर कर सुसमाचार, पहें आपन आपन प्राण हों तोहरे के देवेक ले तेयार रही, ई-लगिन कि तोहरे हमरे कर दुलार होइ जाय रहा।
52002009	कालेकि, हे भाई बहिन मन, तोहरे हमरे कर खटनी आउर कष्‍ट के इयाइद राखल, कि हमरे ई-लगिन राइत दिन काम धन्‍धा करते हे तोहरे में ईश्‍वर कर सुसमाचार कर प्रचार करली, कि तोहरे में से केकरो उपरे भार न होक।
52002010	तोहरे आपने हे गवाही हेका, आउर ईश्‍वर हों, कि तोहरे कर माझे जे बिश्‍वास राखल हमरे कइसेन पबितरता आउर धरमिकता आउर निरदोषता से रही।
52002011	जाइसेन तोहरे जानल, कि जाइसेन बाप आपन छाउवा मन कर संग ब्‍यवहार करेल, ओसने हे हमरे तोहरे में से हरएक झन के उपदेश देते आउर शान्‍ति देते, आउर समझाते रही।
52002012	कि तोहरे कर चाल चलन ईश्‍वर कर जोग्‍य होक, जे तोहरे के आपन राइज आउर महिमा में बोलायहे।
52002013	ई-लगिन हमरे हों ईश्‍वर कर धन्‍यबाद बरा-बेइर करील, कि जे बेरा हमरे से ईश्‍वर कर सुसमाचार कर बचन तोहरे ठिन पुगलक, तो तोहरे उके मनवांमन कर नहीं पहें ईश्‍वर कर बचन समाइझके (आउर सच्‍चे में ई एसने हे आहे)। ग्रहन करला; आउर उ तोहरे में जे बिश्‍वास रखेन जोड़गर आहे।
52002014	ई-लगिन कि तोहरे, हे भाई बहिन मन, ईश्‍वर कर उ कलीसिया कर चाल चलेक लागला, जे यहूदिया में मसीह यीशु में आहंय, कालेकि तोहरे हों आपन आबदिन से ओसने हे दुःख पाला, जाइसेन उमन यहूदीमन से पाय रहंय।
52002015	जेमन प्रभु यीशु के आउर आगमबक्तामनके मोराय देलंय आउर हमरे के सतालंय, आउर ईश्‍वर उमन से खुशी नाइखे, आउर उमन सउब आबदिन कर बिरोध करेना।
52002016	आउर उमन परजाइतमनसे उमन कर उद्धार लगिन बात करेक से रोकेन, कि जिनगी आपन पाप कर घाइला भरते रहोक, पहें उमन में ईश्‍वर कर डर डराउवा बिपाइत आय जाय हे।
52002017	हे भाई बहिन मन, जे बेरा हमरे तनिक बेरा ले मन में नहीं पहें प्रगट में तोहरे से फरके होइ जाय रही तो हमरे बड़ इच्‍छा कर संग तोहरे कर मुंह देखेक ले आउर हों बागरे हे जतन करली।
52002018	ई-लगिन हमरे (माने मोय पाउलुस गो) एक बेर नहीं, पहें दुइ बेर आवेक चहली, पहें शयतान हमरे के रोइक रहलक।
52002019	भला हमरे कर आशरा, चाहे आनन्‍द चाहे बड़ाइ कर मुकूट का हेके? का हमरे कर प्रभु यीशु कर भिरे उकर आवेक बेरा तोहरे हे नी होबा?
52002020	हमरे कर बड़ाइ आउर आनन्‍द तोहरे हे हेका।
52003001	ई-लगिन कि जब हमरे से आउर नी सहल गेलक, तो मोय ई ठानलो कि एथेन्‍स में एकले हे राइह जाबु।
52003002	आउर मोय तीमुथियुस के जे मसीह कर सुसमाचार में हमरे कर भाई, आउर ईश्‍वर कर सेवक हेके, ई-लगिन भेजलो, कि उ तोहरे के स्‍थिर करोक, आउर तोहरे कर बिश्‍वास कर बारे में तोहरे के समझावोक।
52003003	कि केहो ई केलेश मन कर चलते न डगमगावोक, कालेकि तोहरे आपने हे जानल, कि मोय एहे मनले ठहरल गेलो।
52003004	कालेकि आगे हों, जे बेरा मोय तोहरे हिंया रहों, तो तोहरे से कहत रहों, कि हमरे के केलेश उठायक पाड़ी, आउर एसने हे होलक, आउर तोहरे जानल हों।
52003005	ई-लगिन मोर से आउर रहल नी गेलक, तो तोहरे कर बिश्‍वास कर हाल जानेक लगिन भेजलो, कि कहों एसेन न होक, कि परिकक्षा करेकवालामन तोहरे कर परिकक्षा कइर हंय होइ, आउर हमरे कर खटनी बाईदे होइ गेलक होइ।
52003006	पहें एखन तीमुथियुस गो, जे तोहरे कर हुंवा से हमरे हिंया आय के तोहरे कर बिश्‍वास आउर प्रेम कर सुसमाचार सुनालक आउर ई बात के हों सुनालक, कि तोहरे जिनगी प्रेम कर संग हमरे के इयाइद कराला, आउर हमरे के देखेक कर इच्‍छा रखाला, जाइसेन मोय हों तोहरे के देखेक ले इच्‍छा रखोना।
52003007	ई-लगिन हे भाई बहिन मन, हमरे आपन समुचा कष्‍ट आउर केलेश में तोहरे कर बिश्‍वास में तोहरे कर बारे में शान्‍ति पाली।
52003008	कालेकि अगर प्रभु में स्‍थिर रहबा तो हमरे जीयत आही।
52003009	आउर जाइसेन आनन्‍द हमरे के तोहरे कर चलते आपन ईश्‍वर कर भिरे आहे उकर बदली में तोहरे कर बारे में हमरे का तइर ईश्‍वर के धन्‍यबाद करब?
52003010	हमरे राइत दिन ढेइरे हे प्रार्थना करते रहील, कि तोहरे कर मुंह देखब, आउर तोहरे कर बिश्‍वास कर घटी के पूरा करब।
52003011	एखन हमरे कर ईश्‍वर बाप आपने हे आउर हमरे कर प्रभु यीशु तोहरे हिंया आवेक ले हमरे कर आगुवाइ करोक।
52003012	आउर प्रभु एसेन करोक, कि जाइसेन हमरे तोहरे से प्रेम रखील, ओसने हे तोहरे कर प्रेम हों आपस में, आउर सउब आबदिनमन कर संगे बढ़ोक, आउर उन्‍नति करते जावोक।
52003013	जेकि उ तोहरे कर मन के एसेन स्‍थिर करोक, कि जब हमरे कर प्रभु यीशु आपन सउब पबितर आबदिनमन संगे आवी, तो उमन हमरे कर ईश्‍वर आउर बाप कर भिरे पबितरता में निरदोष ठहरोक॥
52004001	ई-लगिन हे भाई बहिन मन, हमरे तोहरे से बिनती करिला, आउर तोहरे के प्रभु यीशु में समझाइला, कि जाइसेन तोहरे हमरे से जोग्‍य चाल चलेक, आउर ईश्‍वर के खुशी करेक सिखहा, आउर जाइसेन तोहरे चलल हों, ओसने हे आउर हों बढ़ते हे जावा।
52004002	कालेकि तोहरे जानला, कि हमरे प्रभु यीशु कर बटले तोहरे के कोन कोन हुकूम के पुगाली
52004003	कालेकि ईश्‍वर कर इच्‍छा ई हेके कि तोहरे पबितर बना: माने ब्‍यभिचार से बचाल रहा।
52004004	आउर तोहरे में से हरएक झन पबितरता आउर आदर कर संग आपन आउराइत के पावेक जानोक,
52004005	आउर ई काम अभिलाषा से नहीं, आउर न उ परजाइतमन तइर जे ईश्‍वर के नी जानेन।
52004006	कि ई बात में केहो आपन भाई बहिन के न ठकोक, आउर न उकर उपरे हक जतावोक, कालेकि प्रभु ई सउब बात कर बदला लेवेक वाला आहे, जाइसेन कि मोय तोहरे से कहलो आउर चेताय हों रहों।
52004007	कालेकि ईश्‍वर हमरे के अशुद्ध होवेक ले नहीं, पहें पबितर होवेक ले बोलाय हे।
52004008	ई-लगिन जे इके तुछ जानेला, उ मनवां के नहीं, पहें ईश्‍वर के तुछ जानेला, जे तोहरे के आपन पबितर आतमा देवेला।
52004009	पहें भाई बन्‍धु कर प्रेम कर बारे में ई दरकार नहीं, कि तोहरे ठिन कोनो लिखबु, कालेकि आपस में प्रेम रखेक तोहरे आपने हे ईश्‍वर से हे सिखहा।
52004010	आउर समुचा मकिदुनिया कर सउब भाई बहिन मन कर संग एसेन करते हे रहल पहें हे भाई बहिन मन मोय तोहरे के समझावोन, कि आउर हों बढ़ते जावा।
52004011	आउर जाइसेन हमरे तोहरे के हुकूम देली, ओसने हे चुपचाप रहेक आउर आपन काम धन्‍धा, आउर आपन आपन हांथ से कमायक ले जतन करा।
52004012	कि बाहरे वाला मनसे आदर पाबा, आउर तोहरे के कोनो चीज कर घटी न होक।
52004013	हे भाई बहिन मन, हमरे ई नी चाहिला कि तोहरे उकर बारे में जे नीन्‍दायना, आनजान रह; एसेन न होक, कि तोहरे आउरों मन नियर शोक करा जेमन के कोनो आशरा नाइखे।
52004014	कालेकि अगर हमरे बिश्‍वास करिला कि यीशु मोरलक आउर जी उठलक, तो ओसने हे ईश्‍वर उमनके हों जे यीशु में मोइर गेलंय उकरे हे संग लेइ आवी।
52004015	कालेकि हमरे प्रभु कर बचन कर मोताबिक तोहरे से ई कहिला, कि हमरे जे जीयत आही, आउर प्रभु कर आवेक तलुक बाइच के रहब, तो मोरल मन से कहियो आगे नी होवब।
52004016	कालेकि प्रभु आपने हे सरग से नीचे धरती में उतरी, उ बेरा भेंर बाजा कर संग मुख्‍या सरग दूत कर शबद सुनाय देवी आउर ईश्‍वर कर भेंर बाजा फूकल जाइ, आउर जे मन मसीह में मोइर हंय उमन आगे जी उठबंय।
52004017	तब हमरे जे जीयत आउर बचाल रहब, उकर संग बदरी में उठाय लेवल जब, कि आकाश में प्रभु से मिलाब, आउर ई नियर जिनगी हमरे प्रभु कर संगे रहब।
52004018	सेले ई बातमनसे एक दोसरा के शान्‍ति देते रहा।
52005001	पहें हे भाई बहिन मन, इकर दरकार नाइखे, कि बेरा आउर काल कर बारे में तोहरे ठिन कोनो लिखल जावोक।
52005002	कालेकि तोहरे आपने हे बेसे जानल कि जाइसेन राइत में चोर आवेला, ओसने हे प्रभु कर बेरा आवेक वाला आहे।
52005003	जे बेरा आबदिनमन कहबंय कि बेसे बेस आही आउर एखन कोनोवे डर नाइखे, तो जे नियर छाउवा जनमेक कर बथा, ओहे नियर उमन उपरे एगो आचाका लाय आयजाइ, आउर उमन कोनो लेखे नी बाचबंय।
52005004	पहें हे भाई बहिन मन, तोहरे तो अन्‍धार में नाइखा, कि उ बेरा तोहरे ठिन चोर नियर आय जाइ
52005005	कालेकि तोहरे सउब जोति कर छाउवा आउर दिन कर छाउवा हेका; हमरे न राइत कर हेकी आउर न अन्‍धार कर हेकी।
52005006	ई-लगिन आउरों मन तइर सुतल नी रहब, पहें जागते आउर साबधन रहब।
52005007	कालेकि जे सुतेना, उमन राइत के हे सुतेना, आउर जे मतवार होवेना, उमन राइत के हे मतवार होवेना।
52005008	पहें जे हमरे दिन कर हेकी, बिश्‍वास आउर प्रेम कर पट्टा पिन्‍ध के आउर उद्धार कर आशरा कर टोप पिन्‍ध के साबधन रहब।
52005009	कालेकि ईश्‍वर हमरे के क्रोध ले नहीं, पहें ई-लगिन ठहराहे कि हमरे प्रभु यीशु से उद्धार पावोब।
52005010	यीशु मसीह हमरे ले ई-लगिन मोरलक, कि हमरे चाहे जागले हे रहील चाहे सुतले हे रहील, सउब मिल के उकरे हे संग जियाब।
52005011	ई-लगिन एक दोसर के शान्‍ति देवा, आउर एक दोसर कर उन्‍नति कर कारन बना जाइसेन कि तोहरे करल हों।
52005012	आउर हे भाई बहिन मन, हमरे तोहरे से बिनती करिला कि जे तोहरे में खटनी करेना, आउर प्रभु में तोहरे कर अगुवा हेकंय, आउर तोहरे के शिकक्षा देवेना, उमनके आदर करा।
52005013	आउर उमन कर काम कर चलते प्रेम कर संग उमनके बड़ा आदर कर जोग्‍य समझा। आपस में मेल मिलाप से रहा।
52005014	आउर हे भाईमन, हमरे तोहरे के समझाइला कि जे बेस चाल नी चलेन, उमनके समझावा, डरहु मनके साहस देवा, कमजोड़ मनके सम्भरावा, सउब कर संगे सहनशील देखावा।
52005015	साबधन! केहो केकरो से खराब कर बदली खराब न करोक; पहें जिनगी भलाई करेक ले चेष्‍टा करा, आपस में आउर सउब से हों भलाई करेक कर हे चेष्‍टा करा।
52005016	जिनगी आनन्‍द मनावा।
52005017	जुरुम जुट प्रार्थना में लागल रहा।
52005018	सउब बात में धन्‍यबाद करा; कालेकि तोहरे ले मसीह यीशु में ईश्‍वर कर एहे इच्‍छा हेके।
52005019	आतमा के न नीझावा।
52005020	आगमबाणी के तुच्‍छ न जाना।
52005021	सउब बातमनके परखा; जे बात बेस हेके उके धइर के रखा।
52005022	सउब किसिम कर खराब से बचाल रहा।
52005023	शान्‍ति कर ईश्‍वर आपने हे तोहरे के समुचा रीति से पबितर करोक; आउर तोहरे कर आतमा आउर प्राण आउर देंह हमरे कर प्रभु यीशु कर आवेक तलुक पूरा-पूरा आउर निरदोष बचाल रहोक।
52005024	तोहरे कर बोलायक वाला सच्चा आहे, आउर उ एसनेहे करी।
52005025	हे भाईमन, हमरे ले प्रार्थना करा।
52005026	सउब भाई बहिन मनके पबितर चूमा से जोहार कहा।
52005027	मोय तोहरे के प्रभु कर कसम देवाथों, कि ई चिट्ठी सउब भाईमन के पइढ़ के सुनाल जावोक।
52005028	हमरे कर प्रभु यीशु मसीह कर अनुग्रह तोहरे उपरे होते हे रहोक॥
53001001	पाउलुस आउर सिलबानूस आउर तीमुथियुस बटले थिस्‍सलुनीके मन कर कलीसिया कर नाम में, जे हमरे कर बाप ईश्‍वर आउर प्रभु यीशु में आहंय,
53001002	हमरे कर बाप ईश्‍वर आउर प्रभु यीशु मसीह बटले तोहरे के अनुग्रह आउर शान्‍ति मिलते रहोक।
53001003	हे भाई बहिन मन तोहरे कर बारे हमरे के सउब बेरा ईश्‍वर के धन्‍यबाद करेक चाही आउर ई उचित हों हेके, ई-लगिन कि तोहरे कर बिश्‍वास अनाइत बढ़ते जाथे आउर तोहरे सउब कर प्रेम आपस में अनाइत बढ़ते जाथे।
53001004	हिंया तलुक कि हमरे खुद ईश्‍वर कर कलीसिया में तोहरे कर बारे में घमण्‍ड करील कि जेताइक बिपाइत आउर केलेश तोहरे सहल, उ सउब में तोहरे कर धीरज आउर बिश्‍वास प्रगट होवेल।
53001005	ई ईश्‍वर कर सच्चा बिचार कर साफा प्रमाण हेके कि तोहरे ईश्‍वर कर राइज कर जोग्‍य ठहरा, जेकर लगिन तोहरे दुःख हों उठाल।
53001006	कालेकि ईश्‍वर कर भिरे ई बिचार हेके कि जे तोहरे के केलेश देवेन, ईश्‍वर उमनके बदली में केलेश देवी।
53001007	आउर तोहरे के जे केलेश पवाल, हमरे कर संग चाइन देवी, उबेरा जेकि प्रभु यीशु आपन सामर्थी दूत कर संग धदकल आइग में सरग से प्रगट होवी।
53001008	आउर जे ईश्‍वर के नी चिन्‍हेन आउर हमरे कर प्रभु यीशु कर सुसमाचार के नी मानेन उकर बदला लेवी।
53001009	उमन प्रभु कर भिरे से आउर उकर शक्ति कर तेज से फरके होइ के जिनगी जुग कर नास कर सजा पाबंय।
53001010	ई उ दिन होवी, जे बेरा उ आपन पबितर आबदिनमन में महिमा पावेक आउर सउब बिश्‍वास करेक वाला मन में चकरीत होवेक कर कारन होवी, कालेकि तोहरेमन हमरे कर गवाही उपरे बिश्‍वास करला।
53001011	एहे लगिन हमरे सउब खने प्रार्थना हों करते रहीला, कि हमरे कर ईश्‍वर तोहरे के ई बोलाल कर जोग्‍य समझोक आउर भलाई कर सउब इच्‍छा आउर बिश्‍वास कर सउब काम सामर्थ संग पूरा करोक।
53001012	जेकि हमरे कर ईश्‍वर आउर प्रभु यीशु मसीह कर अनुग्रह कर मोताबिक हमरे कर प्रभु यीशु कर नाम तोहरे में महिमा पावोक आउर तोहरे उकर में।
53002001	हे भाई बहिन मन, एखन हमरे आपन प्रभु यीशु मसीह कर आवेक, आउर उकर ठिन आपने जमा होवेक कर बारे में तोहरे से बिनती करिला।
53002002	कि कोनो आतमा, चाहे बचन, चाहे चिट्ठी से, जे कि माना हमरे कर बटले होक, ई समाइझ के कि “प्रभु कर दिन” आय पुगलक, तोहरेकर मन आचाका अस्थिर न होइ जावोक आउर न तोहरे घबरवा।
53002003	कोनो लेखे कोनो नियर केकरो धोखा में न आबा, कालेकि “प्रभु कर दिन” नी आवी जब तलुक धरमिकता कर त्‍याग नी होइ लेवी, आउर उ पाप कर पुरूष माने बिनाश कर बेटा प्रगट नी होवी।
53002004	जे बिरोध करेला, आउर हरएक से जे ईश्‍वर, चाहे भक्तिया कहायला, आपने खुद के बड़का ठहरायला, हिंया तलुक कि उ ईश्‍वर कर मन्‍दिर में बइठके आपने खुद के ईश्‍वर ठहरायला।
53002005	का तोहरे के इयाइद नाइखे, कि जे बेरा मोय तोहरे हिंया रहों, तो तोहरे से ई बातमन के कहत रहों?
53002006	तोहरे उ चीज के जानला, जे उके एखन रोकोथे कि बिनाश कर बेटा आपने हे बेरा में प्रगट होक।
53002007	कालेकि अधरम कर भेद एखन हों काम करते जाथे, पहें एखन हों एगो रोकेक वाला आहे, आउर जब तलुक बिनाश कर बेटा किनार नी होइ जाइ, उ रोइक रही।
53002008	तले उ अधरमी प्रगट होवी, जेके प्रभु यीशु आपन मुंह कर फुंक से मोराय देवी, आउर आपन आवेक कर तेज से भसम कइर देवी।
53002009	उ अधरमी कर आवेक शयतान कर काम कर मोताबिक सउब किसिम कर झूठ आउर सामर्थ आउर चिन्‍हा आउर अदभुद काम करेक कर संग।
53002010	आउर नास होवेक वाला कर लगिन अधरम कर सउब किसिम कर धोखा कर संग होवी, कालेकि उमन सच्‍चाइ से प्रेम नी करलंय, जेकर से उमन कर उद्धार होतक।
53002011	आउर इकरे चलते ईश्‍वर उकर में एगो भटकय देवेक वाला सामर्थ के भेजि जेकि उमन झूठ कर बिश्‍वास करोक।
53002012	आउर जेताइक आबदिन सच्‍चाइ कर बिश्‍वास नी करेन, पहें अधरम से खुशी होवेन, सउब हर सजा पाबंय।
53002013	पहें हे भाई बहिन मन, आउर प्रभु कर दुलार मन चाही कि, हमरे तोहरे लगिन सउब बेरा ईश्‍वर कर धन्‍यबाद करते रहब, कि ईश्‍वर गो सिरजन से तोहरे के चुइन लेलक, कि ईश्‍वर कर आतमा से पबितर बाइनके, आउर सच्चा के बिश्‍वास कइर के उद्धार पाबा।
53002014	जेकर लगिन ईश्‍वर तोहरे के हमरे कर सुसमाचार कर द्वारा बोलालक, कि तोहरे हमरे कर प्रभु यीशु मसीह कर महिमा के पावा।
53002015	ई-लगिन हे भाई बहिन मन, स्‍थिर रहा, आउर जे जे बातमनके तोहरे का बचन, का चिट्ठी से मोर से सिखहा, उके धइर रहा।
53002016	हमरे कर प्रभु यीशु मसीह आपन हे, आउर हमरे कर बाप ईश्‍वर, जेहर हमरे से प्रेम राइखे, आउर अनुग्रह से जिनगी कर शान्‍ति आउर अनाइत बेस आशरा देइहे।
53002017	तोहरे कर मन में शान्‍ति देवोक, आउर तोहरे के हर बेस काम, आउर बचन में मजबुत करोक।
53003001	आखरी में हे भाई बहिन मन, हमरे लगिन प्रार्थना करते रहा, कि प्रभु कर बचन चाइरो बटे एसेन जल्‍दी फायलोक, आउर महिमा पावोक, जाइसेन तोहरे में होलक;
53003002	आउर हमरे टेड़हा आउर दुष्ट आबदिनमन से बचाल रहब, कालेकि सउब कर में बिश्‍वास नाइखे।
53003003	पहें प्रभु सच्चा हेके; उ तोहरे के मजबुत से स्‍थिर करी आउर उ दुष्ट से बचाय के रखी।
53003004	हमरे के प्रभु में तोहरे उपरे भरसा आहे, कि जे जे हुकूम हमरे तोहरे के देवीला, उके तोहरेमन मानाला, आउर मानते हों रहबा।
53003005	ईश्‍वर कर प्रेम आउर मसीह कर धीरज बटे प्रभु तोहरे कर मनके आगुवाइ करी।
53003006	आउर हे भाई बहिन मन, हमरे तोहरे के आपन प्रभु यीशु मसीह कर नाम से हुकूम देवाथी, कि तोहरे हर एक झन एसेन भाई से फरके रहा, जे कुढंगिया चल चलेल, आउर जे शिकक्षा उ हमरे से पाय हे उकर मोताबिक नी करेल।
53003007	कालेकि तोहरे आपने हे जानल, कि का नियर हमर तइर चाल चलेक चाही कालेकि हमरे तोहरे कर माझे कुढंगिया चाल नी चलली,
53003008	आउर केकरो रोटी के सिथिया नी खाली, पहें खटनी आउर मेहनाइत से राइत दिन काम धन्‍धा करत रही, कि तोहरे में से केकरो उपरे भार न होक।
53003009	ई नहीं, कि हमरे के अधिकार नाइखे, पहें ई-लगिन कि आपने खुदके तोहरे ले नमूना ठहरली, कि तोहरे हमरे नियर चाइल चला।
53003010	कालेकि जे बेरा हमरे तोहरे कर हिंया रही, तभियो ई हुकूम तोहरे के देवोत रही, कि अगर केहो काम करेक नी चाहेल, उ न खावोक।
53003011	हमरे सूनील, कि केताइक आबदिनमन तोहरे कर माझे कुढंगिया चाल चलेना, आउर कोनो काम नी करेन, पहें आउरों मन कर काम में हांथ लगायना
53003012	एसने हे मनके हमरे प्रभु यीशु मसीह में हुकूम देवील आउर समझाइल, कि चुपे हे से काम कइर के आपन रोटी खावोक।
53003013	आउर तोहरे, हे भाई बहिन मन, भलाई करेक में हिम्‍मत न हरा।
53003014	अगर केहो हमरे कर ई चिट्ठी कर बात के नी मानी, तो उकर उपरे नजाइर रखा, आउर उकर संगति न करा, जेकर से उ लजावोक।
53003015	तभियो उके बइरी न समझा पहें भाई जाइन के चेतावा।
53003016	आउर प्रभु जे शान्‍ति कर सोता हेके आपने हे तोहरे के सउब बेरा आउर सउब किसिम से शान्‍ति देवोक, प्रभु तोहरे सउब कर संग रहोक।
53003017	मोय, पाउलुस, आपन हांथ से जोहार लिखाथों, सउब चिट्ठी में मोर एहे चिन्‍हा हेके; मोय एहे नियर लिखोना।
53003018	हमरे कर प्रभु यीशु मसीह कर अनुग्रह तोहरे सउब उपरे होते रहोक॥
54001001	पाउलुस बट से जे हमरे कर उद्धार कराइया ईश्‍वर, आउर हमरे कर आशरा कर ठांव मसीह यीशु कर हुकूम से मसीह यीशु कर प्रेरित हेके,
54001002	तीमुथियुस कर नाम जे बिश्‍वास में मोर सच्चा बेटा हेके। बाप ईश्‍वर आउर हमरे कर प्रभु यीशु मसीह से तोहरे के अनुग्रह आउर दया आउर शान्‍ति मिलते हे रहोक।
54001003	जाइसेन मोय मकिदुनिया जायक बेरा तोके समझाय रहों, कि इफिसुस में राइह के केताइकझन के हुकूम देबे कि उमन आउरों किसिम कर शिकक्षा न देवोक।
54001004	आउर उ कहनी मन में आउर बंश बेइर कर पुरखाउती में मन न लगाबे, जेकर से कहा-कही होवेल, आउर ईश्‍वर कर उ बन्‍दोबस कर मोताबिक नहीं, जे बिश्‍वास से सम्‍बन्‍ध राखेल, ओसने हे आउरे कहोंना।
54001005	हुकूम कर नीचोड़ ई हेके कि शुद्ध मन आउर बेस बिचार आउर बिन कपट कर बिश्‍वास से प्रेम सिरजन होक।
54001006	इके छोइड़ के केताइक आबदिन घुइरके कथा कहनी में भटाइक गेलंय।
54001007	आउर ब्‍यवस्‍था-नियम कर ज्ञानी तो होवेक खोजेन, पहें जे बातमनके कहेन आउर जेके पोकता से कहेना, सेके समझबे नी करेना।
54001008	पहें हमरे जानील, कि केहो ब्‍यवस्‍था-नियम कर ब्‍यवस्‍था-नियम से काम करेन, तो उ बेस हेके।
54001009	ई जाइन के ब्‍यवस्‍था-नियम धरमी मन ले नहीं पहें अधरमी मन ले, आउर नीरंकुसीया आबदिनमन ले, बे भक्ति मन, पापीमन, अपबितर आउर अशुद्ध मन, माय-बाप कर हत्या करेक वाला, जान-मारवामन,
54001010	ब्‍यभिचारी मन, मरदगामि, आबदिनमन के बेचेक वाला, झूठा बोलेक वाला आउर झूठा कसम खायक वाला, आउर ईमनके छोइड़ के खरा उपदेश कर सउब बिरोधी मनले ठहरय जाय हे।
54001011	एहे परम धन्‍य ईश्‍वर कर महिमा कर उ सुसमाचार कर मोताबिक, जे मोके सोंपल जाय हे।
54001012	आउर मोय, आपन प्रभु यीशु मसीह कर, जे मोके सामर्थ देइहे, धन्‍यबाद करोन, कि उ मोके बिश्‍वास जोग्‍य समाइझ के आपन सेवा कर लगिन ठहरलक।
54001013	मोय तो आगे ईश्‍वर निन्‍दा करेक वाला, आउर सतायक वाला, आउर अन्‍धार करेक वाला रहों, तभियो मोर उपरे दया होलक, कालेकि मोय अबिश्‍वास कर दशा में बिन समझले ई काम कइर रहों।
54001014	आउर हमरे कर अनुग्रह उ बिश्‍वास कर प्रेम कर संग जे मसीह यीशु में आहे, अनाइत बागरे हे होलक।
54001015	ई बात सच आउर सउब किसिम कर मानेक जोग्‍य हेके, कि मसीह यीशु पापीमन के उद्धार करेक ले धरती में आलक, जेकर में मोय सउब से बड़का पापी हेका।
54001016	पहें मोर उपरे ई-लगिन दया होलक कि मोय बड़का पापी के यीशु मसीह आपन सहनशीलता देखालक, कि जे मन उकर में जिनगी-जुग जीबन लगिन बिश्‍वास करबंय, उमनले मोय एगो नमूना बनबु।
54001017	एखन जुग जुग कर राजा माने नीसिरायक अन-दिस्‍तार ईश्‍वर कर महिमा जुगना जुग होते रहोक आमेन।
54001018	हे बेटा तीमुथियुस, उ आगमबाणी कर मोताबिक जे आगे तोर बारे में कहल जाय रहे, मोय ई हुकूम देवाथों, कि तोय उमन कर मोताबिक बेस लड़ाई के लड़ते रह।
54001019	आउर बिश्‍वास आउर उ बेस बिचार के धइर रहा, जेके किनार करेक कर कारन केताइक झन कर बिश्‍वास रुपी जहाज डुइब गेलक।
54001020	उकरे हे में से हूमिनयूस आउर सिकन्‍दर आहे जेके मोय शयतान के सोंइप देलो, कि उमन ईश्‍वर निन्‍दा करेक न सिखोक।
54002001	एखन मोय सउब से आगे ई आरजी कराथों, कि बिनती, आउर प्रार्थना, आउर आरजी आउर धन्‍यबाद, सउब मनवां मन ले करल जावोक।
54002002	राजामन आउर सउब ऊंचा पद वालामन लगिन, ई-लगिन कि हमरे सथायक आउर सालसत कर संग भक्ति आउर गम्‍भीरता से जीबन बिताब।
54002003	ई हमरे कर उद्धार कराइया ईश्‍वर के बेस लागेल आउर सुहायल हों।
54002004	जे ई चाहेला, कि सउब मनवां कर उद्धार होक, आउर उमन सउब सच्‍चाइ के बेस से जाइन लेवोक।
54002005	कालेकि ईश्‍वर एके गो आहे, आउर ईश्‍वर आउर मनवां कर माझे में एके गो बिचवाई आहे, माने यीशु मसीह जे सच्चा मनवां हेके।
54002006	जे आपने हे के सउब मनवां कर छुटकारा कर लगिन दाम चुकालक, जेकि उकर गवाही ईश्‍वर गो उचित बेरा देलक।
54002007	मोय सच्‍चे कहाथों, झूठ नी कहोंन, कि मोय इकरे लगिन प्रचारक आउर प्रेरित आउर परजाइतमन लगिन बिश्‍वास आउर सच्‍चाइ कर उपदेशक ठहरल गेलो।
54002008	सेले मोय चाहोना कि सउब ठांव में मरदमन बेगर क्रोध आउर कहा-कही से पबितर हांथ उठाय के प्रार्थना करोक।
54002009	ओसने हे आउराइतमन हों लाज-डर आउर मनसम्‍हाड़ कर संग सुहायक पिन्‍धना से आपने के सिंगरावोक न कि केंस गाथेक, आउर न सोना, आउर मोतीमन, आउर बागरे दाम कर लुगा से,
54002010	पहें बेस काम मन से सिंगरावोक, कालेकि ईश्‍वर कर भक्ति करेक वाला आउराइतमनके एहे उचित हों हेके।
54002011	आउर आउराइतमनके चुपचाप से मरद कर अधीनता में सिखेक चाही।
54002012	आउर मोय कहोंना, कि आउराइतमन न उपदेश देवोक, आउर न मरद उपरे हुकूम चलावोक, पहें चुपे हे रहोक।
54002013	कालेकि आदम आगे, उकर पाछे हेवा के बनल गेलक;
54002014	आउर आदम बहकाल नी गेलक, पहें आउराइत गो बहकयक में आयके दोषी ठहरलक।
54002015	तभियो आउराइत छाउवा जनमायक से उद्धार पावी, अगर उ मनसम्‍हाड़ संग बिश्‍वास, प्रेम, आउर पबितरता में स्‍थिर रही।
54003001	ई बात सच्चा हेके, कि जे अगुवा होवेक चाहेला, उ बेस काम कर इच्‍छा राखेला।
54003002	ई दरकार आहे कि अगुवा निरदोष, आउर एकेगो आउराइत कर मरद, मनसम्‍हाड़, सुशिल, लुरगर, महिमान देखेक वाला, आउर सिखायक में ओसताद होक।
54003003	पियंकड़ चाहे माइरपिट करेक वाला न होक, पहें नरम भाव होक, आउर न झागड़ाहा होक, आउर न धन कर लोभी होक।
54003004	आपन घर कर बेस चलायक वाला होक, आउर आपन छाउवा पुता मनके स्‍तिरवा मन से आपन अधीन रखोक।
54003005	(जब केहो आपन घर के हे चलायक नी जानेला, तो ईश्‍वर कर कलीसिया के का तइर देख भाल करी)।
54003006	आउर ई कि नवां चेला न होक, एसेन न होक कि घमण्‍ड कइर के शयतान तइर सजा पावोक।
54003007	आउर परजाइतमन में उकर सुनाम होक, एसेन न होक कि उ निन्‍दा-गिला कर बिषय बनोक आउर शयतान कर फन्‍दा में फाइस जावोक।
54003008	ओसने हे सेवक मनके अस्‍तिर होवेक चाही, दु-धन्‍धा, पियंकड़, आउर नीच कमाइ कर लोभी न होक।
54003009	पहें बिश्‍वास कर भेद के शुद्ध बिबेक से बचाय के रखोक।
54003010	आउर ई हों आगे परखल जावोक, तब अगर उ निरदोष निकली, तो सेवक कर काम करोक।
54003011	एहे तइर आउराइतमन के हों स्‍तिरवा होवेक चाही, दोष लगायक वाला नहीं, पहें साबधन आउर सउब बात में बिश्‍वास जोग्‍य होक।
54003012	सेवक एकेगो आउराइत कर मरद होक, आउर छाउवा पुता मन आउर आपन घर कर बेस परबन्‍ध करेक वाला होक।
54003013	कालेकि जेमन सेवक कर काम बेस से करेक सकेना, उमन आपन लगिन बेस पद आउर उ बिश्‍वास में, जे मसीह यीशु में आहे, बड़का हियाव पावेना।
54003014	मोय तोर ठिन जल्‍दी आवेक कर आशरा रखेक से हों ई बातमनके तोके ई-लगिन लिखाथों।
54003015	कि अगर मोर आवेक में देरी होवी, तो तोय जाइन ले कि, ईश्‍वर कर घर में, जे जीयत ईश्‍वर कर कलीसिया हेके, आउर जे सच्‍चाइ कर खम्‍भा, आउर नेंव हेके, उकर में कइसेन ब्‍यवहार करेक चाही।
54003016	आउर इकर में कोनो सन्‍देह नहीं कि, भक्ति कर भेद तो गम्‍भीर आहे, माने मसीह जे देंह में प्रगट होलक, आतमा में धरमी ठहरलक, सरग दूतमन के दिसतार देलक, परजाइतमन में उकर प्रचार होलक, धरती में उकर उपरे बिश्‍वास करल गेलक, आउर महिमा में सरग में उठाल गेलक।
54004001	पहें पबितर आतमा साफा से कहेला, कि आवेक वाला बेरा में केताइक झन भरमायक वाला आतमामन, आउर दुष्ट आतमा कर शिकक्षा में मन लगय के बिश्‍वास से भटाइक जाबंय।
54004002	ई उ झूठा मनवां मन कर कपट कर चलते होवी, जेकर बिबेक माना धिपाल लोहा से दागल जायहे।
54004003	जे बिहा करेक से रोकबंय, आउर खायक कर तनिक चीज से फरके होवेक ले हुकूम देबंय, जेके ईश्‍वर ई-लगिन सिरजालक कि बिश्‍वासी, आउर सच्‍चाइ के चिन्‍हेक वाला उके धन्‍यबाद कर संगे खावोक।
54004004	कालेकि ईश्‍वर कर सिरजल हरएक चीज बेस हेके, आउर कोनो चीज ग्रहन नी करेक कर बात नहीं; सउब चीज के ग्रहन करेक सकबे, पहें ई कि धन्‍यबाद कर संग खावाल जावोक।
54004005	कालेकि ईश्‍वर कर बचन आउर प्रार्थना से शुद्ध होइ जायला।
54004006	अगर तोय भाई बहिन मनके ई बातमनके इयाइद दिवाते रहबे तो मसीह यीशु कर बेस सेवक ठहरबे, आउर बिश्‍वास आउर उ बेस उपदेश कर बात से, जे तोय मानते आयहीस, तोर पालन पोसन होते हे रही।
54004007	पहें अशुद्ध आउर बूढ़ियामन कर कहनी कथा से फरके रह, आउर भक्ति कर कसरत कर।
54004008	कालेकि देंह कर कसरत से थोड़ेके फायदा होवेला, पहें भक्ति से सउब बात लगिन फायदा आहे, कालेकि ई बेरा कर आउर आवेक वाला जीबन कर हों करार इकरे में आहे।
54004009	आउर ई बात सच आउर हर किसिम से मानेक कर जोग्‍य आहे।
54004010	कालेकि हमरे खटनी आउर जतन ई-लगिन करीला कि हमरे कर आशरा उ जीयत ईश्‍वर में आहे, जे सउब मनवां कर, आउर खास कइर के बिश्‍वासी मन कर उद्धार कराइया हेके।
54004011	ई बातमन कर हुकूम दे आउर सिखाते रह।
54004012	केहो तोर जवानी के तुच्‍छ न जानोक, पहें बचन आउर चल चलन, प्रेम, बिश्‍वास आउर पबितरता से बिश्‍वासी मनले आदर्श बाइन जा।
54004013	जब तलुक मोय नी आबु, तब तलुक पबितर-ग्रन्‍थ के पढ़ेक, उपदेश देवेक आउर सिखायक में जुरुमजुट लइग रह।
54004014	उ बरदान कर लगिन जे तोर में आहे, आउर आगमबाणी कर द्वारा मुखयामन कर हांथ रखेक बेरा तोके मिल रहे, बेफिकीर न रह।
54004015	उ बातमन के सोचते हे रह आउर इकरे हे में आपन ध्यान लगय रह, जेकि तोर उन्‍नति सउब कर उपरे प्रगट होक।
54004016	आपन आउर आपने उपदेश कर बारे साबधन रह, ई बातमन में स्‍थिर रह, कालेकि अगर एसेन करते रहबे, तो तोय आपन आउर आपन सुनेक वाला मनले हों उद्धार कर कारन होबे।
54005001	कोनो बुढ़ा के न धमकाव, पहें उके बाप जाइनके समझय दे, आउर जवान मन के भाई जाइन के।
54005002	बुढ़िया मनके माय माइन के। आउर जवान आउराइतमनके पबितरता से बहिन माइन के समझय दे।
54005003	उ राड़ीयाही मनके, जेमन सच्‍चे में राड़ीयाही हेकंय आदर कर।
54005004	आउर अगर कोनो राड़ीयाही कर छाउवा-पुता आउर नाति-पोता होक तो उ आगे आपन घराना कर संग भक्ति कर ब्‍यवहार करेक, आउर आपन माय-बाप मनके हक देवेक सिखोक, कालेकि ई ईश्‍वर के मनजुर हइक।
54005005	जे सच्‍चे में राड़ीयाही हेके, आउर उकर केहो नाइखंय, उ ईश्‍वर में भरसा राखेल, आउर राइत दिन प्रार्थना आउर बिनती में जुरुम जुट लागल रहेला;
54005006	पहें जे भोग बिलास में फाइस गेलक, उ जीते जिऊ मोइर गेलक।
54005007	ई बात कर हों हुकूम देते रह, जेकि उमन निरदोष रहोक
54005008	पहें अगर केहो आपन कुटुम मन कर आउर खास कइर के आपन घराना कर चिन्‍ता नी करी तो उ बिश्‍वास से घुइर गेलक।
54005009	ओहे राड़ीयाही कर नाम लिखल जावोक जे साईठ बछर से कमती न होक, आउर एकेगो मरद कर आउराइत होक।
54005010	आउर बेस काम में सुनाम रहोक, जेहर छाउवा पुता मनके पाइल पोईस के बाड़ुवालक, गुतियामन के सेवा कइर होक, पबितर आबदिनमन कर गोड़ धोइ होक, दुःखीयारी मनके मदाइत कइर होक, आउर सउब बेस काम मन में मन लगय होक।
54005011	पहें जवान राड़ीयाही मन कर नाम न लिखबे, कालेकि जब उमन मसीह कर बिरोध कइर के भोग बिलास में फाइस जायना, तो उमन बिहा करेक चाहेना।
54005012	आउर ई नियर आपन पहिला करार तोइड़ के दोषी ठहरेना।
54005013	आउर इकर संगे संग उमन घर-घर घुइम के कुढ़ी बाइन जायना, आउर एकला कोढ़नी हे नहीं, पहें बड़-बड़ाते रहेन, आउर आउरों मन कर काम में हांथ हों लगयना आउर अनुचित बात करेना।
54005014	ई-लगिन मोय ई चाहोन कि जवान राड़ीयाही मन बिहा करोक, आउर छाउवा जनमावोक आउर घर दूरा सम्‍हरावोक, आउर कोनो बिरोधी के बदनाम करेक मोका न देवोक।
54005015	कालेकि कायनो झन बहाइक के शयतान कर पाछे होइ गेलंय।
54005016	अगर कोनो बिश्‍वासी आउराइत ठिन राड़ीयाही आहे तो, उ उकर मदाइत करोक, कि कलीसिया में भार न होक जेकि उ उकर मदाइत करेक सकोक, जे सच्‍चे में राड़ीयाही हेकंय।
54005017	जे मुखयामन बेस परबन्‍ध करेन, खास कइर के उमन जे बचन सुनायक आउर सिखायक में खटनी करेन, दुइ गुना आदर कर जोग्‍य समझल जावोक।
54005018	कालेकि पबितर-ग्रन्‍थ कहेल, कि दांउरी खेदेक गरु कर मुंह नी बान्‍धबा, कालेकि कमिया आपन दरमाह कर हकदार हेके।
54005019	कोनोवे दोष कोनो मुखया उपरे लागल जाइ तो बिन दुइ चाहे तीन झन कर गवाही बेगर उके न सुन।
54005020	पाप करेक वाला मनके सउब कर भिरे समझय दे, जेकि आउरों मन डराबंय।
54005021	ईश्‍वर, आउर मसीह यीशु आउर चुनल सरग दूतमन कर हाजिर जाइन के मोय तोके चेताथों कि तोय मन खोइल के ई बातमनके माइन ले आउर कोनोवे काम मुंह देइख के न कर।
54005022	केकरो उपरे उतिये हांथ नई रखबे आउर दोसर मन कर पाप में हिस्सादर न होबे, आपने खुद के पबितर बनाय रख।
54005023	भविष्‍य में एकला पानी हे कर पियेक वाला न रह, पहें आपन पेट कर आउर आपने बेर बेर बेमार होवेक कर चलते तनिकुन अंगूर कर रस हों काम में लगाव।
54005024	केताइक आबदिनमनकर पाप दिसतार होइ जायला आउर बिचार कर लगिन आगहे से पुइग जायल, पहें केताइक कर पिछे से आवेला।
54005025	ओसने हे तनिक बेस काम मन हों प्रगट होवेल, आउर जे एसेन नी होवेला, उमन हों लुकेक नी पारेल।
54006001	जेताइक दासता कर जुहांइट नीचे आहंय, उमन आपन आपन मालिक के बड़का आदर कर जोग्‍य जानोक, जेकि ईश्‍वर कर नाम आउर उपदेश कर निन्‍दा न होक।
54006002	आउर जेकर मालिक बिश्‍वासी हेके, उमनके उमन भाई होवेक कर चलते न घिनावोक, पहें उमन कर आउरे सेवा करोक, कालेकि इकर से फायदा लेवेक वाला बिश्‍वासी आउर प्रेमी हेकंय, ई बातमन कर उपदेश देते रह आउर समझाते रह।
54006003	अगर केहो आउरों किसिम कर उपदेश देवेला, आउर खरा बातमनके, माने हमरे कर प्रभु यीशु मसीह कर बात के आउर उ उपदेश के नी मानेल, जे भक्ति कर मोताबिक आहे,
54006004	तो उ घमण्‍डी होइ गेलक, आउर कोनोवे नी जानेल, पहें उके झागड़ा झाटी कर बात में कहा कही करेक कर बेमार आहे, जेकर से डाह आउर झागड़ा आउर निन्‍दा कर बातमन आउर खराब खराब सन्‍देह।
54006005	आउर उ आबदिनमन में बेगरले झागड़ा झाटी होइ जायल, जेकर बुद्धि बिगाईड़ जायहे आउर उमन सच्चा से भटाइक गेलंय, जे समझेन कि भक्ति कमाइ कर दूरा हेके।
54006006	पहें सन्‍तोक कर संगे भक्ति बड़का कमाइ हेके।
54006007	कालेकि न हमरे धरती में कोनो के लाइन ही, आउर न कोनो लेगेक पारीला।
54006008	आउर अगर हमरे ठिन खायक आउर पिन्‍धेक होवी, तो इकरे में सन्‍तोक करेक चाही।
54006009	पहें जे धनी होवेक चाहेल, उमन एसेन परिकक्षा आउर फन्‍दा आउर अनाइत रकम कर बेकार आउर हानी करेक लालसा मन में फसेना, जे आबदिनमन के बिगड़य देवेला आउर बिनाश कर समुन्‍दर में डुबाय देवेला।
54006010	कालेकि रुपिया कर लोभ सउब किसिम कर खराब काम कर जाइड़ हेके, जेके पावेक लगिन कोशिस करते हे, केताइक झन बिश्‍वास से भटाइक के आपने खुद के किसिम किसिम कर दुःख से घेइर लेलंय।
54006011	पहें हे ईश्‍वर कर जन तोय ई बातमन से भाग आउर धरम, भक्ति, बिश्‍वास, प्रेम धीरज आउर नमरता कर पीछा कर।
54006012	बिश्‍वास कर बेस कुस्‍ति लड़ आउर उ जिनगी-जुग जीबन के धइर ले, जेकर लगिन तोय बोलाल जायहीस आउर अनाइत बागरा आबदिनमनकर माझे बेस से ग्रहन कइर रहीस।
54006013	मोय तोके ईश्‍वर के, जे सउब के जीयत राखेला आउर मसीह यीशु के गवाही कइर के जेहर पुन्‍तियुस पिलातुस कर भिरे बेस से ग्रहन कइर रहे, ईश्‍वर कर भिरे ई हुकूम देवोथो।
54006014	कि तोय हमरे कर प्रभु यीशु मसीह कर दिसतार होवेक तलुक ई हुकूम के निष्कलंक आउर निरदोष रख,
54006015	जेके उ सुप्‍पट बेरा में देखाइ, जे परम धन्‍य आउर अदैत अधिपति आउर राजा मन कर राजा आउर प्रभु मन कर प्रभु हेके।
54006016	आउर अमरता एकला उकरे हे हेके, आउर उ आगम इन्‍जोत में रहेला, आउर न उके कोनो आबदिनमन देइखहंय आउर न कहियो देइख सकेना। उकर सम्‍मान आउर राइज जिनगी जुग रही। आमेन॥
54006017	ई संसार कर धनी मनके हुकूम दे, कि उमन घमण्‍डी न होक आउर नास होवेक वाला धन उपरे आशरा न रखोक, पहें ईश्‍वर में जे हमरे कर सुख कर लगिन सउब चीज अजम भारी देवेला।
54006018	आउर उमन भलाई करोक, आउर बेस काम में धनी बनोक, आउर देनदार आउर दयालु होक।
54006019	आउर आगे कर लगिन बेस नेंव गड़ोक, कि सच्चा जीबन के अधीन कइर लेवोक।
54006020	हे तीमुथियुस, ई बिश्‍वास के बेस से रख; आउर जे ज्ञान के ज्ञान कहेक हे भूल हेके, उकर अशुद्ध बात आउर बिरोध कर बात से पारे हे रह।
54006021	केताइक झन ई “ज्ञान” के ग्रहन कइर के बिश्‍वास से भटाइक गेलंय। तोहरे उपरे अनुग्रह होते हे रहोक॥
55001001	पाउलुस कर बट से जे, उ जीबन कर करार मोताबिक जे मसीह यीशु में आहे, ईश्‍वर कर इच्‍छा से मसीह यीशु कर प्रेरित हेके,
55001002	दुलार बेटा तीमुथियुस कर नाम: ईश्‍वर बाप आउर हमरे कर प्रभु यीशु मसीह कर बट से तोके अनुग्रह आउर दया आउर शान्‍ति मिलते रहोक।
55001003	जे ईश्‍वर कर सेवा मोय आपन बाप पुरखा कर ब्‍यवस्‍था-नियम आउर शुद्ध बिचार से करोन, उकर धन्‍यबाद होक कि आपन प्रार्थना मन में सउब बेरा इयाइद करोना।
55001004	आउर तोर लोर पानी के इयाइद कइर-कइर के राइत दिन तोर से भेंट करेक कर इच्‍छा रखोन कि रिझ से भइर जाबु।
55001005	आउर मोके तोर उ बेगर कपट बिश्‍वास कर इयाइद आवेला, जे आगे तोर नानी लूइस आउर तोर माय यूनीके में रहे, आउर मोर बिश्‍वास आहे कि एखन तोरो में हों आहे।
55001006	एहे लगिन मोय तोके इयाइद दिवाथों, कि तोय ईश्‍वर कर उ बरदान के जे मोर हांथ रखेक से तोके मिल हे चमकायं दे।
55001007	कालेकि ईश्‍वर हमरे के डर कर नहीं पहें सामर्थ आउर प्रेम आउर मन-सम्‍हड़ कर आतमा देइहे।
55001008	ई-लगिन हमरे कर प्रभु कर गवाही से, आउर मोर से जे उकर काइदी हेकों, न लजाव, पहें उ ईश्‍वर कर सामर्थ कर मोताबिक सुसमाचार कर लगिन मोर संगे दुःख उठाव।
55001009	जे हर हमरे कर उद्धार करलक आउर पबितर बोलावा से बोलालक, आउर ई हमरे काम कर मोताबिक नहीं, पहें उकर बिचार आउर उ अनुग्रह कर मोताबिक हेके जे मसीह यीशु में जुगानु जुग से हमरे उपरे होलक।
55001010	पहें एखन हमरे कर उद्धार कराइया मसीह यीशु कर प्रगट होवेक से इन्‍जोत होलक, जे हर मोरन के नास करलक आउर जीबन आउर अमरता के उ सुसमाचार से इन्‍जोत कइर देलक।
55001011	जेकर लगिन मोय प्रचारक, आउर प्रेरित आउर उपदेश देवेक वाला ठहरलो।
55001012	ई-लगिन मोय ई दुःख मनके हों उठावना, पहें मोय नी लजावना, कालेकि मोय उके जेके मोय बिश्‍वास कइर हों, जानोन, आउर मोके निश्‍चय आहे, कि उ मोर बिश्‍वास के उ दिन तलुक रखवाला करेक सकेला।
55001013	जे खरा बात तोय मोर से सुइनहीस उके उ बिश्‍वास आउर प्रेम कर संग जे मसीह यीशु में आहे आपन नमूना बनायके रख।
55001014	आउर पबितर आतमा कर द्वारा जे हमरे में बसल आहे, ई बेस बिश्‍वास के रखवाला कर।
55001015	तोय जानीस, कि एसिया वाला सउब मन मोर से घुइर गेलंय, जेकर में फूगीलूस आउर हिरमुगिनेस हों आहे।
55001016	उनेसिफुरुस कर घराना के प्रभु दया करोक, कालेकि उ ढेइरे बेर मोर जिऊ के ठण्‍डा करलक, आउर मोर सिकड़ी से नी लजालक।
55001017	पहें जे बेरा उ रोम में आलक, तो बड़ा जतन से खोईज के मोर से भेंट करलक।
55001018	प्रभु करोक कि उ दिन उकर उपरे प्रभु कर दया होक। आउर जे-जे सेवा उ इफिसुस में कइर हे उके तोय हों बेसे बेस जानीस।
55002001	ई-लगिन हे मोर बेटा, तोय उ अनुग्रह से जे मसीह यीशु में आहे सवंगिया होइ जा।
55002002	आउर जे बातमन तोय अनाइत गवाह मन कर भिरे सुइनहीस, उके बिश्‍वासी आबदिनमन के सोंइप दे, जे आउरों मनके सिखायक कर जोग्‍य होक।
55002003	मसीह यीशु के बेस लड़ईया तइर मोर संगे दुःख उठाव।
55002004	जे केहो लड़ईया लड़ाई में जायल, तो ई-लगिन कि आपन भरती करेक वाला के खुशी करोक, आपने आपके संसार कर काम में नी फसायला।
55002005	आउर आखड़ा में लड़ेक वाला अगर नियम कर मोताबिक नी लड़ी तो मुकूट नी पावी।
55002006	आउर जे किसान खटनी करेल उके आगे उकर हिस्सा मिलेक चाही।
55002007	जे मोय कहोंना उकर में ध्यान दे आउर प्रभु तोके सउब बात कर समझ देवी।
55002008	यीशु मसीह के इयाइद रख, जे दाऊद कर खन्दान से होलक आउर मोरल में से जी उठलक आउर ई मोर सुसमाचार कर मोताबिक हेके।
55002009	जेकर लगिन मोय कु-करमी तइर दुःख उठावोन, हिंया तलुक कि मोय काइदी हों हेकों पहें ईश्‍वर कर बचन काइद नहीं।
55002010	ई-लगिन मोय चुनल मन लगिन सउब के सहोन कि उमन हों उ उद्धार के जे मसीह यीशु में आहे जुगानु जुग महिमा कर संग पावोक।
55002011	ई बात सच्चा हेके कि, अगर हमरे उकर संगे मोइर गेलि तो, उकर संग जियाब हों।
55002012	अगर हमरे धीरज से सहते हे रहब तो, उकर संग राइज हों करब। अगर हमरे उकर इन्‍कार करब, तो उ हों हमरे के इन्‍कार करी।
55002013	अगर हमरे अबिश्‍वासी हों होइ जाइल, पहें उ बिश्‍वास जोग्‍य बनल रहेल, कालेकि उ आपने खुद कर इन्‍कार करेक नी सकेल।
55002014	ई बातमन कर इयाइद उमनके करुवाव, आउर प्रभु कर भिरे चेताय दे, कि बचन कर बारे कांट छांट न करोक, जेकर से कोनो फायदा नी होवेल पहें सुनेक वाला मन बिगाईड़ जायना।
55002015	आपने खुद के ईश्‍वर कर ग्रहन जोग्‍य आउर एसेन काम करेक वाला ठहरायक ले कोशिस कर जेकि लजित न होक आउर जे सच्‍चाइ कर बचन के ठीक रीति से काम में लानेल।
55002016	पहें अशुद्ध बतिया से बचाल रह, कालेकि एसेन आबदिनमन आउरों हों अभक्‍ति में बढ़ते जाबंय।
55002017	आउर उमन कर बात सड़ाल घाव तइर फायलते जाइ। हूमिनयूस आउर फिलेतूस उकरे हे में से हेकंय।
55002018	जेमन ई कइह के कि जी उठना होइ चुइखे सच्चा से भटाइक गेलंय, आउर केताइक कर बिश्‍वास के हिने-हुने कइर देवेना।
55002019	तभियो ईश्‍वर कर पक्‍का नेंव बनल रहेला, आउर उकर में ई छाप लइग हे: “कि प्रभु आपने आबदिन के चिन्‍हेला”, आउर जे केहो प्रभु कर नाम लेवेला उ अधरम से बचाल रही।
55002020	बड़ घर में न एकला सोना चान्‍दी कर, पहें काठ आउर माटी कर बासन हों होवेला; कोनो कोनो आदर कर लगिन आउर कोनो कोनो आनादर कर लगिन।
55002021	अगर केहो आपने आपके इकर से शुद्ध करी तो उ आदर कर बासन आउर पबितर ठहरी; आउर मालिक कर काम में आवी, आउर सउब बेस काम कर लगिन तेयार होवी।
55002022	जवानी कर इच्‍छा से भाग आउर जे शुद्ध मन से प्रभु कर नाम लेवेन उमन कर संग धरम आउर बिश्‍वास आउर प्रेम आउर मेल मिलाप कर पीछा कर।
55002023	पहें मूरखता आउर अबिद्यया कर झागड़ा से फरके रह, कालेकि तोय जानीसला कि इकर से झागड़ा सिरजेला।
55002024	आउर प्रभु कर सेवक के झागड़ाहा नी होवेक चाही, पहें उ सउब कर संग नरम आउर शिकक्षा में ओस्‍ताद आउर सहेक वाला होक।
55002025	आउर बिरोधी मनके नरम से समझावोक, का जिनी ईश्‍वर उमनके मन घुराय कर मन देवोक, कि उमन हों सच्चा के चिन्‍होक।
55002026	आउर उमन होसियारी से शयतान कर फंदा से छुइट जाबंय। जे उमनके उकर इच्‍छा पूरा करेक कर लगिन बंदी बनाय रहे।
55003001	पहें ई जाइन रख, कि आखरी दिन मन में कठिन बेरा होवी।
55003002	कालेकि मनवां मन स्‍वार्थी, पाइसा कर लोभी, बात-बावना, घमण्‍डी, पार निन्‍दा, माय-बाप कर हुकूम टलेक वाला, बेस नी चहेक वाला, अपबितर।
55003003	बेगर माया, बेगर क्षमा, दोष लगाइया, अ-मनसम्‍हाड़, कठोर, बेस कर बइरी।
55003004	बिश्‍वास-घाती, ढिठ, घमण्‍डी आउर ईश्‍वर के नहीं पहें सुख बिलास कर हे चहेक वाला होबंय।
55003005	उमन भक्ति कर भेष तो धरबंय, पहें उकर सामर्थ के नी मानबंय एसेन से फरके हे रहबे।
55003006	इकरे हे में से उमन हेकंय, जे घर मन में चुपे हे से ढुकेन आउर उ कमजोड़ आउराइतमनके आपन अधीन में कइर लेवेन, जेमन पाप से दबाल आउर सउब किसिम कर अभिलाषा कर अधीन में आहंय,
55003007	आउर सउब खने तो सिखते तो रहेना पहें सच्चा के चिन्‍हेक तलुक कहियो नी पुगेना।
55003008	आउर जाइसेन यन्‍नेस आउर अम्‍बरेस गो मूसा कर बिरोध कइर रहंय ओसने हे ईमन हों सच्चा कर बिरोध करेना; ईमन एसेन मनवां हेकंय, जेकर बुद्धि बिगाईड़ गेलक आउर उमन बिश्‍वास कर बारे में बेकामा हेकंय।
55003009	पहें उमन इकर से आगे नी बढ़ेक सकेन, कालेकि जाइसेन उमन कर अज्ञानता सउब मनवां मन उपरे प्रगट होइ जाय रहे, ओसने हे उमन कर हों होइ जाइ।
55003010	पहें तोय उपदेश, चल चलन, इच्‍छा, बिश्‍वास, सहेक, प्रेम, धीरज, आउर सताय जायक में आउर दुःख उठायक में मोर संग देले।
55003011	तोय जानिसला कि अन्‍ताकिया इकुनीयुम आउर लुस्‍त्रा शहर में मोर उपरे का का अत्‍याचार होइ रहे, आउर मोके केताइक सताल गेलक, मोय केताइक अत्‍याचार सहलो, पहें प्रभु गो मोके उ सउब से छोड़ाय लेलक।
55003012	पहें जेताइक मसीह यीशु में भक्ति कर संग जीबन बितायक चाहेना उमन सउब सताल जाबंय।
55003013	पहें दुष्ट, आउर बहकयक वाला धोखा देते आउर धोखा खाते हे बिगड़ते चइल जाबंय।
55003014	पहें तोय ई बातमन में जे तोय सिखहीस आउर बिश्‍वास कइरहीस, ई जाइनके मजबुत बनल रह; कि तोय उके कोन आबदिनमन से सिखहीस,
55003015	आउर छोटपन से पबितर-ग्रन्‍थ तोर जानला आहे, जे तोके मसीह में बिश्‍वास करेक से उद्धार पावेक ले बुद्धिमन बनायक सकेला।
55003016	समुचा पबितर-ग्रन्‍थ ईश्‍वर कर आतमा कर आगुवाइ से लिखल जायहे आउर उपदेश, आउर समझायक, आउर सुधरायक, आउर धरमिकता कर शिकक्षा कर लगिन लाभ आहे।
55003017	जेकर से ईश्‍वर कर जन सिद्ध बनोक, आउर सउब बेस काम कर लगिन तेयार होइ जावोक।
55004001	ईश्‍वर आउर मसीह यीशु के गवाही कइर के, जे जीयत मन आउर मोरल मन कर बिचार करी, आउर उकर प्रगट होवेक आउर राइज कर इयाइद दिवाय के मोय तोके हुकूम देवोना।
55004002	कि तोय बचन कर प्रचार कर, बेरा आउर अबेरा में तेयार रह, सउब किसिम कर सहेक, आउर शिकक्षा कर संग ओलहाना दे, आउर डांट, आउर समझाव।
55004003	कालेकि एसेन बेरा आवी, कि आबदिनमन खरा उपदेश के सहेक नी पारबंय, पहें कान कर खाऊंज कर चलते आपन अभिलाषा कर मोताबिक आपन लगिन ढेइरे उपदेशक बटाइर लेबंय।
55004004	आउर कान के सच्चा से घुराय के कथा कहनी में मन लगाबंय।
55004005	पहें तोय सउब बात में साबधन रह, दुःख उठाव, सुसमाचार प्रचार कर काम कर आउर आपन सेवा के पूरा कर।
55004006	कालेकि एखन मोय चढ़ावा चढ़ाल तइर चढ़ाल जाथों, आउर मोर चइल जायक बेरा आय पुगलक।
55004007	मोय बेस कुस्‍ति लाइड़ चुइखों, मोय आपन कुदेक के पूरा कइरहो, मोय बिश्‍वास के जतनायहों।
55004008	आवेक वाला दिन में मोर लगिन धरमिकता कर मुकूट राखल आहे, जेके प्रभु जे धरमी आउर बिचारक हेके मोके उ दिन देवी आउर मोके हे एकला नहीं पहें उ सउब के हों, जेमन उकर प्रगट होवेक के बेस जानेन।
55004009	मोर ठिन आवेक कर जल्‍दी कोशिस कर।
55004010	कालेकि देमास गो ई संसार के बेस जाइन के मोके छोइड़ देलक आउर थिस्‍सलुनीके चइल गेलक। आउर करेंसकेस गलातिया आउर तीतुस दलमतिया में चइल गेलक।
55004011	लूका एकला मोर संगे आहे। मरकुस के लेइके चइल आव, कालेकि सेवा कर लगिन उ मोर ढेइरे काम कर हेके।
55004012	तुखिकुस के मोय इफिसुस भेजलो।
55004013	जे पिन्‍धना के मोय त्रोवास में करपूस ठिन छोइड़ आयहों, जे बेरा तोय आबे उके आउर किताब मनके आउर खास कइर के चमढ़ा कर किताब के लेते आबे।
55004014	सिकन्‍दर ठाठेरा गो मोर से अनाइत खराब कइर हे; प्रभु उके उकर काम कर मोताबिक बदला देवी।
55004015	तोय हों उकर से साबधन रहबे, कालेकि उ हमरे कर बात के अनाइत बिरोध कइर हे।
55004016	मोर पहिला जबाब देवेक बेरा केहोहर मोर संग नी देलंय, पहें सउब झन मोर संग छोइड़ दी रहंय बेस होवी कि उकर उमनके हिसाब देवेक न पड़ोक।
55004017	पहें प्रभु मोर सहेता करेक वाला रहे आउर मोके शक्ति देलक जेकि मोर से पूरा पूरा प्रचार होक आउर सउब परजाइतमन सुइन लेवोक, आउर मोय तो सिंह कर मुंह से छोड़ल गेलो।
55004018	आउर प्रभु मोके सउब खराब काम से छोड़ाइ, आउर आपन सरग राइज में उद्धार कइर के पोहचाइ, उकर महिमा जिनगी जुग होते हे रहोक। आमेन॥
55004019	प्रिसका आउर अक्विला के आउर उनेसिफुरुस कर घराना के जोहार।
55004020	इरास्‍तुस कुरिन्‍थीयास में राइह गेलक आउर त्रुफिमुस के मोय मिलेतुस में बेमारे छोइड़ आलो।
55004021	जाड़ से आगहे चइल आवेक कर कोशिस कर, यूबुलुस आउर पूदेन्‍स आउर लिनूस आउर क्‍लौदिया आउर तोहरे सउब भाईमन के जोहार।
55004022	प्रभु तोर आतमा कर संग रहोक, तोहरे उपरे अनुग्रह होते हे रहोक॥
56001001	पाउलुस कर बटले जे ईश्‍वर कर सेवक आउर यीशु मसीह कर प्रेरित हेके ईश्‍वर कर चुनल मन कर बिश्‍वास, आउर उ सच्चा कर चिन्‍हेक कर मोताबिक जे भक्ति कर मोताबिक आहे।
56001002	उ जिनगी-जुग जीबन कर आशरा कर मोताबिक, जेकर करार ईश्‍वर गो, जे झूठ नी कहेक सकेल जुगानु जुग से कइर हे।
56001003	पहें सुप्‍पट बेरा आपन बचन के उ प्रचार कर द्वारा प्रगट कइर देलक, जे हमरे कर उद्धार कराइया ईश्‍वर कर हुकूम मोताबिक मोके सोंपल गेलक।
56001004	जे तीतुस कर नाम जे बिश्‍वास कर संगति कर बिचार से मोर सच्चा बेटा हेके: ईश्‍वर बाप आउर हमरे कर उद्धार कराइया यीशु मसीह बट से तोके अनुग्रह आउर शान्‍ति मिलते हे रहोक।
56001005	मोय ई-लगिन तोके करेते में छोइड़ आय रहों, कि तोय बचाल बातमनके सूधराबे, आउर मोर हुकूम कर मोताबिक नगर नगर में मुखयामन के ठहराबे।
56001006	जे निरदोष आउर एगो हे आउराइत कर मरद होक, जेकर छाउवा मन बिश्‍वासी होक, आउर जेकर लुच्‍चा आउर बिन आंकूस कर दोष न होक।
56001007	कालेकि सिखाइया के ईश्‍वर कर ज्ञानी होवेक कर चलते निरदोष होवेक चाही, न ढिठ न क्रोधी, न पियंकड़ न मार पीट करेक वाला, न नीच कमाइ कर लोभी होक,
56001008	पहें गोतिया देखेक वाला, बेस चहेक वाला, मनसम्‍हाड़, उचित बिचार कराइया, पबितर आउर अंगसम्‍हाड़ होक।
56001009	आउर उ बिश्‍वास जोग्‍य बचन पहें जे धरम उपदेश कर मोताबिक आहे, स्‍थिर रहोक, कि खरा शिकक्षा से उपदेश देवेक सकोक, आउर कहा-कही करेक वाला मन कर मुंह हों बन्‍द करेक सकोक।
56001010	कालेकि ढेइरे आबदिनमन बिन आंकूस, बातबावना आउर धोखा देवेक वाला आहंय; खास कइर के खतना वाला मन से।
56001011	ईमन कर मुंह बन्‍द करेक चाही। ईमन नीच कमाइ कर लगिन अनुचित बात के सिखायके घर के घर बिगड़य देवेना।
56001012	ओहे मन से एक झन जे ओहे मन कर आगमबक्ता हेके, कइहे कि, “करेते मन जिनगी झूठा, दुष्ट पशु, आउर कोड़ी पेट-पोसा होवेना।”
56001013	ई गवाही सच्‍चे हेके, ई-लगिन उमनके कड़ा चेताउनी देवत रह, कि उमन बिश्‍वास में पक्‍का होइ जाबंय।
56001014	आउर उमन यहूदीमन कर कथा कहनी मन में आउर उ मनवां मन कर हुकूम में मन न लगावोक, जेमन सच्‍चाइ से भटाइक जायन।
56001015	शुद्ध आबदिनमन ले सउब चीज शुद्ध हेके, पहें अशुद्ध आउर अबिश्‍वासी मन ले कोनो हों शुद्ध नाइखे पहें उमन कर बुद्धि आउर बिचार दुनो अशुद्ध आहे।
56001016	उमन कहेन कि हमरे ईश्‍वर के जानील, पहें आपन काम से उके इन्‍कार करेना, कालेकि उमन घिन घिना आउर हुकूम नी मानेक वाला हेकंय, आउर कोनो बेस काम कर जोग्‍य नाइखंय।
56002001	पहें तोय एसेन बात कहबे, जे खरा उपदेश कर जोग्‍य आहे।
56002002	माने बुढ़ा आबदिन, साबधन आउर गम्‍भीर आउर मनसम्‍हाड़ होक, उमन कर बिश्‍वास आउर प्रेम आउर धीरज पक्‍का होक।
56002003	एहे नियर बुढ़िया आउराइतमन कर चल चलन पबितर आबदिन जाइसेन होक, दोष लगायक वाला आउर पियंकड़ न होक, पहें बेस बात सिखायक वाला होक।
56002004	जेकि उमन जवान आउराइतमनके चेताउनी देते रहबंय, कि आपन मरद आउर छाउवा मन से प्रेम रखोक।
56002005	आउर मन सम्‍हड़, आउर मरद भक्ति, घर कर करबर करेक वाला, बेस, आउर आपन आपन मरद कर अधीन रहेक वाला होक। जेकि ईश्‍वर कर बचन कर निन्‍दा न होक।
56002006	एसने हे जवान आबदिनमन के हों समझाव, कि मनसम्‍हाड़ होक।
56002007	सउब बात में आपने खुदके बेस काम कर नमूना बनाव। तोर उपदेश में साफा, गम्‍भीरता,
56002008	आउर एसेन खराइ पवाल जावोक कि उके केहो खराब नी कहेक सकबंय, जेकर से बिरोधी मन हमरे उपरे कोनो दोष लगायक मोका नी पायके लजाय जावोक।
56002009	सेवक मनके समझाव, कि आपन आपन मालिक कर अधीन रहोक, आउर सउब बात में उमनके खुशी रखोक, आउर उलीट के उमनके जबाब न देवोक।
56002010	चोरी चलाक न करोक, पहें सउब किसिम से पूरा बिश्‍वासी नीकलोक, कि उमन सउब बातमन में हमरे कर उद्धार करता ईश्‍वर कर उपदेश कर सोभा बढ़ावोक।
56002011	कालेकि ईश्‍वर कर उ अनुग्रह प्रगट आहे, जे सउब मनवां मन ले उद्धार कर कारन हेके।
56002012	आउर हमरे के चेतायल, कि हमरे अभक्‍ति आउर संसारिक अभिलाषा से मन घुराय के ई जुग में मन सम्‍हड़ आउर धरम आउर भक्ति से जीबन बिताब।
56002013	आउर उ धन्‍य आशरा कर माने आपन महान ईश्‍वर आउर उद्धार करता महान यीशु मसीह कर महिमा कर प्रगट होवेक कर डहर देखते हे रहब।
56002014	जेहर हमरे ले आपने आप के देइ देलक, कि हमरे के सउब किसिम कर अधरम से छोड़ाय लेवोक आउर शुद्ध कइर के आपन ले एगो एसेन जाइत बनाय लेवोक जे बेस बेस काम में जोशिला होक।
56002015	पूरा अधिकार कर संग ई बातमन के कह, आउर समझाव आउर सिखाते रह, केहो तोके तुछ न जानोक।
56003001	आबदिनमन के इयाइद करुवाव, कि हाकिम मन कर आउर अधिकारीमन कर अधीन रहोक, आउर उमन कर हुकूम मनोक, आउर हर एक झन बेस काम मन कर लगिन तेयार रहोक।
56003002	केखो बदनाम न करोक, झागड़ाहा न होक पहें नरम स्‍वभाव होक, आउर सउब आबदिनमन कर संग बड़ा नरम भाव कर संग रहोक।
56003003	कालेकि हमरे हों आगे नीर-बुद्धि, आउर हुकूम नी मानेक वाला रही, आउर भरम में रहेक वाला आउर किसिम-किसिम कर अभिलाषा आउर सुख बिलास कर गुलाम में रही, आउर बइर भाव, आउर डाह करेक में जीबन बितात रही, आउर घिन घिना रही आउर एक दोसर से बइरी रही।
56003004	पहें जब हमरे कर उद्धार करता ईश्‍वर कर किरपा, आउर मनवां मन कर उपरे उकर प्रेम प्रगट होलक।
56003005	तो उ हमरे कर उद्धार करलक, आउर ई धरम कर काम मन से नहीं, जे हमरे आपने हे आप करली पहें आपन दया कर मोताबिक नवां जनम कर स्‍नान, आउर पबितर आतमा कर हमरे के नवां बनायक से होलक।
56003006	जेकर से उ हमरे कर उद्धार करता यीशु मसीह कर द्वारा हमरे उपरे बागरे हे उझाइल देलक।
56003007	जेकर से हमरे उकर अनुग्रह से धरमी ठहीर के जिनगी-जुग जीबन कर आशरा कर मोताबिक हकदार बनाब।
56003008	ई बात सच्चा हेके, आउर मोय चाहोना कि तोय ई बातमन कर बारे में डीड से कह, ई-लगिन कि जे हर ईश्‍वर के बिश्‍वास कइर हे उ बेस बेस काम में लागल रहेक ले ध्यान रखोक, ई बातमन बेस आउर मनवां मन कर फायदा कर लगिन हेके।
56003009	पहें मूरखता कर झागड़ा आउर पुरखाउती बंश आउर बइर बिरोध आउर उ झागड़ा मन से जे नियम कर बिषय में आहे बाइच रह, कालेकि उ निष्‍फल आउर बेर्थ हेके।
56003010	कोनो पखण्‍डी के एक-दुइ बेर समझय बुझाय के उकर से फरके रह।
56003011	ई जाइनके कि एसेन आबदिन भटाइक गेलक आउर आपने आपके दोषी ठहरायके पाप करते हे रहेला।
56003012	जे बेरा मोय तोर ठिन आरतिमस चाहे तुखिकुस के भेजबु तो मोर ठिन नीकूपूलिस आवेक कर कोशिस करबे, कालेकि मोय हुंवांय जाड़ महिना बितायक ले सोइच हों।
56003013	जे नास ब्‍यवस्‍थापक आउर अपुलोस के कोशिस कइर के आगहे पुगाय दे आउर देख कि उमनके कोनो चीज कर घटी न होवेक पावोक।
56003014	आउर हमरे कर आबदिनमन हों दरकारी जिनीस के पूरा करेक ले बेस काम में लइग रहेक सिखोक जेकि निष्‍फल न रहोक।
56003015	मोर सउब संगमन कर तोके जोहार। आउर जे बिश्‍वास कर चलते हमरे से प्रेम रखेना, उमनके जोहार। तोहरे सउब कर उपरे अनुग्रह होते हे रहोक॥
57001001	पाउलुस बट से जे मसीह यीशु कर काइदी हेके, आउर भाई तीमुथियुस कर बट से हमरे कर संग देवाइया दुलार फिलेमोन।
57001002	आउर बहिन अफफिया, आउर हमरे कर संग लड़ेक वाला अरखिपूस आउर फिलेमोन कर घर कर कलीसिया कर नाम:
57001003	हमरे कर बाप ईश्‍वर आउर प्रभु यीशु मसीह कर बट से तोहरे के अनुग्रह आउर शान्‍ति मिलते रहोक।
57001004	सउब बेरा मोय ईश्‍वर के धन्‍यबाद करोना, आउर आपन प्रार्थना मन में हों तोके इयाइद करोना,
57001005	कालेकि मोय तोर उ प्रेम आउर बिश्‍वास कर चरचा सुनोना, जे सउब पबितर आबदिनमन कर संग आउर प्रभु यीशु में आहे।
57001006	मोय प्रार्थना करोना कि बिश्‍वास में तोर सहभागी होवेक, तोर सउब भलाई के चिन्‍हेक में मसीह कर लगिन पोकता होक।
57001007	कालेकि हे भाई, मोके तोर प्रेम से अनाइत आनन्‍द आउर शान्‍ति मिललक, ई-लगिन कि तोर द्वारा पबितर आबदिनमन कर हिरदय हरियार होइ गेलक।
57001008	ई-लगिन अगर हों मोके मसीह में तो बड़ा डीड आहे, कि जे बात सुप्‍पट आहे, उकर हुकूम तोके देवोन।
57001009	तभियो मोय बुढ़ा पाउलुस के जे एखन मसीह यीशु कर लगिन काइदी हेके, ई आउर हों बेस जानल गेलक कि प्रेम से बिनती करबु।
57001010	मोय आपन छाउवा उनेसिमुस कर लगिन जे मोर से मोर काइदी में जनाइम हे तोर से बिनती करोना।
57001011	उ तो आगे तोर कोनो काम कर नी रहे, पहें एखन तोर आउर मोर दुनो झन ले बड़ा काम कर हेके।
57001012	उखे माने जे मोर हिरदय कर टुकरा हेके, मोय तोर ठिन उके घुराय देलो।
57001013	उके मोय आपने हे ठिन रखेक चाहोत रहों कि तोर बट से ई काइदी में जे सुसमाचार कर कारन हेके, मोर सेवा करोक।
57001014	पहें मोय तोर सलहा बेगर कोनो करेक नी चहलो, कि तोर ई किरपा जबराइ नहीं पहें खुशी से होक।
57001015	कालेकि काजिनी उ तोर से तनिक दिन कर लगिन एहे लगिन फरके होलक कि सउब बेरा तोर भिरे रहोक।
57001016	पहें एखन से सेवक कर नियर नहीं, पहें सेवक से हों बेस, माने भाई नियर रहोक जे देंह में हों आउर खास कइर के प्रभु में हों मोर दुलार हेके पहें तोर हों दुलार होक।
57001017	सेले अगर तोय मोके आपन संग काम कराइया सोचिस तो उके ई नियर ग्रहन कर जाइसेन कि मोके।
57001018	आउर अगर उ तोर कोनो हानी कइर हे चाहे तोर कोनो करजा आहे तो मोर नाम में लिखले।
57001019	मोय पाउलुस आपन हांथ से लिखाथों कि मोय आपने भइर देबू; आउर इकर बारे कोनो कहेक कर दरकार नहीं कि मोर करजा जे तोर में आहे उ तोहें हेकिस।
57001020	हे भाई ई आनन्‍द मोके प्रभु में तोर बट से मिलोक। मसीह में मोर जिऊ के हरियार कइर देवोक।
57001021	मोय तोर हुकूम मानेक कर भरसा रइखके तोके लिखाथों, आउर ई जानोन कि जे कोनो मोय कहोंना तोय उकर से बाइढ़ के करबे।
57001022	आउर ई बात कि, मोर रहेक लगिन एगो जगह तेयार रख, मोके आशरा आहे कि तोहरे कर प्रार्थना के सुनोक कि मोय तोहरेके देइ देवल जाबु।
57001023	इपफ्रास जे मसीह यीशु में मोर संग काइदी आहे।
57001024	आउर मरकुस आउर अरिस्‍तरखुस आउर देमास आउर लूका जे मोर संग काम करेक वाला हेकंय ईमन कर जोहार।
57001025	हमरे कर प्रभु यीशु मसीह कर अनुग्रह तोहरे कर आतमा संगे होते हे रहोक। आमेन॥
58001001	पुरखा परिया में ईश्‍वर गो हमर बाप पुरखा मन से तनि-तनि कइर के आउर किसिम-किसिम से आगमबक्तामन द्वारा बातमन कइर के,
58001002	ई आखरी दिनमन में हमरे से बेटा कर जरिये बातमन करलक, जेके उ सउब चीज कर हकदार ठहरालक आउर उकरे हे से उ समुचा सिरजन के सिरजाय हे।
58001003	उ ईश्‍वर कर महिमा कर प्रकाश, आउर ईश्‍वर कर गुन कर छाप हेके आउर सउब चीज के आपन सामर्थ कर बचन से सम्‍हड़यला, उ हमरे कर पाप मन के धोइके ऊंचा ठांव में महामहिमा कर दहिना बटे जाय बाइठलक,
58001004	आउर सरग दूतमन से ओतने हे अनाइत बेस ठहरलक, जेताइक उ गो उमन से बड़ पद कर हकदार होइके अनाइत बेस नाम पालक।
58001005	कालेकि ईश्‍वर कोन सरग दूतमन से ई कहलक, कि “तोय मोर बेटा हेकिस, आइज तोय मोर से सिरिजले”? आउर फिन ई कहलक, “मोय उकर बाप होबु आउर उ मोर बेटा होइ?”
58001006	आउर जे बेरा जेठ बेटा के धरती में आउरे तो कहेला कि “ईश्‍वर कर सउब सरग दूतमन उके गोड़ लगोक।”
58001007	आउर सरग दूत कर बारे में ई कहेला कि, “उ आपन दूतमन के हवा, आउर आपन सेवक मनके धदकते आइग बनायला।”
58001008	पहें बेटा कर बारे में कहेला कि, “हे ईश्‍वर, तोर सिंहासन जिनगी जुग रही, आउर तोर राइज कर शासन लाठी, बिचार कर शासन लाठी होवी।
58001009	तोय धरम से प्रेम आउर अधरम से बइर राखले, ई-लगिन ईश्‍वर, तोर ईश्‍वर गो तोर संगमन से बाइढ़ के खुशी रुपी तेल से तोके मन्‍जुरवा करलक।”
58001010	आउर ई कहलक, “हे प्रभु, शुरु में तोय धरती कर नेंव खड़ा करले, आउर सरग तोर हांथ कर बनल हेके।
58001011	उमन तो नास होइ जाबंय, पहें तोय तो बनल रहबे, आउर उमन सउब लुगा नियर पुरना होइ जाबंय,
58001012	आउर तोय उमनके चादर नियर दोबराबे, आउर उमन सउब लुगा नियर बदाइल जाबंय, पहें तोय तो ओहे हेकिस आउर तोर बछर मन कर अन्‍त नी होवी।”
58001013	आउर सरग दूतमनसे उ केकर से कहिया कहलक कि, “तोय मोर दहिना बटे बाइठ, जब तलुक कि मोय तोर बइरी मनके तोर गोड़ कर पिरहा नी कइर देबू?”
58001014	का सउब सरग दूत सेवा-सुसार करेक कर आतमा नालगे, जे उद्धार पावेक वाला मनके सेवा करेक ले भेजाल जायल?
58002001	ई-लगिन हमरे उ बात में जे हमरे सुइन ही आउर हों मन लगब, एसेन न होक कि बहाइक के उकर से दुरियाह चइल जाब।
58002002	कालेकि जे बचन सरग दूत से कहल जाय रहे। जे बेरा उ स्‍थिर रहे आउर हरेक अपराधी के आउर हुकूम नी मानेक वाला मनके सुप्‍पट सुप्‍पट सजा मिललक
58002003	तो हमरेमन एसेन बड़का उद्धार से बेफिकीर राइह के कइसेन बाचेक सकोब? जेकर चरचा शुरु शुरु में प्रभु से होइ रहे, आउर सुनेक वाला मन से हमरे के पोकता होलक।
58002004	आउर संगे हे ईश्‍वर हों आपन इच्‍छा कर मोताबिक से चिन्‍हा आउर अचरज काम, नाना किसिम कर सामर्थ कर काममन, आउर पबितर आतमा कर बरदान के बटेक से उकर गवाही देते हे रहंय।
58002005	उ आवेक वाला दुनिया के जेकर चरचा हमरे कराथि, सरग दूतमन कर अधीन नी करलक।
58002006	पहें किउहर कोनो ठिन ई गवाही देइहंय कि, “मनवां मन का हेकंय, कि तोय उकर इयाइद करिसला? चाहे मोरेक वाला मनवां मन का हेकंय कि तोय उमन कर चिन्‍ता करिसला?
58002007	तोय उके सरग दूतमन से तनिकुन नीचा करले, तोय उकर में महिमा आउर आदर कर मुकूट राखले, आउर उके आपन हांथ कर काममन में हक देले।
58002008	तोय सउब चीज के उकर गोड़ तरे कइर देले।” ई-लगिन जब कि उ सउब के उकर अधीन कइर देलक, तो ईश्‍वर कोनोवे नी रइख छोड़लक, जे उकर अधीन न होक। पहें हमरे एखन तलुक सउब के उकर अधीन नी देखील।
58002009	पहें हमरे यीशु के जे सरग दूतमन से तनिकुन हे नीचा करल जाय रहे, मोरन कर दुःख उठायक कर चलते महिमा आउर आदर कर मुकूट पिन्‍धल देखिला, जेकि ईश्‍वर कर अनुग्रह से उ सउब मनवां मन कर लगिन मोरन कर स्‍वाद चखोक।
58002010	कालेकि जेकर लगिन सउब चीज आहे, आउर जेकर चलते सउबे आहे उके एहे बेस लागलक कि जब उ ढेइरे हे छाउवामन के महिमा में पुगाई तो उमन कर उद्धार कराइया के दुःख उठायक कर चलते सिद्ध करोक।
58002011	कालेकि पबितर करेक वाला आउर जे पबितर करल जायना, सउब एके गो जाइड़ से आहंय, एहे लगिन यीशु उमनके भाई बहिन कहेक से नी लजायल।
58002012	उ कहेला कि, “मोय तोर नाम आपन भाई बहिन मनके सुनाबु, मोय सभा कर माझे में तोर गीत गाबु।”
58002013	आउर तले ई कि, “देख, मोय उकर में भरसा करबु।” आउर फिन ई, “देख, मोय उ छाउवा मन संगे जेके मोके ईश्‍वर देइहे।”
58002014	ई-लगिन जब कि छाउवा मन, मांस आउर लहु कर भागी हेकंय, तो उ आपने हों उमनकर समान उमनकर सह-भागी होइ गेलक, जेकि आपन मोरन कर चलते उके जेके मोरन उपरे शक्ति मिल रहे, माने शयतान के बेकामा कइर देवोक।
58002015	आउर जेताइक झन मोरेक कर डर कर मारे, जीबन भइर गुलामी में बान्‍धल रहंय उमनके आजाद करोक।
58002016	कालेकि यीशु तो सरग दूतमन के नहीं पहें अब्राहम कर बंश के बचायला।
58002017	ई-लगिन उके चाही कि सउब बात में आपन भाई बहिन मन कर समान बनोक, जेकर से उ, उ बातमन में जे मन में ईश्‍वर से नाता राखेल, एगो दयालु आउर बिश्‍वास जोग्‍य महा-पुरोहित बनोक जेकि आबदिनमन कर पाप कर लगिन प्रायश्‍चित करोक।
58002018	कालेकि यीशु परिकक्षा कर दशा में दुःख उठालक, तो उ उमन कर हों मदाइत करेक सकेल, जेकर परिकक्षा होवेला।
58003001	सेले हे पबितर भाई बहिन मन तोहरे जे सरगीय बोलाल कर भागीदर हेका, उ प्रेरित आउर महा-पुरोहित यीशु में जेके हमरे ग्रहन करिला ध्यान करा।
58003002	“उ आपन ठहरायक वाला कर लगिन बिश्‍वास जोग्‍य रहे, जाइसेन मूसा हों सउब आबदिनमन कर सेवा करेक में ईश्‍वर कर बिश्‍वास जोग्‍य रहे।”
58003003	कालेकि यीशु मूसा से एतना बाइढ़ के महिमा कर जोग्‍य समझल गेलक, जेताइक कि घर के बनायक वाला घर से बाइढ़ के आदर कर जोग्‍य समझल जायल।
58003004	कालेकि हर एक घर कर केहो न केहो बनायक वाला होवेल, पहें जे सउब चीज के बनालक उ ईश्‍वर हेके।
58003005	मूसा तो ईश्‍वर कर घर में सउब आबदिन में सेवक कर नियर बिश्‍वास जोग्‍य रहलक, कि जे बातमन कर बेयान होवेक वाला रहे उकर गवाही देवोक।
58003006	पहें मसीह बेटा नियर ईश्‍वर कर घर कर मालिक हेके, आउर ईश्‍वर कर घर हमरे हेकी, अगर हमरे साहस आउर आपन आशरा कर घमण्‍ड में आखरी तलुक मजबुत से स्‍थिर रहब।
58003007	सेले जाइसेन पबितर आतमा कहेला कि, “अगर आइज तोहरे उकर बात के सुनबा,
58003008	तो आपन मनके कठोर न करबा, जाइसेन कि तोहरे कर बाप पुरखा मन खींसवायक बेरा आउर परिकक्षा कर दिन जंगल में कइर रहंय।
58003009	जे ठिन तोहरे कर बाप पुरखा मन मोके जांइच पराइख के आउर चालीस बछर तलुक मोर काम मन के देखलंय।
58003010	ई-लगिन मोय उमनसे रुसियाय रहों, आउर कहलो, कि ‘ईमन कर मन जिनगी भटकते रहेला आउर ई माने मोर डहर मनके नी चिन्‍हलंय।’
58003011	तब मोय खींसे ई कहलो कि, उमन मोर सथायक ठांव में ढुकेक नी पारबंय।”
58003012	हे भाई बहिन मन, साबधन रहा, कि तोहरे में एसेन खराब आउर अन-बिश्‍वास मन न होक, जे तोहरे के जीयत ईश्‍वर से किनार कइर दिवी।
58003013	पहें जे दिन तलुक आइज कर दिन कहल जायल, सउब दिन एक दोसर के समझाते हे रहा कि एसेन न होक कि तोहरे में केहो हर पाप से भटाइक के कठोर होइ जावोक।
58003014	कालेकि हमरे मसीह कर भागी होइ गेलि, आउर हमरे पहिला भरोसा में आखरी तलुक स्‍थिर रहब।
58003015	जाइसेन कि धरम ग्रन्‍थ में लिखल आहे कि, “अगर आइज उकर बात सुनबा, तो आपन मन के कठोर न करबा, जाइसेन कि तोहरे कर बाप पुरखा मन खींसवायक बेरा कइर रहंय।”
58003016	भला कोन आबदिनमन सुइनके हों खींसवालंय? का उ सउब मन नहीं, जे मूसा कर आगुवाइ में मिसर देश से निकाइल रहंय?
58003017	आउर ईश्‍वर चालीस बछर तलुक के मन से रुसियाय रहे? का ओहे मन से नहीं, जे मन पाप कइर रहंय, आउर उमन कर लोथ जंगल में गिरल रहे?
58003018	आउर उ केमन से कहलक कि तोहरे मोर सथायक में ढुकेक नी पारबा? का एकला उमन से नहीं जेमन हुकूम नी मानलंय?
58003019	सेले हमरे देखिला कि उमन अन-बिश्‍वास कर चलते ढुकेक नी पारलंय।
58004001	ई-लगिन कि जब कि सथायक ठांव में ढुकेक कर करार एखन तलुक आहे, तो हमरे के डरायक चाही एसेन न होक, कि तोहरे में से केहो उकर में ढुकेक से बाइच जावोक।
58004002	कालेकि हमरे के उमन कर हे नियर सुसमाचार सुनाल गेलक, पहें सुनाल बचन से उमनके कोनोवे फायदा नी होलक, कालेकि सुनेक वाला कर मन में बिश्‍वास कर घटी रहे।
58004003	पहें हमरे जेताइक झन बिश्‍वास कइर ही, उ सथायक ठांव में ढुकिला जाइसेन कि ईश्‍वर कहलक कि, “मोय आपन खींसे कहलो कि, उमन मोर सथायक ठांव में ढुकेक नी पारबंय।” पहें धरती सिरजन कर बेरा से उकर काम पूरा होइ जाय रहे।
58004004	कालेकि सातवां दिन कर बारे में उ कहों एसेन कइह रहे, कि, “ईश्‍वर गो सातवां दिन आपन सउब काम के नीप्‍टायके सथालक।”
58004005	आउर ई ठांव में एसेन कहेला कि, “उमन मोर सथायक ठांव में ढुकेक नी पारबंय।”
58004006	तो जब ई बात बचाल आहे कि केताइक आउर आहंय जे उ सथायक में ढुकोक, आउर जेमन के उकर सुसमाचार आगहे सुनाल जाय रहे, उ मने हुकूम नी मानेक कर चलते उकर में नी ढुकलंय।
58004007	ई-लगिन उ आउर कोनो खास दिन के ठहरय के एतना दिन कर पाछे दाऊद कर किताब में उके, आइज कर दिन कहेला। जाइसेन आगहे कहल गेलक कि, “अगर आइज तोहरे उकर बात सुनबा, तो आपन मन के कठोर न करबा।”
58004008	आउर अगर यहोशु उमनके सथायक ठांव में लेइ जाय रहतक, तो उकर पाछे ईश्‍वर दोसर दिन कर चरचा नी करतक।
58004009	सेले जाइन लेवा कि ईश्‍वर कर आबदिनमन ले शब्‍बत कर सथायक दिन बचाल आहे।
58004010	कालेकि जे मन उकर सथायक ठांव में ढुकलंय, उमन हों ईश्‍वर नियर आपन काम के पूरा कइर के सथालंय।
58004011	सेले हमरे हों उ सथायक ठांव में ढुकेक ले कोशिस करब एसेन न होक, कि केहो हर उमन कर नियर हुकूम नी माइन के गिर जावोक।
58004012	कालेकि ईश्‍वर कर बचन जीयत, आउर जोड़गर, आउर हर एक दूइधारी तलवाइर से हों अनाइत चोंख आहे, आउर प्राण आउर आतमा के, आउर गेंईठ गेंईठ के आउर मनजा मनजा के किनार कइर के छेइद के ओर पार कइर देवेल आउर मन कर सोंच बिचार के परखेला।
58004013	आउर सिरजन कर कोनो हों चीज ईश्‍वर से लुकल नाइखे पहें जेकर से हमरे कर काम आहे, उकर आंइख कर भिरे सउब चीज उघराल आउर बेपरदा आहे।
58004014	सेले जब हमरे कर एसेन बड़का महा-पुरोहित आहे, जे सरग से होइके जायहे, माने ईश्‍वर कर बेटा यीशु, तो आवा, हमरे आपन ग्रहन करेक के मजबुत से धइर रहब।
58004015	कालेकि हमरे कर एसेन महा-पुरोहित नहीं, जे हमरे कर कमजोड़ी में दुःखी नी होलक, पहें उ सउब बात में हमरे नियर परखल तो गेलक तभियो उ पबितर रहे।
58004016	ई-लगिन आवा हमरे अनुग्रह कर सिंहासन कर भिरे डीड होइके चलोब, कि हमरे उपरे दया होक आउर उ अनुग्रह के पावोब आउर दरकार कर बेरा हमरे कर मदाइत करोक।
58005001	कालेकि हर एक महा-पुरोहित मनवां मन में से लेवल जायल आउर मनवां मन ले हे, उ बातमन कर बारे में जे ईश्‍वर से सम्‍बनध राखेला ठहरल जायल कि भेंट आउर पाप बलि चढ़ावा चढ़ाते रहोक।
58005002	आउर उ नीर-बुद्धि आउर भूलाल भटकल कर संग नरम कर संग ब्‍यवहार करेक सकेल ई-लगिन उ आपने हे हों कमजोड़ी से घेराल आहे।
58005003	आउर ई-लगिन उके चाही कि जाइसेन आबदिनमन लगिन ओसने हे आपन लगिन पाप बलि चढ़ावा चढ़ावोक।
58005004	आउर ई आदर कर पद केहो आपने आप से नी लेगेल जब तलुक कि हारुन कर नियर ईश्‍वर बट से ठहरल न जावोक।
58005005	ओसने हे मसीह हों महा-पुरोहित बनेक कर बड़ाइ आपने उपरे नी लेगलक पहें उके ओहे देइ देलक जे हर उके कइह रहे कि, “तोय मोर बेटा हेकिस, आइज तोय मोर से सिरिजले।”
58005006	उ दोसरा ठांव में हों कहेल, “तोय मलिकिसिदक कर रीति तइर जिनगी जुग कर लगिन पुरोहित हेकिस।”
58005007	यीशु हों धरती में रहेक दिन मन में जोड़ से गुल कइर के आउर लोर पानी ढरकय के ईश्‍वर से जे उके मोरन से बचायक पारतक प्रार्थना करलक आउर भक्ति कर चलते उकर बिनती के सुनाल गेलक।
58005008	आउर यीशु, ईश्‍वर कर बेटा होवेक कर चलते हों दुःख उठाय उठाय के हुकूम मानेक सिखलक।
58005009	आउर सिद्ध बाइन के आपन सउब हुकूम मानेक वाला मन कर लगिन सउब बेरा कर लगिन उद्धार कर कारन होइ गेलक।
58005010	आउर उके ईश्‍वर बट से मलिकिसिदक तइर महा-पुरोहित कर पद मिललक।
58005011	इकर बारे में हमरे के ढेइरे हे बात कहेक आहे, जेके समझायक हों कठिन आहे, ई-लगिन कि तोहरे गादुस बइन जाय हा।
58005012	आउर बेरा कर बिचार से तो तोहरे के गुरु बाइन जायक दरकार रहे, पहें का ई दरकार आहे, कि तोहरे के केहो ईश्‍वर कर बचनमन कर शुरु शिकक्षा के ओर से सिखाबंय? आउर एसेन होइ गेला, कि तोहरे के अन कर बदली एखन तलुक दुध लागि।
58005013	कालेकि दुध पियेक वाला छाउवा मन तो धरम कर बचन चिन्‍हेक हों नी पारेन कालेकि उमन बालके हेकंय।
58005014	पहें अन सेयान मन ले हेके, जेकर ज्ञान-अंग काम करते-करते बेस बेकार के छिनगायक में पोकता होइ जायहे।
58006001	ई-लगिन आवा हमरे पोकता होवेक कर लगिन आगे बढ़ते जाब आउर मसीह कर शुरु कर शिकक्षा जाइसेन कि मोरल काम मनसे मन घुरायक, आउर ईश्‍वर में बिश्‍वास करेक,
58006002	आउर बपतिस्‍मा, आउर आशीष कर लगिन हांथ रखेक, आउर मोरल मन कर जी उठेक, आउर आखरी बिचार कर शिकक्षा रुपी नेंव फिर से नी राखब।
58006003	आउर अगर ईश्‍वर चाही तो हमरे एहे करब।
58006004	कालेकि जेमन एक बेर जोति पायहंय आउर जे सरगीय बरदान के चाइख चुइखंय आउर पबितर आतमा कर भागीदर हों होइ गेलंय।
58006005	आउर ईश्‍वर कर अनाइत बेस बचन कर आउर आवेक वाला जुग कर सामर्थ कर सवाद चाइख चुइखंय।
58006006	अगर उमन भटाइक जाबंय तो उमनके मन घुरायक ले फिन नवां बनायक ले कठिन आहे, कालेकि उमन ईश्‍वर कर बेटा के आपन लगिन आउरे क्रूस में चढ़ायन आउर प्रगट में उकर उपरे कलंक लगयना।
58006007	कालेकि जे खेत बरखा कर पानी के, जे उकर में बेर बेर बरसेल, पी-पी के जेमन ले जोतल बुनल जायला, उमन कर काम कर साग पताड़ी उपजायल, उ ईश्‍वर से आशीष पावेला।
58006008	पहें अगर उ जंगल आउर झाड़ उपजायला, तो उ खेत बेकामा आउर स्रापित होवेक वाला आहे, आउर उकर अन्‍त पोड़ेक हेके।
58006009	पहें हे दुलारु मन अगर हमरे ई बातमन के कहिला, तभियो हों तोहरे कर बारे में हमरे इकर से बेस आउर उद्धार कर बातमन में भरसा करिला।
58006010	कालेकि ईश्‍वर अन्‍याय नहीं, कि तोहरे कर काम, आउर उ प्रेम के भुलाय जाइ, जे तोहरे उकर नाम कर लगिन ई नियर से देखला, कि पबितर आबदिन कर सेवा करला आउर कराथा हों।
58006011	पहें मोय अनाइत चाहोन कि तोहरे में से हर एक झन आखरी तलुक एसने पूरा आशरा कर लगिन एसने हे कोशिस करते हे रहा।
58006012	कि तोहरे आलसी न होइ जावा, पहें उकर चिन्‍हा में चला, जे बिश्‍वास आउर धीरज कर चलते करार कर हकदार होवेल।
58006013	आउर ईश्‍वर गो अब्राहम से करार करेक बेरा, जे बेरा करार करेक ले केखो आपन से बड़ नी पालक, तो आपने हे कर नाम से करार कइर के कहलक।
58006014	कि “मोय सच्‍चे में तोके अनाइत आशीष देबू, आउर तोर खन्दान के बढ़ाते जाबु।”
58006015	आउर ई नियर से अब्राहम धीरज धइर के करार करल बात के पालक।
58006016	मनवां मन तो आपने से बड़ कर किरया खायना आउर उमन कर सउब बात-बिबाद कर फायसला किरया खायेक से पक्‍का होवेला।
58006017	ई-लगिन जब कि ईश्‍वर गो करार कर हकदारमन उपरे, आउर हों साफा रीति से प्रगट करेक चाहेल, कि उकर बिचार बदलेक नी सकेल, तो शपथ के माझे लानलक।
58006018	कि दुइ गो नी बदलेक बातमन से, जेकर बारे में ईश्‍वर के झूठा ठहरायक कठिन हेके, डीड से हमरे कर ढाड़स बान्‍धल जावोक, जे बाचेक ले ई-लगिन कुइद हंय कि उ आशरा के जे भिरे राखल आहे लेइलेवोक।
58006019	उ आशरा हमरे कर प्राण कर लगिन एसेन झागड़ हेके जे स्‍थिर आउर मजबुत आहे, आउर परदा कर भीतरे तलुक पुगेल।
58006020	जे ठिन यीशु मलिकिसिदक कर नियर जिनगी जुग कर महा-पुरोहित बाइन के हमरे ले अगुवा केर रूप में ढुकलक।
58007001	ई मलिकिसिदक शालेम कर राजा, आउर परम प्रधान ईश्‍वर कर पुरोहित, जिनगी पुरोहित बनल रहेला। जे बेरा अब्राहम राजा मनके माइर के घुरोत रहे, तो एहे मलिकिसिदक उके भेंट कइर के उके आशीष देलक।
58007002	इखे अब्राहम गो सउब चीज कर दसवां अंश देलक, ई आगहे आपन नाम कर माने कर मोताबिक, “धरमिकता कर राजा” आउर फिन शालेम माने “शान्‍ति कर राजा” हेके।
58007003	जेकर माय न बाप न खन्दान, जेकर न दिन कर शुरु आहे आउर न जीबन कर आखरी, पहें ईश्‍वर कर बेटा नियर ठहाइर के उ जिनगी कर पुरोहित बनल रहेल।
58007004	एखन उकर में ध्यान करा कि ई कइसेन महान रहे, जेके पुरखा पिता अब्राहम गो बेस बेस लुटल चीजमन में से उकर दसवां अंश देलक।
58007005	लेबी कर खन्दान में से जे पुरोहित कर पद पावेन, उमनके हुकूम मिलहे कि आबदिनमन से माने आपन भाईमनसे चाहे उमन अब्राहम कर देंह से काले न जनमाल होक, ब्‍यवस्‍था-नियम कर मोताबिक दसवां अंश लेवा।
58007006	पहें ई गो जे उकर खन्दान में नी रहे अब्राहम से दसवां अंश लेलक आउर जेके करार मिल रहे उके आशीष देलक।
58007007	आउर इकर में कोनो सक नहीं, कि छोटे बड़ से आशीष पावेल।
58007008	आउर हिंया तो मरन-हर आबदिन दसवां अंश लेवेना, पहें हुंवा ओहे लेवेल, जेकर गवाही देवल जायल कि उ जीयत आहे।
58007009	तो हमरे ई हों कहेक पारील कि लेबी हों, जे दसवां अंश लेवेला अब्राहम कर द्वारा दसवां अंश देलक।
58007010	कालेकि जे बेरा मलिकिसिदक गो उकर बाप से भेंट करलक, उ बेरा उ आपन बाप कर देंह में रहे।
58007011	अगर लेबी कर पुरोहित पद से सिद्ध होवेक सकेल (जेकर सहारा से आबदिनमन के ब्‍यवस्‍था-नियम मिल रहे) तो फिर का दरकार रहे, कि दोसर पुरोहित मलिकिसिदक नियर खड़ा होक आउर हारुन कर रीति नियर नी कहलावोक?
58007012	कालेकि जब पुरोहित कर पद बदलाल जायला, तो ब्‍यवस्‍था-नियम के बदलेक दरकार आहे।
58007013	कालेकि जेकर बारे में ई बातमन कहल जायल कि उमन दोसर गोतर कर हेकंय जेकर में से केहोहर बेदी कर सेवा नी कइर रहंय।
58007014	तो प्रगट आहे कि हमरे कर प्रभु यहूदा कर गोतर में से जनमलक आउर ई गोतर कर बारे मूसा गो पुरोहित पद कर कोनो चरचा नी कइर हे।
58007015	हमरे कर दाबी आउर हों साफा से प्रगट होइ जायला, जब मलिकिसिदक समान एगो आउर एसेन पुरोहित जनम होइ जायला,
58007016	जे देंह कर हुकूम कर ब्‍यवस्‍था-नियम कर मोताबिक नहीं, पहें नास नी होवेक वाला जीबन कर सामर्थ कर मोताबिक ठहरल होक,।
58007017	कालेकि उकर बारे में ई गवाही देवल जायल कि, “तोय मलिकिसिदक कर रीति तइर जिनगी जुग कर लगिन पुरोहित हेकिस।”
58007018	ई नियर पहिला हुकूम कमजोड़ आउर असफल कर चलते मिट गेलक
58007019	(ई-लगिन कि ब्‍यवस्‍था-नियम कोनो बात कर सिद्ध नी करलक) आउर उकर ठांव से एगो एसेन आशरा राखल जायहे जेकर से हमरे ईश्‍वर कर भिरे जायक सकिल।
58007020	आउर ई-लगिन कि मसीह कर चुनाव शपथ बेगर नी होलक।
58007021	कालेकि उमन बेगर शपथ कर पुरोहित ठहरल गेलंय, पहें यीशु शपथ कर संग उकर बट से ठहरल गेलक जे हर उकर बारे में कहलक कि, “प्रभु गो शपथ खालक, आउर उ उकर से नी पशताइ कि, ‘तोय जिनगी जुग कर लगिन पुरोहित हेकिस।’”
58007022	सेले यीशु एगो बेस करार कर गोटेक जामनी ठहरलक।
58007023	उमन तो ढेइरे हे पुरोहित बनते आलंय उकर कारन ई रहे कि मोरन गो उमनके रहेक नी देवत रहे।
58007024	पहें ई जुगानु जुग रहेल ई-कारन उकर पुरोहित पद गो अटल आहे।
58007025	ई-लगिन जे उकर से होइके ईश्‍वर ठिन आवेना, उमन कर पूरा पूरा उद्धार करेक सकेल, कालेकि यीशु उकर लगिन बिनती करेक ले सउबे बेरा जीयत आहे।
58007026	सेले यीशु हे महा-पुरोहित हमरे कर जोग्‍य रहे, जे पबितर आउर नीसकपट आउर निरमल आउर पापीमन से अलग आउर सरग से हों ऊंचा करल होक।
58007027	आउर उ महा-पुरोहित नियर उके दरकार नहीं कि रोज दिन आगे आपन पाप आउर फिन आबदिनमन कर पाप कर लगिन बलिदान चढ़ावोक कालेकि उ आपने आप के बलिदान चढ़ाय के उके एके बेर में पूरा कइर देलक
58007028	कालेकि ब्‍यवस्‍था-नियम तो कमजोड़ आबदिनमन के महा-पुरोहित चुनेल, पहें उ करार कर बचन, जे ब्‍यवस्‍था-नियम कर पाछे करल गेलक, उ ईश्‍वर कर बेटा के ठहरायल जे जुगानु जुग कर लगिन सिद्ध करल जायहे।
58008001	एखन जे बात मोय कहाथों, उकर में से सउब से बड़का बात ई हेके कि, हमरे कर एसेन एगो महा-पुरोहित आहे, जे सरग में महा-महिम कर सिंहासन कर दहिना बटे जाय के बाइठलक।
58008002	आउर पबितर ठांव आउर उ सच्चा तम्‍बु कर सेवक होलक, जेके कोनो आबदिन नहीं पहें प्रभु गो खड़ा करलक।
58008003	कालेकि हर एगो महा-पुरोहित भेंट आउर बलिदान चढ़ायक ले ठहरल जायल, ई-लगिन दरकार आहे कि उकर ठिन हों कोनो चढ़ायक ले होक।
58008004	आउर अगर उ धरती में होतक, तो कहियो पुरोहित नी बनतक, ई-लगिन कि ब्‍यवस्‍था-नियम कर मोताबिक भेंट चढ़ायक वाला तो आहंय।
58008005	उमन सरग कर चीज कर रुप आउर परछायक कर सेवा करेन, जाइसेन जब मूसा तम्‍बु बनायक वाला रहे, तो उके ई चेताउनी मिललक, कि “देख, जे नमूना तोके पहाड़ उपरे देखल रहे, उकरे हे तइर सउब के बनाबे।”
58008006	पहें यीशु के उ पुरोहित मन कर सेवकाई से बाइढ़ के सेवा मिललक, कालेकि उ आउर हों अनाइत बेस करार कर बिचवाई ठहरलक, जे आउर अनाइत बेस करार कर संग बान्‍धल गेलक।
58008007	कालेकि अगर उ पहिला करार निरदोष होतक, तो दोसर कर लगिन मोका नी खोजल जातक।
58008008	पहें ईश्‍वर उमन उपरे दोष लगायके कहेला कि, “प्रभु कहेल, देखा, उ दिन आवाथे कि, मोय इस्राएल कर घराना कर संग, आउर यहूदा कर घराना कर संग, नवां करार बान्‍धबू।
58008009	ई उ करार कर संग नी होवी, जे मोय उमन कर बाप पुरखा कर संग उबेरा बाइन्‍ध रहों, जे बेरा मोय उमन कर हांथ धइर के उमनके मिसर राइज से नीकलालो, कालेकि उमन मोर करार में स्‍थिर नी रहंय, ई-लगिन मोय उमनके इयाइद नी करलो, प्रभु एहे कहेल।”
58008010	आउरे प्रभु कहेल कि, “जे करार मोय उ दिन कर बिताल पाछे इस्राएल कर घराना कर संग ई करार के बान्‍धबू उ ई हेके, कि मोय आपन ब्‍यवस्‍था-नियम के उमन कर मन में साइज देबू, आउर उके उमन कर हिरदय में लिखबु, आउर मोय उमन कर ईश्‍वर ठहरबु, आउर उमन मोर आबदिन ठहरबंय।
58008011	आउर हर एक झन आपन राइज कर रहेक वाला मनके आउर आपन भाईमन के ई शिकक्षा नी देवी, कि तोय प्रभु के चिन्‍ह ले कालेकि छोटे से बड़ तलुक सउब मोके जाइन लेबंय।
58008012	कालेकि मोय उमन कर अधरम कर बारे में दयालु आहों आउर उमन कर पाप मनके आउर इयाइद नी करबु।”
58008013	नवां करार कर खड़ा करेक से उ गो पहिला करार के पुरना ठहरलक आउर जे चीज पुरना आउर रद्दी होइ जायल उकर मिट जायक दरकार आहे।
58009001	उ पहिला करार में हों सेवा कर ब्‍यवस्‍था-नियम रहे, आउर एसेन पबितर ठांव जे ई धरती कर रहे।
58009002	कालेकि एगो तम्‍बु बनल गेलक, आगे कर तम्‍बु में दीवट, आउर मेंज, आउर भेंट कर रोटीमन रहे; आउर उ पबितर ठांव कहायला।
58009003	दोसर, परदा कर पिछे उ तम्‍बु रहे, जे परम पबितर ठांव कहायल।
58009004	उकर में सोना कर धूप-दनी आउर चाइरो बटे सोना लेपटल करार कर सन्‍दुक आउर उकर में मन्‍ना से भरल सोना कर कटरा आउर हारुन कर लाठी जेकर में फुल-फार लइग जायरहे आउर करार पटीमन रहे।
58009005	आउर उकर उपरे दुइगो लावकेक करुबिन रहे, जे प्रायश्‍चित कर ढपनी में छहियाय रहे, इकरे हे एगो-एगो कइर के बखान करेक कर बेरा नाइखे।
58009006	ई चीज मन ई नियर से तेयार होइ गेलक। तब पहिला तम्‍बु में तो पुरोहित सउबे बेरा ढुइक के सेवा कर काम पूरा करत रहंय।
58009007	पहें दोसर में एकला महा-पुरोहित बछर में एके बेर जायल, आउर लहु बेगर नी जायल, जेके उ आपन लगिन आउर आबदिनमन कर लगिन पाप कर लगिन चढ़ावा चढ़ायल।
58009008	उकर से पबितर आतमा एहे देखायल कि जब तलुक पहिला तम्‍बु खड़ा आहे, तब तलुक पबितर ठांव कर डहर प्रगट नी होलक।
58009009	आउर ई तम्‍बु तो चलती बेरा लगिन एगो बुझेक कर कहनी हेके, जेकर में एसेन भेंट आउर बलिदान चढ़ाल जायल, जेकर से आराधना करेक वाला मन कर बिबेक सिद्ध नी होवेक सकेल।
58009010	ई-लगिन कि उमन खायक पियेक चीज के एकला आउर किसिम किसिम कर स्‍नान नियम कर रीति में देंह कर नियम हेके, जे सुधार कर बेरा तलुक ठहरल गेलक।
58009011	पहें जब कि मसीह आवेक वाला बेस बेस चीज कर महा-पुरोहित होइ के आलक, तो उ आउर हों बड़ आउर सिद्ध तम्‍बु से होइ के जे हांथ कर बनल से नहीं, माने ई सिरजन कर नहीं।
58009012	आउर बकरा आउर बछरु कर लहु से नहीं, पहें आपन हे लहु से एके बेर पबितर ठांव में ढुकलक, आउर जिनगी जुग कर छुटकारा पालक।
58009013	कालेकि जब बकरा आउर बैलमन कर लहु आउर बछिया कर राख से अपबितर आबदिनमन कर उपरे रख छिट के देंह के पबितर करेल।
58009014	तो मसीह कर लहु जेहर आपने आप के जिनगी जुग कर आतमा से ईश्‍वर कर भिरे निरदोष चढ़लक, तोहरे कर बिबेक के मोरल काम से काले शुद्ध नी करी, जेकि तोहरे जीयत ईश्‍वर के सेवा करबा।
58009015	आउर एहे चलते उ नवां करार कर बिचवाई हेके, जेकि, उकर मोरल से जे पहिला करार कर बेरा कर गुन्‍हा से छुटकारा पावेक ले होइ हे, बोलाल आबदिनमन करार कर मोताबिक जिनगी जुग कर हक के पाबंय।
58009016	कालेकि जेठिन करार बान्‍धल जायहे हुंवा करार बन्‍धेक वाला कर मोरन के समाइझ लेवेक जरुरी हेके।
58009017	कालेकि एसेन करार मोरल से पक्‍का होवेल, आउर जब तलुक करार बन्‍धेक वाला जीते रहेल तब तलुक करार काम कर नी होवेल,
58009018	एहे नियर पहिला करार हों बेगर लहु कर नी बान्‍धल गेलक,
58009019	कालेकि जे बेरा मूसा सउब आबदिनमन के ब्‍यवस्‍था-नियम कर सउब हुकूम के मूसा सुनाय देलक, तो उ बछरु आउर बकरा मन कर लहु लेइ के, पानी आउर लाल रुवा आउर जूफा कर संग, उ किताब उपरे आउर आबदिनमन उपरे छिड़ाईक देलक।
58009020	आउर कहलक, “ई उ करार कर लहु हेके, जेकर हुकूम ईश्‍वर तोहरेमन ले देइ हे।”
58009021	आउर एहे नियर से उ तम्‍बु आउर सेवा कर सउब चीज में लहु छिड़कालक।
58009022	सच्चा तो ई हेके कि ब्‍यवस्‍था-नियम कर मोताबिक सउब चीज लहु से शुद्ध करल जायल, आउर बेगर लहु बहाले पाप मन कर क्षमा नी होवेल।
58009023	ई-लगिन दरकार आहे कि सरग में कर चीजमन कर रुप लेखे ई बलिदान से शुद्ध करल जावोक, पहें सरग कर चीज खुद इकर बेस बलिदानमन से शुद्ध करल जायल।
58009024	कालेकि मसीह उ हांथ कर बनल पबितर ठांव में, जे सच्चा पबितर ठांव कर नमूना हेके, नी ढुकलक, पहें सरग में ढुकलक, जे कि हमरे लगिन एखन ईश्‍वर कर भिरे दिसतार देवोक।
58009025	ई नहीं कि उ आपने के बेर-बेर चढ़ावोक, जाइसेन कि महा-पुरोहित सउब बछर दोसर कर लहु लेइके पबितर ठांव में ढुकेला।
58009026	नहीं तो धरती कर सिरजन से लेइके उके बेर-बेर दुःख उठायक होतक, पहें एखन जुग कर आखरी में उ एके बेर प्रगट होलक, जेकि आपने बलिदान से पाप के मेंटाय देवी।
58009027	आउर जाइसेन मनवां मन ले एक बेर मोरेक आउर उकर पाछे बिचार होवेक ठहरल आहे।
58009028	ओसने हे मसीह हों ढेइरे हे मन कर पाप के उठाय लेवेक ले एक बेर बलिदान होलक, आउर जेमन उकर डहर देखेन, उमन कर उद्धार कर लगिन दोसर बेर बेगर पाप के दिसतार देवी।
58010001	कालेकि ब्‍यवस्‍था-नियम जेकर में आवेक वाला बेस चीज कर पर-छांईह आहे, पहें उकर आसली रुप नहीं, ई-लगिन उ एके किसिम कर बलिदान से, जे हर साल बिन चुकले चढ़ाल जायल, भिरे आवेक वाला मनके कहियो सिद्ध कइर नी सकेल।
58010002	नहीं तो उमन कर चढ़ायक काले बन्‍द नी होइ जातक? ई-लगिन कि जे बेरा सेवा करेक वाला एके बेर शुद्ध होइ जातय, तो आउरे उमन कर बिबेक उमनके पापी नी ठहरातक।
58010003	पहें उमन से हर साल पाप कर इयाइद होते हे रहेल।
58010004	कालेकि बैलमन आउर बाकरामन कर लहु पाप के दूर करी, ई होखे नी सकेल।
58010005	ई-लगिन मसीह धरती में आवेक बेरा कहेला कि, “बलिदान आउर भेंट तोय नी मांगले, पहें मोर लगिन एगो देंह तेयार करले।
58010006	होम-बलि आउर पाप बलि से तोय खुशी नी होले।
58010007	तले मोय कहलो देख, मोय आय जायहों, पबितर-ग्रन्‍थ में मोर बारे में लिखल आहे, जेकि हे ईश्‍वर तोर इच्‍छा के पूरा करबु।”
58010008	उपरे तो उ कहेला, कि “न तोय बलि आउर भेंट आउर होम बलि आउर पाप बलि के चाहले, आउर न उकर से खुशी होले,” पहें ई बलिदान तो ब्‍यवस्‍था-नियम कर मोताबिक चढ़ाल जायला।
58010009	आउरे ई हों कहेल कि “देखा, मोय आय गेलो जेकि तोर इच्‍छा पूरा करबु,” सेले उ पहिला के उठाय देवेल जेकि दोसर के ठहराइ।
58010010	ओहे ईश्‍वर कर इच्‍छा से हमरे यीशु मसीह कर देंह कर एके हे बेर बलिदान चढ़ायक जायक से पबितर करल जायही।
58010011	आउर सउब पुरोहित तो खड़ा होइके रोज दिन सेवा करेना, आउर एके हे किसिम कर बलिदान के जे पाप मनके कहियो हों दूर कइर नी सकेल, बेर बेर चढ़ायना।
58010012	पहें ई मसीह तो पाप मन कर बदली में एके गो बलिदान जिनगी लगिन चढ़ाय के ईश्‍वर कर दहिना बटे जाय बाइठलक।
58010013	आउर ओहे बेरा से इकर डहर देखाथे कि, “उकर बइरी उकर गोड़ कर पिरहा बनोक।”
58010014	कालेकि उ एगो चढ़ावा से उमनके जेके पबितर करल जायल, सउब के जिनगी कर लगिन शुद्ध कइर देइहे।
58010015	आउर पबितर आतमा हों हमरे के एहे गवाही देवेल, कालेकि उ आगे कइह रहे कि,
58010016	“प्रभु कहेल कि जे करार मोय उ दिन मन कर पाछे उमन से बान्‍धबू उ ई हेके कि, मोय आपन ब्‍यवस्‍था-नियम के उमन कर हिरदय में लिखबु आउर मोय उमन कर बिबेक में रखबु।”
58010017	आउरे उ ई कहेल कि, “मोय उमन कर पाप के आउर उमन कर अधरम कर काम के आउरे इयाइद नी करबु।”
58010018	आउर जे बेरा ईमन कर क्षमा होइ गेलक तो आउर पाप कर बलिदान नी रहलक।
58010019	ई-लगिन हे भाई बहिन मन, जब हमरे के यीशु कर लहु से उ नवां आउर जीयत डहर से पबितर ठांव में ढुकेक ले साहस होइ गेलक।
58010020	जे उ गो परदा माने आपन देंह से होइके, हमरेले मन्‍जुरवा करलक,
58010021	आउर ई-लगिन कि हमरे कर एसेन महा-पुरोहित आहे। जे ईश्‍वर कर घर कर हकदार हेके।
58010022	तो आवा हमरे सच्चा मन से आउर पूरा बिश्‍वास कर संग आउर बिबेक कर दोष के किनार करेक ले हिरदय में छिटकाव लेइके, आउर देंह के शुद्ध पानी से धूवायके ईश्‍वर कर भिरे जब।
58010023	तो आवा हमरे आशरा कर स्‍वीकर के मजबुत से थमाल रहोब, कालेकि जे हर करार कइर हे, उ सच्चा हेके।
58010024	आउर प्रेम, आउर बेस काम में उसकायक ले एक दोसर कर लगिन चिन्‍ता करब।
58010025	आउर एक दोसर कर संग जमकुट होवेक न छोड़ा, जाइसेन कि केताइक झन कर रीति आहे, पहें एक दोसर के समझाते रहबा, आउर जाइसेन जाइसेन उ दिन के नजिक आवेक देखबा ताइसेन ताइसेन आउर हों ई बागरे हे ई करते रहबा।
58010026	कालेकि सच्‍चाइ के जानेक कर पाछे अगर हमरे पाप करते हे रहब, तो पाप कर लगिन आउर कोनो बलिदान बाकी नाइखे।
58010027	हां, सजा कर एगो डरडरुवा डहर देखेक आउर आइग कर हदकेक से बाइचहे जे बिरोधी मनके भसम कइर देवी।
58010028	जब कि मूसा कर ब्‍यवस्‍था-नियम कर नी मानेक वाला दुइ चाहे तीन गवाही में, बेगर दया कर मोराय देवल जायल।
58010029	तो सोइच लेवा कि उ केताइक आउर हों भारी सजा कर जोग्‍य ठहरी, जेहर ईश्‍वर कर बेटा के गोड़ तरे राउनदलक, आउर करार कर लहु के जेकर से उ पबितर ठहरल जाय रहे, अपबितर जानलक, आउर अनुग्रह कर आतमा के अपमान करलक।
58010030	कालेकि हमरे उके जानीला, कि ईश्‍वर कहलक, “बदला लेवेक कर काम मोर हेके, मोय हे बदला देबू।” आउर फिन ई, कि “प्रभु आपन आबदिन कर बिचार करी।”
58010031	जीयत ईश्‍वर कर हांथ में पड़ेक केताइक डरडरुवा बात हेके।
58010032	पहें उ पहिला दिन मनके इयाइद करा, जेकर में तोहरे इन्‍जोत पायके दुःख कर झमेला साईहके के हों स्‍थिर रहा।
58010033	कोनो कोनो बेर एसेन कि तोहरे निन्‍दा आउर केलेश सहते हे तामसा बनला आउर कोनो कोनो बेर एसेन कि तोहरे उकर साझा बनला जेकर सताल जात रहे।
58010034	कालेकि तोहरे काइदी मन कर दुःख में हों दुःखी होला, आउर आपन सम्‍पत्ति के हों खुशी से लुटेक देला, ई जाइन के, कि तोहरे ठिन एगो आउर हों अनाइत बेस जिनगी रहे वाला सम्‍पत्ति आहे।
58010035	सेले आपन साहस न छोंड़ा कालेकि उकर बदली में बड़का इनाम आहे।
58010036	कालेकि तोहरे के धीरज धारेक दरकार आहे। जेकि ईश्‍वर कर इच्‍छा के पूरा कइर के तोहरे करार कर फल पावा।
58010037	कालेकि धरम-ग्रन्‍थ में लिखल आहे, “एखन थोड़े हे बेरा राइह गेलक, जब कि आवेक वाला आवी आउर देरी नी करी।
58010038	पहें मोर धरमी जन बिश्‍वास से जीयत रहबंय आउर अगर उमन पिछे हईट जाबंय तो मोर मन उमन से खुशी नी होवी।”
58010039	पहें हमरे हटेक वाला नहीं, कि नास होइ जब पहें बिश्‍वास करेक वाला हेकी कि प्राण मनके बचब।
58011001	जरुर एखन बिश्‍वास आशरा करल चीज कर निशचय, आउर अन देखार चीज कर सबुत हेके।
58011002	कालेकि इकरे बारे में पुरखा मन कर बेस गवाही देवल गेलक।
58011003	बिश्‍वास हे से हमरे जाइन जाइल, कि समुचा सिरजन कर बनावट ईश्‍वर कर बचन से होइ जायहे। पहें ई नहीं कि जे कोनोवे देखेक में आवेला, उ दिसतार चीज में से बनल जायहे।
58011004	बिश्‍वास हे से हाबील गो कैन से, सउब से बेस ईश्‍वर लगिन बलि चढ़लक, आउर उकरे हे से उकर धरमी होवेक कर गवाही देवल गेलक, कालेकि ईश्‍वर गो उकर भेंट कर बार में गवाही देलक, आउर उकरे से, उ मोरल से हों, एखन तलुक बात करेला।
58011005	बिश्‍वास हे से हनोक के उठाय लेवल गेलक, कि मोरन के न देखोक आउर उकर पता नी मिललक, कालेकि ईश्‍वर गो उके उठाय लेइ जाय रहे, आउर उकर उठाय लेइ जायक कर आगे उकर ई गवाही देवल जायरहे, कि उ गो ईश्‍वर के खुशी करुवाहे।
58011006	आउर बिश्‍वास बेगर ईश्‍वर के खुशी करेक अनहोना हेके, कालेकि ईश्‍वर ठिन आवेक वाला के बिश्‍वास करेक चाही कि उ आहे, आउर आपन खोजेक वाला के उकर बदली में इनाम देवेल।
58011007	बिश्‍वास हे से नूंह गो उ बातमन कर बारे में जे उ बेरा नी दिसत रहे, चेताउनी पायके भक्ति कर संग आपन घराना के बचायक लगिन एगो जहाज बनालक,, आउर उकर से उ गो संसार के दोषी ठहरलक, आउर उ धरम कर हकदार होलक, जे बिश्‍वास से होवेला।
58011008	बिश्‍वास हे से अब्राहम जे बेरा बोलाल गेलक तो हुकूम माइन के एसेन ठांव में निकाइल गेलक जेके हकदार में लेवेक वाला रहे, आउर ई नी जानत रहे कि मोय कहां जाबु पहें उ चइल गेलक।
58011009	बिश्‍वास हे से उ करार करल राइज में, जाइसेन राईज में परदेशी रइहके, इसहाक आउर याकूब समाइत जे उकर संग उकरे हे करार कर हकदार रहंय, तम्‍बु में रहलक।
58011010	कालेकि उ स्‍थिर नेंव वाला नगर कर डहर देखत रहे, जेकर सिरजन आउर रचेक वाला ईश्‍वर हेके।
58011011	बिश्‍वास हे से सारा गो खुद बुढ़िया होइ के हों आशापति होवेक कर सामर्थ के पालक, कालेकि उ करार करेक वाला ईश्‍वर के सच्चा मानत रहे।
58011012	ओहे चलते एके हे झन से जे मोरल जाइसेन रहे, आकाश कर तइरगन आउर समुन्‍दर किनार कर बालू नियर अन-गिनती बंश सिरिजलक।
58011013	ईमन सउब बिश्‍वास हे कर दशा में मोरलंय आउर उ मने करार करल चीज के नी पालंय, पहें उके दुरियाह हे से देइख के रिझलंय आउर माइन लेलंय, कि हमरे धरती में परदेशी आउर बाहरे कर हेकी।
58011014	जे एसेन एसेन बात करेन, उमन प्रगट करेन कि आपन राइज कर खोजर में आहंय।
58011015	आउर जे राइज से उमन निकाइल आय रहंय, अगर उकर इयाइद करतंय तो उमनके घुइर जायक कर मोका रहे।
58011016	पहें उमन एगो अनाइत बेस, माने सरग राइज कर पियासल आहंय, ई-लगिन ईश्‍वर उमन कर ईश्‍वर कहायक में उमन से नी लजायल, कालेकि उ उमन ले एगो नगर तेयार कइर हे।
58011017	बिश्‍वास हे से अब्राहम गो परखायक जायक बेरा में इसहाक के बलि चढ़लक, आउर जेहर करार के सच माइन रहे।
58011018	आउर जेकर से ई कहल जाय रहे, कि इसहाक से तो बंश कहलंय, “उ आपन एकेगो दुलार बेटा के बलि चढ़ायक लागलक।”
58011019	कालेकि उ माइन लेलक, कि ईश्‍वर सामर्थी हेके, कि उके मोरल में से जीयाइ, सेले उकरे में से बुझेक कर कहनी कर रीति से उ उके आउरे मिललक।
58011020	बिश्‍वास हे से इसहाक गो याकूब आउर एसाव के आवेक वाला बातमन कर बारे उमनके आशीष देलक।
58011021	बिश्‍वास हे से याकूब गो मोरेक बेरा यूसुफ कर दुयो बेटामनके एक-एकझन के आशीष देलक, आउर आपन लाठी कर सहारा लेइके दण्‍डवत करलक।
58011022	बिश्‍वास हे से यूसुफ गो जे बेरा उ मोरेक वाला रहे तो इस्राएल कर खन्दान के निकाइल जायक कर चरचा करलक, आउर आपन हड्डी कर तोपेक बारे में हुकूम देलक।
58011023	बिश्‍वास हे से मूसा कर माय-बाप उके जनमेक कर पाछे तीन महिना तलुक लूकाय रहंय, कालेकि उ मने देखलंय, कि छाउवा सुन्‍दर आहे, आउर उमन राजा कर हुकूम से नी डरालय।
58011024	बिश्‍वास हे से मूसा गो सेयान होइके फिरोन कर बेटी कर बेटा कहायक से इन्‍कार करलक।
58011025	ई-लगिन कि उके पाप में थोड़हे दिन कर सुख भोगेक से ईश्‍वर कर आबदिनमन कर संगे दुःख भोगेक आउरे बेस लागलक।
58011026	आउर मसीह कर चलते निन्‍दा होवेक के मिसर कर भण्‍डार से बाइढ़ के बड़का धन समझलक, कालेकि उकर आंइख फल पावेक बटे लागल रहे।
58011027	बिश्‍वास हे से राजा कर खींस से नी डरायके उ मिसर के छोइड़ देलक, कालेकि उ अनदेखार के माना देखल नियर मजबुत रहे।
58011028	बिश्‍वास हे से उ फसह आउर लहु छिड़केक कर बिधि के मानलक, कि जेठ बेटा के नास करेक वाला दूत, इस्राएली मन उपरे हांथ न लगावोक।
58011029	बिश्‍वास हे से उमन लाल समुन्‍दर पार होइ गेलंय जाइसेन सुखल खेत में से, आउर जे बेरा मिस्‍तीरियामन हों ओसने हे करेक खोजलंय, तो सउब डुइब मोरलंय।
58011030	बिश्‍वास हे से यरीहो कर दिवार गिर गेलक, सात दिन तलुक दिवार कर चाइरो बटे घूमूरलयं तो उ दिबार धंइस गेलक।
58011031	बिश्‍वास हे से राहब ब्‍यभिचारी हुकूम नी मनके वाला मन कर संग नास नी होलक, ई-लगिन कि उ गइसी मनके जतनायके रइख रहे।
58011032	एखन आउर का कहबु? कालेकि बेरा नाइखे, कि गिदोन कर आउर बराक आउर समशून कर आउर यिफतह कर आउर दाऊद आउर शमूएल कर आउर आगमबक्तामन कर बेयान करबु।
58011033	ईमन बिश्‍वास हे से राइज जितलंय, धरम कर काम करलंय, करार करल चीज पालंय, सिंह बाघ कर मुंह के बन्‍द करलंय।
58011034	आइग कर हदकेक के नीझालंय, तलवाइर कर धार से बाइच निकललंय, लड़ाई में बीर होलंय, कमजोड़ी में सामर्थ होलंय, परदेशी सिपाही मनके माइर भगालंय।
58011035	आउराइतमन आपन मोरल मनके आउरे जीयत पालंय, केताइक तो माइर खाते खाते मोइर गेलंय आउर आजादी नी चाहलंय, ई-लगिन कि अनाइत बेस जी उठना कर भागीदर होक।
58011036	केताइक झन तो हंसी ठट्ठा में उड़ाल गेलंय, आउर कोररा कर माउर खालंय, सिकड़ी से बान्‍धल गेलंय, आउर तनिक मनके जेहेल में परखल गेलक।
58011037	ढोंग्‍गा से मोरल गेलंय, आरा से चीराल गेलंय, उमनके परखल गेलक, तलवाइर से मोरल गेलक उमन भूखमारी में आउर केलेश में आउर दुःख सहते हे भेंड़ा आउर छगरी कर चमढ़ा ओइढ़ के, हिने हुने भटकत रहंय।
58011038	आउर जंगल, आउर पहाड़, आउर ढोडरी में, आउर धरती कर फटाइर मन में भटकत रहंय। संसार उमन कर जोग्‍य नी रहे।
58011039	आउर बिश्‍वास हे से ई सउब कर बारे में बेस गवाही देवल गेलक, तभियो उमनके करार करल चीज नी भेटालक।
58011040	कालेकि ईश्‍वर गो हमरे ले आगे से एगो बेस बात ठहरलक, कि उमन हमरे बेगर सिद्धता में न पूगोक।
58012001	ई-लगिन जब कि गवाही कर एसेन बड़का बदरी हमरे के घेइर के आहे, तो आवा, हर एक रोकेक वाला चीज, आउर फंसायक वाला पाप के दूर कइर के, उ कुदेक आहे, जेकर में हमरे धीरज से कुदाब।
58012002	आउर बिश्‍वास कर मालिक आउर सिद्ध करेक वाला यीशु बटे तकले हे रहब, जेहर उ आनन्‍द कर लगिन जे उकर आगे राखल रहे, लाज कर कोनोवे चिन्‍ता नी कइर के, क्रूस कर दुःख सहलक, आउर ईश्‍वर कर सिंहासन कर दहिना बटे जाय बाइठलक।
58012003	ई-लगिन उकर ध्यान करा, जेहर आपन बिरोध में पापीमन कर एतना कहा-कही के साईह लेलक, कि तोहरे नीरास होइके हिम्‍मत न छोइड़ देवा।
58012004	तोहरे पाप से लड़ते हे उकर से एसेन मुंहा-मुंही लड़ाई नी करला, कि तोहरे कर लहु बहलक।
58012005	आउर तोहरे उ उपदेश के, जे तोहरे के बेटा मन नियर देवल जायल, भुलाय गेला कि, “हे मोर छाउवा मन, प्रभु कर सजा के हलका न जाना, आउर जे बेरा उ तोहरे के घूड़की तो हिम्‍मत न छोड़ा।
58012006	कालेकि प्रभु, जेकर से प्रेम करेल उके सजा हों देवेल, आउर जेके बेटा बनाय लेवेल, उके कोररा हों लगायला।”
58012007	तोहरे दुःख के सजा जाइन के साईह लेवा ईश्‍वर तोहरे के बेटा जाइनके तोहरे कर संग एसेन हे करेल, उ कोन छाउवा हेके जेके सजा माय-बाप नी देवेन?
58012008	अगर तोहरे के उ सजा जेकर भागी सउब होवेन, अगर तोहरे के नी होइ हे, तो तोहरे माय-बाप कर छाउवा न लगा, पहें तोहरे डांड़ों छाउवा हेका।
58012009	जब कि हमरे कर शरीरिक माय-बाप हों हमरे के सजा देवत रहंय, आउर हमरे उमन कर आदर करली, तो का आतमिक बाप कर अधीन नी रहब जेकर से हमरे जीते रहब।
58012010	उमन तो आपन आपन समझेक कर मोताबिक तनिक दिन कर लगिन सजा देवेन, पहें उ तो हमरे कर फायदा कर लगिन करेला, कि हमरे हों उकर पबितरता कर भागी होइ जब।
58012011	आउर ई चलती बेरा में सउब किसिम कर सजा आनन्‍द कर नहीं, पहें शोक कर हे बात दिसेल, पहें जे उके सहते सहते पक्‍का होइ जायल, पाछे उमनके चाइन कर संग धरमिकता कर फल मिलेल।
58012012	ई-लगिन ढिलंग हांथ आउर कमजोड़ ठिहना के सीधा करा।
58012013	आउर आपन गोड़ कर लगिन सीधा डहर बनावाकि लंगड़ा भटाइक न जावोक पहें बेस होइ जावोक।
58012014	सउब से मेल मिलाप रखेक, आउर उ पबितरता कर खोजर में रहा, जेकर बेगर केहो प्रभु के कहियो नी देखी।
58012015	आउर ध्यान से देखते हे रहा, एसेन न होक कि केहो ईश्‍वर कर अनुग्रह से छुइट न जावोक, चाहे कोनो तिता जाइड़ निकाइल के तकलिफ न देवोक, आउर उकर से ढेइरे आबदिनमन अशुद्ध न होइ जावोक।
58012016	एसेन न होक, कि केउहर ब्‍यभिचारी चाहे एसाव तइर अधरमी होक, जे एक बेर कर खायक कर बदली में आपन जेठपन कर दरजा के बेइच देलक।
58012017	तोहरे जानल, कि पाछे जे बेरा उ आशीष पावेक खोजलक, तो उ आशीष पावेक जोग्‍य नी ठहरलक, आउर लोर बोहाय बोहाय के खोजल से हों मन घुरायक कर मोका उके नी मिललक।
58012018	तोहरे तो उ पहाड़ कर भिरे, जे छुवेक सकतक आउर आइग से हदकात रहे, आउर करिया बदरी आउर अन्‍धार आउर आन्धी-धुका कर भिरे।
58012019	आउर सहनाइ कर शबद, आउर कहेक वाला कर एसेन शबद कर भिरे नी आला, जेकर सुनेक वाला मन बिनती करलंय, कि एखन हमरे से आउर बात न करोक।
58012020	कालेकि उमन उ हुकूम के सहेक नी पारलंय, कि “अगर कोनो पशु हों पहाड़ के छुइ तो ढोंग्‍गा से मारल जाइ”
58012021	आउर उ दरशन एसेन डर-डराउवा रहे, कि मूसा गो कहलक, “मोय अनाइत डरावोन आउर कापोन।”
58012022	पहें तोहरे सियोन पहाड़ भिरे आउर जीयत ईश्‍वर कर नगर, सरगीय यरुशलेम कर भिरे।
58012023	आउर लाख लाख सरग दूतमन कर आउर उ शुरुवात कर सधारन सभा आउर कलीसिया जेकर नाम सरग में लिखल आहे, आउर सउब कर बिचार कराइया ईश्‍वर ठिन आउर सिद्ध करल धरमी मन कर आतमा।
58012024	आउर नवां करार कर माझे यीशु आउर छिड़काव कर उ लहु ठिन आयहा, जे हाबील कर लहु से बेस बात कहेल।
58012025	साबधन रहा, आउर उ कहेक वाला से मुंह न घुरावा, कालेकि उमन जे बेरा धरती कर चेताउनी देवेक वाला से मुंह घुरायके नी बाचेक सकलंय, तो हमरे सरग से चेताउनी देवेक वाला से मुंह घुराय के कइसेन बाचेक सकब?
58012026	उबेरा तो उकर शबद गो धरती के हिलय देलक पहें उ एखन ई करार कइर हे, कि “एक बेर आउर मोय एकला धरती के नहीं पहें आकाश के हों हिलय देबू।”
58012027	आउर ई शबद एक बेर आउरे ई बात के प्रगट करेल, कि जे चीज हिलाल जायेल, उ सिरजल चीज होवेक कर चलते टाइल जाइ, जेकि जे चीज हिलय नी जायेल, उ अटल रहोक।
58012028	ई-लगिन हमरे ई राइज के पायके जे हिलेक वाला नाइखे, धन्‍यवाद देते रहब, जेकर से हमरे भक्ति आउर डर से, ईश्‍वर के एसेन आराधना करेक पारब जेकर से उ खुशी होवेला।
58012029	कालेकि हमरे कर ईश्‍वर भसम करेक वाला आइग हेके।
58013001	तिहिनमन कर भाई-प्रेम बनल रहोक।
58013002	गुतिया देखेक न भूलावा, कालेकि इकर से केताइक झन सरग दूतमन के आनजान में गुतिया खियालय।
58013003	काइदी मन कर एसेन सुधि लेवा, कि माना तोहरे हों उमन कर संग काइदी आहा, आउर जेकर संग खराब ब्‍यवहार करल जायल, उकर हों ई समाइझ के इयाइद करा, कि हमरे कर हों देंह आहे।
58013004	सादी बिहा सउब में आदर कर बात समझल जावोक, आउर डिसना पबितर रहोक कालेकि ईश्‍वर ब्‍यभिचारी मनके आउर दोसर आउराइतमन ठिन जायक वाला मनके बिचार करी।
58013005	तोहरे कर लुर बेगर लोभ कर होक, आउर जे तोहरे ठिन आहे, उकरे हे में सनतोख रहा, कालेकि ईश्‍वर आपने हे कहलक, “मोय तोके कहियो नी छोड़बू, आउर न तोके कहियो त्‍यागबू।”
58013006	ई-लगिन मोय बेधड़क कहाथों कि, “प्रभु, मोर सहारा हेके मोय नी डराबू, मनवां मन मोर का करेक सकबंय?”
58013007	जे तोहरे कर अगुवा रहे, आउर जे हर तोहरे के ईश्‍वर कर बचन सुनाय हे, उमनके इयाइद रखा आउर ध्यान से उमन कर लुर डांग के देइख के उकर पिछे चला।
58013008	यीशु मसीह काइल आउर आइज आउर जुगानु जुग एक समान आहे।
58013009	किसिम किसिम कर आउर उपरावटी उपदेश से न भरमाय जावा, कालेकि मन कर अनुग्रह से मजबुत रहेक बेस हेके, न कि उ खायक चीज से जेकर से उ काम रखेक वाला मन कर कोनोवे फायदा नी होलक।
58013010	हमरे कर एगो एसेन बेदी आहे जेकर से खायक कर हक उमन कर नहीं, जेमन तम्‍बु कर सेवा करेन।
58013011	कालेकि जे पशु कर लहु महा-पुरोहित पाप बलि कर लगिन पबितर ठांव में लेइ जायला, उकर देंह छाउनी कर बाहरे पोड़ाल जायल।
58013012	ई-लगिन, यीशु हों आबदिनमन के आपन लहु से पबितर करेक लगिन फाटक कर बाहरे दुःख उठालक।
58013013	सेले आवा, उकर निन्‍दा आपन उपरे लेइके छाउनी कर बाहरे उकर ठिन निकाइल चला।
58013014	कालेकि हिंया हमरे कर कोनो स्‍थिर रहेक वाला नगर नाइखे, पहें हमरे एगो आवेक वाला नगर कर खोजर में आही।
58013015	ई-लगिन हमरे उकर से स्‍तुति रुपी बलिदान माने उ लवटे कर फल जे उकर नाम के ग्रहन करेन, ईश्‍वर लगिन सउब बेरा चढ़ावोक।
58013016	पहें भलाई करेक आउर दया करेक न भूलावा कालेकि ईश्‍वर एसेन बलिदान से खुशी होवेला।
58013017	आपन अगुवा मन कर हुकूम माना आउर उमन कर अधीन रहा, कालेकि उमन, उमन कर नियर तोहरे कर जिऊ कर लगिन जागले हे रहेन, जेके लेखा देवेक पड़ी, कि उमन ई काम रिझ से करोक न कि लम्‍बा सांस लेइ-लेइके, कालेकि ई दशा में तोहरे के कोनो फायदा नहीं।
58013018	हमरे ले प्रार्थना करते हे रहा, कालेकि हमरे के भरसा आहे, कि हमरे कर बिबेक शुद्ध आहे: आउर हमरे सउब बात में बेस बेस चल चलेक चाहिला।
58013019	प्रार्थना करेक लगिन मोय तोहरे के आउर हों समझाथों, कि मोय तोहरे ठिन जल्‍दी आबु।
58013020	जे बेरा शान्‍ति देवेक वाला ईश्‍वर, जे हमरे कर प्रभु यीशु के जे भेंड़ा कर महान चरवाहा हेके जुगानु जुग कर करार कर लहु कर गुन से मोरल मन के जीयाय के लेइ आलक।
58013021	तोहरे के हरएक बेस बात में सिद्ध करोक जेकर से तोहरे उकर इच्‍छा के पूरा करा आउर जे चीज उके पसिन्‍द आहे उके यीशु मसीह से हमरे में सिरजन करोक, जेकर बड़ाइ जुगानु जुग होते हे रहोक। आमेन॥
58013022	हे भाई बहिन मन मोय तोहरे से बिनती करोन कि ई उपदेश कर बात के सइह लेवा, कालेकि मोय तोहरे के थोड़हे अकक्षर में लिखहों।
58013023	तोहरे ई जाइन लेवा कि तीमुथियुस हमरे कर भाई छुइट जायहे अगर जल्‍दी आय जाइ, तो मोय उकर संगे भेंट करबु।
58013024	आपन सउब अगुवा मनके आउर सउब पबितर आबदिनमन के जोहार कहा। आउर इतालि से भाई बहिन मन तोहरे के जोहार कहाथंय।
58013025	तोहरे सउब कर उपरे अनुग्रह होते हे रहोक। आमेन॥
59001001	ईश्‍वर कर आउर प्रभु यीशु मसीह कर सेवक याकूब कर बट से उ बारोह गोतर मनके जे तितर बितर होइ के आहंय जोहार पुगोग।
59001002	हे मोर भाई बहिन मन, जे बेरा तोहरे नाना किसिम कर परिकक्षा में पड़बा। तो इके पूरा रिझ कर बात समझा,
59001003	ई जाइन के कि तोहरे कर बिश्‍वास कर परखल जायक से धीरज सिरजेला।
59001004	पहें धीरज के आपन पूरा काम करेक देवा, कि तोहरे आउर पूरा सिद्ध होइ जावा आउर तोहरे में कोनो बात कर घटी न रहोक।
59001005	पहें तोहरे में अगर केखो बुद्धि कर घटी आहे तो ईश्‍वर से मांगोक, जे बेगर कोनो कहले सउब के माया से देइ देवेला, आउर उके देवल जाइ।
59001006	पहें बिश्‍वास से मांगोक, आउर कोनोवे सक न करोक, कालेकि सक करेक वाला समुन्‍दर कर लहरा कर बारह-बेइर हेके जे हवा से बोहायल आउर उछलेल।
59001007	एसेन आबदिनमन ई न समझोक कि मोके प्रभु से कोनो मिली।
59001008	उ आबदिन दुइ-मना हेके आउर उ आपन बात में हड़बड़य चलेल।
59001009	बिश्‍वासी भाई बहिन मन आपन नरम भाव में घमण्‍ड करोक।
59001010	आउर धनी आपन नीच दशा में; कालेकि उ घांस कर फुल नियर झाईर जाइ।
59001011	कालेकि बेइर उठते हे मुरुक राउद लागेल आउर घांस के सूखाय देवेला, आउर उकर फुल झाईर जायल, आउर उकर सुन्‍दरता बिगाईड़ जायला, ओहे नियर धनी हों आपन डहर में चलते चलते धुर में मिल जाइ।
59001012	धन्‍य आहे उ आबदिन जे परिकक्षा में स्‍थिर रहेल, कालेकि उ खरा निकाइल के जीबन कर उ मुकूट पावी, जेकर करार प्रभु आपन प्रेम करेक वाला मन से कइर हे।
59001013	जे बेरा केकरो परिकक्षा होक, तो उ ई न कहोक, कि मोर परिकक्षा ईश्‍वर बटले होवेला, कालेकि न खराब बातमन से ईश्‍वर से केकरो परिकक्षा होवेक सकेल, आउर न उ खुद केकरो परिकक्षा करेला।
59001014	पहें हर-एक जन आपन हे अभिलाषा से खींचाय के आउर फाइस के परिकक्षा में गिरेला।
59001015	आउर अभिलाषा आशापति होइके पाप के जनम देवेल आउर जे बेरा पाप बाइढ़ जायल तो मोरन के सिरजायला।
59001016	हे मोर दुलार भाई बहिन मन धोखा न खावा।
59001017	कालेकि हर एक बेस बरदान आउर अनाइत बेस बरदान ईश्‍वर से हे आवेला, आउर इन्‍जोत मन कर बाप से हे मिलेल, जेकर में न तो कोनो बदली होवेक सकेल आउर न अदली बदली कर चलते उकर में छांईह होवेला।
59001018	उ आपन हे इच्‍छा से हमरे के सच कर बचन से सिरजालक, जेकि हमरे उकर सिरजन करल चीज में से एक किसिम कर पहिला फार होवोब।
59001019	हे मोर दुलार भाई बहिन मन, ई बात के तोहरे जाइन लेवा: हरेक आबदिन सुनेक ले तेयार आउर बोलेक में धिरे आउर खींस में धिमा।
59001020	कालेकि मनवां कर खींस ईश्‍वर कर धरमिकता के पिन्‍धेक नी सकेल।
59001021	ई-लगिन सउब मन-कर मइला के आउर बइर भाव कर बढ़ती के किनार कइर के, उ बचन के नरम से ग्रहन कइर लेवा, जे हिरदय में बुनल गेलक आउर जे तोहरे कर जिऊ के उद्धार करेक सकेल।
59001022	पहें बचन में चलेक वाला बना, आउर न एकला सुनेक वाला नहीं जे आपने हे के धोखा देवेला।
59001023	कालेकि जे केहो बचन के सुनेक वाला हेके आउर उकर में चलेक वाला न होक तो उ, उ आबदिन कर बरा बेइर हेके जे आपन मुंह के आयना में देखेल।
59001024	ई-लगिन कि उ आपने आप के देइख के चइल जायल आउर उतिये भुलाय जायल कि मोय का तइर रहों।
59001025	पहें जे आबदिन आजादी कर सिद्ध ब्‍यवस्‍था-नियम में ध्यान करते हे रहेल उ आपन काम में ई-लगिन आशीष पावी कि सुइन के भुलायल नहीं, पहें ओसने हे काम करेला।
59001026	अगर केहो खुद के भक्त समझेल आउर आपन जीभ में लगाम नी लगाइ, पहें आपन हिरदय के धोखा देवी, तो उकर भक्ति बेकार हेके।
59001027	हमरे कर ईश्‍वर बाप कर भिरे शुद्ध आउर साफा धरमिकता ई हेके, कि टुरामन आउर राड़ीयाहीमन कर बिपाइत में उमन कर ध्यान करब आउर आपने खुद के संसार कर अशुद्धता से बचाय रखब।
59002001	हे मोर भाई बहिन मन, हमरे कर महिमा से भरल प्रभु यीशु मसीह उपरे तोहरे कर बिश्‍वास भेद भाव कर संग न होक।
59002002	कालेकि एकझन मरद सोना कर अंगठी आउर सुन्‍दर लुगा पिन्‍ध के तोहरे कर सभा में आवी आउर एकझन गरीब हों मइलाल झईलाल लुगा पिन्‍ध के आवी।
59002003	आउर तोहरे उ सुन्‍दर लुगा वाला केर मुंह देइख के कहबा कि, “तोय हुंवा बेस ठांव में बाइठ,” आउर उ गरीब से कहबा, कि “तोय हिंया खड़ा रह” नितो “मोर गोड़ कर भिरे बाइठ।”
59002004	तो का तोहरे आपने में भेद भाव नी करला आउर खराब बिचार करेक वाला नी ठहरला?
59002005	हे मोर दुलार भाई बहिन मन, सुना। का ईश्‍वर गो ई धरती कर गरीब मन के नी चुनलक कि बिश्‍वास में धनी, आउर राइज कर हकदार होक, जेकर करार उ उमन से कइर हे जेमन उकर से प्रेम रखेन?
59002006	पहें तोहरेमन उ गरीब कर अपमान करला। का धनी मन तोहरे उपरे अत्‍याचार नी करेन का ओहे मन तोहरे के कछारी में घिसियाय के नी लेइ जायन?
59002007	का उमन बेस नाम के निन्‍दा नी करेन जेकर तोहरे कहलाल?
59002008	तभियो अगर तोहरे पबितर-ग्रन्‍थ कर ई बचन मोताबिक, कि “तोहरे आपन पड़ोसी से आपने समान प्रेम रखा,” सच्‍चे में उ राइज कर नियम के पूरा कराला तो बेसे हे करल।
59002009	पहें अगर तोहरे भेद भाव करल, तो पाप करल आउर ब्‍यवस्‍था-नियम तोहरे के दोषी ठहरायल।
59002010	कालेकि जे केहो समुचा ब्‍यवस्‍था-नियम के पालन करेला पहें एके गो बात में चुइक जाइ तो उ सउब बात में दोषी ठहाइर चुइखहे।
59002011	ई-लगिन कि जेहर ई कहलक, कि “तोहरे ब्‍यभिचार न करबा” उ ई हों कहलक, कि “तोहरे हत्‍या न करबा,” ई-लगिन अगर तोहरे ब्‍यभिचार नी करल, पहें हत्‍या करल तभियो तोहरे ब्‍यवस्‍था-नियम के टलेक वाला ठहरला।
59002012	तोहरे उ आबदिनमन नियर बचन कहा आउर काम हों करा, जेमन कर बिचार आजादी कर ब्‍यवस्‍था-नियम कर मोताबिक होवी।
59002013	कालेकि जे दया नी कइर हे, उकर बिचार बेगर दया कर होवी: दया कर बिचार में जीत होवेल।
59002014	हे मोर भाई बहिन मन अगर केहो कही कि मोर बिश्‍वास आहे पहें उ काम नी करी, तो इकर से का फायदा? का एसेन बिश्‍वास कहियो उकर उद्धार करेक सकेल?
59002015	अगर कोनो भाई चाहे बहिन कर देंह ठेठ मुगरे होक, आउर उमनके रोज दिन कर खायक कर घटी होक।
59002016	आउर तोहरे में से केहो उमन से कही, “बेसे-बेस जावा, तोहरे उदूम रहा आउर सन्‍तोक रहा,” पहें जे चीज मन देंह कर लगिन दरकार आहे उ उमनके नी देवी, तो का फायदा?
59002017	ओसने हे बिश्‍वास हों, अगर काम कर संग न होक तो आपन लुर से मोरल आहे।
59002018	पहें केहो कहेक सकेल कि, “तोके बिश्‍वास आहे आउर मोय काम करोना।” तोय आपन बिश्‍वास मोके काम बेगर तो देखाव; आउर मोय आपन बिश्‍वास आपन काममन से तोके देखाबु।
59002019	तोके बिश्‍वास आहे कि एके गो ईश्‍वर आहे; तोय बेसे हे करिसला। दुष्ट आतमा हों बिश्‍वास करेल आउर उकर नाम सुइन के थर-थरायल।
59002020	पहें हे बेकामा आबदिन, का तोय ई हों नी जानीस कि काम बेगर बिश्‍वास बेकार आहे?
59002021	जे बेरा हमरे कर बाप अब्राहम गो आपन बेटा इसहाक के बेदी में चढ़लक, तो का उ काम मन से धरमी नी ठहरलक?
59002022	सेले तोहरे देइख लेला कि बिश्‍वास गो उकर काम कर संग मिल के असर कइर हे, आउर काम से बिश्‍वास सिद्ध होलक।
59002023	आउर पबितर-ग्रन्‍थ कर ई बचन पूरा होलक कि, “अब्राहम गो ईश्‍वर के बिश्‍वास करलक, आउर ई उकर ले धरमिकता गिनाल गेलक;” आउर उ ईश्‍वर कर संगी कहलालक।
59002024	ई-नियर तोहरे देइख लेला कि मनवां एकला बिश्‍वास से हे नहीं, पहें काम से हों धरमी ठहरेला।
59002025	ओसने हे राहब बेश्या हों जे बेरा उ दूतमन के आपन घर में बोलालक आउर दोसर डहर से बिदा करलक, तो का काम से धरमी नी ठहरलक?
59002026	सेले जाइसेन देंह आतमा बेगर मोरल आहे ओसने हे बिश्‍वास हों काम बेगर मोरल आहे।
59003001	हे मोर भाई बहिन मन, तोहरे में से ढेइरे गुरु न बनोक, कालेकि जानल, कि हमरे गुरुमन आउर हों दोषी ठहरब।
59003002	ई-लगिन कि हमरे ढेइरे बेर चुइक जाइला; जे केहो बचन में नी चुकेल ओहे तो सिद्ध आबदिन हेके आउर समुचा देंह में लगाम लगायक सकेल।
59003003	जे बेरा हमरे आपन अधीन करेक ले घोड़ा कर मुंह में लगाम लगाइला, तो हमरे उकर समुचा देंह के घुरायक सकिल।
59003004	देखा, जहाज हों, अगर हों बड़का होवेल आउर हवा धुका से चलल जायल तभियो एगो छोटका हाइल से मझी कर इच्‍छा मोताबिक घुराल जायल।
59003005	ओसने हे जीभ हों एगो छोटका अंग हेके आउर उ बड़े बड़े बात करेला। देखा, “थोड़हे आइग से केतना बड़का जंगल में आइग लइग जायला।
59003006	जीभ हों एगो आइग हेके; जीभ हमरे कर अंग में अधरमिकता कर एगो राइज हेके आउर समुचा देंह में दाग कइर देवेला, आउर जीबन में आइग लगय देवेल आउर नरक कुंड तइर बरते हे रहेल।”
59003007	कालेकि सउब किसिम कर जंगली जानवर, चराइ, आउर रेंगेक वाला जानवर, आउर पानी में रहेक वाला जानवर तो मनवां जाइत कर अधीन में होवेक सकेला आउर होइ हों गेलक।
59003008	पहें जीभ के कोनो मनवां आपन काबु में नी करेक पारेल; उ एगो एसेन चीज हेके जे कहियो स्‍थिर नी रहेला उ जन-मारवा जहर से भरल आहे।
59003009	इकरे से हमरे प्रभु आउर बाप कर इस्‍तुति करिला, आउर इकर से मनवां मनके जे ईश्‍वर कर रुप में सिराइज हंय स्राप देवीला।
59003010	एके हे मुंह से धन्‍यबाद आउर स्राप दुनो निकलेला। हे मोर भाईमन, एसेन नी होवेक चाही।
59003011	का झरना कर एकेगो सोंत से गुरवा आउर नोनछार दुइयो पानी निकलेल?
59003012	हे मोर भाईमन, का डुम्‍बाइर कर गाछ में जलपाई चाहे अंगूर लरंग में डुम्‍बाइर फारेल? ओसने हे नोनछार सोंत से गुरवा पानी नी निकलेक सकेल।
59003013	तोहरे में ज्ञानी आउर बुझांकर के आहंय? जे एसेन होक उ आपन काम के बेस लुर डांग से उ नरम भाव कर संगे प्रगट करोक जे ज्ञान से सिरजेल।
59003014	पहें अगर तोहरे आपन आपन मन में कड़वा डाह आउर बिरोध राखाला तो स‍च कर बिरोध में घमण्‍ड न करबा आउर न तो झूठ कहबा।
59003015	ई ज्ञान उ नहीं जे सरग से आवेला, पहें संसारिक आउर शरीरिक आउर शायतनी हेके।
59003016	ई-लगिन कि जेठिन डाह आउर बिरोध होवेला, हुंवा सउब किसिम कर गड़बड़ आउर सउब किसिम कर खराब काम हों होवेला।
59003017	पहें जे ज्ञान सरग से आवेला उ पहिला पबितर होवेला आउर मिलनसर, नरम भाव आउर सीधा सादा आउर दया आउर बेस फार मनसे लादल आउर बेगर भेद भाव आउर बेगर कपट कर होवेला।
59003018	मिलाप करुवायक वाला शान्‍ति कर बिचन बुनेल आउर उ धरमिकता कर फसल काटेल।
59004001	तोहरे में लड़ाई आउर झागड़ा कहां से आय गेलक? का उ सुख बिलास मनसे नहीं जे तोहरे कर अंग में लाइड़ चलेल?
59004002	तोहरे इच्‍छा राखल, आउर तोहरे के मिलेल नहीं; ई-लगिन तोहरे हत्‍या आउर डाह करल आउर कोनो पावेक नी सकल; तो तोहरे लड़ाई झागड़ा करल। तोहरे के ई-लगिन नी मिलेल तोहरे मांगल नहीं।
59004003	तोहरे मांगल आउर पवाल नहीं ई-लगिन कि तोहरे खराब बिचार से मांगल, जेकि आपन रिझ रंग में उड़ाय देवा।
59004004	हे ब्‍यभिचारी मन का तोहरे नी जानल कि संसार से संगवाड़ी करेक ईश्‍वर से बइरी करेक हेके? सेले जे केहो संसार कर संगी होवेक चाहेल उ आपने हे के ईश्‍वर कर बइरी बनायला।
59004005	का तोय ई समझीस कि पबितर-ग्रन्‍थ बेर्थ कहेला, कि जे आतमा के उ हमरे कर भीतरे बाइठाहे का उ एसेन इच्‍छा राखेल कि जेकर बदली डाह होक?
59004006	उ तो आउर हों अनुग्रह देवेल; ई-लगिन पबितर-ग्रन्‍थ में ई लिखल आहे कि, “ईश्‍वर घमण्‍डी से बइर करेल, पहें नरम भाव वाला मन उपरे दया करेल।”
59004007	ई-लगिन ईश्‍वर कर अधीन होइ जावा; आउर शयतान के सामना करा, तो उ तोहरे ठिन से भाइग जाइ।
59004008	ईश्‍वर कर भिरे आवा तो उ हों तोहरे कर भिरे आवी। हे पापीमन, आपन हांथ के शुद्ध करा, आउर हे दुइ-धन्‍धा आबदिनमन आपन हिरदय के पबितर करा।
59004009	दुःखी होवा आउर शोक करा आउर कान्‍दा तोहरे कर हंसी शोक में आउर तोहरे कर रिझ उदासी में बदाइल जावोक।
59004010	प्रभु कर भिरे नरम होवा तो उ तोहरे के ऊंचा करी।
59004011	हे भाई बहिन मन, एक दोसर के बदनामी न करा जेहर आपन भाई के बदनाम करेल चाहे भाई कर उपरे दोष लगायल उ ब्‍यवस्‍था-नियम कर बदनामी करेल आउर ब्‍यवस्‍था-नियम उपरे दोष लगायला; आउर अगर तोय ब्‍यवस्‍था-नियम उपरे दोष लगाइसला तो तोय ब्‍यवस्‍था-नियम में चलेक वाला नहीं, पहें उकर उपरे हाकिम ठहरले।
59004012	ब्‍यवस्‍था-नियम देवेक वाला आउर हाकिम तो एकेझन आहे, जे ईश्‍वर हेके जे बचायक आउर नास करेक ले सामर्थी आहे। तोय के हेकिस, जे आपन पड़ोसी उपरे दोष लगाइसला?
59004013	तोहरे जे ई कहल, “आइज चाहे काइल हमरे आउर कोनो शहर में जाय के हुंवा एक बछर बिताब आउर ब्‍यापार कइर के फायदा करब।”
59004014	आउर ई नी जानल कि काइल का होवी। सुइन तो लेवा तोहरे कर जीबन का हेके? तोहरे तो माना भाप कर समान आहा जे तनिक बेराले दिसेल आउर हेराय जायल।
59004015	उकर बदली में ई कहेक चाही कि, “अगर प्रभु चाही तो हमरे जीयत रहब, आउर ई चाहे उ काम हों करब।”
59004016	पहें एखन तोहरे आपन बड़का-बड़का बात में घमण्‍ड कराला, एसेन सउब घमण्‍ड खराब होवेला।
59004017	ई-लगिन जे केहो भलाई करेक जानेल आउर नी करेल, उकर लगिन ई पाप हेके।
59005001	हे धनी मन, सुइन तो लेवा तोहरे आपन आवेक वाला बिपाइत कर लगिन चिचयाय चिचयाय के कान्‍दा।
59005002	तोहरे कर धन-सम्‍पत्‍ति बिगाईड़ गेलक आउर तोहरे कर लुगा के कीड़ा खाय देलक।
59005003	तोहरे कर सोना, चान्‍दी में काइ लइग जायहे; आउर उ काइ तोहरे के गवाही देवी, आउर आइग कर नियर तोहरे कर गोस के खाय देवी। तोहरे आखरी जुग में धन जमा कइरहा।
59005004	देखा, जे कमिया मन तोहरे कर खेत कर फसल काइट हंय, उमन कर उ दरमाह जे तोहरे धोखा देइके रइख लेइहा चिचयाथे, आउर काटेक वाला मन कर आरजी, सेना मन कर प्रभु कर कान तलुक पुइग गेलक।
59005005	तोहरे धरती में भोग बिलास में लगाल रहा आउर बड़ा सुख पाला; तोहरे ई मोरायक कर दिन लगिन आपन हिरदय के पालला पोसला आउर मोटा ताजा करला।
59005006	तोहरे धरमी के दोषी ठहरय के मोराय देला, उमन तोहरे कर बिरोध नी करलंय।
59005007	सेले हे भाई बहिन मन, प्रभु कर आवेक दिन तलुक धीरज धरा, देखा, किसान धरती कर किमती फार कर आशरा रइख के पहिला आउर आखरी बरखा होवेक तलुक धीरज धरेला।
59005008	तोहरे हों धीरज रखा, आउर आपन हिरदय के मजबुत करा, कालेकि प्रभु कर आवेक दिन भिरे आहे।
59005009	हे भाई बहिन मन, एक दोसर उपरे दोष मइत लगावा जेकि तोहरे के ईश्‍वर दोषी न ठहरोक, देखा, हाकिम दूरा में खड़ा आहे।
59005010	हे भाई बहिन मन, जे आगमबक्तामन प्रभु कर नाम से बात करलंय, उमनके दुःख उठायक आउर धीरज धारेक कर नमूना समझा।
59005011	देखा, हमरे धीरज धारेक वाला मन के धन्‍यबाद कहिला। तोहरे अय्‍यूब कर धीरज कर बारे में तो सुइनहा, आउर प्रभु बटले जे उकर बदली में होलक उके हों जाइन लेला, जेकर से प्रभु कर अनाइत दया आउर करुना प्रगट होवेला।
59005012	पहें हे मोर भाई बहिन मन, सउब से मुख्‍या बात ई हेके, कि कसम न खाबा, न सरग कर न धरती कर, न आउर कोनो चीज कर, पहें तोहरे कर बात-चित हां कर हां, आउर नहीं कर नहीं होक, कि तोहरे सजा कर जोग्‍य नी ठहरबा।,
59005013	अगर तोहरे में केहो दुःखी आहे तो उ प्रार्थना करोक, आउर खुशी आहे तो उ इस्‍तुति कर भजन गावोक।
59005014	अगर तोहरे में केहो रोगी आहे तो कलीसिया कर मुखयामन के बोलावोक, आउर उमन प्रभु कर नाम से तेल मइखके उकर ले प्रार्थना करोक।
59005015	आउर बिश्‍वास कर प्रार्थना से बेमारी बाइच जाइ आउर प्रभु उके खड़ा करी; आउर अगर उ पाप हों कइरहे, तो हों क्षमा होइ जाइ।
59005016	ई-लगिन आपस में एक दोसर कर भिरे आपन आपन पाप के माइन लेवा, आउर एक दोसर ले प्रार्थना करा, जेकर से बेस होइ जावा, धरमी मन कर प्रार्थना कर प्रभाव से अनाइत भलाई होवेक सकेल।
59005017	इलियाह हों तो हमरे नियर दुःख सुख भोगेक वाला आबदिन रहे आउर उ गिड़-गिड़ायके प्रार्थना करलक, कि बरखा न होक, आउर साड़हे तीन बछर तलुक धरती में बरखा नी होलक।
59005018	आउरे उ प्रार्थना करलक, तो बरखा होलक आउर खेत में फसल होलक।
59005019	हे मोर भाई बहिन मन, अगर तोहरे में केहो सत्‍या कर डहर से भटाइक जाइ आउर उके केहो घुराय लानी,
59005020	तो उ ई जाइन लेवोक कि जे केहो कोनो भटकल पापी के घुराय लानी, उ एगो आतमा के मोरेक से बचाइ आउर ढेइरे पाप मनके डाइप देवी।
60001001	पतरस कर बटले जे यीशु मसीह कर प्रेरित हेके, उ परदेशी मन कर नाम में जे पुन्‍तुस, गलातिया, कप्‍दूकिया, एसिया आउर बिथुनीया में तितर बितिर होइ के रहेना।
60001002	आउर ईश्‍वर बाप कर भविष्‍य ज्ञान कर मोताबिक, आतमा कर पबितर करेक कर चलते हुकूम मानेक, आउर यीशु मसीह कर लहु के छिटकयक जायक ले चुनल जायहंय, तोहरे के अनाइत अनुग्रह आउर शान्‍ति मिलते रहोक।
60001003	हमरे कर प्रभु यीशु मसीह कर ईश्‍वर आउर बाप के धन्‍यबाद होक, जेहर यीशु मसीह कर मोरल में से जी उठेक से, आपन बड़ दया से हमरे के जीयत आशरा कर लगिन नवां जनम देलक,
60001004	पहें एगो नास नी होवेक वाला, आउर निरामाला, जिनगी सुख कर भागी होवेक, जे तोहरे ले सरग में राखल आहे;
60001005	जेकर बचायक ईश्‍वर कर सामर्थ से, बिश्‍वास से उ उद्धार कर लगिन, जे आवेक वाला बेरा में प्रगट होवेक वाला आहे, करल जायला।
60001006	आउर इकर चलते तोहरे खुशी होवाला, तभियो हों दरकार आहे कि एखन तनिक दिन तलुक किसिम किसिम कर परिकक्षा मन कर चलते उदास आहा;
60001007	आउर ई, ई-लगिन हेके कि तोहरे कर परखल बिश्‍वास, जे आइग से तावखल नास होवेक वाला सोना से हों कहों बागरे किमाइत आहे, यीशु मसीह कर प्रगट होवेक बेरा प्रशंसा आउर महिमा आउर आदर कर कारन ठहरोक।
60001008	उके बेगर देखले तोहरे प्रेम राखल, आउर एखन तो उकर उपरे बेगर देखले हों बिश्‍वास कइर के एसेन रिझल आउर खुशी होवल, जे बेयान से बाहरे आउर महिमा से भरल आहे।
60001009	आउर आपन बिश्‍वास कर इनाम माने आतमा कर उद्धार पावाल।
60001010	एहे उद्धार कर बारे में उ आगमबक्तामन अनाइत खोजबिन आउर जांच पड़तल करलंय, जे हर उ अनुग्रह कर बारे में जे आपन उपरे होवेक रहे, आगमबाणी कइर रहे।
60001011	उ मने ई बात कर खोजर करलंय कि मसीह कर आतमा उकर में रहे आउर आगहे से मसीह कर दुःख के आउर उकर पाछे होवेक वाला महिमा कर गवाही देवत रहे, उ काके आउर कइसेन बेरा कर ई चिन्‍हा देवत रहे।
60001012	उकर में ई प्रगट करल गेलक, कि उ आपन ले नहीं पहें तोहरे कर सेवा ले ई बात कहत रहे, जेकर समाचार एखन तोहरे के उकर से मिललक जेहर पबितर आतमा से जे सरग से भेजाल गेलक तोहरे के सुसमाचार सुनालंय आउर ई बातमनके सरग दूतमन हों ध्यान से देखेक ले इच्‍छा राखेल।
60001013	इकर चलते आपन आपन बुद्धि कर डांड़ा सकतयके आउर होसियारी से उ अनुग्रह के पूरा आशरा करा जे यीशु मसीह कर प्रगट होवेक तलुक तोहरे के मिलेक वाला आहे।
60001014	आउर हुकूम मानेक वाला छाउवा मन तइर आपन आनजान बेरा नियर पुरना इच्‍छा के पूरा न करा।
60001015	पहें जाइसेन तोहरे कर बोलईया पबितर आहे, ओसने हे तोहरे हों आपन चइल चलन में पबितर बना।
60001016	कालेकि लिखल आहे, “कि पबितर बना, कालेकि मोय पबितर आहों।”
60001017	आउर जे बेरा, कि तोहरे हे आबा, कइह के उकर से प्रार्थना कराला, जे बेगर पक्ष पत कर सउब काम कर मोताबिक बिचार करेल, तो जेताइक दिन परदेशी होइ के आहा गम्‍भीर डर से बितावा।
60001018	कालेकि तोहरे जानल, कि तोहरे कर बेलुरा चइल चलन जे बाप पुरखा से चइल आवा थे उकर से तोहरे कर मुक्‍ति चान्‍दी सोना, माने नास होवेक चीज से से नी होलक।
60001019	पहें निरदोष आउर नीशक्‍लंक भेंड़ा छटवां, माने मसीह कर किमाइत लहु से होलक।
60001020	उकर ज्ञान तो धरती कर सिरजन कर आगहे से जानल जाय रहे, पहें ई आखरी जुग में तोहरे ले प्रगट होलक।
60001021	जे उकर से उ ईश्‍वर में बिश्‍वास करेन, जेहर उ मोरल में से जीयालक आउर महिमा देलक, कि तोहरे कर बिश्‍वास आउर आशरा ईश्‍वर में होक।
60001022	सेले जबकि तोहरे भाईचारा कर नीश‍कपट प्रेम लगिन सच्चा के मानेक से आपन मन के पबितर कइरहा, तो तन मन लगय के एक दोसर से बागरे हे प्रेम रखा।
60001023	कालेकि तोहरे नास होवेक वाला नहीं, पहें नास नी होवेक वाला बिचन से ईश्‍वर कर जीयत आउर जिनगी जुग रहे वाला बचन से नवां जनम पायहंय।
60001024	कालेकि, “सउब प्राणी घांस नियर हेकंय, आउर उकर समुचा सोभा घांस कर फुल तइर हेके। घांस सुइख जायल, आउर फुल झराय जायल,
60001025	पहें प्रभु कर बचन जिनगी जुग स्‍थिर रही।” आउर ई ओहे सुसमाचार कर बचन हेके जे तोहरे के सुनाल जाय रहे।
60002001	ई-लगिन तोहरे सउब किसिम कर बइर भाव आउर छल कपट आउर डाह आउर बदनामी के किनार कइर के।
60002002	नवां जनमाल छाउवामन तइर निरमल आतमिक दुध कर चाह रखा, जेकि उके पी के उकर से उद्धार पावेक लगिन बढ़ते जावा।
60002003	कालेकि तोहरे प्रभु कर किरपा कर सवाद चाइख लेइहा कि प्रभु भला हेके।
60002004	आउर प्रभु यीशु कर भिरे आवा, जेके आबदिनमन बेकामा ठहरलंय, पहें ईश्‍वर उके चुनल आउर जीयत किमाइत ढोंग्‍गा बनालक।
60002005	तोहरे हों आपने जीयत ढोंग्‍गा नियर आतमिक घर बनते जाला, जेकर से पुरोहित मन कर पबितर समाज बाइन के, एसेन आतमिक बलिदान चढ़ावा, जे यीशु मसीह से ईश्‍वर ठिन ग्रहन होक।
60002006	इकर चलते पबितर-ग्रन्‍थ में हों लिखल आहे, कि, “देख, मोय सियोन कर कोना कर चुनल आउर किमाइत ढोंग्‍गा के गाथाथों, आउर जे हर उकर में बिश्‍वास करी, उ कोनो तइर नी लजाइ।”
60002007	तो तोहरे ले जेकर में बिश्‍वास करल, उ तो किमाइत हेके, पहें जे बिश्‍वास नी करेन उमन ले, “जे ढोंग्‍गा के राज मिस्‍तीरिमन बेकामा समाइझ के फेइक दी रहंय, ओहे कोना कर नेंव कर ढोंग्‍गा खुटी बाइन गेलक।”
60002008	आउर, “ई हों लिखल आहे, ठेसायकर ढोंग्‍गा, आउर ठोकर खायक कर चटाइन हों बाइन गेलक।” कालेकि उमन तो बचन के नी मानेक कर चलते ठोकर खायन आउर उमन कर लगिन ई ईश्‍वर कर योजना रहे।
60002009	पहें तोहरे एगो चुनल बंश, आउर राइज-पदधारी पुरोहित मन कर समाज, आउर पबितर आबदिनमन, आउर ईश्‍वर कर निज परजा हेका, आउर ई-लगिन कि जेहर तोहरे के अन्‍धार से आपन अदभुद इन्‍जोत में बोलाय हे, उकर गुन के प्रगट करा।
60002010	तोहरे तो आगे ईश्‍वर कर जन नी रहा, पहें एखन ईश्‍वर कर परजा हेका, तोहरे उपरे दया नी होइ रहे पहें एखन तोहरे उपरे उकर दया होइहे।
60002011	हे मोर दुलार मन, मोय तोहरे से बिनती करोन, कि तोहरे आपने खुद के परदेशीया जाइनके उ सांसरिक इच्‍छा से जे पबितर आतमा से बइर करेल, बाइच के रहा।
60002012	अन-बिश्‍वासी में तोहरे कर चइल चलन बेस होक, ई-लगिन कि जे जे बातमन में उमन तोहरे के कु-करमी जाइनके बदनाम करेक खोजेन, उमन तोहरे कर बेस काम के देइख के, ओहे मन कर चलते उकर आवेक कर दिन ईश्‍वर कर महिमा करोक।
60002013	प्रभु तोहरे से ई चाहेला कि तोहरे आबदिनमन कर ठहरल सउब ब्‍यवस्‍था-नियम कर अधीन में रहा, राजा कर ई-लगिन कि उ सउब कर उपरे मालिक हेके।
60002014	आउर हाकिम मन कर, कालेकि उ कु-करमी मन के सजा देवेक आउर बेस काम कराइया कर प्रशंसा कर लगिन उकर भेजाल हेके।
60002015	कालेकि ईश्‍वर कर ई इच्‍छा हेके, कि तोहरे कर बेस काम करेक से नीर-बुद्धिया आबदिनमन कर अज्ञान कर बातमन के बन्‍द कइर देवा।
60002016	आउर आपने खुद के आजाद समझा, पहें आपन ई आजादी के बुराइ कर लगिन लुकेक कर ठांव न बनावा, पहें आपने के ईश्‍वर कर सेवक माइन के जिया।
60002017	सउब कर आदर करा, भाईमन से प्रेम रखा, ईश्‍वर से डरावा, राजा मनके सनमान करा।
60002018	हे सेवक मन, सउब किसिम कर भय माइन के आपन मालिक कर अधीन में रहा, न एकला बेस कर आउर नरम मन लगिन, पहें कठोर मन लगिन हों।
60002019	अगर तोहरे अन्‍याय से दुःख उठाय के बिपाइत सहल, आउर तोहरे ई समझल कि ई तोहरे ले ईश्‍वर कर इच्‍छा हेके तो प्रभु तोहरे के आशीष देवोक।
60002020	कालेकि अगर तोय दोष कइर के घुसी खाले आउर धीरज धरले तो उकर में बड़ाइ कर का बात आहे? पहें अगर बेस काम कइर के दुःख उठाला आउर धीरज धराला, तो इके ईश्‍वर के पसन्‍द लागेल।
60002021	आउर तोहरे के ईश्‍वर इकरे ले बोलाय हे, कालेकि मसीह हों तोहरे ले दुःख उठाय के, तोहरे के एगो नमूना देइहे, कि तोहरे हों उकर गोड़ कर चाम में चला।
60002022	“न तो उ पाप कइर रहे, आउर न उकर मुंह से छल कर कोनो बात निकलालक।”
60002023	उ गाईर सुइनके नी गरियालक आउर दुःख उठाय के केखो हों धमकी नी देवत रहे, पहें आपने खुद के सच्चा बिचार करेक वाला ईश्‍वर कर हांथ में सोपोत रहे।
60002024	आउर मसीह आपने हे हमरे कर पाप के आपने देंह में लेइ के क्रूस में चाइढ़ गेलक, जेकर से हमरे पाप कर लगिन मोइर के धरमिकता कर लगिन जीबन बिताब, उकरे माउर खायक से तोहरे चंगा होला।
60002025	कालेकि तोहरे आगे भटकल भेंड़ा नियर रहा, पहें एखन आपन जीबन कर चरवाहा आउर शिकक्षक कर भिरे घुइर आला।
60003001	हे आउराइतमन, तोहरे हों आपन मरद कर अधीन में रहा, ई-लगिन कि अगर इकर में से केहो एसेन होवी जे बचन के नी मानेन।
60003002	तभियो हों तोहरे कर डर कर संग पबितर चइल चलन के देइख के बेगर बचन कर आपन आपन आउराइत कर चइल चलन से खींचाय जाबंय।
60003003	आउर तोहरे कर सिंगार देखावटी न होक, माने केंस गाथेक आउर सोना कर गहना, आउर किसिम किसिम कर नी सुहायक लुगा के पिन्‍धेक।
60003004	पहें तोहरे कर लुकल भीतरी चरितर, नरम आउर मन कर नमरता कर नास नी होवेक वाला साजावट से साजल रहोक, कालेकि ईश्‍वर कर नजाइर में इकर किमाइत बड़का आहे।
60003005	आउर पुरखा परिया में पबितर आउराइतमन हों, जे ईश्‍वर में आशरा रखत रहंय, आपने खुद के एहे नियर सिंगरात रहंय आउर आपन आपन मरद कर अधीन में रहत रहंय।
60003006	जाइसेन सारा गो अब्राहम कर हुकूम में रहत रहे आउर उके मालिक कहत रहे, सेले तोहरे हों अगर भलाई करबा आउर कोन किसिम कर डर से न डराबा, तो उकर बेटी ठहरबा।
60003007	ओसने हे मरदमन, तोहरे हों बुद्धि से आउराइतमन से जिनगी बितावा आउर आउराइतमनके कमजोड़ जाइनके उकर आदर करा, ई समाइझके कि हमरे दुइयो झन जीबन कर बरदान कर हकदार हेकी, जेकर से तोहरे कर प्रार्थना रुइक न जावोक।
60003008	सउब के सउब एकमन आउर किरपा से भाई बन्‍धु के प्रेम रखेक वाला, आउर दयालु आउर नरम बना।
60003009	आउर बुराइ कर बदली बुराइ न करा, आउर न गाईर कर बदली में गरियावा, पहें इकर बदली में तोहरे आशीष हे देवा, कालेकि ईश्‍वर तोहरे के आशीष देवेक लगिन बोलाय हे जाइसेन कि पबितर-ग्रन्‍थ में लिखला आहे।
60003010	कालेकि, “जे केहो जिनगी कर इच्‍छा राखेला, आउर बेस दिन देखेक चाहेला, तो उ आपन जीभ के बुराइ से आउर आपन लवटे के छल कर बात करेक से रोकोक।
60003011	उ बुराइ कर संग छोड़ोक आउर भलाई हे करोक, उ मेल मिलाप के खोजोक आउर उकर जतन में रहोक।
60003012	कालेकि प्रभु कर नजाइर धरमीमन उपरे लागल रहेल, आउर उकर कान उमन कर बिनती में लागल रहेल, पहें प्रभु बुराइ करेक वालामन कर बिरोध में रहेल।”
60003013	आउर अगर तोहरे भलाई करेक कर इच्‍छा राखल तो तोहरे कर बुराइ करेक वाला के हेके?
60003014	आउर अगर तोहरे धरमिकता कर चलते दुःख उठाबा, तो धन्‍य हेका, पहें उमन कर डरुवायक से न डरावा, आउर न घबरवा।
60003015	पहें मसीह के प्रभु जाइनके आपन आपन मन में पबितर समझा, जेमन तोहरे से तोहरे कर आशरा कर बारे में कोनो पुछि तो उके जबाब देवेक ले सउब बेरा तेयार रहबा, पहें नरम आउर इज्‍जत कर संग।
60003016	आउर मन कर बिचार के शुद्ध रखा, ई-लगिन कि जे बात कर बारे में तोहरे कर बदनाम होवेला, उमन कर बारे में उमन, जे मसीही में तोहरे कर बेस चइल चलन कर अपमान करेना, उमन लजावोक।
60003017	कालेकि अगर ईश्‍वर कर एहे इच्‍छा हेके, कि तोहरे बेस काम करेक कर चलते दुःख उठावा, तो ई बुराइ कर चलते दुःख उठायक बेस हेके।
60003018	ई-लगिन कि मसीह हों, माने अधरमी मनले धरमी गो पाप कर चलते एक बेर दुःख उठालक, जेकि हमरे के ईश्‍वर भिरे पुगावोक, उ तो देंह कर भाव से तो मोरल गेलक, पहें आतमा कर भाव से जीयाल गेलक।
60003019	ओहे आतमा में उ गो जाय के कयदी आतमामनके के हों सुसमाचार प्रचार करलक।
60003020	जे आतमामन बिताल बेरा में ईश्‍वर कर हुकूम नी मानलंय, जे बेरा ईश्‍वर नूंह कर परिया में धीरज धइर के ठहाइर रहे, आउर उ जहाज बनात रहे जेकर में बाइठ के तनिक आबदिन माने आठ गो प्राणी पानी कर बाड़ से बाइच गेलंय।
60003021	आउर ओहे पानी कर बुझेक कर कहनी हों, माने बपतिस्‍मा, यीशु मसीह कर जी उठेक से, एखन तोहरे के बचायला; उकर से देंह कर मइलके साफा करेक कर माने न लगे, पहें शुद्ध बिचार से ईश्‍वर कर अधीन होवेक कर बात हेके।
60003022	कि यीशु मसीह सरग में जाय के ईश्‍वर कर दहिना बटे बाइठ गेलक, आउर सरग दूत आउर अधिकारी आउर सामर्थ उकर हांथ में देवल गेलक।
60004001	सेले मसीह देंह में होइके जे दुःख उठालक तो तोहरे हों उकर इच्‍छा के धइर लेवा कालेकि जे हर देंह में होइके दुःख उठालक, उ पाप से छुइट गेलक।
60004002	जेकि भविष्‍य में आपन बचाल शरीरिक जीबन आबदिन कर इच्‍छा कर मोताबिक नहीं पहें ईश्‍वर कर इच्‍छा मोताबिक जिया।
60004003	कालेकि तोहरे बिताल दिनमन में अन-बिश्‍वासी मन कर मोताबिक काम कइर के बेरा के अनाइत गवांय देला, माने लुचपन, खराब इच्‍छा, मतवार, रंगरस, पियंकड़ आउर घिन-घिना मूरती पूजा में।
60004004	इकर से उमन चकरीत होवेन, कि तोहरे एसेन भारी लुचपन में उमन कर संग नी देवल आउर ई-लगिन उमन बेस बेकार कहेन।
60004005	पहें उमन उके जे जीयत आउर मोरल कर बिचार करेक ले तेयार आहे, लेखा देवेक पड़ी।
60004006	कालेकि मोरल मनके हों सुसमाचार ई-लगिन सुनाल गेलक, कि देंह में तो आबदिनमन नियर उमन कर बिचार होवी, पहें उमन आतमा में ईश्‍वर कर मोताबिक जीते रहोक।
60004007	सउब बात कर अन्‍त तुरथे होवेक वाला आहे, ई-लगिन मन-सम्‍हड़ होइके प्रार्थना कर लगिन जागले रहा।
60004008	आउर सउब में मुख्‍य बात ई हेके कि एक दोसर से बागरे प्रेम रखा कालेकि प्रेम सउब पाप के ढाइप देवेला।
60004009	बेगर कुर-कुराले एक दोसर के गुतिया देखा।
60004010	जेके जे बरदान मिलहे, उ उके ईश्‍वर कर किसिम किसिम कर अनुग्रह कर बेस खजनची नियर एक दोसर कर सेवा में लगावोक।
60004011	अगर केहो प्रचार करी, तो ईश्‍वर कर बचन के प्रचार करोक, अगर केहो सेवा करी, तो उ शक्ति से करोक जे ईश्‍वर देवेल जेकर से सउब बातमन में यीशु मसीह से, ईश्‍वर कर महिमा प्रगट होक, महिमा आउर राइज जिनगी जुग उकरे हेके। आमेन।
60004012	हे मोर दुलार मन, जे आइग नियर दुःख तोहरे के जांचेक लगिन भड़ाइक उइठहे, इकर से ई समाइझ के अचरज न होवा कि कोनो चकरीत बात तोहरे उपरे होवाथे।
60004013	पहें जाइसेन जाइसेन मसीह कर दुःखमन में भागीदर होवाला, रिझा, जेकर से उकर महिमा प्रगट होवेक बेरा हों, तोहरे रिझबा आउर खुशी होबा।
60004014	आउरे अगर मसीह नाम कर लगिन तोहरे कर निन्‍दा करल जायल, तो धन्‍य हेका, कालेकि मसीह कर आतमा, जे ईश्‍वर कर आतमा हेके, तोहरे उपरे छहियायला।
60004015	तोहरे में से केहो हर चोर आउर जन मारवा, चाहे कु-करम करेक वाला चाहे दोसरा काम में हांथ लगायक कर चलते दुःख न पावोक।
60004016	पहें अगर मसीही होवेक कर चलते दुःख पावी, तो लज्‍जित न होक, पहें ई बात कर लगिन ईश्‍वर कर महिमा करोक।
60004017	कालेकि उ बेरा आय गेलक, कि आगे ईश्‍वर कर आबदिनमन कर बिचार करल जावोक, आउर बिचार कर शुरु हमरे से हे होवी, तो उमन कर का दशा होइ, जे ईश्‍वर कर सुसमाचार के नी मानेन?
60004018	आउर जाइसेन पबितर-ग्रन्‍थ में लिखल आहे, “अगर धरमीजन कठिन से उद्धार पावी, तो भक्ति हीन आउर पापी कर का ठेकान?”
60004019	ई-लगिन जेमन ईश्‍वर कर इच्‍छा मोताबिक दुःख उठायन, उमन भलाई करते हे आपन जिऊ के बिश्‍वास जोग्‍य सिरजन कराइया कर हांथ में सोंइप देवोक।
60005001	मोय हों तोहरे में से एकझन मुखया हेकों, कलीसिया कर मुखयामन के आरजी कराथों कि मोय मसीह कर दुःख कर गवाही हेकों आउर मोय प्रगट होवक वाला मसीह कर महिमा में भागीदर होबु।
60005002	कि ईश्‍वर कर उ गोंठ के, जे तोहरे कर माझे आहे चरावा, आउर ई दबाव से नहीं पहें ईश्‍वर कर इच्‍छा मोताबिक रिझे आउर आपन कमाइ-लगिन नहीं पहें मन लगय के करा।
60005003	आउर जेमनके तोहरे ले जिमा देवल जाय हे, उमन उपरे हक न जमावा, पहें गोंठ कर लगिन नमूना बना।
60005004	आउर जे बेरा मुख्‍य चरवाहा प्रगट होवी, तो तोहरे के महिमा कर मुकूट देवल जाइ, जे कहियो नी मुरझाइ।
60005005	हे जवान मन, तोहरे हों मुखयामन कर अधीन रहा, पहें तोहरे सउबे हर एक दोसर कर सेवा लगिन नरम से डांड़ा के सकतय के रहा, “कालेकि ईश्‍वर घमण्‍डी मन के बिरोध करेल, पहें नरममन के अनुग्रह करेल।”
60005006	ई-लगिन ईश्‍वर कर शक्ति शाली हांथ कर नीचे नरम से रहा, जेकर से उ तोहरे के उचित बेरा में उपरे उठाइ।
60005007	आउर आपन समुचा चिन्‍ता उकरे उपरे लाइद देवा, कालेकि उके तोहरे उपरे ध्यान आहे।
60005008	साबधन रहा, आउर जागले रहा, कालेकि तोहरे कर बिरोधी शयतान गरजेक वाला सिंह नियर ई खोजर में रहेल कि के के चीर फाइर के खाइ।
60005009	बिश्‍वास में मजबुत होइके आउर ई जाइनके शयतान के सामना करा कि तोहरे कर बिश्‍वासी भाई बहिन मन जे संसार में आहंय, एसेन हे दुःख सहते हे आहंय।
60005010	एखन ईश्‍वर जे सउब अनुग्रह कर मालिक हेके, जेहर तोहरे के मसीह में आपन जिनगी जुग महिमा लगिन बोलाय हे, तोहरे कर तनिक बेरा तलुक दुःख उठायक कर पाछे आपने हे तोहरे के सिद्ध, स्‍थिर आउर जोड़गर बनाइ।
60005011	ईश्‍वर कर राइज जिनगी जुग रहोक। आमेन।
60005012	मोय सिलबानूस कर हांथ, जेके मोय बिश्‍वास जोग्‍य भाई समझोन, छोटकारी में लिख के तोहरे के समझालो आउर गवाही देलो कि ईश्‍वर कर सच्चा अनुग्रह एहे हेके, इकरे में स्‍थिर रहा।
60005013	जे बेबीलोन में तोहरे नियर चुनल कलीसिया मन आहे, उ आउर मोर बेटा मरकुस तोहरे के जोहार कहाथे।
60005014	मसीह कर प्रेम में चूमा लेइके एक दोसर के जोहार करा। तोहरे सउब के जे मसीह में आहा शान्‍ति मिलते रहोक॥
61001001	शिमोन पतरस बटले, जे यीशु मसीह कर सेवक आउर प्रेरित हेके, उ आबदिनमन कर नाम में जेमन हमरे कर ईश्‍वर आउर उद्धार कराइया यीशु मसीह कर धरमिकता से हमरे कर नियर किमाइत बिश्‍वास पायहंय।
61001002	ईश्‍वर के आउर हमरे कर प्रभु यीशु के चिन्‍हेक से अनुग्रह आउर शान्‍ति तोहरे में अनाइत बढ़ते जावोक।
61001003	कालेकि उकर ईश्‍वरिय सामर्थ गो सउब के जे जीबन आउर भक्ति से समन्‍ध राखेल, हमरे के उकरे चिन्‍हेक से देइ हे, जेहर हमरे के आपने हे महिमा आउर बेस गुन कर मोताबिक बोलाय हे।
61001004	जेकर से उ हमरे के अनाइत किमाइत आउर अनाइत बड़का करार देइ हे, जेकि ईमन से तोहरे उ सड़लाहा से छुइट के जे संसार में खराब इच्‍छा से होवेल, ईश्‍वरिय स्‍वभाव कर भागीदर होइ जावा।
61001005	आउर एहे चलते तोहरे सउब किसिम कर जतन कइर के आपन बिश्‍वास में बेस गुन आउर बेस गुन में समझेक।
61001006	आउर समझेक में मनसम्‍हड़, मनसम्‍हड़ में धीरज आउर धीरज में भक्ति।
61001007	आउर भक्ति में भाईमन से प्रेम आउर भाईमन कर प्रेम में अनाइत प्रेम बढ़ाते जावा।
61001008	कालेकि अगर ई बातमन तोहरे में एखन रही आउर बढ़ते जाइ तो तोहरे के हमरे प्रभु यीशु मसीह कर चिन्‍हेक में आउर असफल नी होवेक देवी।
61001009	आउर जेकर में ई बातमन नाइखे, उ अन्‍धरा हेके, उ धुन्‍धरा देखेल आउर आपन आगे कर पाप के धोइके शुद्ध होवेक ले भुलाय गेलक।
61001010	इकर चलते हे भाईमन, आपन बोलाल जायक आउर चुनल जाय के के सिद्ध करेक ले बेस से जतन करते जावा, कालेकि अगर एसेन करबा, तो कहियो ठोकर नी खाबा।
61001011	पहें ई नियर तोहरे हमरे कर प्रभु आउर उद्धार कराइया यीशु मसीह कर जिनगी जुग कर राइज में बड़ा इज्‍जाइत कर संगे ढुकेक पारबा।
61001012	ई-लगिन कि तोहरे अगर ई बातमन के जानला आउर जे सच्चा बचन तोहरे के मिलहे, उकर में बनल रहल, तभियो मोय तोहरे के ई बातमन कर इयाइद दिवायक ले सउब बेरा तेयार
61001013	रहबु। आउर मोय इके आपन लगिन सुप्‍पट समझोन, कि जब तलुक मोय ई डेरा में आहों तब तलुक मोय तोहरे के इयाइद दिवाय दिवाय के उसकाते रहबु।
61001014	कालेकि इके जानोन, कि मसीह कर बचन कर मोताबिक मोर मोरन बेरा जल्‍दिये आवेक वाला आहे, जाइसेन कि हमरे कर प्रभु यीशु मसीह गो मोर में प्रगट कइर हे।
61001015	ई-लगिन मोय एसेन जतन करबु, कि मोर चइल जायक कर पाछे तोहरे ई सउब बातमनके सउब बेरा इयाइद कइर सकबा।
61001016	कालेकि जे बेरा हमरे, तोहरे के आपने प्रभु यीशु मसीह कर सामर्थ आउर आवेक कर समाचार देइ रही, तो उ चलाकी से बनल कहनी मन में नी चलली, पहें हमरे आपने हे उकर परताप के देइख रही।
61001017	कि उ गो ईश्‍वर बाप से आदर आउर महिमा पालक, जेकि उकर तेजमोय के आउर महिमा में से ई बाणी आलक कि, “ई मोर दुलार बेटा हेके, जेकर से मोय खुशी आहों।”
61001018	आउर जे बेरा हमरे उकर संग पबितर पहाड़ में रही, आउर सरग से एहे बाणी के आवेक सुनली।
61001019	आउर हमरे कर भिरे जे भविष्‍य बक्‍ता कर बचन आहे, उ ई घटना से मजबुत ठहरलक। आउर तोहरे ई बेस करल जे ई समाइझ के उकर में ध्यान कराला, कि उ एगो दिया हेके, जे अन्‍धार ठांव में उ बेरा तलुक इन्‍जोत देते रहेल जब तलुक कि न फाइरचोक आउर भिनसारिया तइरगन तोहरे कर हिरदय में न चमाईक उठोक।
61001020	पहें आगे इके जाइन लेवा कि पबितर-ग्रन्‍थ कर कोनो हों आगमबाणी केकरो आपने बिचार धारा कर आधार में पूरा नी होवेल।
61001021	कालेकि कोनवे आगमबाणी आबदिनमन कर इच्‍छा से कहियो नी होइहे, पहें भक्तमन पबितर आतमा कर उसकाल से ईश्‍वर बटले कहत रहंय।
61002001	आउर जे नियर उमन में झूठा आगमबक्ता रहंय ओहे नियर तोहरे में हों झूठा शिकक्षा होबंय, जे नास करेक वाला पखण्‍ड के लुइक लुइके शुरु करबंय, आउर उ मालिक कर, जेहर उमनके किन लेइहे इन्‍कार करबंय आउर आपने खुदके जल्‍दिये नास कइर देबंय।
61002002	आउर ढेइरे झन उमन कर नियर लुच्‍चा करबंय, जेकर चलते सच्चा डहर कर निन्‍दा करल जाइ।
61002003	आउर उमन लोभ कर लगिन बात बनायके तोहरे के आपन फायदा कर कारन बनाबंय, आउर जे सजा कर हुकूम उमन उपरे आगहे से होइ जाय हे, उकर आवेक में तइनको देरी नाइखे आउर उमन कर बिनाश चुपचाप नाइखे।
61002004	कालेकि जे बेरा ईश्‍वर गो उ सरग दूतमन के जेमन पाप करलंय नी छोड़लक, पहें नरक कुंड में भेइज के कुल-कुल अन्‍धार में साइज देलक, जेकि बिचार कर दिन तलुक बन्‍दी रहोक।
61002005	आउर प्राचीन जुग कर संसार के हों नी छोड़लक, पहें भक्ति बेगर संसार के महा बाइढ़-पानी के भेइज के धरमिकता कर प्रचार कराइया नूंह समाइत आठ झन के बचाय लेवल गेलक।
61002006	आउर सदोम अमोरा कर नगर के बिनाश कर एसेन सजा देलक, कि उमनके भसम कइर के राख में मिलाय देलक, जेकि उमन आवेक वाला भक्ति बेगर आबदिनमनले शिकक्षा कर एगो नमूना बनोक।
61002007	आउर धरमी लूत के जे अधरमी मन कर अशुद्ध चइल चलन से अनाइत दुःखी रहे छोड़ाय देलक।
61002008	कालेकि उ धरमी, उमन कर माझे रहेक बेरा आउर उमन कर अधरम कर काम मनके देइख देइख के आउर सुइन सुइन के, रोज दिना आपन सच्चा मनके दुःख देवोत रहे।
61002009	तो प्रभु भक्तमन के परिकक्षा से निकलय लेवेक आउर अधरमी मनके बिचार कर दिन तलुक सजा कर दशा में रखेक हों जानेला,
61002010	खास कइर के उमनके जेमन अशुद्ध अभिलाषा कर पिछे पाप स्‍वभाव कर इच्‍छा मोताबिक चलेना, आउर परभूता के तुच्‍छ जानेना। उमन ढिठ आउर हठी हेकंय आउर ऊंचा पदवाला मनके बेस बेकार कहेक से नी डरायन,
61002011	तभियो हों सरग दूत जे शक्ति आउर सामर्थ में उमन से बड़ हेके, प्रभु कर भिरे उमनके बेस बेकार कइह के दोष नी लगायन।
61002012	पहें ई आबदिनमन नीर-बुद्धियारी पशु तइर हेकंय, जे धइर लेवल जायक कर लगिन आउर नास आवेक ले जनाइम हंय; आउर जे बात के जानबे नी करेना, उमन कर बारे में आउरों मनके बेस बेकार कहेन, उमन आपने हे सरलाह में आपने हे साइर जाबंय।
61002013	दोसर मन कर खराब करेक बदली उकरे हे खराब होवी, उमनके दिने माझे सुख बिलास करेक ले बेस लागेल। ई कलंक आउर दोष हेके; जे बेरा उमन तोहरे से खायन पियेन, तो आपन बटले प्रेम भोज कइर के भोग बिलास करेन।
61002014	उमन कर आंइख में ब्‍यभिचार बसल आहे आउर उमन पाप करल बेगर रहेक नी पारबंय, उमन इतरायक वाला मनके फुसलाय लेवेन, उमन कर मन के लोभ करेक कर आदत होइ जायहे, आउर उमन स्रापित छाउवा मन हेकंय।
61002015	उमन सोझा डहर के छोइड़ के भटाइक गेलंय आउर बोवर कर बेटा बिलाम कर डहर धरलंय, जेहर अधरम कर मजुरी के बेस पतियालक।
61002016	पहें उकर अपराध कर बारे में उके ओलहाना देवल गेलक, हिंया तलुक कि नी-बोलता गधा गो आबदिनमन कर बोली से उ आगमबक्ता के उकर बौड़ायक से रोइक देलक।
61002017	ई आबदिनमन सुखल कुंप आउर आंधी धुका कर उड़ाल बदरी हेकंय उमन ले जिनगी जुग कर अन्‍धार ठहरल जायहे।
61002018	उमन बेकार घमण्‍ड कर बात कइर कइर के लुच्‍चा काम से, उमन आबदिनमन के देंह कर अभिलाषा में फसाय लेवेन, जेमन भटकल में से एखने हे नीकलोथयं।
61002019	उमन उके आजाद होवेक ले करार तो देवेन, पहें आपने हे सरलाहा कर गुलाम हेकंय, कालेकि जेमन जेकर से हाइर जायहंय, उमन उकर गुलाम होइ जायन।
61002020	आउर जे बेरा उमन प्रभु आउर उद्धार कराइया यीशु मसीह कर चिन्‍हेक से संसार कर किसिम किसिम कर अशुद्धता से बाइच निकललंय, आउरे उमन में फाइस के हाइर गेलंय, तो उमन कर पिछला दशा पहिला से हों बिगाईड़ गेलक।
61002021	कालेकि धरमिकता कर डहर के नी जानेक हे उमन कर लगिन इकर से बेस होतक, कि उके जाइनके, उ पबितर हुकूम से घुइर जातय जे उमनके सोंपल जाय रहे।
61002022	उमन में ई कहवात सुप्‍पट खाप खायला, कि कुकूर आपने हे ओकल बटे आउर धोवाल सुवाइरनी कादो में लोटेक ले आउरे चइल जायला।
61003001	हे दुलार मन, एखन मोय तोहरे के दोसर चिट्ठी लिखाथों आउर दुनो के इयाइद करुवाय के तोहरे कर शुद्ध मनके उसकाथो।
61003002	कि तोहरे उ बातमनके, जे पबितर आगमबक्तामन आगहे से कइह हंय आउर प्रभु उद्धार कराइया कर उ हुकूम के इयाइद करा, जे तोहरे कर प्रेरित मन से देवल जाय रहे।
61003003	आउर इके आगे जाइन लेवा, कि आखरी दिनमन में हंसी तामसा करेक वाला मन आबंय जे आपने शरीर कर अभिलाषा कर मोताबिक चलबंय।
61003004	आउर कहबंय, उकर आवेक कर करार कहां? कालेकि जे बेरा से हमरे कर बाप पुरखा मन मुइर गेलंय, सउब चीज ओसने हे आहे, जाइसेन सिरजन कर परिया में रहे?
61003005	उमन तो जाइन-बुइझ के भुलाय गेलंय, कि ईश्‍वर कर बचन से आकाश जुग जुग से एखनो तलुक आहे आउर धरती हों पानी से बनलक आउर पानी में स्‍थिर आहे।
61003006	एहे ले उ जुग कर धरती पानी में डुइब के नास होइ गेलक।
61003007	पहें एखन कर आकाश आउर धरती ओहे बचन से ई-लगिन राखल आहे, कि पोड़ाल जावोक आउर उ भक्ति बेगर आबदिनमन कर बिचार आउर नास होवेक दिन तलुक एसेन हे राखल जाइ।
61003008	हे दुलार मन, ई एगो बात तोहरे से लुकल न रहोक, कि प्रभु कर हिंया एक दिन हजार बछर कर बराबइर हेके आउर हजार बछर एक दिन कर बराबइर हेके।
61003009	प्रभु आपन करार कर बारे में देरी नी करेल, जाइसेन कि देरी केताइक आबदिनमन समझेन, पहें तोहरे कर बारे में धीरज धरेल आउर नी चाहेल कि केहो नास होक, पहें ई कि सउब के मन घुरायक कर मोका मिलोक।
61003010	पहें प्रभु कर दिन चोर नियर आय जाइ, उ दिन आकाश बड़ जोड़ से हाड़हुड़ शबद कइर के सिराई जाइ आउर तत्व अनाइत गरम होइके पिघील जाइ आउर धरती आउर हुंवा कर काम मन नास होइ जाइ।
61003011	तो सउब चीजमन ई नियर पिघलेक वाला आहे, तो तोहरे के पबितर चइल चलन आउर भक्ति में कइसेन आबदिन होवेक चाही।
61003012	आउर ईश्‍वर कर उ दिन कर डहर का नियर पठराबा आउर उकर जल्‍दिये आवेक ले कइसेन जतन करेक पड़ी, जेकर चलते आकाश आइग से पिघाइल जाइ आउर आकाश कर तइरगन अनाइत जोड़ तवाइख के गइल के गिर जाइ।
61003013	पहें उकर करार कर मोताबिक हमरे नवां आकाश आउर नवां धरती कर आशरा देखाथी जेकर में धरमिकता बास करी।
61003014	ई-लगिन, हे दुलार मन, जे बेरा तोहरे ई बातमन कर आशरा देखल तो जतन करा कि तोहरे शान्‍ति से उकर भिरे निष्‍कलंक आउर बेगुन्‍हा रहा।
61003015	आउर हमरे कर प्रभु कर धीरज के उद्धार समझा, जाइसेन हमरे कर दुलार भाई पाउलुस हों उ ज्ञान कर मोताबिक जे उके मिललक, तोहरे के लिखहे।
61003016	ओसने हे उगो आपन सउब चिट्ठीमन में ई बातमन कर चरचा कइर हे जेकर में केताइक बात एसेन आहे, जेके बुझेक कठिन आहे। आउर अनपढ़ आउर उपुड़-चुपुड़ मन उमन कर माने के हों पबितर-ग्रन्‍थ कर आउरों बात नियर घिचातन कइर के आपने हे नास कर कारन होवेन।
61003017	ई-लगिन हे दुलार मन तोहरेमन आगहे से ई बातमन के जाइन के साबधन रहा, जेकि अधरमी मन कर भरमल में फाइस के आपन स्‍थिरता के हांथ से कहों न हिरवाय देवा।
61003018	पहें हमरे कर प्रभु आउर उद्धार कराइया यीशु मसीह कर अनुग्रह आउर चिन्‍हेक में बढ़ते जावा। उकरे महिमा एखनो होक आउर जिनगी जुग होते रहोक। आमेन॥
62001001	उ जीबन कर बचन कर बारे में जे सिरजन से रहे, जेके हमरे सुनली आउर जेके आपन आंइख से देखली, पहें जेके हमरे ध्यान से देखली आउर हांथ से छुली।
62001002	ई जीबन प्रगट होलक, आउर हमरे उके देखली, आउर उकर गवाही देवीला आउर तोहरे के उ जिनगी-जुग कर जीबन कर समाचार देवीला, जे बाप कर संगे रहे आउर हमरे उपरे प्रगट होलक।
62001003	जे कोनोवे हमरे देखली आउर सुनली उकर समाचार तोहरे के हों देवाथी, ई-लगिन कि तोहरे हों हमरे संगे सह-भागी आहा; आउर हमरे कर ई सह-भागिता बाप कर संग आउर उकर बेटा यीशु मसीह कर संग आहे।
62001004	आउर ई बात हमरे ई-लगिन लिखाथी कि हमरे कर रिझ पूरा होइ जावोक।
62001005	जे समाचार मोय उकर से सुनलो आउर तोहरे के सुनाथो, उ ई हेके, कि ईश्‍वर इन्‍जोत हेके आउर उकर में कोनो अन्‍धार नाइखे।
62001006	अगर हमरे कहब, कि उकर संग हमरे कर सह-भागिता आहे आउर अन्‍धार में चलब, तो हमरे झूठा हेकी आउर सच्चा में नी चलिल।
62001007	पहें जाइसेन उ इन्‍जोत में आहे, ओसने हे हमरे हों इन्‍जोत में चलब, तो एक दोसर से सह-भागिता रखीला, आउर उकर बेटा यीशु मसीह कर लहु हमरे के सउब पाप से शुद्ध करेला।
62001008	अगर हमरे कहब, कि हमरे में कोनो पाप नाइखे, तो आपने खुद के धोखा देवीला, आउर हमरे में सच्‍चाइ नाइखे।
62001009	अगर हमरे आपन पाप के माइन लेवोब, तो उ हमरे कर पाप के क्षमा करेक आउर हमरे कर सउब अधरम से शुद्ध करेक में बिश्‍वास जोग्‍य आउर धरमी आहे।
62001010	अगर कहब कि हमरे पाप नी कइर ही, तो उके झूठा ठहराइला, आउर उकर बचन हमरे में नाइखे।
62002001	हे मोर छाउवामन, मोय ई बातमनके ई-लगिन लिखाथों, कि तोहरे पाप न करा; आउर अगर केहो पाप करी, तो ईश्‍वर बाप ठिन हमरे कर एगो मदाइतगर आहे, माने धरमीक यीशु मसीह;
62002002	आउर ओहे हमरे ले पाप मन कर प्रायश्‍चित हेके, आउर हमरे ले एकला नहीं, पहें समुचा संसार कर आबदिनमन कर पाप मन कर लगिन हों हेके।
62002003	अगर हमरे उकर हुकूम के मानब, इकर से हमरे जाइन लेवोब कि हमरे उके जाइन गेलि।
62002004	जे केहो ई कहेल, कि “मोय उके जाइन गेलो”, आउर उकर हुकूम के नी मानेल उ झूठा हेके, आउर उकर में सच्‍चाइ नाइखे।
62002005	पहें जे केहो उकर बचन में चलेन उकर में सच्‍चे कर ईश्‍वर कर प्रेम सिद्ध होलक। हमरे इकरे से जानील कि हमरे उकर में आही।
62002006	जे केहो ई कहेल कि, “मोय उकर में बनल रहोंन, उके चाही कि आपने हों ओसने हे चलोक जे नियर उ चलात रहे।”
62002007	हे दुलारु मन, मोय तोहरे के कोनो नवां हुकूम नी लिखाथों, पहें ओहे पुरना हुकूम जे शुरु से तोहरे के मिल हे, ई पुरना हुकूम उ बचन हेके जेके तोहरे सुइनहा।
62002008	तभियो मोय तोहरे के नवां हुकूम लिखाथों, आउर ई उकर में आउर तोहरे में सच्चा ठहरेल, कालेकि अन्‍धार मिटते जायला, आउर सच्चा कर जोति एखन चमकेक लइगहे।
62002009	जे केहो ई कहेल कि, “मोय इन्‍जोत में आहों आउर आपन भाई से बइर राखेल।” उ एखन तलुक अन्‍धार में हे आहे।
62002010	जे केहो आपन भाई से प्रेम राखेल, उ इन्‍जोत में रहेल आउर उ ठोकर नी खायक सकेल।
62002011	पहें जे केहो आपन भाई से बइर राखेल, उ अन्‍‍धार में आहे आउर उ अन्‍धार में चलेल आउर नी जानेल, कि कहां जायल, कालेकि अन्‍धार गो उकर आंइख के अन्‍धरा कइर देइ हे।
62002012	हे छाउवामन, मोय तोहरेके ई-लगिन लिखाथों, कि उकर नाम से तोहरे कर पाप क्षमा होइहे।
62002013	हे बापमन, मोय तोहरे के ई-लगिन लिखाथों, कि जे शुरु से आहे तोहरे उके जानल, हे जवानमन, मोय तोहरे के ई-लगिन लिखाथों, कि तोहरे उ दुष्ट आतमा कर उपरे जाय पायहा, हे छाउवामन, मोय तोहरे के ई-लगिन लिखहों, कि तोहरे बाप के जाइन गेला।
62002014	हे बापमन, मोय तोहरे के ई-लगिन लिखहों, कि जे सिरजन से आहे तोहरे उके जाइन गेला, हे जवानमन, मोय तोहरे के ई-लगिन लिखहों, कि तोहरे जोड़गर होवा, आउर ईश्‍वर कर बचन तोहरे में बनल रहोक, आउर तोहरे उ दुष्ट आतमा उपरे जाय पायहा।
62002015	तोहरे न संसार से आउर न संसार कर चीजमन से प्रेम रखा। अगर केहो संसार से प्रेम राखेल, तो उकर में बाप कर प्रेम नाइखे।
62002016	कालेकि जे चीज संसार में आहे, माने देंह कर अभिलाषा आउर आंइख कर अभिलाषा आउर जिवीका कर घमण्‍ड, उ ईश्‍वर बाप बटले नहीं, पहें संसार बटले आहे।
62002017	संसार आउर उकर अभिलाषा मन दुइयो मिटते जाथे, पहें जे ईश्‍वर कर इच्‍छा में चलेल उ सउब बेरा बनले रही।
62002018	हे छाउवामन ई आखरी बेरा हेके, आउर जाइसेन तोहरे सुइनहा, कि मसीह कर बिरोधी आवेक वाला आहे, उकर मोताबिक एखन हों अनाइत मसीह बिरोधी उइठ खड़ाय, इकर से हमरे जानील कि ई आखरी बेरा हेके।
62002019	उमन हमरे में से हे निकाइल हंय, पहें हमरे कर नी रहंय, कालेकि अगर उमन हमरे कर होतंय, तो हमरे कर संग रहतंय; पहें इकरे ले निकाइल गेलंय कि ई प्रगट होक कि उमन सउब हमरे में से न लगंय।
62002020	आउर तोहरे कर तो उ मसीह से जे पबितर आहे अभिषेक होइ हे, आउर तोहरे के सउब चीज कर ज्ञान आहे।
62002021	मोय तोहरे के ई-लगिन नी लिखलो, कि तोहरे सच्चा के नी जानल, पहें ई-लगिन, कि उके जानल, आउर ई-लगिन कोनो झूठा, सच्चा बटले नाइखे।
62002022	झूठा के हेके? एकला ओहे, जे यीशु के मसीह होवेक से इन्‍कार करेल; आउर मसीह कर बिरोधी ओहे मन हेकंय, जे बाप आउर बेटा के इन्‍कार करेल।
62002023	जे केहो बेटा के इन्‍कार करेल, उकर ठिन बाप हों नाइखे, जे बेटा के माइन लेवेल, उकर ठिन बाप हों आहे।
62002024	जे कोनोवे तोहरे सिरजन से सुइन हां, ओहे तोहरे में बनल रहोक, जे तोहरे सिरजन से सुइनहा, अगर तोहरे में बनल रही, तो तोहरे हों बाप आउर बेटा में बनल रहबा।
62002025	आउर जेकर उ हमरे से करार कइर हे उ जिनगी-जुग कर हेके।
62002026	मोय ई बातमनके तोहरे के उमन कर बारे में लिखहों, जेमन तोहरे के भरमयना।
62002027	आउर तोहरे उ अभिषेक, जे उकर बटले करल जाय रहे, तोहरे में बनल रहेल आउर तोहरे के इकर दरकार नाइखे, कि केहो तोहरे के सिखावोक, नहींतो जाइसेन उ अभिषेक जे उकर बटले करल गेलक तोहरे के सउब बातमनके सिखायल, ई सच्चा हेके आउर झूठा न लगे, आउर जाइसेन उगो तोहरे के सिखायहे ओसनेहे तोहरे उकर में बनल रहाला।
62002028	सेले हे छाउवामन, उकर में बनल रहा, कि जबतलुक उ प्रगट नी होइ जाइ, तो हमरे डीड रहोब, आउर हमरे उकर आवेक से उकर भिरे नी लजब।
62002029	अगर तोहरे जानल, कि उ धरमी हेके, तो ई हों जानल, कि जे केउहर धरमिकता कर काम करेल, उ उकर से जनाइम हे।
62003001	देखा बाप गो हमरे से कइसेन प्रेम करलक, कि हमरे ईश्‍वर कर बेटा कहलब, आउर हमरे हेकी भी। ई-लगिन संसार हमरे के नी जानेल, कालेकि उगो उके हों नी जानलक।
62003002	हे दुलार मन, एखन हमरे ईश्‍वर कर छाउवा हेकी, आउर एखन तलुक ई प्रगट नी होलक, कि हमरे का कुच्‍छ होवोब। एतना जानील, कि जे बेरा उ प्रगट होइ तो हमरे हों उकर समान होवोब, कालेकि उके ओसने हे देखब जाइसेन उ आहे।
62003003	आउर जे केहो उकर उपरे आशरा राखेल, उ आपने हे खुद के ओसने हे पबितर करेल, जाइसेन उ पबितर आहे।
62003004	जे केहो पाप करेल, उ नियम कर बिरोध करेल, आउर पाप तो नियम कर बिरोध हेके।
62003005	आउर तोहरे जानल, कि उ ई-लगिन प्रगट होलक, कि पाप के मेंटाय देवोक, उकर लुर में पाप नाइखे।
62003006	जे केहो उकर में बनल रहेल, उ पाप नी करेल, जे केहो पाप करेल उ न तो उके देइखे, आउर न उके जानेल।
62003007	हे छाउवामन केकरो बहकयक में न आबा, जे धरमिकता कर काम करेल, ओहे उकरे नियर धरमी हेके।
62003008	जे केहो पाप करेला उ शयतान बटले हेके, कालेकि शयतान शुरु से हे पाप करते आयहे, ईश्‍वर कर बेटा ई-लगिन प्रगट होलक, कि शयतान कर काम मनके नष्‍ट करोक।
62003009	जे केहो ईश्‍वर से जनइमहंय हे उमन पाप नी करेन, कालेकि उकर बिचन उकर में हले रहेला आउर उ पाप करखे नी सकेन, कालेकि ईश्‍वर उमन से जनइमहंय।
62003010	इकरे से ईश्‍वर कर बेटा आउर शयतान कर बेटा के जानल जायल; जे केहो धरमिकता कर काम नी करेल, उ ईश्‍वर में नाइखे आउर जे आपन भाई बहिन से प्रेम नी राखेल उ हों ईश्‍वर में नाइखे।
62003011	कालेकि जे समाचार तोहरे शुरु से सुनला, उ ई हेके, कि हमरे एक दोसर से प्रेम रखोब;
62003012	आउर कैन नियर न बना, जे उ दुष्ट से रहे, जेहर आपन भाई के माइर मोरलक। आउर उके उ का चलते माइर मोरलक? ई-लगिन कि उकर काम खराब रहे, आउर उकर भाई कर काम धरमिकता रहे।
62003013	हे भाई बहिन मन, अगर संसार तोहरे से बइर राखेल तो अचरज न होबा।
62003014	हमरे जानील, कि हमरे मोरन से पार होइके जीबन में पुइग गेलि, कालेकि हमरे भाईमन से प्रेम रखील, जे प्रेम नी राखेल उ तो मोरले बराबइर आहे।
62003015	जे केहो आपन भाई बहिन से बइर राखेल, उ तो जन मारवा हेके; आउर तोहरे जानल, कि कोनो जन मारवा में अनन्‍त जीबन नी रहेल।
62003016	हमरे इकरे से प्रेम के जानली, कि उ हमरे लगिन आपन जिऊ देइ देलक; आउर हमरे के हों भाई बहिन मन ले जिऊ देवेक चाही।
62003017	पहें जेकरो ठिन संसार कर सम्‍पत्ति आहे आउर उ आपन भाई बहिन के गरीब देइख के उकर उपरे तरस नी खाइ, तो उकर में ईश्‍वर कर प्रेम का तइर बनल रही?
62003018	हे छाउवा मन, हमरे बचन आउर जीभ से एकला नहीं, पहें काम आउर सच्‍चाइ से प्रेम करब।
62003019	इकरे से हमरे जानब, कि हमरे सच्चा कर हेकी, आउर जे बात में हमरे कर मन, हमरे के दोष देवेल, उकर बारे में हमरे उकर भिरे आपन आपन मन के साहस देवेक पारब।
62003020	कालेकि कि ईश्‍वर हमरे कर मन से बड़ हेके, आउर सउब के जानेल।
62003021	हे दुलार मन, अगर हमरे कर मन दोष नी देवी, तो हमरे के ईश्‍वर कर भिरे डीड होवेला।
62003022	आउर जे कोनोवे हमरे मांगिल, उ हमरे के उकर से मिलेला, कालेकि हमरे उकर हुकूम के मानील आउर उके जे मरजी होवेल ओहे करिला।
62003023	आउर उकर हुकूम ई हेके, कि हमरे उकर बेटा यीशु मसीह कर नाम में बिश्‍वास करब, आउर जाइसेन उ हमरे के हुकूम देइहे, उकरे मोताबिक आपने में प्रेम रखब।
62003024	आउर जेमन ईश्‍वर कर हुकूम के मानेन, उमन उकर में बनल रहेल आउर इकरे से जानील, माने उ आतमा से जेके उ हमरे के देइहे, हमरे जानीला कि उ हमरे में बनल रहेला।
62004001	हे दुलार मन, सउब आतमा उपरे बिश्‍वास न करबा, पहें आतमामनके जांइच लेवा, कि उ ईश्‍वर बटले हेके कि न लगे, कालेकि अनाइते झूठा आगमबक्तामन संसार में निकाइल आहंय।
62004002	ईश्‍वर कर आतमा के तोहरे एहे नियर चिन्‍हेक पारबा: कि जे आतमा माइन लेवेल, कि यीशु मसीह देंह में होइके आयहे उ ईश्‍वर बटले हेके,
62004003	आउर जे आतमा यीशु के नी मानेल, उ ईश्‍वर बटले न लगे आउर ओहे तो मसीह कर बिरोधी आतमा हेके, जेकर चरचा तोहरे सुइन लेइहा, कि उ आवेक वाला आहे आउर एखन हों संसार में हइक।
62004004	हे छाउवामन, तोहरे ईश्‍वर कर हेका, आउर तोहरे उकर में जाय पायहा, कालेकि जे तोहरे में आहे, उ उकर से जे संसार में आहे बड़ हेके।
62004005	उमन संसार कर हेकंय, ई-लगिन उमन संसार कर बात बोलेन आउर संसार उमन कर बात के सुनेला।
62004006	हमरे ईश्‍वर कर हेकी, जे ईश्‍वर के जानेल, उ हमरे कर सुनेल, जे ईश्‍वर के नी जानेल उमन हमरे कर बात के नी सुनेन, एहे नियर हमरे सच्चा कर आतमा आउर धरमिकता कर आतमा के चिन्‍ह लेवील।
62004007	हे दुलार मन, हमरे आपस में एक दोसर से प्रेम रखब, कालेकि प्रेम ईश्‍वर से आहे, आउर जे केहो प्रेम करेल, उ ईश्‍वर से जनाइम हे, आउर उ ईश्‍वर के जानेल।
62004008	जे प्रेम नी राखेल, उ ईश्‍वर के नी जानेल, कालेकि ईश्‍वर प्रेम हेके।
62004009	जे प्रेम ईश्‍वर हमरे से राखेल, उ इकर से प्रगट होलक, कि ईश्‍वर गो आपन एके गोटा बेटा के धरती में भेजलक, कि हमरे उकर से जीबन पावोब।
62004010	प्रेम इकर में नहीं, कि हमरे ईश्‍वर से प्रेम करली, पहें इकर में आहे, कि उ हमरे से प्रेम करलक आउर हमरे कर पाप कर प्रायश्‍चित कर लगिन आपन बेटा के भेजलक।
62004011	हे दुलारु, जे बेरा ईश्‍वर हमरे से एसेन प्रेम करलक, तो हमरे के हों आपने में प्रेम रखेक चाही।
62004012	ईश्‍वर के केहो कहियो नी देइखहंय; अगर हमरे एक दोसर से प्रेम रखब, तो ईश्‍वर हमरे में बनल रहेल, आउर उकर प्रेम हमरे में सिद्ध होइ गेलक।
62004013	इकरे से हमरे जानीला, कि हमरे उकर में बनल रहीला आउर उ हमरे में, कालेकि उ आपन पबितर आतमा में से हमरे के देइहे।
62004014	आउर हमरे देइख हों लेली आउर गवाही देवील कि बाप गो बेटा के संसार कर उद्धार कराइया कइर के भेइज हे।
62004015	जे केहो उकर बात के माइन लेवेल, कि यीशु ईश्‍वर कर बेटा हेके, ईश्‍वर उकर में बनल रहेल, आउर उ ईश्‍वर में।
62004016	आउर जे प्रेम ईश्‍वर हमरे से राखेल, उके हमरे जाइन गेलि आउर हमरे के उकर में बिश्‍वास आहे, ईश्‍वर प्रेम हेके आउर जे प्रेम में बनल रहेल उ ईश्‍वर में बनल रहेल आउर ईश्‍वर उकर में बनल रहेल।
62004017	इकर से प्रेम हमरे में सिद्ध होलक, कि हमरे के बिचार कर दिन डीड होक, कालेकि जे नियर उ आहे, ओसने हे संसार में हमरे हों आही।
62004018	प्रेम में डर नी होवेल, पहें सिद्ध प्रेम डर के किनार कइर देवेल, कालेकि डर में तकलिफ होवेल आउर जे डरायल, उ प्रेम में सिद्ध नी होलक।
62004019	हमरे इकरले प्रेम करील, कि आगे उगो हमरे से प्रेम करलक।
62004020	अगर केहो कही, कि “मोय ईश्‍वर से प्रेम करोन”, आउर आपन भाई से बइर रखी, तो उ झूठा हेके कालेकि जे आपन भाई से जेके उगो देइखे, प्रेम नी राखेल, तो उ ईश्‍वर से हों जेके उगो नी देइखे, प्रेम नी रइख सकेल।
62004021	आउर उकर में हमरे के ई हुकूम मिल हे, कि जे केहो ईश्‍वर से प्रेम राखेल, उ आपन भाई से हों प्रेम रखोक।
62005001	जेकर ई बिश्‍वास आहे कि यीशु हे मसीह हेके, उ ईश्‍वर से जनाइम हे; आउर जे केहो सिरजाइया से प्रेम राखेल, उ उकर से हों प्रेम राखेल, जे उकर से जनमलक।
62005002	जे बेरा हमरे ईश्‍वर से प्रेम रखीला आउर उकर हुकूम के मानील, तो हमरे इकरे से जानील, कि ईश्‍वर कर छाउवा मन से प्रेम रखील।
62005003	आउर ईश्‍वर कर प्रेम ई हेके, कि हमरे उकर हुकूम के मानब आउर उकर हुकूम कठिन नाइखे।
62005004	कालेकि जे कोनोवे ईश्‍वर से सिरीज हे, उ संसार में जाय पावेल आउर उ जाय जेकर से संसार के जाय मिलेल हमर बिश्‍वास हेके।
62005005	संसार में जाय पावेक वाला के हेके? एकला उ जेके ई बिश्‍वास आहे, कि यीशु ईश्‍वर कर बेटा हेके।
62005006	एहे हेके उ, जे पानी आउर लहु से आय रहे, माने यीशु मसीह: उ न एकला पानी से, पहें पानी आउर लहु दुइयो से आय रहे।
62005007	आउर जे गवाही देवेल, उ पबितर आतमा हेके, कालेकि आतमा सच्चा हेके।
62005008	आउर सरग में आउर धरती में, गवाही देवेक वाला तीनो, आतमा, पानी, आउर लहु, आउर ई तीनो एके बात कहेन।
62005009	जे बेरा हमरे आबदिनमन कर गवाही के माइन लेवीला, तो ईश्‍वर कर गवाही कहों उकर से बाइढ़ के हेके, आउर ईश्‍वर कर गवाही ई हेके कि उगो आपन बेटा कर बारे में गवाही देलक।
62005010	जे ईश्‍वर कर बेटा में बिश्‍वास करेल, उ आपने हे में गवाही राखेला, जेमाने ईश्‍वर के बिश्‍वास नी करलंय, उ उके झूठा ठहरलक, कालेकि उ, उ गवाही के बिश्‍वास नी करलक, जे ईश्‍वर गो आपन बेटा कर बारे में देइ हे।
62005011	आउर उ गवाही ई हेके, कि ईश्‍वर हमरे के जिनगी जुग कर जीबन देवी, आउर ई जीबन उकर बेटा में आहे।
62005012	जेकर ठिन बेटा आहे, उकर ठिन जीबन आहे, आउर जेकर ठिन ईश्‍वर कर बेटा नाइखे, उकर ठिन जीबन हों नाइखे।
62005013	मोय तोहरे के, जे ईश्‍वर कर बेटा कर नाम में बिश्‍वास करल, ई-लगिन लिखलो, कि तोहरे जाना, कि जिनगी जुग कर जीबन तोहरे कर हेके।
62005014	आउर हमरे के उकर भिरे जे डीड होवेल, उ ई हेके, कि अगर हमरे उकर इच्‍छा कर मोताबिक कोनो के मांगिल, तो उ हमरे कर सुनेला।
62005015	आउर जे बेरा हमरे जानील, कि जे उकर से कोनोवे हमरे मांगिल, उ हमरे कर सुनेल, तो ई हों जानील कि जे कोनोवे हमरे उकर से मांगली, उके पायही।
62005016	अगर केउहर आपन भाई बहिन के एसेन पाप करेक देखी, जेकर फल मोरन न लगे, तो बिनती करोक, आउर ईश्‍वर, उके, उकर लगिन, जेहर एसेन पाप कइर हे जेकर फल मोरन न लगे, जीबन देवी, पाप एसेन हों होवेल जेकर फल मोरन हेके, जेकर बारे में मोय बिनती करेक कर लगिन नी कहाथों।
62005017	सउब किसिम कर अधरम तो पाप हेके, पहें एसेन पाप हों आहे, जेकर फल मोरन न लगे।
62005018	हमरे जानील, कि जे केहो ईश्‍वर से जनाइम हे, उ पाप नी करेल, पहें जे ईश्‍वर से जनाइम हे, उके उ बचाय राखेल आउर उ दुष्ट शयतान उके छुवेक नी पारेल।
62005019	हमरे जानील कि हमरे ईश्‍वर से आही आउर समुचा संसार उ दुष्ट कर अधीन में आहे।
62005020	आउर ई हों जानील, कि ईश्‍वर कर बेटा आय जाहे आउर उ हमरे के बुद्धि देइ हे, कि हमरे उ सच्‍चाइ के चिन्‍हब; आउर हमरे उकर में जे सच्‍चाइ आहे, माने उकर बेटा यीशु मसीह में रहीला। सच्चा ईश्‍वर आउर जिनगी जुग कर जीबन एहे हेके।
62005021	हे छाउवामन, आपने आपके मूरती मन से बचाय रखा॥
63001001	मोय मुखया बटले, उ चुनल आउराइत आउर उकर छाउवा पुता मनके जेमन से मोय सच्‍चाइ से प्रेम रखोन, आउर एकला मोय हे नहीं, पहें उ सउब झन हों प्रेम रखेन, जे सच्‍चाइ के जानेन।
63001002	उ सच्‍चाइ जे हमरे में स्‍थिर रहेल आउर सउब बेरा हमरे कर संग अटल रही।
63001003	ईश्‍वर बाप आउर बाप कर बेटा यीशु मसीह बटसे अनुग्रह आउर दया आउर शान्‍ति आउर सच्चा आउर प्रेम कर संगे हमरे कर संग रही।
63001004	मोय अनाइते खुशी होलो, कि मोय आपन केताइक छाउवा पुतामन के उ हुकूम कर मोताबिक, जे हमरे के बाप से मिल रहे, उमनके सच्‍चाइ में चलेक पालो।
63001005	एखन हे बहिन, मोय तोके नवां कोनो हुकूम नहीं, पहें ओहे जे शुरु से हमरे ठिन आहे, लिखाथों; मोय तोर से बिनती करोन, कि हमरे एक दोसर से प्रेम रखोब।
63001006	आउर प्रेम ई हेके, कि हमरे उकर हुकूम कर मोताबिक चलोब, ई ओहे हुकूम हेके, जेके तोहरे शुरु से सुइनहा, आउर तोहरे के उकर में चलेक हों चाही।
63001007	कालेकि अनाइत एसेन भरमायक वाला मन धरती में निकाइल हंय, जे इके नी मानेन, कि यीशु मसीह देंह में होइके आलक; भरमायक वाला आउर मसीह कर बिरोधी एहेमन हेकंय।
63001008	आपन बारे में साबधन रह, कि जे खटनी हमरे कइरही, उके तोय न गवांय दे, पहें उकर पूरा फायदा लेव।
63001009	जे केहो मसीह कर शिकक्षा से आगे अगुवाय जायला आउर मसीह कर शिकक्षा में बनल नी रहेल, उकर ठिन ईश्‍वर नी रहेल; आउर जे केहो उकर शिकक्षा में स्‍थिर रहेल, उकर ठिन बाप हों आहे आउर बेटा हों।
63001010	अगर केहो तोहरे ठिन आवेला आउर एहे शिकक्षा नी देवेला, तो उके घर में आवेक न देवा, आउर न उके जोहार करा।
63001011	कालेकि जे केहो कोनो एसेन आबदिन के जोहार कहेल, उ उकर खराब काम कर साझा बनेल।
63001012	मोके अनाइत बातमन तोहरे के लिखेक आहे, पहें कागज आउर कालि से लिखेक नी चाहोन, पहें आशरा आहे, कि मोय तोहरे ठिन आबु आउर मुंहा-मुंही होइके बतियाबु, जेकर से तोहरे कर आनन्‍द पूरा होक।
63001013	तोर चुनल बहिन कर छाउवा पुतामन तोहरे के जोहार कहाथंय॥
64001001	मोय मुखया बटले उ दुलार भाई गायुस कर नाम, जेकर से मोय सच्चा प्रेम रखोना।
64001002	हे दुलार भाईमन, मोर ई प्रार्थना आहे, कि जाइसेन तोहरे आतमिक उन्‍नति कराथा, ओसने हे, तोहरे सउब बातमन में उन्‍नति करा, आउर बेसे बेस रहा।
64001003	कालेकि जे बेरा भाईमन आयके, आपन उ सच्चा गवाही कर गवाही देलंय जेकर में तोय सच्‍चे कर चलिसला, तो मोय अनाइत खुशी होलो।
64001004	मोके उकर से बाइढ़ के आउर कोनोवे आनन्‍द नाइखे, कि मोय सुनबो, कि मोर छाउवा मन सच्चा डहर में चलाथंय।
64001005	हे दुलार भाई, जे कोनोवे तोय उ भाईमन संगे करिसला, जेमन परदेशी हेकंय, उके बिश्‍वासीमन लेखे करिसला।
64001006	उमन कलीसिया कर भिरे तोर प्रेम कर गवाही देइ हंय, अगर तोय उके उ नियर बिदा करबे जे नियर ईश्‍वर कर आबदिनमन लगिन उचित आहे तो बेसे कराथिस।
64001007	कालेकि उमन उ नाम कर लगिन निकाइल हंय आउर परजाइतमन से कोनोवे नी लेवेन।
64001008	ई-लगिन एसेन मन कर स्‍वागत करेक चाही, जेकर से हमरे हों सच्‍चाइ कर पक्ष में उमन कर संगे काम करेक वाला होवोब।
64001009	मोय कलीसिया के कोनो लिख रहों, पहें दियुत्रिफेस जे उमन कर माझे बड़ बनेक खोजेल, हमरे के ग्रहन नी करेल।
64001010	सेले जे बेरा मोय आबु, तो उकर काम मनके जे उ कराथे इयाइद दिवाबु, कि उ हमरे कर बारे में खराब खराब बात करेल, आउर इकर में हों सन्‍तोक नी होइ के आपने हे भाईमन के ग्रहन नी करेल आउर उमनके जे ग्रहन करेक खोजेना माना करेल, आउर कलीसिया से निकलय देवेल।
64001011	हे दुलार भाईमन, खराब कर नहीं पहें भलाई कर पाछे चलेक वाला बना, जेमन बेस काम करेन, उमन ईश्‍वर बटले हेकंय, पहें जे खराब काम करेल, उतो ईश्‍वर के नी देइखे।
64001012	देमेत्रियुस कर बारे में सउब हर, आउर सच्चा हों आपने हे गवाही देलक, आउर हमरे हों गवाही देवीला, आउर तोय जानीस, कि हमरे कर गवाही सच्चा हेके।
64001013	मोके, तोके अनाइत बागरे लिखेक तो रहे, पहें कालि आउर कलम से लिखेक नी खोजोन।
64001014	पहें मोके आशरा आहे कि, तोर से जल्‍दिये भेंट करबु, तले भिरे से मुंहा मुंही बात करब।
64001015	तोके शान्‍ति मिलते रहोक। हिंया कर संगीमन तोहरे के जोहार कहाथंय। हुंवा कर संगीमन कर नाम लेइ लेइके जोहार कइह देबे॥
65001001	यहूदा कर बटे से जे यीशु मसीह कर सेवक आउर याकूब कर भाई हेके, उ बोलाल मन कर नाम जे ईश्‍वर बाप में दुलार आउर यीशु मसीह कर लगिन सुरकक्षित आहंय।
65001002	दया आउर शान्‍ति आउर प्रेम तोहरे के बागरेहे मिलते रहोक।
65001003	हे दुलारु मन, जब मोय तोहरे के उ उद्धार कर बारे में लिखेक ले अनाइत खटनी से जतन करत रहों, जेकर में हमरे सउब भागीदर आही, तो मोय तोहरे के ई समझायक दरकार जानलो कि उ बिश्‍वास कर लगिन पूरा जतन करा जे पबितर आबदिनमन के एके बेर सोंपल जाय रहे।
65001004	कालेकि केताइक एसेन आबदिन चुपेह से हमरे में आय मिलहंय, जेकर ई सजा कर बेयान पुरना समय में आगेहे से लिखल रहे: ईमन भक्ति बेगर हेकंय, आउर हमरे कर ईश्‍वर कर अनुग्रह के लुचपन में बदाइल देवेना, आउर हमरे कर एके गोटा मालिक आउर प्रभु यीशु मसीह कर इन्‍कार करेना।
65001005	पहें अगर तोहरे सउब बातके एक बेर जाइन चुइखहा, तभियो मोय तोहरे के ई बात कर इयाइद दिवायक चहाथों कि, प्रभु एगो पिड़ही के मिसर राइज से छोड़ायक कर पाछे बिश्‍वास नी करेक वाला मनके नास कइर देलक।
65001006	आउर जे सरगदूतमन आपन पद के स्‍थिर नी राखलंय, पहें आपन निज रहेक ठांव के छोइड़ देलंय, उ उमनके हों उ महा-कठिन दिन कर न्‍याय कर लगिन अन्‍धार में, जे जिनगी जुग कर लगिन आहे, बन्‍धन में, राइख हे।
65001007	जे नियर से सदोम आउर अमोरा आउर उकर ओरे पारे कर नगरमन, जे ईमन कर नियर ब्‍यभिचारी होइ जाय रहंय आउर पराय देंह कर पाछे लइग जाय रहंय, आइग कर जिनगी जुग कर सजा में पाइड़ के नमूना होइ गेलंय।
65001008	ओहे नियर से सपना देखेकवालामन हों आपन आपन देंह के अशुद्ध करेन, आउर धरमिकता के तुछ जानेना, आउर ऊंचा पद वाला मनके बेस बेकार कहेना।
65001009	पहें मुख्‍या सरग दूत मिखायल, जे बेरा शयतान से मूसा कर लोथ कर बारे में कहा कही करत रहे, तो उके बेस बेकार कइह के दोष लगायक कर साहस नी करलक, पहें ई कहलक कि “प्रभु तोके धमकावोक।”
65001010	पहें ई आबदिनमन जे बात के नी जानेन, उके बेस बेकार कहेना, आउर जे बात के नी जाइन के बे-लुरा पशु कर नियर, लुर हे से जानेना, उकर में आपने हे के नास करेना।
65001011	हाय रे उमनके! कालेकि उमन कैन कर जाइसेन चाल चलेन आउर मजदूरी कर लगिन बिलाम कर नियर भ्रष्ट होइ गेलंय, आउर कोरह कर नियर बिरोध कइर के नास होइ गेलंय।
65001012	ईमन तोहरे कर प्रेम कर सभा में तोहरे कर संग खाते पीते समुन्‍दर में लुकल चटाइन नियर आहंय, आउर मूरखा आपने हे पेट-पोसा चरवाहा हेकंय; उमन बिन-पानी कर बदरी हेकंय, जेके हवा उढ़ियाय के लेइ जायल; पतझड़ कर बिन-फार कर गाछ हेकंय जे दुइ बेर मोइर जायहे आउर जाइड़ से उखाइड़ जायहे।
65001013	ईमन समुन्‍दर कर अनाइत बड़का आन्‍धी धुका हेकंय, जे आपन लाज कर बोटो निकलायना; ईमन डमाडोल तइरगन हेकंय, जेमन कर लगिन जिनगी-जुग तलुक कुल-कुल अन्‍धार राखल आहे।
65001014	आउर हनोक हों आदम से सातवां पिड़ही में रहे, उकर बारे में ई आगमबाणी करल गेलक, कि “देखा, प्रभु आपने लाखों पबितर कर संग आलक,
65001015	कि सउब कर बिचार करोक, आउर सउब भक्ति हीन मन के उमन कर सउब अभक्‍ति काम कर बारे में जे उ मने भक्ति हीन होइके कइर हंय, आउर उ सउब कठोर बातमन कर बारे में जे भक्तिहीन पापीमन उकर बिरोध में कइर हंय, दोषी ठहरावोक।”
65001016	ईमन तो असनतोख, कुर-कुरायक वाला, आउर आपने अभिलाषा मन कर मोताबिक चलेक वाला हेकंय, आउर आपने मुंह से घमण्‍ड कर बात बोलेना आउर उमन लाभ कर लगिन मुंह देइख के बड़ाइ करेना।
65001017	पहें हे दुलार मन, तोहरे ई बातमनके इयाइद रखा, जे हमरे कर प्रभु यीशु मसीह कर प्रेरित आगेहे कइह देलंय।
65001018	उमन तोहरे से कहत रहंय, कि “आखरी दिन में एसेन ठट्ठा करेक वाला होबंय जे आपन अभक्‍ति कर अभिलाषा कर नियर चलबंय।”
65001019	ईमन तो उ हेकंय जेमन फूट डालेना; ईमन शरीरिक आबदिन हेकंय, जेकर में ईश्‍वर कर आतमा नाइखे।
65001020	पहें हे दुलार मन, तोहरे आपने अनाइत पबितर बिश्‍वास में आपने उन्‍नति करते हे आउर पबितर आतमा में प्रार्थना करते हे,
65001021	आपने हे के ईश्‍वर कर प्रेम में बनाय रखा; आउर जिनगी-जुग जीबन लगिन हमरे कर प्रभु यीशु मसीह कर दया कर आशरा देखते रहा।
65001022	आउर उमन में जे सक में आहंय दया करा।
65001023	आउर ढेइरे के आइग में से झपाईट के निकलावा, आउर ढेइरे उपरे डर कर संग दया करा, पहें उ लुगा से हों घिनावा जे देंह से कलंकित होइ जायहे।
65001024	एखन जे तोहरे के ठोकर खायक से बचायक सकेला, आउर आपन बड़ाइ कर भरपुरी कर आगे रिझ आउर निरदोष कइर के खड़ा करेक सकेल,
65001025	उ एके-गोटा महान ईश्‍वर हमरे कर उद्धार कराइया कर महिमा आउर गौरब आउर प्राकरमी आउर अधिकार, हमरे कर प्रभु यीशु मसीह कर द्वारा जिनगी जुग से आहे एखन हों होक आउर जुग जुग रहोक। आमेन॥
66001001	यीशु मसीह कर प्रकाश बचन, जे उके ईश्‍वर गो ई-लगिन देलक, कि आपने सेवकमन के उ बातमन, जेकर जल्‍दिये होवेक दरकार आहे, देखलक आउर उ सरग दूतमन के भेइज के उकर से आपन सेवक जोहन के बतालक।
66001002	जेहर ईश्‍वर कर बचन आउर यीशु मसीह कर गवाही, माने जे कोनोवे उ देइख रहे उकर गवाही देइ रहे
66001003	धन्‍य आहंय उमन जे ई आगमबाणी कर बचन के पढ़हेन, आउर उमन जे सुनेन आउर उकर में लिखल बातमनके मानेन, कालेकि बेरा भिरे आयजाहे।
66001004	जोहन बट से एसिया कर सात गो कलीसिया कर नाम: उकर बटले जे आहे आउर रहे आउर जे आवेक वाला आहे आउर उ सातो आतमा बटले जे उकर सिंहासन कर भिरे आहे।
66001005	आउर यीशु मसीह बट से जे बिश्‍वास जोग्‍य सकक्षी आउर मोरल में से जी-उठेक वाला मन में जेठ-बेटा आउर धरती कर राजा कर हाकिम हेके, तोहरे के अनुग्रह आउर शान्‍ति मिलते हे रहोक, उ हमरे से प्रेम करेल, आउर उ आपन लहु से हमरे के पाप मनसे छोड़ालक।
66001006	आउर हमरे के गोटेक राइज आउर आपन बाप ईश्‍वर लगिन पुरोहित हों बनाय देलक, उकरे हे महिमा आउर तेज जुगानु जुग बनले हे रहोक। आमेन।
66001007	देखा, उ बदरी कर संग आवेक वाला आहे, आउर हरएक आंइख उके देखी, पहें जे मन उके क्रूस में ठोकलंय उमन हों उके देखबंय, आउर धरती कर सउब जाइतमन उकर चलते छाती पिटबंय आउर कान्‍दबंय। हां। आमेन।
66001008	प्रभु ईश्‍वर उ जे आहे, आउर जे रहे आउर जे आवेक वाला आहे, जे सर्बशक्‍तिमन हेके उ कहेल कि, “मोहे शुरु आउर आखरी हेकों।”
66001009	मोय जोहन जे तोहरे कर भाई आउर यीशु कर केलेश आउर राइज आउर धीरज में तोहरे कर संगे हिस्सा दर आहों, ईश्‍वर कर बचन आउर यीशु कर गवाही कर चलते पतमूस नाम कर टापु में रहों।
66001010	कि मोय “प्रभु कर दिन” में पबितर आतमा में आय गेलो आउर भेंर बाजा जाइसेन बड़का शबद ई कहते सुनाल गेलक।
66001011	कि, “जे कोनोवे तोय देखाथीस, उके किताब में लिख के सातो कलीसिया ले भेइज दे, माने इफिसुस आउर स्‍मुरना आउर पिरगमुन आउर थुआथीरा आउर सरदीस आउर फिलादेलफिया आउर लौदिकिया में।”
66001012	आउर मोय उके, जे मोर से बतियात रहे, देखेक लगिन मूहरालो; आउर पिछे मूहरायके मोय सोना कर सातगो दिया खुटी देखलो,
66001013	आउर उ दिया खुटा कर माझे में मनवां कर रुप में गोटेक आबदिन के देखलो, जे गोड़ तलुक लुगा पिन्‍ध रहे आउर छाती में सोना कर पट्टा बान्‍धल रहे
66001014	उकर मुड़ आउर केंस रुवा लेखे पहें बरफ तइर चरका रहे, आउर उकर आंइख आइग लेखे गांवगवांत रहे
66001015	उकर गोड़ अनाइत बेस भाठा में सेकल आउर मंजाल पीतल लेखे चमकत रहे आउर उकर शबद समुन्‍दर कर पानी तइर सुनात रहे।
66001016	आउर उकर दहिना हांथ में सातगो तइरगन रहे आउर उकर मुंह से चोंख दुइ धार तलवाइर सामर्थ से निकलत रहे आउर उकर मुंहटन जाइसेन जोड़ राउद बेरा कर बेइर लेखे चमकत रहे।
66001017	जे बेरा मोय उके देखलो तो उकर गोड़ तरे मोरल लेखे गिर गेलो उ मोर उपरे आपन दहिना हांथ रइख के कहलक, “मइत डराव, मोय शुरु आउर आखरी हेकों आउर जीयत आहों
66001018	मोय मोइर जाय रहों आउर एखन देखा मोय जिनगी जुग जीयत आहों आउर मोरन आउर पाताल कर कुंजीमन मोरे ठिन आहे।
66001019	ई-लगिन जे बात के तोय देइखीस आउर जे बात होवाथे आउर जे इकर पाछे होवी, ई सउब के लिख ले।
66001020	माने उ सातो तइरगन कर भेद जेके तोय मोर दहिना हांथ में देइख रहीस, आउर उ सातो सोना कर दिया खुटी कर भेद: उ सातगो तइरगन सातगो कलीसिया कर दूत हेके आउर उ सातगो दिया खुटी, सातगो कलीसिया हेके।
66002001	“इफिसुस कर कलीसिया कर दूत के ई लिख: कि, जे सातो तइरगन के आपन दहिना हांथ में लेइ हे आउर सोना कर सातो दिया-खुटी कर माझे घुमरोथे, उ ई कहेल कि,
66002002	मोय तोर सउब काम आउर खटनी आउर तोर धीरज के जानोन आउर ई हों कि तोय खराब आबदिन के देइख नी सहिस आउर जे आपने हे प्रेरित कहेल आउर न लगे उके तोय पराइख के झूठा पाले।
66002003	आउर मोय ई हों जानोन कि तोय धीरज धरीस आउर मोर नाम लगिन दुःख उठाते उठाते नी थाइकहिस।
66002004	पहें मोके तोर बिरोध में ई कहेक आहे कि तोय तोर आगे कर प्रेम के छोइड़ देइहीस।
66002005	सेले तोय इयाइद कर कि तोय कहां से गिरहीस, आउर मन घुराव आउर आगे तइर काम कर। आउर अगर तोय मन नी घुराबे, तो मोय तोर ठिन आयके तोर दिया खुटी के उ ठांव से किनार कइर देबू।
66002006	पहें हां तोर में तो ई बेस बात तो आहे, कि तोय नीकूलिया मन कर काम मन से घिनाईस, जेकर से मोय हों घिनावोन।
66002007	जेकर सुनेक कर कान आहे उ सुइन लेवोक कि पबितर आतमा कलीसिया मन से का कहाथे। जे जय पावी मोय उके उ जीबन कर गाछ में से जे ईश्‍वर कर सरग लोक में आहे फार खायक ले देबू।
66002008	“आउर स्‍मुरना कर कलीसिया कर दूत के ई लिख, कि, जे पहिला आउर आखरी हेके, जे मोइर जाय रहे आउर एखन जी गेलक, उ ई कहेल कि
66002009	मोय तोर तकलिफ आउर गरीबी के जानोन, (पहें तोय धनी आहिस) आउर जेमन आपने आप के यहूदी कहायना पहें उमन न लगय, पहें शयतान कर सभा के हेकंय, उमन कर निन्‍दा के हों जानोन।
66002010	जे दुःख तोके भोगेक पड़ी, उकर से न डराव कालेकि देखा, शयतान तोहरे में से केताइक झन के जेहेल में साजेक वाला आहे जेकि तोहरे परखल जाबा, आउर तोहरे के दस दिन तलुक दुःख उठायक पड़ी, प्राण देवेक तलुक बिश्‍वासी रह, तो मोय तोके जीबन कर मुकूट देबू।
66002011	जेकर सुनेक कर कान आहे उ सुइन लेवोक कि पबितर आतमा कलीसिया मन से का कहाथे। जे जय पावी उके दोसर मोरन से कोनो हानी नी पोंहची।
66002012	“पिरगमुन कर कलीसिया कर दूत के ई लिख कि, जेकर ठिन दुइ धारी आउर चोंख तलवाइर आहे, उ ई कहेल, कि
66002013	मोय ई तो जानोन कि तोय हुंवा रहीसला जेठिन शयतान कर डेरा आहे। आउर मोर नाम से स्‍थिर रहीस, आउर मोर उपरे बिश्‍वास करेक से उ दिन मन में हों पछली नी घुरले, जेकर में अन्‍तीपास कर बिश्‍वास जोग्‍य गवाही आहे, तोर उ ठांव में मोरल गेलक जे ठिन शयतान रहेल।
66002014	पहें मोके तोर बिरोध में तनिक बात कहेक आहे, कालेकि तोर हिंया तो एसेन आहंय, जेमन बिलाम कर शिकक्षा के मानेन, जेहर बालाक के सिखाते रहे कि, इस्राएल मन के ठोकर खियावोक कि उमन मूरती पूजा कर चढ़ाल परसाद के खावोक आउर ब्‍यभिचार करोक।
66002015	ओसने हे तोर हिंया केताइक झन एसेन आहंय, जे नीकुलई कर शिकक्षा के मानेन
66002016	सेले मन घुरावा, नहीं तो मोय तोर ठिन जल्‍दी आयके, आपन मुंह कर तलवाइर से उमन से लड़बु।
66002017	जेकर सुनेक कर कान आहे, उ सुइन लेवोक कि पबितर आतमा कलीसिया से का कहेला। जे जय पावी उके मोय गुप्‍त मन्‍ना में से देबू आउर एगो चरका ढोंग्‍गा हों देबू, आउर ढोंग्‍गा में एगो नवां नाम लिखल रही, जेके उकर पावेक वाला कर सिवाय आउर केहो नी जानबंय।
66002018	“थुआथीरा कर कलीसिया कर दूत के ई लिख: कि, ईश्‍वर कर बेटा जेकर आंइख आइग हदकेक तइर आउर जेकर गोड़ अनाइतबेस पीतल तइर आहे, ई कहेल, कि
66002019	मोय तोर काम मनके, प्रेम, बिश्‍वास, सेवा, आउर धीरज के जानोन आउर ई हों जानोन कि हिने तोय आगे कर काम से हों बाइढ़े के कइरहीस।
66002020	पहें मोके तोर बिरोध में ई कहेक आहे, कि तोय उ आउराइत इलिजेबेल के रहे देवीस जे आपने खुद के आगमबक्ताइन कहायल आउर मोर सेवक मनके ब्‍यभिचार करेक आउर मूरती कर आगे चढ़ाल परसाद के खायक ले सिखायके बहकायल।
66002021	मोय उके मन घुरायक लगिन मोका देलो, पहें उ ब्‍यभिचार से मन घुरायक नी खोजेल।
66002022	देख, मोय उके बेमार डिसना में सुताय देबू आउर जे उकर संगे ब्‍यभिचार करेल अगर उ हों उकर तइर उ काम से मन नी धराइ तो उके मोय बड़का केलेश देबू।
66002023	आउर मोय उकर छाउवा मनके माइर मोराय देबू, आउर तबे सउब कलीसिया मन जाइन लेबंय कि हिरदय आउर मन के परखेक वाला मोय हे हेकों आउर मोय तोहरे में से सउब के उकर काम कर मोताबिक बदला देबू।
66002024	पहें तोय थुआथीरा कर बचाल आबदिनमन से, जेताइकझन ई शिकक्षा के नी मानेन, आउर उ बातमनके जेके शयतान कर गहिरा बात कहेन नी जानेन, ई कहोंन, कि मोय तोर उपरे बोझा नी लादबु।
66002025	पहें हां, जे तोर ठिन आहे उके मोर आवेक तलुक धइर रह।
66002026	जे जय पावी आउर मोर काम कर मोताबिक आखरी तलुक करते हे रही, मोय उके जाइत जाइत आउर देश-देश कर मनवां मन उपरे अधिकार देबू।
66002027	आउर उ लोहा कर राजडण्‍डा लेइके राइज में शासन करी आउर उमनके कुम्‍हार कर माटी कर बासन तइर गुंड़ा कइर देवी एसने हे अधिकार मोय आपन बाप से पायहों।
66002028	आउर जे केहो जय पावी मोय उके बिहान कर तइरगन देबू।
66002029	जेकर सुनेक कर कान आहे उ सुइन लेवोक कि पबितर आतमा कलीसिया से का कहाथे।
66003001	“सरदीस कर कलीसिया कर दूत के ई लिख: जेकर ठिन ईश्‍वर कर सात गो आतमा आउर सातगो तइरगन आहे, ई कहेल, कि मोय तोर काम मनके जानोन, कि तोय जीयत तो कहाइसला, पहें आहिस मोरल।
66003002	जागले हे रह, आउर उ चीज के जे बाइच हे, आउर जे मिटेक वाला आहे उके मजबुत कर, कालेकि कि मोय तोर कोनो काम के ईश्‍वर ठिन सिद्ध नी पालो।
66003003	सेले इयाइद कर, कि तोय का तइर शिकक्षा पाय रहीस आउर सुइन रहीस, उकर में बनल रह आउर मन घुराव। आउर तोय जागले हे नी रहबे तो मोय चोर तइर आय जाबु, आउर तोय कहियो नी जानबे, कि मोय कोन बेरा तोर ठिन आय जाबु।
66003004	पहें हां, सरदीस में तोर हिंया तनिक एसेन आबदिन आहंय, जेमन आपन आपन लुगा के मइला नी कइर हंय, उमन चरका लुगा पिन्‍ध के मोर संग घूमबंय कालेकि उमन इकर जोग्‍य आहंय।
66003005	जे जय पावी उके एहे तइर चरका लुगा पिन्‍धल जाइ, आउर मोय उकर नाम जीबन कर किताब से कोनो तइर नी काटबु, पहें उकर नाम बाप आउर उकर सरग दूत कर भिरे माइन लेबु।
66003006	जेकर सुनेक कर कान आहे उ सुइन लेवोक पबितर आतमा किलीसिया से का कहेल।
66003007	“फिलादेलफिया कर कलीसिया कर दूत के ई लिख: जे पबितर आउर सच्चा आहे, आउर जे दाऊद कर कुंजी राखेला, जेकर उघराल के केहो ढपेक नी पारेन, आउर जेकर ढापल के केउहर उघरायक नी पारेन, उ ई कहेल कि
66003008	मोय तोर काम के जानोन। देख, मोय तोर भिरे एगो दूरा खोइलहों, जेके केहो ढपेक नी सकेल। मोय जानोन कि तोर सामर्थ तनिकुन तो आहे, तभियो तोय मोर बचन के पालन कइरहीस आउर मोर नाम के इन्‍कार नी करले।
66003009	देख, मोय शयतान कर उ सभा वाला मनके तोर अधीन में कइर देबू, जेमन आपने के यहूदी कहायना, पहें न लगय, पहें झूठा हेकंय। देख, मोय एसेन करबु, कि उमन आयके तोर गोड़ में गिरबंय, आउर ई जाइन लेबंय कि मोय तोहरे से प्रेम राइखहो।
66003010	तोय मोर धीरज कर बचन के धइरहीस, ई-लगिन मोय हों तोके उ परिकक्षा कर बेरा बचाय रखबु, जे धरती में रहे वाला के परखेक ले समुचा संसार में आवेक वाला आहे।
66003011	मोय जल्‍दिये आवेक वाला आहों; जे कोनोवे तोर ठिन आहे उके धइर रह, कि केहो तोर मुकूट के न छिनलेवोक।
66003012	जे जय पावी उके मोय आपन ईश्‍वर कर मन्‍दिर में एगो खम्‍भा बनाबु आउर उ कहियो बाहरे नी निकली आउर मोय आपन ईश्‍वर कर नाम आउर आपन ईश्‍वर कर नगर माने नवां यरुशलेम कर नाम, जे मोर ईश्‍वर कर भिरे से सरग से उतरेक वाला आहे आउर आपन नवां नाम उकर में लिखबु।
66003013	जेकर सुनेक कर कान आहे उ सुइन लेवोक कि पबितर आतमा कलीसिया मन से का कहेला।
66003014	“लौदिकिया कर कलीसिया कर दूत के ई लिख: जे आमेन आउर बिश्‍वास जोग्‍य आउर सच्चा गवाही हेके, आउर ईश्‍वर कर सिरजन कर मूल कारन हेके, उ ई कहेला
66003015	कि मोय तोर काम मनके जानोन कि तोय न तो ठण्‍डाह आहिस आउर न गरम, बेस होतक कि तोय ठण्‍डाह चाहे गरम रहते।
66003016	ई-लगिन कि तोय उसूम आहीस, आउर न ठण्‍डाह आहीस न तो गरम, मोय तोके मुंह से उलगेक वाला आहों।
66003017	तोय जे कहीस कि मोय धनी आहों आउर धनी होइ जायहों आउर मोके कोनोवे चीज कर घटी नाइखे आउर ई नी जानीस कि तोय अभागा, तुच्‍छ, कंगाल, अन्‍धरा आउर छुछे देंह आहीस।
66003018	ई-लगिन मोय तोके सलहा देवोन, कि आइग में मंजाल सोना मोर से किन ले कि तोय धनी होइ जा आउर चरका लुगा लेइ ले कि पिन्‍ध के छुछे देंह कर लाज के ढापव आउर आंइख में लगायक ले कजार लेइले, कि तोय देखेक सकबे।
66003019	मोय जेकर जेकर से प्रेम रखोना, उ सउब के ओलहाना आउर सजा देवोन, ई-लगिन फुरति होवा आउर मन घुरावा
66003020	देख, मोय दूरा में खड़ा होइके ठोक-ठोकाथों, अगर केहो मोर शबद सुइन के दूरा खोलि, तो मोय उकर ठिन भीतरे आयके उकर से खाबु, आउर उ मोर संग।
66003021	जे जय पावी, मोय उके आपन संग सिंहासन में बाइठाबु, जाइसेन मोय हों जय पायके बाप कर संग उकर सिंहासन में बाइठ गेलो।
66003022	जेकर सुनेक कर कान आहे उ सुइन लेवोक कि पबितर आतमा कलीसिया मन से का कहेला।”
66004001	ई बातमन कर पाछे जे मोय नजाइर करलो तो का देखलो कि सरग कर एगो दूरा खोलाल आहे, आउर जेके मोय पहिले भेंर बाजा कर जाइसेन शबद से मोय आपन संगे बतियायक सुइन रहों, ओहे कहेल कि, “हिंया उपरे आव आउर मोय तोके उ बातमनके देखाबु जे ई बातमन कर पाछे जरुर पूरा होवी।”
66004002	आउर तुरथे मोय पबितर आतमा में आय गेलो, आउर का देखोन, कि एगो सिंहासन सरग में मड़ाल आहे, आउर उ सिंहासन में केहो बाइठहंय
66004003	आउर जे उकर में बाइठहे, उ यशब आउर मोति तइर दिसत रहे आउर उ सिंहासन कर चाइरो बटे रतन तइर पानी धानु गो दिसत रहे।
66004004	आउर उ सिंहासन कर चाइरो बटे चौबीस गो सिंहासन आहे आउर ई सिंहासन में चौबीस मुख्‍या प्राचीन मन चरका लुगा पिन्‍ध के बाइठहंय, आउर उमन कर मुड़ी में सोना कर मुकूट आहे
66004005	आउर उ सिंहासन से बिजली आउर ठनका निकलेल आउर सिंहासन भिरे सात गो दिया बराथे, उ सउब ईश्‍वर कर सात गो आतमामन हेके
66004006	आउर उ सिंहासन कर भिरे हिरा लेखे टिल-टोल एगो कांच कर समुन्‍दर आहे आउर सिंहासन कर माझे आउर सिंहासन कर चाइरो बटे चाइर गो प्राणी आहे, जेकर आगे पिछे आंइखे-आंइख आहे।
66004007	पहिला प्राणी सिंह जाइसेन आहे आउर दोसरा प्राणी बछरु जाइसेन आहे, तीसरा प्राणी कर मुंह मनवां तइर आहे आउर चौथा प्राणी उड़ेक चील लेखे आहे।
66004008	आउर चाइरो प्राणी कर छाव छाव गो डेना आहे आउर चाइरो बटे आउर भीतरे आंइखे आंइख आहे, आउर उमन बेगर सथाले राइत दिन कहते रहेन, “पबितर, पबितर, पबितर प्रभु ईश्‍वर, सर्बशक्‍तिमन, जे रहे आउर जे आहे आउर जे आवेक वाला आहे।”
66004009	आउर जे बेरा उ जीयत प्राणी, उकर जे सिंहासन में बइठल आहे आउर जे जुगानु जुग जीयत आहे, महिमा आउर आदर आउर धन्‍यबाद करबंय।
66004010	तले उ चौबीसों प्राचीन मन सिंहासन में बइठेक वाला कर भिरे गिर जाबंय, आउर जे जुगना जुग जीयत आहे उके गोड़ लगबंय; आउर उमन आपन आपन मुकूट सिंहासन कर भिरे ई कहते हे रइख देबंय।
66004011	कि, “हे हमरे कर प्रभु आउर ईश्‍वर, तोहें महिमा, आदर, आउर सामर्थ कर जोग्‍य हेकिस, कालेकि तोहें सउब चीज के सिरजायहिस आउर उमन सउब तोरे हे इच्‍छा से होलक आउर सिरजल गेलक।”
66005001	आउर जे सिंहासन में बइठल रहे मोय उकर दहिना हांथ में एगो किताब देखलो, जे भीतरे आउर बाहरे लिखल रहे आउर उके सात गो मोहर लगय के ढापल रहे।
66005002	आउरे मोय एगो सवंगिया सरग दूत के देखलो जे शबद कइर के ई प्रचार करत रहे कि, “ई किताब के खोलेक आउर उकर मोहर तोड़ेक कर जोग्‍य के आहे?”
66005003	आउर न सरग में, न धरती में, आउर न धरती कर नीचे नी भेटालक, केहो हर उ किताब के खोलोक, उकर उपरे नजाइर लगायक जोग्‍य होक।
66005004	आउर मोय कुहाइक कुहाइक के कान्‍देक लागलो, कालेकि उ किताब के खोलेक ले, चाहे उकर उपरे नजाइर करेक वाला केहो नी मिललंय
66005005	तब उ मुखिया प्राचीन मन में से एक झन मोर से कहलक, “न कान्‍द, देख, यहूदा कर गोतर कर उ सिंह जे दाऊद कर खन्दान हेके उ किताब के खोलेक आउर उकर सातो मोहर तोड़ेक ले जय होइ हे।”
66005006	आउर मोय उ सिंहासन आउर चाइरो प्राणी आउर उ मुखिया प्राचीन मन कर माझे एगो बलि चढ़ाल भेंड़ा छाउवा खढ़ाल देखलो, उकर सात गो सिंह आउर सात गो आंइख रहे, ई ईश्‍वर कर सातो आतमा हेके, जे समुचा धरती में भेजाल जायहे।
66005007	उ आयके उकर दहिना हांथ से जे सिंहासन में बाइठ रहे, उ किताब के लेइ लेलक।
66005008	आउर जे बेरा उ गो किताब लेइ लेलक तो उ चाइरो प्राणी आउर चौबीसों मुखिया प्राचीन मन उ भेंड़ा छाउवा कर भिरे गिरलंय। आउर सउब कर हांथ में बिन-बाजा आउर धुवान से भरल सोना कर कटरा रहे, ई तो पबितर आबदिनमन कर प्रार्थना हेके।
66005009	आउर उमन ई नवां गीत गावेक लागलंय कि, “तोय ई किताब के लेवेक, आउर उकर मोहर खोलेक कर जोग्‍य हेकिस, कालेकि तोय मोइर के आपन लहु से सउब कुल, भाषा, आउर आबदिन आउर जाइत में से ईश्‍वर लगिन आबदिनमन के किन लेले।
66005010	आउर उमनके हमरे कर ईश्‍वर लगिन, एगो राइज आउर पुरोहित बनाले आउर उमन धरती में राइज करेना।”
66005011	आउर जे बेरा मोय देखलो तो उ सिंहासन आउर उ प्राणी मन आउर उ मुखिया प्राचीन मन कर चाइरो बटे अनाइत बागरा सरग दूत कर शबद सुनलो जेकर गिनती लाखों आउर करोड़ों में रहे।
66005012	आउर उमन जोड़ जोड़ से ई कहत रहंय कि, “बलि चढ़ाल भेंड़ा छाउवा हे सामर्थ आउर धन, ज्ञान, शक्ति, आदर, महिमा आउर धन्‍यबाद कर जोग्‍य हेके।”
66005013	आउरे मोय सरग से धरती में, धरती कर नीचे आउर समुन्‍दर कर सउब सिरजन चीज के आउर सउब के जे उकर में आहे, ई कहते सुनलो, कि, “जे सिंहासन में बइठल आहे, उकर आउर भेंड़ा छाउवा कर धन्‍यबाद, आदर, महिमा, आउर राइज जुगना जुग रहोक!”
66005014	आउर चाइरो प्राणी मन “आमेन!” कहलंय, आउर मुखिया प्राचीन मन गिरके मुन्‍जराना करलंय।
66006001	आउरे मोय देखलो, कि भेंड़ा छाउवा उ सात गो मोहर में से एगो के खोललक; आउर उ चाइरो प्राणी में से एगो कर गरजेक कर शबद सुनलो, कि “आव!”
66006002	आउर मोर नजाइर में एगो चरका घोड़ा दिसलक आउर उकर में जे चाइढ़ रहे, सेकर हांथ में धानु रहे आउर उके एगो मुकूट देवल गेलक, आउर उ जयघोस करते निकललक कि आउर हों जय पावोक।
66006003	आउर जे बेरा उ दोसरा मोहर खोललक, तो मोय दोसरा प्राणी के ई कहेक सुनलो कि, “आव”
66006004	तले आउरे एगो घोड़ा निकललक, जे लाल रंग कर रहे, उकर सवारी के ई अधिकार देवल गेलक, कि धरती से मेल-मिलाप के उठाय लेवोक, जेकि मनवां मन एक दोसरा के मोरावोक आउर उके एगो बड़का तलवाइर देवल गेलक।
66006005	आउर जे बेरा उ तीसरा मोहर खोललक, तो मोय तीसरा प्राणी के ई कहते सुनलो, कि “आव!” आउर मोर नजाइर में एगो करिया घोड़ा दिसलक आउर उकर में बाइठ वाला कर हांथ में एगो तराजू हइक।
66006006	आउर मोय उ चाइरो प्राणी कर माझे एगो शबद ई कहते सुनलो कि, “दीनार कर सेर भइर गोहोम आउर दीनार कर तीन सेर जाव आउर जैतुन कर तेल आउर अंगूर कर रस के नास न करा।”
66006007	आउर जे बेरा उ चौथा मोहर खोललक तो मोय चौथा प्राणी के ई कहते सुनलो कि “आव!”
66006008	आउर मोय देखलो, एगो हरदी रंग कर घोड़ा आहे आउर उ सवार कर नाम मोरन हेके आउर पाताल उकर पाछे-पाछे आवात रहे आउर उमनके धरती कर एक चौथाई में उकर हक देवल गेलक, आउर तलवाइर आउर आकाल, महा-मरी, आउर धरती कर जंगली जानवर से आबदिनमन के मोराय देवा।
66006009	आउर जे बेरा उ पांचवा मोहर खोललक, तो मोय बेदी कर नीचे उमन कर प्राण मनके देखलो, जे ईश्‍वर कर बचन कर चलते आउर उ गवाही कर चलते जे उमन देइ रहंय, माइर मोरल जाय रहंय।
66006010	आउर उमन ऊंचा राग से कहलंय, “हे मालिक, हे पबितर, आउर सच्चा, तोय कब तलुक बिचार नी करबे? आउर धरती कर रहेक वाला मन से हमरे कर लहु कर बदला कब तलुक नी लेबे?”
66006011	आउर उकर में से सउब के चरका लुगा देवल गेलक, आउर उमन से कहल गेलक कि, “आउर तनिक घड़ी सथाय लेवा, जब तलुक संगी सेवक आउर भाई बहिन जे तोहरे तइर मोरेक वाला आहंय, उमन कर हों गिनती पूरा नी होइ लेवोक।”
66006012	आउर जे बेरा उ छठवा मोहर खोललक तो मोय देखलो कि एगो अनाइत जोड़ से धरती डोललक आउर बेइर कम्‍बरी तइर करिया, आउर चांद लहु तइर होइ गेलक
66006013	आउर आकाश कर तइरगन धरती में एसेन गिरलक जाइसेन बड़का आन्‍धी धुका में हिल के डुम्‍बाइर कर गाछ से काचा फार झाईर जायल।
66006014	आउर आकाश एसेन सराइक गेलक, जाइसेन कागज मेरहाल से सराइक जायल आउर सउब पहाड़ आउर टापु गो आपन आपन ठांव से ससाइर गेलक।
66006015	आउर धरती कर राजा मन, मुखिया, सरदार मन, धनीमन, आउर सामर्थी मनवां मन आउर सउब दास मन आउर आजादी आबदिनमन पहाड़मन कर ढोडरी में आउर चटाइन में लूकलय
66006016	आउर पहाड़मन आउर चटाइन से कहेक लागलंय कि, “हमरे उपरे गिर जा आउर हमरे के उकर मुंह से जे सिंहासन में बाइठे, आउर भेंड़ा छाउवा कर कायर से लूकाय ले!
66006017	कालेकि उकर खींस कर बड़का डरडरुवा दिन आय गेलक, एखन के हर टिकेक पारी?”
66007001	उकर पाछे मोय धरती कर चाइरो कोना में चाइरगो सरग दूत के खढ़ाल देखलो। उमन धरती कर चाइरो कोना कर हवाके रोइक रहंय, जेकि धरती चाहे समुन्‍दर चाहे कोनो गाछ बिरिछ में हवा न चलोक।
66007002	आउरे मोय एगो सरग दूत के जीयत ईश्‍वर कर मोहर के लेइके पूरब से उपरे बटे आवेक देखलो, उ चाइरो सरग दूतमनसे जेके धरती आउर समुन्‍दर कर नास करेक कर अधिकार देवल जायरहे, शबद कइर के कहलक।
66007003	“जब तलुक हमरे आपन ईश्‍वर कर सेवकमन कर मुड़ी में मोहर नी लगय देवोब, तब तलुक धरती, समुन्‍दर आउर गाछ बिरिछ मनके नास नी करबा।”
66007004	आउर जेकर में मोहर देवल जाय रहे, मोय उमन कर गिनती सुनलो, कि इस्राएली आबदिनमन कर सउब गोतर में से एक लाख चौवालीस हजार के मोहर देवल गेलक।
66007005	यहूदा कर गोतर में से बारोह हजार आबदिन के मोहर लगाल गेलक, रुबेन कर गोतर में से बारोह हजार, गाद कर गोतर में से बारोह हजार,
66007006	आशेर कर गोतर में से बारोह हजार, नपताली कर गोतर में से बारोह हजार, मनास्‍शेस कर गोतर में से बारोह हजार,
66007007	शिमोन कर गोतर में से बारोह हजार, लेबी कर गोतर में से बारहों हजार, इस्‍सकर कर गोतर में से बारोह हजार,
66007008	जबूलून कर गोतर में से बारोह हजार, यूसुफ कर गोतर में से बारोह हजार, आउर बिन्‍यामीन कर गोतर में से बारोह हजार आबदिनमन के मोहर देवल गेलक।
66007009	उकर पाछे मोय नजाइर उठाय के देखलो, आउर देखा, सउब जाइत आउर कुल आउर मनवां आउर भाषा में से एगो एसेन बड़का भीड़, जेके केहो गिनती करेक नी सकी, चरका लुगा पिन्‍धल आउर हांथ में खेजूर कर डाइर लेइके सिंहासन भिरे आउर भेंड़ा छाउवा कर भिरे खड़ा आहंय,
66007010	आउर जोड़ से चिचयाय के कहेना, कि “उद्धार कर लगिन हमरे कर ईश्‍वर कर, जे सिंहासन में बाइठहे, आउर भेंड़ा छाउवा कर जय जय होक!”
66007011	आउर सउब सरग दूत उ सिंहासन आउर मुखिया प्राचीन मन आउर चाइरो प्राणी कर चाइरो बटे खड़ा आहंय, आउर उमन सिंहासन कर भिरे हुमकुरिया होइ के आराधना कइर के ईश्‍वर से कहलंय,
66007012	“आमेन! हमरे कर ईश्‍वर कर स्‍तुति, महिमा, ज्ञान, धन्‍यबाद, आदर, सामर्थ आउर शक्ति जुगना जुग बनल रहोक। आमेन!”
66007013	उकर में मुखिया प्राचीन में से एक झन मोर से कहलक, “ई चरका लुगा पिन्‍धल मन के हेकंय? आउर उमन कहां से आहंय?”
66007014	मोय उकर से कहलो “हे मालिक, तोय हे जानीस,” उ मोर से कहलक, “ईमन उ हेकंय, जे उ बड़का बिपाइत से बाइच के आयहंय ईमन आपन आपन लुगा के भेंड़ा कर लहु से धोइके चरका कइर हंय।
66007015	एहे चलते उमन ईश्‍वर कर सिंहासन भिरे आहंय, उकर मन्‍दिर में दिन आउर राइत उकर आराधना करेन, आउर जे सिंहासन में बइठल आहे उ उमन कर उपरे आपन तम्‍बु टंगी।
66007016	आउर उमन भूखे पियासे नी होबंय आउर न उमन उपरे राउद लागि न देंह के सेकी
66007017	कालेकि भेंड़ा छाउवा जे सिंहासन कर माझे आहे उमन कर रकक्षा करी, आउर उमनके जीबन रुपी झरना ठिन लेइ जाइ आउर ईश्‍वर उमन कर आंइख कर सउब लोर के पोइछ देवी।”
66008001	आउर जे बेरा भेंड़ा छाउवा गो सातवां मोहर खोललक, तो सरग में आधा-घण्टा तलुक सुन-सान होइ गेलक।
66008002	आउर मोय उ सातो सरग दूतमन के देखलो, जेमन ईश्‍वर भिरे खड़ा रहेना, आउर उमनके सातगो भेंर बाजा देवल गेलक।
66008003	आउरे एगो सरग दूत सोनाकर धुपदानी लेइके आलक आउर बेदी कर भिरे खड़ा होलक आउर उके बागरे हे धुवान देवल गेलक कि सउब पबितर आबदिनमनकर प्रार्थना कर संग उ सोना कर बेदी में, जे सिंहासन कर भिरे आहे चढ़लक।
66008004	आउर उ धुवान कर धुंगिया पबितर आबदिनमन कर प्रार्थना संगे सरग दूत कर हांथ से ईश्‍वर कर भिरे पुइग गेलक
66008005	आउर सरग दूत गो धुपदानी लेइके उकर में बेदी कर अंगोर भरलक आउर धरती में उझाइल देलक; आउर गरजेक आउर बिजली ठनकेक आउर शबद आउर धरती डोलेक लागलक।
66008006	तले सातो सरग दूतमन जेकर ठिन सातगो भेंर बाजा रहे उके फूकेक ले तेयार होलंय।
66008007	पहिला सरग दूत गो भेंरबाजा फूकलक आउर लहु मेंसल बरफ ढोंगा आउर आइग सिरजन होलक, आउर धरती में उझलाल गेलक आउर एक तिहाइ धरती पोइड़ गेलक आउर एक तिहाइ गाछ पोइड़ गेलक, आउर सउब हरियार घांस हों पोइड़ गेलक।
66008008	आउर दोसर सरग दूत गो भेंर बाजा फूकलक तो माना एगो आइग लेखे बरते एगो पहाड़ समुन्‍दर में फेकल गेलक आउर समुन्‍दर कर एक तिहाइ पानी लहु होइ गेलक
66008009	आउर समुन्‍दर कर एक तिहाइ सिरजल चीज मन जे जीते रहे मोइर गेलक, आउर एक तिहाइ जहाज नास होइ गेलक।
66008010	आउर तीसरा सरग दूत गो भेंर बाजा फूकलक तो एगो बड़का तइरगन जे मसाल तइर हुदहुदाते सरग से गिरलक। उ एक तिहाइ नदी आउर पानी कर सोंत में आय गिरलक।
66008011	आउर उ तइरगन कर नाम “नागदौना” हेके आउर एक तिहाइ पानी नागदौना से जहर बाइन गेलक आउर ढेइरे आबदिनमन ई पानी से मोइर गेलंय।
66008012	आउर चौथा सरग दूत गो भेंर बाजा फूकलक आउर बेइर कर एक तिहाइ आउर चांद कर एक तिहाइ आउर तइरगन कर एक तिहाइ में बिपाइत आलक, हिंया तलुक कि उकर एक तिहाइ अंग अन्‍धार होइ गेलक आउर दिन कर एक तिहाइ में इन्‍जोत नी रहे आउर ओसने हे राइत में हों।
66008013	आउर मोय आउरे देखलो, तो बदरी कर माझे एक चील के उड़ेक आउर ई जोड़ से कहेक सुनलो, कि “उ तीनो सरग दूतमन कर भेंर कर बाजा कर शबद कर चलते, जेकर फूकेक बाइचहे, धरती में रहेक वाला मन कर उपरे हाय, हाय, हाय!”
66009001	आउर जे बेरा पांचवा सरग दूत गो भेंर बाजा फूकलक, तो मोय सरग से धरती में एगो तइरगन गिरेक देखलो आउर उके अथाह कुंड कर चाभी देवल गेलक।
66009002	आउर उ अथाह कुंड के खोललक आउर कुंड में से बड़का भट्ठी जाइसेन धुंगिया उठलक आउर कुंड कर धुंगिया से बेइर आउर हवा अन्‍धार होइ गेलक।
66009003	आउर उ धुंगिया से धरती में फइनगा मन निकललंय, आउर उमनके धरती कर बिच्‍छू तइर शक्ति देवल गेलक
66009004	आउर उमन से कहल गेलक, कि न धरती कर घांस के, न कोनो हरियार के न कोनो गाछ के हानी करा, एकला उ मनवां मनके जेकर कपार में ईश्‍वर कर मोहर नाइखे
66009005	आउर उमनके मोरायक नहीं पहें पांच महिना तलुक मनवां मनके बिपाइत देवेक कर अधिकार देवल गेलक: आउर उमन कर बिपाइत एसेन रहे जाइसेन बिच्‍छू कर दागेक से मनवां मनके लागेल,
66009006	उ दिन मनवां मन मोरन के खोजाबंय आउर नी पाबंय आउर मोरेक खोजाबंय आउर मोरन उमन से भागी।
66009007	आउर उ फइनगा कर रुप लड़ाई कर लगिन तेयार करल घोड़ा जाइसेन रहे, आउर उकर मुड़ माना सोना कर मुकूट रहे आउर उमन कर मुंह आबदिनमन तइर रहे।
66009008	आउर उमन कर केंस आउराइतमन तइर रहे आउर सिंह दांत कर जाइसेन रहे।
66009009	आउर उमन लोहा-पाटा जाइसेन पोसक पिन्‍ध रहंय आउर उमन कर पांइख कर शबद एसेन रहे जाइसेन रथ आउर ढेइरे घोड़ा जे लड़ाई में कुदेल
66009010	आउर उमन कर पुछरी बिच्‍छू तइर रहे आउर उमन कर पुछरी में जहर रहे, आउर उमनके आबदिनमन के पांच महिना तलुक दुःख पुगायक कर जे शक्ति मिल रहे, उमन कर पुछरी में रहे।
66009011	अथाह कुंड कर दूत उमन कर राजा रहे; उकर नाम इब्रानी में “आबद्दोन” आउर यूनानी में “अपुल्‍लयोन” हेके।
66009012	पहिला बिपाइत बित गेलक, देखा, एखन उकर पाछे दुइ गो बिपाइत आवेक वाला आहे।
66009013	आउर जे बेरा छठवा सरग दूत गो भेंर बाजा फूकलक तो जे सोना कर बेदी ईश्‍वर कर भिरे आहे उकर सिंग मन में से मोय एसेन शबद सुनलो,
66009014	माना कोनो छटवां सरग दूत से, जेकर ठिन भेंर बाजा रहे कहाथे, कि उ चाइरो सरग दूतमन के जे, “बड़का नदी फुरात कर भिरे बान्‍धल आहंय, उमनके खोइल देवा।”
66009015	आउर उ चाइरो सरग दूत के खोइल देवल गेलक जे उ बेरा आउर दिन आउर महिना आउर बछर कर लगिन मनवां मन कर एक तिहाइ के मोराय देवेक ले तेयार करल रहे।
66009016	आउर उमन कर फौज कर घोड़सवार मन कर गिनती बीस करोड़ रहे: मोय उमन कर गिनती सुनलो।
66009017	मोके ई दरशन में घोड़ा आउर उमन कर सवारी दिसलक, जेकर झीलम आइग लेखे लाल, मोति लेखे नील आउर गंधक लेखे पियार रहे, आउर उमन कर घोड़ा कर मुड़ी सिंह कर मुड़ी लेखे रहे: आउर उमन कर मुंह से आइग आउर धुंगिया आउर गन्‍धक निकलत रहे।
66009018	आउर ई तीनो महामरि माने आइग आउर धुंगिया आउर गन्‍धक जे उकर मुंह से निकलत रहे, एक तिहाइ मनवां मनके माइर मोराय देलक।
66009019	कालेकि उ घोड़ा मन कर शक्ति उमन कर मुंह आउर पुछरी में रहे, ई-लगिन कि उमन कर पुछरी सांप जाइसेन रहे आउर उ पुछरी मन कर मुड़ी हों रहे, इकरे हे से उमन सतात रहंय।
66009020	आउर बचाल आबदिनमन जे उ बिपाइत में नी मोरलंय, हांथ कर काम से मन नी घुरालंय, कि दुष्ट आतमा कर आउर सोना आउर चान्‍दी पीतल आउर ढोंग्‍गा आउर काठ कर मूरती के पूजा नी करलंय, जे न देखेल, न सुनेल, न हिठेल
66009021	आउर जे खून, आउर टोंना, आउर ब्‍यभिचार, आउर उमन चोराय रहंय उकर से मन नी घुरालंय।
66010001	आउरे मोय एगो जोड़गर सरग दूत के बदरी के ओइढ़ के सरग से उतरेक देखलो, उकर मुड़ी में बदरी धनुक-बन्‍ध रहे। आउर उकर मुंह बेइर जाइसेन आउर उकर गोड़ आइग कर खम्‍भा नियर रहे।
66010002	आउर उकर हांथ में एगो खोलाल छोटका किताब रहे, उ आपन दहिना गोड़ समुन्‍दर में आउर बांया गोड़ के धरती में राखलक।
66010003	आउर एसेन जोड़ से शबद करलक, जाइसेन सिंह गरजेल आउर जे बेरा उ शबद करलक तो गरजेक कर सात किसिम कर शबद सुनाय देलक।
66010004	आउर जे बेरा सातो गरजन कर शबद सुनाय देलक, तो मोय लिखेक वाला हे रहों आउर मोय सरग से ई बात सुनलो कि, “जे बात गरजन कर उ सात शबद से सुइनहीस उके गुप्‍त रख आउर मइत लिख।”
66010005	आउर जे सरग दूत के मोय समुन्‍दर आउर धरती में खड़ा देइख रहों, उ दहिना हांथ सरग बटे उठालक,
66010006	आउर जे जिनगी जुग जीते आहे आउर जे सरग के आउर जे कोनोवे उकर में आहे आउर धरती आउर जे कोनोवे उकर में आहे, आउर समुन्‍दर उकर में आहे सिरजालक आउर उकर शपथ खायके कहलक, “एखन तो आउर देरी नी होवी।
66010007	पहें सातवां सरग दूत कर भेंर फूकेक से होवेक वाला शबद कर दिन मन में ईश्‍वर कर लुकल भेद उ सुसमाचार कर मोताबिक जे उ सेवक आगमबक्ता के देवल रहे पूरा होइ जाइ।”
66010008	जे शबद के मोय सरग से बतियाक सुइन रहों, उ आउरे मोर से बतियाक लागलक कि, “जा, जे सरग दूत समुन्‍दर आउर धरती में खड़ा आहे, उकर हांथ कर खोलाल किताब के लेइले।”
66010009	आउर मोय सरग दूत ठिन जाय के कहलो, “ई छोटका किताब के मोके दे,” उ मोर से कहलक “ले आउर इके खा; ई पेट के तिता तो करी, पहें मुंह में माउध रस नियर मीठा लागि।”
66010010	सेले मोय छोटका किताब के उ सरग दूत कर हांथ से लेइके खाय देलो, उ मोर मुंह में माउध रस नियर मीठा तो लागलक, पहें जे बेरा मोय उके खाय देलो, तो मोर पेट तिता होइ गेलक।
66010011	तले मोर से ई कहल गेलक कि, “तोके ढेइरे आबदिनमन, सउब जाइत मन, आउर भाषा वाला मन, आउर राजा मन कर बारे में आउरे आगमबाणी करेक होवी।”
66011001	आउर मोके एगो लग्‍गि तइर नापेक लाठी देवल गेलक, आउर केहो कहलंय, “उठ, ईश्‍वर कर मन्‍दिर आउर बेदी आउर उकर में भजन करेक वाला मनके नाइपले।
66011002	पहें मन्‍दिर कर बाहरे कर आंगना के छोइड़ दे, उके मइत नाप, कालेकि उके परजाइतमन ले देवल जायहे, आउर उमन पबितर नगर के बेयालीस महिना तलुक राउन्‍दबयं।
66011003	आउर मोय आपन दुइ गो गवाही के ई अधिकार देबू, कि बोरा ओइढ़ के एक हजार दुइ सौ साईठ दिन तलुक आगमबाणी करोक।”
66011004	ईमन ओहे जाइतुन कर दुइगो गाछ आउर दुइगो दिया खुटी हेकंय, जे धरती कर प्रभु कर भिरे खड़ा रहेना।
66011005	आउर अगर केहो उमनके हानी पुगायक चाहेन, तो उमन कर मुंह से आइग निकाइल के उमन कर बाइरीमन के भसम करेला, अगर केहो उकर हानी करेक चाहेन, तो एहे तइर जरुर मोराय देवल जाइ।
66011006	उमनके हक आहे, कि आकाश के बन्‍द करोक, कि उकर आगमबाणी कर दिन में बरखा न होक, उमनके सउब पानी में हक आहे, कि उके लहु बनावोक आउर जे-जे बेरा चाही तब-तब धरती में सउब किसिम कर बिपाइत लनोक।
66011007	आउर जे बेरा उमन आपन गवाही देइ चुकबंय, तो उ पशु जे उ अथाह कुंड से निकली, उमन से लाइड़ के उमनके जीती आउर उमनके मोराय देवी।
66011008	आउर उमन कर लोथ उ बड़का नगर कर चौराहा में पड़ल रही, जे आतमिक रुप से “सदोम” आउर “मिसर” कहायला, जेठिन उमन कर प्रभु के हों क्रूस में चढ़ाल जाय रहे।
66011009	आउर सउब आबदिनमन आउर बंश आउर भाषा वाला मन आउर जाइत कर सउब आबदिनमन उमन कर लोथ के साड़हे तीन दिन तलुक देखते हे रहबंय, आउर उमन कर लोथ के कबर में रखेक नी देबंय।
66011010	आउर धरती कर रहेक वालामन, उमन कर मोरेक से खुशी होबंय आउर रिझबंय, आउर एक दोसर ले भेंट भेजबंय, कालेकि ई दुनो आगमबक्तामन धरती में रहेक वाला मनके सताय रहंय।
66011011	आउर साढ़े तीन दिन कर पाछे ईश्‍वर बट से जीबन कर सांस उमन में पाइठ गेलक, आउर उमन आपन गोड़ कर बले खड़ा होइ गेलंय, आउर उमनके देखेक वाला मनके बड़ा डर होइ गेलक।
66011012	आउर उमनके सरग से एगो बड़का शबद सुनालक, कि “हिंया उपरे आवा!,” ई सुइनके उमन बदरी में सवारी होइ के आपन बइरी मन कर देखते देखते सरग चइल गेलंय।
66011013	आउर ओहे बेरा गोटेक बड़का धरती डोललक आउर नगर कर दसवां भाग गिर गेलक, उ धरती डोलेक से सात हजार आबदिनमन मोइर गेलंय, आउर बचाल मन हों डरय गेलंय, आउर सरग कर ईश्‍वर कर महिमा करलंय।
66011014	दोसरा बिपाइत बित गेलक, देखा, तीसरा बिपाइत आउरे जल्‍दी आवेक वाला आहे।
66011015	आउर जे बेरा सातवां दूत गो भेंर बाजा फूकलक, तो सरग में इकर बारे में बड़का बड़का शबद होवेक लागलक: “धरती कर राइज हमरे कर प्रभु कर आउर उकर मसीह कर होइ गेलक, आउर उ जिनगी जुग राइज करी।”
66011016	आउर चौबीसों प्राचीन मन जे ईश्‍वर कर भिरे सिंहासन में बाइठ रहंय, हुमकुरिया होइ के ईश्‍वर के गोड़ लइग के
66011017	ई कहेक लागलंय कि, “हे सर्बशक्‍तिमन प्रभु ईश्‍वर, जे आहे, आउर जे रहे, हमरे धन्‍यबाद करिला कि, तोय आपन बड़का सामर्थ के काम में लगय के राइज कइरहीस।
66011018	आउर संसार कर जाइत मन कायराय गेलंय, पहें तोर खींस आय गेलक। आउर उ बेरा आय पुगलक कि, मोरल मन कर बिचार करल जावोक, आउर तोर सेवक आगमबक्तामन, आउर पबितर मनवां मनके आउर उ छोट बड़ के जेमन तोर नाम से डरायन, बदला देवल जावोक, आउर धरती के बिगड़ायक वाला मनके नास करल जावोक।”
66011019	तब ईश्‍वर कर मन्‍दिर जे सरग में आहे, उ खोलाल गेलक, आउर उकर मन्‍दिर में उकर करार कर सन्‍दुक दिसतार देलक; आउर बिजली आउर शबद आउर गरजन होलक आउर धरती डोललक आउर भारी ओला गिरलक।
66012001	आउर सरग में एगो बड़का चिन्‍हा दिसलक, माने एगो आउराइत जे बेइर के ओेइढ़ रहे, आउर चांद उकर गोड़ तरे रहे, आउर उकर मुड़ में बारहों गो तइरगन कर मुकूट रहे।
66012002	आउर उ आशापति होलक, आउर चिचियात रहे, कालेकि उके दुःख जनाय रहे आउर उ बेस होवेक कर घड़ी रहे।
66012003	आउर एगो चिन्‍हा सरग में दिसलक; आउर देखा, एगो बड़का लाल गायबोड़ा सांप रहे, जेकर सात गो मुड़ आउर दस गो सिंग रहे, आउर उकर मुड़ी में सात गो राज मुकूट रहे।
66012004	आउर उकर पुछरी गो आकाश कर तइरगन कर एक तिहाइ के समाइट के धरती में फेइक देलक। आउर उ गायबोड़ा सांप दुःख जानल आउराइत कर भिरे खड़ाय रहे, कि जे बेरा उ छाउवा जनमी तो उकर छाउवा के लिल देवोक।
66012005	आउर उ बेटा जनमालक, जे लोहा कर लाठी लेइके सउब जाइत कर उपरे राइज करेक वाला रहे, आउर उकर छाउवा के आचाका ईश्‍वर कर भिरे सिंहासन ठिन उठाय के पुगाय देवल गेलक।
66012006	आउर उ आउराइत उ जंगल में भाइग गेलक, जे ठिन ईश्‍वर बटले उकर लगिन गोटेक ठांव तेयार करल जाय रहे, कि हुंवा उ एक हजार दुइ सौ साईठ दिन तलुक पोसल जावोक।
66012007	आउरे सरग में लड़ाई होलक, मिखायल आउर उकर सरग दूत गायबोड़ा सांप से लड़े ले निकललंय आउर गायबोड़ा सांप आउर उकर दूत उकर से लड़लंय
66012008	पहें जीतेक नी पारलंय, आउर सरग में उमन ले ठांव नी रहलक।
66012009	तले उ बड़का गायबोड़ा सांप, माने ओहे पुरना सांप जे इबलिश आउर शयतान कहायल आउर गोटा दुनिया के बहकायला, धरती में गिराय देवल गेलक आउर उ दूत के उकर संगे हे गिराय देवल गेलक।
66012010	आउरे मोय सरग से ई बड़का शबद सुनलो, “एखन हमरे कर ईश्‍वर कर उद्धार आउर सामर्थ आउर राइज आउर उकर मसीह कर अधिकार प्रगट होलक, कालेकि हमरे कर भाईमन में दोष लगायक वाला, जे राइत दिन हमरे कर ईश्‍वर कर भिरे उकर उपरे दोष लगात रहे, गिराय देवल गेलक।
66012011	आउर उ मेमना कर लहु कर चलते, आउर आपन गवाही कर बचन कर चलते उकर उपरे जय होलक, आउर उगो प्राण के माया नी करलक, हिंया तलुक कि मोरन के हों साईह लेलक।
66012012	ई-लगिन हे सरग में आउर उकर में रहेक वालामन खुशी मनावा, हे धरती आउर समुन्‍दर तोर उपरे हाय! कालेकि शयतान बड़ा खींस कर संग तोहरे ठिन उताइर आयहे, कालेकि उ जानेला कि उकर बेरा आउर थोड़हे कुन बाकी आहे।”
66012013	आउर जे बेरा गायबोड़ा सांप गो देखलक कि मोय धरती में गिराय देवल जायहों तो उ आउराइत के जे बेटा जनमाय रहे सतालक।
66012014	आउर उ आउराइत के बड़का चील कर दुइगो डेना देवल गेलक कि गायबोड़ा सांप कर भिरे से उइड़ के उ ठांव में पुइग जाइ, जेठिन उ गो साड़हे तीन साल तलुक पोसल जावोक।
66012015	आउर गायबोड़ा सांप गो उ आउराइत कर पिछे बटे मुंह से नदी नियर पानी बहाय देलक, कि उके ई नदी से बहाय देवोक।
66012016	पहें धरती गो उ आउराइत के मदाइत करलक, आउर मुंह खोइल के उ नदी के जे गायबोड़ा गो मुंह से बहाय रहे, उके पी लेलक।
66012017	आउर गायबोड़ा सांप आउराइत उपरे कायराय गेलक, आउर उकर बचाल छाउवामन से जे ईश्‍वर कर हुकूम के मानेन आउर यीशु कर गवाही देवेक में स्‍थिर आहंय, लड़ेक ले गेलक।
66012018	आउर उ समुन्‍दर कर बालू में जाय के खड़ा होलक।
66013001	आउर मोय एगो पशु के समुन्‍दर से निकलेक देखलो, जेकर दस गो सिंग आउर सात गो मुड़ रहे, उकर सिंग में दस राज मुकूट, आउर उकर मुड़ी मन में ईश्‍वर निन्‍दा कर नाम लिखल रहे।
66013002	आउर जे पशु मोय देखलो उ चिताबाघ नियर रहे, आउर उकर गोड़ भालू तइर रहे, आउर मुंह सिंह जाइसेन रहे। आउर उ गायबोड़ा सांप गो आपन सामर्थ आउर सिंहासन आउर बड़का अधिकार उके देइ देलक।
66013003	आउर मोय उकर मुड़ी मन में से एगो में एसेन भारी घाव लागल देखलो माना मोरेक वाला आहे, आउरे उकर प्राण लेवेक वाला घाव बेस होइ गेलक, आउर समुचा धरती कर आबदिनमन उ पशु कर पाछे पाछे अचरज करते चललंय।
66013004	आउर उ मने उ गायबोड़ा सांप कर पूजा करलंय, कालेकि उ गो पशु के आपन अधिकार देइ दी रहे आउर ई कइह के पशु कर पूजा करलंय कि, “ई पशु कर बराबइर के हर आहे? के उकर से लडे़क सकेल?”
66013005	आउर बड़का बोली बोलेक आउर निन्‍दा करेक ले उकर ले गोटेक मुंह देवल गेलक, आउर उके बेयालीस महिना तलुक काम करेक कर अधिकार देवल गेलक।
66013006	आउर उ ईश्‍वर कर निन्‍दा करेक कर लगिन मुंह खोललक, कि उकर नाम आउर उकर तम्‍बु माने सरग में रहेक वाला के निन्‍दा करोक
66013007	आउर उके ई अधिकार देवल गेलक कि पबितर आबदिन से लाड़ोक आउर उमन से जय पावोक, आउर उके हरएक कुल, आउर आबदिन, आउर भाषा आउर जाइत उपरे अधिकार देवल गेलक।
66013008	आउर धरती कर उ सउब रहेक वाला, जेकर नाम उ मेमना कर जीबन कर किताब में नी लिखल गेलक, जे धरती कर सिरजन बेर से हत्‍या होइ हे, उ पशु कर पूजा करबंय।
66013009	जेकर सुनेक कर कान आहे उ सुइन लेवोक।
66013010	जेके काइदी में पड़ेक आहे, उ काइदी बाइन जाइ; जे तलवाइर से मारी, उ जरुर तलवाइर से मराय जाइ; पबितर आबदिनमन कर धीरज आउर बिश्‍वास इकरे हे में आहे।
66013011	आउरे मोय गोटेक पशु के धरती से निकलेक देखलो, उकर मेमना कर जाइसेन दुइगो सिंग रहे, आउर उ गायबोड़ा सांप तइर बोलत रहे।
66013012	आउर उ, पहिला पशु कर सउब अधिकार उकर भिरे काम में लानत रहे; आउर धरती आउर उकर में रहे वाला मनसे उ पहिला पशु कर, जेकर जन मारवा घाव बेस होइ जयरहे पूजा करुवात रहे।
66013013	आउर उ बड़का बड़का चिन्‍हा देखत रहे, हिंया तलुक कि मनवां मन कर भिरे सरग से धरती में आइग बरसाय देवत रहे।
66013014	आउर उ चिन्‍हा कर चलते, जेके उ पशु कर भिरे देखायक कर अधिकार उके देवल जाय रहे, उ धरती में रहेक वाला मनके ई नियर बहकात रहे कि धरती में रहे वाला मनसे कहत रहे कि जे पशु के तलवाइर लइग रहे उ जी गेलक, उकर मूरती बनावा।
66013015	आउर उके उ पशु कर मूरती में प्राण साजेक कर अधिकार देवल गेलक कि पशु कर मूरती बोलेक लगोक, आउर जेताइक आबदिनमन उ पशु कर मूरती के पूजा नी करबंय उके मारुवाय देवोक
66013016	आउर उ छोट, बड़, धनी, कंगाल, आजाद, सेवक सउब कर दहिना हांथ चाहे उमन कर कपार में एगो एगो छाप लगुवाय देलक।
66013017	कि उके छोइड़ के जेकर में छाप माने उ पशु कर नाम, चाहे उकर नाम कर संख्‍या होक आउर कोनो लेन देन करेक न सकोक।
66013018	ज्ञान इकरे हे में आहे, जेकर बुद्धि आहे, उ ई पशु कर संख्‍या के जोईड़ लेवोक, कालेकि उ मनवां कर संख्‍या हेके आउर संख्‍या छाव सौ छेयासठ हेके।
66014001	आउर मोय नजाइर करलो, आउर देखा, उ भेंड़ा छाउवा सियोन पहाड़ में खड़ा आहे, आउर उकर संग एक लाख चौवालीस हजार झन आहंय, जेकर कपार में उकर आउर उकर बाप कर नाम लिखल आहे।
66014002	आउर सरग से मोके एगो एसेन शबद सुनाय देलक, जे पानी कर ढेइरे बागरा बहेक कर शबद सुनालक उ बड़का गरजेक कर शबद जाइसेन रहे आउर जे शबद मोय सुनलो, उ एसेन रहे, माना बिन-बजाय वाला बिन बजाथे।
66014003	आउर उ सिंहासन कर भिरे आउर चाइरो प्राणी मन कर भिरे आउर मुख्‍या प्राचीन मन कर भिरे माना, एगो नवां गीत गवात रहंय आउर उ एक लाख चौवालीस हजार झन के छोइड़ के जे धरती से किनाल जाय रहंय, केहो उ गीत के सिखेक नी सकत रहंय।
66014004	ई उमन हेकंय, जे आउराइतमन कर संग अशुद्ध नी होलंय, उमन कुवांरे आहंय; ईमन ओहे हेकंय, कि जहां कहां मेमना जायल, उमन उकर पाछे होइ जायन, ई तो ईश्‍वर लगिन पहिला फार होवेक ले मनवां मन से किनाल जाय हंय।
66014005	आउर उमन कर मुंह से कहियो झूठ नी निकाइल रहे, उमन निरदोष आहंय।
66014006	आउरे मोय एगो आउर सरग दूतके आकाश कर माझे उड़ेक देखलो, जेकर ठिन धरती कर रहेक वाला मन के हर एक जाइत आउर कुल आउर भाषा आउर आबदिनमन के सुनाय ले जिनगी लगिन सुसमाचार रहे।
66014007	आउर उ गो बड़का शबद कइर के कहलक, “ईश्‍वर से डरावा आउर उकर महिमा करा, कालेकि उकर बिचार करेक कर बेरा आय पुगलक, आउर उकर भजन गावा, जेहर सरग आउर धरती आउर समुन्‍दर आउर पानी कर झरना बनालक।”
66014008	आउरे इकर पाछे एक दोसर सरग दूत ई कहते हे आलक कि “गिर गेलक, उ बड़का बेबीलोन गिर गेलक जेहर आपन ब्‍यभिचार कर खींस कर नशा सउब जाइत मनके पियायहे।”
66014009	आउरे उकर पाछे एगो आउर सरग दूत बड़ा जोड़ से ई कहते हे आलक, कि जे केहो उ पशु आउर उकर मूरती कर पूजा करी आउर कपार चाहे हांथ में उकर छाप लेवी।
66014010	तो उ ईश्‍वर कर खींस कर नशा, जे उकर खींस कर कटरा में ढालल आहे, पियी आउर पबितर सरग दूत कर भिरे आउर मेमना कर भिरे आइग आउर गन्‍धक कर बिपाइत में गिरि।
66014011	आउर उकर बिपाइत कर धुंगिया जिनगी जुग उड़ते रही आउर जे उ पशु आउर उकर मूरती कर पूजा करेन आउर जे उकर नाम कर छाप लेवेन, उमनके राइत दिन चाइन नी मिली।
66014012	पबितर आबदिनमन कर धीरज इकर में आहे जे ईश्‍वर कर हुकूम के मानेन आउर यीशु में बिश्‍वास रखेन।
66014013	आउर मोय सरग से ई शबद सुनलो कि, “लिख, जेमन प्रभु में बिश्‍वास कइर के मोरेन, उमन एखन से धन्‍य हेकंय,” पबितर आतमा कहेल, “हां कालेकि उमन आपन सउब खटनी से सथाबंय, आउर उमन कर काम उमन कर संग होइ लेवेल।”
66014014	आउर मोय नजाइर करलो, आउर देखा, एगो उजार बदरी आहे आउर उ बदरी में मनवां कर बेटा जाइसेन केहो बाइठहंय जेकर मुड़ी में सोना कर मुकूट आउर हांथ में चोंख हंसुवा आहे।
66014015	आउरे एगो सरग दूत गो मन्‍दिर से निकाइल के उकर से जे बदरी में बाइठ रहे, जोड़ से शबद कइर के कहलक कि, “आपन हंसुवा से बाइल के काटा, कालेकि काटेक कर बेरा होइ गेलक, ई-लगिन कि धरती में खेति पाइक गेलक।”
66014016	सेले जे बदरी में बाइठ रहे उ धरती में हंसुवा लगालक आउर धरती में फसल काटल गेलक।
66014017	आउरे एगो सरग दूत उ मन्‍दिर में से निकलालक जे सरग में आहे आउर उकर ठिन हों चोंख हंसुवा रहे।
66014018	आउरे एगो सरग दूत जेके आइग उपरे अधिकार रहे, बेदी से निकललक आउर जेकर ठिन चोंख हंसुवा रहे, उकर से जोड़ से कहलक, “चोंख हंसुवा से धरती कर दाख लरंग से अंगूर कर झोपा काइट ले कालेकि अंगूर पाइक हे।”
66014019	आउर उ सरग दूत गो धरती में हंसुवा से आउर धरती कर दाख लरंग से फार काइट के, ईश्‍वर के बिपाइत कर बड़का रसकुन्‍ड में ढाइल देलक।
66014020	आउर नगर कर बाहरे उ रस कर गड़हा में दाख राउन्‍दाल गेलक, आउर रसकुन्‍ड से एतना लहु निकललक कि घोड़ा कर लगाम तलुक पुगलक, आउर सौ कोश तलुक बोहालक।
66015001	आउरे मोय सरग में एगो आउर बड़का आउर अचरज चिन्‍हा देखलो, माने सात गो सरग दूत जेकर ठिन सात गो आखरी बिपाइत मन रहे, कालेकि उकर अन्‍त होइ जायक ईश्‍वर कर बिपाइत कर आखरी हेके।
66015002	तले मोय आइग से मिलाल कांच तइर एगो समुन्‍दर देखलो, आउर जेमन उ पशु में आउर उकर मूरती में आउर उकर नाम कर संख्‍या में जय होइ रहंय, उमनके उ कांच कर समुन्‍दर कर भिरे ईश्‍वर कर बिन-बाजा मन के लेइ के खड़ा देखलो।
66015003	आउर उमन ईश्‍वर कर सेवक मूसा कर गीत आउर मेमना कर गीत गाय गाय के कहत रहंय कि, “हे सर्बशक्‍तिमन प्रभु ईश्‍वर! तोर काम बड़का आउर आगम आहे, हे जुग जुग कर राजा! तोर चाल बेस आउर सच्चा आहे।
66015004	हे प्रभु, के तोर से नी डराइ? आउर तोर नाम के महिमा नी करी? कालेकि एकला तोय हे पबितर हेकिस, आउर सउब जाइतमन आयके, तोके निहाइर के गोड़ लगबंय, कालेकि तोर बिचार कर काम प्रगट होइ गेलक।”
66015005	आउर उकर पाछे मोय देखलो, कि सरग में गवाही कर तम्‍बु कर मन्‍दिर खोलाल गेलक।
66015006	आउर उमन सातो सरग दूत जेकर ठिन सातो बिपाइत रहे, शुद्ध आउर चमकेक मुनी तइर लुगा पिन्‍धके छाती में सोना कर पट्टी बाइन्‍धके मन्‍दिर से निकललंय।
66015007	आउर उ चाइरो प्राणी मन में से एगो, सात सरग दूतमन के ईश्‍वर जे जुगना जुग जीयत आहे, उकर खींस से भरल सात गो सोना कर कटरा देलक।
66015008	आउर ईश्‍वर कर महिमा आउर उकर सामर्थ कर चलते मन्‍दिर धुंगिया से भइर गेलक आउर जब तलुक उ सातो सरग दूतमन कर सातो बिपाइत नी सिरालक, तब तलुक केहो मन्‍दिर में नी जायक सकलंय।
66016001	आउर मोय मन्‍दिर में केखो ऊंचा शबद से उ सातो सरग दूतमन से ई कहते सुनलो कि जावा, ईश्‍वर कर खींस कर सातो कटरा के धरती में उझाइल देवा।
66016002	सेले पहिला सरग दूत गो जाय के कटरा के धरती में उझाइल देलक आउर उ मनवां मनके जेकर में पशु कर छाप रहे, आउर जे उकर मूरती कर पूजा करत रहंय, एक किसिम कर खराब आउर दुःख कर गुरा निकललक।
66016003	आउर दोसर सरग दूत गो आपन कटरा के समुन्‍दर में उझाइल देलक, आउर उ मोरल आबदिन कर लहु जाइसेन होइ गेलक, आउर समुन्‍दर कर सउब जिऊ-जन्‍तु मोइर गेलक।
66016004	आउर तीसरा सरग दूत गो आपन कटरा नदी आउर झरना में उझाइल देलक आउर उ लहु बाइन गेलक।
66016005	आउर मोय पानी कर सरग दूत के ई कहेक सुनलो, कि हे पबितर जे आहे आउर जे रहे, तोय बिचार कराइया हेकिस, आउर तोय ई बिचार करले।
66016006	कालेकि उमन पबितर मनवां आउर आगमबक्तामन कर लहु बहाय रहंय, आउर तोय उमनके लहु पियाले, कालेकि उमन इकरे हे जोग्‍य हेकंय।
66016007	आउरे मोय बेदी से ई शबद सुनलो, कि हां हे सर्बशक्‍तिमन प्रभु ईश्‍वर, तोर बिचार ठीक आउर सच्चा हेके।
66016008	आउर चौथा सरग दूत गो आपन कटरा बेइर उपरे उझाइल देलक, आउर उके मनवां मनके आइग से झोइल देवेक कर अधिकार देवल गेलक।
66016009	आउर मनवां मन बड़का सेक से झोलाय गेलंय आउर ईश्‍वर कर नाम के जेके ई बिपाइत उपरे अधिकार आहे, निन्‍दा करलंय। पहें उकर महिमा करेक ले मन नी घुरालंय।
66016010	आउर पांचवा सरग दूत गो आपन कटरा के उ पशु कर सिंहासन उपरे उझाइल देलक, आउर उकर राइज में अन्‍धार होइ गेलक आउर आबदिनमन बथा कर मारे आपन आपन जीभ चबाय लागलंय।
66016011	आउर आपन दुःख आउर गुरा कर चलते सरग कर ईश्‍वर के निन्‍दा करलंय आउर आपन आपन खराब काम मनसे मन नी घुरालंय।
66016012	आउर छठवा सरग दूत गो आपन कटरा बड़का नदी फरात में उझाइल देलक, आउर उकर पानी सुइख गेलक कि पूरब दिसा कर राजामन लगिन डहर तेयार होइ जावोक।
66016013	आउर मोय उ गाय बोड़ा सांप कर मुंह से, आउर उ पशु कर मुंह से आउर उ झूठा आगमबक्ता कर मुंह से तीन गो अशुद्ध आतमा के बेंग तइर निकलेक देखलो
66016014	ई चिन्‍हा देखायक वाला दुष्ट आतमा हेके, जे समुचा संसार कर राजा ठिन निकाइल के ई-लगिन जायल, कि उके सर्बशक्‍तिमन ईश्‍वर कर उ बड़का दिन कर लड़ाई-लगिन जमा करोक।
66016015	“देखा, मोय चोर नियर आवोथो; धन्‍य उ हेके, जे जागते हे रहेल आउर लुगा के सम्‍हड़यल, कि ठेठ-मुगरे न रहोक, आउर उके आबदिनमन ठेठ-मुगरे न देखोक।”
66016016	आउर उगो उमनके उ ठिन जमा करलक, जे इब्रानी में हर-मगदोन कहायला।
66016017	आउर सातवां सरग दूत गो आपन कटरा हवा में उझाइल देलक, आउर मन्‍दिर कर सिंहासन से ई बड़का शबद होलक, कि “होइ गेलक!”
66016018	आउरे बिजली चमकलक, आउर शबद आउर गरजन होलक, आउर एगो एसेन बड़का धरती डोललक, कि जे बेरा से मनवां मन कर सिरजन धरती में होइ रहे, तब से आइज तलुक एसेन धरती नी डोइल रहे।
66016019	आउर उ बड़का नगर गो तीन टुकरा होइ गेलक आउर जाइत जाइत कर नगर गिर गेलक आउर बड़का बेबीलोन कर इयाइद ईश्‍वर ठिन होलक, कि उ रंजाल खींस के नशा उके पियाइ।
66016020	आउर हर एगो टापु आपन ठांव से ससाइर गेलक आउर पहाड़मन कर पता नी लागलक।
66016021	आउर आकाश से मनवां मन उपरे एक-एक मन कर बरफ कर बड़का ढोंग्‍गा गिरलक, आउर ई-लगिन कि ई बिपाइत अनाइत भारी रहे, आबदिनमन बरफ ढोंग्‍गा कर बिपाइत कर चलते ईश्‍वर के निन्‍दा करलंय।
66017001	आउर जे सात सरग दूतमन ठिन उ सात गो कटरा रहे, उमन में से एक झन आयके मोर से ई कहलक, “हिने आव मोय तोके उ बड़का बेश्या कर सजा के देखाबु, जे अनाइत बागरा पानी में बाइठहे,
66017002	जेकर संगे संसार कर राजा मन ब्‍यभिचार करलंय, आउर संसार में रहइया मन उकर ब्‍यभिचार कर निसा में मइत जाय रहंय।”
66017003	तले उ मोके पबितर आतमा में जंगल में लेइ गेलक, आउर मोय लाल रंग कर पशु में, जे निन्‍दा कर नाम से भरल रहे, आउर जेकर सात गो मुड़ी आउर दस गो सिंग रहे। उकर में एगो आउराइत के बइठल देखलो।
66017004	ई आउराइत बइगुनी आउर लाल रंग कर लुगा पिन्‍ध रहे, सोना आउर बागरे दाम कर मोति से सिंगराल रहे आउर उकर हांथ में एगो सोना कर कटरा रहे जे घिन घिना चीज से आउर उकर ब्‍यभिचार कर अशुद्ध चीज मन से भरल रहे।
66017005	आउर उकर कपार में ई लिखल रहे “भेद-बड़का बेबीलोन धरती कर ब्‍यभिचारी मन आउर घिन घिना चीज मन कर माय।”
66017006	आउर मोय उ आउराइत के पबितर आबदिनमन कर लहु आउर यीशु कर गवाही कर लहु पियेक कर चलते मतवार देखलो। आउर उके देइख के मोय चकरीत होइ गेलो।
66017007	उ सरग दूत गो मोर से कहलक, “तोय काले चकरीत होले? मोय उ आउराइत आउर उ पशु कर, जेकर में उ सवार आहे आउर जेकर सात गो मुड़ आउर दस गो सिंग आहे, तोके भेद बताथों।
66017008	जे पशु के तोय देखले, ई आगे तो रहे, पहें एखन नाइखे आउर अथाह कुंड से निकाइल के उ बिनाश में गिरि; आउर धरती में रहेक वाला जेकर नाम धरती कर सिरजन कर बेरा से जीबन कर किताब में लिखल नी गेलक, ई पशु कर एसेन दशा देइख के, कि आगे रहे एखन नाइखे, आउर आउरे आय जाइ, चकरीत होइ जाबंय।
66017009	“उ बुद्धि कर लगिन जेकर में ज्ञान आहे एहे मोका हेके: उ सातो मुड़ी सात पहाड़ हेके, जेकर में उ आउराइत बाइठहे।
66017010	आउर उमन सात गो राजा हों हेकंय, पांच तो मोइर गेलंय, आउर एगो एखन जीते आहे, आउर एगो एखन तलुक नी आयहे, आउर जे बेरा उ आवी तो तनिक बेरा तलुक उके हों रहेक दरकार आहे।
66017011	आउर जे पशु आगे रहे आउर एखन नाइखे उ एखन आठवां हेके आउर सातो में से सिरजन होलक, आउर नास होइ जाइ।
66017012	आउर जे दस गो सिंग तोय देखले उ दस गो राजा मन हेकंय, जेमन आइज तलुक राइज नी पालंय, पहें उ पशु कर संग तनिक घड़ी ले राजा मन नियर अधिकार पाबंय।
66017013	ईमन सउब एक मन होबंय, आउर उमन आपन आपन सामर्थ आउर अधिकार उ पशु के देबंय।
66017014	ईमन मेमना से लड़बंय, आउर मेमना उमन कर उपरे जय पावी, कालेकि उ प्रभु मन कर प्रभु आउर राजा मन कर राजा हेके आउर जे बोलाल जायहे आउर चुनल आउर बिश्‍वासीमन जे उकर संगे आहंय, उमन हों जय पाबंय।”
66017015	आउरे उ मोर से कहलक कि, “जे पानी तोय देखले जेकर में बेश्या गो बाइठहे, उमन ढेइरे आबदिन आउर आबदिनमन कर भीड़, जाइत आउर भाषा हेकंय।
66017016	आउर जे दस गो सिंग तोय देखले, उमन आउर उ पशु, उ बेश्या से बइर करबंय, आउर उके लचार आउर लंगटी कइर देबंय, आउर उकर मांस के खाय देबंय आउर उके आइग में पोड़ाय देबंय
66017017	कालेकि ईश्‍वर उमन कर मन में एसेन इच्‍छा जगाइ, कि उमन उकर इच्‍छा के पूरा करोक, आउर जब तलुक ईश्‍वर कर बचन पूरा नी होइ जाइ, तब तलुक एक मन होइ के आपन आपन राइज पशु के देइ देवोक।
66017018	आउर उ आउराइत, जेके तोय देइखीस, उ बड़का नगर हेके, जे धरती कर राजा मन उपरे राइज करेला।”
66018001	इकर पाछे मोय एगो सरग दूत के सरग से उतरेक देखलो, जेके बड़का अधिकार मिल रहे, आउर धरती उकर तेज से इन्‍जोत होइ गेलक
66018002	उ चिचयायके कहलक कि, “गिर गेलक, बड़का बेबीलोन गिर गेलक! आउर उ दुष्ट आतमा कर डेरा, आउर हर एक अशुद्ध आतमा कर डेरा, आउर हर एक अशुद्ध आउर घिन-घिना, चराई कर डेरा होइ गेलक।
66018003	कालेकि उकर ब्‍यभिचार कर, डर-डराउवा नशा कर चलते, सउब जाइतमन गिर गेलंय, आउर धरती कर राजा मन, उकर से ब्‍यभिचार कइर हंय, आउर धरती कर ब्‍यपारीमन उकर अनाइत बागरे सुख सुबिधा कर चलते, धनी होइहंय।”
66018004	आउरे मोय सरग से गोटेक शबद सुनलो कि, “हे मोर आबदिनमन, उकर में से, निकाइल आवा कि, तोहरे उकर पाप कर भागी न होवा, आउर उकर बिपाइत मन में से कोनो, तोहरे उपरे न आय जावोक।
66018005	कालेकि उकर पाप कर ढेइर, सरग तलुक पुइग गेलक, आउर उकर अधरम ईश्‍वर के इयाइद होलक।
66018006	जाइसेन उ तोके देलक, ओसने हे तोय हों उके देइ दे। आउर उकर काममन कर मोताबिक से, उके दुइ गुना बदली में देइदे, जे कटरा में उ भइर देइ रहे, उकरे में उकरले दुइ गुना भइर दे।
66018007	जेताइक उ आपन बड़ाइ करलक आउर सुख भोगलक, उके ओतने हे पीड़ा आउर शोक देवा, कालेकि उ आपन मन में कहेल, ‘मोय रानी होइके, राइज करबु, मोय रांड़ी नहीं, आउर शोक में कहियो नी गिरबु।’
66018008	ई-लगिन एके हे दिन में, उकर उपरे बिपाइत आय जाइ, माने मोरन, आउर शोक, आउर आकाल; आउर उ आइग में पोड़ाय के भसम कइर देवल जाइ, कालेकि उकर बिचार कराइया, प्रभु ईश्‍वर शक्तिमान हेके।”
66018009	आउर धरती कर राजा जेहर उकर संग ब्‍यभिचार आउर सुख बिलास करलंय, जे बेरा उकर बरेक कर धुंगिया देखबंय, तो उकर लगिन कान्‍दबंय आउर छाती पिटबंय
66018010	आउर उकर दुःख कर डरे दुरियाह खड़ाय के कहबंय, “हे बड़का शहर बेबीलोन हे मजबुत नगर, हाय हाय तनिक घड़ी में, तोके सजा मिल गेलक।”
66018011	आउर धरती कर ब्‍यपारी उकर लगिन कान्‍दबंय आउर कलपबंय कालेकि एखन केहो उकर चीज के नी किनबंय।
66018012	माने सोना, चान्‍दी, रतन, मोति, आउर मलमल, बइगुनी, रेसमी आउर लाल रंग कर लुगा आउर सउब किसिम कर महकेक वाला काठ आउर हाथी दांत आउर सउब किसिम कर चीज आउर बागरे दाम कर काठ आउर पीतल आउर लोहा आउर संग-मरमर कर सउब किसिम कर चीज।
66018013	आउर दालचीनी, इलाइची, धुवान, लोहबान, गन्‍धरस, नीशा, जाइतुन कर तेल, मयदा, गोहोम, गाय, गरु, भेंड़ा, छगरी, घोड़ा, आउर घोड़ा-गाड़ी, आउर दास, आउर मनवां मन कर जिऊ।
66018014	“एखन तोर मनमोहक फार तोर ठिन से किनार होइ गेलक, आउर धन सम्‍पत्ति आउर ठाठ-बट सउब नास होइ गेलक, आउर उ कहियो नी मिली।”
66018015	ई चीज कर ब्‍यपारी जे उकर से धनी होइ जाय रहंय, उकर दुःख कर चलते दुरियाह खड़ा होइ के आउर कान्‍दते-कलपते कहबंय
66018016	“हाय! हाय ई बड़का नगर जे बइगुनी आउर लाल रंग कर लुगा पिन्‍ध रहे, आउर सोना आउर रतन आउर मोति मन से सिंगराल रहे;
66018017	तनिके घड़ी में उकर एसेन अनाइत धन सम्‍पत्ति नास होइ गेलक,” आउर जहाज कर मुख्‍या कमिया मन, पानी डहर में चलेक वाला मन, नवीक मन आउर समुन्‍दर में जे मन ब्‍यापार करेना उमन सउब फरके खड़ाय रहंय।
66018018	आउर उकर पोड़ेक धुंगिया देइख के शबद कइर के कहबंय, “कोन नगर ई बड़ नगर नियर आहे?”
66018019	आउर आपन आपन मुड़ी में धुर मखाबंय आउर कान्‍दते कलपते आउर चिचयाते कहबंय, “हाय! हाय! ई बड़का नगर, जेकर सम्‍पत्ति से समुन्‍दर कर सउब जहाज वाला मन धनी होइ जाय रहंय, तनिके घड़ी में बिद्रीबिनाश होइ गेलक।”
66018020	“हे सरग आउर पबितर मनवां मन आउर प्रेरित मन आउर आगमबक्तामन उकर में रिझ करा, कालेकि ईश्‍वर गो बिचार कइर के उकर से तोहरे कर बदला लेइहे।”
66018021	आउरे एगो जोड़गर सरग दूत गो बड़का जाता नियर एगो ढोंग्‍गा के उठालक आउर ई कइह के समुन्‍दर में फेइक देलक कि, “बड़का नगर बेबीलोन एसने हे जोड़ से फेकल जाइ आउर फिर कहियो उकर पता नी लागि।
66018022	आउर बिन बजायक वालामन आउर गीतारु मन, आउर बांसरी बजायक वाला मन, भेंर फूकेक वाला मन कर शबद आउर कहियो तोर में नी सुनाइ। आउर कोनो कारखाना कर मिस्‍तरी हों कहियो नी भेटाइ। आउर जाता कर शबद आउरे कहियो तोके नी सुनाइ।
66018023	आउर दिया कर इन्‍जोत फिर तोर में नी चमकी। आउर दुल्‍हा आउर कनिया कर शबद आउरे तोके नी सुनाइ। कालेकि तोर ब्‍यपारी धरती कर मुखिया रहंय आउर जादू टोन्‍हा से सउब जाइत मन बहाइक जाय रहंय।
66018024	आउर आगमबक्तामन आउर पबितर मनवांमन, आउर धरती में सउब मोरल मन कर लहु उकरे हे में पवाल गेलक।”
66019001	इकर पाछे मोय सरग में माना बड़का भीड़ के जोड़ से ई कहेक सुनलो कि, “हल्‍लेलूइयाह! उद्धार आउर महिमा, आउर सामर्थ हमरे कर, ईश्‍वर हे कर हेके।
66019002	कालेकि उकर बिचार, सच्चा आउर सुप्‍पट आहे, ई-लगिन कि उ गो उ बड़का बेश्या कर, जे आपन ब्‍यभिचार से संसार के, सोंत-भोंड़ करत रहे, बिचार करलक आउर उ उकर दासमन कर, लहु कर बदला लेलक।”
66019003	आउरे दोसर बेर उमन कहलंय, “हल्‍लेलूइयाह! उकर बरेक कर धुंगिया, जिनगी जुग उड़ते रही।”
66019004	तले चौबीसों प्राचीन मन आउर चाइरो जीयत प्राणी मन निहाइर के ईश्‍वर के गोड़ लागलंय, जे सिंहासन में बाइठ रहे, आउर कहलक, “आमेन!, हल्‍लेलूइयाह!।”
66019005	तले सिंहासन से एगो शबद निकललक कि, “हे हमरे कर ईश्‍वर से, सउब डरायक वाला सेवक मन, का छोट, का बड़, तोहरे सउब उकर स्‍तुति करा।”
66019006	आउरे मोय बड़का भीड़ नियर आउर बागरे हे पानी तइर शबद आउर गरजेक तइर शबद सुनलो कि, “हल्‍लेलूइयाह! कालेकि कि, हमरे कर प्रभु, सर्बशक्‍तिमान ईश्‍वर, राइज करेला।
66019007	आवा, हमरे खुशी मनाब, आउर रिझब आउर उकर स्‍तुति करब, कालेकि मेमना कर बिहा कर बेरा, आय पुगलक, आउर उकर कनिया आपने हे के सिंगराय लेइहे।
66019008	आउर उके शुद्ध आउर चमकेक वाला, मिहिन मलमल लुगा, पिन्‍धेक कर अधिकार देवल गेलक।” कालेकि उ मिहिन मलमल कर माने, पबितर, आबदिनमनकर धरमिकता कर काम हेके।
66019009	आउर सरग दूत मोर से कहलक, “इके लिख, कि उमन धन्‍य आहंय, जे मेमना कर बिहा कर भोज में बोलाल जायहंय,” आउरे मोर से कहलक, “ई बचन ईश्‍वर कर सच्चा बचन हेके।”
66019010	आउर मोय उके गोड़ लागेक ले उकर गोड़ में नीहरलो, उ मोर से कहलक, “देख एसेन न कर, मोय तोर आउर तोर भाईमन कर संगी दास हेकों जे यीशु कर गवाही देवेक ले स्‍थिर आहों। ईश्‍वर हे के गोड़ लाग, कालेकि यीशु कर गवाही आगमबाणी कर पबितर आतमा हेके।”
66019011	आउरे मोय सरग के उघराल देखलो, आउर देखोन कि गोटेक सादा घोड़ा आहे; आउर उकर में एगो सवारी आहे, जे बिश्‍वास जोग्‍य आउर सच्चा कहायला; आउर उ धरमिकता कर संग बिचार आउर लड़ाई करेल।
66019012	आउर उकर आंइख आइग तइर धदकेल आउर उकर मुड़ी में अनाइत बागरा राज मुकूट आहे। आउर उकर उपरे गोटेक नाम लिखल आहे, जेके उ छोइड़ के आउर केहो उके नी जानेन।
66019013	आउर उ लहु छिड़काल लुगा पिन्‍धहे, आउर उकर नाम ईश्‍वर कर बचन हेके।
66019014	आउर सरग कर सिपाही सादा घोड़ा में सवारी होइके आउर सादा शुद्ध मलमल पिन्‍धके उकर पाछे-पाछे आहे।
66019015	आउर जाइत-जाइत मनके मारेक ले उकर मुंह से एगो चोंख तलवाइर निकलेल। आउर उ लोहा कर राज लाठी लेइके उमन कर उपरे राइज करी आउर उ सर्बशक्‍तिमान ईश्‍वर कर डरडरुवा खींस कर कायर कर निसा कर कुंड में दाख रांउदी।
66019016	आउर उकर लुगा आउर जांघ में ई नाम लिखल आहे: “राजा मन कर राजा आउर प्रभु मन कर प्रभु।”
66019017	आउरे मोय एगो सरग दूत के बेइर में खढ़ाल देखलो। आउर उ गो जोड़ से चिचयायके आकाश में उड़ेक वाला चराइ मन से कहलक, आवा, ईश्‍वर कर बड़का भोज कर लगिन जमा होइ जावा।
66019018	जेकर से तोहरे राजामन कर मांस, आउर सरदार मन कर मांस, आउर जोड़गर मरद मन कर मांस, आउर घोड़ा मन कर आउर उमन कर सवारी मन कर मांस, आउर का आजाद का गुलाम का छोट का बड़, सउब आबदिनमन कर मांस खावा।
66019019	आउरे मोय उ पशु आउर धरती कर राजा आउर उकर सिपाही मनके उ घोड़ा कर सवारी आउर उकर सिपाही से लडे़क ले जमा देखलो।
66019020	आउर उ पशु, आउर उकर संग उ झूठा आगमबक्ता धराय गेलक, जेहर उकर भिरे एसेन चिन्‍हा देखाय रहे, जेकर से उ उमनके भरमालक, जेहर उ पशु कर छाप लेइ रहंय आउर जे उकर मुर‍ती कर पूजा करत रहंय, ई दुनो जीते जीते उ आइग कर झील में, जे गंधक से बरेल, साजल गेलंय।
66019021	आउर बचाल आबदिन उ घोड़ा कर सवारी कर तलवाइर से जे उकर मुंह से निकलत रहे, मोरल गेलक, आउर सउब चराइ उकर मांस से आघय गेलंय।
66020001	आउरे मोय एगो सरग दूत के सरग से उतरेक देखलो, जेकर हांथ में झिंगझोंग गड़हा कर कुंजी आउर एगो बड़का सिकड़ी रहे।
66020002	आउर उ गायबोड़ा सांप माने पुरना सांप के, जे इबलिश आउर शयतान हेके, धइर के हजार बछर लगिन बाइन्‍ध देलक।
66020003	आउर उके झिंगझोंग गड़हा में साइज के ढाइप देलक आउर उकर में मोहर लगाय देलक, कि उ हजार बछर पूरा होवेक तलुक जाइत जाइत कर आबदिनमन के आउरे नी भरमाई। उकर पाछे दरकार आहे कि उके थोड़ेक दिन लगिन आउरे खोलाल जाइ।
66020004	आउरे मोय सिंहासन मन के देखलो, आउर उकर में आबदिनमन बाइठ गेलंय आउर उके बिचार करेक ले अधिकार देवल गेलक। आउर मोय उमन कर आतमा के हों देखलो, जेमन कर मुड़ी यीशु कर गवाही देवेक आउर ईश्‍वर कर बचन कर चलते पूजल जाय रहे, आउर जेहर न उ पशु कर आउर न उकर मूरती कर पूजा कइर रहंय, आउर न उकर छाप आपन कपार में आउर हांथ में लेइ रहंय, उमन जी उइठ के मसीह कर संगे हजार बछर तलुक राइज करते रहंय।
66020005	आउर जब तलुक ई हजार बछर पूरा नी होलक तब तलुक बाकी मोरल मन नी जीलंय। ई तो पहिला जी उठना हेके।
66020006	धन्‍य आउर पबितर उमन हेकंय, जे ई पहिला जी उठना कर भागीदर हेकंय।, एसेन मन उपरे दोसर मोरन कर कोनोवे हक नाइखे, पहें उमन ईश्‍वर आउर मसीह कर पुरोहित होबंय आउर उकर संग हजार बछर तलुक राइज करबंय।
66020007	आउर जे बेरा हजार बछर पूरा होइ जाइ, तो शयतान के काइदी से छोइड़ देवल जाइ।
66020008	आउर उ जाइत मन के जे धरती कर चाइरो बटे होवी, माने गोग मांगोग के जेकर गिनती समुन्‍दर कर बालू कर बरा बइर होवी, भरमाय के लड़ाई करेक ले सउब हर गोंठ होवेक ले निकलबंय।
66020009	आउर उमन समुचा धरती में फाइल जाबंय आउर पबितर आबदिनमन कर तम्‍बु आउर दुलार नगर के घेइर लेबंय; आउर आइग सरग से उताइर के उमनके भसम कइर देवी।
66020010	आउर उमन कर बहकयक वाला शयतान, उ आइग आउर गन्‍धक कर झील में, जेकर में उ पशु आउर झूठा आगमबक्ता हों होबंय, साजल जाइ; आउर उमन राइत दिन जिनगी जुग दुःख में तड़पते हे रहबंय।
66020011	आउरे मोय एगो बड़का सादा सिंहासन आउर उके जे उकर में बाइठे, देखलो, जेकर भिरे से धरती आउर आकाश भाइग गेलक आउर उमन ले ठांव नी भेटालक।
66020012	आउरे मोय छोट बड़ सउब मोरल मनके सिंहासन कर भिरे खढ़ाल देखलो आउर किताब खोलाल गेलक आउर आउरे एगो किताब खोलाल गेलक माने जीबन कर किताब आउर जाइसेन उ किताब में लिखल रहे उमन कर काम कर मोताबिक मोरल मन कर बिचार करल गेलक।
66020013	आउर समुन्‍दर गो उ मोरल मनके जे उकर में रहंय देइ देलक, आउर मोरन आउर पाताल गो उ मोरल मनके जे उकर में रहंय देइ देलक। आउर उमन में से सउब के काम कर मोताबिक उमन कर बिचार करल गेलक।
66020014	आउर मोरन आउर पाताल लोक हों आइग कर झील में साजल गेलक। ई आइग कर झील तो दोसर मोरन हेके
66020015	आउर जेमन कर नाम जीबन कर किताब में लिखल नी भेटालक, उके आइग कर झील में साजल गेलक।
66021001	आउरे मोय नवां आकाश नवां धरती के देखलो, कालेकि पहिला आकाश आउर पहिला धरती हईट जाय रहे, आउर समुन्‍दर हों नी रहे।
66021002	आउरे मोय पबितर नगर नवां यरुशलेम के सरग से ईश्‍वर ठिन से उतरेक देखलो आउर उ, उ कनिया तइर रहे, जे आपन दुल्‍हा लगिन आपने के सिंगरायहे।
66021003	आउरे मोय सरग से केखो ई कहेक सुनलो कि, “देखा, ईश्‍वर कर डेरा मनवां मन कर माझे आहे, उ उमन कर संग डेरा करी, आउर उमन उकर आबदिन होबंय आउर ईश्‍वर हे खुद उमन कर संग रही, आउर उमन कर ईश्‍वर होवी।
66021004	आउर उ उमन कर आंइख कर सउब लोर पानी के पोइछ देवी, आउर उकर पाछे मोरन नी रही आउर न शोक, न कान्‍देक, न बथा पीड़ा, पहिला बात बीत गेलक।”
66021005	आउर जे सिंहासन में बाइठ रहे, उ कहलक कि “देखा, मोय सउब के नवां कइर देवाथों,” आउरे उ गो कहलक, कि लिख-ले, “कालेकि ई बचन बिश्‍वास कर जोग्‍य आउर सच्चा आहे।”
66021006	आउरे उ मोर से कहलक, “ई बातमन पूरा होइ गेलक। मोय अलफा आउर ओमेगा, शुरु आउर आखरी हेकों। मोय पियासल के जीबन पानी कर धइर में से सिथिया पियाबू।
66021007	जे जय पावी ओहे ई चीज कर हकदार होइ, आउर मोय उकर ईश्‍वर होबु आउर उ मोर छाउवा होवी।
66021008	पहें डरहु, अन-बिश्‍वासीमन, घिन-घिना, जान मारवा, ब्‍यभिचारी, जादूमन्‍तर कराइया, मूरती पूजा कराइया, आउर सउब झूठाहा मन कर भाग उ आइग कर झील में मिली, जे आइग आउर गन्‍धक से जलते रही: ई दोसर मोरन हेके।”
66021009	आउरे जे सातो सरग दूतमन ठिन सात गो आखरी बिपाइत से भरल सात गो कटरा रहे, उकर में से एगो मोर ठिन आलक आउर मोर से बतियालक आउर कहलक, “हिने आव, मोय तोके कनिया माने मेमना कर आउराइत के देखाबु।”
66021010	उ मोके पबितर आतमा में, एगो बड़का आउर ऊंचा पहाड़ उपरे लेइ गेलक, आउर पबितर नगर यरुशलेम के सरग से ईश्‍वर ठिन से उतरेक देखालक।
66021011	ईश्‍वर कर महिमा उकर में रहे, आउर उकर इन्‍जोत अनाइत किमाइत कर ढोंग्‍गा, माने बिल्‍लोर तइर मोति नियर साफा रहे।
66021012	उकर चौगरदी भीत बड़का आउर ऊंचा रहे, आउर उकर बारहों गो फाटक आउर फाटक मन में बारहों गो सरग दूतमन रहंय; आउर उकर में इस्राएली मन कर बारहों गोतर मन कर नाम लिखल रहे।
66021013	पूरब बटे तीन गो फाटक, उत्तर बटे तीन गो फाटक, दक्षिन बटे तीन गो फाटक आउर पश्‍चिम बटे तीन गो फाटक रहे।
66021014	आउर नगर कर चौगरदी भीत कर बारहों गो नेंव रहे, आउर उकर में मेमना कर बारहों प्रेरित मन कर बारहों गो नाम लिखल रहे।
66021015	आउर जे मोर से बतियात रहे उकर ठिन फाटक मन आउर उकर चौगरदी भीत के नापेक ले एगो सोना कर नपूवा गज रहे
66021016	आउर उ नगर चाइर कुनीया बसल रहे आउर उकर लम्‍बाइ, ऊचाइ कर बरा बइर रहे आउर उ गो उ गज से नगर के नापलक, तो साड़हे सात सौ कोस निकललक, उकर लम्‍बाइ, चावड़ाइ आउर ऊचाइ बराबइर रहे।
66021017	आउर उ उकर चौगरदी भीत के मनवां कर माने सरग दूत कर नाप से नापलक, तो एक सौ चौवालीस हांथ होलक
66021018	आउर उकर चौगरदी भीत के मोति से गाथल रहे आउर नगर एसेन खाटि सोना कर रहे, जे साफा कांच नियर टिल टोल रहे
66021019	आउर उ नगर कर नेंव सउब किसिम कर किमती ढोंग्‍गामन से सिंगराल रहे पहिला नेंव मोति कर रहे, दोसर नेंव नील रतन, तीसरा तम्‍बा, चौथा पन्‍ना कर।
66021020	पांचवा गोमेद, छटवां मणिक्‍य कर, सातवां सोनइला, आठवां फिरोजे, नवां पूखराज, दसवां रुद्राक्ष, गारवांह धूमेइल रतन, आउर बारवांह जाम्‍बू रतन कर।
66021021	आउर बारोह फाटक, बारहों मोति कर रहे; गोटेक गोटेक फाटक गोटेक गोटेक मोति कर बनल रहे। आउर नगर कर सड़क साफा कांच नियर खाटि सोना कर रहे।
66021022	आउर मोय उकर में कोनोवे मन्‍दिर नी देखलो, कालेकि सर्बशक्‍तिमन प्रभु ईश्‍वर आउर मेमना उकर मन्‍दिर हेके।
66021023	आउर उ नगर में बेइर आउर चांद कर इन्‍जोत कर दरकार नाइखे, कालेकि ईश्‍वर कर तेज से उकर में इन्‍जोत होवोथे, आउर मेमना उकर दिया हेके।
66021024	आउर जाइत जाइत कर आबदिनमन उकर इन्‍जोत में चलबंय-भूलबंय, आउर धरती कर राजा मन आपन आपन तेज कर चीज लेइके उकर हिंया लनबंय।
66021025	आउर फाटक दिन में कहियो बन्‍द नी रही आउर न राइत हुंवा होइ।
66021026	आउर आबदिनमन जाइत जाइत कर बड़ाइ आउर सम्‍पत्‍ति उकर में लानबंय।
66021027	आउर उकर में कोनो अपबितर चीज, चाहे घिनघिना काम करेक वाला चाहे झूठ कर रचेक वाला, कोनोवे लेखे हों ढुकेक नी पारी, पहें एकला उमन जेकर नाम मेमना कर जीबन कर किताब में लिखल आहे।
66022001	आउरे उ मोके टिलटोल कांच कर लावकेक वाला जीबन पानी कर एगो नदी देखालक, जे ईश्‍वर आउर मेमना कर सिंहासन से निकाइलके, उ नगर कर सड़क कर बिचो-बीच बहत रहे।
66022002	आउर नदी कर इपाखी आउर उपाखी, जीबन कर गाछ रहे; उकर में बारहों किसिम कर फार फारत रहे, आउर उ सउबे महिना फारत रहे; आउर उ गाछ कर पताइ मन से जाइत जाइत कर आबदिनमन बेस होवत रहंय।
66022003	आउरे न कहियो स्राप होइ आउर ईश्‍वर आउर मेमना कर सिंहासन उ नगर में होवी आउर उकर सेवकमन उके सेवा करबंय।
66022004	आउर उमन उकर मुंह देखबंय आउर उकर नाम उमन कर कपार में लिखल रही।
66022005	आउरे न तो राइत होइ आउर न दिया चाहे बेइर कर दरकार होइ, कालेकि प्रभु ईश्‍वर उमनके इन्‍जोत देवी आउर उमन जिनगी जुग राइज करबंय।
66022006	आउरे उ गो मोर से कहलक, “ई बात बिश्‍वास जोग्‍य आउर सच्चा हेके। आउर प्रभु गो जे आगमबक्तामन कर आतमामन कर ईश्‍वर हेके, आपन सरग दूत के ई-लगिन भेजलक, कि आपन सेवक मनके उ बातमन के, जेकर जल्‍दिये हे पूरा होवेक दरकार आहे, देखाइ।”
66022007	“देखा, मोय जल्‍दिये आवेक वाला आहों!, धन्‍य आहंय उमन, जे ई किताब कर आगमबाणी कर बात के मानेना।”
66022008	मोय ओहे जोहन हेकों, जे ई बातमन के सुनत आउर देखत रहों आउर जे बेरा मोय सुनलो आउर देखलो, तो जे सरग दूत मोके ई बातमनके देखात रहे, मोय उके गोड़ लगेक ले उकर गोड़ में नीहरलो।
66022009	आउर उ मोर से कहलक, “देख, एसेन न कर, कालेकि मोय तोर आउर तोर भाई आगमबक्तामन, आउर ई किताब कर बातमन के मानेक वाला मन कर संगी सेवक हेकों। ईश्‍वर हे के गोड़ लाग।”
66022010	आउर उ मोर से कहलक, “ई किताब कर आगमबाणी कर बातमनके न ढाप, कालेकि बेरा भिरे आय गेलक।
66022011	जे अन्‍याय करेल, से अन्‍याय हे करते रहोक; आउर जे पापी आहंय, उ पापी बनल रहोक आउर जे धरमी हेके, उ धरमी हे बनल रहोक आउर जे पबितर आहे; उ पबितर हे बनल रहोक।”
66022012	“देख, मोय जल्‍दिये हे आवेक वाला आहों; आउर सउब कर काम कर मोताबिक बदला देवेक ले मोर ठिन इनाम आहे।
66022013	मोय अलफा आउर ओमेगा, शुरु आउर आखरी हेकों।”
66022014	धन्‍य उमन हेकंय, जेमन आपन लुगा के धोइ लेवेन, कालेकि उमनके जीबन कर गाछ ठिन आवेक कर अधिकार मिली आउर उमन फाटक से होइ के नगर में ढुकबंय।
66022015	पहें कुकूर मन आउर जादूमन्‍तर करेक वालामन, ब्‍यभिचारी, जानमारवा, मूरती पूजा करेक वाला, आउर सउब झूठके चहेक वाला मन आउर झूठामन बाहरे रहबंय।
66022016	“मोय यीशु गो आपन सरग दूत के ई-लगिन भेजलो, कि तोहरेमन ठिन कलीसिया कर बारे में ई बातमन कर गवाही देवोक, मोय दाऊद कर खन्दान से जनमाल हेकों, भिनसारिया कर चमकेक वाला तइरगन हेकों।”
66022017	आउर पबितर आतमा आउर कनिया दुइयो कहेल “आव!” आउर सुनेक वाला हों कहोक, कि “आव!” आउर जे पियासे आहंय, उमन आवोक आउर जे केहो चाहेन उ जीबन कर पानी सिथिया में लेवोक।
66022018	मोय सउब हर के जे ई किताब कर आगमबाणी कर बात के सुनेला, मोय गवाही देवोन, कि अगर कोनोवे आबदिन ई बातमन में कोनो जोड़ी तो ईश्‍वर उ बिपाइत मनके जे ई किताब में लिखल आहे, उकर उपरे लाइद देवी।
66022019	आउर अगर केहो ई आगमबाणी कर किताब कर बातमन में से तइनको निकलय देवी चाहे घटाई, तो ईश्‍वर उ जीबन कर गाछ आउर पबितर नगर में से जेकर चरचा ई किताब में आहे, उकर हिस्सा के निकलय देवी।
66022020	जे ई बातमन कर गवाही देवेल उ ई कहेल, “हां, मोय जल्‍दिये आवेक वाला आहों।” आमेन! हे प्रभु यीशु आव!
66022021	प्रभु यीशु कर अनुग्रह पबितर आबदिनमन कर संग रहोक। आमेन।
