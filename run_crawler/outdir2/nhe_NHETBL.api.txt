40001001	Ni amatl quipiya inintoca ihuejcapan tatahua Jesucristo. Yajaya se iteipa ixhui David huan se iteipa ixhui Abraham.
40001002	Abraham tlen itztoya huejcajquiya quipixqui se icone tlen quitocaxti Isaac. Huan Isaac quipixqui se icone tlen quitocaxti Jacob. Huan Jacob quinpixqui majtlactli huan ome iconehua huan se tlen nopa majtlactli huan ome elqui itoca Jud'a.
40001003	Jud'a huan nopa sihuatl Tamar quinpixque ome ininconehua huan quintocaxtijque Fares huan Zara. Huan Fares quipixqui se icone tlen quitocaxti Esrom. Esrom quipixqui se icone tlen quitocaxti Aram.
40001004	Aram quipixqui se icone tlen quitocaxti Aminadab. Huan Aminadab quipixqui se icone tlen quitocaxti Naas'on. Naas'on quipixqui se icone tlen quitocaxti Salm'on.
40001005	Huan Salm'on huan isihua Rahab quipixque se inincone tlen quitocaxtijque Booz. Booz huan isihua Rut quipixque se inincone tlen quitocaxtijque Obed. Obed quipixqui se icone tlen quitocaxti Isa'i.
40001006	Huan Isa'i quipixqui se icone tlen quitocaxti David tlen moscalti huan elqui nopa hueyi tlanahuatijquetl. Huan nopa hueyi tlanahuatijquetl David quipixqui se icone tlen quitocaxti Salom'on. Huan inana Salom'on eliyaya tlen achtohui elqui isihua Ur'ias.
40001007	Huan Salom'on quipixqui se icone tlen quitocaxti Roboam. Roboam quipixqui se icone tlen quitocaxti Ab'ias. Huan Ab'ias quipixqui se icone tlen quitocaxti Asa.
40001008	Asa quipixqui se icone tlen quitocaxti Josafat. Huan Josafat quipixqui se icone tlen quitocaxti Joram. Joram quipixqui se icone tlen quitocaxti Uz'ias.
40001009	Huan Uz'ias quipixqui se icone tlen quitocaxti Jotam. Jotam quipixqui se icone tlen quitocaxti Acaz. Acaz quipixqui se icone tlen quitocaxti Ezequ'ias.
40001010	Huan Ezequ'ias quipixqui se icone tlen quitocaxti Manas'es. Manas'es quipixqui se icone tlen quitocaxti Am'on. Am'on quipixqui se icone tlen quitocaxti Jos'ias.
40001011	Huan Jos'ias quipixqui se icone tlen quitocaxti Jecon'ias huan nojquiya quinpixqui m'as iconehua. Jos'ias huan iconehua itztoyaj ipan nopa tonali quema hualajque tlali Babilonia ehuani huan quinhuicaque nechca nochi israelitame ilpitoque para ma quintequipanotij ipan inintlal.
40001012	Huan teipa nepa ipan tlali Babilonia Jecon'ias quipixqui se icone tlen quitocaxti Salatiel. Huan Salatiel quipixqui se icone tlen quitocaxti Zorobabel.
40001013	Huan Zorobabel quipixqui se icone tlen quitocaxti Abiud. Abiud quipixqui se icone tlen quitocaxti Eliaquim. Eliaquim quipixqui se icone tlen quitocaxti Azor.
40001014	Huan Azor quipixqui se icone tlen quitocaxti Sadoc. Sadoc quipixqui se icone tlen quitocaxti Aquim. Aquim quipixqui se icone tlen quitocaxti Eliud.
40001015	Huan Eliud quipixqui se icone tlen quitocaxti Eleazar. Eleazar quipixqui se icone tlen quitocaxti Mat'an. Mat'an quipixqui se icone tlen quitocaxti Jacob.
40001016	Huan Jacob quipixqui se icone tlen quitocaxti Jos'e tlen moscalti huan mosihuajti ihuaya Mar'ia. Huan Mar'ia elqui inana Jes'us. Huan Jes'us elqui nopa Cristo tlen Toteco Dios quititlanqui ipan ni tlaltepactli.
40001017	Huajca majtlactli huan nahui huejhueyi tatame quinpixque ininconehua tlen quema Abraham itztoya ipan tlaltepactli hasta quema Tlanahuatijquetl David itztoya. Huan seyoc majtlactli huan nahui huejhueyi tatame quinpixque ininconehua tlen quema David itztoya ipan tlaltepactli hasta quinhuicaque nechca nochi israelitame ipan tlali Babilonia. Huan seyoc majtlactli huan nahui huejhueyi tatame quinpixque ininconehua tlen quema quinhuicaque israelitame ipan tlali Babilonia hasta quema tlacatqui Cristo tlen Toteco Dios quititlanqui ipan tlaltepactli.
40001018	Quej ni panoc quema tlacatqui Jesucristo. Inana Jes'us quitocaxtiyayaj Mar'ia huan ya quiijtlantoya Jos'e huan quisencajtoyaj ipan amatl para mocuilis queja momatque quichihuaj. Huan ipan nopa xihuitl quema polihuiyaya para mosejcotilise, Jos'e quimatqui para Mar'ia ya tlanemiltiyaya, pero elqui ichicahualis Itonal Toteco tlen quichijqui ma conepiya.
40001019	Huan Jos'e, tlen ya eltoya ihuehue Mar'ia ipan amatl, eliyaya se tlacatl xitlahuac huan ax quinequiyaya quipinahualtis iniixtla tlacame. Huajca moilhui m'as cuali moamaxolehuas ihuaya Mar'ia ixtacatzi para mocahuase.
40001020	Huan quema Jos'e moilhuiyaya tlen quichihuasqu'ia, quiitac ipan se temictli se ielhuicac ejca Toteco quiilhui: "Xitlacaqui Jos'e, ta tiiteipa ixhui David tlen huejcajquiya itztoya. Amo ximajmahui para timocuilis Mar'ia, mosihua, pampa nopa conetl tlen quinemilt'ia, pejqui ica ichicahualis Itonal Toteco.
40001021	Huan Mar'ia quitlacatiltis se oquichpil huan tijtocaxtis: 'Jes'us' tlen quiijtosnequi Temaquixtijquetl pampa quinmaquixtis itlacajhua tlen inintlajtlacolhua."
40001022	Huajca nochi ya ni panoc para ma tlami tlen Toteco Dios techilhui ica itiocamanalojca huejcajquiya para teipa panos. Yajaya techilhui:
40001023	"Xiquita se cuali ichpocatl tlen ax quema itztoya ihuaya se tlacatl elis conehue, huan quitlacatiltis se oquichpil huan quitocaxtis: Emanuel. Emanuel quiijtosnequi: 'Toteco itztoc tohuaya.' "
40001024	Huajca quema Jos'e isac, quichijqui senquistoc tlen ielhuicac ejca Toteco quiilhuijtoya. Quicuito Mar'ia queja isihua,
40001025	pero Jos'e ax quinechcahui hasta tlacatqui icone. Huan Mar'ia quitlacatilti iachtohui ejca cone, se piloquichpiltzi. Huan Jos'e quitocaxti Jes'us.
40002001	Huan Jes'us tlacatqui ipan altepetl Bel'en ipan estado Judea ipan nopa tonali quema Tlanahuatijquetl Herodes quipixqui tlanahuatili ipan nopa tlali. Huan ipan nopa tonali ajsicoj ipan altepetl Jerusal'en sequin tlalnamijca tlacame tlen momachtijque sitlalime huan hualajque tlen campa quisa tonati.
40002002	Huan quema ajsicoj, tlatzintocaque: --¿Canque itztoc yajaya tlen tlacatqui para elis inintlanahuatijca israelitame? Hasta nepa campa quisa tonati, tiquitztoque isitlal tlen pejqui tlahu'ia quema tlacatqui. Huan tihualajtoque tijhueyimatise.
40002003	Huan quema Tlanahuatijquetl Herodes quicajqui tlen nopa tlacame quiijtohuayayaj, momajmati. Huan nojquiya momajmatijque nochi tlacame tlen altepetl Jerusal'en.
40002004	Huajca Herodes quinsentili nochi tlayacanca totajtzitzi, huan tlamachtiani tlen itlanahuatil Mois'es, huan quintlajtlani canque tlacatisqu'ia nopa Cristo tlen ijcuilijtoc para Toteco Dios quititlanisqu'ia ipan tlaltepactli.
40002005	Huan yajuanti quinanquilijque: --Cristo tlacatis ipan altepetl Bel'en nica ipan estado Judea pampa queja nopa quiijcuilo itiocamanalojca Toteco huejcajquiya campa quiijtohua:
40002006	'Yonque nopa pilaltepetzi Bel'en ax hueyi queja sequinoc altepetini ipan tlali Jud'a, nopano tlacatis se hueyi tlanahuatijquetl. Yajaya quinyacanas noisraelita tlacajhua.' Quej nopa quiijcuilo nopa tiocamanalojquetl.
40002007	Huajca Herodes ixtacatzi quinnotzqui nopa tlacame tlen momachtijque sitlalime. Huan quintlajtlani miyac ipan tlachque tonal pejqui nesi nopa yancuic sitlali.
40002008	Teipa Herodes quintitlanqui ma yaca ipan pilaltepetzi Bel'en huan quinilhui: --Xiyaca Bel'en, xijtemotij nopa piloquichpiltzi. Huan quema inquipantise, xinechilhuiquij canque itztoc para na nojquiya niyas nijhueyichihuati.
40002009	Teipa quema nopa tlacame quicactoya itlajtol Tlanahuatijquetl Herodes, quistejque Jerusal'en. Huan nimantzi sampa quiitaque nopa sitlali tlen achtohuiya quiitztoyaj nepa campa quisa tonati, huan nopa sitlali quinyacantiyajqui hasta moquetzato itzonpac nopa cali campa itztoya nopa piloquichpiltzi.
40002010	Huan quiitaque para moquetzqui nopa sitlali huan nel'ia pajque.
40002011	Huajca calaquitoj ipan nopa cali huan quiitaque nopa piloquichpiltzi ihuaya inana tlen itoca Mar'ia. Huan motlancuaquetzque huan moixtlapachojque iixtla huan quihueyitlalijque nopa conetl. Huan quitlapojque tlen nelpajpatiyo quihuiquiliyayaj. Huan quimacaque oro, cuali copali huan se tlaajhuiyacayotl tlen itoca mirra tlen tlahuel patiyo.
40002012	Huan Toteco Dios quinyolmelajqui nopa tlacame ipan temictli para ma amo mocuepaca para quiilhuitij Tlanahuatijquetl Herodes canque itztoc nopa piloquichpiltzi. Huajca yajuanti yajque ipan seyoc ojtli huan mocuepque inintlal.
40002013	Quema ya quistoyaj nopa tlacame tlen momachtijque sitlalime, se ielhuicac ejca Toteco monexti iixtla Jos'e ipan temictli huan quiilhui: "Ximehua huan xijhuica nopa piloquichpiltzi ihuaya inana huan xicholoca huejca hasta tlali Egipto. Ximocahuaca nepa hasta nimitzilhuis pampa nopa Tlanahuatijquetl Herodes quitemohua nopa piloquichpiltzi para quimictis."
40002014	Huajca Jos'e mejqui huan ipan nopa tlayohua quihuicac nopa piloquichpiltzi ihuaya inana huan cholojtejque tlajco yohual para yase Egipto.
40002015	Huan yajuanti mocajque nepa hasta mijqui Tlanahuatijquetl Herodes. Toteco quinilhuijtoya ma yaca tlali Egipto para ma tlamis tlen itiocamanalojca Toteco quiijto huejcajquiya campa quiijto: "Na nijnotzas Nocone ma quisas tlali Egipto."
40002016	Teipa Tlanahuatijquetl Herodes momacac cuenta para nopa tlacame tlen momachtijque sitlalime san quicajcayajtoyaj pampa ax mocuepque para quiyolmelahuase campa itztoya nopa conetl. Huajca nel'ia cualanqui. Huan quintitlanqui soldados ma yaca altepetl Bel'en huan pilaltepetzitzi nejnechca para ma quinmictica nochi piloquichpiltzitzi tlen aya quipiyayayaj ome xihuitl. Ya ni quichijqui pampa quinequiyaya quimictis Jes'us, pampa nopa tlacame quiilhuijtoyaj aya quipiyayaya ome xihuitl para nestoya nopa yancuic sitlali.
40002017	Huajca nochi ipan Bel'en mocuesojque. Quej nopa panoc senquistoc queja quiijcuilo nopa tiocamanalojquetl Jerem'ias huejcajquiya, huan quej ni quiijto:
40002018	"Nepa ipan altepetl Ram'a o Bel'en nochi quicaquise tlen chocase huan tlahuejchihuase. Israelita tename chocase pampa quinmictilise ininconehua. Huan axaca huelis quinyoltlalis pampa ya mictose."
40002019	Teipa mijqui Tlanahuatijquetl Herodes ipan tlali Israel. Huan ipan tlali Egipto campa Jos'e itztoya, quiitac ipan temictli se ielhuicac ejca Toteco tlen quiilhui:
40002020	"Ximehua, huan xijhuica nopa piloquichpiltzi ihuaya inana huan ximocuepaca tlali Israel pampa ya mijque yajuanti tlen quinequiyayaj quimictise."
40002021	Huajca Jos'e mejqui, huan quihuicac Jes'us ihuaya inana huan sampa mocuepque tlali Israel.
40002022	Pero Jos'e quicajqui para ipan estado Judea tlanahuatiyaya Herodes Arquelao, icone Herodes, huajca majmajqui ajsiti nepa. Huan Toteco Dios quiilhui ipan temictli para ma yaca estado Galilea, huajca yajque nepa.
40002023	Huan ajsitoj ipan se altepetl tlen itoca Nazaret ipan estado Galilea huan nepa mocajque. Quej ni tlanqui tlen nopa tiocamanalohuani huejcajquiya quiijtojque tlen Cristo: "Tlacame quinotzase se Nazaret ejquetl."
40003001	Ipan nopa tonali Juan tlen tecuaaltiyaya ajsico ipan nopa huactoc tlali campa ax tleno eli nepa ipan estado Judea. Huan pejqui tecamahu'ia,
40003002	huan quinilhuiyaya tlacame: "Ximoyolpatlaca huan xijcahuaca tlen ax cuali inquichihuaj para huelis incalaquise campa tlanahuat'ia Toteco tlen itztoc ipan elhuicac, pampa yajaya inmechnechcahu'ia ama huan inmechnotza xicalaquica."
40003003	Juan eliyaya nopa tlacatl tlen tiocamanalojquetl Isa'ias huejcajquiya quiijcuilo hualasqu'ia. Isa'ias quiijcuilo ya ni: "Tlacame quicaquise se tlen camatis chicahuac ipan nopa huactoc tlali campa ax tleno eli. Huan quiijtos: 'Xijcualtlalica imoyolo pampa hualas Tohueyiteco. Xijxitlahuaca imonemilis queja inquisencahuaj ojtli para hualas se hueyi tequihuejquetl.' "
40003004	Juan moquentiyaya iyoyo tlen tlachijchihuali ica itzoncal camello huan quipiyayaya itzinquechilpica tlen cuetlaxtli. Huan quincuayaya pilchapoltzitzi huan nectli tlen quipantiyaya campa nentinemiyaya campa ax onca caltini.
40003005	Huan yohuiyayaj campa Juan miyac tlacame tlen quisayayaj altepetl Jerusal'en huan sequinoc altepetini ipan estado Judea huan miyac tlen ehuayayaj nechca atemitl Jord'an.
40003006	Huan nochi quipohuiliyayaj Toteco Dios inintlajtlacolhua, huan huajca Juan quincuaaltiyaya ipan atemitl Jord'an.
40003007	Huan quema Juan quinitac para nojquiya ajsiyayaj miyac fariseos huan saduceos tlen quinequiyayaj mocuaaltise, quinilhui: "Initztoque queja incohuame. ¿Ajqueya inmechilhuijtoc para Toteco Dios ax inmechtlatzacuiltis teipa intla inmocuaaltise? Ax queja nopa.
40003008	Nimechilhu'ia monequi inquichihuase tlen cuali para nempa ma nesi para inmoyolcueptoque huan inquicajtejtoque imoojhui tlen fiero.
40003009	Amo ximoilhuica para incuajcualme pampa initztoque initeipa ixhuihua Abraham tlen huejcajquiya itztoya. Nimechilhu'ia Toteco huelis quichihuas ni tetini tlen eltoc nica para ma mocuepaca iteipa ixhuihua Abraham intla yajaya quinequis.
40003010	Imojuanti initztoque queja cuatini tlen ax tlaquij, huajca ximomocuitlahuica pampa Toteco ya quicualtlalijtoc ihacha para inmechtzontequis huan inmechtlatis queja ineltosqu'iaj cuatini.
40003011	"Quena, nel'ia niquincuaalt'ia ica atl nochi tlen ya moyolcueptoque huan quicajtejtoque tlajtlacoli. Pero teipa seyoc hualas tlen m'as quipiya tlanahuatili que na. Na ax nicaxil'ia para nielis itlatequipanojca, niyon para nijquixtilis itecac. Yajaya quinmacas sequin tlacame Itonal Toteco huan sequinoc quintlatzacuiltis ica tlitl.
40003012	Yajaya huala mocualtlalijtoc para quiniyocatlalis tlacame queja se quichihua quema quitequihu'ia itlaajcapehuilol para quiyejyectis trigo. Huan tlacame tlen itztoque queja nopa trigo tlen cuali, quinajcocuis. Huan tlen itztoque queja itlasolo nopa trigo, quintlatis ica se tlitl tlen ax quema sehuis."
40003013	Teipa Jes'us quisqui ipan estado Galilea huan ajsico atemitl Jord'an campa itztoya Juan para ma quicuaalti.
40003014	Pero Juan ax quinequiyaya quicuaaltis Jes'us huan quiilhui: --M'as quinamiqui ta tinechcuaaltisqu'ia, huajca ¿para tlen tijnequi ma nimitzcuaalti?
40003015	Huan Jes'us quiilhui: --Para amantzi, xinechcuaalti na pampa monequi tijchihuase nochi tlen xitlahuac senquistoc queja Toteco Dios quinequi. Huajca Juan quicaquili itlajtol huan quicuaalti.
40003016	Huan quema Jes'us ya mocuaaltijtoya huan quisayaya ipan atl, nimantzi tlapojqui elhuicactli huan quiitac Itonal Toteco hualtemoyaya queja se paloma huan ajsic ipan ya.
40003017	Huan Toteco Dios camatqui tlen elhuicac huan quiijto: "Ya ni Nocone tlen niquicnel'ia. Nipaqui miyac ica tlen quichihua."
40004001	Teipa Itonal Toteco quihuicac Jes'us hasta nopa huactoc tlali campa ax tleno eli para Axcualtlacatl ma quiyoltilana Jes'us para ma tlajtlacolchihua.
40004002	Huan Jes'us mosajqui cuarenta tonali, huan teipa nel'ia mayanayaya.
40004003	Huan ajsico Axcualtlacatl huan quiilhui Jes'us: --Intla nel'ia tiIcone Dios, huajca xijnahuati ni tetl ma mocuepa pantzi.
40004004	Huan Jes'us quinanquili: --Ijcuilijtoc ipan Itlajtol Toteco campa quiijtohua: 'Ax san pantzi monequi para itztose tlacame. Nojquiya monequi tijneltoquilijtiyase nochi Itlajtol Toteco.'
40004005	Huajca Axcualtlacatl quihuicac Jes'us hasta altepetl Jerusal'en, ialtepe Toteco Dios, huan quiquetzqui itzonatipa nopa hueyi tiopamitl,
40004006	huan quiilhui: --Intla nel'ia tiIcone Dios, huajca xihuitoni hasta tlatzintla pampa ijcuilijtoc ipan Itlajtol Toteco campa quiijtohua: 'Toteco Dios quintitlanis ielhuicac ejcahua para ma mitzmocuitlahuica, huan yajuanti mitzmatzacuilise para ax timoicxicocos ica niyon se tetl.'
40004007	Huan Jes'us quiilhui: --Nojquiya ijcuilijtoc ipan Itlajtol Toteco campa quiijtohua: 'Amo xijyejyeco Toteco Dios san para tiquitas tlachque quichihuas.'
40004008	Teipa Axcualtlacatl quihuicac Jes'us ipan se huejcapantic tepetl huan quinextili nochi tlacame tlen iniaxca nochi tlanahuatiani ipan nochi tlaltini ipan tlaltepactli huan nochi ininricojyo.
40004009	Huan quiilhui: --Nochi ya ni nimitzmacas intla timotlancuaquetzas huan tinechhueyichihuas.
40004010	Huajca Jes'us quiilhui Axcualtlacatl: --Xinechtlalcahui Axcualtlacatl. Pampa ijcuilijtoc ipan Itlajtol Toteco: 'San Toteco Dios xijhueyichihua huan san ya xijtlepanita.'
40004011	Huajca quisqui Axcualtlacatl huan quicajtejqui Jes'us. Huan elhuicac ehuani hualajque huan quipalehuicoj.
40004012	Teipa quema Jes'us quicajqui para Juan itztoya ipan tlatzactli, quisqui tlen estado Judea huan mocuepqui altepetl Nazaret ipan estado Galilea.
40004013	Huan teipa quisqui altepetl Nazaret huan yajqui para itztoti ipan altepetl Capernaum tlen mocahua nechca nopa hueyi atl campa monamiqui estado Zabul'on ihuaya estado Neftal'i.
40004014	Quichijqui ya ni para ma tlami tlen Toteco quiilhuijtoya itiocamanalojca Isa'ias huejcajquiya huan ya ni tlen quiijto:
40004015	"Nopa tlaltini Zabul'on huan Neftal'i mopant'iaj iteno hueyi atl ipan nopa seyoc nali atemitl Jord'an ipan estado Galilea. Nepa mocahuaj tlacame tlen ax israelitame.
40004016	Pero nochi nopa tlacame tlen itztoyaj ipan tzintlayohuilotl, ama quiitztoque se hueyi tlahuili. Itztoyaj queja mictoque, pero ama cahuantoc se hueyi tlahuili para quintlahuilis inintlalnamiquilis."
40004017	Huajca ipan nopa tonali Jes'us pejqui tlacamanalohua huan quinilhui tlacame: "Ximoyolpatlaca huan xijcahuaca tlen ax cuali inquichihuaj intla inquinequij incalaquise campa tlanahuat'ia Toteco tlen itztoc elhuicac, pampa yajaya inmechnechcahu'ia ama."
40004018	Huan Jes'us nejnemiyaya iteno nopa hueyi atl tlen itoca Galilea huan quinitac ome icnime. Se itoca eliyaya Sim'on, pero nochi quitocaxtiyayaj Pedro. Huan ne se iicni itoca eliyaya Andr'es. Yajuanti quimajcahuayayaj matlatl atitla pampa eliyayaj michtlajtlamani.
40004019	Huan Jes'us quinilhui: --Xinechtoquilica. Ama inmichtlajtlamani, pero seyoc tequitl nimechmacas. Nimechnextilis quejatza intlajtlamase tlen tlacame para ma nechtoquilica.
40004020	Huan yajuanti nimantzi quicajtejque ininmatla huan quitoquilijque.
40004021	Teipa Jes'us nejnenqui achi m'as huan quinitac seyoc ome icnime, se tlen itoca eliyaya Jacobo huan ne se itoca eliyaya Juan. Itztoyaj ipan se cuacanahua ihuaya inintata, Zebedeo, quitlatlamaniyayaj ininmatla. Huan Jes'us nojquiya quinnotzqui ma yaca ihuaya.
40004022	Huan nimantzi quicajtejque nopa cuacanahua huan inintata huan quitoquilijque Jes'us.
40004023	Huan Jes'us panotinemiyaya campa hueli ipan nochi estado Galilea huan tlamachtijtinemiyaya ipan nopa israelita tiopantini ipan sesen altepetl. Huan tlacamanalojtinemiyaya nopa cuali tlajtoli tlen quejatza eltos quema Toteco tlanahuatis. Huan Jes'us quinchicahuayaya tlen mococohuayayaj ica tlen hueli cocolistli.
40004024	Huajca campa hueli ipan nochi tlali Siria nochi tlacame quicajque tlen Jes'us, huan quinhualicaque campa ya nochi tlen quipixtoyaj tlacuajcualocayotl huan miyac tlamantli cocolistli. Nojquiya quinhualicaque tlen tlaijiyohuiyayaj pampa quinpixque iajacahua Axcualtlacatl, huan tlen huetziyayaj ica ajaca cocolistli huan tlen huajhuapahuiyayaj. Huan nochi Jes'us quinchicajqui.
40004025	Huan quitoquiliyayaj tlahuel miyac tlacame tlen hualajque tlen estado Galilea, huan tlen tlali Dec'apolis, huan tlen altepetl Jerusal'en, huan tlen estado Judea huan sequin tlen hualajque seyoc nali atemitl Jord'an.
40005001	Huan Jes'us quiitac ya ajsicoj miyac tlacame huan huajca tlejcoc quentzi ipan se tepetl huan mosehui. Huan tojuanti tiimomachtijcahua timonechcahuijque campa itztoya ininhuaya nopa tlacame.
40005002	Huan Jes'us pejqui tlamacht'ia huan quiijto:
40005003	"Xipaquica imojuanti tlen inmoicnonequij iixtla Toteco, huan inquimatij inteicneltzitzi ipampa imotlajtlacolhua. Toteco tlen itztoc ipan elhuicac inmechcahuilis xicalaquica campa yajaya tlanahuat'ia.
40005004	Xipaquica imojuanti tlen inmocuesohuaj, pampa Toteco inmechyoltlalis.
40005005	Xipaquica imojuanti tlen ax inmohueyimatij iniixtla sequinoc. Toteco inmechaxcatis nochi tlaltepactli.
40005006	Xipaquica imojuanti tlen ica nochi imoyolo inquitemohuaj quejatza inquichihuase tlen xitlahuac. Initztoque queja tlacame tlen mayanaj huan amiquij para itztose cuali, huan Toteco inmechixhuitis para melahuac inhuelise inquichihuase tlen xitlahuac.
40005007	Xipaquica imojuanti tlen intetlasojtlaj huan intepalehu'iaj, pampa Toteco nojquiya inmechtlasojtlas huan inmechpalehuis.
40005008	Xipaquica imojuanti tlen inyoltlapajpactique, pampa inquiitase Toteco.
40005009	Xipaquica imojuanti tlen inquiyoltlal'iaj cualantli, pampa Toteco inmechtocaxtis iniconehua.
40005010	Xipaquica intla sequinoc inmechtlaijiyohuilt'iaj pampa inquichihuaj tlen xitlahuac, pampa Toteco tlen itztoc elhuicac inmechcahuilis incalaquise ipan itlanahuatilis.
40005011	"Xipaquica quema sequinoc inmechpinajt'iaj huan inmechtlaijiyohuilt'iaj huan inmechistlacahu'iaj pampa innechneltocaj.
40005012	Quena, xipaquica huan amo ximocuesoca pampa Toteco hueyi inmechtlaxtlahuis nepa elhuicac. Quej nopa tlacame nojquiya quintlatzacuiltijque itiocamanalojcahua Toteco huejcajquiya.
40005013	"Istatl quipalehu'ia nacatl para ma ax nenpolihui. Imojuanti nojquiya inhuelij inquinpalehuise tlacame para ma ax tlajtlacolchihuaca pampa initztoque queja istatl ipan ni tlaltepactli. Pero intla istatl ayoc poyec, huajca ax tleno ipati. Huan axaca huelis quipoyeltisoc sampa. Niyon ayoc huelis tijtequihuise. San monequi tijtepehuase huan huajca ipan moquejquetzase tlacame.
40005014	"Imojuanti initztoque itlahuil ni tlaltepactli pampa inquintlahuil'iaj tlacame. Initztoque queja se altepetl tlen mosehu'ia ipan se tepetl huan tlahu'ia para nochi hueli quiitase.
40005015	Axaca quitlat'ia se tlahuili huan quitlal'ia cajon tzala, pero quitlal'ia ipan se tlahuil quetzali para ma tlahuis nochi ipan calijtic.
40005016	Quej nopa xijcahuaca ma cahuani imotlahuil iniixtla tlacame huan quiitase tlen cuali inquichihuaj huan quihueyichihuase imoTata tlen itztoc ipan elhuicac.
40005017	"Amo ximoilhuica nihualajtoc para niquiniyocacahuas itlanahuatil Mois'es huan tlen quiijcuilojtoque itiocamanalojcahua Toteco. ¡Axtle! Nihualajtoc para nijtlamichihuas nochi tlen quiijtohuaj.
40005018	Melahuac nimechilhu'ia hasta tlamis elhuicactli huan tlaltepactli axaca quixolehuas yon se letra, yon se punto tlen ijcuilijtoc ipan nopa tlanahuatili. Nochi panos queja quiijtohua nepa.
40005019	Intla se tlacatl ax quitlepanita se tlen itlanahuatilhua Mois'es huan quinmachtis sequinoc ma ax quitlepanitaca, yonque nopa tlanahuatili ax hueyi, nopa tlacatl elis pilsiltzi quema Toteco tlen itztoc elhuicac tlanahuatis. Quema tlanahuatis Toteco, elise huejhueyi nopa tlacame tlen quineltocaj itlanahuatilhua huan quinnextil'iaj sequinoc ma quitlepanitaca nojquiya.
40005020	Pampa nimechilhu'ia, intla inquinequij incalaquise campa tlanahuat'ia Toteco tlen itztoc ipan elhuicac, monequi m'as xijchihuaca tlen xitlahuac que quichihuaj nopa fariseos huan nopa tlamachtiani tlen itlanahuatil Mois'es.
40005021	"Inquicactoque para itlanahuatil Mois'es quinmachtiyaya tlacame huejcajquiya para ma ax temictica. Huan ajqueya quimictis se tlacatl yas iniixtla tequitini para quitlajtolsencahuase huan quitlatzacuiltise.
40005022	Pero na nimechilhu'ia, intla se tlacatl cualanis ica iicni, tequitini quitlajtolsencahuase. Huan intla se tlacatl quitelchihuas iicni, nopa tlasentilistli tlen tequitini tlen m'as quipiyaj tlanahuatili mosentilis para quitlajtolsencahuas huan quitlatzacuiltis. Huan ajqueya quitocaxtis seyoc ica tlajtoli tlen fiero, quihuicas tlajtlacoli para yas ipan tlitl nepa mictla.
40005023	"Huajca intla timoquetza campa itlaixpa para tijmacas Toteco se tlacajcahualistli huan ipan nopa tlalochtli tiquilnamiquis para moicni cualani mohuaya, huajca amo xijmaca nopa tlacajcahualistli.
40005024	Xijcahua motlacajcahualis ipan tlaixpamitl huan xiya achtohui para ta huan moicni ma ximotlapojpolhuica huan ximoyoltlalica ica tlen panoc. Huan huajca, quena, ximocuepa para tijmacas Toteco nopa tlacajcahualistli.
40005025	"Huan intla se mocualancaitaca quinequi mitzteilhuis ica tlen ax cuali tijchihuilijtoc, huajca ximosencahua ihuaya nimantzi quema noja itztoc ipan ojtli para mitzteilhuis. Ma ax mitzhuicas iixtla tequihuejquetl, pampa nopa tequihuejquetl mitztemactilis ica polic'ias huan yajuanti mitztzacuase.
40005026	Melahuac nimitzilhu'ia, ax tiquisas ipan tlatzactli hasta titlaxtlahuas senquistoc nochi tlen nopa tequihuejquetl quiijtos xitlaxtlahua.
40005027	"Inquicactoque para itlanahuatil Mois'es quiijtohua para amo ximomecatica.
40005028	Pero na nimechilhu'ia, intla se tlacatl quiita se sihuatl huan ipan itlalnamiquilis quinequi tlen hueli quichihuas ihuaya, ya momecatijqui ihuaya ipan iyolo.
40005029	"Huajca intla se moixtiyol quinequi quitlachilis tlajtlacoli, xijquixti huan xijmajcahua, yonque eliyaya moixtiyol tlen m'as cuali. Pampa m'as cuali para tijpolos se pilquentzi motlacayo, huan ax tiyas nepa mictla ica nochi motlacayo.
40005030	Huan intla moma tlen monejmatl mitzchihuil'ia xitlajtlacolchihua, huajca m'as cuali xijtzontequi huan xijmajcahua, pampa m'as cuali para tijpolos san se pilquentzi motlacayo huan ax tiyas nepa mictla ica nochi motlacayo yamajtic.
40005031	"Nojquiya itlanahuatil Mois'es quiijtohua para ajqueya quinequi quicahuas isihua, monequi ma quimaca se amatl tlen quiijtohua para ayoc iaxca.
40005032	Pero na nimechilhu'ia, intla se tlacatl quicahuas isihua tlen ax momecatijtoc ica seyoc, yajaya quichihuil'ia nopa sihuatl ma momecatis quema monamictis. Huan nojquiya yajaya tlen teipa mosihuajtis ihuaya nopa sihuatl, momecatis.
40005033	"Inquicactoque para itlanahuatil Mois'es quiijtohua intla se quitestigojquetzas Toteco quema quitlajtolcahua se tlamantli, huajca monequi quichihuas tlen quiijtojtoc.
40005034	Pero na nimechilhu'ia, amo xitlatestigojquetzaca. Amo xijtestigojquetzaca elhuicactli pampa elhuicactli eltoc campa Toteco tlanahuat'ia.
40005035	Amo xijtestigojquetzaca tlaltepactli pampa iicxitla Toteco tlen nojquiya yajaya quinahuat'ia. Amo xijtestigojquetzaca altepetl Jerusal'en, pampa Jerusal'en ialtepe Toteco nopa Hueyi Tlanahuatijquetl.
40005036	Niyon amo xijtestigojquetzaca imotzonteco pampa ax inquinahuat'iaj imotzonteco. Ax hueli inquichipahuil'iaj niyon se imotzoncal, huan intla ya chipahuac, ax hueli inquiyayahuil'iaj.
40005037	Quema incamatij, xiquijtoca xitlahuac intla hueli inquichihuaj se tlamantli. Xiquijtoca xitlahuac 'quena, nijchihuas' o 'ax nijchihuas', pero intla intlatestigojquetzaj, ax cuali inquichihuaj, huan quej ni Axcualtlacatl quinequi xijchihuaca.
40005038	"Inquicactoque para itlanahuatil Mois'es quiijtohua intla se acajya mitzixtiyolcocos, huajca xiquixtiyolcoco. Huan intla se acajya mitztlancochtepehuas, huajca xijtlancochtepehua nojquiya.
40005039	Pero na nimechilhu'ia, amo ximomacuepaca ica tlen inmechchihuil'ia tlen ax cuali. Intla se mitzixtlatzinis ipan mocampa tlen monejmatl, huajca xijnextili seyoc mocampa para nepa nojquiya ma mitzixtlatzini.
40005040	Intla tijtlahuiquil'ia tomi se acajya huan yajaya mitzhuicas iixtla tequihuejquetl huan monequi tijmacas mocamisa para tlen titlahuica, xijmaca nojquiya mochamarra.
40005041	Intla se soldado mitznahuatis xijhuica itlamamal para se kil'ometro, xijhuiquili ome kil'ometros ipan iojhui.
40005042	Intla se mitztlajtlanis se tlamantli, xijmaca. Intla se quinequi xijtlanejti se tlamantli, xijtlanejti.
40005043	"Inquicactoque itlanahuatil Mois'es huejcajquiya quiijto xiquinicnelica imohuampoyohua huan xiquincocolica imocualancaitacahua.
40005044	Pero na nimechilhu'ia, xiquinicnelica imocualancaitacahua huan xijtlajtlanica Toteco ma quintiochihua tlen inmechtlaijiyohuilt'iaj.
40005045	Huan queja nopa, nochi quimatise para melahuac initztoque iconehua Toteco imoTata tlen itztoc elhuicac. Pampa yajaya quichihua tonati ma tlahui ipan tlen ax cuajcualme huan ipan tlen cuajcualme. Huan yajaya quichihua ma huetzi atl ipan ininmil tlen itztoque xitlahuaque iixtla huan ipan ininmil tlen ax itztoque xitlahuaque iixtla.
40005046	Pampa intla san inquinicnel'iaj tlacame tlen inmechicnel'iaj, ax tleno tlen cuali inquichijtoque para Toteco inmechtlaxtlahuis teipa. Hasta nopa tlacame tlen tlainamaj impuesto huan tlahuel tlacajcayahuaj nojquiya ya nopa quichihuaj.
40005047	Huan intla san inquintlajpalohuaj imohuampoyohua, ax tleno tlen cuali inquichijtoque. Tlacame tlen ax quiixmatij Toteco nojquiya ya nopa quichihuaj.
40005048	Pero monequi xiitztoca senquistoc cuali ipan nochi tlen inquichihuaj queja imoTata tlen itztoc ipan elhuicac itztoc senquistoc cuali.
40006001	"Ximotlachilica para ax inquichihuase tlamantli tlen cuali san para tlacame ma inmechitaca. Intla inquichihuaj tlen cuali para inmohueyimatise iniixtla sequinoc, huajca Toteco imoTata tlen itztoc nepa elhuicac ax inmechtlaxtlahuis.
40006002	Huajca quema inquinpalehu'iaj tlen teicneltzitzi, amo xijnequica para sequinoc ma quimatica. Amo xitlapitzaca queja tlacame tlen quinext'ia ome ininxayac quichihuaj ipan tiopamitl huan callejtipa. Yajuanti quinequij sequinoc ma quinitaca ica tlen cuali quichihuaj para ma quinhueyimatica. Intla tlacame quinhueyimatise, san ya nopa quiselise pampa Toteco ax quintlaxtlahuis m'as.
40006003	Quema inquinmacaj se tlenijqui tlen teicneltzitzi, ma ax quimati niyon se tlacatl quesqui inquinmacaque. Niyon moarraves ma ax quimati tlachque temaca moma nejmatl.
40006004	Huajca quema inquimacaj se tlamantli se tlen teicneltzi, xijmacaca ixtacatzi, huan Toteco imoTata tlen quiita nochi tlen ixtacatzi, yajaya inmechtlaxtlahuis tlamiyacapa.
40006005	"Huan quema inmomaijtohuaj ica Toteco, amo xijchihuaca queja tlacame tlen ome ininxayac quichihuaj. Yajuanti quinpact'ia moquetzase tiopan calijtic o callejtipa huan nepa momaijtohuaj ica Toteco san para sequinoc ma quinitaca. Intla tlacame quinhueyimatise, san ya nopa quiselise pampa Toteco ax quintlaxtlahuis.
40006006	Pero imojuanti quema inmomaijtohuaj ica Toteco Dios, xiyaca campa m'as calijtic huan xijtzacuaca cuapuerta huan Toteco imoTata tlen itztoc nepa calijtic imohuaya quiitas huan inmechtlaxtlahuis tlamiyacapa.
40006007	"Huan quema inmomaijtohuaj ica Toteco Dios, amo xijchihuaca queja tlacame tlen ax quiixmatij Toteco. Yajuanti san quiompahu'iaj miyac huelta se tlajtoli tlen quitzontecomajtoque pampa moilhu'iaj intla huejcahuase camatise, Toteco quincaquis.
40006008	Huajca amo xijchihuaca queja yajuanti, pampa imoTata ya quimati tlachque inmechpolohua hasta quema aya inquitlajtlan'iaj.
40006009	Huajca quema inmomaijtose ipan Toteco, xiquilhuica quej ni: 'Toteco Totata tlen tiitztoc nepa elhuicac. Nochi tlacame ma quihueyichihuaca motoca.
40006010	Xihuala, xitlanahuatiqui nica. Ma quichihuaca mopaquilis nochi ipan ni tlaltepactli queja mochijtoc nepa elhuicac.
40006011	Xitechmaca nopa tlacualistli tlen monequi mojmostla.
40006012	Xitechtlapojpolhui totlajtlacolhua, queja tojuanti nojquiya tiquintlapojpolhu'iaj tlen techixpanoj.
40006013	Axaca xijcahuili ma techyoltilana ma titlajtlacolchihuase. Xitechmanahui tlen yajaya tlen ax cuali. Pampa ta moselti tijpiya tlanahuatili para nochi tijnahuatis. San ta tijpiya nopa chicahualistli tlen m'as hueyi. Huan san ta tijpiya motlatlanex huan queja nopa elis para nochipa. San ya nopa.'
40006014	"Pampa intla inquintlapojpolhuise tlacame tlen inmechixpanotoque, huajca imoTata tlen itztoc nepa elhuicac inmechtlapojpolhuis imotlaixpanolhua nojquiya.
40006015	Pero intla ax inquintlapojpolhu'iaj tlacame tlen inmechixpanoj, huajca imoTata ax inmechtlapojpolhuis imotlaixpanolhua.
40006016	"Quema inmosahuaj, amo xijcahuilica ma nesi intla inmosahuaj queja tlacame tlen ome ininxayac quichihuaj. Yajuanti quinequij ma nesi fiero ininxayac queja tlaijiyohu'iaj miyac para tlacame ma momacaca cuenta para mosahuaj. Intla tlacame quinhueyimatij, san ya nopa quiselise pampa Toteco ax quintlaxtlahuis.
40006017	Huajca imojuanti quema inmosahuase, ximoxilhuica cuali huan ximixamica.
40006018	Quej nopa tlacame ax momacase cuenta intla inmosahuaj, pero Toteco imoTata tlen quimati nochi tlen eltoc ixtacatzi tlen sesen imojuanti, yajaya quimatis inmosahuaj huan yajaya inmechtlaxtlahuis.
40006019	"Amo xicajcocuica miyac tomi o miyac tlamantli tlen ipati nica ipan ni tlaltepactli pampa huelis cualos, o pojyahuis o moxixas. O huelis calaquise tlaxtequini huan quiixtequise.
40006020	M'as cuali xicajcocuica tlen nel'ia ipati nepa elhuicac para inmechchiyas tlen cuajcualtzi nepa. Nepa ax cualos, ax pojyahuis, ax moxixas, niyon ax aquise tlaxtequini para tlaxtequise.
40006021	Pampa intla inquimatise tlen nel'ia ipati inmechchiya nepa elhuicac, huajca ipan imoyolo inquinequise initztose nepa.
40006022	"Toixtiyol eltoc queja se tlahuili ipan totlacayo huan intla cuali toixtiyol, nochi totlacayo quipiya tlahuili huan tijmatij tlen cuali para tijchihuase.
40006023	Pero intla ax cuali toixtiyol, nochi totlacayo eltos ipan tzintlayohuilotl. Pero intla timoilhu'iaj tijpiyaj tlahuili ipan toyolo, pero nel'ia tlen tiquitaj para tlahuili, eltoc tzintlayohuilotl; nel'ia melahuac achi m'as tiitztoque ipan tzintlayohuilotl pampa niyon quentzi ax tijmatij tlen cuali.
40006024	"Axaca huelis quintequipanos ome itecojhua, pampa quicocolis se huan quiicnelis ne se. Huan ica se elis temachtli, pero ne seyoc quitlahuelcahuas. Ihuical eli, ax hueli inquitequipanose Toteco intla inquicahuil'iaj ma inmechyoltilana tomi.
40006025	"Yeca nimechilhu'ia, amo ximocuesoca tlen imonemilis huan intla oncas tlen ica inpanose huan tlen inquicuase huan tlen inquiise. Amo ximoilhuica tlen imotlacayo huan intla oncas ica tlen inmoyoyontise. Toteco inmechmacatoc yolistli huan ya nopa tlen achi m'as ipati; huan yajaya nojquiya inmechmacas tlacualistli. Yajaya inmechmacatoc imotlacayo huan ya nopa tlen achi m'as ipati; huan yajaya nojquiya inmechmacas tlen ica inmoyoyontise.
40006026	Xiquintlachilica totome tlen patlantinemij. Yajuanti ax momilt'iaj, huan ax pixcaj, niyon ax quiajcocuij inintlacualis. Pero imoTata tlen itztoc nepa elhuicac quintlamaca. Huan Toteco nojquiya inmechtlamacas pampa m'as inmopati iixtla que totome.
40006027	San tlapic para inmocuesose. Intla inmocuesose pampa ax inhuejcapantique, ¿huelis inmoscaltise seyoc ome mistitl pampa inmocuesojtoque? Ax inhuelij.
40006028	"Huan ¿para tlen inmocuesohuaj ica tlen inmoyoyontise? Xijtlachilica xochitl tlen moscalt'iaj campa hueli. Ax tequitij, niyon ax tlajtzomaj.
40006029	Pero nimechilhu'ia, nopa hueyi Tlanahuatijquetl Salom'on ica nochi ihueyitilis ax quema quipixqui iyejyejca queja nopa xochitl.
40006030	Quena, nochi xochitl Toteco quinmacatoc ininyejca yonque cahuantoque san se tlalochtli ama huan hualmostla pilinise. Huajca miyac m'as inmechyoyontis imojuanti, yonque ohui inquineltocase para inmechmacas tlen inmechpolohua.
40006031	Huajca amo ximocuesoca. Amo xiquijtoca: '¿Tlachque tijcuase? o ¿tlachque tiquise? o ¿ica tlachque timoyoyontise?'
40006032	Pampa quej ni moilhu'iaj nopa tlacame tlen ax quiixmatij Toteco, pero imoTata tlen itztoc nepa elhuicac, ya quimati monequi nochi ni tlamantli para ica inpanose.
40006033	Achtohui xijtemoca para incalaquise ipan itlanahuatilis Toteco huan para inquipiyase se yolistli tlen xitlahuac iixtla. Huan yajaya inmechmacas nojquiya nochi ni tlamantli tlen monequi.
40006034	Huajca amo ximocuesoca tlen huelis panos mostla. Pampa mojmostla tijpantijtiyohuij cuesoli. Mojmostla achi cuali san timoilhuise tlen nopa cuesoli tlen nopa tonal quihualicac.
40007001	"Amo xiquintlajtolsencahuaca sequinoc, huan sequinoc ax inmechtlajtolsencahuase.
40007002	Pampa sequinoc nojquiya inmechtequitlachilise ica san se nopa tlayejyecoli queja inquitequihu'iaj para inquintequitlachilise.
40007003	¿Para tlen inquiitaj nochi piltlajtlacoltzitzi tlen quichihua imoicni huan ax inmomacaj cuenta para achi m'as miyac tlajtlacoli inquichihuaj? Eltoc queja tiquita se piltejtzi ipan iixtiyol moicni, pero ax timomaca cuenta para ta tijpiya hasta se cuatetomitl moixtiyol ijtic.
40007004	¿Quejatza huelis tiquilhuis moicni: 'Xinechcahuili nimitzquixtilis nopa piltejtzi tlen calactoc ipan moixtiyol', quema ta tijpiya se cuatetomitl moixtiyol ijtic?
40007005	Tijpiya ome moxayac. Achtohui ximoquixtili nopa cuatetomitl, huan queja nopa titlachiyas cuali para tijquixtilis nopa piltejtzi tlen quipiya moicni iixtiyol ijtic.
40007006	"Amo xiquinmaca ax cuajcualme tlen tlatzejtzeloltic pampa queja chichime inmechtlanquechise. Niyon amo xiquinmaca tlen tlahuel patiyo tlacame tlen itztoque queja pitzome, pampa san ipan moquejquetzase.
40007007	"Xijtlajtlanica Toteco tlen inmechpolohua huan yajaya inmechmacas. Xijtemoca para inquiixmatise Toteco huan inquipantise. Xijnotzaca Toteco huan yajaya inmechcaltlapos.
40007008	Pampa nochi tlen quitlajtlan'iaj se tlenijqui, quisel'iaj. Huan nochi tlen quitemohuaj para quiixmatise Toteco, quipant'iaj. Huan nochi tlen quinotzase Toteco, yajaya quincaltlapos huan quinchihuilis tlen quitlajtlanijque.
40007009	"Ica imojuanti intetatme, intla imocone inmechtlajtlanis se pantzi para quicuas, ax inquimacase se tetl.
40007010	Huan intla imocone inmechtlajtlanis se michi para quicuas, ax inquimacasqu'iaj se cohuatl,
40007011	pampa yonque intlajtlacolchihuani inquimatij inquinmacase imoconehua tlen cuali. Huajca achi m'as Toteco imoTata tlen itztoc elhuicac quimati quinmacas tlen cuali tlen quitlajtlanise.
40007012	"Huajca xiquinchihuilica sequinoc, ihuical queja inquinequij sequinoc ma inmechchihuilica. Pampa quej ni inquichihuase nochi tlen itlanahuatilhua Mois'es huan itiocamanalojcahua Toteco technahuatijque ma tijchihuaca.
40007013	"Xicalaqui ipan nopa puerta pitzactzi huan xinejnemi ipan nopa ojtli tlen xitlahuac, pampa nopa ojtli huan nopa puerta tlen patlahuac yohui mictla huan miyac calaquij nepa.
40007014	Pero pitzactzi nopa puerta huan pitzactzi nopa ojtli tlen yohui elhuicac campa onca yolistli para nochipa huan ax miyac quipant'iaj.
40007015	"Xitlachixtoca pampa ajsise tlacajcayahuani tlen quiijtose para itiocamanalojcahua Toteco, pero ax neli. Nesise queja cuajcualme, pero axtle. Itztoque queja tepechichime tlen moyoyont'iaj queja borregojme.
40007016	Queja se tlacatl quiixmati se cuahuitl ipampa itlajca, inquinixmatise ajqueya yajuanti intla inquitlachilise tlen quichihuase. Inquimatij se tejtzonquilitl ax hueli temaca xocomecatl. Se sahuamecatl ax temaca se tlamantli tlen cuali para tijcuase.
40007017	Quena, nochi cuali cuatini quipiyaj inintlajca tlen cuali. Huan se cuahuitl tlen ax cuali temaca tlen ax cuali, tlen axaca huelis quitequihuis.
40007018	Se cuali cuahuitl ax hueli temaca seyoc tlamantli itlajca tlen ax cuali, niyon se cuahuitl tlen ax cuali ax hueli temaca seyoc tlamantli itlajca tlen cuali.
40007019	Huan nochi cuatini tlen ax temacaj se itlajca tlen cuali para quitequihuise, quintzontequij tlacame huan quintlat'iaj.
40007020	Huajca inquinixmatise nopa tlacajcayahuani ica tlen quichihuaj.
40007021	"Miyac tlacame nechnotzaj: 'Tohueyiteco', pero ax nochi yajuanti calaquise campa Toteco tlen itztoc elhuicac tlanahuat'ia. San yase tlen nel'ia quichihuaj ipaquilis noTata tlen itztoc elhuicac.
40007022	Quema ajsis nopa tonal para Toteco tetlajtolsencahuas, miyac tlacame nechilhuise: 'Tohueyiteco, ipan motoca tiquinilhuijque tlacame motlajtol huan tlachque hualasqu'ia teipa, huan ica motoca tiquinquixtijque iajacahua Axcualtlacatl tlen calactoyaj ipan tlacame, huan ica motoca tijchijtoque miyac chicahualnescayotl.'
40007023	Huan na niquinilhuis: 'Xiyaca. Ax quema nimechixmatqui. San tlen ax cuali inquichijque.'
40007024	"Nochi tlen quicaquij notlajtol huan quichihuaj tlen niquijtohua itztoque queja ni tlalnamijca tlacatl. Yajaya pejqui quichihua ichaj huan quiquetzqui ipan tetl huan quitlamilti.
40007025	Huan pejqui huetzi atl huan tlatemic, huan se ajacatl chicahuac quiilpitztiquisaco, pero ax tleno ipantic ichaj pampa quiquetzqui ipan tetl.
40007026	Pero nochi imojuanti tlen inquicaquij notlajtol huan ax inquichihuaj tlen nimechilhu'ia, initztoque queja ni huihui tlacatl. Yajaya nojquiya quichijqui ichaj, pero quiquetzqui ipan xali.
40007027	Teipa huetzqui atl chicahuac huan tlatemic. Huan chicahuac quiilpitztiquisaco ajacatl, huan huetzqui ichaj huan nochi xolejqui."
40007028	Quema Jes'us tlanqui quinmacht'ia nopa miyac tlacame, yajuanti quisentlachiliyayaj ica itlamachtil,
40007029	pampa yajaya quinmachtiyaya queja se tlen quipiya tlanahuatili. Ax quinmachtiyaya queja nopa tlamachtiani tlen itlanahuatil Mois'es.
40008001	Teipa Jes'us temoc tlen nopa tepetl huan miyac tlacame quitoquilijque.
40008002	Huan hualajqui campa ya se tlacatl tlen tlacayo palaniyaya ica nopa cocolistli tlen itoca eliyaya lepra. Yajaya motlancuaquetzqui iixtla Jes'us huan quiilhui: --Tohueyiteco, intla tijnequi, tihueli tinechchicahuas.
40008003	Huan Jes'us quitlali ima ipani huan quiilhui: --Quena, nijnequi. Ximochicahua amantzi. Huan nimantzi mochicajqui nopa tlacatl tlen tlacayo palaniyaya.
40008004	Huan Jes'us quiilhui: --Axaca xiquilhui. Pero xiya ximonextiti ica nopa totajtzi huan xijmaca Toteco nopa tlacajcahualistli tlen itlanahuatil Mois'es techilhui ma quimacaca tlen ayoc quipiyaj inintlacayo palantoc para quej ni nochi quimatise ya timochicajqui.
40008005	Teipa Jes'us ajsito altepetl Capernaum, huan ajsico campa ya se capit'an romano tlen quinyacanayaya soldados. Huan quitlajtlani Jes'us se favor,
40008006	quiijto: --Tate, notequipanojca huetztoc huan huajhuapahuixtoc ima huan imetz huan tlahuel tlaijiyohu'ia.
40008007	Huan Jes'us quiilhui: --Niyas huan nijchicahuati.
40008008	Pero nopa capit'an tlen soldados quiilhui: --Tate, ax monequi tiyas pampa ax nihueyi queja ta huan ax quinamiqui ticalaquis nochaj. San xiquijto se tlajtoli para ma mochicahua notequipanojca huan yajaya mochicahuas, pampa ta tijpiya tlanahuatili.
40008009	Nojquiya nijpiya notecohua tlen quipiyaj tlanahuatili ica na huan nijchihua inintlajtol. Huan na nojquiya niininteco sequinoc. Huan intla niquilhuis se notequipanojca: 'Xiya', yajaya yas, huan intla niquilhuis: 'Xihuala', yajaya hualas. Intla niquilhuis notequipanojca: 'Xijchihua ya ni', yajaya quichihuas. Ta nojquiya tlen tiquijtohua, mochihua.
40008010	Quema Jes'us quicajqui tlen quiijto nopa capit'an, quisentlachili, huan quinilhui nopa tlacame tlen quitoquiliyayaj: --Melahuac nimechilhu'ia, ax nijpantijtoc niyon se israelita tlacatl tlen nel'ia temachtli nechneltoca tlen nihueli nijchihua queja ni sejcoyoc ejquetl.
40008011	Huan nimechilhu'ia miyac tlacame tlen ax israelitame queja ya hualase tlen miyac tlaltini campa quisa tonati huan campa oncalaqui tonati huan calaquise campa tlanahuat'ia Toteco tlen itztoc elhuicac. Nepa yajuanti tlacuase ininhuaya nopa huejhueyi israelitame: Abraham, Isaac huan Jacob.
40008012	Huan miyac israelitame tlen Toteco quinequiyaya ma calaquica ipan itlanahuatilis, yase campa tzintlayohuilotl pampa ax quinejque calaquise. Quena, Toteco quinmajcahuas hasta nepa campa tlacame chocaj huan tlanhuehuechocaj pampa tlahuel tlaijiyohu'iaj.
40008013	Huajca Jes'us quiilhui nopa capit'an tlen soldados: --Xiya mochaj. Ya nijchijqui nopa tlen tijneltocayaya nijchihuas. Huan ipan nopa tlalochtli quema Jes'us quiijto ni tlajtoli, mochicajqui itequipanojca nopa capit'an.
40008014	Teipa Jes'us yajqui ichaj Pedro huan imona huetztoya ipan itlapech pampa totoniyayaya.
40008015	Huan Jes'us quimaitzqui huan nimantzi caxanqui nopa tlatotonilotl. Huan yajaya moquetzqui huan pejqui quintlamaca.
40008016	Huan quema tlayohuatinemiyaya, ajsicoj campa Jes'us tlen quinhualicayayaj miyac cocoyani ica iajacahua Axcualtlacatl. Huan Jes'us san camatqui huan quinquixtili ica itlajtol. Huan yajaya quinchicajqui nochi tlen mococohuayayaj.
40008017	Quema Jes'us quinchicajqui cocoyani, quitlamichihuayaya tlen nopa tiocamanalojquetl Isa'ias huejcajquiya quiijto: "Yajaya ica iselti quihuicac tococolis huan nochi totlacuajcualocayo."
40008018	Teipa quema Jes'us quinitac para itztoyaj miyac tlacame tlen quitetzopayayaj, techilhui tiimomachtijcahua ma tijhuicaca ipan cuacanahua huan tiquixcotonase nopa hueyi atl para seyoc nali.
40008019	Huan nepa ajsico campa Jes'us se tlamachtijquetl tlen itlanahuatil Mois'es huan quiilhui: --Tlamachtijquetl, nijnequi niyas mohuaya campa hueli tiyas.
40008020	Huan Jes'us quiilhui: --Cayochime quipiyaj ininchaj huan totome quipiyaj inintepasol, pero na tlen niMocuepqui Tlacatl ax cana nijpiya campa nimotzontecas.
40008021	Huan seyoc itlatoquilijca quiilhui: --Tate, xinechcahuili ma nimocahua nochaj para nijtlalpachos notata quema miquis, huan teipa nimitztoquilis.
40008022	Huan Jes'us quiilhui: --Xinechtoquili nimantzi, huan xiquincahuili tlacame tlen mictoque iixtla Toteco ma quintlalpachoca ininmijcapoyohua.
40008023	Huajca Jes'us tlejcoc sampa ipan cuacanahua huan tiimomachtijcahua tiyajque ihuaya.
40008024	Huan quema ya tiitztoyaj tlatlajco hueyi atl, pejqui tlaajaca chicahuac huan nopa atl tlahuel calaquiyaya ipan cuacanahua, pero Jes'us cochtoya.
40008025	Huajca tojuanti tiquixititoj huan tiquilhuijque: --Tohueyiteco, xitechmanahui pampa ya timisahu'iaj.
40008026	Huajca Jes'us techilhui: --¿Para tlen inmajmahuij? Tlahuel pilquentzi innechneltocaj. Huan yajaya mejqui huan quitlacahualti nopa ajacatl huan nopa hueyi atl huan ayoc mojmolinijque.
40008027	Huan tiimomachtijcahua tijsentlachilijque huan timoilhuijque se ica seyoc: --Ni Jes'us, ¿ajqueya nel'ia yaja? Yajaya quipiya tlanahuatili hasta ica ajacatl huan hueyi atl.
40008028	Huan teipa tiajsitoj nepa seyoc nali hueyi atl ipan se tlali tlen itoca Gadara. Huan hualajque ome tlacame tlen quinpixtoyaj iajacahua Axcualtlacatl huan quinamiquicoj Jes'us. Quisayayaj ipan tlacacahuaya campa quintlaliyayaj mijcatzitzi ipan campo santo pampa nepa mocahuayayaj. Huan nel'ia mosisiniyayaj huan temajmatiyayaj tlahuel hasta axaca huelqui panoj ipan nopa ojtli.
40008029	Huan nopa tlacame chicahuac quiilhuijque: --Jes'us, ta tiIcone Dios. ¿Tihualajtoc nica campa tojuanti para titechtlaijiyohuiltis quema noja polihui tonali?
40008030	Huan ica huejca itztoyaj miyac pitzome tlen tlacame quinhualicaque ma tlacuajtinemica.
40008031	Huan iajacahua Axcualtlacatl tlen itztoyaj ipan nopa tlacame pejque quitlajtlan'iaj Jes'us: --Intla tijnequi ma tiquistehuaca ipan ni tlacame, xitechcahuili ma ticalaquica ipan nopa miyac pitzome.
40008032	Huan Jes'us quinilhui iajacahua Axcualtlacatl: --Xiyaca. Huajca nopa ajacame quisque huan calajque ipan inintlacayo nopa pitzome. Huan nochi nopa pitzome motlalojtejque huan motepexihuijque tepeixco huan huetzque ipan hueyi atl huan misahuijque.
40008033	Huan nopa tlacame tlen quinmocuitlahuiyayaj nopa pitzome motlalojtejque hasta altepetl huan teyolmelajque nochi tlen panoc ica nopa tlacame tlen quinpiyayaya iajacahua Axcualtlacatl.
40008034	Huan nochi altepetl ehuani hualajque campa Jes'us huan quema quiitaque, quitlajtlanijque ma quisa tlen inintlal.
40009001	Huajca Jes'us sampa tlejcoc ipan cuacanahua tohuaya huan tipanoque hasta seyoc nali campa ialtepe.
40009002	Huan ajsicoj sequin tlacame tlen quihualicayayaj campa Jes'us se tlacatl ipan itlapech huan yajaya huajhuapahuixtoc. Huan Jes'us quiitac para nopa tlacame quineltocayayaj para huelis quichicahuas, huajca quiilhui nopa cocoxquetl: --Nohuampo, xipaqui. Nimitztlapojpolhuijtoc motlajtlacolhua.
40009003	Huajca sequin nopa tlamachtiani tlen itlanahuatil Mois'es moilhuijque Jes'us quichijqui se hueyi tlajtlacoli pampa camati queja yajaya elisqu'ia Toteco Dios.
40009004	Huan Jes'us quimatqui tlachque moilhuiyayaj, yeca quinilhui: --¿Para tlen inmoilhu'iaj ipan imoyolo para nijchijtoc tlen ax cuali?
40009005	San se ax ohui elis para na, yonque niquilhuis ni cocoxquetl: 'Nimitztlapojpolhu'ia motlajtlacolhua', o niquilhuis: 'Ximehua huan xinejnemi', pampa nima mochihuas tlen niquijtohua.
40009006	Pero pampa nijnequi xijmatica na tlen niMocuepqui Tlacatl nijpiya tlanahuatili ipan tlaltepactli para nitetlapojpolhuis tlajtlacoli, huajca nimechnextilis para panos tlen hueli niquijtohua. Huajca Jes'us quiilhui nopa cocoxquetl: --Ximehua, xijtlalana motlapech huan xiya mochaj.
40009007	Huan nopa cocoxquetl mejqui huan yajqui ichaj.
40009008	Huan nochi quisentlachilijque quema quiitaque tlen panoc, huan quihueyichijque Toteco Dios pampa quimacac Jes'us nopa chicahualistli.
40009009	Teipa Jes'us quisqui nepa huan panoc tequicalco campa na, niMateo, niitztoya. Nimosehuijtoya ipan tequicali huan nitlainamayaya impuesto. Huan Jes'us nechilhui: --Xihuala, xinechtoquili. Huan nimoquetzqui huan niyajqui ihuaya.
40009010	Jes'us huan tojuanti tiimomachtijcahua titlacuayayaj nepa nochaj. Huan hualajque miyac tlacame tlen tlainanque impuesto huan tlacame tlen miyac tlajtlacoli quichijtoyaj. Huan mosehuicoj huan tlacuajque ihuaya Jes'us huan tiimomachtijcahua.
40009011	Huan nopa fariseos quiitaque huan techtlajtlanijque tiimomachtijcahua: --¿Para tlen imotlamachtijca tlacua ininhuaya tlainamani tlen mojmostla tlacajcayahuaj huan ininhuaya tlacame tlen miyac tlajtlacoli quichihuaj?
40009012	Huan Jes'us quincajqui huan quinilhui: --Se tetica tlacatl ax quinequi se tepajtijquetl, pero se cocoxquetl, quena.
40009013	Ximomachtica tlachque quiijtosnequi ni tlajtoli tlen ijcuilijtoc ipan Itlajtol Toteco: 'Ax nijnequi xinechmacaca tlapiyalime para tlacajcahualistli. Nijnequi xitetlasojtlaca.' Ax nihualajtoc para niquinnotzas tlacame tlen moilhu'iaj ya itztoque xitlahuaque iixtla Toteco. Nihualajtoc para niquinnotzas ma moyolpatlaca tlen quimatij quipiyaj inintlajtlacolhua.
40009014	Huan se tonal hualajque imomachtijcahua Juan campa Jes'us huan quitlajtlanijque: --¿Para tlen momomachtijcahua ax mosahuaj, pero nopa fariseos huan tojuanti tlen tijtoquil'iaj Juan miyac huelta timosahuaj?
40009015	Huan Jes'us quinilhui: --¿Quejatza huelise mosahuase huan mocuesose ihuampoyohua se mosihuajtijquetl quema tlacuaj ihuaya ipan se nenamictili huan nopa mosihuajtijquetl itztoc ininhuaya? Ihuical eli ax hueli mosahuaj nomomachtijcahua quema na niitztoc ininhuaya. Pero ajsis hora quema nocualancaitacahua nechhuicase, huan huajca, quena, mosahuase nomomachtijcahua.
40009016	"Axaca quitlatlaman'ia se yoyomitl tlen sosoltic ica se yoyomitl tlen yancuic. Pampa tlen yancuic motzojtzocoyolos huan nimantzi tzayanis ne yoyomitl tlen sosoltic huan achi m'as fiero elis.
40009017	Nojquiya axaca quiteca xocomeca atl tlen yancuic ipan bolsas tlen cuetlaxtli sosoltic, pampa quema nopa yancuic xocomeca atl xocoyas, mohueyilis, huan tzayanis nopa cuetlaxtli sosoltic. Huan nopa tlacatl quinenpolos nopa xocomeca atl huan nopa cuetlaxtli. Yeca nopa xocomeca atl tlen yancuic monequi quitecas ipan cuetlaxtli tlen yancuic huan queja nopa ax quinenpolos yon nopa xocomeca atl, yon nopa cuetlaxtli."
40009018	Quema Jes'us tlanqui quinilhu'ia tlacame ni tlajtoli, ajsico se tequihuejquetl tlen nopa israelita tiopamitl. Yajaya motlancuaquetzqui iixtla Jes'us huan quiilhui: --Amantzi onmijqui nosihuapil, pero intla tiyas tijtlaliliti moma, moyolcuis.
40009019	Huan Jes'us moquetzqui huan yajqui ihuaya nopa tlacatl, huan tiimomachtijcahua nojquiya tiyajque ihuaya.
40009020	Huan ipan ojtli tijpantijque se sihuatl tlen mojmostla esotemoyaya para majtlactli huan ome xihuitl. Huan nopa sihuatl monechcahuico iica Jes'us huan quitoxonqui iyoyo itenhuaxo.
40009021	Pampa yajaya moilhuiyaya intla san huelis quitoxomas iyoyo, mochicahuas.
40009022	Huajca Jes'us moicanitac huan quiilhui: --Nane, xipaqui. Pampa tinechneltoca, ya timochicajtoc. Huan nopa sihuatl mochicajqui ipan nopa tlalochtli.
40009023	Teipa Jes'us ajsito ichaj nopa tlayacanquetl huan quinitac tlapitzani tlen quichihuayayaj mijcahuicatl huan nojquiya quinitac miyac tlacame tlen tlahuejchihuayayaj ipampa nopa mijcatzi.
40009024	Huan Jes'us quinilhui: --Xiquisaca, pampa ni sihuapil ax mictoc, san cochtoc. Huan yajuanti pejque quihuetzquil'iaj.
40009025	Pero Jes'us quinquixti huan teipa calajqui campa quitectoyaj nopa sihuapil. Huan quimaitzqui nopa sihuapil huan nimantzi yajaya mejqui.
40009026	Huan campa hueli ipan nopa tlali nochi quicajque tlen panoc.
40009027	Teipa Jes'us quisqui tlen nepa huan quitoquilijque ome tlacame tlen popoyotzitzi huan quitzajtzilijtiyohuiyayaj: --Xitechtlasojtla, ta tiiteipa ixhui David tlen huejcajquiya.
40009028	Huan Jes'us calajqui ipan se cali, huan nopa popoyotzitzi nojquiya calajque huan Jes'us quintlajtlani: --¿Innechneltocaj para nihueli nimechchicahuas? Huan yajuanti quiilhuijque: --Quena, Tohueyiteco.
40009029	Huajca quintlalili ima ipan iniixtiyolhua huan quinilhui: --Pampa innechneltocatoque para nihueli nimechchicahuas, huajca ya inmochicajtoque.
40009030	Huan elqui queja tlapojque iniixtiyolhua huan nimantzi huelque tlachiyaj. Huan Jes'us quinnahuati chicahuac, quinilhui: --Axaca xiquilhuica tlen nimechchihuilijtoc.
40009031	Pero nopa tlacame quisque huan pejque quinilhuijtinemij nochi tlacame tlen Jes'us quinchihuili.
40009032	Quema ya quistoyaj nopa tlacame tlen achtohui eliyayaj popoyotzitzi, ajsicoj tlacame tlen quihualicayayaj campa Jes'us se nonotzi tlen quipixtoya se iajacayo Axcualtlacatl.
40009033	Huan Jes'us quiquixtili iajacayo Axcualtlacatl, huan nopa tlacatl pejqui camati. Huajca nopa miyac tlacame quisentlachilijque huan quiijtojque: --Ax quema tiquitztoque se tlacatl tlen hueli quichihua tlamantli queja ni ipan nochi totlal Israel.
40009034	Pero nopa fariseos quiijtojque: --Yajaya quinquixtil'ia ajacame ica itlapalehuil Axcualtlacatl tlen quinyacana nochi ajacame.
40009035	Huan Jes'us tlamachtitinenqui ipan sesen israelita tiopamitl campa hueli ipan nochi altepetini huan pilaltepetzitzi. Quinilhuiyaya tlacame nopa cuali tlajtoli tlen quejatza huelis calaquise campa tlanahuat'ia Toteco. Huan quinchicahuayaya tlacame tlen quipixtoyaj nochi tlamantli cocolistli huan tlacuajcualocayotl.
40009036	Huan quema quinitac nochi nopa miyac tlacame tlen hualajtoyaj campa ya para ma quinpalehui, quintlasojtlac pampa nel'ia miyac cuesoli quipixtoyaj hasta moilhuijque ayoc tleno ininpati. Itztoyaj queja borregojme tlen ax quipixque inintlamocuitlahuijca.
40009037	Huajca Jes'us techilhui tiimomachtijcahua: --Itztoque miyac tlacame tlen quichiyaj para quicaquise notlajtol, pero san ax miyaqui tlacame para yase quinilhuitij. Eltoc queja onca se hueyi pixquistli pero san itztoque se ome tlatequipanohuani para quisentilise.
40009038	Huajca xijtlajtlanica Toteco ma quintitlani m'as tlatequipanohuani ma teilhuica itlajtol pampa nopa pixquistli iaxca.
40010001	Jes'us technotzqui ma timosentilica timajtlacme huan ome tiimomachtijcahua tlen techtlapejpenijtoya. Huan techmacac tlanahuatili tiquinquixtilise iajacahua Axcualtlacatl huan tiquinchicahuase tlacame tlen mococohuaj huan tlen quinajsiyayaj nochi tlamantli cocolistli huan tlacuajcualocayotl.
40010002	Nica eltoc totoca timajtlactli huan ome tiimomachtijcahua. Yajaya tlen achtohui: Sim'on tlen nojquiya quitocaxtiyayaj Pedro, huan iicni tlen itoca Andr'es, teipa Jacobo huan iicni, Juan, tlen itztoyaj itelpocahua Zebedeo.
40010003	Teipa Felipe, Bartolom'e, Tom'as huan na niMateo tlen achtohui nitlainanqui impuesto. Teipa Jacobo, itelpoca Alfeo. Teipa Judas, iicni Jacobo,
40010004	teipa Sim'on tlen moiyocanequiyaya ica partido cananista, huan teipa Judas Iscariote tlen teipa quitemactili Jes'us.
40010005	Huan quema Jes'us itztoya para techtitlanis timajtlacme huan ome tiimomachtijcahua, techilhui: "Amo xiyaca campa itztoque tlacame tlen ax israelitame huan amo xicalaquica ipan niyon se altepetl ipan estado Samaria.
40010006	San xiyaca campa israelitame pampa yajuanti itztoque queja borregojme tlen mocuapolojtoque.
40010007	Xiquinyolmelahuatij para quinnechcahu'ia itlanahuatilis Toteco tlen itztoc ipan elhuicac.
40010008	Nojquiya xiquinchicahuaca cocoyani huan tlacame tlen tlacayo palanij ica nopa cocolistli tlen itoca lepra. Huan xiquinyolitica tlen mictoque. Xiquinquixtica iajacahua Axcualtlacatl tlen calactoque ipan tlacame. San tlapic nimechmaca ni chicahualistli, huajca ax quema xitlainamaca quema intepalehuise.
40010009	"Amo xijhuicaca tomi campa inyase, niyon tlen oro, niyon tlen plata, niyon tlen cobre.
40010010	Amo xijhuicaca se yoyon coxtali, niyon yoyomitl tlen ica inmopatlase. Amo xijhuicaca sequinoc tecactli, niyon amo xijhuicaca cuatopili, pampa initlatequipanojcahua Toteco huan quinamiqui para tlacame inmechmacase tlen ica inpanose.
40010011	"Huan quema inajsitij ipan se altepetl o ipan se rancho, xitlajtlanica intla itztoc se cuali tlacatl nepa huan xiquitaca intla huelis inmocahuase ihuaya. Huan nepa ximocahuaca hasta inquisase ipan nopa altepetl.
40010012	Huan quema incalaquise ipan se cali, xiquijtoca: 'Ma Toteco inmechtiochihua tlen initztoque nica.'
40010013	Huan intla cuajcualme itztoque ipan nopa cali, huajca Toteco quintiochihuas. Huan intla ax cuajcualme, Toteco ax quintiochihuas. Huan nopa tlatiochihuali mocahuas ipan imojuanti.
40010014	Intla tlacame ax inmechselise huan ax quipajcaquise imotlajtol, huajca xiquisaca ipan nopa cali o nopa altepetl, huan ximotecactzejtzeloca para ma tepehui nopa tlalpotectli. Huan ya nopa elis se tlanextili para tlacame tlen nopa altepetl quiselise se hueyi tlatzacuiltili.
40010015	Melahuac nimechilhu'ia, quema Toteco quintlajtolxitlahuas, nopa tlacame tlen ax quisel'iaj notlajtol, tlaijiyohuise m'as miyac que nopa tlacame tlen itztoyaj ipan altepetini Sodoma huan Gomorra huejcajquiya.
40010016	"Nimechtitlani campa tlacame tlen ax cuajcualme. Huan queja mahuilili para borregojme mopantise ininhuaya tepechichime, nojquiya elis mahuilili para imojuanti. Huajca ximochihuaca intlalnamiquini queja cohuame, pero xiitztoca queja palomas tlen ax tleno quichihuaj tlen ax cuali.
40010017	Ximomocuitlahuica ica tlen inmechchihuilise tlacame pampa inmechhuicase iniixtla tlasentilistli tlen tequitini huan inmechhuitequise ipan israelita tiopantini.
40010018	Huan hasta inmechhuicase iniixtla gobernadores huan huejhueyi tlanahuatiani pampa innechneltoquil'iaj. Huan queja nopa huelis inquinyolmelahuase tlen na iniixtla tlacame tlen israelitame huan iniixtla tlen ax israelitame.
40010019	Huan quema inmechhuicase para inmechtzacuase, amo ximocuesoca tlachque inquiijtose para inmomanahuise, pampa ipan nopa tlalochtli Toteco Dios inmechmacas nopa tlajtoli tlen monequi inquiijtose.
40010020	Ax imojuanti tlen incamatise nepa, pero elis Itonal Toteco tlen camatis ipan imojuanti.
40010021	"Ipan nopa tonali tlacame tlen ax nechneltocaj quintemactilise ma quinmictica hasta iniicnihua tlen nechneltocaj. Sequinoc tlen ax nechneltocaj quintemactilise ma quinmictica hasta ininconehua tlen nechneltocaj. Huan sequin telpocame huan ichpocame tlen ax nechneltocaj quintemactilise ma quinmictica hasta inintatahua pampa nechneltocaj.
40010022	Nochi tlacame inmechcocolise pampa innechneltocaj, pero Toteco quinmanahuis nochi tlen quiijiyohuise hasta itlamiya ni tlamantli.
40010023	Huan quema tlacame inmechtlaijiyohuiltise ipan se altepetl, ximotlaloca hasta seyoc altepetl. Melahuac nimechilhu'ia, ax intlamicamanalose Itlajtol Toteco ipan nochi altepetini ipan tlali Israel hasta quema na tlen niMocuepqui Tlacatl nimocuepas.
40010024	"Se momachtijquetl ax quisel'ia tlen m'as cuali que itlamachtijca. Huan se tlatequipanojquetl ax quipant'ia tlen m'as cuali que quipant'ia iteco.
40010025	Initztoque innomomachtijcahua huan innotlatequipanojcahua, huajca quinamiqui para imopantis queja na nopantis. Tlacame nechtocaxtijtoque niAxcualtlacatl huan na queja nopa caltecojtli, huajca m'as ax cuali inmechchihuilise imojuanti tlen initztoque queja innoconehua.
40010026	"Amo xiquinimacasica tlacame pampa nochi tlen inmechchihuilise ixtacatzi monextis teipa. Huan tlen motlatijtoc ama, teipa nochi quimatise.
40010027	Ni tlajtoli tlen ama nimechilhu'ia iyoca quema tlayohua, xitlayolmelahuaca campa hueli quema tonaya. Tlen nimechixtacacamahu'ia ama, monequi chicahuac xitlayolmelahuaca tlen inintzonpac caltini para nochi ma quicaquica.
40010028	Amo xiquinimacasica tlacame tlen quinequij inmechmictise, pampa san huelise quimictise imotlacayo huan ax tleno huelis quichihuilise imoalma. Monequi xiquimacasica san Toteco Dios pampa yajaya quipiya chicahualistli para quixolehuas imoalma huan imotlacayo nepa mictla.
40010029	"Yonque pilquentzi ininpati piltototzitzi nica ipan tlaltepactli huan quinnamacaj ome para se centavo, yajuanti ipatij miyac iixtla Toteco hasta niyon se ax miqui intla Toteco ax quicahuil'ia.
40010030	Pero ica imojuanti miyac m'as Toteco inmechmocuitlahu'ia hasta quimati quesqui imotzoncal inquipiyaj.
40010031	Huajca amo ximomajmatica. Miyac m'as imopati iixtla Toteco que miyac totome.
40010032	"Intla se tlacatl nechneltoca huan teyolmelahua para nechneltoca, na nojquiya niquilhuis noTata nepa elhuicac para yajaya noaxca.
40010033	Pero ajqueya teyolmelahua para ax nechneltoca, huajca na nojquiya niquilhuis noTata nepa elhuicac para yajaya ax noaxca.
40010034	"Amo ximoilhuica nihualajtoc para oncas tlasehuilistli ipan ni tlaltepactli. ¡Ax neli! Eltoc queja nihualajtoc ica machete.
40010035	Nihualajtoc para niquinxejxelos tlacame. Nopampa na tlacame moiyocatlalise tlen inintata, huan ichpocame moiyocatlalise tlen ininnana. Huan yeyojme moiyocatlalise tlen iniyejnahua.
40010036	Huan se tlacatl tlen nechneltoca huelis quinpiyas icualancaitacahua tlen ichampoyohua.
40010037	"Intla se quiicnel'ia inana o itata m'as que na nechicnel'ia, huajca ax quinamiqui para elis noaxca. Intla se quiicnel'ia isihuapil o ioquichpil m'as que na, huajca ax quinamiqui para elis noaxca.
40010038	Monequi se tlacatl tlen nechtoquilis mocualtlalijtos para miquis para na queja se tlen quihuica icuamapel para ipan miquis. Huan tlen ax queja nopa nechtoquilijtiyas, ax quinamiqui elis noaxca.
40010039	Yajaya tlen quinequi quimanahuis iyolis para ax miquis nopampa na, quipolos ialma. Pero yajaya tlen miquis nopampa na huan quipolos iyolis nica ipan tlaltepactli, quipantis yolistli para nochipa.
40010040	"Tlacame tlen inmechselise, nojquiya nechsel'iaj. Huan tlen nechsel'ia, quisel'ia noTata tlen nechtitlantoc.
40010041	Huan intla se tlacatl quipalehuis se tiocamanalojquetl pampa yajaya quitequipanohua Toteco, yajaya quiselis tlaxtlahuili queja Toteco quimacas nopa tiocamanalojquetl. Huan intla se tlacatl quipalehuis se cuali tlacatl, san pampa quimachil'ia yajaya se cuali tlacatl, teipa quiselis itlaxtlahuil queja Toteco quimacas nopa cuali tlacatl.
40010042	Intla se tlacatl san mitzmacas san se taza tlen sesec atl para tiquis pampa tinomomachtijca, huan yonque ax tihueyi iniixtla tlacame queja sequinoc nomomachtijcahua, nimitzilhu'ia Toteco quitlaxtlahuis."
40011001	Quema Jes'us tlanqui techmacht'ia timajtlacme huan ome tiimomachtijcahua huan techtlamiilhui tlen tijchihuasqu'iaj, tiyajque ipan totequi. Huan yajaya quisqui nepa huan yajqui tlamachtito huan tlacamanaloto itlajtol ipan altepetini tlen nechca.
40011002	Huan quema Juan tlen tecuaalti itztoya ipan tlatzactli huan quicajqui tlen Cristo quichihuayaya, quintitlanqui imomachtijcahua ma quicamahuitij.
40011003	Huajca imomachtijcahua Juan quitlajtlanijque Jes'us: --¿Ta tiCristo tlen Toteco techilhuijtoc hualasqu'ia o monequi noja timochiyase para ma huala?
40011004	Huan Jes'us quinnanquili: "Xiyaca, xijyolmelahuatij Juan tlen inquicactoque huan inquiitztoque.
40011005	Xiquilhuitij para ica nochicahualis, tlacame tlen popoyotzitzi, ama tlachiyaj. Huan metzcuachotzitzi, ya cuali nejnemij. Huan tlacame tlen tlacayo palantoyaj ica lepra, mochicajtoquejya. Tlen nacastapaltzitzi, ama tlacaquij. Huan tlen mictoyaj, moyolcuitoquejya. Huan tlen m'as teicneltzitzi quicaquij nopa cuali tlajtoli tlen Toteco pampa niquincamahu'ia.
40011006	Huan nojquiya xiquilhuitij para Toteco quitiochihuas tlen quimachilis ajqueya naja huan nechtoquilis."
40011007	Huan teipa quema ya quistoyaj imomachtijcahua Juan, Jes'us pejqui quincamahu'ia tlen Juan itequi nopa miyac tlacame tlen quiyahualojtoyaj. Quiijto: "Quema achtohuiya inyajque ipan tlali huactoc campa ax tleno eli para inquiitatij Juan, ¿tlachque inmoilhuiyayaj inquiitasqu'iaj? ¿Inmoilhuiyayaj inquiitasqu'iaj se tlacatl tlen yamanic queja se pilacatzi tlen moojolin'ia quema tlaajaca? ¡Ax ya nopa!
40011008	Niyon ax inmoilhuiyayaj inquiitasqu'iaj se tlacatl tlen moyoyontijtoc ica se yoyomitl tlen nelcuali. Ya inquimatij tlen moquent'iaj yoyomitl tlen nelcuali itztoque ipan ininchajchaj tlanahuatiani. Nimechilhuis para tlen inyajque.
40011009	Inyajque ipan nopa tlali huactoc campa Juan itztoya pampa inquimatiyayaj yajaya se itiocamanalojca Toteco. Quena, nimechilhu'ia Juan se tiocamanalojquetl. Yajaya nopa tiocamanalojquetl tlen m'as hueyi.
40011010	Ipan Itlajtol Toteco camati tlen Juan campa ijcuilijtoc: 'Xiquita, nijtitlanis notlayolmelajca ma mitzyacanas. Yajaya quicualtlalis ininyolo tlacame para ma mitzselise.'
40011011	Melahuac nimechilhu'ia, axaca seyoc tlen tlacajtoc ipan ni tlaltepactli tlen m'as hueyi iixtla Toteco que Juan tlen tecuaalt'ia. Pero nopa tlacatl tlen itztoc m'as pilsiltzi ipan itlanahuatilis Toteco tlen itztoc ipan elhuicac, yajaya elis m'as hueyi que Juan.
40011012	"Tlen nopa tonali quema nejnemiyaya Juan tlen tecuaaltiyaya huan hasta ama, miyac quinequij tlatehuise tlen quejatza tlanahuatis Toteco tlen itztoc ipan elhuicac, pampa Toteco quisencajtoc quejatza tlanahuatis, pero ax queja yajuanti quinequij. Huan yeca quinequij ica fuerza quichihuase ma eli seyoc tlamantli tlanahuatili.
40011013	Nochi itiocamanalojcahua Toteco tlen hualajque achtohui quema aya ajsiyaya Juan, tecamahuiyayaj tlen teipa panosqu'ia ipan ni tonali.
40011014	Quiijtojque hualasqu'ia se El'ias, huan intla inquinequij inquimatise, yajuanti camatiyayaj tlen Juan, pampa Juan yajaya El'ias.
40011015	Inquipiyaj imonacas, huajca xijcaquica tlen nimechilhu'ia.
40011016	"¿Quejatza huelis nimechilhuis intlacame tlen ama initztoque quejatza initztoque? Initztoque queja coneme tlen mosehu'iaj tianquis huan quinnotzaj sequinoc coneme ma mahuilticaj ininhuaya huan nopa sequinoc ax quinneltoquil'iaj.
40011017	Huajca nopa coneme cualanij huan quiijtohuaj: 'Titlapitzque para ximijtotica, pero ax inmijtotijque. Tihuicaque se huicatl tlen cuesoli queja mictoya se acajya, pero ax inchocaque.'
40011018	Queja nopa coneme, imojuanti ax inpaquij intla ax nochi pano queja inquichiyaj ma pano. Pampa hualajqui Juan huan mosajqui huan ax quiic xocomeca atl huan inquiijtojque quipixtoya se iajaca Axcualtlacatl.
40011019	Huan na tlen niMocuepqui Tlacatl nihualajtoc, huan nijcua huan niqui tlen onca; huan inquiijtojque nineltlacuajquetl huan nineltlaiquetl. Inquiijtojtoque ninejnemi ininhuaya tlacajcayahuani tlen tlainamaj impuesto huan ininhuaya tlacame tlen miyac tlajtlacoli quichijtoque. Pero intla Toteco nechmacatoc cuali notlalnamiquilis, teipa tlanempa nesis para nijchihua tlen xitlahuac."
40011020	Teipa Jes'us pejqui quiijtohua para ax cuali tlen quichijque tlacame ipan altepetini campa quichijtoya miyac chicahualnescayotl iniixtla, pampa yajuanti ax moyolcuepque.
40011021	Quiijto: "Inteicneltique tlen inehuaj altepetl Coraz'in pampa Toteco inmechtlatzacuiltis. Inteicneltique tlen inehuaj Betsaida, pampa ax innechneltocaque quema nijchijqui huejhueyi chicahualnescayotl imoixtla. Intla tlacame tlen huejcajquiya itztoyaj ipan altepetini Tiro huan Sid'on quiitztosqu'iaj nochi nopa chicahualnescayotl tlen nijchijqui imoixtla, moyolcueptosqu'iaj nimantzi huan nochi tlacame quimajtosqu'iaj.
40011022	Huan nojquiya nimechilhu'ia, ipan nopa tonal quema Toteco tetlajtolsencahuas, m'as chicahuac inmechtlatzacuiltis imojuanti tlen inquicactoque notlajtol huan ax inquinejque inmoyolpatlase, que quintlatzacuiltis nopa ax cuajcualme tlen itztoyaj ipan Tiro huan Sid'on huejcajquiya.
40011023	Imojuanti tlen inehuaj altepetl Capernaum, inmohueyimatij huan inmoilhu'iaj inmotlalanase hasta elhuicac, pero axtle. Intemose hasta mictla pampa ax inmoyolcueptoque. Intla Sodoma ehuani tlen huejcajquiya quiitztosqu'iaj nopa chicahualnescayotl tlen inquiitztoque, moyolcueptosqu'iaj huan noja mocahuasqu'ia inialtepe hasta ama.
40011024	Huan ipan nopa tonal quema Toteco tetlajtolsencahuas, m'as inmechtlatzacuiltis inCapernaum ehuani que quintlatzacuiltis nopa ax cuajcualme tlen huejcajquiya itztoyaj ipan Sodoma."
40011025	Huan ipan nopa tonal nojquiya Jes'us quicamahui Itata, Toteco Dios, huan quiilhui: "Pap'a, ta tiToteco Dios tlen titlanahuat'ia ipan elhuicac huan ipan tlaltepactli. Nimitzhueyimati pampa tijtlatijtoc ni tlamantli para ma ax quimachilica tlacame tlen moilhu'iaj tlalnamiquini huan miyac quimachil'iaj. Huan ama tiquinnextilijtoc tlacame tlen itztoque queja coneme huan ax mohueyimatij.
40011026	Quena, queja nopa tijchijtoc pampa queja nopa elqui mopaquilis."
40011027	Huan Jes'us quinilhui nopa tlacame: "NoTata nechmacatoc tlanahuatili ipan nochi tlamantli. Axaca cuali nechyolixmati, san Toteco noTata, quena, yajaya cuali nechyolixmati. Huan axaca quiyolixmati Toteco noTata, san na, quena, cuali nijyolixmati. Huan nojquiya quiyolixmatise nopa tlacame tlen nijnequi para niquinnextilis ajqueya ya.
40011028	Xihualaca campa na nochi imojuanti tlen intlaxicohuaj huan intlamamalhuicaj etic, huan na nimechquixtilis imotlamamal para ximosehuica huan ximosiyajcahuaca.
40011029	Xinechcahuilica ma nieli niimoTeco huan xinemica nohuaya. Ximomachtica tlen na pampa na nijpiya noyolo. Ax nimohueyimati huan ica na inquipantise tlen quitemohua imoalma para ma mosehuis huan mosiyajcahuas.
40011030	Ax ohui nopa tequitl tlen nimechmacas. Eltoc queja se tlamamali tlen ax etic."
40012001	Ipan nopa tonali, ipan se s'abado quema tiisraelitame timosehu'iaj, Jes'us panoyaya ipan se mili tlen quipixqui toctli tlen trigo. Huan tiimomachtijcahua timayanayayaj huan tijquechcocototzque quentzi trigo huan tijcuajque.
40012002	Huan nopa fariseos techitaque huan quiilhuijque Jes'us: --Xiquita tlen quichihuaj momachtijcahua. Yajuanti tequitij, pampa quipixcaj trigo huan ama s'abado. Huan itlanahuatil Mois'es technahuat'iaj tiisraelitame ma ax titequitica ipan ni tonal.
40012003	Huajca Jes'us quinilhui: --Huelis ax inquipojtoque tlen David huan ihuampoyohua quichijque quema tlahuel mayanayayaj huan ax elqui se tlajtlacoli.
40012004	Calajque ipan ichaj Toteco huan quicuajque nopa pantzi tlen totajtzitzi quitlalil'iaj iixtla Toteco. Huan itlanahuatilhua Mois'es ax quicahuili para David, niyon tlen itztoyaj ihuaya ma quicuaca, pampa quiijto san totajtzitzi huelis quicuase nopa pantzi.
40012005	Nojquiya huelis ax inquipojtoque ipan itlanahuatilhua Mois'es campa quiijto para nopa totajtzitzi monequi quiixpanose nopa tlanahuatili para ma ax tequitica ipan s'abado, pampa monequi tequitise ipan tiopamitl huan ya nopa ax elqui tlajtlacoli.
40012006	Huan nimechilhu'ia na niitztoc m'as nihueyi iixtla Toteco que nopa tiopamitl.
40012007	Huelis ax inquimachil'iaj Itlajtol Toteco campa quiijtohua: 'Nijnequi xiquintlasojtlaca tlacame, ax nijnequi san xinechmacaca tlapiyalime para tlacajcahualistli.' Intla inquimachilijtosqu'iaj, inquintlasojtlatosqu'iaj nomomachtijcahua tlen mayanaj, huan ax inquinteilhuijtosqu'iaj pampa ax tleno ax cuali quichijtoyaj.
40012008	Na tlen niMocuepqui Tlacatl nijpiya tlanahuatili para niquinilhuis tlacame tlachque huelis quichihuase ipan s'abado, ni tonal para ma timosehuica tiisraelitame.
40012009	Jes'us quistejqui nepa huan yajqui inintiopa.
40012010	Huan nepa itztoya se tlacatl tlen mahuactoya. Huan nopa fariseos quitemohuayayaj tlen ica quiteilhuisqu'iaj Jes'us, huajca quitlajtlanijque: --¿Techcahuil'iaj itlanahuatil Mois'es para tijchicahuas se tlacatl ama ipan ni tonal para tiisraelitame timosehuise?
40012011	Huan Jes'us quinilhui: --Intla se tlen imojuanti quipiyasqu'ia se borrego tlen huetzisqu'ia ipan ostotl ipan s'abado, ni tonal para timosehuise, ¿ax tijquixtisqu'ia?
40012012	Se tlacatl ipati m'as que se borrego. Huajca quena, quinamiqui para tijchihuase tlen cuali ipan ni tonal para timosehuise.
40012013	Huajca Jes'us quiilhui nopa tlacatl tlen mahuactoya: --Xijxitlahua moma. Huan yajaya quixitlajqui huan mocualtili queja nopa seyoc ima.
40012014	Huajca nopa fariseos quisque nepa huan mocamahuijque san sejco quejatza quichihuase para quimictise Jes'us.
40012015	Jes'us quimatiyaya tlen nopa tlacame quisencahuayayaj quichihuase, huajca quisqui nepa. Huan quitoquiliyayaj miyac tlacame, huan quinchicajqui nochi tlen mococohuaj nepa.
40012016	Pero quinilhui ma ax quinilhuise sequinoc ajqueya ya.
40012017	Ica nochi ni tlamantli tlen Jes'us quichijqui tlanqui nopa tlajtoli tlen Toteco quiijto huejcajquiya huan tlen tiocamanalojquetl Isa'ias quiijcuilo. Quiijto:
40012018	"Xijtlachili ni notequipanojca tlen nijtlapejpenijtoc. Niquicnel'ia miyac, yajaya quichihua tlen tlahuel nechpact'ia. Na nijtlalis Notonal ipan ya, huan yajaya quinilhuis tlacame tlen ax israelitame tlen nopa tonal quema Toteco tetlajtolsencahuas.
40012019	Yajaya ax tlatehuis, niyon ax tzajtzis. Ax tlahuejchihuas tlamiyacapa ipan calle.
40012020	Quipiyas iyolo ica tlen ax quipiyaj chicahualistli, huan quinpalehuis tlen ax quimatij tlen quichihuase. Quena, yajaya iselti tlanahuatiqui nica huan quichihuas ma tlatlani tlen xitlahuac.
40012021	Huan ipan ya, nochi tlaltepac ehuani mochiyase para ma quinmaquixti."
40012022	Teipa quihualicaque campa Jes'us se tlacatl tlen quipixtoya iajacayo Axcualtlacatl ipan itlacayo. Huan nopa ajacatl quichijtoya para ax hueli tlachiyas huan ax hueli camatis. Huan Jes'us quichicajqui huan yajaya huelqui camati huan huelqui tlachiya.
40012023	Huan nochi nopa miyac tlacame quisentlachilijque quema quiitaque tlen Jes'us quichijqui huan moilhuiyayaj se ica seyoc: "¿Huelis yajaya iteipa ixhui Tlanahuatijquetl David tlen Toteco techilhui techtitlanilisqu'ia?"
40012024	Huan nopa fariseos quicajque tlen yajuanti quiijtohuayayaj huan quiijtojque: "Ni Jes'us quinquixt'ia ajacame ica ichicahualis Axcualtlacatl tlen quinyacana nochi ajacame."
40012025	Pero Jes'us quimatiyaya nochi tlen nopa tlacame moilhuiyayaj, huan huajca quinilhui: "Intla se tlanahuatijquetl ipan se tlali quinpiya itlacajhua tlen moxelohuaj huan tlajco motehu'iaj ica seyoc tlajco, tlamis ichicahualis nopa tlali. Nojquiya intla se altepetl o se familia ipan ininchaj motehuise, ax huejcahuase nojquiya.
40012026	Ihuical elisqu'ia intla nopa Axcualtlacatl nechmacasqu'ia fuerza para niquinquixtilisqu'ia tlen ya iajacahua ipan tlacame, motlajcoxelosqu'ia huan ax huejcahuasqu'ia itequihuejcayo ica iajacahua.
40012027	Inquiijtojque niquinquixt'ia iajacahua ica itlapalehuil Axcualtlacatl, pero yajuanti tlen inmechtoquil'iaj nojquiya quinquixt'iaj iajacahua Axcualtlacatl tlen calactoque ipan tlacame. ¿Huelis inmoilhu'iaj nopa Axcualtlacatl quinpalehu'ia nojquiya? ¡Ax melahuac! Hasta imotlatoquilijcahua inmechilhuise para inmocuapolojtoque.
40012028	Pero ximoilhuica. Intla na niquinquixt'ia iajacahua Axcualtlacatl ica ichicahualis Itonal Toteco, huajca ximomacaca cuenta para ajsicoya imohuaya Toteco tlen huelis tlanahuatis ipan imoyolo.
40012029	"Ximoilhuica, axaca huelis calaquis ichaj se tlacatl tlen tetixtoc queja Axcualtlacatl huan quiquixtilis tlen iaxca intla achtohui ax quitlanis huan quiilpis. Huajca quena, huelis quiquixtilis tlen quipiya queja na niquinquixtil'ia tlen iaxcahua Axcualtlacatl.
40012030	"Se tlacatl tlen ax itztoc nohuaya, itztoc nocualancaitaca. Tlen ax nechpalehu'ia para niquinnotzas tlacame campa na, quinsemana tlen hualahuij nohuaya.
40012031	"Nimechilhu'ia, Toteco hueli quintlapojpolhu'ia tlacame nochi tlajtlacoli tlen quichihuaj huan nochi tlajtoli tlen ax cuali quiijtohuaj, pero intla se quimahuispolos Itonal Toteco, Toteco ax quema quitlapojpolhuis.
40012032	Huajca intla se camatis tlen hueli tlen na tlen niMocuepqui Tlacatl, Toteco huelis quitlapojpolhuis, pero intla quimahuispolos Itonal Toteco, Toteco ax quitlapojpolhuis ipan ni tonali, niyon ipan nopa tonali tlen hualas.
40012033	"Tlacame quiixmatij se cuali cuahuitl pampa temaca itlajca tlen cuali. Monequi inquiijtose cuali se cuahuitl pampa cuali itlajca o xiquijtoca ax cuali se cuahuitl pampa ax cuali itlajca.
40012034	Imojuanti initztoque queja incohuame, huajca ¿quejatza hueli inquiijtose tlen cuali? Pampa se tlacatl camati tlen eltoc ipan iyolo.
40012035	Se cuali tlacatl quiijtohua tlen cuali pampa cuali iyolo, pero fiero tlacame quiijtohuaj tlen fiero tlajtoli pampa fiero ininyolo.
40012036	Huan nimechilhu'ia, quema Toteco tetlajtolsencahuas, yajaya nojquiya quintlatzacuiltis tlacame ipampa nochi fiero tlajtoli tlen quiijtojque.
40012037	Quena, intla inquiijtojque tlen cuali ama, Toteco inmechilhuis ax inquihuicaj tlajtlacoli. Pero intla inquiijtojque tlen fiero ama, Toteco inmechtlatzacuiltis."
40012038	Teipa sequin fariseos huan tlamachtiani tlen itlanahuatil Mois'es quitlajtlanijque Jes'us: --Tlamachtijquetl, tojuanti tijnequij xijchihua se tlanescayotl para technextilis nel'ia tijpiya chicahualistli.
40012039	Huan Jes'us quinnanquili: --Imojuanti tlen initztoque ama, nel'ia infiero tlacame huan inquicajtejtoque Toteco. San imojuanti innechtlajtlan'iaj m'as tlanescayotl para innechneltocase. Pero ax nimechmacas seyoc tlanescayotl. San nopa tlanescayotl tlen tiocamanalojquetl Jon'as elis se tlanescayotl para imojuanti.
40012040	Pampa queja Jon'as itztoya eyi tonali huan eyi yohuali iijtico nopa hueyi tlapiyali ipan hueyi atl, na nojquiya tlen niMocuepqui Tlacatl, niitztos ipan tlalcoyoctli para eyi tonali huan eyi yohuali.
40012041	Ipan nopa tonal quema Toteco tetlajtolsencahuas, nopa tlacame tlen huejcajquiya itztoyaj ipan altepetl N'inive moquetzase huan inmechteilhuise. Pampa nopa N'inive ehuani moyolcuepque quema Jon'as quinilhuito itlajtol Toteco, pero xiquitaca, na niitztoc m'as hueyi que Jon'as huan ax inquinequij innechneltocase.
40012042	Nojquiya ipan nopa tonal quema Toteco tetlajtolsencahuas, nopa hueyi sihua tlanahuatijquetl tlen Sur moquetzas huan inmechteilhuis tlen initztoque ama. Pampa nopa sihua tlanahuatijquetl hualajqui huejca para quicaquis itlajtol Salom'on pampa quimatqui tlahuel tlalnamiqui. Huan na niitztoc m'as hueyi que Salom'on, pero ax inquinequij innechtlacaquilise.
40012043	"Quema se iajacayo Axcualtlacatl quisa ipan se tlacatl, nopa ajacatl nemi campa tlahuactoc huan campa hueli quitemojtinemi campa mosehuis, huan intla ax tleno quipant'ia,
40012044	huajca quiijtohua: 'Nimocuepas ipan nopa tlacatl tlen nijcajtejqui.' Huan mocuepas huan quipantis axaca itztoc ipan iyolo nopa tlacatl. Nepa cactoc. Eltoc queja se cali tlen tlachpantli huan tlen quipiya nochi tlacualtlalili.
40012045	Huajca nopa ajacatl yas huan quinhualicas ihuaya sequinoc chicome ajacame tlen achi m'as fierojtique que ya. Huan nopa tlacatl elis m'as fiero teipa ica chicome ajacame que eltoya achtohuiya ica san setzi. Quej nopa nojquiya elis ica imojuanti tlen ama initztoque, teipa initztose m'as fierojtique que ama."
40012046	Quema Jes'us quincamahuiyaya nopa tlacame, hualajque inana huan iicnihua huan moquetzacoj calteno. Quinequiyayaj quicamahuise.
40012047	Huajca se tlacatl quiilhui Jes'us: --Monana huan moicnihua itztoque calteno huan quinequij mitzcamahuise.
40012048	Pero Jes'us quinanquili: --¿Ajqueya nonana?, huan ¿ajqueya noicnihua?
40012049	Huan Jes'us techmanexti tiimomachtijcahua huan quiilhui nopa tlacatl: --Xiquita, ni tlacame tlen itztoque nica niquinita queja nonana huan queja noicnihua.
40012050	Pampa tlen quichihua ipaquilis noTata tlen itztoc elhuicac, yajaya noicni huan nonana.
40013001	Teipa ipan nopa tonal, Jes'us quisqui ipan nopa cali campa itztoya huan mosehuito nechca hueyi atl.
40013002	Huan mosentilijque miyac tlacame nepa campa itztoya. Huajca Jes'us tlejcoc ipan se cuacanahua tlen eltoya ateno huan mosehui, huan nopa miyac tlacame moquetztoyaj xalixco.
40013003	Huan quinmachti miyac tlamantli ica huicalotl huan huicaltili, quinilhui: "Se tlacatl yajqui quiijtzeloto trigo.
40013004	Huan quema quiijtzelohuayaya, sequin xinachtli huetzqui ojtipa huan hualajque totome huan quicuacoj.
40013005	Sequinoc xinachtli huetzqui teijtic campa ax oncayaya miyac tlali huan nimantzi ixhuac pampa ax huejcatla nopa tlali.
40013006	Pero quisqui tonati, huan quitlati, huan nimantzi huajqui pampa ax huelqui motlatzquili inelhuayo.
40013007	Huan sequinoc xinachtli huetzqui huitzijtic huan moscalti, pero nopa huitztli quiijiyomicti nopa toctli.
40013008	Huan sequinoc xinachtli huetzqui ipan cuali tlali huan moscalti huan temacac itlajca. Sequin toctli tlen trigo temacac cien xinachtli huan sequinoc toctli temacac sesenta xinachtli, huan sequinoc temacac treinta xinachtli.
40013009	Nochi imojuanti inquipiyaj imonacas, huajca xijcaquica tlen nimechilhu'ia."
40013010	Huan tiimomachtijcahua Jes'us timonechcahuicoj huan tijtlajtlanijque: "¿Para tlen tiquincamahu'ia tlacame ica huicaltili tlen ohui quimachilise?"
40013011	Huan Jes'us technanquili: "Inmechcahuilijtoc imojuanti xijmachilica quejatza tlanahuatis Toteco tlen itztoc ipan elhuicac. Pero achtohui axaca quimatiyaya, huan ama yajaya noja ax quincahuil'ia para ne sequinoc ma quimatica.
40013012	Pampa yajaya tlen quimachil'ia notlajtol, Toteco quipalehuis para quimachilis m'as huan yajaya cuali quimatis. Pero yajaya tlen ax quichihuil'ia cuenta notlajtol, Toteco quiquixtilis nopa pilquentzi tlen quicactoc.
40013013	Yeca niquincamahu'ia ica huicaltili para yonque ni tlacame quiitaj tlen nijchihua, elis queja ax tleno quiitaj. Huan yonque quicaquij notlajtol, elis queja ax tleno quicaquij huan ax tleno quimachil'iaj.
40013014	Ica yajuanti tlami nopa tlajtoli tlen nopa tiocamanalojquetl Isa'ias huejcajquiya quiijcuilo, campa quiijtohua: 'Intlacactinemij, pero ax tleno inquimachil'iaj. Huan intlachixtinemij, pero ax inmomacaj cuenta tlachque inquiitaj.
40013015	Quej ni eltoc pampa ni tlacame yoltetique. Ax quicualcaquij notlajtol. Huan ixcochtoque para ax tleno quiitase. Yeca ax quinequij quimachilise notlajtol ipan ininyolo, huan ax quinequij moyolpatlase huan nechneltoquilise, para niquinchicahuas tlen inintlajtlacolhua.'
40013016	"Pero innomomachtijcahua, Toteco inmechtiochijtoc pampa inquimachilijtoque tlen inquiitaj huan tlen inquicaquij.
40013017	Melahuac nimechilhu'ia, miyac itiocamanalojcahua Toteco huan cuajcuali tlacame huejcajquiya quinequiyayaj quiitase tlen ama inquiitaj, huan quinequiyayaj quicaquise tlen ama inquicaquij, pero ax huelque.
40013018	"Xijtlacaquilica tlachque quiijtosnequi nopa huicaltili tlen nopa tlacatl tlen quiijtzeloto xinachtli.
40013019	Sequin tlacame itztoque queja nopa xinachtli tlen huetzqui ojtipa. Yajuanti quicaquij quejatza Toteco tlanahuat'ia huan ax quimachil'iaj, huajca Axcualtlacatl huala huan quinquixtil'ia nopa quentzi tlamachtili tlen calajtoc ipan ininyolo.
40013020	Sequinoc tlacame itztoque queja nopa xinachtli tlen huetzqui temajcajya. Yajuanti quicaquij itlajtol Toteco huan nimantzi quisel'iaj ica paquilistli.
40013021	Pero ax temachme. Itztoque queja se xinachtli tlen ax motlatzquil'ia inelhuayo. Huajca quema huala tlaohuijcayotl o sequinoc quintlatzacuilt'iaj pampa quineltocaj itlajtol Toteco, nimantzi quicajtehuaj.
40013022	Sequinoc tlacame itztoque queja nopa xinachtli tlen huetzqui huitzijtic. Yajuanti quicaquij itlajtol Toteco, pero m'as mocuatoton'iaj ica miyac tlamantli ipan ni tlaltepactli. Quinequij quipiyase miyac tomi, yeca nopa tlamantli tlen quinequij quiijiyomict'iaj itlajtol Toteco huan ax quipiyaj itlajca. Nopa tlacame ax nelnel'ia quinequij quitequipanose Toteco.
40013023	Sequinoc tlacame itztoque queja nopa xinachtli tlen huetzqui ipan cuali tlali. Yajuanti quicaquij itlajtol Toteco huan quimachil'iaj. Yajuanti, quena, temacaj inintlajca. Sequin nopa tlacame itztoque queja nopa xinachtli tlen temacac cien hueltas imiyaca nopa xinachtli tlen quitoctoyaj, huan sequinoc queja tlen temacac sesenta hueltas imiyaca, huan sequinoc queja tlen temacac treinta hueltas imiyaca nopa xinachtli tlen quitoctoyaj."
40013024	Jes'us quinilhui seyoc huicaltili huan quiijto: "Quema Toteco tlen itztoc ipan elhuicac tlanahuatis ipan ni tlaltepactli, elis queja imil ni tlacatl tlen nimechilhuis. Se tlacatl quitojqui trigo tlen cuali ipan imil.
40013025	Pero quema cochtoya, hualajqui icualancaitaca huan quitojqui seyoc tlamantli xinachtli tlen nesqui nojquiya queja trigo, pero ax tleno ipati itlajca. Huan icualancaitaca quitoctejqui huan yajqui.
40013026	Teipa nopa trigo tlen cuali ixhuac huan temacac itlajca, huan nojquiya nesqui para oncayaya sequinoc toctzontli tlen ax cuali.
40013027	Huan itequipanojcahua yajque quicamahuitoj ininteco, quiilhuijque: 'Toteco, tijtojque cuali xinachtli ipan momil. Huajca ¿para tlen nojquiya quipiya nopa tlen ax cuali?'
40013028	"Huan ininteco quinilhui: 'Se nocualancaitaca quitojqui tlen ax cuali.' "Huan quitlajtlanijque: '¿Tijnequi ma tijmacuica nopa tlen ax cuali?'
40013029	"Huan ininteco quinilhui: 'Axtle, pampa huelis inquimacuise ihuaya notrigo.
40013030	Xijcahuilica nochi ome ma moscaltica san sejco hasta ajsis pixquistli. Huan huajca niquinilhuis tlen pixcase para achtohui ma quisentilise tlen ax cuali huan quiilpise huan quitlatise. Huan teipa nopa cuali trigo quipixcase huan quitemase ipan nocuacal.' "
40013031	Teipa Jes'us quinilhui seyoc huicaltili, quiijto: "Quema Toteco tlen itztoc elhuicac tlanahuatis ipan tlaltepactli momiyaquilise tlacame ipan itlanahuatilis queja ni. Eltos queja se pilxinachtzi tlen mostaza tlen se tlacatl quitocato ipan imil.
40013032	Nopa xinachtli mostaza eltoc tlen m'as pilsiltzi tlen nochi sequinoc xinachtli, pero quema moscalt'ia, eli m'as hueyi tlen sequinoc tzontli huan mochihua se cuahuitl campa totome hueli quichihuaj inintepasol ipan imacuayo."
40013033	Huan Jes'us quinilhui seyoc huicaltili: "Momiyaquilise tlacame tlen quicahuil'iaj Toteco tlen itztoc elhuicac ma quinnahuatis. Elis queja momiyaquil'ia eyi tlayejyecoli harina quema se sihuatl quitlalil'ia tlasonejcayotl. Teipa mosonehua huan quichihua tlahuel miyac pantzi."
40013034	Nochi ni tlamantli Jes'us tlamachti ica huicaltili, pampa nochipa quema quincamahuiyaya tlacame, quinilhuiyaya huicaltili.
40013035	Huan quichijqui ya ni para ma tlami tlen nopa tiocamanalojquetl huejcajquiya quiijcuilo campa quiijtohua: "Niquincamahuis tlacame ica huicaltili. Niquinilhuis tlamantli tlen axaca quimatiyaya hasta quema pejqui tlaltepactli."
40013036	Teipa Jes'us quincajtejqui nopa miyac tlacame huan yajqui ichaj, huan tiimomachtijcahua tiquilhuijque: "Xitechilhui tlachque quiijtosnequi nopa huicaltili tlen nopa ax cuali xinachtli tlen icualancaitaca quitojqui ipan imil."
40013037	Huan Jes'us technanquili: "Yajaya tlen quitojqui nopa cuali xinachtli ipan imil, eltoc na tlen niMocuepqui Tlacatl.
40013038	Nopa mili quinequi quiijtos ni tlaltepactli. Nopa cuali xinachtli quiijtosnequi tlacame tlen iaxcahua Toteco. Nopa xinachtli tlen ax cuali quiijtosnequi tlacame tlen iaxcahua Axcualtlacatl.
40013039	Huan nopa icualancaitaca tlen quitojqui nopa xinachtli tlen ax cuali, yajaya Axcualtlacatl. Nopa pixquistli quiijtosnequi quema tlamis tlaltepactli. Huan nopa pixcani quiijtosnequi elhuicac ehuani.
40013040	Huan quema quisentilise nopa tzontli tlen ax cuali huan quitlatise, technextil'ia tlen panos quema tlamis ni tlaltepactli.
40013041	Quema tlamis ni tlaltepactli, na tlen niMocuepqui Tlacatl niquintitlanis noelhuicac ejcahua ma yaca campa hueli ipan notlanahuatilis, huan quinquixtise nochi tlacame tlen quichihuaj sequinoc ma tlajtlacolchihuaca huan nochi tlen quichihuaj tlen ax cuali.
40013042	Huan noelhuicac ejcahua quinmajcahuase ipan tlitl nopa ax cuajcualme huan nepa chocase huan tlanhuehuechocase pampa tlahuel tlaijiyohuise.
40013043	Pero nochi nopa tlacame tlen itztoque xitlahuaque iixtla Toteco Totata tlahuise queja tonati nepa campa Toteco tlanahuat'ia. Inquipiyaj imonacas, huajca xijtlacaquilica tlen nimechilhu'ia.
40013044	"Nelcuali eltoc quema Toteco tlen itztoc elhuicac tlanahuatis. Huan quema tlacame quimachil'iaj para nel'ia cuali nopano, quichihuase queja se tlacatl tlen quipant'ia miyac tomi ipan se mili. Huan quema quipanti, nimantzi sampa quitlalpacho. Teipa ica paquilistli yajqui huan quinamacac nochi tlen quipixtoya huan quicojqui nopa mili.
40013045	"Quena, nel'ia tlahuel ipati tlen quipantijtoc se tlen quinequi calaquis campa tlanahuat'ia Toteco tlen itztoc elhuicac. Nopa tlacatl itztoc queja se tlanamacaquetl tlen quitemohua nopa perla tlen m'as patiyo para moaxcatis.
40013046	Huan quema quipantis nopa perla tlen tlahuel miyac ipati, yohui huan quinamaca nochi tlen quipixtoc para teipa quicohuas.
40013047	"Yonque tlacame quicahuaj ma quinnahuati Toteco tlen itztoc elhuicac, noja itztose nica ica ax cuajcualme. Ihuical eli queja michtlajtlamani tlen quimajcahuaj ininmatla ipan hueyi atl, huan quinitzqu'iaj nochi tlamantli michime.
40013048	Huan quema cuali temitojca ininmatla, quitlal'iaj xalixco huan mosehu'iaj huan nopa cuali michime pehuaj quintemaj ipan chiquihuitl huan tlen ax cuali quintepehuaj.
40013049	Quej ni nojquiya elis quema tlamis tlaltepactli. Ielhuicac ejcahua Toteco hualase huan quinquixtise nopa ax cuajcualme tlen itztoque ininhuaya tlen itztoque xitlahuaque iixtla Toteco.
40013050	Huan nopa ax cuajcualme quinmajcahuase campa tlitl huan nepa chocase huan tlanhuehuechocase pampa tlahuel tlaijiyohuise."
40013051	Huan Jes'us techtlajtlani: --¿Inquimachilijque nochi tlen nimechilhuijtoc? Huan tiquilhuijque: --Quena.
40013052	Huan Jes'us techilhui: --Nochi tlamachtiani tlen itlanahuatil Mois'es tlen mochihuase imomachtijcahua Toteco huan quicahuilise ma quinnahuati ipan ininyolis quichihuase queja se tetat tlen quinajcocui sequin tlamantli tlen sosoltic huan sequin tlen yancuic tlen ipati para quitequihuis teipa. Nopa tlamachtiani quiquixtise para quitequihuise ipan inintlamachtil sequin tlamachtili sosoltic tlen ipa quimatiyayaj huan sequin tlen yancuic tlen quicactoque.
40013053	Huan quema Jes'us tlanqui quinilhu'ia ni huicaltili, quisqui tlen nepa,
40013054	huan yajqui ialtepe. Nepa pejqui tlamacht'ia ipan israelita tiopantini campa hueli. Huan tlacame tlen quicajque itlajtol quisentlachiliyayaj huan motlajtlaniyayaj: --¿Ajqueya quimaca Jes'us ni tlalnamiquilistli para tlamacht'ia queja ni huan para hueli quichihua ni huejhueyi chicahualnescayotl?
40013055	Yajaya san icone se cuaxinquetl. Inana itoca Mar'ia huan itlaca icnihua inintoca Jacobo, Jos'e, Sim'on huan Judas.
40013056	Huan nochi isihua icnihua itztoque nica tohuaya. Huajca ¿canque momachti Jes'us nochi ni tlamantli?
40013057	Huajca yeca nopa tlacame quicocolijque. Pero Jes'us quinilhui: --Ichampoyohua se tiocamanalojquetl huan tlacame tlen san sejco ehuani ihuaya, ax quema quisel'iaj, pero sejcoyoc ehuani, quena.
40013058	Huajca Jes'us ax quichijqui miyac chicahualnescayotl nepa pampa tlacame tlen ejque ipan ialtepe ax quineltocayayaj.
40014001	Ipan nopa tonali Tlanahuatijquetl Herodes 'Antipas tlen quinahuatiyaya estado Galilea quicajqui para Jes'us quichihuayaya miyac chicahualnescayotl.
40014002	Huan quinilhui itequipanojcahua: "Ni tlacatl Jes'us, yajaya Juan tlen tecuaaltiyaya. Nijmicti, pero ama moyolcuitoc huan yeca quipiya chicahualistli para quichihuas huejhueyi chicahualnescayotl."
40014003	-
40014004	Quej ni mijqui Juan. Quipiyayaya tonali quema Tlanahuatijquetl Herodes mocuilijtoya se sihuatl tlen itoca Herod'ias tlen achtohui eliyaya isihua Herodes Felipe I, iicni Herodes. Pero hualajqui Juan tlen tecuaaltiyaya huan quiilhui para ax cuali itztoc ihuaya ihuejpol, huajca Tlanahuatijquetl Herodes quiitzqui Juan, quiilpi huan quitzajqui.
40014005	Huan Herodes quinequiyaya quimictis pero quinimacasiyaya nopa miyac tlacame tlen quiitayayaj Juan para se tiocamanalojquetl.
40014006	Pero quema quiaxiti ixihui Tlanahuatijquetl Herodes, ilhuichijqui huan itepotz ichpoca mijtotico iixtla ya huan itlanotzalhua. Yajaya eliyaya iichpoca Herod'ias tlen ama isihua. Huan Tlanahuatijquetl Herodes nel'ia quipacti queja mijtoti.
40014007	Huajca Tlanahuatijquetl Herodes quitencahuili quimacasqu'ia nopa ichpocatl tlen hueli tlamantli tlen quitlajtlanisqu'ia.
40014008	Huan inana nopa ichpocatl, yajaya tlen itocayaya Herod'ias, ya quiilhuijtoya iichpoca tlachque ma tlajtlani. Huajca nopa ichpocatl quiilhui nopa tlanahuatijquetl: --Xinechmaca amantzi ipan se hueyi plato itzonteco Juan tlen tecuaaltiyaya.
40014009	Huan yonque mocueso nopa tlanahuatijquetl, tlanahuati ma quimacaca pampa quitencahuilijtoya quimacas tlen quitlajtlanisqu'ia iniixtla itlanotzalhua tlen tlacuayayaj ihuaya.
40014010	Huajca tlatitlanqui ma quiquechtzontequiti Juan ipan tlatzactli.
40014011	Huan quihualicaque itzonteco ipan se hueyi plato huan quimacaque nopa ichpocatl. Huan nopa ichpocatl quimactili inana.
40014012	Huan hualajque imomachtijcahua Juan huan quihuicaque itlacayo huan quitlalpachotoj. Teipa yajque quiyolmelahuatoj Jes'us para mijqui Juan tlen tecuaaltiyaya.
40014013	Huan quema Jes'us quicajqui para ya mijqui Juan, quisqui nepa campa itztoya, huan yajqui iselti ipan cuacanahua hasta sejcoyoc campa tlatzitzica. Huan nopa miyac tlacame quicajque canque yohuiyaya. Huan quisque inialtepehua huan quitoquilijque icxinejnemiyayaj. Huan quimacaque se huelta campa nopa hueyi atl hasta campa Jes'us ajsiti ipan icuacanahua.
40014014	Huan quema Jes'us temoc ipan cuacanahua, quinitac nopa miyac tlacame huan quintlasojtlac. Huan quinchicajqui nopa cocoyani tlen quinhualiquiliyayaj.
40014015	Huan quema pejqui tlayohua, tiimomachtijcahua tiajsicoj huan tiquilhuijque: --Tlayohuaya huan nica ax onca caltini. Huajca xiquintitlani ni tlacame ma yaca, pampa monequi quicohuatij tlen quicuase campa pilaltepetzitzi.
40014016	Pero Jes'us techilhui: --Ax monequi yase. Imojuanti xiquintlamacaca.
40014017	Huan tiimomachtijcahua tiquilhuijque: --Tojuanti san tijpiyaj nica macuili pantzi huan ome michime.
40014018	Huan Jes'us techilhui: --Xinechhualiquilica tlen inquipiyaj.
40014019	Huan Jes'us quinilhui nochi nopa tlacame ma mosehuica sacapetlaixco. Huan quiitzqui nopa macuili pantzi huan nopa ome michime, huan ajcoitac elhuicac, huan quitlascamatqui Toteco. Teipa quitlajcotlapanqui nopa pantzi huan techmacac tojuanti tiimomachtijcahua huan tiquinmajmacaque nopa miyac tlacame.
40014020	Huan nochi yajuanti tlacuajque huan cuali ixhuique. Huan teipa tijsentilijque nopa panpayaxtli huan michpayaxtli tlen mocajqui, huan tijtemitijque majtlactli huan ome chiquihuitl.
40014021	Huan itztoyaj nepa nechca macuili mil san tlacame tlen tlacuajque huan ax tiquinpojque quesqui sihuame huan coneme.
40014022	Huan nimantzi Jes'us techilhui tiimomachtijcahua ma ticalaquica ipan cuacanahua huan ma titlayacanaca hasta seyoc nali. Huan yajaya mocajqui para quinnahuatijtehuas nopa miyac tlacame.
40014023	Huan Jes'us quinnahuatijtejqui huan tlejcoc iselti ipan se tepetl para momaijtos. Huan quema tlayohuaya, itztoya nepa iselti.
40014024	Huan tocuacanahua tlen ipan tiyohuiyayaj nejnentoya hasta tlajco ipan hueyi atl quema pejqui tlaajaca chicahuac. Huan pejqui quicuatopehua tocuacanahua, huan nopa atl techhuicayaya huan ayoc huelqui tiyohuij para seyoc nali.
40014025	Huan quema tlanestihualayaya, Jes'us monechcahuico campa tojuanti nejnentihualayaya aixco.
40014026	Huan tiimomachtijcahua tiquitaque nejnemiyaya aixco, huan timomajmatijque huan titzajtzique: --Huala se animajtzi. Huan nel'ia timomajmatijque.
40014027	Pero Jes'us nimantzi technojnotzqui huan techilhui: --Ximosemacaca. Na niJes'us. Amo ximomajmatica.
40014028	Huan Pedro quiilhui Jes'us: --NoTeco, intla nel'ia ta, huajca xijchihua ma ninejnemi aixco hasta campa tiitztoc.
40014029	Huan Jes'us quiilhui: --Xihuala. Huan Pedro quisqui ipan cuacanahua huan nejnenqui aixco para ajsis campa Jes'us.
40014030	Pero quema quicajqui nopa ajacatl tlen hualayaya chicahuac, nel'ia momajmati huan pejqui atzonpolihui, huan tzajtzic: --NoTeco xinechmanahui.
40014031	Huan nimantzi Jes'us quimaitzqui huan quiilhui: --¿Para tlen timomajmati? ¿Para tlen pilquentzi tinechneltoca?
40014032	Huan quema Jes'us ihuaya Pedro tlejcoque ipan tocuacanahua, nopa ajacatl moquetzqui.
40014033	Huan tiimomachtijcahua tijhueyichijque huan tiquilhuijque: --Nel'ia ta tiIcone Toteco.
40014034	Huan teipa quema Jes'us huan tiimomachtijcahua tiquixcotonque nopa hueyi atl, tiajsitoj tlali Genesaret.
40014035	Huan nopa tlacame nepa quiixmatque Jes'us huan campa hueli tlayolmelahuatoj ipan inintlal para ya ajsito. Huajca tlacame quinhualicaque campa ya nochi tlen mococohuayayaj para ma quinchicahua.
40014036	Huan nopa cocoyani quitlajtlaniyayaj Jes'us ma quincahuili quitoxomase iyoyo. Huan nochi tlen quitoxomayayaj iyoyo, mochicahuayayaj.
40015001	Huan teipa ajsicoj campa Jes'us sequin fariseos huan tlamachtiani tlen itlanahuatil Mois'es tlen hualajtoyaj Jerusal'en. Yajuanti quiilhuijque:
40015002	--¿Para tlen momachtijcahua tlaixpanoj? Quicajtoque nopa tlamachtilistli tlen tohuejcapan tatahua techmacaque ica quejatza monequi timomajtequise. Ax momajtequ'iaj miyac hueltas queja monequi quema tlacuaj.
40015003	Huajca Jes'us nojquiya quintlajtlani se tlamantli: --Huan imojuanti ¿para tlen intlaixpanoj huan inquicajtehuaj itlanahuatil Toteco san para inquitoquilise imotlalnamiquilis?
40015004	Toteco quiijto: 'Xiquintlepanitaca imotatahua huan imonanahua.' Huan nojquiya quiijto: 'Ma miqui ajqueya quitlaijilhu'ia inana o itata.'
40015005	-
40015006	Pero inquinmacht'iaj tlacame ma ax quintlepanitaca ininnanahua huan inintatahua. Inquinmacht'iaj ma quinilhuica para ax hueli quinpalehuise ica inintechmonequi pampa ya quimacatoque Toteco nochi tlen quipiyaj. Huajca inquicahuaj ni tlanahuatili tlen Toteco temacac para inquitoquilise imotlalnamiquilis.
40015007	Ome imoxayac. Nel'ia melahuac tlen nopa tiocamanalojquetl Isa'ias quiijcuilo huejcajquiya tlen Toteco quiijtojtoya tlen imojuanti:
40015008	'Ni tlacame quiijtohuaj nechtlepanitaj, pero ax neli, pampa ipan ininyolo ax nechilnamiquij.
40015009	Ax tleno quichihuaj quema nechhueyitlepanitaj, pampa tlamacht'iaj san inintlajtol tlacame queja eltosqu'ia notlajtol.'
40015010	Huajca Jes'us quinnotzqui nopa miyac tlacame ma monechcahuica huan quinilhui: --Xijcaquica cuali tlen nimechilhu'ia huan xijmachilica notlajtol.
40015011	Tlen se tlacatl quicua ax hueli quichihuas ax tlapajpactic iixtla Toteco, pero quema quiijtohua tlajtoli tlen ax cuali, quena, itlajtol quiijtlacohua iyolo.
40015012	Huan tojuanti tiimomachtijcahua Jes'us timonechcahuicoj huan tijtlajtlanijque: --¿Ta tijmati nopa fariseos cualanque ica tlen tiquijto amantzi?
40015013	Huan Jes'us technanquili huan techilhui: --Nochi tzontli tlen Toteco ax quitoctoc, yajaya quimacuis ica nochi inelhuayo pampa ax iaxca.
40015014	Xiquincahuaca nopa fariseos. Itztoque queja popoyotzitzi. Huan tlacame tlen quintoquil'iaj nojquiya itztoque popoyotzitzi. Huan intla se popoyotzi quiyacana seyoc popoyotzi, nochi ome huetzise tlacoyo ijtic.
40015015	Huan Pedro quiilhui Jes'us: --Xitechixtomili nopa huicaltili.
40015016	Huan Jes'us quiilhui: --¿Niyon imojuanti, ax inquimachil'iaj?
40015017	Nochi tlen quicua se tlacatl san pano ipan iijti huan teipa quisa ipan itlacayo.
40015018	Pero quema se quiijtohua se tlajtoli fiero, huajca quisas ipan iyolo huan nopa, quena, quichihua ax tlapajpajtic nopa tlacatl.
40015019	Pampa nochi tlalnamiquilistli tlen ax cuali quisa ipan ininyolo tlacame. Quema se tlacatl temict'ia, o momecat'ia, o sihuanemi, o tlaxtequi, o istlacati, o tetlaijilhu'ia, huajca quisa ipan iyolo.
40015020	Huan ya nopa, quena, quichihua ax tlapajpactic. Pero intla se tlacuas huan ax momajtequi queja quiijto nopa tlanahuatili, axtle.
40015021	Teipa Jes'us quisqui nepa huan yajqui ipan nopa tlali nechca altepetini Tiro huan Sid'on.
40015022	Huan monechcahuico campa ya se sihuatl tlen ax israelita. Yajaya se tlali Cana'an ejquetl. Huan quiilhui: --Toteco, ta tiiteipa ixhui David, xinechtlasojtla. Noichpoca quipiya se iajacayo Axcualtlacatl tlen quitlaijiyohuilt'ia miyac. Se favor xijtlasojtla huan xijchicahuati.
40015023	Huan Jes'us ax tleno quiilhui nopa sihuatl. Huan tiimomachtijcahua tiajsicoj campa ya huan tiquilhuijque: --Xiquilhui ne sihuatl para ma yohuiya huan ma ayoc techtzajtzilijtihuala.
40015024	Huajca Jes'us quiilhui nopa sihuatl: --Toteco nechtitlantoc ma niquinpalehui israelitame pampa itztoque queja borregojme tlen mocuapolojtoque.
40015025	Huan nopa sihuatl quinechcahuico huan motlancuaquetzqui iixtla huan quiilhui: --Toteco, xinechpalehui.
40015026	Huan Jes'us quiilhui: --Intla nimitzpalehuis achtohui huan ta ax tiisraelita, elis queja se tlen quinquixtil'ia inintlacualis teconehua para quinmacas chichime.
40015027	Huan nopa sihuatl quinanquili: --Quena, Toteco, pero chichime quicuaj nopa panpayaxtli tlen tepehui mesatzala quema tlacuaj inintecohua.
40015028	Huajca Jes'us quiilhui: --Nane, pampa miyac timotemachijtoc ipan na, ya mochicajtoc moichpoca queja tijnequiyaya. Huan iichpoca nimantzi mochicajqui.
40015029	Huan Jes'us quisqui nepa, huan sampa yajqui campa se tepetl nechca hueyi atl Galilea huan tlejcoc ipani huan mosehui.
40015030	Huan quinechcahuicoj nelmiyac tlacame tlen quinhualiquiliyayaj tlen metzcuachotique, popoyotzitzi, metzcototique, nonotzitzi, huan tlen quipixque sequinoc cocolistli. Huan quintejque nochi nopa cocoyani iicxitla Jes'us huan yajaya nochi quinchicajqui.
40015031	Huajca nopa tlacame quisentlachilijque quema quinitaque tlen nonotzitzi camatiyayaj huan tlacaquiyayaj. Huan tlen metzcuachotique, cuali nejnemiyayaj. Huan tlen metzcototique, nejmaxtijca ininmetz. Huan tlen popoyotzitzi, ya tlachiyayayaj. Huan yeca nochi quihueyimatque Toteco tlen tiisraelitame.
40015032	Huan Jes'us technotzqui tiimomachtijcahua huan techilhui: --Niquintlasojtla ni miyac tlacame pampa ya mocajtoque nohuaya eyi tonali huan ax tleno quipiya para quicuase. Ax nijnequi niquintitlanis ma yaca ininchajchaj, pampa tlahuel mayanaj huan huelis tlapolose ipan ojtli.
40015033	Huan tiimomachtijcahua tiquilhuijque: --¿Canque tijpantise imiyaca pantzi tlen monequi para nochi ni tlacame nica ipan ni huactoc tlali pampa yajuanti nel'ia miyaqui?
40015034	Huan Jes'us techtlajtlani: --¿Quesqui pantzi inquipiyaj? Huan tijnanquilijque: --Chicome pantzi huan se quesqui pilmichtzitzi.
40015035	Huan Jes'us quinilhui nopa tlacame ma mosehuica tlalchi.
40015036	Teipa quiitzqui nopa chicome pantzi huan nopa pilmichtzitzi huan quitlascamatqui Itata. Huan quitlajcotlapanqui huan pejqui techmajmaca tiimomachtijcahua para ma tiquinmajmacaca nopa tlacame.
40015037	Huan nochi tlacuajque huan cuali ixhuique. Huan tiimomachtijcahua tijsentilijque nopa panpayaxtli tlen mocajqui huan tijtemitijque chicome chiquihuitl.
40015038	Huan tlacuajque nahui mil tlacame, pero ax tiquinpojque nopa sihuame huan coneme.
40015039	Huajca Jes'us quinnahuatijtejqui nopa miyac tlacame, huan tlejcoc ipan nopa cuacanahua ipan hueyi atl huan yajqui tlali Magdala.
40016001	Huan hualajque nopa fariseos huan nopa saduceos para quimasiltise Jes'us ica inintlajtol. Huan quitlajtlanijque Jes'us ma quichihua se tlanescayotl tlen elhuicac para quinnextilis intla quipiya ichicahualis Toteco.
40016002	Pero Jes'us quinilhui: "Quema temo tonati inquiijtohuaj para mostla cuali tonas pampa tlachichiltic nepa elhuicac.
40016003	Huan intla ica ijnaloc nesi hasta yayahuic tlamixtentoc, inquiijtohuaj para ama huetzis atl chicahuac. ¡Ome imoxayac! Inquimatij tlachque quiijtosnequi nopa mixtli tlen elhuicac, pero ax inquimachil'iaj tlachque quiijtosnequi nochi tlen inquiitztoque pano ipan ni tonali.
40016004	Imojuanti tlen ama initztoque nel'ia infiero tlacame huan inquicajtejtoque Toteco. San imojuanti innechtlajtlan'iaj ma nijchihua se tlanescayotl para innechneltocase. Pero ax nimechmacas seyoc tlanescayotl. San nopa tlen panoc ica Jon'as eltoc queja se tlanescayotl para imojuanti." Huan Jes'us quincajtejqui huan yajqui.
40016005	Huan teipa quema Jes'us huan tiimomachtijcahua tiajsitoyajya nepa seyoc nali hueyi atl, tiimomachtijcahua timomacaque cuenta para tiquilcajtoyaj tijhualicase pantzi para tijcuase.
40016006	Huan Jes'us techilhui: --Ximotlachilica para amo xijselica inintlasonejcayo fariseos huan saduceos.
40016007	Huan tiimomachtijcahua timoilhuijque se ica seyoc: --Techilhu'ia ya ni pampa tiquilcajque tijhualicase pantzi para tijcuase.
40016008	Huan Jes'us quimatiyaya tlachque tiquijtohuayayaj huan huajca techilhui: --¿Para tlen inmocuesohuaj pampa ax inquihualicaque pantzi? Imojuanti san pilquentzi innechneltocaj.
40016009	¿Noja aya inquimachil'iaj nochicahualis? ¿Ax inquiilnamiquij tlen panoc quema niquintlamacac macuili mil tlacame ica macuili pantzi? ¿Ax inquiilnamiquij quesqui chiquihuitl tlacualistli mocajqui quema ya tlacuajtoyaj?
40016010	¿Ax inquiilnamiquij quesqui chiquihuitl tlacualistli mocajqui quema sampa niquintlamacac nahui mil tlacame ica chicome pantzi?
40016011	¿Quejatza huelis inmoilhu'iaj para nimocuesohua pampa inquiilcajque pantzi? Nimechilhuiyaya ximotlachilica para amo xijselica inintlasonejcayo fariseos huan saduceos.
40016012	Huajca tiimomachtijcahua tijmachilijque para Jes'us ax techcamahuiyaya tlen tlasonejcayotl para pantzi. ¡Axtle! Yajaya techilhuiyaya ma timotlachilica para ax tijselise inintlamachtil nopa fariseos huan nopa saduceos.
40016013	Teipa Jes'us ajsito nechca altepetl Cesarea de Filipo. Huan yajaya techtlajtlani tiimomachtijcahua: --Quema tlacame camatij tlen na tlen niMocuepqui Tlacatl, ¿ajqueya quiijtohuaj para na?
40016014	Huan tiquilhuijque: --Sequin quiijtohuaj ta tiJuan tlen tecuaaltiyaya. Sequin quiijtohuaj ta tiEl'ias. Huan sequinoc quiijtohuaj ta tiJerem'ias o seyoc itiocamanalojca Toteco.
40016015	Huan Jes'us techtlajtlani: --¿Huan imojuanti? ¿Ajqueya inquiijtohuaj para na?
40016016	Huan Sim'on Pedro quinanquili: --Ta tiCristo tlen Toteco techilhui techtitlanilisqu'ia. Ta tiIcone Toteco Dios, yajaya tlen nel'ia itztoc.
40016017	Huan Jes'us quiilhui: --Toteco mitztiochijtoc Pedro, tiicone Jon'as, pampa ax elqui se tlacatl tlen mitznextili ajqueya na, pero elqui noTata tlen itztoc ipan elhuicac.
40016018	Huan nojquiya nimitzilhu'ia ta, tiPedro, tlen quiijtosnequi se tipiltetzi. Huan ipan ni hueyi tepatlactli nijquetzas notiopa. Huan nochi chicahualistli ipan mictla ax quema huelis quitlanis.
40016019	Nimitzmacas tlanahuatili para tijtlapos campa tlanahuat'ia Toteco tlen itztoc elhuicac, pampa tiquinpohuilis tlacame quejatza huelis calaquise nepa. Huan nochi tlen tiquilpis nica ipan tlaltepactli, moilpis nepa ipan elhuicac. Huan tlen tijtojtomas ipan tlaltepactli, nojquiya motojtomas nepa elhuicac.
40016020	Huan Jes'us chicahuac techilhui tiimomachtijcahua ma axaca tiquilhuica para yajaya elqui nopa Cristo tlen Toteco techtitlanilijtoya.
40016021	Huan elqui ipan nopa tlalochtli quema Jes'us pejqui techilhu'ia tiimomachtijcahua para monequi yas Jerusal'en. Huan nepa quitlaijiyohuiltisqu'iaj miyac nopa huehue tlacame tlen israelitame, huan nopa tlayacanca totajtzitzi huan tlamachtiani tlen itlanahuatil Mois'es. Quiijto para quimictise huan teipa ica eyi tonali, moyolcuis.
40016022	Huan Pedro quihuicac iyoca huan quitlacahualti, quiilhui: --Ma Toteco Dios mitzpalehui, noTeco, para ni tlaijiyohuilistli ma ax mitzajsi.
40016023	Pero Jes'us mocueptiquisqui huan quiilhui Pedro: --Xinechtlalcahui, Axcualtlacatl. Tijnequi tinechtzacuilis para ma ax nijchihua ipaquilis Toteco. Ax timoilhu'ia tlen Toteco Dios moilhu'ia, san timoilhu'ia queja tlacame.
40016024	Huajca Jes'us techilhui tiimomachtijcahua: --Intla se tlacatl quinequi nechtoquilis, ma quitlahuelcahua tlen yajaya quinequi. Huan ma quitlalanas icuamapel huan nechtoquilis mocualtlalijtos para miquis nopampa na.
40016025	Pampa tlen quinequi momanahuis para ax miquis ipampa nechixmati, quipolos ialma. Pero tlen nechtoquilis yonque monequi miquis nopampa na, quipantis yolistli yancuic para nochipa.
40016026	Ax quipalehuis se tlacatl yonque moaxcatisqu'ia nochi ni tlaltepactli intla quipolos ialma. Pampa ax onca tleno tlen se huelis tlaxtlahuas para quimanahuis ialma quema quipolojtos nepa mictla.
40016027	Pampa na tlen niMocuepqui Tlacatl nihualasoc ica itlatlanex noTata Dios. Huan noelhuicac ejcahua hualase nohuaya para niquintlaxtlahuis nochi tlacame queja quinamiqui ica tlen quichijtoque.
40016028	Nel'ia nimechilhu'ia, sequin imojuanti tlen inmoquetzaj nica, ax inmiquise hasta inquiitase quejatza na tlen niMocuepqui Tlacatl nimonextis quema nihualas para nitlanahuatis.
40017001	Huan quema panotoya chicuase tonali, Jes'us quihuicac Pedro huan Jacobo ihuaya iicni, Juan, huan tlejcoque ininseltitzi ipan se huejcapantic tepetl.
40017002	Huan nepa Jes'us quipatlac itlachiyalis iniixtla. Huan ixayac cahuanqui queja tonati huan iyoyo mocuepqui chipahuac queja tlahuili.
40017003	Huan nimantzi monextijque Mois'es huan El'ias huan pejque quicamahu'iaj Jes'us.
40017004	Huajca Pedro quiilhui Jes'us: --NoTeco, nel'ia cuali para tiitztoque nica. Intla tijnequi, tijchihuase eyi pilxajcaltzitzi. Se para ta, seyoc para Mois'es huan seyoc para El'ias.
40017005	Huan quema Pedro noja quicamahuiyaya Jes'us, temoc se mixtli tlen tlahuiyaya huan quintzajqui. Huan camatqui Toteco Dios ipan nopa mixtli huan quiijto: "Ya ni Nocone tlen niquicnel'ia. Nijpiya miyac paquilistli ica tlen quichihua. Xijtlacaquilica tlen yajaya quiijtohua."
40017006	Huan quema imomachtijcahua quicajque ni tlajtoli, moixtlapachojque huan nel'ia momajmatijque.
40017007	Huan Jes'us quinnechcahuico huan quinpanitzqui sesen yajuanti huan quinilhui: --Ximoquetzaca huan amo ximajmahuica.
40017008	Huan quema yajuanti ajcotlachixque, axaca m'as quiitaque, san Jes'us iselti.
40017009	Huan quema temoyayaj tlen tepetl, Jes'us quinnahuati: --Axaca xiquilhuica tlen inquiitztoque hasta na tlen niMocuepqui Tlacatl niquincajtehuas tlen mictoque huan nimoyolcuis sampa.
40017010	Huan imomachtijcahua Jes'us quitlajtlanijque: --¿Para tlen nopa tlamachtiani tlen itlanahuatil Mois'es quiijtohuaj para achtohuiya monequi hualas El'ias huan teipa hualas nopa Cristo?
40017011	Huan Jes'us quinilhui: --Nel'ia El'ias huala achtohui para tlacualtlaliqui nochi tlamantli.
40017012	Pero nimechilhu'ia, El'ias ya hualajqui huan tlacame ax quiixmatque huan san tlen hueli quichihuilijque. Huan ihuical elis ica na tlen niMocuepqui Tlacatl nojquiya nitlaijiyohuis ininmaco.
40017013	Huajca imomachtijcahua quimachilijque para Jes'us quincamahuiyaya tlen Juan tlen tecuaaltiyaya para yajaya eltoya El'ias.
40017014	Huan yajuanti sampa ajsicoj campa itztoyaj nopa miyac tlacame. Huan hualajqui se tlacatl, huan motlancuaquetzqui iixtla Jes'us huan quiilhui:
40017015	--Tate, xijtlasojtla nocone huan xijchicahua pampa tlapolohua huan tlaijiyohu'ia miyac. Quemantzi huetzi tlixijco huan quemantzi huetzi atitla.
40017016	Niquinhualiquili momomachtijcahua pero ax huelque quichicahuaj.
40017017	Huan Jes'us quinilhui nopa tlacame tlen moquetztoyaj nopano: --¡Ay intlacame tlen ama initztoque, ax innechneltocaj! ¿Tlachque nijchihuas imohuaya? Ax xitlahuac imotlalnamiquilis. ¿Quesqui tonali monequi nimocahuas imohuaya? ¿Quesqui tonali monequi nimechijiyohuis? Huan Jes'us quiilhui nopa tlacatl: --Xinechhualiquili mocone.
40017018	Huan Jes'us quinahuati ma quisa iajacayo Axcualtlacatl tlen calactoya ipan itlacayo huan yajaya quisqui. Huan nopa oquichpil nimantzi mochicajqui.
40017019	Huajca tiimomachtijcahua iyoca tijcamahuitoj Jes'us huan tijtlajtlanijque: --¿Para tlen ax tihuelque tijchihuaj ma quisa nopa ajacatl?
40017020	Huan Jes'us techilhui: --Ax inhuelque pampa noja pilquentzi innechneltocaj. Nel'ia nimechilhu'ia, intla imotlaneltoquilis moscaltisqu'ia queja quichihua se ipilxinacho mostaza, huelis inquinahuatise ni tepetl: 'Ximoijcueni huan xiya nepa' huan nopa tepetl moijcuenis huan mochihuas imotlajtol. Intla cuali intlaneltocase, huelis inquichihuase nochi.
40017021	Pero ni tlamantli ajacame ax quisase intla ax timosahuase huan timomaijtose ipan Toteco para ma quisaca.
40017022	Huan quema tiajsitoyaj ipan tlali Galilea, Jes'us techilhui tiimomachtijcahua: --Nechtemactilise na tlen niMocuepqui Tlacatl ininmaco tlacame,
40017023	huan nechmictise, pero ica eyi tonali nimoyolcuis. Huan tiimomachtijcahua nel'ia timocuesojque.
40017024	Teipa Jes'us huan tiimomachtijcahua tiajsicoj altepetl Capernaum. Huan hualajque campa Pedro itztoya nopa tlacame tlen quisentiliyayaj nopa tomi tlen tlainamaj para tiopamitl huan quitlajtlanijque: --¿Motlamachtijca tlaxtlahua nopa tomi tlen tlainamaj para tiopamitl o axtle?
40017025	Huan Pedro quinnanquili: --Quena, tlaxtlahua. Teipa Pedro yajqui quiitato Jes'us campa itztoya ipan se cali. Huan quema Pedro noja aya tleno quiilhuiyaya, Jes'us quitlajtlani: --¿Quejatza tiquita, Pedro? Quema tlanahuatiani ipan ni tlaltepactli tlainamaj impuesto, ¿ajqueya quininamaj? ¿Quininamaj ininconehua o sejcoyoc ehuani?
40017026	Huan Pedro quinanquili: --Quininamaj sejcoyoc ehuani. Huan Jes'us quiilhui: --Huajca ax monequi para tojuanti tlen tiiconehua nopa tlanahuatijquetl ma titlaxtlahuaca.
40017027	Pero para ax titecualancamacase, nojquiya titlaxtlahuase. Xiya nepa campa hueyi atl huan xijmajcahua se tepos huijcoli para michime. Xijtlalana nopa michi tlen achtohui tijmasiltis, huan ipan icamac tijpantis se tomi tlen quiaxilis para titlaxtlahuase tlen tlainamaj para tiopamitl. Huajca xijhuica huan xitlaxtlahuati para na huan para ta.
40018001	Ipan nopa tonal tiimomachtijcahua tijtlajtlanijque Jes'us: --¿Ajqueya itztos m'as hueyi campa tlanahuatis Toteco tlen itztoc elhuicac?
40018002	Huajca Jes'us quinotzqui se conetl huan quiquetzqui tlatlajco tojuanti,
40018003	huan techilhui: --Nel'ia nimechilhu'ia intla ax inmoyolpatlase huan inmochihuase queja coneme, ax huelis incalaquise campa Toteco tlen itztoc elhuicac tlanahuat'ia.
40018004	Pampa nepa campa Toteco tlen itztoc elhuicac tlanahuat'ia elis m'as hueyi ajqueya moicnonequis queja se conetl.
40018005	Huan ajqueya quisel'ia se conetl ipan notoca, nechsel'ia nojquiya.
40018006	"Huan Toteco tlahuel quitlatzacuiltis tlen quichihuas se conetl ma ayoc nechneltoca. M'as cuali elisqu'ia quema aya quichihua nopa hueyi tlajtlacoli, intla moilpilisqu'ia se metlatl ipan iquechcuayo huan ma moisahuiti ipan hueyi atl.
40018007	Nel'ia teicneltique tlacame pampa onca miyac tlamantli tlen quinyoltilana ma tlajtlacolchihuaca huan tlacame tlajtlacolchihuaj mojmostla. Pero teicneltic se tlacatl tlen quichihuil'ia seyoc ma tlajtlacolchihua pampa Toteco quitlatzacuiltis.
40018008	"Intla moma o moicxi mitzchihuil'ia xitlajtlacolchihua, huajca xijtzontequi huan xijmajcahua. Pampa m'as cuali para ticalaquis nepa campa onca yolistli ica san setzi moma o san setzi moicxi, huan ax mitzmajcahuase nepa mictla ica motlacayo yamajtic. Pampa nepa mictla ax quema sehuis nopa tlitl.
40018009	Huan intla moixtiyol quinequi quitlachilis tlajtlacoli, m'as cuali xijquixti huan xijmajcahua. Pampa achi m'as cuali ticalaquis nepa campa onca yolistli ica san setzi moixtiyol huan ax mitzmajcahuase ica nochi ome moixtiyol ipan tlitl nepa mictla.
40018010	"Xijpiyaca cuidado para amo xiquiniyocacahuaca ni coneme pampa inielhuicac ejcahua tlen quinmocuitlahu'iaj, mojmostla quiixtlachil'iaj noTata nepa elhuicac.
40018011	Pampa na tlen niMocuepqui Tlacatl nihualajtoc para niquinmaquixtis tlen mocuapolojtoque.
40018012	"¿Quejatza inquiitaj? ¿Tlachque quichihuasqu'ia se tlacatl intla quinpixtoya cien borregojme huan se mocuapolosqu'ia? ¿Ax inmoilhu'iaj para quincahuasqu'ia nopa noventa y nueve cuali tzactoque huan yas ipan tepetl quitemoti nopa tlen mocuapolojtoc?
40018013	Huan intla quipantis, paquis m'as ica nopa borrego tlen mocuapolojtoya que ica nopa noventa y nueve tlen ax mocuapolojtoque.
40018014	Nojquiya san se ica imoTata tlen itztoc nepa elhuicac. Yajaya ax quinequi ma mocuapolo niyon se tlen ni coneme.
40018015	"Intla se moicni ipan Toteco mitzixpano, xiya huan iyoca xiquilhui tlen mitzchihuilijtoc para san ta huan ya inquimatise. Intla mitzcaquis huajca sampa elis queja moicni.
40018016	Pero intla ax mitzchihuilis cuenta, xiquinhuica se o ome mohuaya queja testigos para tijcamahuis para ma quimachili tlen mitzchihuilijtoc. Pampa ijcuilijtoc para temachtli quema ome o eyi testigos tlayolmelahuaj san se tlajtoli para quejatza panoc se tlamantli.
40018017	Huan intla moicni ax quinchihuil'ia cuenta nopa tlacame tlen tiquinhuicac mohuaya, huajca xiquinpohuili nochi nopa tiopamitl tlen tlaneltocani tlen moicni mitzchihuilijtoc. Huan intla nopa tlaneltocani quiitaj para xitlahuac tlen tiquijtohua pero nopa moicni ax quintlacaquilis, huajca xiquitaca queja se tlen ax quiixmati Toteco huan se tlen fiero iyolis queja se tlen tlainama impuesto.
40018018	"Pampa nel'ia nimechilhu'ia, nochi tlen inquiilpise nica ipan tlaltepactli, moilpis nepa ipan elhuicac. Huan tlen inquitojtomase ipan tlaltepactli nojquiya motojtomas nepa elhuicac.
40018019	"Huan nojquiya nimechilhu'ia ya ni, intla ome tlen imojuanti ipan tlaltepactli inmocahuaj ica san se tlajtoli para inquitlajtlanise Toteco se tlamantli, huajca yajaya noTata tlen itztoc nepa elhuicac inmechmacas.
40018020	Pampa campa mosentil'iaj tlacame ipan notoca, yonque san mosentil'iaj ome o eyi, na niitztoc ininhuaya."
40018021	Huajca Pedro monechcahuico campa Jes'us huan quitlajtlani: --NoTeco, ¿hasta quesqui hueltas monequi nijtlapojpolhuis noicni tlen ajachica nechchihuil'ia tlen ax cuali? ¿Monequi nijtlapojpolhuis hasta chicome huelta?
40018022	Huan Jes'us quiilhui: --Amo san xijtlapojpolhui chicompa huelta. Monequi tijtlapojpolhuijtinemis hasta chicompa setenta hueltas.
40018023	"Quena, monequi tijtlapojpolhuijtinemis pampa Toteco tlen itztoc elhuicac huan tlen tlanahuatis eltoc queja ni tlanahuatijquetl ipan ni huicaltili. Se tonal se tlanahuatijquetl quinequiyaya quincuentajchihuas itlatequipanojcahua tlen quitlahuiquiliyayaj.
40018024	Huan quema pejqui, quihualiquilijque campa ya se itlatequipanojca tlen quitlahuiquiliyaya majtlactli mil bolsas tlen tomi.
40018025	Huan nopa tlacatl ax tleno quipiyayaya para quicuepilis. Huajca nopa tlanahuatijquetl tlanahuati ma quinamacaca nopa tlacatl ihuaya isihua huan iconehua huan nochi tlen iaxca, huan ica nopa tomi tlaxtlahuasqu'ia se quentzi tlen quitlahuiquiliyaya.
40018026	"Huan quema itlatequipanojca quicajqui, moixtlapacho iixtla nopa tlanahuatijquetl huan ica nochi iyolo quitlajtlani: 'Xinechchiya huan nimitztlaxtlahuis nochi tlen nimitztlahuiquil'ia.'
40018027	Huan nopa tlanahuatijquetl quitlasojtlac huan quitlapojpolhui nochi itlahuiquilis para ax tleno monequi tlaxtlahuas.
40018028	"Teipa nopa tlatequipanojquetl yajqui huan quipantito se tlen tlatequipanohuayaya ihuaya huan quitlahuiquiliyaya pilquentzi tomi. Huan quiquechpatzcato hasta ayoc hueliyaya mijmijyotis huan quiilhui: 'Xinechtlaxtlahui amantzi.'
40018029	"Huan ihuampo motlancuaquetzqui iixtla huan ica nochi iyolo quiilhui: 'Xinechchiya huan nimitztlaxtlahuis nochi.'
40018030	"Pero nopa tlatequipanojquetl ax quinejqui quichiyas. Huajca quihuicac ihuampo ipan tlatzactli huan quitzajqui hasta nochi quitlamitlaxtlahuisqu'ia.
40018031	Huan sequinoc itlatequipanojcahua nopa tlanahuatijquetl quiitaque nopa tlacatl tlen ininteco quitlapojpolhuilijtoya itlahuiquilis huan quiitaque tlen quichihuilijtoya ihuampo tlen pilquentzi quitlahuiquiliyaya. Huajca tlahuel mocuesojque huan yajque quiilhuitoj nopa tlanahuatijquetl tlen panoc.
40018032	"Huajca nopa tlanahuatijquetl quinotzqui nopa itlatequipanojca huan quiilhui: 'Ta tifiero tlacatl. Na nijtlapojpolhui motlahuiquilis huan nochi tlen tinechtlahuiquiliyaya pampa ica nochi moyolo tinechtlajtlani.
40018033	Huajca ¿para tlen ax tijtlasojtlac mohuampo tlen nechtequipanohua mohuaya queja na nimitztlasojtlac?'
40018034	Huajca iteco cualanqui huan quinmactili ininmaco tlacame tlen quitlaijiyohuiltisqu'iaj hasta tlaxtlahuasqu'ia nochi tlen tlahuicayaya achtohuiya.
40018035	Huan nojquiya queja nopa quichihuas noTata tlen itztoc nepa elhuicac intla imojuanti ica nochi imoyolo ax inquintlapojpolhuise sesen imoicni tlen inmechchihuil'iaj tlen ax cuali."
40019001	Huan quema Jes'us tlanqui quinilhu'ia nopa tlacame ni tlajtoli, quisqui estado Galilea huan yajqui estado Judea nechca nopa nali atentli Jord'an campa temo tonati.
40019002	Huan quitoquilijque miyac tlacame huan quinchicajqui nochi tlen mococohuayayaj nopano.
40019003	Huan hualajque sequin fariseos campa Jes'us para quicajcayahuase para ma quiijtos tlen ax cuali. Huan yajuanti quitlajtlanijque: --¿Nopa tlanahuatili quicahuil'ia se tlacatl ma quicahuas isihua ica tlen hueli tlamantli?
40019004	Huan Jes'us quinnanquili: --¿Ax inquipojtoque tlen ijcuilijtoc ipan Itlajtol Toteco campa achtohui Toteco tlasencajqui? Quiijtohua: 'Yajaya quichijqui tlacatl huan sihuatl' para ma itztoca san sejco.
40019005	Huan nojquiya quiijtohua: 'Yeca se tlacatl quicahuas itata huan inana huan mosejcotilis ihuaya isihua huan nopa ome itztose queja san se inintlacayo.'
40019006	Huajca ayoc itztose queja ome. Ama nopa ome mochihuase queja san se inintlacayo. Toteco quinsejcotil'ia se tlacatl ihuaya isihua; huajca ma axaca quiniyocatlalis.
40019007	Huan nopa fariseos quitlajtlanijque: --Huajca ¿para tlen Mois'es huejcajquiya quiijto se tlacatl ma quimaca isihua se amatlajcuiloli campa quiijtos para nopa sihuatl ayoc iaxca huan queja nopa quicahuas?
40019008	Huan Jes'us quinnanquili: --Pampa inyoltetique, Mois'es inmechcahuili intlacame para inquicahuase imosihua ica se amatl, pero Toteco ax queja nopa quisencajqui ma eli ipan ipejya.
40019009	Huan nimechyolmelahua intla se tlacatl quipiya isihua tlen ax quiixpanotoc ica seyoc tlacatl huan nopa tlacatl quicahuas huan mosejcotilis ica seyoc, huajca nopa tlacatl momecat'ia. Huan intla se tlacatl mosejcotilis ica nopa sihuatl tlen ihuehue quicajtejtoc, huajca nopa tlacatl nojquiya momecat'ia.
40019010	Huan tojuanti tiimomachtijcahua tiquilhuijque: --Intla queja nopa monequi para se tlacatl mocahuas ihuaya isihua, huajca m'as cuali ma ax mosihuajti se tlacatl.
40019011	Huan Jes'us quinilhui: --Ax nochi hueli quipiyaj nopa yajatili para mocahuase ininseltitzi. San hueli quichihuaj tlen Toteco quinmacatoc nopa chicahualistli.
40019012	Sequin tlacame tlen quema tlacatque quimatque para ax quema huelis quipiyase ininsihua. Sequinoc ax huelis quipiyase ininsihua pampa sequinoc quincaparojtoque. Huan itztoque sequinoc tlacame tlen ax quipiyaj ininsihua pampa ipan ininyolo quimatij queja nopa achi m'as huelis tequitise ipan itlanahuatilis Toteco tlen itztoc elhuicac. Huajca intla se tlacatl quimachil'ia para huelis mocahuas iselti, ma mocahua iselti.
40019013	Teipa tlacame quinhualicaque ininconehua campa Jes'us para ma quitlali ima huan ma momaijtos. Huan tiimomachtijcahua tiquinajhuaque.
40019014	Pero Jes'us techilhui: --Xiquincahuaca nopa coneme ma hualaca campa na huan amo xiquintzacuilica. Pampa Toteco tlen itztoc nepa elhuicac quinnahuatis tlacame tlen nechsel'iaj queja ni coneme.
40019015	Huajca Jes'us quitlali ima ipan nopa coneme huan quintiochijqui. Teipa quisqui huan yajqui.
40019016	Huan hualajqui se tlacatl campa Jes'us huan quitlajtlani: --Cuali titlamachtijquetl, ¿tlachque tlen cuali monequi nijchihuas para Toteco nechmacas yolistli yancuic para nochipa?
40019017	Huan Jes'us quiilhui: --¿Para tlen tinechnotzqui nicuali? ¿Ta tijmachil'ia para axaca cuali, san Dios? Intla tijnequi Toteco ma mitzmaca yolistli yancuic para nochipa, huajca xiquinneltoquili itlanahuatil.
40019018	Huan nopa tlacatl quitlajtlani: --¿Tlachque itlanahuatilhua Toteco niquintoquilis? Huan Jes'us quiilhui: --Amo xitemicti, amo ximomecati, amo xitlaxtequi, amo xijtestigojquetza tlen ax melahuac tlen seyoc tlacatl.
40019019	Xiquintlepanita motata huan monana. Huan xiquinicneli sequinoc queja timoicnel'ia.
40019020	Huan nopa telpoca tlacatl quiilhui: --Nochi ya ni nijtoquilijtihualajtoc hasta quema niconetzi nieltoya. ¿Tlachque polihui para nijchihuas?
40019021	Huan Jes'us quiilhui: --Intla tijnequi tijchihuas senquistoc tlen Toteco quinequi, xiya huan xijnamacati nochi tlen tijpiya huan xiquinmaca nopa tomi tlen teicneltzitzi. Quej nopa tijpiyas tlen ipati para moaxca nepa elhuicac. Teipa xihuala huan xinechtoquili.
40019022	Pero quema nopa telpoca tlacatl quicajqui tlen Jes'us quiilhui, mocueso huan quistejqui pampa nel'ia tlapijpixtoya.
40019023	Huan Jes'us techilhui tiimomachtijcahua: --Nel'ia nimechilhu'ia, nel'ia ohui para tominpiyani calaquise campa tlanahuatis Toteco tlen itztoc elhuicac.
40019024	Sampa nimechilhu'ia, huelis ax ohui para se hueyi tlapiyali queja se camello panos ipan iixtiyol se huitzmalotl, pero ohui para calaquis se tlacatl tlen tominpiya campa Toteco tlanahuat'ia.
40019025	Quema tiimomachtijcahua tijcajque ni tlajtoli, tlahuel timosentlachilijque huan tiquilhuijque: --Huajca ¿ajqueya huelis momaquixtis tlen itlajtlacolhua?
40019026	Huan Jes'us techtlachili huan techilhui: --Tlacame ax huelis momaquixtise ininseltitzitzi, pero Toteco huelis. Yajaya nochi hueli quichihua.
40019027	Huajca Pedro quiilhui Jes'us: --Xiquita, tojuanti tijcajtejtoque nochi tlen tijpixtoyaj para timitztoquilise. Huajca ¿tlachque tijpiyase?
40019028	Huan Jes'us techilhui: --Nel'ia nimechilhu'ia quema ajsis nopa tonal quema Toteco quiyancuilis nochi tlaltepactli huan quema na tlen niMocuepqui Tlacatl nimosehuis ipan nosiya tlen yejyectzi para nitlanahuatis ica nochi nohueyitilis, imojuanti tlen innechtoquilijtoque inmosehuise ipan majtlactli huan ome siyas tlen yejyectzitzi. Huan inquintlajtolsencahuase nopa majtlactli huan ome huejhueyi familias tlen tlacame tlen hualajque tlen itelpocahua Israel.
40019029	Huan nochi tlen quicajtejtoc ichaj, o itlaca icnihua, o isihua icnihua, o inana, o itata, o iconehua, o imil, o isihua pampa nechneltoquil'iaj, quipantis cien huelta tlen quicajtejtoc huan nojquiya Toteco quimacas yolistli tlen yancuic para nochipa.
40019030	Pero miyac tlacame tlen nochi quintlepanitaj ama, ayoc aca quintlepanitas ipan nopa tonal. Huan miyac tlen axaca quintlepanita ama, nochi quitlepanitase ipan nopa tonal.
40020001	"Quema Toteco tlen itztoc elhuicac tlanahuatis, yajaya tetlaxtlahuis. Yajaya itztoc queja ni tetat tlen quipixtoya miyac tlali huan se tonal quisqui ijnaltzi huan quintemoto tlatequipanohuani ma quitequipanoca ipan ixocomecamil.
40020002	Huan quinilhui quintlaxtlahuisqu'ia tlen ipati se tonal tequitl. Huajca yajuanti quitequipanotoj ipan ixocomecamil.
40020003	Huan nechca las nueve ica ijnaloc, nopa tecojtli yajqui tianquis huan quinitac sequinoc tlacame tlen ax tequitiyayaj.
40020004	Huajca quinilhui: '¿Ax inquinequij innechpalehuise ama ipan noxocomecamil? Xihualaca huan nimechtlaxtlahuis tlen quinamiqui.' Huajca yajuanti nojquiya yajque.
40020005	Huan nopa tlacatl sampa yajqui tianquis tlajco tona huan sampa quinpanti sequinoc para ma quipalehuica. Huan sampa yajqui tianquis nechca las tres huan quinpanti sequinoc, huan nojquiya quintitlanqui ma quitequipanotij imila.
40020006	Quema se quentzi polihuiyaya para las cinco, sampa yajqui huan quinpanti sequinoc tlen ax tequitiyayaj huan quinilhui: '¿Para tlen san inmoquetztoque nica huan san inquipolohuaj tonali?'
40020007	"Huan quiilhuijque: 'Pampa axaca techtlanehui ma tijpalehuica.' "Huajca quinilhui: 'Xinechpalehuiquij nojquiya ipan noxocomecamil, huan nimechtlaxtlahuis queja quinamiqui.'
40020008	"Huan ica tlayohua, nopa tlacatl quinotzqui itlayacanca huan quiilhui: 'Xiquinnotza nopa tlatequipanohuani huan xiquintlaxtlahui. Achtohui xiquintlaxtlahui tlen m'as tiotlac ajsicoj, huan hasta teipa xiquintlaxtlahui tlen hualajque ijnaltzi.'
40020009	"Huan quema yajuanti tlen tequiticoj a las cinco monechcahuicoj, quintlaxtlahui queja ipati senquistoc se tonal tequitl.
40020010	Huan queja nopa quintlaxtlahuijtiyajqui hasta ajsic campa nopa tlen ajsicoj ijnaltzi, huan nopa tlacame moilhuiyayaj para ininteco quintlaxtlahuisqu'ia quentzi m'as, pero nojquiya quinmacac tlen se tonal tlaxtlahuili.
40020011	Huan quema ya quiselijtoyaj inintomi, mocualanijque ihuaya ininteco.
40020012	Huan quiilhuijque: 'Ni tlacame tlen teipa hualajque san tequitique se hora huan quitlanque ihuical queja tojuanti tlen titequitique chicahuac se tonal huan quema chicahuac tonayaya.'
40020013	"Pero ininteco quinilhui: 'Nohuampoyohua, ax nimechcajcayajtoc. Nimechilhui nimechtlaxtlahuisqu'ia tlen ipati se tonal tequitl huan queja nopa nimechtlaxtlahui.
40020014	Xijcuica ni imotomi huan ya xiyaca. Na nijnequi niquintlaxtlahuis ni tlacame tlen hualajque tiotlac ihuical queja imojuanti.
40020015	¿Ax nijpiya tlanahuatili nijchihuas tlen nijnequi ica notomi? Huelis san inmoxicohuaj ica yajuanti pampa nel'ia cuali niquintlaxtlahui.'
40020016	"Quej nopa ica tlacame tlen ama tlayacanaj, teipa elise tlen mocahuase tlatepotzco. Huan tlen hasta tlatepotzco mocahuaj ama, teipa elise tlen tlayacanase, pampa Toteco quinnotzas miyac tlacame, pero san sequin quintlapejpenis para iaxcahua."
40020017	Teipa Jes'us tlejcotiyohuiyaya para altepetl Jerusal'en, huan ipan ojtli techhuicac timajtlacme huan ome tiimomachtijcahua iyoca huan techilhui:
40020018	--Xiquitaca. Amantzi tiyohuij altepetl Jerusal'en huan nepa nechtemactilise na tlen niMocuepqui Tlacatl ica nopa tlayacanca totajtzitzi huan ica nopa tlamachtiani tlen itlanahuatil Mois'es. Huan yajuanti quiijtose para ma nimiqui.
40020019	Huan nechtemactilise ininmaco sejcoyoc ehuani. Huan yajuanti nechhuihuiitase, huan nechcuartajhuise huan nechcuamapeloltise. Pero ipan eyi tonali nimoyolcuis.
40020020	Huan ininnana Juan huan Jacobo monechcahuico campa Jes'us ininhuaya nopa ome itelpocahua. Ni telpocame eliyayaj iconehua Zebedeo. Huan ininnana motlancuaquetzqui iixtla Jes'us para quitlajtlanilis se favor.
40020021	Huan Jes'us quiilhui: --¿Tlachque tijnequi? Huan nopa sihuatl quiilhui: --Xitlanahuati para ni ome notelpocahua para ma mosehuica, se ipan monejmatl huan seyoc ipan moarraves quema titlanahuatis.
40020022	Huan Jes'us quinilhui: --Ax inquimatij tlachque innechtlajtlan'iaj. Huan Jes'us quintlajtlani itelpocahua: --¿Inquimachil'iaj para inhuelise intlaijiyohuise queja na nitlaijiyohuis ica se ome tonali? Huan quinanquilijque: --Quena, tihuelise.
40020023	Huan Jes'us quinilhui: --Nel'ia tlen inquiijtohuaj, miyac intlaijiyohuise queja na nitlaijiyohuis, pero ax notequi para niquijtos ajqueya mosehuis ipan nonejmatl huan ipan noarraves. NoTata, quena, yajaya quimati ajqueya mosehuis nopano.
40020024	Huan timajtlacme tiimomachtijcahua tijcajque tlen quiijtojque huan ticualanque ininhuaya nopa ome icnime.
40020025	Huajca Jes'us technotzqui nochi ma timonechcahuica campa ya itztoya huan techilhui: --Inquimatij para tlanahuatiani ipan ni tlaltepactli nel'ia tlanahuat'iaj chicahuac. Huan huejhueyi tlacame quinequij inintlacajhua nimantzi ma quinneltoquilica inintlajtol.
40020026	Pero ax queja nopa elis para imojuanti inmochihuase inhuejhueyi.
40020027	Intla se tlen imojuanti quinequi mohueyichihuas, monequi elis inintequipanojca nochi sequinoc.
40020028	Xijchihuaca queja na tlen niMocuepqui Tlacatl. Ax nihualajtoc para niquinnahuatis tlacame ma nechtequipanoca. ¡Axtle! Nihualajtoc para niquintequipanos tlacame, huan para nimotemactilis huan nimiquis para nitlaxtlahuas tlen monequi para niquintojtomas miyac tlacame para huelis yase majcajtoque.
40020029	Huan quema Jes'us quisayaya altepetl Jeric'o, miyac tlacame quitoquilijtiyohuiyayaj.
40020030	Huan mosehuiyayaj ojteno ome tlacame tlen popoyotzitzi huan quicajque para panoyaya Jes'us. Huan huajca pejque quiijtohuaj chicahuac: --¡Toteco, tiiteipa ixhui David, xitechtlasojtla!
40020031	Huan nopa miyac tlacame chicahuac quintlacahualtiyayaj para ma ayoc tlahuejchihuaca. Pero nopa popoyotzitzi achi m'as tzajtziyayaj: --¡Toteco, tiiteipa ixhui David, xitechtlasojtla!
40020032	Huan Jes'us moquetzqui huan quinilhui: --¿Tlachque inquinequij ma nimechchihuili?
40020033	Huan quiilhuijque: --Toteco, tijnequij titlachiyase.
40020034	Huan Jes'us quintlasojtlac huan quitlali ima ipan iniixtiyolhua huan nimantzi tlachixtejque huan yajuanti quitoquilijque ipan ojtli.
40021001	Huan Jes'us huan nochi tojuanti tlen tinejnemiyayaj ihuaya timonechcahuiyayaj altepetl Jerusal'en. Huan tiajsitoj ipan se pilaltepetzi tlen itoca Betfag'e, nechca nopa tepetl tlen itoca Olivos. Huan Jes'us quinnotzqui ome imomachtijcahua para quintitlanis ipan se rancho nechca.
40021002	Huan quinilhui: --Xiyaca ipan ne altepetl tlen mocahua toixmelac. Nepa inquipantise se burra ilpitoc ihuaya icone. Xiquintojtomaca huan xinechhualiquilica.
40021003	Huan intla se tlacatl inmechtlajtlanis tlachque inquichihuaj, xiquilhuica: 'Toteco quinequi quintequihuis para se tlalochtli huan nimantzi mitzcuepilis.'
40021004	Quichijqui ni para ma pano tlen huejcajquiya quiijcuilo nopa tiocamanalojquetl para panos teipa. Yajaya huejcajquiya quiijtojtoya:
40021005	"Xiquinilhui altepetl Jerusal'en ehuani ni tlajtoli: 'Xiquitaca, hualahua imotlanahuatijca. Yajaya ax mohueyimati. Mosehuijtihualas ipan se pilburrojtzi. Quena, mosehuijtihualas ipan icone se burra tlen quimati tlamama.' " Quej nopa quiijcuilo nopa tiocamanalojquetl tlen huejcajquiya.
40021006	Huan nopa ome imomachtijcahua Jes'us yajque huan quichijque queja Jes'us quinilhui.
40021007	Huan quihualicaque nopa burra ihuaya icone. Huan tijtlalilijque totlaque ininpani huan Jes'us tlejcoc.
40021008	Huan itztoyaj tohuaya tlahuel miyac tlacame huan quisojque inintlaque ipan ojtli. Sequinoc quimapostejque ininmacuayo apachtli huan quitenque ipan ojtli para ma ipan nejnemi ipilburro Jes'us.
40021009	Huan nochi nopa miyac tlacame tlen quiyacanayayaj Jes'us huan nochi m'as tlen yohuiyayaj itepotzco chicahuac tlahuejchihuayayaj huan quiijtohuayayaj: "¡Timitzhueyichihuaj ta tlen tiiteipa ixhui Tlanahuatijquetl David! ¡Ma Toteco Dios mitztiochihua ta tlen tihuala ica itequihuejcayo Toteco! ¡Ma tijhueyichihuaca Toteco Dios tlen itztoc elhuicac ipampa tlen techchihuilijtoc!"
40021010	Huan quema Jes'us calajqui ipan altepetl Jerusal'en, nochi hualajque quitlachilicoj tlachque panoyaya huan motlajtlaniyayaj: --¿Ajqueya huala?
40021011	Huan tlacame quiijtojque: --Yajaya ne tiocamanalojquetl Jes'us tlen ehua Nazaret ipan estado Galilea.
40021012	Huan Jes'us calajqui ipan nopa hueyi israelita tiopamitl huan quintotocac nochi tlen tlanamacayayaj huan tlacohuayayaj tiopan calijtic. Huan quintepehuili ininmesas tlen quipatlayayaj tomi tlen huala sejcoyoc. Nojquiya quintepehuili ininsiyas tlen tenamaquiltiyayaj palomas.
40021013	Huan Jes'us quinilhui: --Ijcuilijtoc ipan Itlajtol Toteco campa yajaya quiijtohua: 'Nochi tlacame quitocaxtise nochaj: Nopa Cali Campa Tlacame Momaijtohuaj.' Pero inquichijtoque campa mosentil'iaj tlaxtequini para quintlaxtequilise tlen hualahuij.
40021014	Huan hualajque campa Jes'us nepa tiopan calijtic tlen popoyotzitzi huan tlen metzcuachotzitzi, huan yajaya quinchicajqui.
40021015	Pero nopa tlayacanca totajtzitzi huan nopa tlamachtiani tlen itlanahuatil Mois'es quiitaque nopa chicahualnescayotl tlen Jes'us quichihuayaya huan nojquiya quinitaque nopa coneme tiopan calijtic tlen chicahuac quiijtohuayayaj: "Timitzhueyichihuaj ta tiiteipa ixhui David." Huajca cualanque,
40021016	huan quiilhuijque Jes'us: --¿Ax tijcaqui tlen quiijtohuaj tlen ta? Huan Jes'us quinilhui: --Quena, nijcaqui. Huelis ax inquipojtoque ipan Itlajtol Toteco campa quiijtohua: 'Toteco ta tijchijtoc para coneme huan pilconetzitzi ma mitzhueyichihuaca.'
40021017	Huan Jes'us quincajtejqui huan yajqui altepetl Betania huan nepa tonilito.
40021018	Huan hualmostla ica ijnaloc Jes'us itztoya ipan ojtli mocuepayaya para Jerusal'en huan mayantoya.
40021019	Huan ojteno Jes'us quiitac se higuera cuahuitl huan monechcahuito huan quiitac ax quipiyayaya itlajca. San ixihuiyo quipiyayaya. Huan Jes'us quiilhui nopa cuahuitl: --Cuahuitl, ayoc quema titemacas motlajca. Huan nimantzi huajqui nopa cuahuitl.
40021020	Huan quema tiimomachtijcahua tiquitaque para huajqui nopa cuahuitl, timosentlachilijque huan tijtlajtlanijque: --¿Quejatza elqui para nimantzi huajqui ni cuahuitl?
40021021	Huan Jes'us technanquili: --Nel'ia nimechilhu'ia, monequi quema inquitlajtlan'iaj Toteco se tlamantli, xijneltocaca para temachtli Toteco inmechmacas huan huajca inmechmacas. Intla san inmoilhu'iaj huelis inmechmacas o huelis axtle, huajca ax tleno inmechmacas. Nojquiya huelis inquichihuase sequinoc tlamantli tlen m'as huejhueyi que nopa tlen nijchijtoc ica ni cuahuitl. Huelis inquiilhuise se tepetl: 'Ximijcueni, tepetl, huan ximomajcahua ipan hueyi atl', huan queja nopa panos.
40021022	Huan nochi tlen inquitlajtlanise Toteco huan inquineltocase temachtli Toteco inmechmacas, inquiselise.
40021023	Huan quema Jes'us sampa ajsico ipan nopa hueyi tiopamitl huan tlamachtiyaya, hualajque nopa tlayacanca totajtzitzi huan nopa huehue tlacame tlen israelitame huan quiilhuijque: --¿Tlachque tlanahuatili tijpiya para tijchihua nochi ni tlamantli tlen tijchijtinemi? ¿Ajqueya mitzmacatoc tlanahuatili?
40021024	Huan Jes'us quinilhui: --Nojquiya nimechtlajtlanis se tlamantli. Intla xitlahuac innechnanquilise, huajca nojquiya nimechilhuis ajqueya nechmacac tlanahuatili para nijchihuas tlen nijchihua.
40021025	¿Ajqueya quititlanqui Juan para ma tecuaaltiqui? ¿Toteco quititlanqui o san tlacame? Huajca yajuanti pejque mocamahu'iaj quejatza quinanquilisqu'iaj. Quiijtojque: --Intla tiquijtose Toteco quititlanqui Juan, huajca Jes'us techtlajtlanis para tlen ax tijneltocaque.
40021026	Huan intla tiquijtose san tlacame quimacaque Juan tequihuejcayotl, huajca techchihuilise tlen fiero ni tlacame, pampa yajuanti quineltocaj para Juan eliyaya se itiocamanalojca Toteco.
40021027	Huajca quiilhuijque Jes'us: --Tojuanti ax tijmatij ajqueya quititlanqui Juan. Huajca Jes'us quinilhui: --Ax innechnanquilijque xitlahuac, huajca na nojquiya ax nimechilhuis ajqueya nechmacatoc tlanahuatili para nijchihuas tlen nijchihua.
40021028	Jes'us quinilhui: --¿Tlachque inmoilhu'iaj tlen ni huicaltili tlen nimechpohuilis? Se tlacatl quinpixtoya ome itelpocahua huan yajqui campa nopa achtohui ejquetl huan quiilhui: 'Nocone, xiya ama xitequititi nepa ipan toxocomecamil.'
40021029	Huan yajaya quinanquili: 'Axtle, Pap'a, ax nijnequi niyas.' Pero teipa moyolpatlac huan yajqui tequitito.
40021030	Huan teipa nopa tetat yajqui campa ne se itelpoca huan nojquiya quiilhui ma tequititi. Huan yajaya quiilhui: 'Quena, Pap'a, niyas.' Pero ax yajqui.
40021031	Huajca, ¿ajqueya nopa ome iconehua quichijqui tlen itata quinequiyaya ma quichihua? Huan quinanquilijque: --Nopa telpocatl tlen achtohui. Huan Jes'us quinilhui: --Nel'ia nimechilhu'ia nopa fiero tlacame tlen tlainamaj impuesto huan nopa tlacanenca sihuame inmechtlayacancuilise para calaquise nepa campa Toteco tlanahuat'ia.
40021032	Pampa achtohui Juan tlen tecuaaltiyaya tlamachtico nopa ojtli tlen xitlahuac, huan ax inquineltocaque. Pero nopa tlacame tlen tlainamaj impuesto huan nopa sihuame tlen tlacanemij, quena, quineltocaque. Huan yonque inquiitaque queja quipatlaque ininnemilis, noja ax inmoyolcueptoque huan ax inquineltocase.
40021033	Huan Jes'us quinilhui: --Xijtlacaquilica ni huicaltili tlen nimechpohuilis. Itztoya se tlacatl tlen quitojqui xocomecatl ipan imil huan quitzajtzajqui yahualtic huan tlacoyoni campa tepejpechtitla para ipan quipatzcas itlajca. Huan nojquiya quichijqui se tepancali tlen huejcapantic para ipan tlejcos para quimocuitlahuis nochi imil. Huan quincahuilijtejqui ininmaco sequinoc tlacame para ma quimocuitlahuica huan teipa ma quitlajcoitasqu'iaj itlajca nopa mili. Huan teipa nopa tecojtli quisqui huan yajqui huejca.
40021034	Huan quema ajsic tonali para tlatequistli, nopa tecojtli quintitlanqui se ome itlatequipanojcahua para ma quinitatij nopa tlacame para ma quinmacaca tlen ya iaxca tlen nopa tlatequistli.
40021035	Pero nopa tlacame tlen ininmaco eltoya nopa mili quinitzquijque itlatequipanojcahua; huan se quimaquilijque, huan seyoc quimictijque, huan seyoc quitepachojque ica tetl.
40021036	Huan nopa tecojtli sampa quintitlanqui achi miyaqui itlatequipanojcahua huan nojquiya san se quinchihuilijque.
40021037	"Teipa nopa tecojtli quititlanqui itelpoca pampa moilhui temachtli quitlepanitase notelpoca.
40021038	Pero quema nopa ax cuajcualme quiitaque itelpoca, moilhuijque se ica seyoc: 'Yajaya ni tlen teipa quiselis ni xocomeca mili para iaxca. Huajca ma tijmictica huan teipa ni mili elis toaxca.'
40021039	Huajca quiitzquijque itelpoca ininteco huan quimajcajque xocomeca milteno huan quimictijque.
40021040	"Huajca, ¿tlachque inmoilhu'iaj nopa tecojtli quinchihuilis nopa fiero tlacame quema yajaya mocuepas?"
40021041	Huan nopa tlacame quinanquilijque Jes'us: --Nopa tecojtli quinmictis nopa fiero tlacame, niyon ax quintlasojtlas. Huan teipa quincahuilis sequinoc ma quimocuitlahuica ixocomecamil tlen nel'ia quicuepilise tlen iaxca quema oncas tlatequistli.
40021042	Huan Jes'us quinilhui: --¿Ax inquipojtoque campa ijcuilijtoc ipan Itlajtol Toteco campa camati tlen na queja nieli se hueyi tetl? Queja ni quiijtohua: 'Nopa hueyi tetl tlen calchihuani ax quinejque quitequihuise, huan quimajcajque, teipa elqui tlen m'as monequiyaya para yas calnacastla, huan ipan quiquetzase nopa cali. Elis yajaya Toteco tlen quichihua queja nopa ma pano, huan nel'ia yejyectzi tiquitaj tlen quichihua.'
40021043	Huajca nimechilhu'ia Toteco quichihuas queja nopa tecojtli huan ayoc inmechcahuilis incalaquise campa Toteco tlanahuat'ia pampa ax innechnequij, pero quincahuilis ma calaquica tlacame tlen nechselise huan quichihuase tlen cuali queja tlen quinamiqui para tlen itztoque ipan itlanahuatilis.
40021044	Huan tlen ax nechnequi eltos queja se tlen huetzis ipan nopa hueyi tetl huan tlahuel mococos. Huan na nieli nopa hueyi tetl huan quema nijpanajsis tlen ax nechsel'ia, nijchihuas xacualtic.
40021045	Huan quema nopa tlayacanca totajtzitzi huan nopa fariseos quicajque ni eyi huicaltili, quimachilijque para Jes'us camatiyaya tlen yajuanti.
40021046	Pero yonque quinequiyayaj quiitzquise Jes'us para quitzacuase, quinimacasiyayaj nopa miyac tlacame tlen quitlepanitayayaj Jes'us huan quiitayayaj para se itiocamanalojca Toteco.
40022001	Huan Jes'us sampa pejqui quincamahu'ia nopa miyac tlacame ica huicaltili huan quinilhui:
40022002	"Campa tlanahuatis Toteco tlen itztoc ipan elhuicac, eltos queja se tlanahuatijquetl tlen quichijqui se hueyi tlacualistli tlen nenamictili quema mosihuajti itelpoca.
40022003	Huan quintitlanqui itlatequipanojcahua ma quinyolmelahuatij nochi tlanotzalme ma hualaca campa nopa tlacualistli tlen nenamictili, pero nopa tlanotzalme ax quinejque hualase.
40022004	"Huajca sampa nopa tlanahuatijquetl quintitlanqui sequinoc itlatequipanojcahua ma yaca huan quinilhuitij: 'Xiquinilhuica nopa tlanotzalme para ya nijsencajtoc ni tlacualistli. Niquinmictijtoc nohuacaxhua tlen m'as tomahuaque huan nochi eltoc para titlacuase. Xiquinilhuica ma hualaca campa ni tlacualistli tlen nenamictili.'
40022005	Pero nopa tlanotzalme ax quinchihuilijque cuenta inintlajtol huan nochi yajque ipan inintequi. Se yajqui imila huan seyoc yajqui tlanamacato.
40022006	Huan hasta sequinoc quinitzquijque itlatequipanojcahua nopa tlanahuatijquetl. Sequin quincocojque huan sequin quinmictijque.
40022007	Huajca nopa tlanahuatijquetl nel'ia cualanqui ininhuaya huan quintitlanqui isoldados huan quinmictijque nopa temictiani huan quitlati inialtepe.
40022008	"Teipa nopa tlanahuatijquetl quinilhui itlatequipanojcahua: 'Ya eltojca ni hueyi tlacualistli tlen nenamictili, pero nopa tlanotzalme quinextijque para ax quinamiqui para hualase.
40022009	Huajca xiyaca nepa ipan ojojtli huan nochi tlen inquinpantitij, xiquinnotzaca ma hualaca ipan ni tlacualistli tlen nenamictili.'
40022010	Huajca nopa tlatequipanohuani yajque campa hueli ojojtli huan quinsentilijque nochi tlen quinpantijque, sequin cuali tlacame huan sequin ax cuali. Huan huajca ichaj nopa tlanahuatijquetl temic ica tlanotzalme para nopa hueyi tlacualistli.
40022011	"Huan nopa tlanahuatijquetl calajqui quitlachiliti nopa tlacualistli huan ajqueya yajuanti itztoyaj, huan quiitac se tlacatl tlen ax moquentijtoya iyoyo tlen quinamiqui para quema tlacame yohuij ipan se nenamictili.
40022012	Huajca nopa tlanahuatijquetl quitlajtlani: 'Tinohuampo, ¿ipan tlachque puerta ticalaquico nica? Ax ticalajqui campa notequipanojcahua teyoyont'iaj ica se cuali yoyomitl tlen quinamiqui ipan ni nenamictili.' Pero nopa tlacatl ax tleno huelqui tlananquili.
40022013	Huajca nopa tlanahuatijquetl quinilhui itlatequipanojcahua: 'Xiquilpica ipan iicxihua huan ipan ima ni tlacatl huan xijmajcahuaca calteno campa tzintlayohua huan campa tlacame chocase huan tlanhuehuechocase pampa tlahuel tlaijiyohuise.'
40022014	Pampa niquinnotza miyac para ma hualaca, pero ax miyac niquintlapejpenijtoc."
40022015	Teipa yajque nopa fariseos huan quisencajque san sejco quejatza quimasiltise Jes'us para ma quiijto se tlajtoli ax cuali para huelis quiteilhuise.
40022016	Huajca quintitlanque sequin ininhuampoyohua tlen yajque ihuaya ihuampoyohua Tlanahuatijquetl Herodes campa Jes'us huan quiilhuijque: --Tlamachtijquetl, tijmatij tiquijtohua tlen melahuac. Titlamacht'ia tlen nel'ia iojhui Toteco huan tlen quinequi ma tijchihuaca. Ax tiquinimacasi tlacame huan tlen quiijtose tlen ta, niyon axaca tijchicoicnel'ia.
40022017	Huajca xitechilhui ya ni. ¿Tiquita cuali titlaxtlahuase nopa tomi tlen techtlajtlan'ia totlanahuatijca C'esar, o axtle?
40022018	Jes'us quimachili para ax cuali inintlalnamiquilis nopa tlacame huan san quinequiyayaj quicajcayahuase. Huajca quinilhui: --¿Para tlen inquinequij innechcajcayahuase? Inquipiyaj ome imoxayac.
40022019	Xinechnextilica se tomi ica tlen intlaxtlahuasqu'iaj nopa tlen ne tlanahuatijquetl tlajtlani. Huan yajuanti quinextilijque se tepos tomi.
40022020	Huan Jes'us quinilhui: --¿Ajqueya iixcopinca eltoc ipan ni tomi? Huan ¿ajqueya itoca ijcuilijtoc ipani?
40022021	Huan yajuanti quiilhuijque: --Iixcopinca huan itoca tlanahuatijquetl C'esar. Huan Jes'us quinilhui: --Xijmacaca C'esar tlen ya iaxca huan nojquiya xijmacaca Toteco Dios tlen Toteco iaxca.
40022022	Huan quema nopa fariseos quicajque itlajtol, mosentlachilijque pampa ax huelque quicajcayahuaj huan quistejque.
40022023	Ipan nopa tonali yajque sequin saduceos quicamahuitoj Jes'us. Saduceos tlamacht'iaj para ax quema hueli moyolcuise mijcatzitzi sampa. Huan yajuanti quitlajtlanijque Jes'us:
40022024	--Tlamachtijquetl, itlanahuatil Mois'es quiijtohua intla se tlacatl miquis huan ax quicajtejtoc niyon se conetl, huajca itlaca icni nopa tlacatl tlen mijqui monequi mosihuajtis ihuaya nopa cahualtzi para quipiyase se conetl tlen elis queja icone yajaya tlen mijqui huan queja nopa tlen mijqui quinpiyas iteipa ixhuihua.
40022025	Se tonal itztoyaj chicome icnime ipan totlal, huan nopa tlen achtohui ejquetl mosihuajti, huan teipa mijqui huan ax quipixqui se conetl. Huajca itlaca icni tlen iteipa ejca mosihuajti ihuaya nopa cahualtzi.
40022026	Huan nojquiya mijqui huan ax quipixqui coneme. Huajca nopa sequinoc iteipa icnihua mosihuajtijque ihuaya nopa sihuatl hasta ajsic chicome icnime tlen mosihuajtijque ihuaya nopa sihuatl, huan sesen yajuanti mijque.
40022027	Teipa nopa sihuatl nojquiya mijqui.
40022028	Huajca ipan nopa tonal quema moyolcuise nochi tlen mictoque, ¿ajqueya tlen nopa chicome tlacame quipiyas nopa sihuatl para iaxca pampa nochi quipixque para ininsihua?
40022029	Pero Jes'us quinilhui: --Inmocajcayajtoque pampa ax inquimatij Itlajtol Toteco huan ax inquimachil'iaj para nel'ia hueyi ichicahualis.
40022030	Quema moyolcuise nochi tlacame tlen mictoque, ayoc mosihuajtise, niyon monamictise, niyon quisencahuase para iniichpocahua monamictise. Nochi itztose para nochipa queja ielhuicac ejcahua Toteco tlen itztoque nepa elhuicac tlen ax miquij huan yeca ax monequi monamictise para quinpiyase ininconehua.
40022031	Pero quena, tlacame sampa moyolcuise. ¿Ax inquipojtoque tlen Toteco quiijto quema ya mijque tohuejcapan tatahua? Yajaya quiijto:
40022032	'Na niiTeco Abraham, Isaac huan Jacob.' Huan pampa Toteco quiijto yajaya ininTeco Abraham, Isaac huan Jacob quema yajuanti ya mictoyaj nica, huajca tijmatij yajuanti noja yoltoque nepa elhuicac iixtla Toteco.
40022033	Huan quema nochi nopa miyac tlacame quicajque quejatza Jes'us quinnanquili, nel'ia mosentlachilijque.
40022034	Huan nopa fariseos quicajque para Jes'us quintlanqui nopa saduceos ica itlajtol, huajca quisencajque seyoc tlamantli para quitlajtlanise.
40022035	Huan se tlen yajuanti tlen eliyaya se tlayacanca tlamachtijquetl tlen itlanahuatil Mois'es tlahuel quinequiyaya quimasiltis Jes'us. Huajca quitlajtlani:
40022036	--Tlamachtijquetl, ¿tlachque tlanahuatili ipan itlanahuatilhua Mois'es achi m'as monequi tijchihuase?
40022037	Huan Jes'us quinanquili: --Nopa tlanahuatili tlen quiijto: 'Xiquicneli Toteco Dios ica nochi moyolo, huan ica nochi moalma, huan ica nochi motlalnamiquilis.'
40022038	Ya ni nopa tlanahuatili tlen m'as hueyi huan tlen m'as monequi tijchihuase.
40022039	Huan nopa ompa tlanahuatili no ihuical elisnequi: 'Xiquinicneli sequinoc queja timoicnel'ia moselti.'
40022040	Intla se quichihuas ni ome tlanahuatili, ya quichijtos nochi sequinoc tlanahuatili tlen ijcuilijtoc ipan itlanahuatilhua Mois'es huan ipan iniama itiocamanalojcahua Toteco.
40022041	Huan quema nopa fariseos noja quiyahualohuayaya,
40022042	Jes'us quintlajtlani: --Inquimatij Toteco techilhui quititlanis nopa Cristo ipan ni tlaltepactli. ¿Tlachque inmoilhu'iaj? ¿Ajqueya icone elis Cristo? Huan yajuanti quinanquilijque: --Yajaya elis se iteipa ixhui Tlanahuatijquetl David tlen huejcajquiya.
40022043	Huan Jes'us quintlajtlani: --Huajca, ¿para tlen Tlanahuatijquetl David quinotzqui Cristo 'noTeco'? Pampa huejcajquiya Itonal Toteco quichihuili David ma quiijto:
40022044	'Toteco Dios quicamahui noTeco Cristo, huan quiijto: Ximosehui nica ipan nonejmatl hasta nimitzmactilis mocualancaitacahua para xiquinnahuati.'
40022045	Huajca intla Tlanahuatijquetl David quinotzqui Cristo 'noTeco' huan technextili para Cristo elisqu'ia Dios, ¿quejatza nojquiya elisqu'ia ya iteipa ixhui?
40022046	Huajca axaca quimatiyaya quejatza quinanquilis. Huan yeca ipan nopa tonal huan teipa nochi majmahuiyayaj para m'as quitlajtlanisqu'iaj.
40023001	Teipa Jes'us quincamahui nopa miyac tlacame tlen quitoquiliyayaj huan techcamahui tiimomachtijcahua huan techilhui:
40023002	"Nopa fariseos huan tlamachtiani tlen itlanahuatil Mois'es quipiyaj tlanahuatili ihuical queja Mois'es para tlamachtise tlachque quiijtosnequij itlanahuatil.
40023003	Huajca amo xiquilcahuaca xijchihuaca tlen inmechilhu'iaj xijchihuaca. Pero amo xijtoquilica iniojhui tlen fiero pampa yajuanti ax quichihuaj tlen tlamacht'iaj.
40023004	Pampa yajuanti inmechmacaj miyac tlanahuatili tlen yajuanti quisencahuaj para inmochihuasqu'iaj incuajcualme, pero axaca hueli quintlamichihuas. Eltoc queja inmechilpil'iaj tlamamali tlen tlahuel etic para inquimamajtiyase, pero nopa tlamachtiani ax quinequij quinpalehuise tlen tlamamajtiyohuij niyon ica se ininmacpil.
40023005	Nochi tlen nopa tlamachtiani huan fariseos quichihuaj, san quichihuaj para tlacame ma quinitaca. Para nesis tlatzejtzeloltique yajuanti moilpil'iaj ipan ininma huan ipan inincuajtoltipa nopa piltlajcuiloltzitzi ica Itlajtol Toteco. Nojquiya quinpact'ia quipiyase ininyoyo itenhuaxo nelhuehueyac para ma ajsi tlalchi para nochi quiitase.
40023006	Quinequij mosehuise ipan nopa siyas campa achtohui quintequilise tlacuali ipan se tlacualistli. Huan quinequij mosehuise ipan nopa siyas tlen m'as cuali ipan tiopamitl.
40023007	Quinpact'ia quema tlacame quintlajpalohuaj ica cuali ipan tianquis. Quinpact'ia quema tlacame quintocaxt'iaj 'Tlamachtijquetl'.
40023008	"Pero imojuanti amo xijnequica para inmohueyichihuase huan para sequinoc ma inmechnotzaca 'Rab'i' o 'Tlamachtijquetl' pampa san na niCristo niimotlamachtijca, huan nochi imojuanti san sejco initztoque queja inicnime.
40023009	Huan axaca ipan ni tlaltepactli xijhueyimatica huan xijtocaxtica 'Totata' pampa iyojtzi itztoc imoTata huan yajaya Totata Dios tlen itztoc elhuicac.
40023010	Huajca amo xijcahuilica sequinoc ma inmechnotzaca 'Tlayacanquetl' pampa san na niCristo tlen Toteco nechtitlanqui ipan tlaltepactli niimotlayacanca.
40023011	Huan ajqueya tlen imojuanti quinequi mochihuas tlen m'as hueyi, ma mochihua imotequipanojca.
40023012	Pampa nochi tlen mohueyimatij ama, teipa Toteco quinpinahualtis, pero nochi tlen ama moicnonequij, teipa Toteco quinhueyimatis.
40023013	"¡Inteicneltique infariseos huan intlamachtiani tlen itlanahuatil Mois'es, pampa Toteco hueyi inmechtlatzacuiltis! Ome imoxayac. Inquintzacuil'iaj tlacame para ma ax calaquica campa Toteco tlen itztoc elhuicac tlanahuat'ia. Ax inquinequij incalaquise imojuanti, niyon ax inquincahuil'iaj ma calaquica sequinoc tlen quinequij.
40023014	"¡Inteicneltijque infariseos huan intlamachtiani tlen itlanahuatil Mois'es, pampa Toteco hueyi inmechtlatzacuiltis! Ome imoxayac. Huejcahua inmomaijtohuaj ica Toteco tlamiyacapa para intlacajcayahuaj, pero iyoca inquinquixtil'iaj ininchajchaj cahual toahuime. Huajca nopa tlatzacuiltili tlen inquiselise elis m'as hueyi que sequinoc quiselise.
40023015	"¡Inteicneltique infariseos huan intlamachtiani tlen itlanahuatil Mois'es, pampa Toteco hueyi inmechtlatzacuiltis! Ome imoxayac. Campa hueli ipan tlaltepactli inyohuij. Inquipanotinemij hueyi atl huan hasta campa hueli tlali para inquintemohuaj ajqueya yancuic quitoquilis nopa tlajtoli tlen intlamacht'iaj. Huan quema ya inquiyolpatlatoque se tlacatl para ma quitoquilis imotlajtol, inquichihuil'iaj ma eli noja m'as fiero que imojuanti. Huajca nopa tlitl nepa mictla quichiya, queja nojquiya inmechchiya imojuanti.
40023016	"¡Inteicneltique imojuanti, Toteco hueyi inmechtlatzacuiltis! Initztoque queja popoyotzitzi tlen tenextil'iaj catl'ia ojtli ma quitoquilica. Inquiijtohuaj: 'Intla se quitestigojquetzas tiopamitl para quichihuas se tlamantli, ax monequi quichihuas tlen quiijto quichihuasqu'ia. Pero intla se quitestigojquetzas nopa oro tlen eltoc tiopan calijtic, huajca, quena, monequi quichihuas tlen quiijto.'
40023017	¿Quejatza huelis inmoilhu'iaj m'as ipati nopa oro que nopa tiopamitl tlen quitlatzejtzelolchihua nopa oro?
40023018	Huan nojquiya inquiijtohuaj: 'Aqui quitestigojquetzas nopa tlaixpamitl para quichihuase se tlamantli, ax monequi quichihuas tlen quitencahuilijtoc quichihuas, pero intla se quitestigojquetzas nopa tlacajcahualistli tlen eltoc ipan tlaixpamitl, huajca quena, monequi quichihuas tlen quitencahuili quichihuas.'
40023019	¡Inhuihuitique pampa ax tleno inquimachil'iaj! Initztoque queja inpopoyotzitzi. ¿Huelis m'as hueyi nopa tlacajcahualistli tlen tlacame quihualicaque que nopa tlaixpamitl tlen quitlatzejtzelolchihua nopa tlacajcahualistli? ¡Ax cuali imotlalnamiquilis!
40023020	Nel'ia yajaya tlen quitestigojquetza nopa tlaixpamitl nojquiya quitestigojquetza nochi tlen eltoc nopano.
40023021	Huan se tlen quitestigojquetzas nopa tiopamitl, nojquiya quitestigojquetza nopa tiopamitl huan Toteco tlen nopano itztoc.
40023022	Huan yajaya tlen quitestigojquetzas elhuicactli, nojquiya quitestigojquetzas isiyaj yejyectzi campa Toteco mosehu'ia huan nojquiya quitestigojquetza Toteco tlen mosehu'ia nopano.
40023023	"¡Inteicneltijque infariseos huan intlamachtiani tlen itlanahuatilhua Mois'es, pampa Toteco hueyi inmechtlatzacuiltis! ¡Ome imoxayac! Inquimacaj Toteco majtlactli por ciento tlen nochi tlen inquipiyaj hasta nopa alojhueno, an'is huan cominos, pero tlen m'as ipati tlen itlanahuatilhua Mois'es techilhu'iaj ma tijchihuaca, ax inquitoquil'iaj. Itlanahuatilhua quiijtohuaj ma tijchihuaca tlen xitlahuac iixtla Toteco, huan ma titetlasojtlaca huan ma tiitztoca titemachme. Ni tlamantli achi m'as monequi xijchihuaca, huan nojquiya monequi ax inquicahuase inquimacase Toteco se majtlactli por ciento tlen nochi tlen inquipiyaj.
40023024	Initztoque queja popoyotzitzi tlen tenextil'iaj catl'ia ojtli ma quitoquilica. Inquitoquil'iaj nopa tlajtoli tlen pilquentzi ipati, pero nopa tlajtoli tlen hueyi ipati, ax inquichihuil'iaj cuenta.
40023025	"¡Inteicneltique infariseos huan intlamachtiani tlen itlanahuatil Mois'es, pampa Toteco hueyi inmechtlatzacuiltis! Ome imoxayac. Imopani innesij queja incuajcualme, pero ipan imoyolo san inmoilhu'iaj nochi tlen intlachtectoque huan tlen fiero inquichijtoque.
40023026	¡Inteicneltijque infariseos! Achtohui ximoyolpajpacaca, huan huajca nel'ia inelise intlapajpacme ipan imoyolo huan imopani queja se vaso tlen tlapajpactic iijtico huan ipan itejteno.
40023027	"¡Inteicneltijque infariseos huan intlamachtiani tlen itlanahuatil Mois'es, pampa Toteco hueyi inmechtlatzacuiltis! ¡Ome imoxayac! Initztoque queja panteones tlen nesij yejyectzitzi ininpani pampa quinnexhuijtoque, pero iijtic nel'ia fiero pampa temitoc ica iniojomiyo mijcatzitzi.
40023028	Imojuanti innesij para incuajcualme para tlacame ma inmechtlachilica, pero ax neli incuajcualme, pampa fiero inmoyolo. San inquichihuaj ome imoxayac.
40023029	"Inteicneltique infariseos huan intlamachtiani tlen itlanahuatil Mois'es, pampa Toteco hueyi inmechtlatzacuiltis. ¡Ome imoxayac! Inquinchihuil'iaj panteones campa quintoctoque itiocamanalojcahua Toteco tlen quinmictijque huejcajquiya. Huan inquinxochitem'iaj ininpanteones nopa tlacame tlen itztoyaj huejcajquiya huan eliyayaj xitlahuaque iixtla Toteco.
40023030	Huan inquiijtohuaj para intla initztosqu'iaj huejcajquiya quema tohuejcapan tatahua itztoyaj, ax inquinpalehuijtosqu'iaj para quinmictijtosqu'iaj itiocamanalojcahua Toteco.
40023031	Huajca ica imotlajtol intenextil'iaj para inelij inininteipa ixhuihua nopa tlacame tlen quinmictijque itiocamanalojcahua Toteco.
40023032	Huan san polihui para nojquiya inquichihuase queja yajuanti quichijque huan intemictise para inquipiyase miyac tlajtlacoli iixtla Toteco queja imotatahua quipixtoyaj.
40023033	"Initztoque queja miyac cohuame ipan san se tepasoli. Ax huelis incholose. Temachtli inyase ipan tlitl nepa mictla campa intlaijiyohuise.
40023034	Huajca nimechtitlanilis tiocamanalohuani, huan tlalnamijca tlacame, huan tlamachtiani. Sequin inquinmictise, sequin inquincuamapeloltise huan sequin inquinhuitequise tiopan calijtic, huan sequin inquintotocatinemise tlen se altepetl hasta seyoc para inquintlatzacuiltise.
40023035	Huajca queja nopa inmechajsis nopa hueyi tlatzacuiltilistli tlen quinamiqui, huan inquihuicase tlajtlacoli pampa inquinmictijque nochi cuajcualme hasta quema mijqui Abel achtohui huan hasta teipa quema inquimictijque Zacar'ias icone Berequ'ias tlatlajco tiopamitl huan tlaixpamitl.
40023036	Nel'ia nimechilhu'ia nochi ni tlatzacuiltilistli inmechajsis imojuanti tlen ama initztoque.
40023037	"¡Inteicneltijque inJerusal'en ehuani! Inquinmict'iaj itiocamanalojcahua Toteco huan inquintepachohuaj tlen Toteco inmechtitlanil'ia. Nel'ia miyac huelta nijnequiyaya nimechsentilis nomaco queja se tenanpiyo quinsentil'ia ipilconehua huan quinpachohua ica ieltlapal, pero ax inquinejque.
40023038	Huajca xijtlachilica imotiopa eltoc queja se cali tlen tlatzitzica pampa Toteco ayoc itztoc nopano.
40023039	Huan nel'ia nimechilhu'ia ayoc innechitase hasta nopa tonal quema innechilhuise: 'Ma Toteco quitiochihua ya ni tlen huala ipan itoca.' "
40024001	Huan quema Jes'us quisayaya ipan nopa hueyi tiopamitl para yas, tiimomachtijcahua timonechcahuitoj huan tijmanextijque nopa huejhueyi caltini tlen iaxca tiopamitl.
40024002	Huan Jes'us techilhui: --Inquiitaj nochi ni huejhueyi tiopan caltini tlen eltoc nica. Nel'ia nimechilhu'ia, ajsis se tonal quema tlacame quixolehuase nochi huan niyon se tetl ax mocahuas campa eltoya.
40024003	Teipa Jes'us mosehuito ipan nopa tepetl tlen itoca Olivos iixmelac tiopamitl. Huan iyoca tiimomachtijcahua timonechcahuitoj huan tiquilhuijque: --Xitechilhui quema quixolehuase nopa tiopamitl. Huan xitechilhui tlachque tlanescayotl oncas quema timocuepas huan nechcatitos para tlamis ni tonali.
40024004	Huan Jes'us techilhui: --Ximotlachilica para axaca ma inmechcajcayahuas.
40024005	Pampa miyac tlacame hualase huan quiijtose: 'Na niCristo.' Huan quincajcayahuase miyac.
40024006	Huan inquicaquise para onca tlatehuijcayotl o inquicaquise para nechca pehuas se tlatehuijcayotl. Pero amo ximajmahuica pampa monequi panos nochi ni tlamantli. Pero ya ni ax quiijtosnequi para itlamiya.
40024007	Tlacame ipan tlaltini campa hueli motlalanase huan motehuise tlacame ipan sequinoc tlaltini. Tlanahuatiani huan ininsoldados tlatehuise ininhuaya sequinoc tlanahuatiani huan ininsoldados. Oncas cocolistli tlen fiero, huan hueyi mayantli huan campa hueli mojmolinis tlali.
40024008	Pero ica nochi ni tlamantli sanoc pehua nopa fiero tlamantli tlen tlacame quiijiyohuise.
40024009	"Huan huajca, quena, inmechtemactilise para sequinoc ma inmechtlatzacuiltica huan inmechmictise. Tlacame tlen nochi tlaltini inmechcocolise pampa innechneltocaj.
40024010	Huan ipan nopa tonali miyac tlen nechneltocaj, nechcajtehuase huan pehuase mococolise huan motemactilise ica ax cuajcualme.
40024011	"Huan motlalanase miyac tlen quiijtose para yajuanti elij itiocamanalojcahua Toteco, pero ax neli, huan quincajcayahuase miyac tlacame.
40024012	Momiyaquilise tlacame tlen ax quintlepanitase tlen quipiya tlanahuatili huan tlahuel miyac tlajtlacolchihuase. Huan miyac tlacame tlen quineltocaj Toteco ayoc quiicnelise queja achtohui.
40024013	Pero ajqueya quiijiyohuis nochi tlen panotihualas hasta itlamiya tonali, nijmaquixtis.
40024014	Huan tlacame tlacamahuitij ni cuali tlamachtili tlen quejatza eltos quema Toteco tlanahuat'ia. Huan quihuicase hasta campa hueli techaj ipan nochi tlaltini ipan ni tlaltepactli para nochi tlacame ma quimatica. Huan teipa hualas itlamiya nochi tlen onca.
40024015	"Huan ajsis se tonal quema inquiitase panos tlen nopa tiocamanalojquetl Daniel quiijto panosqu'ia. Yajaya quiijto quiquetzase tlen tlahuel fiero ipan nopa cuarto tlen M'as Tlatzejtzeloltic ipan nopa hueyi tiopan calijtic para quitlamiijtlacos huan quichihuas tlahuel ax tlapajpactic nepa. (Imojuanti tlen inquipohuaj ya ni, xijmachilica tlachque quiijtosnequi.)
40024016	Huajca quema panos ya ni, nochi tlen itztose ipan estado Judea ma choloca ipan tepetini.
40024017	Huan tlen itztos icalpani ma amo calaquis sampa ipan ichaj para quicuis se tlenijqui, san ma temos huan ma cholos nimantzi.
40024018	Huan tlen tequiti imila, ma ax mocuepas para quicuiti itlaque, san ma moisihuilti para cholos.
40024019	¡Pero teicneltzitzi sihuame tlen conehuejque huan tlen quinchichit'iaj coneme ipan nopa tonali!
40024020	Xijtlajtlanica Toteco para ma ax panos ni tlamantli quema tlaseseya o ipan se tonal para timosehuise pampa m'as ohui incholose.
40024021	Pampa oncas se hueyi tlaijiyohuilistli queja tlen ax quema oncatoc hasta quema pejqui tlaltepactli. Huan ax quema oncas seyoc quej ni.
40024022	Intla Toteco ax quichihuasqu'ia cototzi nopa tonali tlen tlaijiyohuilistli, nochi miquisqu'iaj. Pero yajaya quichihuas nopa tonali ma eli cototzi pampa quinicnel'ia nopa tlacame tlen quintlapejpenijtoc.
40024023	"Huajca intla inmechilhuise: 'Nica itztoc Cristo', o quiijtose: 'Nepa itztoc', amo xiquinneltocaca.
40024024	Pampa hualase miyac tlacajcayahuani tlen quiijtose yajuanti Cristo, o yajuanti tiocamanalohuani. Huan quichihuase huejhueyi tlanescayotl huan chicahualnescayotl para intla huelisqu'ia quincajcayahuasqu'iaj. Hasta quincajcayahuasqu'iaj yajuanti tlen Toteco quintlapejpenijtoc intla huelis.
40024025	Xiquitaca, ya nimechilhuijtoc ama nochi tlen panos teipa.
40024026	"Huajca intla inmechilhuise: 'Xiquitatij Cristo itztoc ipan huactoc tlali', amo xiyaca. Huan intla inmechilhuise: 'Xiquitatij Cristo itztoc calijtic', amo xiquinneltocaca.
40024027	Pampa quema na tlen niMocuepqui Tlacatl nihualas, nochi nechitase. Eltos queja quema onca se chicahuac tlapetlanilotl tlen quisa campa quisa tonati huan yohui hasta campa oncalaqui tlen nochi huelij quiitaj. Huan ihuical elis ipan nopa tonal quema nihualas.
40024028	Queja nochi quiitaj quema mosentil'iaj tzopilome campa huetztoc se mijcatzi, nochi quiitase quema nihualasoc.
40024029	"Huan nimantzi quema panotos nopa hueyi tlaijiyohuilistli, tonati tzintlayohuas huan metztli ayoc tlahuis. Huan sitlalime huetzise tlen elhuicac, huan nochi chicahualistli tlen eltoc ipan elhuicactli huihuipicase.
40024030	Huajca ipan elhuicactli monextis notlanextilis para na tlen niMocuepqui Tlacatl nihuala. Huan nochi tlacame tlen camatij nochi tlamantli tlajtoli ipan tlaltepactli tlahuel chocase quema nechitase. Huan nihualajtihualas ipan mixtli tlen elhuicactli ica nohueyi chicahualis huan ica notlatlanex.
40024031	Huan na niquintitlanis noelhuicac ejcahua ica tlapitzali huan yajuanti quinsentilise tlen Toteco quintlapejpenijtoc tlen campa hueli ipan tlaltepactli huan elhuicactli.
40024032	"Xijmachilica tlen nimechilhu'ia ipan ni huicaltili. Quema moselilt'ia se higuera cuahuitl huan pehua quisa ixihuiyo, huajca inquimatij para monechcahu'ia tonali para tlatotoniyas.
40024033	Huajca nojquiya quema inquiitase nochi ni tlamantli, xijmachilica monechcahu'ia nopa tonal para nimocuepas. Huan ya nimonechcahuijtos campa puerta.
40024034	Nel'ia nimechilhu'ia, tlacame tlen quiitase panos ni tlamantli tlen nimechilhu'ia, ax miquise hasta nihualas.
40024035	Elhuicactli huan tlaltepactli panotehuas, pero notlajtol nochipa motlamichijtiyas.
40024036	"Pero axaca quimati tlachque tonal, niyon tlachque hora nimocuepas. Ax quimatij nopa elhuicac ehuani tlen elhuicac, huan niyon na niIcone ax nijmati, san noTata, quena. San yajaya quimati.
40024037	"Pampa quema na tlen niMocuepqui Tlacatl nihualas, nochi eltos queja eltoya ipan nopa tonali quema No'e itztoya huejcajquiya.
40024038	Pampa ipan nopa tonali quema aya hualayaya nopa tlahuelatl, tlacame tlacuayayaj huan tlaiyayaj. Sequin mosihuajtiyayaj huan sequinoc quisencahuayayaj para iniichpocahua ma monamictica. Nochi quichihuayayaj tlen ipa quichihuaj hasta nopa tonal quema No'e calajqui ipan nopa cuacanahua.
40024039	Ax tleno quimatiyayaj tlen ininpantisqu'ia hasta quema hualajqui nopa tlahuelatl huan quinhuicac. Quej nopa axaca quimatis achtohui quema na tlen niMocuepqui Tlacatl, nimocuepas.
40024040	Ome tlacame tequititose ipan se mili huan Toteco tlatitlanis ma quihuicaca se tlen nopa ome huan nopa seyoc quicajtehuas.
40024041	Ome sihuame tistose san sejco campa tisij huan Toteco tlatitlanis ma quihuicaca se, huan nopa seyoc quicajtehuas.
40024042	"Huajca xitlachixtoca pampa ax inquimatij ipan tlachque tonal niimoTeco sampa nihualasoc.
40024043	Ximoilhuica tlen ni tlacatl ipan ichaj. Intla quimajtosqu'ia ipan tlachque hora ica tlayohua hualasqu'ia nopa tlaxtejquetl, huajca tlachixtosqu'ia huan ax quicahuilisqu'ia ma calaqui ipan ichaj para tlaxtequis.
40024044	Huajca imojuanti nojquiya, xitlachixtoca pampa na tlen niMocuepqui Tlacatl nihualasoc ipan se hora quema ax innechchiyaj.
40024045	"Ximoilhuica catl'ia itlatequipanojca se tecojtli quitequimacas para quinyacanas nochi sequinoc ipan ichaj huan para quintlamacas quema ajsis hora. Quema quisas para huejca yas, quitequimacas se tlalnamijca tlatequipanojquetl tlen nel'ia temachtli.
40024046	Huan nel'ia paquis nopa tlatequipanojquetl tlen iteco quipantis tequiti cuali quema mocuepas. Huan san se Toteco quitiochihuas tlen quinpantis tequiti cuali quema nimocuepas.
40024047	Nel'ia nimechilhu'ia, quitequimacas para ma quimocuitlahuis nochi tlen iaxca.
40024048	Pero fiero elis para se tlayacanca tlatequipanojquetl tlen pehua moilhu'ia ipan iyolo tlen ax cuali huan quiijtos para huejcahuas iteco para mocuepas.
40024049	Huelis pehuas quinmaquilis nopa sequinoc tlatequipanohuani huan pehuas tlacuajtinemis huan tlaitinemis ininhuaya ihuintini.
40024050	Huan teipa iteco mocuepas ipan se tonal quema nopa ax cual tlatequipanojquetl ax quichiya huan ipan se hora quema ax moilhu'ia.
40024051	Huan iteco tlahuel quitlatzacuiltis huan quihuicas campa itztoque tlen ome ininxayac. Nepa chocas huan tlanhuehuechocas pampa tlahuel tlaijiyohuis. Huan quema nimocuepas, na nojquiya nijchihuas ica tlen ax temachme queja nopa tecojtli quichijqui.
40025001	"Huelis tiquinhuicaloltise tlacame tlen quinequij calaquise campa tlanahuat'ia Toteco tlen itztoc elhuicac ica tlen ininpantis ni ichpocame. Itztoyaj majtlacme ichpocame tlen quicuique inintlahuil huan yajque ihuaya nopa ichpocatl para quichiyase hasta quema hualasqu'ia itlaijtlanil huan quihuicasqu'ia para monamictise.
40025002	Huan macuilti eliyayaj tlalnamijca ichpocame huan macuilti huihuitique.
40025003	Huan nopa macuilti tlen huihuitique quihuicaque inintlahuil, pero ax quihuicaque aceite para sampa quitemitise para ma tlahuijtos seyohual.
40025004	Pero nopa macuilti tlen motlalnamictijque, quena. Quihuicaque inintlahuil, pero nojquiya iyoca quihuicaque m'as aceite.
40025005	Huan nopa mosihuajtijquetl ax hualajqui nimantzi huan nochi nopa ichpocame cochisnejque huan pejque cochij.
40025006	"Huan tlajco yohual quicajque tzajtzi tlen quiyacanayaya nopa mosihuajtijquetl, quiijtohuayaya: 'Ya hualahua ne mosihuajtijquetl, xihualaca xijnamiquica.'
40025007	Huajca nochi nopa ichpocame mejque, huan tlen quihualicaque m'as aceite quitemitijque inintlahuil huan quicualtlalijque imechajyo nopa tlahuiltini para yase ipan tlacualistli.
40025008	Huan nopa ichpocame tlen huihuitique quinilhuijque tlen tlalnamiquini: 'Xitechmacaca quentzi imoaceite pampa totlahuil sehuisnequi.'
40025009	"Pero nopa tlalnamijca ichpocame quinilhuijque: 'Axtle, pampa ax techaxilis para tojuanti huan imojuanti hasta tlanesis intla timechmacase. M'as cuali xiyaca xijcohuatij tlen inquitequihuise.'
40025010	"Huajca yajuanti yajque quicohuatoj. Huan ipan nopa tlalochtli ajsico nopa telpocatl huan nopa ichpocame tlen mocualtlalijtoyaj yajque ihuaya. Huan nochi calaquitoj ipan nopa tlacualistli tlen nenamictili huan caltzajque.
40025011	Teipa nopa sequinoc ichpocame tlen ax quipixtoyaj aceite tlanojnotzque: 'Tate, tate, xitechcaltlapo.'
40025012	"Pero nopa mosihuajtijquetl quinnanquili: 'Nel'ia nimechilhu'ia, ax nimechixmati.'
40025013	"Quej nopa nojquiya elis quema nimocuepas, huajca xitlachixtoca pampa ax inquimatij tlachque tonal, niyon tlachque hora, na tlen niMocuepqui Tlacatl nihualas.
40025014	"Huelis tijhuicalotise itlanahuatilis Toteco tlen itztoc elhuicac, ica ni tlacatl tlen nimechpohuilis. Se tlacatl mocualtlaliyaya para quisas para yas huejca. Huan quinnotzqui itlatequipanojcahua huan quinmacac itomi para ma quitequihuise quema yajaya ax aquisqu'ia.
40025015	"Huan nopa tecojtli quinmacac sesen nopa tomi queja moilhui iniyajatil para huelis quitequihuisqu'iaj. Se quimacac macuili bolsas tlen tomi, huan seyoc quimacac ome bolsas tlen tomi, huan seyoc quimacac se bolsa. Teipa quisqui huan yajqui huejca.
40025016	Huan nopa tlatequipanojquetl tlen quiselijtoya macuili bolsas tlen tomi nimantzi yajqui quitequihuito nopa tomi para tlacohuas huan tlanamacas. Huan quema panotiyajqui tonali, quitlanqui seyoc macuili bolsas.
40025017	Huan nopa tlatequipanojquetl tlen quiselijtoya ome bolsas tlen tomi nojquiya quitequihui nopa tomi para tlacohuas huan tlanamacas huan quema panotiyajqui tonali, quitlanqui seyoc ome bolsas.
40025018	Pero nopa tlen san quiselijtoya se bolsa tlen tomi, ax ya nopa quichijqui. Yajaya yajqui tlaxahuato huan quitlalpacho nopa tomi tlen iteco quimacatoya.
40025019	"Huan quema ya panotoya miyac tonali, nopa tecojtli mocuepqui para quichihuas cuentas ininhuaya.
40025020	Huan hualajqui nopa tlacatl tlen quiselijtoya macuili bolsas tlen itomi huan quimacac nopa tomi huan nojquiya quimacac nopa seyoc macuili tlen ya quitlantoya. Huan ne tlatequipanojquetl quiilhui: 'Noteco, tinechcahuilijtejqui macuili bolsas motomi, huan xiquita ya nijtlantoc seyoc macuili bolsas.'
40025021	Huan nopa tecojtli quiilhui: 'Nel'ia cuali. Ta tinotlatequipanojca tlen temachtli. Cuali tinechtequipano ica nopa quentzi tlen nimitzmacac. Huajca ama miyac m'as nimitzcahuilis momaco. Xicalaqui nochaj nohuaya huan nochipa ma tipaquica san sejco.'
40025022	"Huan hualajqui nopa tlacatl tlen quiselijtoya ome bolsas tlen tomi huan quiilhui: 'Noteco, tinechmacac ome bolsas motomi huan ya nijtlanqui seyoc ome bolsas.'
40025023	"Huan iteco quiilhui: 'Nel'ia cuali. Tinotlatequipanojca tlen temachtli. Cuali tinechtequipano ica nopa quentzi tlen nimitzmacac. Huajca ama miyac m'as nimitzcahuilis momaco. Xicalaqui nochaj nohuaya huan nochipa ma tipaquica san sejco.'
40025024	"Huan yajaya tlen quiselijtoya se bolsa itomi iteco hualajqui huan quiilhui nopa tecojtli: 'Noteco, na nijmatqui para chicahuac titlanahuat'ia. Timoaxcat'ia tomi tlen ax tijtlantoc huan tijpixca campa ax tijtoctoc.
40025025	Yeca nimitzimacasqui huan niyajqui nijtlalpachoto motomi. Xiquita nica eltoc motomi.'
40025026	"Huan iteco quiilhui: 'Ta tifiero tlatequipanojquetl. Nel'ia titlatzihui. Tijmatqui nimoaxcat'ia tomi tlen ax nijtlantoc huan nipixca campa ax nijtoctoc.
40025027	Huajca tijtlalijtosqu'ia notomi ipan se banco para nechmacatosqu'iaj itlapanca quema nimocuepqui.'
40025028	"Huajca nopa tecojtli quiilhui seyoc: 'Xijquixtili nopa bolsa notomi tlen nijcahuilijtejqui imaco huan xijmaca yajaya tlen quipiya majtlactli bolsas.
40025029	Pampa se tlen cuali quitequihu'ia nopa tlen quipiya yonque miyac, iteco quimacas m'as. Huan se tlen ax quitequihu'ia cuali tlen quipiya, yonque quentzi quipiya, iteco quiquixtilis nopa quentzi tlen quipixtoya.
40025030	Huan ni tlatequipanojquetl tlen ax quitequihui tlen quipixqui, xijmajcahua campa tlahuel onca tzintlayohuilotl, campa tlacame chocaj huan tlanhuehuechocaj pampa tlahuel tlaijiyohu'iaj.'
40025031	"Na tlen niMocuepqui Tlacatl sampa nihualas ipan tlaltepactli ipan tlatlanextli huan nohuaya hualase nochi nopa tlatzejtzeloltijca elhuicac ehuani. Huan quema nihualas, nimosehuis ipan nosiya tlen yejyectzi huan nitetlajtolsencahuas.
40025032	Huan mosentilise noixtla nochi tlacame tlen nochi tlaltini. Huan na niquiniyocatlalis tlen cualme huan tlen ax cualme queja se tlamocuitlahuijquetl quiniyocatlal'ia borregojme huan chivojme.
40025033	Huan nopa borregojme niquintlalis ipan nonejmatl huan nopa chivojme ipan noarraves.
40025034	Huan na nitlanahuatijquetl niquinilhuis nopa tlacame tlen itztose ipan nonejmatl: 'Xihualaca imojuanti tlen noTata inmechtiochijtoc. Xicalaquica campa tlanahuat'ia noTata, pampa huejcajquiya quema aya oncayaya tlaltepactli, quisencajqui nopa cuajcuali tlamantli tlen para teipa inquiselise.
40025035	Pampa nimayanayaya huan innechtlamacaque. Huan niamiquiyaya huan innechamacaque. Huan niitztoya se tlen ax moaltepe ejca, pero innechselijque ipan imochajchaj.
40025036	Ax nijpiyayaya tlen nimoquentis huan innechmacaque noyoyo. Nimococohuayaya huan innechmocuitlahuitoj. Niitztoya ipan tlatzactli huan inyajque innechitatoj.'
40025037	"Huan teipa nopa tlen xitlahuaque iixtla Toteco nechtlajtlanise: 'Toteco, ¿quemaya timitzitaque timayanayaya huan timitztlamacaque, o quema tiamiquiyaya huan timitzamacaque?
40025038	Huan ¿quemaya timitzpantijque queja se tlen ax toaltepe ejca, pero timitzselijque ipan tochajchaj, o ax tijpiyayaya moyoyo huan timitzyoyontijque?
40025039	Huan ¿quemaya timococohuayaya o tiitztoya ipan tlatzactli huan timitzitatoj?'
40025040	"Huan na niTlanahuatijquetl niquinilhuis: 'Nel'ia nimechilhu'ia, quema inquipalehuiyayaj se tlen ni noicnihua tlen teicneltzitzi, niquitac queja elisqu'ia para na innechpalehuiyayaj.'
40025041	"Huan teipa niquinilhuis yajuanti tlen itztoque ipan noarraves: 'Xinechtlalcahuica inaxcuajcualme. Xiyaca ipan nopa tlitl tlen ax quema sehuis tlen Toteco quisencajtoc para Axcualtlacatl huan iajacahua.
40025042	Pampa nimayanayaya huan ax tleno innechmacaque ma nijcua, huan niamiquiyaya huan ax innechamacaque.
40025043	Huan niitztoya se tlen ax innechixmatiyayaj, huan ax innechselijque ipan imochajchaj. Innechitaque quema ax nijpiyayaya noyoyo para nimoquentis, huan ax innechmacaque noyoyo. Nimococohuayaya huan niitztoya ipan tlatzactli huan ax innechpalehuijque.'
40025044	"Huan yajuanti nojquiya nechtlajtlanise: 'Toteco, ¿quemaya timitzitaque timayana, o tiamiqui, o ax timitzixmati, o ax tijpiya moyoyo? ¿Quemaya timitzitaque timococohua o ipan tlatzactli huan ax timitzpalehuijque?'
40025045	"Huan na niquinnanquilis: 'Nel'ia nimechilhu'ia, pampa ax inquinpalehuijque ni noicnihua tlen teicneltzitzi, huajca niquita queja elisqu'ia ax innechpalehuijque na.'
40025046	"Huan nopa tlacame yase campa Toteco quintlatzacuiltis para nochipa, pero nopa tlacame tlen xitlahuaque iixtla Toteco yase elhuicac campa itztose para nochipa."
40026001	Quema Jes'us tlanqui quiijtohua nochi ni tlajtoli, techilhui tiimomachtijcahua:
40026002	--Inquimatij san polihui ome tonali para nopa ilhuitl tlen itoca Pascua campa nechtemactilise na tlen niMocuepqui Tlacatl para ma nechcuamapeloltica.
40026003	Huan ipan nopa tonal nojquiya nopa tlayacanca totajtzitzi huan nopa huehue tlacame tlen israelitame mosentilijque ipan ichaj Caif'as, nopa hueyi totajtzi.
40026004	Huan san sejco quisencajque quejatza huelis quicajcayahuase huan quiitzquise Jes'us para quimictise.
40026005	Pero quiijtohuayayaj: --Ma ax tiquitzquica ipan ni ilhuitl pampa huelis moajcomanase nopa miyac tlacame huan techtehuise.
40026006	Huan Jes'us mocajtoya ipan altepetl Betania ipan ichaj Sim'on tlen achtohuiya tlacayo palantoya.
40026007	Huan Jes'us tlacuayaya campa mesa huan ajsico se sihuatl tlen quihualicayaya se tlaajhuiyacayotl tlen tlahuel patiyo ipan se lemete tlen quicoyonijtoya tlen se tetl itoca alabastro. Huan quitequili ipan itzonteco Jes'us.
40026008	Huan quema tiimomachtijcahua tiquitaque, ticualanque huan tiquijtojque: --¿Para tlen quinenpolohua ne tlaajhuiyacayotl tlen tlahuel patiyo?
40026009	Hueltosqu'ia tijnamacatosqu'iaj para miyac tomi huan tiquinmacatosqu'iaj tlen teicneltzitzi.
40026010	Huan Jes'us quimatqui tlen tiquijtojque, huajca techilhui: --Amo xijcuatotonica ni sihuatl pampa nechchihuilijtoc se cuali tlamantli.
40026011	Mojmostla itztose tlen teicneltzitzi imohuaya, pero na axtle. Ayoc huejcahuas niitztos imohuaya.
40026012	Ni sihuatl nechtequili ni tlaajhuiyacayotl pampa queja nopa quisencahua notlacayo para quema nechtlalpachose.
40026013	Nel'ia nimechilhu'ia, campa hueli ipan tlaltepactli campa tlacame tlacamanalose itlajtol Toteco, nojquiya teilhuise tlen ni sihuatl nechchihuilijtoc para nochi quiilnamiquise.
40026014	Huan se tlen tojuanti tiimomachtijcahua Jes'us tlen quitocaxtiyayaj Judas Iscariote, yajqui quinitato nopa tlayacanca totajtzitzi.
40026015	Huan quintlajtlani: --¿Quesqui innechmacase intla nimechmactilis Jes'us? Huan nopa tlayacanani quimacaque Judas treinta plata tomi.
40026016	Huan ipan nopa hora Judas pejqui quitemol'ia quema huelis quitemactilis Jes'us.
40026017	Ipan nopa achtohui tonal tlen nopa ilhuitl, quema nochi quicuaj pantzi tlen ax quipiya tlasonejcayotl, tiimomachtijcahua tihualajque campa Jes'us itztoya huan tijtlajtlanijque: --¿Canque tijnequi ma tijsencahuaca nopa Pascua tlacualistli para nochi tijcuase?
40026018	Huan Jes'us techilhui: --Xiyaca ne altepetl huan inquipantise se tlacatl huan inquiilhuise para niimotlamachtijca niquijtohua ya monechcahu'ia nohora. Xiquilhuica monequi nijcuas nopa Pascua tlacualistli nepa ichaj ihuaya nomomachtijcahua.
40026019	Huan tiimomachtijcahua Jes'us tiyajque campa Jes'us techilhui huan tijsencajque nopa Pascua tlacualistli.
40026020	Huan quema tlayohuac, Jes'us mosehui campa mesa tohuaya timajtlacme huan ome tiimomachtijcahua.
40026021	Huan quema titlacuayayaj, yajaya techilhui: --Nel'ia nimechilhu'ia, se tlen imojuanti nechtemactilis.
40026022	Huan nochi tojuanti tlahuel timocuesojque huan pejqui tijtlajtlan'iaj: --¿Huelis na, noTeco?
40026023	Huan Jes'us technanquili: --Nechtemactilis yajaya tlen nohuaya quixolon'ia ipantzi ipan noplato.
40026024	Melahuac monequi na tlen niMocuepqui Tlacatl nimiquis queja ijcuilijtoc ipan Itlajtol Toteco, pero teicnelti yajaya tlen nechtemactilis. Tlahuel hueyi nopa tlatzacuiltilistli tlen quiselis. M'as cuali eltosqu'ia para nopa tlacatl ax tlacajtosqu'ia.
40026025	Huan Judas tlen quitemactilisqu'ia quitlajtlani Jes'us: --¿Huelis na, Tlamachtijquetl? Huan Jes'us quinanquili: --Quena, ta.
40026026	Huan quema titlacuayayaj, Jes'us quiitzqui se pantzi huan quitlascamatqui Itata huan quitlapanqui, huan techmajmacac tiimomachtijcahua huan techilhui: --Xijcuica ni pantzi huan xijcuaca. Ni notlacayo.
40026027	Teipa quicuic se taza ica xocomecatl iayo huan quitlascamatqui Itata huan techmajmacac, techilhui: --Nochi imojuanti xiquica ipan ni taza,
40026028	pampa ni noeso tlen nijtoyahuas para nijpehualtis nopa yancuic tlajtolsencahuali tlen Toteco quichihua ica tlacame.
40026029	Huan nimechilhu'ia, ayoc niquis xocomecatl iayo hasta nopa tonal quema san sejco yancuic tiquise nepa campa noTata tlanahuat'ia.
40026030	Teipa quema titlanque tihuicaj se tiohuicatl, tiquisque huan tiyajque campa nopa tepetl tlen itoca Olivos.
40026031	Huan Jes'us techilhui: --Nochi innechcajtehuase ni tlayohua pampa ijcuilijtoc ipan Itlajtol Toteco campa noTata quiijto: 'Nijmictis nopa tlamocuitlahuijquetl huan iborregojhua mosemanase.' Quej nopa quiijtohua.
40026032	Pero teipa quema ya nimoyolcuitos, nimechtlayacancuilis hasta estado Galilea.
40026033	Huan Pedro quinanquili huan quiilhui: --Yonque nochi sequinoc mitzcajtehuase, na ax quema nimitzcajtehuas.
40026034	Huan Jes'us quiilhui: --Nel'ia nimitzilhu'ia, ni yohuali quema aya tzajtzi se cuapelech, tiquinilhuis tlacame expa para ax tinechixmati.
40026035	Huan Pedro sampa quiilhui: --Yonque monequi nimiquis mohuaya, ax quema niquijtos para ax nimitzixmati. Huan nochi tiimomachtijcahua no ya nopa tiquilhuijque.
40026036	Huan Jes'us techhuicac hasta campa itoca Getseman'i huan techilhui tiimomachtijcahua: --Ximosehuica nica huan na niya nimomaijtoti.
40026037	Huan Jes'us quinhuicac Pedro huan nopa ome imomachtijcahua tlen eliyayaj itelpocahua Zebedeo. Huan yajaya pejqui tlahuel miyac mocuesohua.
40026038	Huan quinilhui nopa eyi: --Tlahuel nimoyolcuesohua hasta nijmachil'ia huelis nimiquis amantzi san ica cuesoli. Ximocahuaca nica. Xitlachixtoca nohuaya.
40026039	Huan Jes'us yajqui se quentzi iniixmelac huan motlancuaixtlapacho tlalchi huan pejqui momaijtohua huan quiijto: "Pap'a, intla tihuelisqu'ia, xinechquixtilis ni tlaijiyohuilistli tlen hualas para ma ax nechajsi. Pero amo xijchihua tlen na nijnequi, san xijchihua tlen ta mopaquilis."
40026040	Huan quema tlanqui momaijtohua ica Itata, mocuepqui campa itztoyaj nopa eyi imomachtijcahua huan quinpanti cochtoque. Huajca Jes'us quiilhui Pedro: --¿Ax inhuelque intlachixque nohuaya para se hora?
40026041	Xitlachixtoca huan ximomaijtoca para ma ax inmechyoltilana tlajtlacoli. Imotonal quinequi quichihuas tlen nimechnahuat'ia, pero imotlacayo ax quipiya tetili.
40026042	Huan Jes'us sampa yajqui se quentzi. Huan momaijto huan quiijto: "Pap'a, intla ax tihueli tinechijcuenilis ni tlaijiyohuilistli huan monequi nitlaijiyohuis, xijchihua tlen ta mopaquilis."
40026043	Huan sampa mocuepqui Jes'us campa nopa eyi imomachtijcahua huan quinpanti cochtoque pampa nel'ia cochisnequiyayaj.
40026044	Huan sampa quincajtejqui huan sampa yajqui momaijtoto ica expa. Huan sampa quiilhui Itata tlen quiilhui achtohuiya.
40026045	Huan sampa mocuepqui campa imomachtijcahua, huan quinilhui: --¿Noja incochtoque huan inmosiyajcahuaj? Xiquitaca, ya ajsic hora para tlacame nechtemactilise na tlen niMocuepqui Tlacatl ininmaco ax cuajcualme.
40026046	Ximoquetzaca huan ma tiyacajya. Xiquitaca, ya huala yajaya tlen nechtemactil'ia.
40026047	Huan quema Jes'us noja camatiyaya, ajsico Judas se tlen timajtlacme huan ome tiimomachtijcahua. Yajaya hualajqui ininhuaya miyac tlacame tlen quihualicayayaj machetes huan cuahuitl tlen quintitlantoyaj nopa tlayacanca totajtzitzi huan nopa huehue tlacame tlen israelitame.
40026048	Huan Judas tlen quitemactiliyaya Jes'us, ya quinmacatoya nopa tlacame se tlanextili para ajqueya quitzoponisqu'ia, yajaya elisqu'ia Jes'us tlen quitemohuayayaj, huajca ma quiitzquica.
40026049	Huajca Judas nimantzi monechcahuico campa Jes'us huan quiilhui: --Ya tlapoyahui, Tlamachtijquetl. Huan quitzoponi.
40026050	Huan Jes'us quiilhui: --Nohuampo, xijchihua tlen tihualajtoc para tijchihuas. Huan nopa tlacame monechcahuijque huan quiitzquijque Jes'us, huan quihuicaque.
40026051	Huan se imomachtijca Jes'us tlen itztoya ihuaya quiquixti imachete, huan quimaquili itlatequipanojca nopa hueyi totajtzi huan quitzontequili inacas.
40026052	Huajca Jes'us quiilhui: --Xijcalaqui momachete ipan icuetlaxo pampa tlen tlatehu'iaj ica machete, nojquiya quinmictise ica machete.
40026053	¡Huelis ax inquimatij! Na nihuelisqu'ia nimomaijtosqu'ia ica noTata huan yajaya nimantzi nechtitlanilisqu'ia pano setenta mil ielhuicac ejcahua para nechmanahuise.
40026054	Pero intla queja nopa nijchihuas, ax panos queja ijcuilijtoc ipan Itlajtol Toteco. Huan monequi ma pano tlen quiijtohua.
40026055	Huan teipa Jes'us quinilhui nopa tlacame tlen hualajtoyaj: --¿Para tlen inhualajtoque nica para innechitzquise ica machetes huan ica cuahuitl queja nielisqu'ia se tlaxtejquetl? Mojmostla nitlamachtiyaya ipan nopa hueyi tiopamitl huan ax quema innechitzquijque.
40026056	Yonque ax inquimatij pano nochi ni tlamantli tlen inquichihuaj ipan ni tonali para ma motlamichihua tlen itiocamanalojcahua Toteco quiijcuilojque huejcajquiya ipan Itlajtol Toteco para panos. Huan nochi tiimomachtijcahua tijcajtejque huan ticholojque.
40026057	Huan nopa tlacame tlen quiitzquijque Jes'us quihuicaque ichaj Caif'as, nopa hueyi totajtzi. Huan mosentilijtoyaj nopano nopa tlamachtiani tlen itlanahuatil Mois'es huan nopa huehue tlacame tlen israelitame.
40026058	Huan Pedro nojquiya quinhuejcatoquilijtiyajqui hasta ajsitoj campa puerta tlen calaqui ipan icalixpa Caif'as. Huan Pedro nojquiya calajqui, mosehuito ininhuaya tlatequipanohuani para quiitas tlachque panosqu'ia.
40026059	Huan nopa tlayacanca totajtzitzi huan huehue tlacame tlen israelitame huan nochi nopa tlasentilistli tlen tequihuejme tlen m'as hueyi quitemohuayayaj se para tlatestigojquetzas ica se istlacaticayotl para ica huelis quiteilhuisqu'iaj Jes'us. Huan queja nopa huelisqu'ia quitemactilisqu'iaj para ma miqui.
40026060	Huan ax tleno quipantijque tlen ica huelis quiteilhuisqu'iaj yonque miyac testigos quiijtojque para quiistlacahuisqu'iaj, pero ax san se elqui inintlajtol huajca ax ipati eliyaya. Pero teipa ome tlacame moquetzque,
40026061	huan quiijtojque: --Ni tlacatl Jes'us quiijto para huelis quixolehuas itiopa Toteco huan sampa quichihuas ica eyi tonali.
40026062	Huan nopa hueyi totajtzi moquetzqui huan quitlajtlani Jes'us: --¿Ax tleno titlananquil'ia? ¿Tiquijto tlen ica mitzteilhu'iaj o ax tiquijto?
40026063	Huan Jes'us ax molini. Huan nopa hueyi totajtzi quiilhui: --Nimitznahuat'ia xijtestigojquetza Toteco Dios tlen itztoc. Huan xitechilhui intla tiIcone Toteco huan intla tiCristo tlen Toteco quiijto techtitlanilisqu'ia.
40026064	Huan Jes'us quiilhui: --Quena, na niCristo. Huan nojquiya nimitzilhu'ia, teipa innechitase na tlen niMocuepqui Tlacatl quema nimosehuijtos inejmatl Toteco Dios tlen quipiya nochi chicahualistli. Huan innechitase quema nihualasoc ipan mixtli tlen elhuicac.
40026065	Huajca nopa hueyi totajtzi quitzayanqui iyoyo para quinextilis para tlahuel temajmati ica tlen Jes'us quiijto. Huajca quinilhui nopa sequinoc: --Xijcaquica, yajaya mochihua queja Toteco Dios pampa niyon quentzi ax quipatiita. ¿Para tlen monequi m'as testigos? Inquicactoque para mochihua yajaya Toteco Dios.
40026066	¿Tlachque tlatzacuiltilistli inmoilhu'iaj quinamiqui para quiselis? Huan quinanquilijque: --Monequi ma miqui.
40026067	Huajca quiixchajchaque, huan quimaquilijque ica ininmaolol. Huan sequinoc quiixtlajtlatzinijque
40026068	huan quiilhuijque: --Intla nel'ia ta tiCristo, xicamati queja se tiocamanalojquetl huan xitechilhui ajqueya mitzmaquil'ia.
40026069	Huan Pedro noja mosehuijtoya calixpa huan se ichpoca tlatequipanojquetl quinechcahuico huan quiilhui: --Ta nojquiya tiitztoya ihuaya Jes'us nopa estado Galilea ejquetl.
40026070	Huan Pedro istlacatqui iniixtla nochi tlen itztoyaj nepa. Quiijto: --Axtle, ax nijmati tlachque tiquijtohua.
40026071	Huan Pedro yajqui calteno campa puerta huan seyoc ichpoca tlatequipanojquetl quiitac huan quinilhui nochi tlen mosehuijtoyaj nopano: --Nojquiya ni tlacatl itztoya ihuaya Jes'us, nopa altepetl Nazaret ejquetl.
40026072	Huan Pedro sampa quiijto para axtle, huan quitestigojquetzqui Toteco huan quiijto: --Ax niquixmati ne tlacatl.
40026073	Huan quentzi teipa monechcahuicoj campa Pedro nopa tlacame tlen itztoyaj nopano huan quiilhuijque: --Nel'ia ta tiitztoya se tiimomachtijca pampa queja ticamati mitznext'ia canque tiehua.
40026074	Huan Pedro pejqui tlatelchihua huan quitestigojquetza Toteco huan quiijto: --Ax niquixmati ne tlacatl. Huan nimantzi tzajtzic se cuapelech.
40026075	Huajca Pedro quiilnamijqui tlen Jes'us quiilhui para quema aya tzajtzi se cuapelech, Pedro quinilhuisqu'iaj tlacame expa para ax quiixmati. Huajca Pedro quisqui huan tlahuel chocac.
40027001	Huan quema tlanesqui, nochi nopa tlayacanca totajtzitzi huan huehue tlacame tlen israelitame quisencajque quejatza quichihuasqu'iaj para quifuerzajhuise nopa hueyi tequihuejquetl ma tlanahuatis para monequi miquis Jes'us.
40027002	Huan nopa soldados quiilpijque Jes'us huan quihuicaque iixtla gobernador Poncio Pilato.
40027003	Huan quema Judas tlen quitemactilijtoya quiitac para yajuanti quitemactiliyayaj Jes'us para ma miqui, tlahuel mocueso ica tlen quichijtoya. Huan quihuicac nopa treinta plata tomi, huan quincuepili nopa tlayacanca totajtzitzi huan huehue tlacame tlen israelitame.
40027004	Huan quinilhui: --Nitlajtlacolchijtoc pampa nimechtemactilijtoc yajaya tlen ax quipiya tlajtlacoli. Pero yajuanti quinanquilijque: --Para tojuanti ax tocuenta. Ta tijmati.
40027005	Huan Judas quitepejqui nopa plata tomi tiopan calijtic. Teipa quistejqui huan yajqui mocuahuiyonito hasta mijqui.
40027006	Huan nopa tlayacanca totajtzitzi quicuique nopa plata tomi huan quiijtojque: --Ax cuali para tijmanelose ni tomi ihuaya ne seyoc ipan tiopan caja pampa ica ni tomi tijtlaxtlahuijque tlen techtemactili Jes'us para ma miquis, huajca ni tomi quihuica estli.
40027007	Teipa quisencajque tlachque quichihuasqu'iaj ica nopa tomi huan quicojque itlal se chachapalchijquetl para nopano quintlalpachosqu'iaj tlen seyoc tlali ehuani.
40027008	Huajca nopa tlali quitocaxtijque Tlali tlen Estli. Huan queja nopa itoca hasta ama.
40027009	Huajca ya ni quitlamilti tlen nopa tiocamanalojquetl Jerem'ias huejcajquiya quiijcuilo para teipa panos. Yajaya quiijto: "Nopa israelita tlacame quipatitlalise ica treinta plata tomi para ya nopa quiixtlahuasqu'iaj.
40027010	Teipa quicuise nopa tomi huan ica quicohuase itlal se chachapalchijquetl pampa queja nopa Toteco quinnahuatis ma quichihuaca."
40027011	Huan Jes'us moquetztoya iixtla gobernador huan yajaya quitlajtlani: --¿Ta tiinintlanahuatijca israelitame? Huan Jes'us quinanquili: --Quena, na.
40027012	Huan quema nopa tlayacanca totajtzitzi huan nopa huehue tlacame tlen israelitame quiteilhuiyayaj Jes'us iixtla nopa gobernador, yajaya ax molini.
40027013	Huajca Pilato quitlajtlani Jes'us: --¿Ax tijcaqui ica quesqui tlamantli mitzteilhu'iaj?
40027014	Pero noja Jes'us ax tleno tlananquili, huan yeca nel'ia quisentlachili nopa gobernador.
40027015	Sesen xihuitl ipan nopa Pascua ilhuitl, Gobernador Pilato momajtoyaya quiquixt'ia se tlen tzactoc ipan tlatzactli para quimajcahuas. Huan quiquixtisqu'iaj ajqueya nopa miyac tlacame quitlapejpenisqu'iaj.
40027016	Huan ipan nopa tonali itztoya ipan tlatzactli se tlacatl tlen nochi quiixmatiyayaj para fiero iyolis huan itoca eliyaya Barrab'as.
40027017	Huajca mosentilijque nopa miyac tlacame, huan Pilato quintlajtlani: --¿Ajqueya inquinequij ma nimechmalacanilis para yas ichaj? ¿Nimechtojtomilis Barrab'as o ni Jes'us tlen tlacame quitocaxt'iaj nopa Cristo?
40027018	Pilato quiijto ya ni pampa quinequiyaya quimalacanis Jes'us. Quimatqui nopa tlayacanani san quihualiquilijque pampa moxicohuayayaj ica ya pampa nochi tlacame quitoquiliyayaj.
40027019	Huan quema Pilato mosehuijtoya ipan isiyaj ipan nopa lugar para tetlajtolsencahuas, isihua quititlanili se tlajtoli huan quiilhui: "Amo tleno xijchihuili Jes'us pampa yajaya se tlacatl xitlahuac. Tlayohua niquitac tlamantli fiero tlen ya ipan se temictli."
40027020	Pero nopa tlayacanca totajtzitzi huan nopa huehue tlacame tlen israelitame quinchihualtijque nopa miyac tlacame tlen itztoyaj nepa ma tlajtlanica para ma quinmalacanili Barrab'as huan ma quimicti Jes'us.
40027021	Huajca nopa gobernador sampa quintlajtlani: --¿Ajqueya nimechmactilis tlen ne ome tlacame? Huan nopa tlacame quiilhuijque: --Barrab'as.
40027022	Huan Pilato quintlajtlani: --Huajca ¿tlachque nijchihuas ica Jes'us tlen quitocaxt'iaj nopa Cristo? Huan quinanquilijque: --Xijcuamapelolti.
40027023	Huan Pilato quintlatzintoquili sampa: --Pero ¿para tlen? ¿Tlachque tlajtlacoli quichijtoc? Pero nopa tlacame m'as tzajtziyayaj: --Xijcuamapelolti.
40027024	Huan Pilato quiitac para ax huelis quimanahuis Jes'us pampa nopa miyac tlacame ya pejque m'as mosisin'iaj. Huajca tlajtlanqui se achi atl para momajtequis. Huan momajtejqui iniixtla nochi nopa tlacame huan quinilhui: --Na ax nijhuica tlajtlacoli para ma miquis ni tlacatl tlen cuali. Inquihuicase tlajtlacoli imojuanti intla inquimictise.
40027025	Huan nochi nopa tlacame quinanquilijque huan quiilhuijque: --Ma tijhuicaca tlajtlacoli tojuanti huan toconehua para ma miqui.
40027026	Huajca quinmalacanili Barrab'as, pero tlanahuati ma quihuitequica Jes'us huan quinmactili para quicuamapeloltise.
40027027	Huan nopa soldados quihuicaque Jes'us ipan nopa hueyi cali tlen iaxca gobernador, huan queja seiscientos soldados mosentilijque huan quiyahualojque Jes'us.
40027028	Huan quiquixtilijque iyoyo huan quiquentijque se yoyomitl tlen chichiltic queja tlanahuatiani momatij moquent'iaj.
40027029	Huan quinsencajque se huitzcorona huan quitlalilijque ipan itzonteco Jes'us. Huan quitlalilijque se ojtla cuahuitl ipan inejmatl queja quipiya se tlanahuatijquetl huan pejque quihuihuiitaj. Motlancuaquetzque iixtla huan quiilhuijque: --¡Ma itzto miyac tonali ni inintlanahuatijca israelitame!
40027030	Huan teipa quichajchaque huan quiquixtilijque nopa ojtla cuahuitl huan pejque ica quimaquil'iaj ipan itzonteco.
40027031	Huan teipa quema tlanque quihuihuiitaj, quiquixtilijque nopa yoyomitl tlen huehueyac huan quiquentijque tlen ipa iyoyo huan quihuicaque quicuamapeloltitij.
40027032	Huan quema yajuanti ya quistoyaj ipan altepetl Jerusal'en, quipantijque se tlacatl itoca Sim'on tlen ehua tlali Cirene huan quichihualtijque ma quiquechpano icuamapel Jes'us.
40027033	Huan teipa ajsitoj ipan nopa lugar tlen itoca G'olgota (tlen quinequi quiijtos "Campa Onca Mijcatzontecomitl").
40027034	Huan nepa nopa soldados quimacaque Jes'us vinagre ihuaya se pajtli tlen chichic ma quii para ma tlapolo. Pero Jes'us quiyeco huan quema quimachili tlachque quipixtoya, ax quiic.
40027035	Huan quema nopa soldados quimalavoshuijque Jes'us ipan icuamapel, momajmacaque iyoyo huan mahuiltijque ica piltetzitzi para quiitase ajqueya quihuicasqu'ia. Huajca quitlamiltijque itlajtol nopa tiocamanalojquetl tlen quiijcuilo huejcajquiya campa quiijtohua: "Yajuanti momajmacase noyoyo huan mahuiltise para quiitase ajqueya quihuicas tlen nimoquent'ia."
40027036	Huan teipa nopa soldados mosehuijque para tlamocuitlahuise quema Jes'us ya itztoya ipan icuamapel.
40027037	Huan quitlalijque se tlajcuiloli itzonpac Jes'us campa nesiyaya tlachque ica quiteilhuijtoyaj. Huan nopa tlajcuiloli quiijto:|sc NI JES'US, YAJAYA ININTLANAHUATIJCA ISRAELITAME|r.
40027038	Huan quincuamapeloltijque ome tlaxtequini ipan inincuamapelhua nechca Jes'us. Se ipan inejmatl huan seyoc ipan iarraves.
40027039	Huan nochi tlacame tlen panoyayaj nepa nojquiya quihuihuiitayayaj. Quiojoliniyayaj inintzonteco,
40027040	huan quiilhuiyayaj: --Ta tiquijto tijxolehuasqu'ia nopa tiopan cali huan sampa tijsencahuas ica eyi tonali. Huajca ximomaquixti. Intla ta tiIcone Toteco, xitemo ipan nopa cuamapeli.
40027041	Nojquiya quihuihuiitayayaj nopa tlayacanca totajtzitzi, nopa tlamachtiani tlen itlanahuatil Mois'es, nopa fariseos huan nopa huehue tlacame tlen israelitame. Huan quiijtohuayayaj:
40027042	--Yajaya quinmaquixti sequinoc pero ax hueli momaquixt'ia iselti. Intla nel'ia yajaya nopa tlanahuatijquetl tlen tiisraelitame, huajca ma temo nimantzi ipan icuamapel huan huajca, quena, tijneltocase.
40027043	Yajaya nochipa motemachi ipan Toteco, huajca ma Toteco quimanahui amantzi, intla nel'ia quiyolpact'ia. Pampa yajaya quiijto para Icone Toteco.
40027044	Huan nopa tlachtequini tlen itztoyaj inechca ipan inincuamapel, nojquiya quihuihuiitayayaj.
40027045	Huan ica tlajco tona tzintlayohuac campa hueli ipan tlaltepactli hasta las tres ica tiotlac.
40027046	Huan nechca las tres Jes'us camatqui chicahuac huan quiijto: "El'i, El'i, ¿lama sabactani?" Ni tlajtoli quinequi quiijtos: "NoTeco, noTeco, ¿para tlen tinechtlahuelcajtoc?"
40027047	Huan sequin tlacame tlen moquetztoyaj nechca quicajque itlajtol pero ax quimachilijque tlen quiijto, huan yajuanti quiijtojque: --Ni tlacatl quinotza tiocamanalojquetl El'ias.
40027048	Huan nimantzi se tlen yajuanti motlalo, huan quicuito se tlamantli tlen tzotzoltic huan quiapacho ipan xocomecatl iayo tlen xococ. Huan quitlali ipan se ojtla cuahuitl huan quitentoquilti Jes'us para ma quichichina.
40027049	Pero nopa sequinoc tlacame quiijtojque: --Xijcahua. Ma tiquitase intla hualas El'ias para quimanahuis o axtle.
40027050	Huan Jes'us sampa camatqui chicahuac huan quimactili Itonal imaco Toteco.
40027051	Huan ipan nopa tlalochtli, tzayanqui nopa hueyi cortina tlen ica quitzactoya nopa cuarto campa M'as Tlatzejtzeloltic tiopan calijtic. Tzayanqui ica ome tlen huejcapa hasta tlatzintla. Huan mojmolini tlali huan huejhueyi tetini motlajcoitaque.
40027052	Huan ipan campo santo motlapojque campa quintlalpachojtoyaj mijcatzitzi huan moyolcuique miyac mijcatzitzi tlen iaxcahua Toteco.
40027053	Quisque ipan iniostohua huan teipa quema Jes'us ya moyolcuitoya, yajuanti calajque ipan altepetl Jerusal'en huan miyac tlacame quinitaque.
40027054	Huan se capit'an huan isoldados tlen ihuaya quimocuitlahuiyayaj Jes'us quiitaque quema mojmolini tlali huan quiitaque nochi m'as tlen panoyaya. Huan tlahuel momajmatijque huan quiijtojque: --Nel'ia ni tlacatl elqui Icone Toteco.
40027055	Huan itztoyaj nopano miyac sihuame tlen quitlachiliyayaj Jes'us ica huejca. Yajuanti quitoquilijtoyaj Jes'us tlen estado Galilea para quipalehuise ica tlen monejqui.
40027056	Huan ipan nopa sihuame itztoyaj Mar'ia Magdalena, Mar'ia ininnana Jacobo huan Jos'e, huan nojquiya ininnana itelpocahua Zebedeo.
40027057	Huan quema tiotlaquixqui, ajsico se tominpixquetl tlen quitocaxtiyayaj Jos'e. Yajaya ejqui altepetl Arimatea huan quitoquili Jes'us queja se imomachtijca.
40027058	Yajaya yajqui quiitato gobernador Pilato huan quitlajtlani ma quicahuili quicuis itlacayo Jes'us. Huajca Pilato tlanahuati para ma quimacaca.
40027059	Huan Jos'e quicuic itlacayo Jes'us huan quipijqui ica se hueyi yoyomitl tlen yancuic.
40027060	Huan quitlali ipan se tlacacahuaya yancuic tlen quicoyonijtoya ipan se hueyi tepexitl para ya iselti quema miquis. Huan quimimilo se hueyi tetl para ica quitzajqui, huan teipa quisqui.
40027061	Huan Mar'ia Magdalena huan nopa seyoc Mar'ia mosehuijtoyaj imelac nopa tlacacahuaya quitlachiliyayaj.
40027062	Huan hualmostla quema ya panotoya nopa tonali para tlacualtlalise para nopa ilhuitl, mosentilijque nopa tlayacanca totajtzitzi huan fariseos iixtla Pilato,
40027063	huan quiilhuijque: --Tate, tiquilnamiquij quema noja itztoya nopa tlacajcayajquetl Jes'us, yajaya quiijto para quema miquis, ica eyi tonali moyolcuis.
40027064	Huajca xiquintitlani soldados ma cuali quitzacuaca nopa tlacacahuaya huan quimocuitlahuise hasta panos eyi tonali para ma ax hualaca imomachtijcahua huan quihuicase itlacayo huan teipa nochi tlacame quiijtose para moyolcuitoc. Quej nopa achi m'as tlacajcayahuase teipa que achtohui quichihuayaya.
40027065	Huajca Pilato quinilhui: --Nica itztoque nosoldados. Xiquinhuicaca huan xijchihuaca nochi tlen inquimatij inquichihuaj para ma mocahua neltemachtli.
40027066	Huajca quinhuicaque nopa soldados huan quitzajque nopa tetl ipan tepexitl huan cuali quipepechojque huan quitlali se sello para quimatisqu'iaj intla se tlacatl calaquisqu'ia. Huan nopa soldados mocajque tlamocuitlahuiyayaj.
40028001	Huan teipa panoc s'abado, nopa tonal para ma mosiyajcahuaca. Huan quema aya quisayaya tonati ipan domingo nopa achtohui tonal ipan samano, Mar'ia Magdalena huan nopa seyoc Mar'ia yajque quiitato nopa tlacacahuaya.
40028002	Huan quema itztoyaj ipan ojtli, chicahuac mojmolini tlaltepactli pampa se ielhuicac ejca Toteco hualtemoc tlen elhuicac, huan quiijcueni nopa hueyi tetl huan ipan mosehui.
40028003	Huan yajaya tlahuiyaya queja quema tlapetlani, huan iyoyo eliyaya nelchipahuac queja nextli.
40028004	Huan nopa soldados pejque huihuipicaj pampa tlahuel quiimacasiyayaj. Teipa tlapolojque huan huetzque queja mictoque.
40028005	Huan nopa elhuicac ejquetl quinilhui nopa sihuame tlen ajsiyayaj: --Amo ximomajmatica. Nijmati inquitemohuaj Jes'us tlen quicuamapeloltijque.
40028006	Ax aqui nica. Ya moyolcuic queja quiijto quichihuas. Xihualaca, xijtlachiliquij campa quitejque itlacayo.
40028007	Huan teipa xiyajtihuetzica huan xiquinilhuitij imomachtijcahua para yajaya tlen mijqui ama moyolcuitojca. Huan inmechtlayacancuilis hasta estado Galilea huan nepa inquiitase. San ya ni nochiya tlen monequi nimechyolmelahuas.
40028008	Huan nopa sihuame nimantzi quisque ipan tlacacahuaya huan achi momajmatiyayaj huan tlahuel paquiyayaj huan motlalojtejque para quinyolmelahuatij imomachtijcahua.
40028009	Huan quema nopa sihuame yohuiyayaj ipan ojtli para tlayolmelahuatij, nimantzi quinamijque Jes'us huan yajaya quintlajpalo huan quinilhui: --¡Ya tlanesqui! Huan nopa sihuame monechcahuitoj huan quiitzquijque iicxi huan quihueyimatque.
40028010	Huan Jes'us quinilhui: --Amo ximomajmatica. Xiyaca, xiquinyolmelahuatij noicnihua para ma yaca estado Galilea huan nepa timopantise.
40028011	Huan quema nopa sihuame yohuiyayaj ipan iniojhui, nojquiya sequin nopa soldados yajque altepetl Jerusal'en huan quinilhuitoj nopa tlayacanca totajtzitzi tlen panotoya.
40028012	Huajca yajuanti mosentilijque ica nopa huehue tlacame tlen israelitame huan quisencajque san sejco para quinmacasqu'iaj miyac tomi nopa soldados para ma istlacatica.
40028013	Quinilhui: --Monequi inquiijtose para imomachtijcahua Jes'us hualajque tlayohua huan quicuitoj itlacayo quema incochtoyaj.
40028014	Huan intla nopa gobernador quicaquis para incochtoyaj huan cualanis imohuaya, huajca tijsencahuase para ax tleno imopantis.
40028015	Huajca nopa soldados quiselijque nopa tomi huan quinilhuijque tlacame queja nopa tlayacanani quinilhuijtoyaj ma quiijtoca. Huan hasta ama ya ni nopa tlajtoli tlen momati campa israelitame.
40028016	Huan teipa timajtlacme huan se tiimomachtijcahua Jes'us tiyajque estado Galilea hasta ipan nopa tepetl campa Jes'us technahuati ma timosentilica.
40028017	Huan quema tiquitaque Jes'us ijcatoc nopano, tijhueyichijque, pero para sequin achi ohui para quineltocaque para nel'ia eliyaya Jes'us tlen itztoya tohuaya.
40028018	Huan Jes'us technechcahuico huan techilhui: --Toteco nechmacatoc nochi tlanahuatili ipan elhuicac huan ipan tlaltepactli.
40028019	Huajca xiyaca ipan nochi tlaltini huan xiquinmachtica tlacame ma elica nomomachtijcahua. Huan xiquincuaaltica ica itoca Totata, huan ica na niIcone notoca, huan ica itoca Itonal Toteco.
40028020	Xiquinmachtica ma quichihuaca nochi tlen nimechilhuijtoc. Huan xijmatica ya ni, na niitztos imohuaya nochi tonali hasta tlamis tlaltepactli. San ya nopa.
41001001	Quej ni pejqui nopa cuali tlamachtili tlen Jesucristo, Icone Toteco Dios.
41001002	Huejcajquiya Isa'ias, itiocamanalojca Toteco, quiijcuilo tlen Toteco quiilhui Jes'us. Quiijcuilo: "Xiquita nijtitlanis notlayolmelajca ma mitzyacanas. Yajaya quicualtlalis ininyolo tlacame para ma mitzselica.
41001003	Notlayolmelajca camatis chicahuac ipan nopa huactoc tlali campa ax tleno eli, huan quinilhuis tlacame: 'Xijcualtlalica imoyolo pampa hualas Tohueyiteco. Xijxitlahuaca imonemilis queja inquisencahuasqu'iaj se ojtli para hualas se hueyi tequihue.' "
41001004	Ni tlayolmelajquetl tlen Toteco quititlanqui ma tlayacana elqui Juan tlen tecuaaltiyaya ipan nopa huactoc tlali. Quinilhuiyaya tlacame ma mocuaaltica para quipannextise moyolcueptoque huan quicajtejtoque tlajtlacoli. Huan Toteco quintlapojpolhuiyaya inintlajtlacolhua.
41001005	Miyac tlacame tlen estado Judea huan tlen altepetl Jerusal'en yohuiyayaj para quicaquise Juan. Huan quema quiilhuijque Toteco inintlajtlacolhua, Juan quincuaaltiyaya ipan atemitl Jord'an.
41001006	Juan moquentiyaya iyoyo tlen itzoncal camello huan quipixqui se itzinquechilpica tlen cuetlaxtli. Quicuayaya pilchapoltzitzi huan nectli tlen onca ipan nopa huactoc tlali.
41001007	Quincamahuiyaya tlacame tlen Jes'us huan quinilhuiyaya: "Teipa hualas se tlacatl tlen quipiyas miyac m'as itequihuejcayo huan ax quej na. Na ax nihueyi queja ya. Ax nicaxil'ia para nielis niitequipanojca, niyon para nijquixtilis itecac.
41001008	Na nimechcuaalt'ia san ica atl, pero yajaya inmechmacas Itonal Toteco ipan imoyolo."
41001009	Ipan nopa tonali Jes'us quisqui altepetl Nazaret ipan estado Galilea huan yajqui campa Juan itztoya, huan Juan quicuaalti ipan atemitl Jord'an.
41001010	Huan teipa, quema Jes'us quisayaya ipan atl, quiitac tlapojtoya elhuicactli huan Itonal Toteco hualtemoc ipan ya queja se paloma.
41001011	Huan quicajqui Toteco Dios camatqui tlen elhuicac huan quiijto: "Ta tiNocone, nimitzicnel'ia miyac huan nijpiya miyac paquilistli ica tlen tijchihua."
41001012	Teipa Itonal Toteco quiyacanqui Jes'us ma yohui hasta nopa tlali huactoc campa ax tleno eli.
41001013	Huan Jes'us itztoya nepa para cuarenta tonali huan Axcualtlacatl quiyejyecohuayaya ma tlajtlacolchihua. Nopano itztoyaj tecuanime tlen mosisin'iaj huan nojquiya itztoyaj elhuicac ehuani tlen quitequipanohuayayaj Jes'us.
41001014	Quema nopa tlanahuatijquetl quitzajqui Juan tlen tecuaaltiyaya, Jes'us ajsito ipan estado Galilea para quinixtomilis tlacame nopa cuali tlamachtili tlen quejatza tlacame huelis calaquise campa tlanahuat'ia Toteco.
41001015	Huan quinilhuiyaya tlacame: "Ya ajsic nopa tonal huan ama, ax huejcahuas pehuas tlanahuatis Toteco. Xijpatlaca imoyolo huan xijneltocaca itlajtol Toteco."
41001016	Teipa Jes'us nentinemiyaya iteno nopa hueyi atl Galilea huan quinitac Sim'on ihuaya iicni, Andr'es. Yajuanti eliyayaj michtlajtlamani huan quimajcahuayayaj se matlatl atitla.
41001017	Huan Jes'us quinilhui: --Xinechtoquilica. Ama inmichtlajtlamani, pero na nimechnextilis quejatza inquinnojnotzase tlacame ma nechtoquilica.
41001018	Huan quicajtejque ininmatla huan yajque ihuaya.
41001019	Teipa Jes'us nejnenqui se quentzi huan quinitac Jacobo ihuaya iicni, Juan. Yajuanti eliyaya iconehua Zebedeo, huan itztoyaj ipan se cuacanahua quiijtzomayayaj ininmatla.
41001020	Huan nimantzi Jes'us quinnotzqui. Huan quicajtejque inintata Zebedeo ipan cuacanahua ininhuaya itequipanojcahua huan quitoquilijque.
41001021	Teipa Jes'us huan tlen itztoyaj ihuaya ajsitoj altepetl Capernaum. Huan ipan nopa tonal para ma mosiyajcahuaca israelitame, Jes'us calajqui ipan nopa israelita tiopamitl huan pejqui tlamacht'ia.
41001022	Huan tlacame san quisentlachiliyayaj ica itlamachtil pampa quinmachtiyaya queja se tlen quipixqui tequihuejcayotl. Ax quinmachtiyaya queja tlamachtiani tlen itlanahuatil Mois'es.
41001023	Nojquiya ipan tiopamitl itztoya se tlacatl tlen quipixqui se iajaca Axcualtlacatl tlen calactoya ipan itlacayo. Yajaya quiitac Jes'us huan chicahuac quiijto:
41001024	--Jes'us ta tiNazaret ejquetl, ¿tlachque tinechchihuilis? ¿Tihualajtoc para tinechtzontlamiltis? Na nimitzixmati. Ta tlen titlatzejtzeloltic tlen Dios quititlantoc nica.
41001025	Huan Jes'us quiajhuac nopa iajaca Axcualtlacatl huan quiilhui: --Ayoc ximolini. Xiquisa ipan ni tlacatl.
41001026	Huajca iajaca Axcualtlacatl quichijqui nopa tlacatl ma huetzi ica se ajaca cocolistli. Huan tzajtzitejqui chicahuac huan quisqui ipan itlacayo.
41001027	Huan nochi momajmatijque huan moilhuijque: --¿Tlachque panoc? ¿Huelis ya ni se yancuic tlamachtilistli? ¡Ni tlacatl Jes'us quipiya tequihuejcayotl para quinnahuatis iajacahua Axcualtlacatl huan yajuanti quineltoquil'iaj!
41001028	Huajca nimantzi nochi tlacame campa hueli ipan estado Galilea quimatque tlen quichijqui Jes'us.
41001029	Quema ya quistoyaj ipan tiopamitl, Jes'us yajqui ihuaya Jacobo ihuaya Juan hasta ininchaj Sim'on huan Andr'es.
41001030	Huan imona Sim'on Pedro huetztoya ipan cocolistli pampa totoniyayaya. Huan nimantzi quiilhuijque Jes'us para mococohua.
41001031	Huajca Jes'us quinechcahui nopa sihuatl huan quimaitzqui. Quitlalanqui huan nimantzi quicajqui nopa cocolistli. Huan nopa sihuatl pejqui quintlamaca.
41001032	Quema ya calajqui tonati huan tlayohuatoya, tlacame pejque quinhuicaj campa Jes'us nochi tlen mococohuayayaj huan tlen quipixque iajacahua Axcualtlacatl.
41001033	Huan nochi tlacame tlen nopa altepetl mosentilijque calteno.
41001034	Huan Jes'us quinchicajqui miyac cocoyani tlen quipixque miyac tlamantli cocolistli. Huan quinquixtili miyac iajacahua Axcualtlacatl. Pero Jes'us ax quincahuiliyaya iajacahua Axcualtlacatl ma camatica pampa quiixmatiyayaj para yajaya eliyaya nopa Cristo tlen Toteco Dios quititlantoya.
41001035	Huan hualmostla ijnaltzi quema noja tlatlayohuayaya, Jes'us mejtejqui huan yajqui campa tlatzitzicaya para momaijtos ica Toteco Dios.
41001036	Huan teipa Sim'on ihuaya ihuampoyohua yajque quitemotoj.
41001037	Huan quipantijque Jes'us huan quiilhuijque: --Nochi tlacame mitztemohuaj.
41001038	Pero Jes'us quinilhui: --Ma tiyaca ipan nopa pilaltepetzitzi tlen nechca para nitepohuilis itlajtol Toteco nepa nojquiya pampa yeca nihualajtoc.
41001039	Huajca Jes'us panotinenqui campa hueli ipan nochi estado Galilea huan tepohuiliyaya itlajtol Toteco ipan sesen israelita tiopamitl. Huan quema quinpantiyaya tlacame tlen quipixque iajacahua Axcualtlacatl, Jes'us quinchihualtiyaya ma quisaca.
41001040	Huan quinechcahuico Jes'us se tlacatl tlen tlacayo palaniyaya ica se cocolistli tlen itoca lepra. Huan motlancuaquetzqui iixtla Jes'us huan quiilhui: --Jes'us, intla tijnequi, huelis tinechchicahuas.
41001041	Huan Jes'us quitlasojtlac, huan quitlali ima ipani huan quiilhui: --Quena, nijnequi. Ximochicahua amantzi.
41001042	Huan ipan nopa tlalochtli, nopa cocolistli quicajqui.
41001043	Huajca Jes'us quinahuati:
41001044	--Amo aca xiquilhui. San xiya ximonextiti iixtla nopa israelita totajtzi huan xijmaca Toteco nopa tlacajcahualistli tlen Mois'es tlanahuati ma quimacaca tlen ayoc quipiyaj inintlacayo palantoc para queja nopa nochi quimatise ya timochicajtoc.
41001045	Pero nopa tlacatl yajqui huan pejqui quinilhu'ia nochi tlacame tlachque ipantic huan nel'ia momajqui itlajtol. Yeca Jes'us ayoc huelqui calaqui tonaya ipan altepetini. San nejnemiyaya campa tlatzitzica huan nepa nojquiya quipantiyayaj miyac tlacame tlen hualajque tlen campa hueli pilaltepetzitzi.
41002001	Quema panotoya se ome tonali, Jes'us sampa yajqui hasta altepetl Capernaum, huan nochi quimatque para itztoya ipan se cali.
41002002	Huan nimantzi mosentilijque miyac tlacame huan yeca ayoc aca huelqui calaqui, niyon ayoc aca huelqui monechcahu'ia calteno. Huan Jes'us quinilhuiyaya itlajtol Toteco.
41002003	Huan teipa ajsicoj sequin tlacame tlen quihualicayayaj campa Jes'us se cocoxquetl tlen ax huelqui mojmolin'ia tlen nahui tlacame quiquechpanojtihualayayaj.
41002004	Huan ax huelque ajsique campa Jes'us pampa itztoyaj tlahuel miyac tlacame, huajca tlejcoque calpani huan quiijcuenijque sequin tejas itzonpac nopa cali. Teipa quitemohuijque nopa cocoxquetl huetztoc ipan itlapech.
41002005	Huan Jes'us quiitac para quineltocayayaj, huajca quiilhui nopa cocoxquetl: --Nohuampo nimitztlapojpolhu'ia motlajtlacolhua.
41002006	Huan sequin tlamachtiani tlen itlanahuatil Mois'es tlen mosehuijtoyaj calijtic moyolilhuijque:
41002007	"¿Para tlen camati Jes'us queja nopa? Mochihua queja elisqu'ia Toteco pampa axaca hueli tetlapojpolhu'ia tlajtlacoli, san Toteco."
41002008	Huan Jes'us nimantzi quimatqui tlen moyolilhuiyayaj huan quinilhui: --¿Para tlen inmoyolilhu'iaj queja nopa?
41002009	Tlen hueli tlajtoli tlen niquijtohua mochihuas yonque niquilhuis ni cocoxquetl: 'Nimitztlapojpolhu'ia motlajtlacolhua', o niquilhuis: 'Ximehua, xijtlalana motlapech huan xinejnemi.'
41002010	Pero pampa nijnequi xijmatica na, tlen niMocuepqui Tlacatl, nijpiya tequihuejcayotl ipan tlaltepactli para melahuac nitetlapojpolhuis tetlajtlacolhua, huajca nimechnextilis para panos tlen niquijtohua. Huan nimantzi Jes'us quiilhui nopa cocoxquetl:
41002011	--Nimitzilhu'ia, ximehua, xijtlalana motlapech huan xiya mochaj.
41002012	Huajca mejqui huan quitlalantejqui itlapech iniixtla huan quisato. Huan nochi tlen quiitaque san quisentlachilijque huan quihueyichijque Toteco Dios huan quiijtojque: --Ax quema tiquitztoque se tlamantli queja ni.
41002013	Teipa Jes'us sampa yajqui iteno hueyi atl, huan quinechcahuijque miyac tlacame huan yajaya quinmachti.
41002014	Huan teipa Jes'us panotinemiyaya campa tequicali, huan nepa ipan mesa mosehuiyaya se tlacatl tlen itoca eliyaya Lev'i tlen elqui icone Alfeo. Tequihuejme quitequitlalijtoyaj ma quiseli nopa tomi tlen nochi monequiyaya tlaxtlahuase para impuestos. Huan Jes'us quiilhui: --Xinechtoquili. Huajca Mateo moquetztiquisqui huan quitoquili Jes'us.
41002015	Teipa Jes'us tlacuayaya ichaj Mateo huan ajsicoj nepa miyac tlacame tlen tlainanque impuesto huan tlen miyac tlajtlacoli quichihuayayaj. Nopa tlacame nojquiya tlacuayayaj ihuaya Jes'us huan imomachtijcahua pampa miyac tlen yajuanti quitoquiliyayaj.
41002016	Huan nojquiya itztoyaj nepa sequin fariseos huan tlamachtiani tlen itlanahuatil Mois'es. Huan quema quiitaque Jes'us tlacuayaya ininhuaya nopa ax cuajcualme, quintlatzintoquilijque imomachtijcahua: --¿Para tlen tlacua huan atli Jes'us ininhuaya tlacame tlen tlainamaj impuesto huan ininhuaya tlen miyac tlajtlacoli quichihuaj?
41002017	Huan Jes'us quicajqui inintlajtol huan quinilhui: --Se tetica tlacatl ax quinequi se tepajtijquetl, pero se cocoxquetl, quena. Na ax nihualajtoc para niquinnotzas tlen moilhu'iaj para ya cuajcualme iixtla Toteco Dios. Nihualajtoc para niquinnotzas tlacame tlen quimatij para quipiyaj inintlajtlacolhua.
41002018	Se tonal imomachtijcahua Juan huan inintlatoquilijcahua fariseos mosahuayayaj para momaijtose ica Toteco Dios. Huajca yajque tlacame campa Jes'us huan quitlajtlanijque: --¿Para tlen mosahuaj itlatoquilijcahua Juan huan inintlatoquilijcahua fariseos, pero momomachtijcahua ax mosahuaj?
41002019	Huan Jes'us quinnanquili: --¿Quejatza huelis mosahuase ihuampoyohua se mosihuajtijquetl ipan nopa tlalochtli quema tlacuaj ihuaya ipan nenamictili? Intla itztoque iixtla nopa mosihuajtijquetl, ax quinamiqui para mosahuase. San se eltoc quema na niitztoc ininhuaya nomomachtijcahua, ax quinamiqui mosahuase.
41002020	Pero ajsis hora quema hualase nocualancaitacahua huan nechhuicase. Nopa tonal, quena, mosahuase nomomachtijcahua.
41002021	Axaca quitlatlaman'ia se yoyomitl tlen sosoltic ica se yoyomitl tlen yancuic pampa nopa tlen yancuic motzocoyolos huan nimantzi tzayanis nopa yoyomitl tlen sosoltic huan achi m'as fiero nesis.
41002022	Nojquiya axaca quitequil'ia xocomeca atl tlen yancuic ipan bolsas tlen cuetlaxtli sosoltic, pampa quema nopa yancuic xocomeca atl xocoyas, momiyaquilis. Quej nopa tzayanis nopa cuetlaxtli sosoltic huan nenpolihuis nopa xocomeca atl huan nopa cuetlaxtli. Huajca monequi quitequilise xocomeca atl tlen yancuic ipan bolsas tlen cuetlaxtli yancuic.
41002023	Ipan s'abado, nopa tonal para ma mosiyajcahuaca israelitame, Jes'us nejnemiyaya ipan se mili campa quitoctoyaj trigo, huan imomachtijcahua pejque quiquechcocototzaj trigo huan quicuaj iyol.
41002024	Huajca nopa fariseos quiilhuijque Jes'us: --Xiquita, momachtijcahua quichihuaj tlen ax monequi ipan ni tonal para ma timosiyajcahuaca, yeca tlajtlacolchihuaj.
41002025	Huan Jes'us quinilhui: --¿Ax inquipojtoque tlen quichijqui David huejcajquiya quema yajaya ihuaya ihuampoyohua nel'ia mayanayayaj huan ax quipixque tlen quicuase?
41002026	David calaquito ipan ichaj Toteco quema Abiatar elqui hueyi totajtzi, huan quicuajqui nopa pantzi tlen eltoya ipan mesa iixtla Toteco. Teipa David quinmajmacac nopa pantzi nopa tlacame tlen itztoyaj ihuaya yonque itlanahuatil Mois'es ax quincahuil'ia sequinoc ma quicuaca nopa pantzi. San eltoya para totajtzitzi.
41002027	Huan nojquiya Jes'us quinilhui: --Toteco Dios quisencajtoc ni tonal para tlacame ma mosiyajcahuaca para quinpalehuis. Ax quinsencajtoc tlacame para ma quihueyitlalica nopa tonal.
41002028	Na tlen niMocuepqui Tlacatl, nijpiya tequihuejcayotl para niquinilhuis tlacame tlachque huelis quichihuase ipan s'abado, ni tonal para ma timosiyajcahuaca.
41003001	Jes'us sampa calajqui ipan se israelita tiopamitl huan nopano itztoya se tlacatl tlen mahuactoya.
41003002	Huan nopa fariseos san quitlachiliyayaj intla Jes'us quichicahuasqu'ia para quiteilhuise pampa elqui se tonal para ma timosiyajcahuaca tiisraelitame.
41003003	Huajca Jes'us quiilhui nopa tlacatl tlen mahuactoya: --Ximoquetza huan xihuala nica tlatlajco ni tlacame.
41003004	Huan nimantzi Jes'us quintlajtlani nopa fariseos, quinilhui: --¿Ipan ni tonal para timosiyajcahuase inquiitaj quinamiqui ma tijchihuaca tlen cuali o tlen ax cuali? ¿Ma tiquinpalehuica tlacame o ma tiquinmictica? Pero nopa fariseos ax molinijque.
41003005	Huajca Jes'us quintlachili huan cualanqui. Mocueso pampa nopa fariseos tlahuel yoltetique. Huajca Jes'us quiilhui nopa tlacatl: --¡Xijxitlahua moma! Huan quixitlajqui ima huan cuali mochicajqui.
41003006	Huajca quisque nopa fariseos huan nimantzi pejque motlajtolmacaj ica sequinoc tlacame tlen quitoquiliyayaj Herodes quejatza huelis quimictise Jes'us.
41003007	Huan Jes'us quisqui ihuaya imomachtijcahua huan yajque iteno hueyi atl. Huan quintoquilijque tlahuel miyac tlacame tlen ejque estado Galilea huan estado Judea.
41003008	Nojquiya itztoyaj tlacame tlen altepetl Jerusal'en, huan tlen estado Idumea huan tlen nopa tlali tlen mocahua ipan seyoc nali nopa atemitl Jord'an. Nojquiya hualajque tlacame tlen ejque nechca altepetini Tiro huan Sid'on. Miyaqui tlacame quicactoyaj nochi tlen Jes'us quichihuayaya huan yeca yohuiyayaj campa yajaya itztoya.
41003009	Huan Jes'us quinilhui imomachtijcahua ma quichiyaca ica se cuacanahua para ipan tlejcos para ma ax quitetzopaca nopa tlacame.
41003010	Pampa Jes'us quinchicajtoya miyac cocoyani huan nochi tlen mococohuayayaj nochipa quicuatopejtiyohuiyayaj chicahuac para quiitzquise.
41003011	Huan quema tlacame tlen quipiyayayaj se iajaca Axcualtlacatl quiitayayaj Jes'us, motlancuaquetzayayaj iixtla huan chicahuac nopa ajacame quiijtohuayayaj: --¡Ta tiIcone Dios!
41003012	Pero Jes'us chicahuac quinnahuatiyaya ma ax quinilhuica tlacame ajqueya yaja.
41003013	Teipa Jes'us tlejcoc ipan se tepetl huan quinnotzqui san nopa tlacame tlen quinequiyaya ma yaca ihuaya, huan yajuanti yajque campa ya.
41003014	Huan Jes'us quintlapejpeni majtlactli huan ome imomachtijcahua para ma itztoca ihuaya huan para quintitlanis ma teilhuitij itlajtol Toteco.
41003015	Nojquiya Jes'us quintlapejpeni para ma quipiyaca tequihuejcayotl quinchicahuase cocoyani huan quinquixtilise iajacahua Axcualtlacatl tlen calactoyaj ipan tlacame.
41003016	Huajca nicani eltoc inintoca nopa tlacame tlen quintlapejpeni: Sim'on, tlen Jes'us quitocaxtlali Pedro,
41003017	Jacobo ihuaya iicni, Juan, tlen eliyayaj iconehua Zebedeo. Jes'us quintocaxtiyaya nopa ome Boanerges, tlen quinequi quiijtos tlacame tlen itztoque queja se tlatomonilotl pampa mosisiniyayaj.
41003018	Nojquiya quintlapejpeni Andr'es, Felipe, Bartolom'e, Mateo, Tom'as, Jacobo icone Alfeo, Tadeo huan Sim'on tlen moiyocatlaliyaya ica nopa partido cananista.
41003019	Huan quitlapejpeni Judas Iscariote tlen teipa quitemactili Jes'us.
41003020	Teipa Jes'us ihuaya imomachtijcahua mocuepque huan sampa calajque ipan se cali. Huan sampa mosentilijque miyac tlacame, huan yeca Jes'us ihuaya imomachtijcahua ax quipiyayayaj niyon se tlalochtli para tlacuase.
41003021	Huan quema quicajque iteixmatcahua Jes'us para ax quipixqui se tlalochtli para tlacuas, hualajque para quihuicase pampa quiijtohuayayaj: "Molocojchijtoc."
41003022	Pero ajsicoj tlen Jerusal'en sequin tlamachtiani tlen itlanahuatil Mois'es. Yajuanti teilhuiyayaj para Jes'us quipixqui Axcualtlacatl yajaya tlen quinyacana nochi ajacame, huan yeca quimacatoya Jes'us chicahualistli quinquixtis ajacame tlen calactoque ipan sequinoc.
41003023	Huajca Jes'us quinnotzqui nopa tlamachtiani tlen itlanahuatil Mois'es huan quinilhui ica huicalotl, quiijto: "¿Quejatza huelis Axcualtlacatl quinquixtis ajacame tlen iaxcahua?
41003024	Intla se tlali ica san se tlanahuatijquetl motlajcoxelohua, ax huejcahuas pampa seyoc tlali quitlanis nimantzi.
41003025	Huan intla ichampoyohua se tlacatl ipan se cali motlajcoxelohuaj, ax hueli mocahuase san sejco.
41003026	Huan intla Axcualtlacatl mocualan'ia ica iaxcahua, huan motlajcoxelohuaj, ax huejcahuas pampa yajaya iselti quintzontlamiltis tlen iaxcahua.
41003027	"Axaca huelis calaquis ichaj se tlen tetixtoc queja Axcualtlacatl huan quiquixtilis tlen iaxca intla achtohui ax quiilpis. Huajca quena, huelis quiquixtilis tlen iaxca.
41003028	"Nel'ia nimechilhu'ia noTata huelis quintlapojpolhuis nochi inintlajtlacolhua tlacame huan nochi tlen fiero camatij,
41003029	pero ajqueya quitlaijilhuis itequi Itonal Toteco huan quiijtos para tlen yajaya quichijtoc eltoc se tlamantli tlen fiero, Toteco ax quema quitlapojpolhuis. Nopa tlacatl quihuicas nopa tlajtlacoli para nochipa."
41003030	Jes'us quiijto ya ni pampa yajuanti quiijtohuayayaj para yajaya quipixtoya se iajaca Axcualtlacatl.
41003031	Teipa ajsico inana ihuaya iicnihua Jes'us, pero mocajque calteno huan tlatitlanque ma quinotzatij Jes'us.
41003032	Huan nopa tlacame tlen mosiyajcahuayayaj huan quiyahualohuayayaj Jes'us, quiilhuijque: --Xiquita, monana huan moicnihua itztoque calteno huan mitztemohuaj.
41003033	Pero Jes'us quinnanquili: --¿Ajqueya nonana? huan ¿ajqueya noicnihua?
41003034	Huan quintlachili nopa tlacame tlen quiyahualohuayayaj huan quinilhui: --Xiquitaca ni tlacame tlen itztoque nica, yajuanti niquinita para nonana huan noicnihua,
41003035	pampa ajqueya quichihua tlen Toteco Dios quinequi, yajaya niquita queja noicni huan nonana.
41004001	Jes'us sampa pejqui tlamacht'ia iteno hueyi atl, huan mosentilijque miyac tlacame tlen quiyahualocoj. Huajca Jes'us calajqui ipan se cuacanahua ipan hueyi atl huan mosehui, huan nochi tlacame mocajque xalixco nechca iteno hueyi atl.
41004002	Huan Jes'us tlamachtiyaya miyac tlamantli ica huicalotl huan huicaltili huan quinilhui:
41004003	"¡Xijtlacaquilica! Se tlacatl yajqui quiijtzeloto trigo.
41004004	Huan quema quiijtzelohuayaya, sequin xinachtli huetzqui ipan ojtli huan hualajque totome huan quicuajque.
41004005	Sequinoc xinachtli huetzqui temajcajya campa ax oncayaya miyac tlali. Nopa xinachtli nimantzi ixhuac pampa ax huejcatla nopa tlali.
41004006	Pero quisqui tonati, huan tonal tlatlac huan nimantzi huajqui pampa ax huelqui motlatzquil'ia inelhuayo.
41004007	Sequinoc xinachtli huetzqui huitzijtic huan nopa huitztli quiijiyomicti nopa tlatoctli, yeca nopa xinachtli ax temacac itlajca.
41004008	Pero sequinoc xinachtli huetzqui ipan cuali tlali. Tlaixhuac cuali, huan moscalti huan cuali temacac itlajca. Sequin nopa tlatoctli trigo temacac treinta xinachtli, huan sequinoc tlatoctli temacac sesenta xinachtli huan sequinoc tlatoctli temacac se ciento xinachtli."
41004009	Huan teipa Jes'us quinilhui: "Nochi imojuanti ya innechcactoque. Huajca xijneltocaca tlen nimechilhu'ia."
41004010	Teipa quema quistoyaj nopa miyac tlacame, Jes'us huan nopa majtlactli huan ome imomachtijcahua huan sequinoc tlen itztoyaj ihuaya quinechcahuijque huan pejque quitlatzintoquil'iaj tlachque quiijtosnequi nopa huicaltili.
41004011	Huan Jes'us quinilhui: "Toteco Dios inmechcahuilijtoc xijmachilica quejatza yajaya tlanahuat'ia yonque achtohuiya axaca quicahuiliyaya ma quimachili. Huan ama nojquiya ica tlacame tlen nechhuejcamajcahuaj, niquinilhu'ia nochi tlamantli ica huicalotl.
41004012	Quej nopa yonque quiitase tlen nijchihua, ax quimatise tlachque quinequi quiijtos. Huan yonque quicaquise notlajtol, ax quimachilise. Huan quej ni ax moyolcuepase, huan ax quipantise tlapojpolhuili para inintlajtlacolhua."
41004013	Huan Jes'us quinilhui nojquiya: "¿Intla ax inquimachil'iaj ni huicalotl, quejatza huelis inquimachilise sequinoc huicalotl?
41004014	Nopa tlacatl tlen quisemanqui nopa xinachtli quichihua queja se tlacatl tlen quinilhu'ia tlacame itlajtol Toteco.
41004015	Sequin tlacame itztoque queja nopa xinachtli tlen huetzqui ojtipa. Quicaquij itlajtol Toteco, pero nimantzi huala Axcualtlacatl huan quinquixtil'ia tlen Toteco quitlalijtoc ipan ininyolo.
41004016	Sequinoc tlacame itztoque queja nopa xinachtli tlen huetzqui temajcajya. Quicaquij itlajtol Toteco huan nimantzi quisel'iaj ica paquilistli.
41004017	Pero queja nopa xinachtli tlen ax hueli motlatzquil'ia inelhuayo, ax quipiyaj chicahualistli. San itztoque para se tlalochtli, pampa quema huala trabajojyotl huan sequinoc quintlatzacuilt'iaj pampa quiselijtoque itlajtol Toteco, nimantzi quicajtehuaj.
41004018	Sequinoc tlacame itztoque queja nopa xinachtli tlen huetzqui ipan huitztli. Quicaquij itlajtol Toteco,
41004019	pero mocuatoton'iaj miyac ica nochi tlamantli tlen onca ipan ni tonal. Mocajcayajtoque pampa moilhu'iaj paquise intla quipiyase miyac tomi. Tlahuel quinequij miyac tlamantli tlen onca. Huan nochi ni tlamantli tlen quinequij quiijiyomict'iaj itlajtol Toteco, huan yeca ax temaca itlajca.
41004020	Pero sequinoc tlacame itztoque queja nopa xinachtli tlen huetzqui ipan cuali tlali. Yajuanti, quena, quicaquij itlajtol Toteco, huan quisel'iaj huan temacaj inintlajca. Sequin tlen yajuanti itztoque queja se trigo tlatoctli tlen temaca treinta xinachtli, huan sequinoc queja tlen temaca sesenta xinachtli, huan sequinoc itztoque queja se trigo tlatoctli tlen temaca se ciento xinachtli."
41004021	Nojquiya Jes'us quinilhui: "Axaca quitlat'ia se tlahuili huan quitlal'ia cajon tzala, niyon ax quitlalis tlapech tzala. Nochi quimatij quitlalise se tlahuili huejcapa ipan se tlaquetzali para ma tlatlanexti.
41004022	Quej nopa nojquiya ica nochi tlamantli tlen ama motlatijtoc. Teipa mocahuas tlanempa huan nochi inquimachilise. Huan tlamantli tlen tlacame ax hueli quimachil'iaj ama pampa nimechmacht'ia ica huicalotl, teipa nochi campa hueli quimatise.
41004023	Nochi imojuanti ya innechcactoque, huajca xijneltocaca tlen nimechilhu'ia."
41004024	Nojquiya Jes'us quinilhui: "Xijpiyaca cuidado quejatza inquicaquij. Intla inquicaquij huan inquineltocaj quentzi, huajca inquimachilise san quentzi. Pero intla inquicaquij cuali huan inquineltocaj nochi, huajca cuali inquimachilise. Huan hasta noja m'as Toteco inmechpalehuis xijmachilica.
41004025	Pampa se tlacatl tlen quipiya itlalnamiquilis para quicaquis notlajtol, Toteco quimacas m'as tlalnamiquistli. Pero se tlacatl tlen ax quinequi quicaquis notlajtol, Toteco quiquixtilis tlen quentzi quicactoc."
41004026	Nojquiya Jes'us quinilhui: "Moscalt'ia ininmiyaca nopa tlacame tlen Toteco quinnahuat'ia yonque axaca momaca cuenta. Eltoc queja se tlacatl tlen quiijtzelohua xinachtli ipan tlali.
41004027	Yajaya cochis ica tlayohua huan mehuas ica ijnaloc. Panos se ome tonali huan teipa nopa xinachtli ixhuas huan moscaltis, pero nopa tlacatl ax quimati quejatza moscalti.
41004028	Achtohui sesen tlatoctli panquisa, huan quisa ixihuiyo. Teipa panquisa ipiloloyo huan teipa itlancoch ipan ioloyo.
41004029	Huan quema nopa simolotl ya chicajtos, nopa tlacatl pehuas quipixcas pampa cuali quimacatoc itlajca."
41004030	Nojquiya Jes'us quiijto: "¿Quejatza huelis nimechilhuis quejatza pehua tlanahuat'ia Toteco Dios ipan ininyolo tlacame ipan se yancuic lugar? ¿Ica tlachque nijhuicalotis para inquimachilise?
41004031	Quema yajaya tlanahuat'ia, pehua queja se ixinajcho mostaza tlen se tlacatl quitoca. Nopa xinachtli eltoc m'as pilsiltzi tlen nochi xinachtli tlen onca ipan tlaltepactli.
41004032	Pero quema se tlacatl quitoca nopa xinachtli mostaza, moscalt'ia huan mochihua m'as hueyi tlen nochi xihuitzontli huan mochihua se cuahuitl. Huan imacuayo moscalt'ia huan moxacalohua huan ipani totome hueli mosehuise pampa cuali itlaacahuilo."
41004033	Huan Jes'us quinmachtiyaya tlacame itlajtol Toteco ica miyac huicalotl quej ni. Quinilhui nochi tlen huelque quimachil'iaj.
41004034	Huan nochi nopa tlamachtilistli quinilhuiyaya ica huicalotl. Pero quema itztoya san ica imomachtijcahua, quinixtomiliyaya tlachque quiijtosnequiyaya sesen huicalotl.
41004035	Quema tlatlayohuac nopa tonal, Jes'us quinilhui imomachtijcahua: --Ma tiquixcotonaca ne hueyi atl hasta ne seyoc nali.
41004036	Huajca quincajtejque nopa miyac tlacame tlen itztoyaj tlalpani huan imomachtijcahua quihuicaque ipan cuacanahua ica Je'us mosehuiyaya campa ipa itztoya huan yajque para seyoc nali. Huan nojquiya itztoyaj sequinoc tlacame tlen yajque ininhuaya ipan tlen yajuanti inincuacanahua.
41004037	Huan nimantzi hualajqui se ajacatl tlen tlahuel chicahuac. Huan motlalanqui hueyi atl huan pejqui acalaqui inincuacanahua hasta temisnequiyaya.
41004038	Huan Jes'us cochtoya iica ipan nopa cuacanahua, motzontectoya ipan se piltzontetontzi. Huajca imomachtijcahua quiixitijque huan quiilhuijque: --¡Tlamachtijquetl! ¿Ax timomaca cuenta para timisahuijtinemij?
41004039	Huajca Jes'us mejtiquisqui huan quitlacahualti nopa ajacatl huan quiilhui hueyi atl: --Amo ximolini, san xielto. Huan nopa ajacatl moquetzqui huan nopa hueyi atl ayoc mojmolini.
41004040	Huajca Jes'us quinilhui imomachtijcahua: --¿Para tlen nel'ia inmajmahuij? ¿Ax inquineltocaj tlen hueli nijchihua?
41004041	Huan nel'ia imomachtijcahua pejque momajmatijque huan moilhuijque se ica seyoc: --¿Ajqueya nel'ia ni Jes'us? Hasta nopa ajacatl huan hueyi atl quineltocaj itlajtol.
41005001	Ajsitoj Jes'us huan imomachtijcahua nopa seyoc nali hueyi atl campa tlali Gadara.
41005002	Huan Jes'us quisqui ipan cuacanahua huan nimantzi ajsico se tlacatl campa ya tlen quisqui ipan campo santo huan quipixqui iajacahua Axcualtlacatl.
41005003	Nopa tlacatl mocahuayaya nochi tonal ipan campo santo, huan axaca hueliyaya quiilp'ia para quihuicas, yonque quiilpisqu'ia ica tepos cadena.
41005004	Miyac huelta quiilpitoyaj ica tepos cadena ipan iicxi huan ipan ima, pero quicocototzayaya nopa tepos cadena, huan san cuechtic quichihuayaya. Huajca axaca huelqui quitlani.
41005005	Tonali yohuali nopa tlacatl tzajtzitinemiyaya ipan campo santo huan campa tepetini huan iselti mococohuayaya ica tetl.
41005006	Pero quema quiitac Jes'us ica huejca, motlalo huan motlancuaquetzqui iixtla.
41005007	-
41005008	Huan Jes'us quiilhui: --Iniajacahua Axcualtlacatl, xiquisaca ipan ni tlacatl. Huan nopa tlacatl quiijto chicahuac: --¿Tlachque tijpiya noca na? TiJes'us, tiIcone Dios Tlen M'as Quipiya Tlanahuatili. Xijtestigojquetza Dios para ax titechtlaijiyohuiltis.
41005009	Huan Jes'us quitlajtlani: --¿Quejatza motoca? Huan quinanquili: --Notoca, Miyac, pampa nel'ia timiyaqui tiajacame.
41005010	Huan nopa ajacame quitlajtlanijque Jes'us chicahuac para ma ax quintitlanis hasta sejcoyoc.
41005011	Huan nepa nechca itztoyaj miyac pitzome tlen tlacuayayaj ipan se lado se tepetl.
41005012	Huan iajacahua Axcualtlacatl quitlajtlanijque: --Xitechtitlani ma ticalaquica ipan ne pitzome.
41005013	Huajca Jes'us quincahuili. Huan nochi nopa iajacahua Axcualtlacatl quisque ipan nopa tlacatl huan calajque ipan nopa pitzome. Huan itztoyaj nechca ome mil pitzome nopano. Huan nopa pitzome motlalojtejque campa se tlaixtemolis, huan huetzque ipan hueyi atl huan nimantzi misahuijque.
41005014	Huajca nopa tlacame tlen quinmocuitlahuiyayaj nopa pitzome motlalojtejque huan quinpohuilitoj tlen panotoya nopa tlacame tlen itztoyaj ipan nopa altepetl huan ipan ranchos nechca. Huan nopa altepetl ehuani quisque quitlachilicoj tlachque ininpantic nopa pitzome.
41005015	Huan quema ajsicoj campa Jes'us, quiitaque nopa tlacatl tlen achtohuiya quinpixtoya nopa miyac iajacahua Axcualtlacatl. Huan ama nopa tlacatl san locotzijtoya, huan moyoyontijtoya huan quipixtoya cuali itlalnamiquilis. Huan nopa tlacame momajmatijque.
41005016	Huan nopa tlacame tlen quiitztoyaj tlen panoc sampa quinpohuilijque tlen ajsiyayaj nochi tlen panotoya ica nopa tlacatl tlen quinpixtoya ajacame. Huan nojquiya quinpohuilijque tlen panoc ica nopa pitzome.
41005017	Huajca nopa tlacame pejque quitlajtlan'iaj Jes'us ma quisa ipan inintlal.
41005018	Huan Jes'us calajqui ipan nopa cuacanahua para quisas, huan nopa tlacatl tlen achtohui quinpiyayaya iajacahua Axcualtlacatl quitlajtlani ma quicahuili yas ihuaya.
41005019	Pero Jes'us ax quicahuili. Quiilhui: --Xiya mochaj, xiquinpohuili moteixmatcahua nopa hueyi tlamantli tlen Toteco mitzchihuilijtoc huan queja mitzicnel'ia.
41005020	Huajca nopa tlacatl quisqui huan pejqui quinpohuil'ia tlacame ipan nochi altepetini tlen Dec'apolis nopa huejhueyi tlamantli tlen Jes'us quichihuilijtoya. Huan nochi tlen quicajque san quisentlachiliyayaj.
41005021	Jes'us sampa quiixcotonqui hueyi atl ipan cuacanahua hasta seyoc nali. Huan mosentilijque miyac tlacame tlen quiyahualojque huan yajaya mocahuayaya ateno.
41005022	Huan ajsico se tequihue tlen nopa israelita tiopamitl tlen itoca eliyaya Jairo. Huan quema Jairo quiitac Jes'us, motlancuaquetzqui,
41005023	huan ica nochi iyolo, quiilhui: --Nosihuapil miquinequiya. Xiya, xijtlaliliti moma para mochicahuas huan yolis.
41005024	Huajca Jes'us yajqui ihuaya, huan miyac tlacame quintoquiliyayaj huan quicuatetzopayayaj.
41005025	Huan itztoya nopano se sihuatl tlen mojmostla esotemoyaya para majtlactli huan ome xihuitl.
41005026	Quiijiyohuijtihualajtoya miyac tlamantli ininmaco miyac tepajtiani para quichicahuasqu'iaj pero san quiyaltijtoya nochi tomi tlen quipixtoya, huan ax tleno quipalehui. San achi m'as motlahueltiyaya.
41005027	Huan quema nopa sihuatl quicajqui tlen Jes'us, hualajqui huan monechcahui iica ininhuaya nopa tlacame huan quiajsic iyoyo.
41005028	Pampa nopa sihuatl moilhuiyaya: "Intla san huelisqu'ia nicajsis iyoyo, nimochicahuas."
41005029	Huan nimantzi huajqui icocolis huan quimatqui para ya mochicajtoya.
41005030	Huan Jes'us nimantzi quimachili para quistoya chicahualistli ipan ya huan quichicajtoya se tlacatl. Huajca moicanitac, huan quintlachili nopa miyac tlacame huan quintlajtlani: --¿Ajqueya quiajsic noyoyo?
41005031	Huan imomachtijcahua quiilhuijque: --Ta tiquita ni tlacame mitzcuatetzopaj, ¿para tlen titlatzintoca, ajqueya quiajsic moyoyo?
41005032	Pero Jes'us moicancueptoya huan tlachiyayaya campa hueli para quiitas ajqueya quiajsitoya.
41005033	Huajca nopa sihuatl tlen quimatqui ya mochicajtoya momajmatiyaya huan huihuipicayaya. Huan yajqui motlancuaquetzato iixtla Jes'us huan quiilhui xitlahuac tlen quichijqui.
41005034	Huan Jes'us quiilhui: --Nane, timochicajqui pampa tinechneltocatoc. Xiya ica paquilistli pampa ayoc tijpiya mococolis.
41005035	Jes'us noja quiilhuiyaya nopa sihuatl quema ajsicoj sequin tlacame tlen hualajque tlen ichaj nopa hueyi tequihue ipan nopa israelita tiopamitl. Quiilhuijque itata nopa sihuapil: --Mosihuapil ya mijqui. Ayoc xijcuatotoni ni tlamachtijquetl.
41005036	Pero Jes'us quicajqui tlen quiilhuijque huan quiilhui nopa tequihue tlen tiopamitl: --Amo ximomajmati, san xinechneltoca.
41005037	Huan Jes'us ax quincahuili sequinoc ma yaca ihuaya. San quincahuili Pedro, Jacobo huan iicni, Juan.
41005038	Huan quema ajsitoj ichaj nopa hueyi tequihue tlen tiopa, quinpanti tlacame tlahuejchihuayayaj, chocayayaj huan tzajtziyayaj.
41005039	Huajca Jes'us calaquito campa nopa mijcatzi huan quinilhui: --¿Para tlen intlahuejchihuaj huan inchocaj? Ni sihuapil ax mictoc, yajaya san cochtoc.
41005040	Pero nopa tlacame san quihuetzquilijque Jes'us. Huajca Jes'us quinquixti nopa tlacame. Teipa quinhuicac itata huan inana nopa sihuapil, huan nopa eyi imomachtijcahua huan calajque campa quitectoyaj.
41005041	Huan Jes'us quimaitzqui nopa sihuapil huan quiilhui: --Talita, cumi (quiijtosnequi: 'Sihuapil, nimitzilhu'ia: ximehua.')
41005042	Huan ipan nopa tlalochtli nopa sihuapil tlen quipixtoya majtlactli huan ome xihuitl, mejqui huan pejqui nejnemi, huan nochi tlen itztoyaj ihuaya nel'ia momajmatijque.
41005043	Huan Jes'us quinnahuati chicahuac ma axaca quiilhuica. Huan quinilhui ma quitlamacaca nopa sihuapil.
41006001	Jes'us quisqui nepa huan mocuepqui ialtepe huan imomachtijcahua yajque ihuaya.
41006002	Ipan s'abado, nopa tonal para israelitame ma mosiyajcahuaca, Jes'us pejqui tlamacht'ia ipan israelita tiopamitl. Huan miyac tlacame tlen quicajque quisentlachilijque huan quiijtojque: --¿Ajqueya quimachtijtoc nochi ya ni? ¿Canque quicuic nochi ni tlalnamiquistli? ¿Quejatza hueli quichihua ni huejhueyi chicahualis nescayotl?
41006003	Yajaya se cuaxinquetl. Yajaya icone Mar'ia huan iicni Jacobo, Jos'e, Judas, huan Sim'on. Isihua icnihua nojquiya itztoque nica tohuaya. Huan yeca tlen san sejco ehuani ica Jes'us ax quinejque quichihuilise cuenta.
41006004	Huan Jes'us quinilhui: --Nochipa tlacame tlen san sejco ehuaj se tiocamanalojquetl ax quitlepanitaj. Niyon ax quitlepanitaj iteixmatcahua huan ichampoyohua, pero sejcoyoc ehuani, quena, quitlepanitaj.
41006005	Yeca Jes'us ax huelqui quichijqui niyon se chicahualis nescayotl ipan ialtepe. San quitlali ima ipan se ome cocoyani huan quinchicajqui.
41006006	Huan Jes'us san quinsentlachili nopa tlacame tlen ehuayaya ipan ialtepe pampa ax quineltocaque. Teipa Jes'us panotinenqui ipan miyac pilaltepetzitzi tlen nejnechca para tlamachtis.
41006007	Teipa Jes'us quinnotzqui nopa majtlactli huan ome imomachtijcahua huan pejqui quintitlani ma yaca ojome para teilhuitij itlajtol Toteco. Huan quinmacac tequihuejcayotl ica iajacahua Axcualtlacatl tlen calactoya ipan tlacame.
41006008	Huan Jes'us quinnahuati para ax tleno ma quihuicaca ipan ojtli. Ma ax quihuicaca se yoyon coxtali, niyon pantzi, niyon tomi. Ma quihuicaca san setzi cuatopili huan ax tleno m'as.
41006009	Quinilhui huelis motlalilise tecactli, pero ma ax quihuicaca yoyomitl tlen ica mopatlase.
41006010	Huan Jes'us quinilhui: --Quema inajsise ipan se altepetl huan se inmechnotzas para ximocahuaca ichaj, ximocahuaca ipan ichaj hasta inquisase ipan nopa altepetl.
41006011	Huan intla inajsitij ipan se altepetl, huan ax inmechsel'iaj huan ax inmechtlacaquil'iaj; xiquisaca nepa huan ximotecactzejtzeloca para inquiquixtilise nopa tlalpotectli. Ica nopa tlanescayotl inquinextise para ipan nopa tonal quema Toteco tetlajtolsencahuas, nopa tlacame ipan nopa altepetl tlen ax inmechselijque quipantise se tlatzacuiltilistli tlen m'as hueyi que altepetini Sodoma huan Gomorra.
41006012	Huajca imomachtijcahua quisque huan teilhuitoj para tlacame ma moyolcuepaca huan quicahuaca inintlajtlacolhua.
41006013	Huan quinquixtijque miyac iajacahua Axcualtlacatl tlen calactoyaj ipan tlacame, huan quitlalijque aceite ipan miyac cocoyani huan quinchicajque.
41006014	Nopa Tlanahuatijquetl Herodes 'Antipas quicajqui tlen Jes'us pampa nochi tlacame campa hueli quimatiyayaj tlen quichihuayaya. Huan Herodes quiijto para Jes'us elqui Juan tlen mijqui, huan ama moyolcuitoya huan yeca huelqui quichihua huejhueyi chicahualis nescayotl.
41006015	Sequinoc quiijtohuayayaj para Jes'us eliyaya nopa tiocamanalojquetl El'ias. Huan sequinoc quiijtohuayayaj para Jes'us eliyaya se tiocamanalojquetl queja nopa tiocamanalohuani tlen itztoyaj huejcajquiya.
41006016	Pero quema quicajqui Tlanahuatijquetl Herodes tlen Jes'us quichihuayaya, quiijto para Jes'us eliyaya Juan tlen tecuaaltiyaya huan tlen ya iselti tlanahuati ma quiquechtzontequica. Moilhui para ama Juan ya moyolcuitoya.
41006017	Tlanahuatijquetl Herodes 'Antipas achtohui quintitlanqui isoldados ma quiitzquica Juan huan ma quitzacuaca. Quichijqui ya nopa para ma paqui Herod'ias tlen eltoya isihua. Nopa sihuatl Herod'ias eltoya isihua Herodes Felipe I tlen eli iicni Tlanahuatijquetl Herodes 'Antipas, pero teipa Tlanahuatijquetl Herodes 'Antipas mocuili para isihua.
41006018	Huan yeca Juan quiilhuijtoya Tlanahuatijquetl Herodes para ax cuali mocuilijtoya ihuejpol.
41006019	Huajca yeca nopa sihuatl, Herod'ias, quicualancaitayaya Juan. Quinequiyaya quimictis, pero ax hueliyaya.
41006020	Tlanahuatijquetl Herodes quiimacasiyaya Juan pampa quimatiyaya eliyaya se tlacatl tlen xitlahuac huan tlatzejtzeloltic, yeca quimocuitlahuiyaya para ax tleno ipantisqu'ia. Quema Herodes quicajqui itlamachtil Juan, ax quimachili. San moyolilhuiyaya miyac tlen nochi tlen quiijtohuayaya. Pero nochipa quicaquiyaya ica paquilistli.
41006021	Pero se tonal nopa sihuatl Herod'ias quipanti quejatza huelis quimictis Juan quema nopa Tlanahuatijquetl Herodes quichijqui se ilhuitl pampa quiaxiti ixihui. Quipixqui se tlacualistli huan quinnotzqui itequihuejcahua ihuaya itlanahuatijcahua huan tlen tominpixque ipan itlal.
41006022	Huan hualajqui iichpoca nopa sihuatl Herod'ias huan mijtotijqui iselti iniixtla nopa tlanotzalme. Huan quinpacti Tlanahuatijquetl Herodes huan nopa tlacame tlen tlacuayayaj ihuaya. Huajca Herodes quiilhui nopa ichpocatl: --Xinechtlajtlani tlen tijnequis huan nimitzmacas.
41006023	Huan Herodes tlatestigojquetzqui chicahuac iniixtla nochi itlanotzalhua huan quiilhui nopa ichpocatl: --Nimitzmacas nochi tlen tinechtlajtlanis yonque tinechtlajtlanis tlajco ni tlaltini campa nijpiya tlanahuatili.
41006024	Huan nopa ichpocatl quisqui huan quiilhuito Herod'ias, tlen eliyaya inana, huan quitlajtlani tlachque cuali quitlajtlanis. Huan inana quinanquili: --Xiquilhui tijnequi itzonteco Juan tlen tecuaalt'ia.
41006025	Huan nimantzi mocuepqui nopa ichpocatl ipan nopa ilhuitl campa itztoya Herodes huan quiilhui: --Nijnequi amantzi xinechmaca itzonteco Juan, nopa tecuaaltijquetl. Xinechmaca ipan se hueyi plato.
41006026	Huajca nel'ia mocueso nopa tlanahuatijquetl. Pero tlatestigojquetztoya huan quicactoyaj itlanotzalhua ipan nopa tlacualistli huan yeca ax quinejqui quiilhuis para ax quimacas.
41006027	Huajca nimantzi quititlanqui se isoldado, huan quinahuati ma quihualica itzonteco Juan.
41006028	Huajca yajqui isoldado Herodes campa tzactoya Juan huan quiquechtzontequito. Huan quihualicac ipan se hueyi plato, huan quimacac nopa ichpocatl, huan nopa ichpocatl quimacac inana.
41006029	Huan quema quimatque itlatoquilijcahua Juan para quimictijtoyaj, hualajque quitlalanque itlacayo huan quitlalpachojque.
41006030	Teipa imomachtijcahua Jes'us mocuepque tlen campa hueli nejnentoyaj huan mosejcotilijque ihuaya Jes'us. Huan quipohuilijque nochi tlen quichijtoyaj huan tlen tlamachtijtoyaj.
41006031	Huan Jes'us quinilhui imomachtijcahua: --Xihualaca nohuaya ma timosiyajcahuatij quentzi campa tlatzitzica. Quinilhui ya ni pampa ajachica miyac tlacame hualayayaj huan yohuiyayaj, huan Jes'us ihuaya imomachtijcahua ax quipiyayayaj niyon se tlalochtli para tlacuase.
41006032	Huajca Jes'us ininhuaya imomachtijcahua yajque san sejco ipan se cuacanahua hasta campa ax oncayaya caltini.
41006033	Pero miyac tlacame quinitaque quema yajque ipan cuacanahua huan quiixmatque para eliyaya Jes'us. Huan quisque tlen nopa altepetini huan motlalojque hasta campa Jes'us huan imomachtijcahua ajsisqu'iaj, huan yajuanti achtohui ajsitoj nepa.
41006034	Huan quema Jes'us temoc ipan cuacanahua huan quiitac para ya ajsitoyaj nopa miyac tlacame, quintlasojtlac pampa itztoyaj queja borregojme tlen ax quipiyayayaj se tlamocuitlahuijquetl. Huan Jes'us pejqui quinmacht'ia miyac tlamantli.
41006035	Huan quema tlatlayohuatinemiyaya, imomachtijcahua monechcahuijque huan quiilhuijque: --Ya tiotlaquixqui huan nica ax tleno onca.
41006036	Xiquinnahuati ni tlacame ma yaca ipan ranchos huan ipan pilaltepetzitzi tlen nechca ma mocohuitij pantzi pampa ax tleno quipiyaj para quicuase.
41006037	Pero Jes'us quinnanquili huan quinilhui: --Xiquintlamacaca imojuanti. Huan imomachtijcahua quiilhuijque: --¿Tijnequi tiquijtos ma tiyaca huan tijcohuatij pantzi tlen ome ciento tonali tequitl para tiquintlamacase nochi ni tlacame?
41006038	Huan Jes'us quinilhui: --¿Quesqui pantzi inquipiyaj? Xijtlachilitij. Huan quema quimatque, quiilhuijque: --Macuili pantzi huan ome michime.
41006039	Huajca quinnahuati imomachtijcahua ma quinilhuica nopa tlacame ma mosehuica ica pamitl ipan nopa xoxohuic sacapetlatl.
41006040	Huan mosehuijque ica pamitl tlen cien huan tlen cincuenta tlacame.
41006041	Huajca Jes'us quiitzqui nopa macuili pantzi huan nopa ome michime. Huan ajcoitac elhuicac huan quitlascamatqui Toteco. Huan quitlajcotlapanqui nopa pantzi huan quinmacac imomachtijcahua para ma quinmajmacaca nochi nopa tlacame. Nojquiya Jes'us quinmajmacac nopa ome michime nochi tlacame.
41006042	Huan nochi tlacuajque huan cuali ixhuique.
41006043	Huan teipa quisentilijque nopa panpayaxtli huan michpayaxtli tlen mocajtoya huan quitemitijque majtlactli huan ome chiquihuitl.
41006044	Huan nopa tonal tlacuajque macuili mil san tlacame huan ax quinpojque nopa sihuame huan coneme.
41006045	Huan nimantzi Jes'us quinilhui imomachtijcahua ma calaquica ipan cuacanahua huan ma moachtohuica para quiixcotonase nopa hueyi atl hasta seyoc nali campa altepetl Betsaida. Huan yajaya mocajqui para tenahuatijtehuas.
41006046	Huan teipa quema Jes'us tlanqui quinnahuatijtehua, yajqui ipan se tepetl para momaijtos.
41006047	Huan quema tlayohuixqui, nopa cuacanahua ica imomachtijcahua sanoc nejnentoya tlajco hueyi atl, huan Jes'us mocajtoya iselti ipan tlali.
41006048	Huan quiitac para imomachtijcahua tlaxicojtoyaj pampa tequitiyayaj chicahuac para quinejnemiltise inincuacanahua ipan atl huan chicahuac quinilpitzayaya ajacatl. Huajca queja las tres ica tlayohua, Jes'us monechcahui campa imomachtijcahua, nejnemiyaya aixco. Quinequiyaya quinpanos para quintlayacancuilis.
41006049	Pero quema imomachtijcahua quiitaque nejnemiyaya aixco, moilhuijque huala se animajtzi huan tzajtzique,
41006050	pampa nochi quiitaque huan momajmatiyayaj. Huajca nimantzi Jes'us quincamahui huan quinilhui: --Ximosemacaca. Na niJes'us. Amo ximomajmatica.
41006051	Huan Jes'us calajqui ipan cuacanahua ininhuaya imomachtijcahua huan nimantzi moquetzqui ajacatl, huan nel'ia quisentlachilijque.
41006052	Aya quimachiliyayaj ichicahualis Jes'us tlen quinnextili quema quimiyaquili nopa pantzi pampa noja yoltetixtoyaj.
41006053	Jes'us huan imomachtijcahua quiixcotonque nopa hueyi atl huan ajsitoj ateno ipan altepetl Genesaret. Huan nepa quiilpijque inincuacanahua.
41006054	Huan quema quisque ipan cuacanahua, nimantzi tlacame nepa quiixmatque Jes'us.
41006055	Huajca nopa tlacame motlalojtiyajque ipan nochi inintlal huan pejque quinquechpanojtihualahuij nochi cocoyani ipan inintlapech hasta campa quicaquiyayaj para Jes'us itztoya.
41006056	Huan campa hueli quema Jes'us calaquiyaya ipan ranchos o ipan altepetini o campa caltini, tlacame quintecayayaj nochi cocoyani campa panosqu'ia. Huan nopa cocoyani quitlajtlaniyayaj ma quincahuili san quiajsisqu'iaj iyoyo, huan nochi tlen quiajsique iyoyo, mochicajque.
41007001	Huajca mosentilijque campa Jes'us nopa fariseos huan sequin tlamachtiani tlen itlanahuatil Mois'es tlen hualajtoyaj tlen altepetl Jerusal'en.
41007002	Huan quiitaque para sequin imomachtijcahua Jes'us tlacuayayaj huan ax momajtequijtoyaj miyac huelta queja momajtoyaj israelitame para motlapajpacchihuase, huajca quinteilhuijque.
41007003	Nopa fariseos huan nochi israelitame quitoquilijque tlen quiijtojque tohuejcapan tatahua. Moilhuiyayaj intla ax momajtequ'iaj miyac huelta, ax hueli tlacuase.
41007004	Huan nojquiya moilhuiyayaj quema mocuepaj ica tianquis, monequi momajtequise achtohui huan teipa tlacuase. Huan quitoquilijque miyac tlamachtili tlen huejcajquiya. Quipajpacayayaj inintazas, ininxarro huan inintepospaila queja quiijtojque tohuejcapan tatahua.
41007005	Huajca nopa fariseos huan tlamachtiani tlen itlanahuatil Mois'es quitlajtlanijque Jes'us: --¿Para tlen momomachtijcahua ax quitoquil'iaj inintlamachtil tohuejcapan tatahua? Yajuanti tlacuaj yonque ax momajtequijtoque queja quiijtohua nopa tlanahuatili.
41007006	Huan Jes'us quinnanquili: --¡Inquipiyaj ome imoxayac! Melahuac nopa tlajtoli tlen Toteco quimacac nopa tiocamanalojquetl Isa'ias ma quiijcuilo tlen imojuanti campa Toteco quiijto: 'Ni tlacame quiijtohuaj nechtlepanitaj, pero ax neli. Ipan ininyolo ax quema nechilnamiquij.
41007007	Huajca san tlapic nechhueyichihuaj, pampa tlamacht'iaj inintlajtol tlacame queja eltosqu'ia notlajtol.'
41007008	Imojuanti nojquiya inquitlahuelcajtoque itlanahuatil Toteco para inquitoquilise inintlamachtil tlacame. Inquitoquil'iaj nopa tlanahuatili para quejatza monequi inquipajpacase xarros huan tazas tlen ipan inatlise huan inquitoquil'iaj miyac m'as tlamantli queja nopa.
41007009	Huan Jes'us nojquiya quinilhui: --Inquinilcajtoquejya itlanahuatil Toteco pampa inquinequij inquitoquilise inintlamachtil tlacame.
41007010	Pampa Mois'es quiijto: 'Xijtlepanita motata huan monana', huan nojquiya quiijto: 'Intla se quitelchihuas itata o inana, ma miqui.'
41007011	Pero inquiijtohuaj se tlacatl huelis quiilhuis itata o inana para ax huelis quinpalehuis ica tlen monequi para ica panose pampa nochi tlen quipiyaj mocahua Corb'an o tlaiyocatlalili para quimactilise Toteco, yonque ax neli nopa tlajtoli.
41007012	Huajca ayoc inquincahuil'iaj tlacame ma quinpalehuica inintatahua huan ininnanahua.
41007013	Huajca queja nopa inquitlahuelcajtoque itlajtol Toteco para inquitoquilise inintlamachtil tlacame. Huan inquichihuaj miyac tlamantli quej ni tlen ax xitlahuac.
41007014	Sampa Jes'us quinnotzqui nopa miyac tlacame nepa huan quinilhui: --Xinechtlacaquilica nochi imojuanti, huan xijmachilica tlen nimechilhu'ia.
41007015	Ax tleno tlen quicua se tlacatl hueli quiijtlacohua iixtla Toteco Dios. Pero tlen quisa ipan iyolo se tlacatl queja tlen ax cuali quiijtohua huan quichihua, ya nopa quena quiijtlacohua iixtla Toteco.
41007016	Nochi innechtlacaquilijque, huajca xijneltocaca tlen nimechilhu'ia.
41007017	Huan teipa quema Jes'us quincajtejtoya nopa miyac tlacame huan calactoya ipan se cali, imomachtijcahua quitlajtlanijque tlachque quiijtosnequi nopa huicalotl.
41007018	Huan Jes'us quinilhui: --¿Para tlen imojuanti nojquiya ax inquimachil'iaj? ¿Ax inquimatij ax tleno tlen se tlacatl quicuas huelis quiijtlacos iixtla Toteco?
41007019	Pampa itlacualis ax calaquis ipan iyolo. San calaquis iijtico huan teipa quisas ipan itlacayo. Quej nopa Jes'us quinilhui para tlapajpactic iixtla Toteco nochi tlacualistli.
41007020	Pero Jes'us quinilhui: --Ax tlapajpactique tlacame iixtla Toteco Dios pampa ipan ininyolo quisa tlen ax cuali.
41007021	Ax tlapajpactique iixtla Toteco pampa quipiyaj inintlalnamiquilis tlen fiero, o quichihuaj tlen hueli ica ichpocame, o tlaxtequij, o temict'iaj o momecat'iaj.
41007022	O pampa tlahuel quinequij tlen iniaxca sequinoc, o se fiero ojtli quihuicaj, o tlacajcayahuaj o quinequij tlen ax cuali. Ax tlapajpactique iixpa pampa techicoitaj, o teistlacahu'iaj, o mohueyimatij o mohuihuinequij.
41007023	Nochi ni tlajtlacoli quinijtlacohua tlacame iixtla Toteco. Pero tlen quicua se tlacatl ax hueli quiijtlacos iixtla.
41007024	Jes'us quisqui nepa huan yajqui nechca altepetini Tiro huan Sid'on huan calajqui ipan se cali. Ax quinequiyaya tlacame ma quimatica intla itztoya nopano, pero ax huelqui motlat'ia.
41007025	Itztoya se sihuatl tlen quipixqui se isihuapil tlen quipiyayaya iajaca Axcualtlacatl. Huan nopa sihuatl quicajqui para itztoya Jes'us nepa. Huan nimantzi hualajqui huan motlancuaquetzqui iixtla Jes'us.
41007026	Pero nopa sihuatl ax eliyaya se israelita. Yajaya camatqui griego huan ehua se lugar tlen itoca Fenicia ipan tlali Siria. Huan nopa sihuatl hualajqui huan quitlajtlani Jes'us ma quiquixti nopa ajacatl tlen quipixtoya isihuapil.
41007027	Pero Jes'us quiilhui: --Achtohui niquinpalehuis israelitame. Teipa niquinpalehuis tlen hualahui sejcoyoc tlaltini. Intla axtle, elis queja niquinmaca pilchichitzitzi inintlacualis coneme.
41007028	Huan nopa sihuatl quinanquili: --Quena, Toteco, pero quema coneme tlacuaj, huetzi se quentzi panpayaxtli mesajtzala huan pilchichitzitzi quipejpenaj.
41007029	Huan Jes'us quiilhui: --Cuali tinechnanquili, huajca xiya mochaj; nopa ajacatl ya quistejqui ipan mosihuapil.
41007030	Huan quema nopa sihuatl ajsito ichaj, quipanti isihuapil ayoc quipiyayaya nopa ajacatl, san mosiyajcahuayaya ipan itlapech.
41007031	Huan Jes'us quisqui campa itztoya nechca altepetl Tiro huan panoc altepetl Sid'on. Teipa ajsico hueyi atl Galilea huan teipa panoc hasta tlali Dec'apolis.
41007032	Nopano tlacame quihualicaque se tlacatl tlen nacastzactoya huan nonotzi, huan quitlajtlanijque Jes'us ma quitlali ima ipan nopa cocoxquetl para ma quichicahua.
41007033	Huan Jes'us quihuicac nopa tlacatl iyoca campa axaca aquiyaya, huan quinacasmayahuili. Teipa chajchac huan quitlalili ichajcha ipan inenepil nopa tlacatl.
41007034	Huan Jes'us ajcoitac elhuicac huan mijnelti huan quiilhui nopa nonotzi: "¡Efata!" (quinequi quiijtos: "¡Xitlapohui!")
41007035	Huajca ipan nopa tlalochtli tlapojqui inacas huan mochicajqui inenepil huan huelqui camati cuali.
41007036	Huan Jes'us quinnahuati nopa tlacame ma axaca quiilhuica. Pero yonque chicahuac quinnahuati, achi m'as tepohuiliyayaj tlen Jes'us quichihuayaya.
41007037	Huan nopa tlacame nel'ia quisentlachiliyayaj Jes'us huan moijilhuiyayaj: "Yajaya quichihua nochi tlen cuali. Quinchihua ma tlacaquica tlen nacastapaltique huan ma camatica tlen nonome."
41008001	Ipan nopa tonal sampa mosentilijtoyaj tlahuel miyac tlacame campa itztoya Jes'us. Huan ax quipiyayayaj tlachque quicuase, huajca Jes'us quinnotzqui imomachtijcahua huan quinilhui:
41008002	--Niquintlasojtla ni tlacame pampa quipiya eyi tonali itztoque nohuaya huan ax quipiyaj tlachque quicuase.
41008003	Intla niquinmacahuas ma yaca ininchajchaj huan ax tlacuajtoque, huelis tlapolose ipan ojtli pampa sequin huejca hualajtoque.
41008004	Huan imomachtijcahua quiilhuijque: --¿Canque huelis tijpantise tlacualistli para huelis tiquintlamacase nochi ni tlacame nica ipan ni huactoc tlali campa ax tleno onca?
41008005	Huan Jes'us quintlajtlani: --¿Quesqui pantzi inquipiyaj? Huan quiilhuijque: --Chicome.
41008006	Huajca Jes'us quinnahuati nopa tlacame ma mosehuica tlalchi. Huan quiitzqui nopa chicome pantzi huan quitlascamatqui Toteco. Teipa quitlajcotlapanqui huan quinmacac imomachtijcahua para ma quinmajmacaca nopa miyac tlacame. Huan quinmajmacaque.
41008007	Huan nojquiya quipixtoyaj se ome pilmichtzitzi, huan Jes'us sampa quitlascamatqui Toteco huan nojquiya quinnahuati ma temajmacaca.
41008008	Huan nopa miyac tlacame tlacuajque huan cuali ixhuique. Teipa quisentilijque nopa panpayaxtli huan michpayaxtli tlen mocajqui huan quitemitijque chicome chiquihuitl.
41008009	Huan nopa tlacame tlen tlacuajtoyaj eliyayaj nechca nahui mil. Huan teipa Jes'us quinnahuatijtejqui.
41008010	Huan nimantzi calajqui ipan cuacanahua ihuaya imomachtijcahua, huan yajqui se tlali tlen itoca Dalmanuta.
41008011	Huan hualajque nopa fariseos huan pejque quitlajtlan'iaj Jes'us para quimasiltise ica inintlajtol. Huan para quiyejyecose Jes'us, quitlajtlanijque ma quinnextili ichicahualis ica se tlanescayotl tlen huala tlen elhuicac.
41008012	Huan Jes'us mijnelti chicahuac huan quiijto: --¿Para tlen tlacame tlen ama itztoque tlajtlanij para ma niquinnextili se tlanescayotl? Melahuac nimechilhu'ia ax niquinnextilis niyon se tlanescayotl.
41008013	Huan Jes'us quincajtejqui nopa tlacame, huan sampa calajqui ipan cuacanahua huan yajqui hasta nopa seyoc nali hueyi atl.
41008014	Huan imomachtijcahua Jes'us quiilcajtejtoyaj tlen quicuase, huan san quihuicayayaj setzi pantzi ipan cuacanahua.
41008015	Huan Jes'us quinilhui: --Xijpiyaca cuidado para amo xijselica inintlasonejcayo Tlanahuatijquetl Herodes huan nopa fariseos.
41008016	Huan imomachtijcahua pejque moilhu'iaj se ica seyoc: "Techilhu'ia ya ni pampa ax tijhualicaque pantzi."
41008017	Huan Jes'us quimatqui tlachque quiijtohuayayaj huan quinilhui: --¿Para tlen inquiijtohuaj nimocuesohua pampa ax inquihualicaj pantzi? ¿Aya inquimachil'iaj nochicahualis? ¿Noja tetic imoyolo?
41008018	¿Ax inquiitaj ica imoixtiyol? ¿Ax inquicaquij ica imonacas? ¿Ax inquiilnamiquij tlachque nijchijqui quema techpolohuayaya pantzi?
41008019	Quema niquintlamacac macuili mil tlacame ica macuili pantzi, ¿quesqui chiquihuitl panpayaxtli huan michpayaxtli inquisentilijque tlen mocajtoya? Huan quinanquilijque: --Majtlactli huan ome.
41008020	Huan Jes'us quiijto: --Huan quema niquintlamacac nahui mil tlacame ica chicome pantzi, ¿quesqui chiquihuitl panpayaxtli huan michpayaxtli inquisentilijque tlen mocajtoya? Huan quiilhuijque: --Chicome.
41008021	Huajca quinilhui: --¿Aya inquimachil'iaj tlen nihueli nijchihua?
41008022	Teipa Jes'us huan imomachtijcahua ajsitoj altepetl Betsaida. Huan quihualicaque campa Jes'us se tlacatl popoyotzi. Huan quitlajtlaniyayaj ma quitlalili ima para ma quichicahua.
41008023	Huan Jes'us quiitzqui ima nopa popoyotzi huan quihuicac altepeteno. Huan quialaxo iixtiyol ica ichajcha huan quitlali ima ipan nopa popoyotzi huan quitlajtlani intla hueli tlachiya quentzi.
41008024	Huan nopa popoyotzi tlachixqui huan quiijto: --Niquinita tlacame tlen nesij queja cuatini, pero nejnemij.
41008025	Huan Jes'us sampa quitlali ima ipan iixtiyol huan quichijqui ma tlachiya. Huan nopa tlacatl mochicajqui huan tlachixtejqui. Cuali quiitayaya nochi.
41008026	Huajca Jes'us quinahuati ma yohui ichaj huan quiilhui: --Amo xicalaqui ama ipan ni altepetl niyon axaca xiquilhui nepa.
41008027	Teipa Jes'us yajqui ininhuaya imomachtijcahua ipan pilaltepetzitzi nechca altepetl Cesarea tlen Filipo. Huan ipan ojtli quintlajtlani imomachtijcahua: --¿Ajqueya quiijtohuaj tlacame para na?
41008028	Huan quinanquilijque: --Sequin quiijtohuaj ta tiJuan tlen tecuaaltiyaya. Sequinoc quiijtohuaj titiocamanalojquetl El'ias. Sequinoc quiijtohuaj ta seyoc titiocamanalojquetl tlen huejcajquiya mijqui.
41008029	Huajca Jes'us quintlajtlani: --Huan imojuanti, ¿ajqueya inquiijtohuaj para na? Huan Pedro quinanquili: --Ta tiCristo tlen Toteco Dios techilhui techtitlanilisqu'ia.
41008030	Huan Jes'us quinnahuati para axaca ma quiilhuica.
41008031	Huajca Jes'us pejqui quinmacht'ia imomachtijcahua quejatza tlaijiyohuis. Quiijto: --Na tlen niMocuepqui Tlacatl monequi nitlaijiyohuis miyac. Ax nechselise nopa huehue israelitame, huan nopa tlayacanca totajtzitzi, huan nopa tlamachtiani tlen itlanahuatil Mois'es. Nechmictise, pero ica eyi tonali nimoyolcuis.
41008032	Quej nopa Jes'us quinilhui xitlahuac tlen ipantisqu'ia. Huajca Pedro quiiyocaquixti huan pejqui quitlacahualt'ia.
41008033	Pero Jes'us moicancuepqui huan quintlachili imomachtijcahua. Huan quiajhuac Pedro huan quiilhui: --Xinechtlalcahui, Axcualtlacatl. Ta ax tijtemohua tlen Toteco quinequi ma pano, tijnequi ma pano san tlen tlacame quinequij.
41008034	Huan Jes'us quinnotzqui imomachtijcahua ininhuaya nopa miyac tlacame huan quinilhui: --Intla se quinequi nechtoquilis, monequi quitlahuelcahuas tlen yaja quinequi. Ma quitlalana icuamapel huan nechtoquilis mocualtlalijtoc para miquis nopampa na.
41008035	Pampa ajqueya quinequi momanahuis para itztos, quema miquis, quipolos nochi. Pero ajqueya nechtoquilis yonque monequi miquis pampa nechneltoca na huan itlajtol Toteco, yajaya quimaquixtis iyoltzi huan itztos para nochipa.
41008036	Pampa ax tleno huelis quipalehuis se tlacatl tlen quipolos iyoltzi huan yas mictla. Ax quipalehuis yonque quipiyas nochi tlen onca ipan ni tlaltepactli para iaxca.
41008037	Pampa ax onca tleno tlen ica se tlacatl huelis tlaxtlahuas para quimanahuis iyoltzi.
41008038	Huan intla se tlacatl mopinahuas para quiijtos nechixmati na huan notlajtol, pampa itztoc ininhuaya ni tlajtlacolchijca tlacame tlen ama itztoque, huajca na tlen niMocuepqui Tlacatl nojquiya niquijtos ax niquixmati ipan nopa tonal quema nihualas ica itlatlanex noTata, huan nohuaya hualase nopa tlatzejtzeloltijca elhuicac ehuani.
41009001	Nojquiya Jes'us quinilhui: --Nel'ia nimechilhu'ia, sequin imojuanti tlen initztoque nica ax inmiquise hasta inquinitase hualase ica chicahualistli tlen itztoque nepa campa tlanahuat'ia Toteco.
41009002	Quema panotoya chicuase tonali, Jes'us quinhuicac Juan, Pedro huan Jacobo huan tlejcoc ipan se huejcapantic tepetl. Nepa quipatlac itlachiyalis iniixtla.
41009003	Huan iyoyo mocuepqui cahuantic huan nelchipahuac. Axaca se tlachicuenijquetl ipan tlaltepactli tlen hueli quichipahualt'ia yoyomitl queja nopa.
41009004	Huan nopano iniixtla monextijque El'ias huan Mois'es huan quicamahuiyayaj Jes'us.
41009005	Huajca Pedro quiilhui Jes'us: --Tlamachtijquetl, cuali para tiitztose nica. Ma tijchihuaca eyi pilxajcaltzitzi: se para ta, se para Mois'es, huan seyoc para El'ias.
41009006	Imomachtijcahua momajmatiyayaj huan Pedro quiijto ya ni pampa ax quimatqui tlachque quiijtos.
41009007	Teipa temoc se mixtli ininpani huan quintzajqui. Huan ipan nopa mixtli quicajque itos Toteco Dios huan yajaya quiijto: "Ya ni Nocone tlen niquicnel'ia, xijtlacaquilica tlen quiijtohua."
41009008	Huan ipan nopa tlalochtli imomachtijcahua quitlachilijque huan ayoc aca quiitaque, san Jes'us iselti.
41009009	Huan quema ixtemoyayaj ipan nopa tepetl, Jes'us quinnahuati ma axaca quipohuilica tlen quiitztoyaj hasta yajaya tlen Mocuepqui Tlacatl miquisqu'ia huan moyolcuisqu'ia.
41009010	Huajca axaca quiilhuijque, pero motlajtlaniyayaj tlachque quiijtosnequi para moyolcuis tlen campa mijcatzitzi.
41009011	Huan imomachtijcahua quitlajtlanijque Jes'us: --¿Para tlen quiijtohuaj nopa tlamachtiani tlen itlanahuatil Mois'es para achtohui monequi hualas nopa tiocamanalojquetl El'ias huan teipa hualas nopa Cristo?
41009012	Huan Jes'us quinnanquili huan quinilhui: --Melahuac ijcuilijtoc ipan Itlajtol Toteco para El'ias monequi hualas achtohui huan quicualtlalis nochi tlamantli. Pero yonque ya nopa quichihua, xijmachilica para nojquiya ijcuilijtoc ipan Itlajtol Toteco para na tlen niMocuepqui Tlacatl nitlaijiyohuis miyac huan nechhuejcamajcahuase tlacame.
41009013	Huan nimechilhu'ia ya hualajqui nopa tlacatl tlen eliyaya queja El'ias huan tlacame quichihuilijque nochi tlen ax cuali tlen yajuanti quinejque. Quichijque senquistoc queja ijcuilijtoc ipan Itlajtol Toteco para quichihuilisqu'iaj.
41009014	Teipa Jes'us, Juan, Pedro huan Jacobo mocuepque campa itztoyaj nopa sequinoc imomachtijcahua. Huan quinitaque tlahuel miyac tlacame ininhuaya. Nojquiya nepa itztoyaj tlamachtiani tlen itlanahuatil Mois'es tlen mocamaijixnamiquiyayaj ininhuaya.
41009015	Huan nimantzi nopa tlacame quitlachilijque Jes'us, huan san quisentlachilijque huan motlalojtejque para quitlajpalotij.
41009016	Huajca Jes'us quintlajtlani: --¿Tlachque tlamantli inmonajnanquil'iaj ihuaya nomomachtijcahua?
41009017	Huan se tlacatl tlen itztoya nepa quinanquili: --Tlamachtijquetl, nica nijhualica nooquichpil. Quipiya se iajaca Axcualtlacatl tlen quinonotilijtoc.
41009018	Huan campa hueli quema nopa ajacatl quiitzqu'ia, quimajcahua tlalchi huan camaposoni. Huan motlancochhuehuechotza huan huapahu'ia. Niquintlajtlani momomachtijcahua ma quiquixtilica nopa ajacatl, pero ax huelque.
41009019	Huan Jes'us quinnanquili: --¡Nelnel'ia intlacame tlen ama initztoque! ¡Ax innechneltocaj! ¿Quesqui tonali monequi niitztos imohuaya? ¿Quesqui tonali monequi nimechijiyohuis huan ax innechneltocaj? ¡Xinechhualiquilica nopa oquichpil!
41009020	Huan quihualicaque. Huan quema nopa ajacatl quiitac Jes'us, nimantzi quimaquili se ajaca cocolistli nopa oquichpil. Huan huetzqui tlalchi, huan pejqui momimilohua huan camaposoni.
41009021	Huajca Jes'us quitlatzintoquili itata: --¿Quemaya pejqui quipiya ni cocolistli? Huan itata quiijto: --Pejqui quema conetzi eltoya.
41009022	Huan miyac huelta nopa ajacatl quimajcajtoc tlixijco huan atitla para quimictis. Huajca intla tihueli, xitechtlasojtla huan xitechpalehui.
41009023	Huan Jes'us quiilhui: --¿Para tlen tinechtlajtlan'ia intla hueli nimitzpalehuis? Nochi hueli mochihua para se tlen nechneltoca.
41009024	Huan nimantzi itata nopa oquichpil camatqui chicahuac huan quiilhui: --¡Nijneltoca! ¡xinechpalehui para m'as ma nijneltocas!
41009025	Huan Jes'us quiitac para mosentiliyayaj miyac tlacame, huajca quiajhuac iajaca Axcualtlacatl, huan quiilhui: --Tiajacatl tlen tiquinchihua tlacame ma nacastapalihuica huan ma nonotiyaca, nimitznahuat'ia xiquisa ipan ni oquichpil huan ayoc xicalaqui ipan ya.
41009026	Huan nopa ajacatl tzajtzic, huan quimacac nopa oquichpil seyoc ajaca cocolistli tlen chicahuac, huan quisqui. Huan nopa oquichpil mocajqui queja mictoc. Huan miyac quiijtohuayayaj para ya mictoc.
41009027	Pero Jes'us quimaitzqui huan quitlalanqui huan nopa oquichpil moquetzqui.
41009028	Teipa Jes'us calaquito ipan se cali huan ixtacatzi imomachtijcahua quitlajtlanijque: --¿Para tlen ax tihuelque tijquixtilijque nopa ajacatl?
41009029	Huan ya quinilhui: --Ni tlamantli ajacatl ax quisaj intla ax timomaijtose huan timosahuase.
41009030	Jes'us huan imomachtijcahua quisque nepa huan panotiyajque ipan estado Galilea. Huan Jes'us ax quinequiyaya tlacame ma quimatica campa itztoya,
41009031	pampa quinmachtiyaya imomachtijcahua. Quinilhuiyaya: --Nechtemactilise na tlen niMocuepqui Tlacatl ininmaco tlacame. Yajuanti nechmictise, pero quema nimiquis, ica eyi tonali nimoyolcuis.
41009032	Pero imomachtijcahua ax quimachiliyayaj itlajtol huan momajmatiyayaj quitlajtlanise tlachque quiijtosnequi.
41009033	Teipa Jes'us huan imomachtijcahua ajsitoj altepetl Capernaum. Huan quema itztoyaj calijtic, Jes'us quintlatzintoquili: --¿Tlachque inmonajnanquiliyayaj ipan ojtli?
41009034	Pero ax tleno quiijtojque pampa ipan ojtli monajnanquiliyayaj ajqueya tlen yajuanti quipixqui achi m'as tequihuejcayotl.
41009035	Huajca Jes'us mosehui huan quinnotzqui nopa majtlactli huan ome imomachtijcahua, huan quinilhui: --Intla se tlacatl quinequi elis tlen m'as quipiya tequihuejcayotl iixpa Toteco Dios, ma mochihua queja ax quipiya tequihuejcayotl huan ma quintequipano nochi sequinoc.
41009036	Huan Jes'us quiitzqui se conetl huan quitlali tlatlajco campa yajuanti. Huan quicuanajnahuajqui huan quinilhui:
41009037	--Intla se tlacatl quiselis se conetl queja ya ni pampa nechneltoca, huajca yajaya nechsel'ia. Huan ajqueya nechsel'ia, ax san na nechsel'ia, pero nojquiya quisel'ia noTata tlen nechtitlanqui ipan ni tlaltepactli.
41009038	Huan Juan quiilhui Jes'us: --Tlamachtijquetl, tiquitaque se tlacatl tlen quinquixtiyaya iajacahua Axcualtlacatl ica ichicahualis motoca. Tiquilhuijque ma ayoc quichihua pampa ax tohuaya nemi huan ax techtoquil'ia.
41009039	Pero Jes'us quinilhui: --Amo xijtzacuilica, pampa axaca hueli quiijtos notoca huan quichihua se chicahualis nescayotl huan teipa camatis fiero tlen na.
41009040	Pampa intla se tlacatl ax techcocol'ia, huajca yajaya itztoc tohuaya.
41009041	Ajqueya inmechmacas se quentzi atl pampa quimati innechtoquil'iaj na niCristo, nimechilhu'ia para temachtli noTata quitlaxtlahuis cuali.
41009042	"Intla acajya quinextilis ma tlajtlacolchihua se tlen ni coneme tlen nechneltocaj, Toteco nel'ia quitlatzacuiltis. M'as cuali intla achtohui quiquechilpilisqu'iaj nopa tlacatl se hueyi metlatl huan quimajcahuasqu'iaj ipan hueyi atl para ma misahuis para ma ax quichihua nopa hueyi tlajtlacoli.
41009043	Intla tijnequi titlajtlacolchihuas ica se moma, m'as cuali xijtzontequi. Pampa achi cuali ticalaquis elhuicac ica san setzi moma, huan ax tiyas ica ome moma campa nopa tlitl tlen ax quema sehuis.
41009044	Nepa nopa ocuilime ax miquij huan ax quema sehuis nopa tlitl.
41009045	Huan intla moicxi mitzhuicas para titlajtlacolchihuas, m'as cuali xijtzontequi. Pampa achi cuali ticalaquis elhuicac timetzcototic, huan ax mitzmajcahuase ica ome mometz ipan mictla campa nopa tlitl tlen axaca hueli quisehuis.
41009046	Nepa ocuilime ax miquij huan ax quema sehuis nopa tlitl.
41009047	Huan intla moixtiyol quinequi mitztlajtlacolchihualtis, achi cuali xijquixti. Pampa m'as cuali ticalaquis campa tlanahuat'ia Toteco ica san setzi moixtiyol huan ax mitzmajcahuase mictla ica ome moixtiyol.
41009048	Nepa ax miquise nopa ocuilime huan ax quema sehuis nopa tlitl.
41009049	"Queja quicualtlal'iaj se tlacajcahualistli para Toteco ica istatl huan ica tlitl, nojquiya monequi nochi tlacame quipanose tlaohuijcayotl pampa Toteco quincualtlal'ia para ma quitequipanoca.
41009050	Istatl nel'ia cuali, pero intla quipolohua ipoyeca, axaca huelis quipoyeltis sampa. Xiitztoca queja se tlacualistli tlen cuali poyec pampa initztoque ica cuali se ica seyoc."
41010001	Teipa Jes'us quisqui nepa huan yajqui estado Judea. Teipa yajqui seyoc nali atemitl Jord'an, huan miyac tlacame sampa mosentilijque campa itztoya. Huan Jes'us sampa pejqui quinmacht'ia queja momajtoya.
41010002	Huan hualajque sequin fariseos para quimasiltise Jes'us ica tlajtoli. Huan quitlajtlanijque intla cuali para se tlacatl quicahuas isihua.
41010003	Huajca Jes'us quinilhui: --¿Tlachque inmechnahuati Mois'es?
41010004	Quiilhuijque: --Mois'es quicahuili se tlacatl ma quimaca isihua se amatlajcuiloli tlen quiijto para nopa sihuatl ayoc iaxca. Quej nopa se tlacatl huelqui quicahua isihua.
41010005	Pero Jes'us quinilhui: --Mois'es quinmacac nopa tlanahuatili pampa ipan nopa tonali tlacame nel'ia eliyayaj yoltetique,
41010006	pero achtohuiya quema Toteco quichijqui tlaltepactli, ya quichijqui 'tlacatl huan sihuatl para ma mocahuaca san sejco.'
41010007	Yeca se tlacatl quicahuas itata huan inana huan mosejcotilis ihuaya isihua.
41010008	Huan nopa ome mochihuase san se inintlacayo. Yeca ayoc itztoque ome, mochihuase san se inintlacayo.
41010009	Huajca tlen Toteco Dios quinsejcotilijtoc, ma amo aca quiiyocatlalis.
41010010	Huan calijtic imomachtijcahua sampa quitlajtlanijque Jes'us tlen quiijtojtoya tlen tlacame huan sihuame tlen mocahuaj.
41010011	Huan Jes'us quinilhui: --Intla se tlacatl quicahua isihua huan mosejcotilis ica seyoc, huajca nopa tlacatl momecat'ia pampa quiixpano isihua tlen achtohui.
41010012	Huan intla se sihuatl quicahuas ihuehue huan mosejcotilis ica seyoc tlacatl, yajaya nojquiya momecat'ia.
41010013	Teipa quinhualicaque coneme campa Jes'us para ma quintlalili ima para ma quintiochihua, pero imomachtijcahua quinajhuayayaj tlen quinhualicayayaj.
41010014	Huan Jes'us quiitac tlen panoyaya, huan cualanqui huan quinilhui imomachtijcahua: --Xiquincahuaca ni coneme ma hualaca campa na. Amo xiquintzacuilica pampa Toteco quinsel'ia tlacame ipan itlanahuatilis tlen nechsel'iaj queja ni coneme nechsel'iaj.
41010015	Nel'ia nimechilhu'ia, intla se tlacatl ax nechsel'ia huan nechcahuil'ia ma nijnahuati ipan iyolo queja se conetl quichihua, ax quema huelis calaquis campa tlanahuat'ia Toteco.
41010016	Huan Jes'us quincuanajnahuajqui nopa coneme, huan quitlali ima ininpani huan quintiochijqui.
41010017	Quema Jes'us quistehuayaya para yas ipan iojhui, ajsico se tlacatl tlen motlalojtihualajqui huan motlancuaquetzqui iixtla. Huan nopa tlacatl quitlajtlani: --Ticuali tlamachtijquetl, ¿tlachque monequi nijchihuas para Toteco nechmacas yolistli yancuic para nochipa?
41010018	Huan Jes'us quiilhui: --¿Para tlen tinechnotzqui nicuali? ¿Ta tijmachil'ia para axaca cuali, san Dios?
41010019	Ta tijmati itlanahuatil Toteco: 'Amo xitemicti; amo ximomecati; amo xitlaxtequi; amo xiteistlacahui quema tiitztoc se testigo; amo xitlacajcayahua; xijtlepanita motata huan monana.'
41010020	Huan nopa tlacatl quiilhui: --Tlamachtijquetl, nochi ni tlanahuatili nijneltoquilijtihualajtoc hasta quema nieltoya nioquichpil.
41010021	Huan Jes'us quitlachili nopa tlacatl, quiicneli huan quiilhui: --Se tlamantli mitzpolohua. Xiya, xijnamacati nochi tlen tijpiya huan xiquinmajmaca tlen teicneltzitzi. Huan Toteco mitztlaxtlahuis nepa elhuicac. Teipa xihuala, xinechtoquili queja se tlacatl tlen quihuica icuamapel mocualtlalijtoc para ipan ma quimictica.
41010022	Pero quema nopa tlacatl quicajqui itlajtol, quiyolcoco huan mocuesojtiyajqui pampa nel'ia quipixtoya miyac tlamantli tlen pajpatiyo.
41010023	Huajca Jes'us moicancuepqui huan quintlachili imomachtijcahua huan quinilhui: --¡Nel'ia ohui para tlacame tlen tominpiyaj calaquise campa tlanahuat'ia Toteco!
41010024	Huan imomachtijcahua quisentlachilijque ica nopa tlajtoli. Huan Jes'us sampa quinilhui: --Nohuampoyohua, nel'ia ohui para calaquise campa tlanahuat'ia Toteco tlacame tlen motemach'iaj ipan ininricojyo.
41010025	Ohui para se hueyi tlapiyali queja se camello ma pano ipan iixtiyol se huitzmalotl, pero noja m'as ohui para se tlacatl tlen quipiya miyac tomi calaquis campa Toteco tlanahuat'ia.
41010026	Huan imomachtijcahua achi m'as quisentlachilijque huan quitlajtlanijque: --Huajca ¿ajqueya huelis momaquixtis tlen itlajtlacolhua?
41010027	Huan Jes'us quintlachili huan quinilhui: --Tlacame ax hueli momaquixtise, pero Toteco, quena, huelis quinmaquixtis pampa Toteco nochi hueli quichihua.
41010028	Huan Pedro quiilhui: --Xiquita, tojuanti tijcajtejtoque nochi tlen tijpixtoyaj para timitztoquilise.
41010029	Huan Jes'us quinilhui: --Nel'ia nimechilhu'ia, intla se tlacatl quicajtejtoc ichaj, o itlaca icnihua, o isihua icnihua, o itata, o inana, o isihua, o iconehua, o imilhua, pampa nechneltoca na huan itlajtol Toteco, Toteco quitlaxtlahuis.
41010030	Quena, Toteco quimacas ama ipan ni tlaltepactli cien huelta imiyaca m'as ichaj, itlaca icnihua, isihua icnihua, inanahua, iconehua huan imilhua, yonque tlaijiyohuis nopampa na. Huan ipan nopa tlaltepactli tlen huala, nopa tlacatl itztos para nochipa.
41010031	Pero miyac tlen ama quipiyaj tequihuejcayotl, ax tleno quipiyase teipa; huan miyac tlen ama itztoque hasta tlateipa, quipiyase miyac tequihuejcayotl nepa.
41010032	Jes'us huan imomachtijcahua nejnemiyayaj ipan ojtli ixtlejcoyayaj para altepetl Jerusal'en huan Jes'us quinyacanayaya. Huan imomachtijcahua quisentlachiliyayaj ica tlen quinilhuiyaya. Huan nopa tlacame tlen quintoquiliyayaj momajmatiyayaj. Huan sampa Jes'us quinnotzqui iyoca nopa majtlactli huan ome imomachtijcahua huan pejqui quinilhu'ia tlachque ipantisqu'ia.
41010033	Quinilhui: "Xiquitaca, ama titlejcotiyohuij para altepetl Jerusal'en. Nepa nechtemactilise ininmaco nopa tlayacanca totajtzitzi huan nopa tlamachtiani tlen itlanahuatil Mois'es. Huan yajuanti quiijtose para monequi para na tlen niMocuepqui Tlacatl ma nimiqui, huan teipa nechtemactilise ica tlacame tlen ax israelitame.
41010034	Huan yajuanti nechhuihuiitase huan nechixchajchase. Teipa nechhuitequise huan nechmictise. Pero ica eyi tonali, nimoyolcuis."
41010035	Huajca Jacobo ihuaya Juan, nopa ome iconehua Zebedeo, monechcahuijque campa Jes'us huan quiilhuijque: --Tlamachtijquetl, tijnequij titechchihuilis se favor.
41010036	Huajca quinilhui: --¿Tlachque inquinequij ma nimechchihuili?
41010037	Huan quiilhuijque: --Xitechcahuilis para quema titlanahuatis nepa campa tlahuel tlayejyejca, ma timosehuise se ipan monejmatl huan seyoc ipan moarraves.
41010038	Huajca Jes'us quinilhui: --Ax inquimatij tlachque innechtlajtlan'iaj. ¿Huelis intlaijiyohuise queja na? ¿Huelis inquipanose miyac cuesoli queja na nijpanos?
41010039	Huan yajuanti quiilhuijque: --Quena, tihuelise. Huan Jes'us quinilhui: --Nel'ia intlaijiyohuise queja na. Huan nel'ia inquipanose miyac cuesoli queja na nijpanos.
41010040	Pero ax notequi para niquijtos ajqueya mosehuise campa nonejmatl huan campa noarraves. San mosehuise nepa tlen Toteco quintlapejpenijtoc.
41010041	Huan quema nopa sequinoc majtlacme imomachtijcahua quicajque tlen quitlajtlanijtoyaj, pejque cualanij ica Jacobo huan Juan.
41010042	Huan Jes'us quinnotzqui huan quinilhui: --Inquimatij para tlacame tlen tlayacanaj ipan nochi tlaltini tlanahuat'iaj chicahuac, huan huejhueyi tlacame quipiyaj nochi tequihuejcayotl para quinchihuil'iaj inintlacajhua tlen quinequij.
41010043	Pero ax quej nopa elis ica imojuanti. Pampa ica imojuanti, ajqueya quinequi mochihuas hueyi, monequi inmechtequipanos.
41010044	Huan ajqueya quinequi inmechyacanas, monequi ma mochihua queja imotequipanojca tlen inquicojtoque para imoaxca.
41010045	Pampa niyon na tlen niMocuepqui Tlacatl, ax nihualajtoc para sequinoc ma nechtequipanoca. Nihualajtoc para niquintequipanos sequinoc, huan para nitemactilis noyolis queja se tlaxtlahuili para niquintojtomas miyac tlacame tlen inintlajtlacolhua.
41010046	Jes'us huan imomachtijcahua ajsitoj altepetl Jeric'o. Huan teipa quema quisayayaj, quintoquiliyayaj miyac tlacame. Huan mosehuijtoya ojteno se popoyotzi tlen itoca eliyayaj Bartimeo tlen elqui icone Timeo huan yajaya motlaejehuiliyaya para se quentzi para ica panos.
41010047	Huan quema Bartimeo quicajqui para monechcahuiyaya Jes'us tlen Nazaret, pejqui tlahuelchihua huan quiijto: --¡Jes'us, ta tiiteipa ixhui David, xinechtlasojtla!
41010048	Huan miyac tlacame quiajhuaque nopa popoyotzi ma ayoc tlahuelchihua, pero yajaya achi m'as tlahuelchijqui: --¡Jes'us, tiiteipa ixhui David, xinechtlasojtla!
41010049	Huajca quema Jes'us quicajqui, moquetzqui huan quiijto: --Xiquilhui ma huala nopa tlacatl. Huajca quinotzque nopa popoyotzi huan quiilhuijque: --Ximotemachi huan ximoquetza pampa Jes'us mitznotza.
41010050	Huajca Bartimeo quicuamajcajqui ipantzajca, huan moquetztiquisqui huan quinechcahuico Jes'us.
41010051	Huan Jes'us quiilhui: --¿Tlachque tijnequi ma nimitzchihuili? Huan nopa popoyotzi quinanquili: --Tlamachtijquetl, nijnequi nitlachiyas sampa.
41010052	Huan Jes'us quiilhui: --Xiya mochaj. Ya timochicajqui pampa tinechneltocac. Huan ipan nopa tlalochtli nopa tlacatl tlachixtejqui cuali huan quitoquili Jes'us ipan ojtli.
41011001	Teipa Jes'us ininhuaya imomachtijcahua ajsitoj nechca Jerusal'en campa nopa altepetini Betfag'e huan Betania, tlen mocahua iixmelac nopa tepetl tlen itoca Olivos. Huan nepa Jes'us quintitlanqui ome imomachtijcahua,
41011002	huan quinilhui: --Xiyaca nopa pilaltepetzi tlen mocahua imoixmelac huan quema inajsitij nepa, inquipantise se pilburrojtzi ilpitoc tlen axaca ipan tlejcotoc. Xijtojtomaca huan xinechhualiquilica.
41011003	Huan intla acajya inmechtlajtlanis para tlen inquichihuaj ya nopa, xiquilhuica: 'Tohueyiteco quinequi quitequihuis huan nimantzi quicuepas.'
41011004	Huajca imomachtijcahua yajque huan quipantitoj nopa pilburrojtzi ilpitoc puertajteno imelac ojtli huan quitojtonque.
41011005	Huan nopa tlacame tlen itztoyaj nepa quintlajtlanijque: --¿Tlachque inquichihuaj? ¿Para tlen inquimalacan'iaj nopa pilburrojtzi?
41011006	Huajca imomachtijcahua quinnanquilijque queja Jes'us quinilhuijtoya. Huan nopa tlacame quincahuilijque ma quihuicaca.
41011007	Huajca quihuicaque nopa pilburrojtzi campa Jes'us huan quitlalilijque ininyoyo icuitlapa huan Jes'us tlejcoc ipani.
41011008	Huan miyac tlacame quisosojque ininyoyo ipan ojtli, huan sequinoc quitzontejque imacuayo apach cuatini huan quitlalijque ipan ojtli.
41011009	Huan tlacame tlen tlayacanayayaj huan tlen nojquiya tlen hualayayaj tlaica pejque tlahuelchihuaj tlen Jes'us, huan quiijtohuayayaj: --¡Ma tijhueyichihuaca Toteco! Ma Toteco Dios mitztiochihua ta tlen tihuala ica itequihuejcayo.
41011010	¡Hueyi tlatiochihualistli tijpiyase quema titlanahuatis ipan totlal queja tohuejcapan tata David tlanahuati huejcajquiya! ¡Ma tijhueyichihuaca Toteco Dios tlen itztoc elhuicac!
41011011	Huan Jes'us calajqui ipan altepetl Jerusal'en huan yajqui ipan nopa hueyi israelita tiopamitl. Huan nepa quitlachili nochi tlamantli tlen oncayaya calijtic. Teipa mocuepqui altepetl Betania ininhuaya nopa majtlactli huan ome imomachtijcahua pampa tlayohuatinemiyaya.
41011012	Huan hualmostla quema Jes'us huan imomachtijcahua quisque Betania, mayanque.
41011013	Huan Jes'us quihuejcaitac se higuera cuahuitl tlen quipixqui ixihuiyo. Huan yajqui quitlachilito intla quipiyayaya itlajca. Pero quema ajsito, ax tleno quipantili, san quipixqui ixihuiyo pampa aya eliyaya ipohual para tlaquis.
41011014	Huajca Jes'us quiilhui nopa cuahuitl: --Ma axaca sampa quicuas motlajca. Huan imomachtijcahua quicajque tlen quiijto.
41011015	Teipa ajsitoj Jerusal'en huan Jes'us calajqui ipan nopa hueyi israelita tiopamitl. Huan nepa pejqui quintotoca nopa tlacame tlen tlanamacayayaj o tlacohuayayaj tiopan calijtic. Quincuamajcahuili ininmesas tlen tominpatlayayaj huan ininsiyas yajuanti tlen quinamacayayaj palomas.
41011016	Huan Jes'us quintzacuili tlacame tlen panoyayaj tlatlajco nopa hueyi tiopan calijtic ica inintlamamal huan ayoc quincahuili ma panoca.
41011017	Huan Jes'us pejqui quinmacht'ia tlacame huan quinilhui: --Ijcuilijtoc ipan Itlajtol Toteco campa quiijtohua: 'Nochaj eltoc nopa cali campa tlacame tlen ehuaj nochi tlaltini huelis momaijtose', pero inquichijtoque campa mosejcotil'iaj tlaxtequini para tlaxtequise.
41011018	Huan nopa tlayacanca totajtzitzi huan nopa tlamachtiani tlen itlanahuatil Mois'es quicajque tlen quichijqui Jes'us huan pejque quitemohuil'iaj quejatza quimictisqu'iaj. Quiimacasiyayaj pampa nochi tlacame san quisentlachiliyayaj tlen Jes'us quinmachtiyaya.
41011019	Pero quema tlayohuac, Jes'us ininhuaya imomachtijcahua quisque tlen nopa altepetl.
41011020	Hualmostla ica ijnaloc Jes'us huan imomachtijcahua panoque campa nopa higuera cuahuitl huan quiitaque cuali huactoya hasta ipan inelhuayo.
41011021	Huajca Pedro quiilnamijqui huan quiilhui Jes'us: --Tlamachtijquetl, xiquita ne higuera cuahuitl tlen tijtelchijqui para ma ayoc quema temacas itlajca, cuali huactoc.
41011022	Huan Jes'us quinnanquili: --Ximotemachica ipan Toteco,
41011023	huan melahuac aqui hueli tlacatl tlen quiilhuis ni tepetl: 'Ximijcueni huan ximomajcahua ipan hueyi atl', intla quineltocas para panos tlen quiijtojtoc, Toteco quichihuilis.
41011024	Yeca nimechilhu'ia, nochi tlen inquitlajtlanise Toteco quema inmomaijtohuaj, xijneltocaca para inquiselise huan Toteco inmechmacas.
41011025	Huan quema inmomaijtohuaj ica Toteco, xijtlapojpolhuica aqui hueli tlen ica incualanij para queja nopa imoTata tlen itztoc elhuicac nojquiya inmechtlapojpolhuis imotlaixpanolhua.
41011026	Pampa intla ax inquintlapojpolhu'iaj sequinoc, huajca Toteco imoTata tlen itztoc elhuicac nojquiya ax inmechtlapojpolhuis imotlaixpanolhua.
41011027	Huan yajuanti sampa ajsicoj ipan altepetl Jerusal'en. Huan teipa quema Jes'us nejnemiyaya tiopan calijtic, quinechcahuijque nopa tlayacanca totajtzitzi, huan nopa tlamachtiani tlen itlanahuatil Mois'es huan nopa huehue tlacame tlen israelitame.
41011028	Huan quitlajtlanijque: --¿Tlachque tequihuejcayotl tijpiya para tijchihua nochi ni tlamantli? ¿Ajqueya mitzmacatoc tlanahuatili?
41011029	Huan Jes'us quinnanquili: --Na nojquiya nimechtlajtlanis se tlamantli. Intla xitlahuac innechnanquilise, huajca nimechilhuis ajqueya nechmacatoc tequihuejcayotl para nijchihua ni tlamantli.
41011030	¿Ajqueya quititlanqui Juan para tecuaaltis? ¿Toteco quititlanqui o san tlacame? Xinechnanquilica.
41011031	Huajca pejque moijilhu'iaj huan moijilhuijque: "Intla tiquijtose Toteco quititlanqui Juan, yajaya technanquilis: 'Huajca, ¿para tlen ax inquineltocaque?'
41011032	Huan intla tiquijtose san tlacame quititlanque Juan, huajca mahuilili, pampa nochi ni tlacame toca cualanise, pampa nochi quineltocaj para Juan eliyaya se tiocamanalojquetl."
41011033	Huajca quiilhuijque Jes'us: --Tojuanti ax tijmatij ajqueya quititlanqui Juan. Huan Jes'us quinilhui: --Huajca na nojquiya ax nimechilhuis ajqueya nechmacatoc tequihuejcayotl para nijchihua ni tlamantli.
41012001	Huajca Jes'us pejqui quincamahu'ia ica se ome huicalotl. Quinilhui: "Itztoya se tecojtli tlen quitojqui xocomecatl ipan imil. Huan quitzajtzajqui ica se tepamitl huan tlacoyoni huan quitepejpechti para ipan quipatzcas xocomecatl. Nojquiya quichijqui se huejcapantic tecali para ipan quimocuitlahuis ixocomeca mil. Huan quintlanejti ixocomeca mil sequinoc tlacame ma quimocuitlahuica huan teipa moajachihuisqu'iaj tlen temacasqu'ia. Huan huajca nopa tecojtli quincahuilijtejqui ininmaco huan huejca yajqui paxaloto.
41012002	Huan teipa ajsic tonali para tlatequistli, huan nopa tecojtli quititlanqui se itequipanojca ma quinitati nopa tlacame para ma quimacaca tlen eli iaxca tlen nopa tlatequistli.
41012003	Pero nopa tlacame tlen ininmaco eltoya nopa mili quiitzquijque, huan quimaquilijque huan quimajcajque san imacajya.
41012004	Huajca nopa tecojtli sampa quititlanqui seyoc itequipanojca, pero nopa tlacame quitepachojque, huan quicuacocojque, huan tlen fiero quichihuilijque huan quititlanque ma yohui.
41012005	Teipa nopa tecojtli sampa quititlanqui seyoc itequipanojca huan quimictijque. Teipa quintitlanqui miyac m'as itequipanojcahua, pero nopa ax cuajcualme quinmaquilijque sequin huan sequinoc quinmictijque.
41012006	"Huajca nopa tecojtli quipixtoya san setzi para quititlanis, eltoya itelpoca tlen quiicneli. Huajca teipa nojquiya quititlanqui campa ixocomeca miltitla, pampa nopa tecojtli moilhuiyaya para quitlepanitasqu'iaj itelpoca.
41012007	Pero nopa tlacame tlen ininmaco eltoya nopa mili moilhuijque se ica seyoc: 'Ya ni tlen teipa quiselis ni xocomeca mili. Ma tijmictica huan teipa ni mili elis toaxca.'
41012008	Huajca quiitzquijque, huan quimictijque huan quimajcajque itlacayo xocomeca milteno."
41012009	Huan Jes'us quintlajtlani: "¿Tlachque inquiitaj quichihuas nopa tecojtli tlen iaxca nopa xocomeca mili ica nopa ax cuajcualme? Nimechilhuis, yajaya hualas, huan quinmictis nopa fiero tlacame huan quicahuas imil ininmaco sequinoc.
41012010	¿Ax inquipojtoque campa ijcuilijtoc ipan Itlajtol Toteco campa camati tlen na queja nise hueyi tetl? Quej ni quiijtohua: 'Nopa hueyi tetl tlen calchihuani quicuamajcajque pampa ax quinejque quitequihuise, teipa elqui tlen m'as monequiyaya para yas calnacastla, huan ipan quiquetzase nopa cali.
41012011	Toteco quichijqui ma pano queja nopa huan nel'ia tiquitaj cuajcualtzi tlen quichijqui.' "
41012012	Huajca nopa tlayacanani tlen israelitame quinequiyayaj quiitzquise Jes'us pampa quimatiyayaj ni huicalotl tlen quinpohuili quiijtosnequiyaya yajuanti itztoyaj nopa fiero tequihuejme. Pero ax huelque quiitzquise pampa quinimacasiyayaj nochi nopa tlacame tlen quitoquiliyayaj. Yeca quicajtejque Jes'us huan yajque.
41012013	Teipa nopa tlayacanani quintitlanque campa Jes'us sequin fariseos huan sequinoc tlen quitoquilijque Herodes para quimasiltise Jes'us ica itlajtol.
41012014	Huan monechcahuijque huan quiilhuijque: --Tlamachtijquetl, tojuanti tijmatij ta se titlacatl tlen tixitlahuac huan ax tiquimacasi tlen niyon se tlacatl quiijtohua. Axaca tijchicoicnel'ia huan titlamacht'ia nelxitlahuac tlen Toteco quinequi ma tijchihuaca. ¿Ta tiquita cuali titlaxtlahuase tlen techtlajtlan'ia Tlanahuatijquetl C'esar, o axtle? ¿Titlaxtlahuase o ax titlaxtlahuase?
41012015	Pero Jes'us quimatiyaya para quipiyayayaj ome ininxayac ica tlen quitlajtlanijque. Huajca quinilhui: --¿Para tlen inquinequij innechcajcayahuase? Xinechhualiquilica se tomi para niquitas.
41012016	Huan quihualiquilijque se tomi, huan Jes'us quintlajtlani: --¿Ajqueya iixcopinca quipiya ni tomi huan ajqueya itoca ijcuilijtoc ipani? Huan quinanquilijque: --Quipiya iixcopinca Tlanahuatijquetl C'esar.
41012017	Huajca Jes'us quinilhui: --Xijmacaca C'esar tlen C'esar iaxca, huan xijmacaca Toteco tlen Toteco iaxca. Huan san quisentlachilijque ica tlen Jes'us quinnanquili.
41012018	Teipa hualajque campa Jes'us sequin saduceos. Saduceos tlamacht'iaj para ax quema moyolcuise tlacame tlen mictoque. Huan nopa saduceos pejque quitlajtlan'iaj Jes'us, quiilhuijque:
41012019	--Tlamachtijquetl, Mois'es techtlajcuilhui se tlanahuatili tlen quiijtohua intla miquis se tlacatl tlen quipiya isihua huan ax quinpixque yon se inincone, huajca iicni monequi mosihuajtis ihuaya nopa cahuali huan quipiyase se conetl para quiselis itlal iicni.
41012020	Itztoyaj chicome icnime. Yajaya tlen achtohui ejquetl mosihuajti huan teipa mijqui huan ax quicajtejqui iconehua.
41012021	Teipa iicni tlen teipa ejquetl mosihuajti ihuaya nopa cahuali. Nojquiya yajaya mijqui huan ax quicajtejqui iconehua. Huan teipa san se ipantic seyoc iicni.
41012022	Huan queja nopa nochi chicome icnime mosihuajtijque ihuaya huan ax quicajtejque inincone. Teipa mijqui nopa sihuatl.
41012023	Huajca, quema moyolcuise nochi tlacame tlen mictoque, ¿ajqueya tlen nopa icnime elis ihuehue nopa sihuatl pampa nochi chicome mosihuajtijque ihuaya?
41012024	Huan Jes'us quinilhui: --Inmocuapolojtoque pampa ax inquimatij Itlajtol Toteco, niyon ax inquimatij Toteco ichicahualis.
41012025	Quema moyolcuise nochi tlacame tlen mictoque, ayoc monequis mosihuajtise, niyon monamictise para quicahuase ininconehua. Nochi itztose para nochipa queja elhuicac ehuani ipan elhuicac huan ax miquise.
41012026	Pero nel'ia moyolcuise tlacame tlen mictoque. ¿Ax inquipojtoque nopa amatlajcuiloli tlen quiijcuilo Mois'es tlen quiijtohua quejatza Toteco quinotzqui tlen nopa xihuitzontli tlen tlatlayaya? Toteco quiilhui Mois'es quej ni: 'Na niiTeco Abraham, huan niiTeco Isaac, huan niiTeco Jacob.'
41012027	Pampa Toteco quiijto para yajaya noja itztoya ininTeco Abraham, Isaac huan Jacob quema ya mictoyaj, tijmatij noja itztoque nepa elhuicac iixpa ya yonque huejcajquiya mijque ipan tlaltepactli. Yeca insaduceos nel'ia inmocuapolojtoque quema inmoilhu'iaj axaca moyolcuis.
41012028	Itztoya nepa se tlamachtijquetl tlen itlanahuatil Mois'es tlen quicactoya Jes'us quema quincamahuiyaya saduceos. Huan quimatqui para Jes'us cuali tlananquilijtoya. Huajca monechcahui huan quitlajtlani: --¿Tlachque tlanahuatili ipan itlanahuatil Mois'es tlen m'as monequi tijchihuase?
41012029	Huan Jes'us quinanquili: --Nopa tlanahuatili tlen m'as monequi tijchihuase eltoc ya ni: 'Xitlacaquica israelitame, san Toteco itztoc Dios huan axaca seyoc.
41012030	Huan monequi xiquicneli Toteco Dios ica nochi moyolo huan ica nochi moalma, huan ica nochi motlalnamiquilis huan ica nochi mochicahualis.'
41012031	Huan nopa ompa tlanahuatili tlen nojquiya monequi eltoc ya ni: 'Xiquinicneli sequinoc queja timoicnel'ia.' Ax onca seyoc tlanahuatili tlen Toteco quimacatoc tlen m'as monequi que ni ome.
41012032	Huan nopa tlamachtijquetl tlen itlanahuatil Mois'es quiilhui: --Cualtitoc tlamachtijquetl. Xitlahuac tlen tiquijtohua. Toteco Dios san yajaya iyojtzi tlen itztoc Dios, huan axaca seyoc.
41012033	Huan monequi tiquicnelise Toteco ica nochi toyolo, huan ica nochi totlalnamiquilis, huan ica nochi toalma huan ica nochi tochicahualis. Huan monequi tiquinicnelise sequinoc queja timoicnel'iaj. Huan intla titeicnel'iaj queja nopa, ipati m'as iixtla Toteco quej nochi tlacajcahualistli tlatlatili huan nochi tlapiyalime tlen tlacame quimacaj Toteco.
41012034	Huan Jes'us quicajqui nopa tlacatl quinanquili xitlahuac huan quiilhui: --Ax miyac mitzpolohua para huelis ticalaquis campa tlanahuat'ia Toteco. Huajca teipa axaca moneltlali para m'as quitlajtlanis Jes'us.
41012035	Jes'us tlamachtiyaya ipan hueyi tiopan calijtic huan quiijto: --¿Para tlen quiijtohuaj nopa tlamachtiani tlen itlanahuatil Mois'es para nopa Cristo tlen tlajcuilojtoc para hualas elis se iteipa ixhui David?
41012036	David iselti quinotzqui Cristo iTeco ica ichicahualis Itonal Toteco pampa David quiijcuilo ni tlajtoli ipan Itlajtol Toteco: 'Toteco Dios quiilhui noTeco Cristo ni tlajtoli: Ximosehui nica nonejmatl hasta nimitzmactilis mocualancaitacahua para tiquinnahuatis.'
41012037	Huajca Tlanahuatijquetl David iselti quinotzqui nopa Cristo iTeco. Ya ni technextil'ia Cristo elisqu'ia Dios. Huajca ¿quejatza huelisqu'ia para yajaya nojquiya elis se iteipa ixhui David? Huan nopa miyac tlacame quicaquiyayaj Jes'us ica paquilistli.
41012038	Jes'us quinmachtiyaya tlacame itlamachtil huan quinilhui: "Xijpiyaca cuidado para ax inquintoquilise inintlamachtil nopa tlamachtiani tlen itlanahuatil Mois'es. Yajuanti quinpact'ia nentinemise ica ininyoyo huehueyac. Quinequij nochi tlacame ipan tianquis ma quintlajpaloca ica tlatlepanitacayotl.
41012039	Quinequij mosehuise campa tlacualca ipan israelita tiopantini. Nojquiya quinequij mosehuise campa m'as cuali ipan hueyi tlacualistli.
41012040	Pero ax mopinahuaj quinquixtil'iaj ininchajchaj cahual toahuime. Huejcahuaj momaijtohuaj ica Toteco para tlacajcayahuase pampa quinequij para tlacame ma quinitaca huan ma quintlepanitaca. Huajca Toteco quintlatzacuiltis m'as quej sequinoc."
41012041	Teipa Jes'us mosehuiyaya tiopan calijtic iixmelac nopa pilcajatzitzi campa nochi quitemayayaj inintomi. Quintlachiliyaya nopa miyac tlacame tlen quitlaliyayaj tomi nopano. Huan miyaqui tlacame tlen tominpixtoyaj temacayayaj miyac tomi.
41012042	Huan hualajqui se cahual toahui teicneltzi huan quitenqui ome cahuani tomi tlen pilsiltzitzi tlen ipati queja macuili centavo.
41012043	Huan Jes'us quinnotzqui imomachtijcahua huan quinilhui: --Nel'ia nimechilhu'ia, ni cahual toahui teicneltzi quitlalijtoc m'as tlen nochi sequinoc tlen quitlalijtoque tomi ipan nopa pilcajatzitzi.
41012044	Pampa nochi sequinoc quitemayayaj tlen san mocahuayaya, pero yaja tlahuel teicneltzi, quitenqui nochi tlen iyojtzi quipixtoya. Temacatoc nochi tlen quitequihuisqu'ia para itlacualis.
41013001	Jes'us quisayaya ipan hueyi israelita tiopamitl huan se tlen imomachtijcahua quiilhui: --¡Tlamachtijquetl, xiquita! Nel'ia yejyectzitzi ni huejhueyi tetl ipan tepamitl huan nelyejyectzitzi ni caltini tlen iaxca tiopamitl.
41013002	Huan Jes'us quiilhui: --Quena, xijtlachili ni huejhueyi tiopan caltini tlen eltoc nica. Teipa ax mocahuas niyon se tetl campa eltoya pampa tlacame quixolehuase nochi.
41013003	Teipa Jes'us mosehui ipan nopa tepetl tlen itoca Olivos iixmelac nopa hueyi israelita tiopamitl, huan Pedro, Juan, Jacobo huan Andr'es quitlajtlanijque ixtacatzi:
41013004	--Xitechilhui, ¿quema hualase tlaxolehuani? ¿Tlachque tlanescayotl oncas quema nechcatitos para panos nochi nopa tlamantli?
41013005	Huan Jes'us quinilhui: --Xijpiyaca cuidado ma axaca inmechcajcayahuas.
41013006	Miyac tlacame hualase ica notoca huan quiijtose para yajuanti Cristo huan quincajcayahuase miyac tlacame.
41013007	Huan inquicaquise para onca tlatehuijcayotl nica huan neca, pero amo ximomajmatica, pampa nochi ni monequi panos. Pero ax nimantzi hualas itlamiya tlaltepactli.
41013008	Se tlali motlalanase huan motehuise ica sejcoyoc ehuani. Se tlanahuatijquetl ica isoldados motlalanas huan motehuis ica seyoc tlanahuatijquetl. Mojmolinis tlali campa hueli huan oncas huejhueyi mayantli. Huan campa hueli tlacame moajcomanase. Ica ni tlamantli sanoc pejtos tlen tlacame quiijiyohuijtiyase.
41013009	Quema pehuas pano ni tlamantli, xijpiyaca cuidado pampa tlacame inmechtemactilise campa tequicali, huan inmechcuartajhuise ipan toisraelita tiopahua. Huan pampa innechneltocaj, inmechtemactilise campa gobernadores huan tlanahuatiani. Quej ni huelis inquinilhuise notlajtol.
41013010	Pero achtohui monequi tlacame teixtomilise Itlajtol Toteco ipan nochi tlaltini.
41013011	Huan quema inmechhuicase huan inmechtemactilise campa tequicali, amo ximocuesoca ica tlen inquiijtose para inmomanahuise. Amo ximoyolilhuica. San xiquijtoca tlen Toteco inmechilhuis ipan nopa tlalochtli pampa ax elis imojuanti tlen incamatise imojuanti, pero elis Itonal Toteco tlen camatis.
41013012	Huan sequin tlacame quintemactilise iniicnihua ma miquica. Nojquiya sequin tetatme quintemactilise ininconehua. Sequin coneme motlalanase huan quintemactilise inintatahua huan ininnanahua huan quichihuase para tlacame ma quinmictica.
41013013	Nochi tlacame tlahuel inmechcocolise pampa intechneltocaj, pero intla intlaijiyohuise hasta itlamiya, Toteco Dios inmechmaquixtis.
41013014	"Pero ajsis se tonal inquiitase panos tlen nopa tiocamanalojquetl Daniel huejcajquiya quiijto panos, pampa tlen fiero moquetzas Campa M'as Tlatzejtzeloltic ipan nopa hueyi israelita tiopamitl campa ax quinamiqui itztos. Huan tlahuel quiijtlacos nopa tiopa. (Tlen quipohuaj ya ni, ma quimachilica tlen quiijtosnequi.) Huajca quema panos ya ni, nochi tlen itztose ipan estado Judea ma choloca ipan tepetini.
41013015	Huan tlen itztose calpani ma choloca nimantzi; ma temoca huan ma choloca nimantzi; ma ax calaquica ininchajchaj para quiquixtise se tlajqu'ia.
41013016	Huan tlen itztose ipan ininmil ma ax mocuepaca para quicuitij m'as iyoyo.
41013017	¡Pero teicneltique nopa sihuame tlen nechcatitoc para conepiyase huan nopa sihuame tlen tlachichitise ipan nopa tonali!
41013018	Xijtlajtlanica Toteco ma ax huala ni tequipacholi quema tlaseseyas,
41013019	pampa ipan nopa tonali oncas tlaijiyohuilistli queja ax quema oncatoc hasta quema Toteco quichijqui tlaltepactli huan niyon hasta ama. Huan ax quema oncasoc seyoc cuesoli queja nopa.
41013020	Huan intla Toteco ax quichihuasqu'ia cototzi nopa tonali, nochi miquisqu'iaj. Pero yajaya quichihuas nopa tonali ma eli cototzi pampa quinicnel'ia tlen quintlapejpenijtoc.
41013021	"Huajca intla se acajya inmechilhuis para nica itztoc Cristo, o Cristo itztoc nepa huan monequi inquiitatij, amo xijneltocaca.
41013022	Pampa motlalanase tlacajcayahuani tlen quiijtose para yajuanti Cristo, huan sequinoc quiijtose para yajuanti itiocamanalojcahua Toteco. Yajuanti quinextise miyac tlanescayotl huan huejhueyi chicahualis nescayotl para ica quincajcayahuase tlacame. Huan intla huelisqu'ia, hasta nojquiya quincajcayahuasqu'iaj tlacame tlen Toteco quintlapejpenijtoc.
41013023	Pero xijpiyaca cuidado, ya nimechilhui achtohui nochi tlen panos teipa.
41013024	"Pero ipan nopa tonali, quema tlantos nopa tlaijiyohuilistli, tzintlayohuas tonati, huan metztli ayoc tlatlanextis.
41013025	Sitlalime huetzise tlen elhuicac, huan sequinoc tlamantli tlen eltoc ipan elhuicactli chicahuac mojmolinis.
41013026	Teipa tlacame nechitase na tlen niMocuepqui Tlacatl quema nihualas ipan mixtli ica hueyi chicahualistli huan ica notlatlanex.
41013027	Huan huajca niquinnahuatis noelhuicac ejcahua ma quinsentilica nopa tlacame tlen Toteco quintlapejpenijtoc tlen campa hueli ipan tlaltepactli huan elhuicactli.
41013028	"Xijmachilica ni huicalotl tlen se higuera cuahuitl. Quema pehua moselilt'ia imacuayo huan quisa ixihuiyo, inquimatij monechcahu'ia tlatotonilotl.
41013029	San se ica imojuanti nojquiya quema inquiitase ni tlamantli tlen nimechilhuijtoc, xijmatica ya nechca para nihualas. Ya nimonechcahuijtos ipan cuapuerta.
41013030	Nel'ia nimechilhu'ia, ni xinachtli tlacame tlen ama itztoque ax miquise hasta quema panos nochi ni tlamantli.
41013031	Elhuicactli huan tlaltepactli panotehuas, pero notlajtol nochipa motlamichijtiyas.
41013032	"Pero axaca quimati tlachque tonal huan tlachque hora sampa nihualas ipan ni tlaltepactli. Ax quimatij nopa elhuicac ehuani ipan elhuicac, niyon na niIcone ax nijmati. San yajaya Totata, quena quimati.
41013033	Xijpiyaca cuidado, xitlachixtoca cuali huan ximomaijtoca pampa ax inquimatij quema ajsis nopa tonal quema sampa nihualas.
41013034	Na niyas huan sampa nihualas queja ni tlacatl tlen yajqui paxaloto. Yajaya achtohui quinmacac tequihuejcayotl itequipanojcahua huan quimacac sesen itequi. Huan quinnahuati ma quimocuitlahuica cuapuerta. Huan quisqui ichaj huan yajqui paxaloto, pero itequipanojcahua monejqui mojmostla tlachixtose pampa ax quimatiyayaj tlachque tonal mocuepasqu'ia.
41013035	Huajca xitlachixtoca cuali ihuical quej nopa tequipanohuani tlen quichiyaj nopa caltecojtli pampa imojuanti nojquiya, ax inquimatij quema nimocuepas. Huelis nihualas tlayohua, o tlajco yohual, o quema tzajtzis cuapelech o ica ijnaloc.
41013036	Intla nihualas nimantzi, ma ax nimechpantiqui incochtoque.
41013037	Huan tlen nimechilhu'ia imojuanti, nojquiya niquinilhu'ia nochi tlacame: ¡Xitlachixtoca cuali para quema nihualas!"
41014001	Polihuiyaya ome tonali para nopa israelita ilhuitl tlen itoca Pascua quema israelitame quicuaj pantzi tlen ax quipiya tlasonecajyotl. Huan nopa tlayacanca totajtzitzi ininhuaya tlamachtiani tlen itlanahuatil Mois'es quitemohuiliyayaj quejatza huelisqu'iaj quicajcayahuasqu'iaj Jes'us para quiitzquise huan quimictise.
41014002	Pero moilhuiyayaj ax huelis quiitzquisqu'iaj ipan nopa ilhuitl para nopa tlacame ma ax moajcomanaca huan quintehuisqu'iaj.
41014003	Jes'us itztoya ipan nopa altepetl Betania ipan ichaj Sim'on tlen achtohui tlacayo palaniyaya ica nopa cocolistli tlen itoca lepra. Huan Jes'us mosehuijtoya campa mesa, huan ajsico se sihuatl tlen quihualicayaya se lemete tlen quicoyonijtoya tlen se tetl itoca alabastro. Nopa tlaajhuiyacayotl elqui tlahuel patiyo. Eliyaya senquistoc nardo huan ica nopa tlaajhuiyacayotl momajtoyaj quinpolohuaj mijcatzitzi. Huan nopa sihuatl quiquechpostejqui nopa frasco huan quitequili ipan itzonteco Jes'us.
41014004	Huan sequin tlen itztoyaj nepa cualanque huan moilhuijque: --¿Para tlen san quinenpolohua ne tlaajhuiyacayotl?
41014005	Hueltosqu'ia quinamacatosqu'ia para miyac tomi queja tlaxtlahuaj para eyi ciento tonali tequitl huan nopa tomi hueltosqu'ia quinmacatosqu'iaj tlen teicneltzitzi. Quej nopa quiajhuayayaj nopa sihuatl.
41014006	Pero Jes'us quiijto: --Xijcahuaca, ¿para tlen inquicuatoton'iaj? Ni sihuatl nechchihuil'ia tlen cuali.
41014007	Nochipa itztose tlacame tlen teicneltzitzi imohuaya huan huelis inquinpalehuise quema inquinequise, pero na, ax niitztos nica miyac m'as tonali.
41014008	Ni sihuatl quichijqui tlen huelqui. Nechpolo ni tlaajhuiyacayotl para quicualtlalis notlacayo para quema nimiquis huan nechtlalpachose, yonque noja polihui.
41014009	Nel'ia nimechilhu'ia, campa hueli ipan nochi tlaltepactli campa tlacame teixtomilise itlajtol Toteco, nojquiya tepohuilise tlen nechchihuili ni sihuatl para nochi tlacame ma quiilnamiquica.
41014010	Teipa Judas Iscariote, se tlen nopa majtlactli huan ome imomachtijcahua Jes'us, yajqui quinitato nopa tlayacanca totajtzitzi para quisencahuas quejatza quitemactilis.
41014011	Huan quema nopa tlayacanca totajtzitzi quicajque, nel'ia paquiyayaj huan quiilhuijque para quitlaxtlahuise. Huajca Judas pejqui quitemohua se hora huan se lugar tlen cuali para quiitzquise Jes'us para huelis quitemactilis ininmaco.
41014012	Ajsico nopa achtohui tonal tlen nopa ilhuitl quema tiisraelitame tijcuaj pantzi tlen ax quipiya tlasonejcayotl huan monequi tijmictise nopa pilborregojtzi para tiquilnamiquise nopa Pascua. Huan imomachtijcahua Jes'us quitlajtlanijque: --¿Canque tijnequi ma tijcualtlalitij nopa Pascua tlacualistli para ta?
41014013	Huajca Jes'us quintitlanqui ome imomachtijcahua ma yaca, quinilhui: --Xiyaca ipan nopa altepetl huan inmechnamiquis se tlacatl tlen quihuica atl ipan se comitl. Xijtoquilica.
41014014	Xiquilhuica tlen iaxca nopa cali campa yajaya calaquis para nopa tlamachtijquetl quinequi quimatis campa eltoc nopa hueyi calijtic campa huelis quicuas nopa Pascua tlacualistli ininhuaya imomachtijcahua.
41014015	Huan inmechnextilis se hueyi cuarto tlen ya tlacualtlalili ipan se cali tlen moicpahuijtoc. Nepa xijcualtlalica nopa tlacualistli para nochi tojuanti.
41014016	Huajca yajque imomachtijcahua huan calajque ipan nopa altepetl huan quipantijque nochi queja Jes'us quinilhuijtoya. Huan nepa quisencajque nopa Pascua tlacualistli.
41014017	Huan quema tlayohuac, Jes'us ininhuaya nopa majtlactli huan ome imomachtijcahua yajque nepa.
41014018	Huan yajuanti mosehuiyayaj campa mesa tlacuayayaj huan Jes'us quinilhui: --Nel'ia nimechilhu'ia, se tlen imojuanti tlen tlacua nohuaya nechtemactilis.
41014019	Huajca pejque mocuesohuaj huan sesentzitzi yajuanti pejque quitlajtlan'iaj Jes'us: --¿Huelis na? Huan seyoc nojquiya quiijto: --¿Huelis na?
41014020	Huan Jes'us quinilhui: --Yajaya se tlen imojuanti inmajtlactli huan ome. Yajaya tlen tlacua huan quiapachohua ipantzi nohuaya ipan ni plato.
41014021	Nel'ia na tlen niMocuepqui Tlacatl nimiquis queja ijcuilijtoc ipan Itlajtol Toteco huejcajquiya, pero nopa tlacatl tlen nechtemactilis quipantis se hueyi tlatzacuiltilistli. M'as cuali eltosqu'ia para ax tlacajtosqu'ia.
41014022	Huan quema tlacuayayaj, Jes'us quiitzqui pantzi, huan quitlascamatqui iTata huan quitlajcotlapanqui. Teipa quinmajmacac imomachtijcahua huan quinilhui: --Xijcuaca, ni notlacayo.
41014023	Huan Jes'us quiitzqui se taza huan quitlascamatqui iTata. Teipa quinmacac imomachtijcahua huan nochi quiique ipan nopa taza.
41014024	Huan Jes'us quinilhui: --Ya ni noeso tlen nijtoyahuas para miyac tlacame quema nimiquis. Ica ya ni pehuas itequihuejcayo nopa yancuic tlajtoli tlen Toteco Dios quichihua ica tlacame.
41014025	Melahuac, ayoc niquis xocomecatl iayo hasta nopa tonal quema sampa niquis campa tlanahuat'ia Toteco.
41014026	Huan teipa quema huicaque se tiohuicatl, yajque ipan nopa tepetl Olivos.
41014027	Huan Jes'us quinilhui: --Ni yohuali nochi imojuanti inmomajmatise huan innechtlahuelcahuase, pampa ijcuilijtoc ipan Itlajtol Toteco: 'Nijmictis nopa tlamocuitlahuijquetl, huan iborregojhua motlalose.'
41014028	Pero quema nimoyolcuis, teipa nitlayacanas hasta estado Galilea, huan nepa timopantise.
41014029	Huajca Pedro quiilhui Jes'us: --Yonque nochi sequinoc mitztlahuelcahuase, pero na, ax quema.
41014030	Huan Jes'us quiilhui: --Melahuac nimitzilhu'ia, ipan ni tlayohua quema noja polihui para tzajtzis se cuapelech ica ompa, ta tiquinilhuis tlacame expa para ax tinechixmati.
41014031	Pero Pedro noja m'as chicahuac quiijto: --Yonque monequi nimiquis mohuaya, ax quema niquijtos para ax nimitzixmati. Huan nochi yajuanti nojquiya ya nopa quiijtojque.
41014032	Teipa nochi ajsitoj campa se xochimili tlen itoca Getseman'i huan Jes'us quinilhui imomachtijcahua: --Ximosehuica nica huan nimomaijtoti ica noTata.
41014033	Huan Jes'us quinhuicac Pedro, Jacobo ihuaya Juan huan pejqui mocuesohua miyac.
41014034	Huan quinilhui: --Nel'ia tlahuel nimocuesohua hasta nijmati nimiquis amantzi san ica cuesoli. Ximocahuaca nica huan xitlachixtoca.
41014035	Huajca Jes'us moquixti se quentzi huan motlancuaquetzqui tlalchi. Huan pejqui momaijtohua ica Itata huan quitlajtlani intla huelis, ma ax quipanos nopa fiero tlaijiyohuilistli tlen hualayaya.
41014036	Quiilhui: "Pap'a, ta nochi tihueli tijchihua. Xinechquixtili ni tlaijiyohuilistli tlen huala, pero amo xijchihua tlen na nijnequi, san xijchihua tlen ta mopaquilis."
41014037	Teipa Jes'us mocuepqui campa itztoyaj imomachtijcahua, huan quinpantito cochtoque huan quiilhui Pedro: --Sim'on, ¿ticochtoc? ¿Ax huelqui titlachixtoya niyon se hora?
41014038	Xitlachixtoca huan ximomaijtoca para ma ax inmechyoltilanas tlajtlacoli. Nel'ia imotonaltzi quinequi quichihuas tlen Toteco quinequi, pero imotlacayo tlaxicohua.
41014039	Huan Jes'us sampa yajqui huan momaijtoto. Quiilhui Itata ihuical quej achtohui quiilhui.
41014040	Teipa sampa mocuepqui campa imomachtijcahua huan sampa quinpantito cochtoque, pampa ax huelque quiijiyohuise para ax cochise. Huan imomachtijcahua ax quimatiyayaj quejatza quinanquilise.
41014041	Sampa ica expa Jes'us yajqui momaijtoto. Teipa mocuepqui campa imomachtijcahua huan quinilhui: --¿Noja incochtoque huan inmosiyajcajtoque? San ya ni. Ya ajsic ni hora para nechtemactilise na tlen niMocuepqui Tlacatl ininmaco tlajtlacolchihuani.
41014042	Ximoquetzaca, ma tiyacajya. Xiquitaca, nepa huala tlen nechtemactilis.
41014043	Huan nimantzi quema Jes'us noja camatiyaya, ajsico Judas, se tlen nopa majtlactli huan ome imomachtijcahua. Huan ihuaya hualayayaj miyac tlacame tlen quihualicayayaj machetes huan cuahuitl. Quintitlantoyaj nopa tlayacanca totajtzitzi, ininhuaya nopa tlamachtiani tlen itlanahuatil Mois'es, ininhuaya nopa huehue tlacame tlen israelitame.
41014044	Huan Judas tlen quitemactiliyaya Jes'us quinmacatoya se tlanescayotl pampa quinilhuijtoya para tlen quitzoponis, yaja Jes'us. Huajca ma quiitzquica huan ma quihuicaca cuali ilpitoc.
41014045	Huan nimantzi quema Judas ajsico, quinechcahuico Jes'us huan quiilhui: --¡Tlamachtijquetl! Huan quitzoponi.
41014046	Huajca nopa tlacame quiitzquijque Jes'us huan quihuicaque.
41014047	Pero se tlacatl tlen itztoya nepa quiquixti imachete, huan quimaquili itequipanojca nopa hueyi totajtzi huan quitzontequili se inacas.
41014048	Huan Jes'us quinilhui: --¿Para tlen inhualajtoque nica para innechitzquise ica machetes huan ica cuahuitl queja nielisqu'ia se nitlaxtejquetl?
41014049	Mojmostla nitlamachtiyaya ipan nopa hueyi tiopamitl campa initztoyaj huan ax quema innechitzquijque. Pero ya ni monequi ma pano para mochihuas tlen huejcajquiya ijcuilijtoc ipan Itlajtol Toteco para panos.
41014050	Huan nimantzi nochi imomachtijcahua quicajtejque Jes'us huan cholojque.
41014051	Huan quitoquiliyaya se telpoca tlacatl tlen motzactoya san ica se hueyi yoyomitl. Huan nopa tlacame quiitzquijque,
41014052	pero nopa telpocatl quicajtejqui iyoyo ininmaco huan cholojqui xolotic.
41014053	Teipa quihuicaque Jes'us campa nopa hueyi totajtzi. Huan mosentilijque nochi tlayacanca totajtzitzi, nopa huehue tlacame tlen israelitame huan nopa tlamachtiani tlen itlanahuatil Mois'es.
41014054	Huan Pedro quitoquili Jes'us ica huejca huan calajqui ipan icalixpa nopa hueyi totajtzi. Teipa Pedro mosehuijtoya ininhuaya tlen quimocuitlahuiyayaj nopa cali huan nochi yajuanti mototoniyayaj tliteno.
41014055	Nopa tlayacanca totajtzitzi ininhuaya nochi nopa tlasentilistli tlen tequihuejme quintemohuayayaj ome tlacame para quiteilhuise Jes'us ica tlen ax cuali quiitztoyaj quichihua para huelis quimictise, pero ax quinpantijque.
41014056	Miyaqui istlacatiyayaj ica ya para quichijtoya tlamantli tlen ax neli quichijqui, pero ax elqui san se inintlajtol.
41014057	Sequin moquetzque huan quiijistlacahuijque Jes'us, huan quiijtojque:
41014058	--Tojuanti tijcajque quema quiijto para quixolehuasqu'ia ni tiopamitl tlen tlacame quichijtoque huan ica eyi tonali quichihuas seyoc tiopamitl tlen ax tlamachijchihuali.
41014059	Pero niyon ica ya nopa, ax elqui san se inintlajtol.
41014060	Huan nopa hueyi totajtzi moquetzqui huan monechcahui campa Jes'us huan quitlajtlani: --¿Ax tleno tiquinnanquil'ia tlen ica mitzteilhu'iaj? ¿Quejatza timomanahuis?
41014061	Pero Jes'us ax molini huan ax tleno quinanquili. Huajca sampa nopa hueyi totajtzi quiilhui: --¿Ta tiCristo, tiIcone Toteco tlen nochi tijhueyichihuaj?
41014062	Huan Jes'us quiilhui: --Quena, najaya. Huan innechitase na tlen niMocuepqui Tlacatl nimosehuijtos inejmatl Toteco Dios tlen quipiya nochi chicahualistli. Huan innechitase quema nihualas ipan nopa mixtli ipan elhuicac.
41014063	Huajca nopa hueyi totajtzi motzayanili iyoyo pampa quiitac para se hueyi tlaixpanoli tlen quiijto Jes'us. Huan quiijto: --¿Para tlen tiquintemose sequinoc tlacame ma techilhuica tlachque quichijtoc ni tlacatl?
41014064	Ya inquicajque para tlahuel ax quitlepanita Toteco pampa mochihua queja yajaya elisqu'ia Toteco Dios. ¿Tlachque inquiijtohuaj ma tijchihuaca? Huan nochi quiilhuijque quinamiqui ma miqui.
41014065	Huajca sequin pejque quiixchajchaj Jes'us. Teipa quiixtzajque huan pejque quiixtlatzin'iaj huan quiilhu'iaj: --¡Xitechilhui ajqueya mitzixtlatzini! Huan nopa soldados quimaquiliyayaj ipan ixayac.
41014066	Huan Pedro itztoya calixpa nepa tlatzintla huan ajsico nepa se ichpocatl tlen tlatequipanohuayaya ichaj nopa hueyi totajtzi.
41014067	Huan nopa ichpocatl quiitac Pedro mototoniyaya tliteno huan quitlachili huan quiilhui: --Ta nojquiya tinemiyaya ihuaya Jes'us, nopa Nazaret ejquetl.
41014068	Pero Pedro ax mocahuili para quiixmatiyaya, huan quiijto: --Ax niquixmati, niyon ax nijmachil'ia tlen tinechilhu'ia. Huan Pedro quisqui calteno huan nimantzi tzajtzic se cuapelech.
41014069	Huan nopa ichpoca tlatequipanojquetl quitlachili sampa huan pejqui quinilhu'ia tlen itztoyaj nopano: --Ni tlacatl itztoc se tlen yajuanti tlen nejnemiyayaj ihuaya Jes'us Nazaret ejquetl.
41014070	Pero Pedro sampa quiijto para ax quiixmati. Huan quentzi teipa, nopa tlacame tlen itztoyaj nepa sampa quiilhuijque: --Nel'ia ta tiitztoc se tlen yajuanti. Nesi tiehua estado Galilea pampa ticamati queja tlen nepa ehuaj.
41014071	Huajca Pedro pejqui tlatelchihua huan pejqui quitestigojquetza Toteco Dios huan quinilhui: --Ax niquixmati ne tlacatl tlen innechcamahu'iaj.
41014072	Huan ipan nopa tlalochtli se cuapelech tzajtzic ica ompa. Huajca Pedro quiilnamijqui tlen Jes'us quiilhuijtoya. Quiijto para quema noja polihui para tzajtzis se cuapelech ica ompa, Pedro quiijtosqu'ia expa para ax quiixmati Jes'us. Huan Pedro moilhui tlen quichijqui huan pejqui choca.
41015001	Huan hualmostla cualca nopa tlayacanca totajtzitzi, nopa huehue tlacame tlen israelitame huan nopa tlamachtiani tlen itlanahuatil Mois'es, mosentilijque ica nochi nopa tlasentilistli tlen tequihuejme para mocamahuise tlachque quichihuase. Teipa quiilpijque Jes'us huan quihuicaque. Quitemactilijque imaco Pilato pampa quipixqui tequihuejcayotl ipan estado Judea.
41015002	Huan Pilato quitlatzintoquili Jes'us: --¿Ta tiinintlanahuatijca israelitame? Huan Jes'us quinanquili: --Quena. Melahuac tlen tiquijtohua.
41015003	Huan nopa tlayacanca totajtzitzi quiteilhuijque Jes'us ica miyac tlamantli.
41015004	Huajca Pilato sampa quitlatzintoquili Jes'us huan quiilhui: --¿Ax tleno tiquinnanquilis? Xiquita, mitzteilhuijtoque ica miyac tlamantli.
41015005	Pero Jes'us ax tleno quinanquili, huan Pilato quisentlachili miyac.
41015006	Sesen xihuitl ipan nopa ilhuitl Pilato momajtoya quimajcahua se tlacatl tlen tzactoc para ma yohui ichaj. Momatqui quimalacanis tlen nopa miyac tlacame quitlajpejpenisqu'iaj.
41015007	Itztoya se tlacatl ipan tlatzactli tlen itoca eliyaya Barrab'as. Barrab'as huan ihuampoyohua temictijtoyaj quema motehuiyayaj ica nopa gobierno ipan nopa tlali.
41015008	Huan nopa miyac tlacame ajsicoj iixpa Pilato huan pejque quitlajtlan'iaj ma quimalacanis se tlacatl queja nochipa quichihuaj.
41015009	Huan Pilato quinnanquili: --¿Inquinequij ma nimechmajcahuilis Jes'us, imotlanahuatijca inisraelitame?
41015010	Pilato quimatiyaya nopa tlayacanca totajtzitzi san quitemactilijtoyaj Jes'us pampa quichicoitayayaj.
41015011	Pero nopa tlayacanca totajtzitzi quinchihualtijque tlacame para ma quitlajtlanica Pilato ma quimalacanis Barrab'as, huan ax Jes'us.
41015012	Huajca Pilato sampa quintlatzintoquili: --¿Huajca tlachque inquinequij ma nijchihua ica Jes'us tlen inquitocaxt'iaj nopa tlanahuatijquetl tlen israelitame?
41015013	Huan chicahuac quiijtojque: --¡Xijcuamapelolti!
41015014	Pero Pilato quintlajtlani: --¿Para tlen? ¿Tlachque tlamantli ax cuali quichijtoc? Pero nopa tlacame sampa tlahuejchijque m'as chicahuac: --¡Xijcuamapelolti!
41015015	Huajca pampa Pilato quinequiyaya cuali mocahuas ininhuaya nopa miyac tlacame, quimalacani Barrab'as. Huan tlanahuati ma quicuartajhuica Jes'us, huan teipa quinmactili soldados tlen altepetl Roma ehuani para ma quicuamapeloltica.
41015016	Huajca nopa soldados quihuicaque Jes'us campa icalixpa nopa hueyi tequicali, huan nepa mosentilijque nochi soldados.
41015017	Huan quiquentijque Jes'us se yoyomitl huehueyac tlen itlachiyalis moradojtic queja momatque quitequihu'iaj tlanahuatiani. Huan quisencajque se huitzcorona huan quitlalilijque itzontecontipa Jes'us.
41015018	Huan pejque quitlaijilhu'iaj huan quiilhuijque: --¡Ma itzto miyac tonali ni inintlanahuatijca israelitame!
41015019	Huan quimaquiliyayaj Jes'us ipan itzonteco ica se ohuatl, huan quiixchajchayayaj. Motlancuaquetzayayaj iixpa queja quihueyichihuasqu'iaj, pero axtle.
41015020	Quema tlanque quitlaijilhu'iaj, quiquixtilijque iyoyo tlen moradojtic huan quiquentijque tlen ya iyoyo. Teipa quihuicaque para quicuamapeloltitij.
41015021	Huan san panoyaya se tlacatl tlen itoca eliyaya Sim'on pampa ajsitihualayaya tlen itlal. Huan nopa soldados quinahuatijque ma quihuica icuamapel Jes'us. Sim'on ejqui altepetl Cirene huan elqui inintata Alejandro huan Rufo.
41015022	Huan nopa soldados quihuicaque Jes'us campa se lugar tlen itoca G'olgota. (G'olgota quinequi quiijtos Campa Onca Mijcatzontecomitl.)
41015023	Huan quisencajque xocomecatl iayo maneltic ihuaya se tlamantli tlen chichic tlen itoca mirra para quimacase Jes'us, pero yajaya ax quiic.
41015024	Huan quema quicuamapeloltijtoyaj Jes'us, nopa soldados momajmacaque iyoyo. Huan mahuiltijque ica piltetzitzi tlen yejyectzitzi para quimatise tlachque quihuicas sesen yajuanti.
41015025	Ica ijnaloc a las nueve quicuamapeloltijque Jes'us.
41015026	Huan quitlalijque se tlajcuiloli ipan itzonpac icuamapel para ma nesi tlen ica quiteilhuijtoyaj para ma miqui. Huan nopa tlajcuiloli quiijto:|sc NI ININTLANAHUATIJCA ISRAELITAME|r.
41015027	Huan quincuamapeloltijque ome tlaxtequini ihuaya Jes'us, se ica inejmatl, huan seyoc ipan iarraves.
41015028	Quej nopa panoc pampa queja nopa ya ijcuilijtoya ipan Itlajtol Toteco campa quiijto: "Quichihuilise queja elisqu'ia se tlaixpanoquetl."
41015029	Huan tlacame tlen panoyayaj quihuetzquiliyayaj. Quiojoliniyayaj inintzonteco huan quiilhuiyayaj: --¡Ya nopa tlen monequi! Ta tiquijto tijxolehuasqu'ia nopa tiopamitl huan ica eyi tonali tijchihuasqu'ia sampa.
41015030	Huajca ama ximomaquixti huan xitemo ipan mocuamapel, intla tihueli.
41015031	Quej nopa nojquiya nopa tlayacanca totajtzitzi huan nopa tlamachtiani tlen itlanahuatil Mois'es quitlaijilhuiyayaj Jes'us. Quiijtohuayayaj: --Yajaya quinmaquixti sequinoc, pero ama ax hueli momaquixt'ia.
41015032	Intla nel'ia tiCristo tlen Toteco techtitlanisqu'ia huan nel'ia titlanahuatijquetl tlen israelitame, xitemo nimantzi tlen nopa cuamapeli, huan tiquitase huan tijneltocase. Huan nopa tlaxtequini tlen quincuamapeloltijtoyaj ihuaya, no quitlaijilhuiyayaj.
41015033	Huan ica tlajco tona tzintlayohuac nochi nopa tlali hasta las tres ica tiotlac.
41015034	Huan a las tres Jes'us chicahuac quiijto: "Eloi, Eloi, ¿lama sabactani?" (Ya ni quinequi quiijtos: "NoTeco, noTeco, ¿para tlen tinechtlahuelcajtoc?")
41015035	Sequin tlen itztoyaj nepa quicajque camati, pero ax quimachilijque itlajtol. Huan quiijtojque: --¡Xijcaquica! Yajaya quinotza nopa tiocamanalojquetl El'ias.
41015036	Huan se tlacatl motlalo huan quixoloni se tlamantli tzotzoltic ica xocomecatl iayo tlen xococ. Teipa quitlali ipan se ojtla cuahuitl huan quimacac Jes'us ma quichichina. Quiijto: --Ma tiquitaca intla hualas El'ias quitemohuiqui.
41015037	Huan Jes'us tzajtzic chicahuac huan mijqui.
41015038	Huan ipan nopa tlalochtli tzayanqui nopa hueyi cortina tlen ica quitzactoyaj Campa M'as Tlatzejtzeloltic ipan nopa hueyi israelita tiopamitl. Nopa yoyomitl motlajcoitac pejtejqui huejcapa hasta tlazintla tlamito.
41015039	Huan nopa tlayacanquetl tlen soldados tlen itztoya iixpa Jes'us quiitac quejatza mijqui huan quiijto: --Nel'ia ni tlacatl Icone Toteco.
41015040	Nojquiya itztoyaj nepa sequin sihuame tlen quitlachiliyayaj Jes'us ica huejca. Ininhuaya itztoyaj Mar'ia Magdalena, Salom'e huan Mar'ia ininnana Jos'e huan Jacobo tlen teipa ejquetl.
41015041	Ni sihuame quitoquiliyayaj Jes'us huan quipalehuiyayaj quema itztoya ipan estado Galilea. Teipa yajuanti huan miyac m'as sihuame ajsicoj ihuaya Jes'us ipan altepetl Jerusal'en.
41015042	Eltoya nopa tonal para quicualtlalise nochi para nopa seyoc tonal quema israelitame mosiyajcahuaj. Huan quema tlayohuac,
41015043	hualajqui Jos'e se Arimatea ejquetl. Yajaya elqui se tequihue ipan nopa hueyi tlasentilistli huan nochi tlacame quitlepanitayayaj. Huan yajaya nojquiya quichiyayaya ma tlanahuati Toteco ipan tlaltepactli. Huajca Jos'e mosemacac huan calaquito campa Pilato huan quitlajtlanito itlacayo Jes'us.
41015044	Huan Pilato ax huelqui quineltoca para nel'ia ya mictoya Jes'us. Huajca quinotzqui nopa inintlayacanca soldados huan quitlajtlani intla ya mictoya.
41015045	Huan nopa tlayacanquetl quiilhui para quena. Huajca Pilato quicahuili Jos'e ma quihuica itlacayo.
41015046	Huan Jos'e quicojqui se yoyomitl tlen cuali huan tlen hueyi, huan quitemohuito itlacayo Jes'us ipan cuamapeli huan quiquimilo ica nopa yoyomitl. Teipa quitlali itlacayo ipan se tlacacahuaya tlen quicoyonijtoya ipan tetl huan quimimilo se hueyi tetl para quitzacuas nopa tlacacahuaya.
41015047	Huan Mar'ia Magdalena ihuaya Mar'ia inana Jos'e quitlachiliyayaj campa quitlalijque itlacayo.
41016001	Ipan s'abado ica tiotlac quema ya tlantoya nopa tonal quema tiisraelitame timosiyajcahuaj, Mar'ia Magdalena, Mar'ia inana Jacobo, huan Salom'e quicojque tlaajhuiyacayotl para quitlalilise itlacayo Jes'us.
41016002	Huan ijnaltzi ipan domingo, nopa achtohui tonal ipan samano, yajque campa tlacacahuaya quema quistihualayaya tonati.
41016003	Huan motlatzintoquiliyayaj: --¿Ajqueya techijcuenilis nopa hueyi tetl tlen ica quitzactoque nopa tlacacahuaya?
41016004	Pero quema ajsitoj nepa, quitlachilijque huan quiitaque para ya quiijcuenijtoyaj nopa tetl yonque nel'ia hueyi.
41016005	Huan calajque ipan nopa tlacacahuaya, huan nepa ica ininnejmatl quiitaque mosehuijtoya se telpoca tlacatl tlen moquentijtoya iyoyo chipahuac huan huehueyac. Huan nopa sihuame momajmatijque.
41016006	Pero nopa telpoca tlacatl quinilhui: --Amo ximomajmatica. Nijmati inquitemohuaj Jes'us, nopa Nazaret ejquetl tlen quicuamapeloltijque. Pero axaca itztoc nica, ya moyolcuitoc. Xijtlachilica campa quitectoyaj.
41016007	Huan xiyaca, xiquinilhuitij imomachtijcahua ihuaya Pedro para Jes'us inmechyacanas hasta nepa estado Galilea. Nepa inquiitase queja yajaya inmechilhui achtohui.
41016008	Huajca nopa sihuame motlalojtejque tlen nopa tlacacahuaya, huan huihuipicayayaj huan momajmatiyayaj. Huan axaca quiilhuijque tleno pampa tlahuel majmahuiyayaj.
41016009	Huan quema Jes'us moyolcuic cualca ipan domingo nopa achtohui tonal ipan samano, achtohui monexti campa Mar'ia Magdalena tlen achtohuiya quinpiyayaya chicome iajacahua Axcualtlacatl huan yaja quinquixtilijtoya.
41016010	Huan Mar'ia Magdalena yajqui quinyolmelahuato imomachtijcahua tlen nejnentoyaj ihuaya Jes'us. Huan quema ajsito, quinpantito mocuesohuayayaj huan chocayayaj.
41016011	Huan imomachtijcahua ax quineltocaque quema quinilhui para ya moyolcuitojca Jes'us huan ya quiitztoya.
41016012	Teipa Jes'us monexti achi moixpatlatoc queja elisqu'ia seyoc tlacatl quema ome imomachtijcahua nemiyayaj ipan se ojtli huejca tlen campa caltini.
41016013	Huan nopa ome tlacame yajque huan quinyolmelahuatoj nopa sequinoc, pero nojquiya yajuanti ax quinneltocaque.
41016014	Huan teipa Jes'us monexti campa nopa majtlactli huan se imomachtijcahua quema tlacuayayaj. Huan Jes'us quinajhuac pampa nel'ia yoltetique. Huan ax quineltocaque para moyolcuitojca. Niyon ax quinneltocatoyaj inintlajtol tlen quiitztoyaj para ya moyolcuitoc.
41016015	Huan Jes'us quinilhui: "Xiyaca ipan nochi tlaltepactli huan xiteilhuitij itlajtol Toteco ica nochi tlacame.
41016016	Ajqueya quineltocas huan mocuaaltis, Toteco quimaquixtis. Pero ajqueya ax quineltocas, Toteco quitlatzacuiltis.
41016017	Huan tlen quineltocase quipantijtiyase ni tlanescayotl: Ica notoca quinquixtise iajacahua Axcualtlacatl. Camatise ica yancuic tlajtoli.
41016018	Intla quinitzquise cohuame o quiise se tlamantli tlen pajyo, ax tleno quinchihuilis. Nojquiya quitlalise ininma ipan cocoyani huan mochicahuase."
41016019	Huajca quema Tohueyiteco Jes'us tlanqui quincamahu'ia, tlejcotejqui elhuicac huan mosehuito inejmatl Toteco.
41016020	Huan imomachtijcahua yajque, huan quiixtomatoj Itlajtol Toteco campa hueli techaj. Huan Tohueyiteco quinpalehuiyaya huan tenextiliyaya para melahuac inintlajtol pampa ica yajuanti quichihuayaya huejhueyi tlanescayotl. San ya nopa.
42001001	Noicni Te'ofilo, miyac tlacame quichijtoque campeca quiijcuilose nochi nopa tlamantli tlen panotiyajque toixtla ipan inemilis Jesucristo.
42001002	Quiijcuilojtoque tlen nopa tlacame tlen quiixtonque itlajtol techilhuijque para quiitztiyajque hasta quema pejque nejnemij ihuaya Jes'us.
42001003	Huan huajca na nojquiya nimoilhui cuali para nimitztlajcuilhuis nochi tlen panoc tlen quema tlacatqui Jes'us huan quejatza panotiyajqui hasta itlamiya pampa ica yolic nijtemojtoc tlen melahuac ica nochi ni tlamantli. Huajca noicni Te'ofilo tlen nochi mitztlepanitaj miyac, ama nimitztlajcuilhuis nochi
42001004	para tijmachilis nel'ia temachtli nopa tlamantli tlen tlacame mitzmachtijtoquejya.
42001005	Ipan nopa tonali quema tlanahuatiyaya Herodes el Grande ipan estado Judea, itztoya se totajtzi tlen itoca eliyaya Zacar'ias tlen tequitqui ipan nopa Ab'ias pamitl tlen totajtzitzi. Zacar'ias quipixqui isihua tlen itoca eliyaya Elisabet huan nochi ome eliyayaj iteipa ixhuihua nopa totajtzi Aar'on tlen huejcajquiya itztoya.
42001006	Zacar'ias huan Elisabet itztoyaj xitlahuaque iixtla Toteco. Quintoquilijque itlanahuatilhua Toteco huan nochi tlen yajaya quinnahuati ma quichihuaca. Yeca axaca huelqui quinteilhui ica niyon se tlamantli fiero.
42001007	Pero ax quipiyayayaj niyon se conetl pampa Elisabet ax hueliyaya conecui huan inijuanti ya huehuejtixtoyaj.
42001008	Huan se tonal Zacar'ias quichihuayaya itequi nepa tiopan calijtic iixtla Toteco, pampa quitocaro se ipan nopa Ab'ias pamitl tlen totajtzitzi ma tequiti.
42001009	Huan queja momatque quichihuaj totajtzitzi, mahuiltijque ica piltetzitzi para quiitase ajqueya tlen inijuanti Toteco quitlapejpenis para quitlatis nopa copali iixtla Toteco ipan nopa hueyi israelita tiopamitl. Huan quitocaro Zacar'ias ma quitlati.
42001010	Huan ipan nopa hora quema Zacar'ias quitlatiyaya nopa copali tiopan calijtic, moquetzayayaj calteno miyac tlacame tlen momaijtohuayayaj ica Toteco.
42001011	Huan nimantzi monexti se ielhuicac ejca Toteco iixtla Zacar'ias. Moquetzaco ica inejmatl nopa tlaixpamitl campa quitlatiyaya copali.
42001012	Huan Zacar'ias tlahuel momajmati quema quiitac nopa elhuicac ejquetl.
42001013	Pero nopa elhuicac ejquetl quiilhui: --Zacar'ias, amo ximomajmati. Toteco quicactoc tlen tijtlajtlaniyaya, huan mosihua Elisabet quipiyas se piloquichpiltzi huan tijtocajtis Juan.
42001014	Tlahuel inpaquise quema tlacatis huan paquise imohuaya miyac tlacame,
42001015	pampa yajaya quipiyas se hueyi tequitl iixtla Toteco. Ax quiis xocomeca atl, niyon ax quiis se tlaili nelcococ. Yajaya elis temitoc ica Itonal Toteco hasta quema noja itztos ipan inana.
42001016	Huan yajaya quichihuas para miyac israelitame ma moyolcuepaca huan ma quitoquilica Toteco Dios.
42001017	Juan quipiyas itlalnamiquilis huan ichicahualis queja nopa tiocamanalojquetl El'ias huejcajquiya quipixtoya. Huan yajaya tlayacanas huan quincualtlalilis ininyolo tlacame ma quiselica Tohueyiteco. Quichihuas para tetatme ma moyoltlalica huan ma itztoca ica cuali ica ininconehua. Huan quichihuas para tlacame tlen ax tleno quitlepanitaj, ma tlatlepanitaca.
42001018	Huan Zacar'ias quitlajtlani nopa elhuicac ejquetl: --¿Quejatza huelis nijmatis para temachtli tlen tinechilhu'ia? Nosihua huan na tihuehuentzitzijya.
42001019	Huan nopa elhuicac ejquetl quinanquili: --Na niGabriel. Nochipa nimoquetza iixtla Toteco. Yajaya nechtitlanqui ma nimitzcamahuiqui huan ma nimitzyolmelahuaqui tlen itlajtol Toteco.
42001020	Pero pampa ax tijneltocac notlajtol, tinonotiyas huan ax huelis ticamatis hasta tlacatis mocone. Huan nochi ni tlamantli panos quema ajsis nopa tonal tlen Toteco quitlalijtoc.
42001021	Huan nopa miyac tlacame noja quichiyayayaj calteno quema ielhuicac ejca Toteco quicamahuiyaya Zacar'ias. Moilhuiyayaj para tlen Zacar'ias huejcahuayaya tiopan calijtic.
42001022	Huan quema Zacar'ias quisqui, ax hueliyaya camati. Huajca quimatque para quiitztoya se tlanextili tlen Toteco quinextilijtoya tiopan calijtic. Huan Zacar'ias san tlamanexti pampa nonotixtoya.
42001023	Teipa tlanqui nopa tonali tlen quitocaro Zacar'ias para tequitis queja totajtzi, huan yajaya mocuepqui ichaj.
42001024	Huan isihua Elisabet conecuic. Huan teipa senitztoya calijtic huan ax cana yajqui para macuili metztli. Huan isihua moilhuiyaya:
42001025	"Toteco nechtiochijtoc miyac, pampa ama niconehue huan ayoc nimopinahuas iniixtla sequinoc pampa ax nijpixtoya se nocone."
42001026	Elisabet ya quipixtoya icone ipan itlacayo se chicuase metztli quema Toteco quititlanqui ielhuicac ejca tlen itoca Gabriel ma yohui hasta altepetl Nazaret ipan estado Galilea
42001027	para quimacas se tlajtoli se ichpocatl tlen itoca eliyaya Mar'ia. Huan Mar'ia eliyaya se cuali ichpocatl tlen ax quema quiixmajtoya se tlacatl huan ya quiijtlantoya se telpocatl tlen itoca eliyaya Jos'e tlen eliyaya iteipa ixhui Tlanahuatijquetl David tlen huejcajquiya.
42001028	Huan Gabriel calajqui campa Mar'ia itztoya huan quiilhui: --Xipaqui ta tlen Toteco mitzcualita. Toteco itztoc mohuaya huan achi m'as mitztiochijtoc que sequinoc sihuame.
42001029	Pero quema Mar'ia quiitac nopa elhuicac ejquetl, quisentlachili huan moilhui tlaque quiijtosnequi para queja nopa quitlajpalohua.
42001030	Huan nopa elhuicac ejquetl quiilhui: --Amo ximomajmati Mar'ia. Toteco mitztlapejpenijtoc para mitztiochihuas tlahuel miyac.
42001031	Nimantzi ticonehue tielis huan teipa tijtlacatiltis se oquichpil huan tijtocajtlalis Jes'us.
42001032	Yajaya elis hueyi iixtla Toteco. Huan tlacame quiixmatise para Icone Toteco Dios Tlen M'as Quipiya Tlanahuatili. Huan Toteco quichihuas ma mosehuis huan tlanahuatis campa tlanahuatiyaya ihuejcapan tata David.
42001033	Huan quipiyas tequihuejcayotl ica israelitame para nochipa huan ax quema tlamis itlanahuatilis.
42001034	Huajca Mar'ia quitlajtlani nopa elhuicac ejquetl: --¿Quejatza niconehue nielis intla ax quema niitztoya ihuaya se tlacatl?
42001035	Huan nopa elhuicac ejquetl quinanquili: --Itonal Toteco hualas mopani, huan ichicahualis Toteco Dios Tlen M'as Quipiya Tlanahuatili mitztlapachos huan ticonehue tielis. Huan yeca mocone elis nel'ia tlatzejtzeloltic, huan tlacame quiixmatise para Icone Toteco.
42001036	Huan momachicni Elisabet nojquiya quipiyas icone yonque ya nanatzi. Huan yonque tlacame quiijtohuaj ax hueli conepiya, ya quipixtoc icone ipan itlacayo chicuase metztli.
42001037	Ax onca niyon se tlamantli tlen Toteco ax hueli quichihuas. Yajaya nochi hueli.
42001038	Huajca Mar'ia quiijto: --Na niiaxca Toteco. Nica niitztoc para nijchihuas nochi tlen nechnahuatis ma nijchihua. Ma nochi panos queja tinechilhuijtoc. Huajca ica ni, yajqui nopa elhuicac ejquetl.
42001039	Teipa Mar'ia mocualtlali huan moisihuilti yajqui se altepetl ipan estado Judea campa onca miyac tepetini
42001040	campa ichaj Zacar'ias. Huan calaquito huan quitlajpalo Elisabet.
42001041	Huan quema Elisabet quicajqui para Mar'ia quinojnotzqui, icone Elisabet mojmolini iijtico. Huan Itonal Toteco quitemiti Elisabet,
42001042	huan chicahuac Elisabet quiilhui Mar'ia: --Toteco m'as mitztiochijtoc, Mar'ia, que sequinoc sihuame huan nojquiya quitiochijtoc mocone.
42001043	Nel'ia se hueyi tlatlepanitacayotl para na, pampa ta tiinana nohueyiTeco tinechpaxaloco.
42001044	Quema tinechnojnotzqui, nimantzi nocone mojmolini ica paquilistli noijtico.
42001045	Toteco mitztiochijtoc pampa tijneltocac para temachtli quichihuas tlen quiijtojtoc.
42001046	Huan Mar'ia quiijto: "Tlahuel nijhueyichihua Tohueyiteco ipan noyolo.
42001047	Quena, nipaqui miyac ipan Toteco Dios, yajaya tlen notemaquixtijca.
42001048	Pampa yonque san niitlatequipanojca, huan san niteicneltzi, yajaya nechilnamijqui, huan ama tlacame tlen tlacajtiyase para nochipa quiijtose para Toteco nechtiochijtoc.
42001049	Quena, Toteco Tlen Quipiya Nochi Chicahualistli nechchihuilijtoc huejhueyi tlamantli. Tlahuel tlatzejtzeloltic ya.
42001050	Toteco quintlasojtla nochi tlacame tlen quitlepanitaj ama, huan nochi tlen teipa tlacajtiyase huan quitlepanitase.
42001051	Quena, quichijtoc huejhueyi tlamantli ica ihueyi chicahualis. Quintzontlamiltijtoc tlen mohueyimatiyayaj ipan ininyolo.
42001052	Toteco quinquixtilijtoc inintequihuejcayo tlacame tlen tlanahuatiyayaj, huan quinhueyitlalijtoc inijuanti tlen moicnonejque iixtla.
42001053	Miyac tlatiochihualistli Toteco quinmacatoc inijuanti tlen mayanayayaj, pampa quinixhuiti. Huan inijuanti tlen quipixque miyac tomi quinmajcajqui san ininmacajya.
42001054	Miyac techpalehuijtoc tiisraelitame pampa tiitlatequipanojcahua. Techtlasojtlatoc huan ax techilcajtoc.
42001055	Quitencahuili Abraham, tohuejcapan tata, para quitlasojtlasqu'ia ya ininhuaya iteipa ixhuihua para nochipa, huan yeca techtlasojtlatoc tojuanti." Quej nopa quiijto Mar'ia.
42001056	Huan Mar'ia mocajqui ihuaya Elisabet nechca eyi metztli huan teipa mocuepqui ichaj.
42001057	Teipa ajsic hora para Elisabet conepiyas huan quitlacatilti se oquichpil.
42001058	Huan nochi icalnechcahua huan ichampoyohua quicajque queja Toteco hueyi quitlasojtlatoya Elisabet huan quimacatoya icone huan huajca nochi paquiyayaj ihuaya.
42001059	Huan quema nopa piloquichpiltzi quipixqui chicueyi tonali, nochi hualajque para quipiltequilise nopa tlanescayotl tlen itoca circuncisi'on ipan ipiltlacayo queja momajtoyaj quichihuaj. Huan nochi quinequiyayaj quitocajtlalise Zacar'ias queja itata.
42001060	Pero inana quiijto: --Axtle, ax tijtocajtise Zacar'ias, tijtocajtise Juan.
42001061	Huan quiilhuijque: --¿Para tlen? Niyon se imotatahua ax quipixqui itoca Juan.
42001062	Huan quimanextilijque itata para quimatise tlaque itoca quinequiyaya quitlalilis.
42001063	Huan Zacar'ias quintlajtlani ma quihualiquilica tlen ipan tlajcuilos. Huan Zacar'ias quiijcuilo: "Itoca elis Juan." Huan nochi ininhuampoyohua san quisentlachilijque.
42001064	Huan nimantzi pejqui quiolin'ia inenepil Zacar'ias, huan pejqui camati huan quipaquilismaca Toteco.
42001065	Huan inincalnechcahua quiitaque tlen panoc, huan nochi tlahuel momajmatijque. Huan teipa nochi tlacame tlen itztoyaj campa hueli tepetini nepa ipan estado Judea mocamahuiyayaj se ica seyoc tlen panoc.
42001066	Huan nochi tlen quicajque tlen panoc moilhuiyayaj: "¿Tlaque elis ni piloquichpiltzi quema moscaltis?" Quej nopa quiijtohuayayaj pampa quiitayayaj para Toteco nel'ia quitlalijtoya ima ipan nopa oquichpil para quitiochihuas.
42001067	Huan nimantzi Itonal Toteco ajsic ipan Zacar'ias, itata nopa pilconetzi, huan yajaya pejqui quiijtohua ni tlajtoli tlen Toteco quimacac. Quiijto:
42001068	"Ma tijhueyichihuaca Toteco Dios tlen tiisraelitame, pampa hualajtoc techmaquixtis tiitlacajhua.
42001069	Techtitlanil'ia se Temaquixtijquetl tlen quipiyas hueyi chicahualistli. Yajaya elis se iteipa ixhui Tlanahuatijquetl David tlen huejcajquiya eliyaya itlatequipanojca.
42001070	Queja Toteco techtencahuili huejcajquiya ica itiocamanalojcahua tlen tlatzejtzeloltique,
42001071	ama yajaya techmaquixtis ica tocualancaitacahua huan ica inijuanti tlen ax quinequij techitase.
42001072	Quintlasojtlac tohuejcapan tatahua, huan quiilnamijqui nopa tlajtoli tlatzejtzeloltic tlen quitencahuili Abraham.
42001073	Quena, Toteco Dios motestigojquetzqui huan melahuac quitlajtolcahuili Abraham, tohuejcapan tata,
42001074	para melahuac techmanahuisqu'ia ica tocualancaitacahua para huelis tijtequipanose Toteco huan ax timajmahuise.
42001075	Huelis tiitztose titlatzejtzeloltique iixtla huan tijchihuase tlen cuali hasta timiquise."
42001076	Huan teipa Zacar'ias quiilhui ipiloquichpil: "Tinopilcone, Toteco Tlen M'as Quipiya Tlanahuatili mitztequitlalijtoc tiitiocamanalojca, huan ta titlayacanas huan tijcualtlalijtiyas iojhui Tohueyiteco tlen hualas teipa.
42001077	Tiquinyolmelahuas iisraelita tlacajhua para yajaya tlen hualas quinmaquixtis, pampa quintlapojpolhuis inintlajtlacolhua.
42001078	Quena, Toteco techtlasojtla miyac, huan yeca techtitlanilijtoc yajaya tlen techtlahuilis, yajaya tlen itztoya elhuicac hualas.
42001079	Quintlahuilis ipan ininyolo nochi tlacame tlen nemij ipan tzintlayohuilotl huan campa onca miquistli. Huan quinnextilis quejatza quipiyase tlasehuilistli ihuaya Toteco." Quej nopa Zacar'ias quiijto.
42001080	Huan nopa piloquichpiltzi Juan moscaltijtiyajqui huan motlacachijqui huan Toteco quimacac chicahualistli ipan itonal. Huan teipa yajaya itztoya ipan nopa tlali huactoc campa ax tleno elqui hasta ajsic tonal para monextis huan para israelitame ma quiixmatica.
42002001	Ipan nopa tonali itztoya se hueyi tlanahuatijquetl tlen itoca eliyaya Augusto C'esar huan yajaya tlanahuati para nochi tlacame ipan tlaltepactli ma moijcuiloca para tlaxtlahuase impuesto.
42002002	Ipan nopa xihuitl Cirenio itztoya gobernador ipan tlali Siria huan ya ni eltoya iniachtohui censo ipan nopa tonali.
42002003	Huan monequiyaya nochi tlacame ma yaca campa inialtepe para moijcuilose.
42002004	Huajca Jos'e quisqui altepetl Nazaret ipan estado Galilea huan yajqui altepetl Bel'en ipan estado Judea pampa nepa tlacatqui Tlanahuatijquetl David tlen huejcajquiya huan Jos'e eltoya se iteipa ixhui.
42002005	Huan Mar'ia, tlen ya quiijtlantoya, yajqui ihuaya para moijcuilose, huan ya tlanemiltiyaya.
42002006	Huan quema noja itztoyaj nepa Bel'en, ajsic hora para conepiyas Mar'ia.
42002007	Huan quitlacatilti iachtohui ejca cone, se piloquichpiltzi huan quipijqui ica pesetini huan quitejqui ipan se cuacajo campa tlacuaj tlapiyalime pampa ax quipantijque campa cochise ipan se cali para paxalohuani.
42002008	Huan ipan nopa tlayohua itztoyaj sequin tlamocuitlahuiani tlen quinmocuitlahuiyayaj ininborregojhua campa potrero nechca Bel'en.
42002009	Huan nimantzi se ielhuicac ejca Toteco monexti iniixtla huan itlatlanex Toteco yahualtic quintlahuili huan inijuanti tlahuel momajmatijque.
42002010	Pero nopa elhuicac ejquetl quinilhui: "Amo ximomajmatica. Nihualajtoc para nimechyolmelahuas se cuali tlajtoli tlen quinmacas hueyi paquilistli nochi tlacame ipan tlaltepactli.
42002011	Amantzi nepa ipan Bel'en, ialtepe David, ya tlacatqui imotemaquixtijca. Yajaya nopa Cristo tlen Toteco Dios quiijto techtitlanilisqu'ia. Yajaya Tohueyiteco.
42002012	Huan ica ni tlanescayotl inquiixmatise. Inquipantise nopa piloquichpiltzi pictoc ica pesetini huan quitectoque ipan se cuacajo campa tlacuaj tlapiyalime."
42002013	Huan nimantzi monextijque tlahuel miyac elhuicac ehuani ihuaya ya tlen achtohui hualajqui, huan nochi inijuanti quipaquilismacayayaj Toteco huan quiijtohuayayaj:
42002014	"Ma tijhueyichihuaca Toteco tlen itztoc elhuicac. Huan ipan tlaltepactli ma onca tlasehuilistli ipan ininyolo nochi tlacame tlen quichihuaj tlen Toteco quipact'ia."
42002015	Huan nopa elhuicac ehuani mocuepque elhuicac, huan nopa tlamocuitlahuiani moilhuijque: --Ma tiyacajya Bel'en nimantzi. Ma tiquitatij tlen panotoc tlen Toteco techyolmelahuaco.
42002016	Huan nopa tlamocuitlahuiani moisihuiltijtiyajque huan quipantijque Mar'ia ihuaya Jos'e ica nopa pilconetzi tlen quitectoyaj ipan cuacajo.
42002017	Huan quema quiitaque, quisque huan quinpohuilijque nochi tlacame tlen ielhuicac ejca Toteco quinilhuijtoya tlen nopa pilconetzi.
42002018	Huan nochi tlacame tlen quicajque tlen quiijtojque san quinsentlachilijque.
42002019	Pero Mar'ia quiajcojqui nochi inintlajtol ipan iyolo huan moyolilhui nochi tlen quiijtojque.
42002020	Huan teipa nopa tlamocuitlahuiani mocuepque quihueyichijtiyajque, huan quipaquilismacatiyajque Toteco ipampa nochi tlen quicactoyaj huan quiitztoyaj, pampa nel'ia quipantijque nochi queja ielhuicac ejca Toteco quinilhuijtoya.
42002021	Quema Jes'us quipixtoya chicueyi tonali, quipiltequilijque nopa tlanescayotl tlen itoca eliyaya circuncisi'on ipan ipiltlacayo. Huan quitocajtlalijque Jes'us queja quitocajti nopa elhuicac ejquetl quema quipaxaloto Mar'ia huan noja aya conehue eliyaya.
42002022	Huan quema tlanqui nopa tonali tlen monejqui para Mar'ia mocahuas ichaj para motlapajpacchihuas queja quiijtojque itlanahuatilhua Mois'es, Jos'e huan Mar'ia quihuicaque Jes'us hasta altepetl Jerusal'en para quinextitij iixtla Toteco.
42002023	Pampa ijcuilijtoc ipan itlanahuatilhua Tohueyiteco campa quiijtohua: "Nochi oquichpilme tlen achtohui ehuani elise tlaiyocatlalilme para iaxcahua Toteco."
42002024	Huajca Jos'e huan Mar'ia yajque para quicahuatij nopa tlacajcahualistli tlen quiijtojque itlanahuatilhua Toteco para queja quicohuasqu'iaj ininpilcone sampa ica inintlacajcahualis. Monequi quincahuasqu'iaj ome piltototzitzi o ome palomas.
42002025	Huan itztoya nepa Jerusal'en se cuali tlacatl itoca eliyaya Sime'on tlen quinneltocac nochi itlanahuatilhua Toteco huan quichiyayaya ma ajsi inintemaquixtijca israelitame. Huan Itonal Toteco mocahuayaya ipan Sime'on.
42002026	Huan Itonal Toteco quinextilijtoya para ax miquisqu'ia hasta quiitasqu'ia nopa Cristo tlen Toteco quititlanisqu'ia.
42002027	Huajca Itonal Toteco quititlanqui Sime'on ma yohui ipan nopa hueyi israelita tiopamitl ipan nopa tonal quema itatahua pilconetzi Jes'us quihuicaque ipan nopa hueyi israelita tiopamitl para ma quinextise iixtla Toteco huan quichihuase nochi tlen quiijtojque itlanahuatilhua Mois'es.
42002028	Huan Sime'on quiitac nopa pilconetzi, huan quinahuajqui huan quihueyimatqui Toteco huan quiilhui:
42002029	"NoTeco, ama ya hueli nimiquis ica tlasehuilistli ipan noyolo, pampa ya niquitztoc ya ni tlen tinechtencahuili para niquitasqu'ia.
42002030	Niquitztoc ica noixtiyol yajaya tlen titechtitlanilijtoc para techmaquixtis tlen totlajtlacolhua.
42002031	Yajaya ni tlen tijtlalijtoc iniixtla nochi tlacame ipan ni tlaltepactli.
42002032	Yajaya elis queja se tlahuili tlen quintlahuilis nochi tlacame huan quinnextilis Toteco, yonque ax israelitame huan itztoque campa tlen hueli tlali. Yajaya elis tohuextilis timoisraelita tlacajhua."
42002033	Huan Jos'e huan Mar'ia quisentlachiliyayaj tlen quiijtohuayaya Sime'on tlen nopa pilconetzi Jes'us.
42002034	Huan Sime'on quintiochijqui huan quiilhui Mar'ia: --Xiquita, Toteco quitlalijtoc ni oquichpil para elis queja se tlanescayotl tlen Toteco tlen miyac tlacame quihuejcamajcahuase huan yeca inijuanti huetzise. Pero sequinoc miyac tlacame tlahuel paquise ica ya huan Toteco quinhueyitlalis.
42002035	Huan queja nopa nempa nesis tlen moilhu'iaj tlacame ipan ininyolo. Huan pampa yajaya mocone, tijpantis se hueyi cuesoli huan tijmachilis queja mitzyolquechilisqu'iaj ica se machete.
42002036	Nojquiya tiopan calijtic itztoya se sihua tiocamanalojquetl tlen itoca eliyaya Ana. Ana eliyaya iichpoca Fanuel, tlen itztoya se iteipa ixhui Aser tlen huejcajquiya. Huan quema noja eliyaya se ichpocatl, Ana monamicti, huan itztoya ihuaya ihuehue san chicome xihuitl huan ihuehue mijqui.
42002037	Huan ama Ana ya quipixqui ochenta y cuatro xihuitl para cahualtixqui. Huan ax cana yajqui, senitztoya hueyi tiopan calijtic. Quitequipanohuayaya Toteco tonaya huan tlayohua, mosahuayaya huan momaijtoyaya.
42002038	Huan ipan nopa tlalochtli quema Sime'on quitlachiliyaya Jes'us, ajsico Ana huan pejqui quitlascamati Toteco ipampa nopa piloquichpiltzi. Huan pejqui camati tlen ya ica nochi nopa tlacame ipan Jerusal'en tlen quichiyayayaj ma ajsi nopa israelita Temaquixtijquetl huan quinilhuiyaya para ya tlacatqui nopa pilconetzi.
42002039	Huan quema Jos'e huan Mar'ia ya quichijtoyaj nochi nopa tlamantli tlen itlanahuatilhua Toteco quinilhuijque ma quichihuaca, mocuepque inialtepe Nazaret ipan estado Galilea.
42002040	Huan nopa piloquichpiltzi Jes'us moscaltijtiyajqui huan quipixtiyajqui chicahualistli. Huan quipixtiyajqui miyac itlalnamiquilis huan Toteco Dios quipixqui hueyi iyolo ihuaya huan quitiochijqui miyac.
42002041	Huan itatahua Jes'us momatque yahuij altepetl Jerusal'en sesen xihuitl ipan nopa ilhuitl tlen itoca Pascua.
42002042	Huan quema Jes'us quipixtoya majtlactli huan ome xihuitl, yajqui ipan ilhuitl ininhuaya itatahua queja momatque quichihuaj.
42002043	Huan quema tlantoya nochi tonali tlen nopa ilhuitl, Jes'us mocajqui ipan altepetl Jerusal'en. Huan itatahua quisque huan mocuepayayaj ininchaj huan ax quimatque para mocajtoya.
42002044	Inijuanti moilhuiyayaj hualayaya ica nopa miyac tlacame tlen nejnemiyayaj san sejco. Huan quema ya nejnentoyaj se tonal, pejque quitemohuaj campa ininteixmatcahua huan ininhuampoyohua,
42002045	pero ax quipantijque. Yeca mocuepque Jerusal'en para quitemotij.
42002046	Huan ica eyi tonali itatahua quipantijque Jes'us hueyi tiopan calijtic, mosehuiyaya tlatlajco tlen nopa huejhueyi tlamachtiani tlen m'as momachtijtoyaj itlanahuatilhua Mois'es. Huan Jes'us quintlacaquiliyaya huan quintlatzintoquiliyaya.
42002047	Huan nochi tlacame tlen quicaquiyayaj tlen Jes'us quiijtohuayaya quisentlachiliyayaj ica itlalnamiquilis huan ica itlajtol pampa nel'ia cuali quinnanquiliyaya.
42002048	Huan quema itatahua quipantijque, quisentlachilijque. Huan inana quitlatzintoquili: --Nocone, ¿para tlen titechchihuili ya ni? Na ihuaya motata nel'ia timocuesojque huan timitztemojtinentoque.
42002049	Huajca Jes'us tlananquili: --¿Para tlen innechtemojque? ¿Ax inquimatij para monequi nimotequihuis ica itequi Notata?
42002050	Pero itatahua ax quimachilijque tlen yajaya quinilhui.
42002051	Huan Jes'us mocuepqui ininhuaya hasta altepetl Nazaret, huan quinneltoquilijtiyajqui nochi tlen inijuanti quinahuatiyayaj. Huan inana Jes'us quiajcojqui nochi ni tlamantli tlen panoc ipan iyolo.
42002052	Huan Jes'us tlalnamictiyajqui huan motlacachijtiyajqui, huan Toteco Dios quipacti nochi tlen quichijqui huan nojquiya quinpactiyaya tlacame.
42003001	Toteco quinotzqui Juan quema Tiberio C'esar yohuiyaya para caxtoli xihuitl tlanahuat'ia ipan Roma huan ipan nochi tlaltini tlen Roma iaxcahua. Huan Poncio Pilato eltoya gobernador ipan estado Judea, huan Herodes 'Antipas ipan estado Galilea. Huan iicni Herodes tlen itoca eliyaya Herodes Felipe II eltoya gobernador ipan estados Iturea huan Traconite. Huan Lisinias eltoya gobernador ipan tlali Abilin'ia.
42003002	Huan An'as huan teipa Caif'as eltoyaj huejhueyi totajtzitzi. Huan ipan ni tonali Toteco quinotzqui Juan, itelpoca Zacar'ias, huan quimacac itlajtol para tlayolmelahuas quema yajaya itztoya ipan nopa huactoc tlali campa ax tleno eli.
42003003	Huajca Juan pejqui nejnemi campa hueli ipan nopa tlali nechca atemitl Jord'an. Huan tlacamanalojtinemiyaya itlajtol Toteco. Quinilhuiyaya tlacame ma moyolcuepaca, huan ma quicahuaca inintlajtlacolhua huan ma mocuaaltica para Toteco quintlapojpolhuis.
42003004	Tlen Juan quichihuayaya quitlamilti tlen nopa tiocamanalojquetl Isa'ias huejcajquiya quiijcuilo para quichihuasqu'ia. Isa'ias quiijto: "Tlacame quicaquise se tlen camatis chicahuac ipan nopa huactoc tlali campa ax tleno eli. Quiijtos: 'Xijcualtlalica imoyolo pampa hualas Tohueyiteco. Xijsencahuaca huan xijxitlahuaca iojhui para ipan nemis.
42003005	Xijtemitica nochi campa tlalcoyoctli. Xijsepanoca campa tlafiero, huan xijxitlahuaca nochi ojhuijhuicoli, huan xicalaxoca nochi tlalcojcomoli.
42003006	Pampa hualas yajaya tlen Toteco Dios techtitlanilijtoc para techmaquixtis tlen totlajtlacolhua, huan nochi tlacame quiitase.' " Quej nopa quiijcuilo Isa'ias huejcajquiya.
42003007	Huan miyac tlacame ajsiyayaj campa Juan para ma quincuaalti, huan yajaya quinilhuiyaya: --Initztoque queja incohuame. ¿Ajqueya inmechilhuijtoc para Toteco ax inmechtlatzacuiltis teipa intla inmocuaaltise?
42003008	Ax quej nopa. Monequi xijchihuaca tlen cuali para nochi quimatise intla nel'ia ya inmoyolpatlatoque huan inquicajtejtoque imotlajtlacolhua. Amo ximoilhuica para ax tleno inmechajsis pampa inielij ininteipa ixhuihua tohuejcapan tata Abraham pampa Toteco hueli quincuepas ni tetini queja iteipa ixhuihua Abraham intla quinequi quichihuas.
42003009	Queja tlacame quitzontequij cuatini tlen ax temacaj inintlajca huan quintlat'iaj, Toteco nojquiya ya mocualtlalijtoc para inmechtzontlamiltis huan inmechcuamajcahuas ipan tlitl.
42003010	Huan nopa tlacame quitlajtlanijque: --Huajca, ¿tlaque monequi tijchihuase?
42003011	Huajca Juan quinilhui: --Xijchihuaca tlen cuali. Aqui quipiya ome iyoyo ma quimaca se tlen ax tleno quipiya. Huan tlen quipiya tlacualistli nojquiya ma temajmaca.
42003012	Huan nojquiya hualajque para mocuaaltise sequin tlacame tlen tlainanque impuesto. Nochi quimatque para nopa tlainamani tlahuel tlacajcayajque. Huan nopa tlainamani quitlajtlanijque: --Tlamachtijquetl, ¿tlaque monequi tijchihuase tojuanti?
42003013	Huajca Juan quinilhui: --San xiquininamaca tlacame tlen quiijtohua tlanahuatili.
42003014	Huan hualajtoyaj sequin soldados tlen quitlajtlanijque: --Huan tojuanti, ¿tlaque monequi tijchihuase? Huajca Juan quinilhui: --Amo xiquinfuerzajhuica tlacame ma inmechtlamajmacaca. Axaca xijteilhuica ica tlen ax neli huan xipaquica san ica tlen inquitlanij.
42003015	Huan ax molinijque nopa tlacame tlen itztoyaj nepa. Nochi san quichiyayayaj huan moyolilhuiyayaj intla huelis Juan elisqu'ia nopa Cristo tlen Toteco quitencajqui techtitlanilisqu'ia.
42003016	Huajca Juan quinilhui nochi nopa tlacame: --Na nimechcuaalt'ia san ica atl, pero yajaya tlen hualas teipa quipiyas m'as chicahualistli que na. Nimechilhuijtojca tlen ya. Ax nicaxil'ia para nijtequipanos, niyon ax quinamiqui para nijquixtilis itecac. Yajaya inmechmacas sequin imojuanti Itonal Toteco huan sequinoc inmechtlatzacuiltis ica tlitl.
42003017	Yajaya quiniyocatlalis tlacame tlen iaxcahua ica inijuanti tlen ax iaxcahua. Quena, Toteco quichihuas queja se tlacatl tlen quitequihu'ia itlaajacapehuilol para quiyejyectis trigo. Quinhuicas tlacame tlen iaxcahua queja se tlacatl quitlalis itrigo ipan icuacalhua. Huan nopa sequinoc tlacame quintlatis ipan tlitl tlen ax quema sehuis queja se tlacatl quitlatis itlasolo trigo.
42003018	Quej nopa, Juan quinyolmelajqui nochi nopa tlacame miyac tlamantli quema quincamahuiyaya itlajtol Toteco.
42003019	Huan teipa Juan quiteilhui Gobernador Herodes 'Antipas pampa mocuili ihuejpol tlen itoca eliyaya Herod'ias para ma eli isihua. Herod'ias eliyaya isihua iicni tlen itoca eliyaya Herodes Felipe II. Nojquiya Juan quiteilhui Herodes 'Antipas ica sequinoc tlamantli tlen fiero quichihuayaya.
42003020	Huajca nopa Gobernador Herodes 'Antipas noja m'as fiero quichijqui huan quitzajqui Juan.
42003021	Pero quema aya quitzactoyaj Juan, quincuaaltiyaya miyac tlacame, huan Jes'us nojquiya hualajqui campa itztoya huan mocuaalti. Huan ipan nopa tlalochtli quema mocuaaltiyaya, Jes'us momaijtohuayaya huan tlapojqui elhuicac.
42003022	Huan hualtemoc Itonal Toteco ipan ya. Huan Itonal Toteco nesiyaya queja se paloma. Huan Toteco Dios camatqui tlen elhuicac huan quiilhui Jes'us: --Ta tiNocone tlen nimitzicnel'ia huan nipaqui miyac ica tlen tijchihua.
42003023	Huan Jes'us quipixtoya queja treinta xihuitl quema quipehualti itequi huan pejqui nentinemi para tepohuilis itlajtol Toteco. Huan tlacame moilhuiyayaj para eliyaya icone Jos'e. Huan Jos'e eliyaya icone El'i,
42003024	tlen eliyaya icone Matat, tlen eliyaya icone Lev'i, tlen eliyaya icone Melqui, tlen eliyaya icone Jana, tlen eliyaya icone Jos'e,
42003025	tlen eliyaya icone Matat'ias, tlen eliyaya icone Am'os, tlen eliyaya icone Nahum, tlen eliyaya icone Esli, tlen eliyaya icone Nagai,
42003026	tlen eliyaya icone Maat, tlen eliyaya icone Matat'ias, tlen eliyaya icone Semei, tlen eliyaya icone Jos'e, tlen eliyaya icone Jud'a,
42003027	tlen eliyaya icone Joana, tlen eliyaya icone Resa, tlen eliyaya icone Zorobabel, tlen eliyaya icone Salatiel, tlen eliyaya icone Neri,
42003028	tlen eliyaya icone Melqui, tlen eliyaya icone Adi, tlen eliyaya icone Cosam, tlen eliyaya icone Elmodam, tlen eliyaya icone Er,
42003029	tlen eliyaya icone Josu'e, tlen eliyaya icone Eliezer, tlen eliyaya icone Jorim, tlen eliyaya icone Matat,
42003030	tlen eliyaya icone Lev'i, tlen eliyaya icone Sime'on, tlen eliyaya icone Jud'a, tlen eliyaya icone Jos'e, tlen eliyaya icone Jon'an, tlen eliyaya icone Eliaquim,
42003031	tlen eliyaya icone Melea, tlen eliyaya icone Main'an, tlen eliyaya icone Matata, tlen eliyaya icone Nat'an,
42003032	tlen eliyaya icone David, tlen eliyaya icone Isa'i, tlen eliyaya icone Obed, tlen eliyaya icone Booz, tlen eliyaya icone Salm'on, tlen eliyaya icone Naas'on,
42003033	tlen eliyaya icone Aminadab, tlen eliyaya icone Aram, tlen eliyaya icone Esrom, tlen eliyaya icone Fares, tlen eliyaya icone Jud'a,
42003034	tlen eliyaya icone Jacob, tlen eliyaya icone Isaac, tlen eliyaya icone Abraham, tlen eliyaya icone Tar'e, tlen eliyaya icone Nacor,
42003035	tlen eliyaya icone Serug, tlen eliyaya icone Ragau, tlen eliyaya icone Peleg, tlen eliyaya icone Heber, tlen eliyaya icone Sala,
42003036	tlen eliyaya icone Cain'an, tlen eliyaya icone Arfaxad, tlen eliyaya icone Sem, tlen eliyaya icone No'e, tlen eliyaya icone Lamec,
42003037	tlen eliyaya icone Matusal'en, tlen eliyaya icone Enoc, tlen eliyaya icone Jared, tlen eliyaya icone Mahalaleel, tlen eliyaya icone Cain'an,
42003038	tlen eliyaya icone En'os, tlen eliyaya icone Set, tlen eliyaya icone Ad'an, tlen eliyaya icone Toteco Dios.
42004001	Huan Jes'us quisqui atemitl Jord'an temitoc ica Itonal Toteco. Huan Itonal Toteco quihuicac hasta nopa huactoc tlali campa ax tleno eli.
42004002	Huan mocajqui nepa para cuarenta tonali huan Axcualtlacatl quiyoltilanayaya ma tlajtlacolchihuasqu'ia. Huan ipan nochi nopa tonali ax tleno quicuajqui. Huan quema tlanqui nopa tonali, nel'ia mayanayaya.
42004003	Huan hualajqui Axcualtlacatl quiilhuico: --Intla nel'ia tiIcone Toteco, xijnahuati ni tetl ma mocuepa pantzi.
42004004	Huan Jes'us quinanquili: --Ijcuilijtoc ipan Itlajtol Toteco campa quiijtohua: 'Ax san ica pantzi yoltose tlacame. Nojquiya monequi quitoquilijtinemise nochi Itlajtol Toteco.'
42004005	Huan Axcualtlacatl quihuicac Jes'us ipan se tepetl huejcapantic, huan ipan nopa tlalochtli quinextili ininricojyo nochi tlanahuatiani ipan tlaltepactli huan nochi tlaltini tlen iniaxcahua.
42004006	Huan Axcualtlacatl quiilhui: --Nimitzmacas tequihuejcayotl tijnahuatis nochi ni tlaltini ipan nochi tlaltepactli huan nimitzmacas nochi ininricojyo, pampa nochi nechmacatoque na huan huelis nijmacas ajqueya nijnequis.
42004007	Huan nochi nimitzmacas ta intla san timotlancuaquetzas huan tinechhueyichihuas.
42004008	Huan Jes'us quinanquili: --Xinechtlalcahui, Axcualtlacatl, pampa ijcuilijtoc ipan Itlajtol Toteco campa quiijtohua: 'Xijhueyimati san Toteco Dios huan san ya xijtequipano.'
42004009	Huan Axcualtlacatl quihuicac Jes'us altepetl Jerusal'en huan quiquetzqui hasta itzonpac nopa hueyi israelita tiopamitl huan quiilhui: --Intla nel'ia tiIcone Toteco Dios, xitzicuini nica para tlatzintla,
42004010	pampa ijcuilijtoc ipan Itlajtol campa quiijtohua: 'Toteco quinnahuatis ielhuicac ejcahua ma mitzmocuitlahuica.
42004011	Inijuanti mitzmatzacuilise para ax timoicxicocos ica niyon se tetl.'
42004012	Huan Jes'us quinanquili: --Nojquiya Itlajtol Toteco quiijtohua: 'Amo xijyejyeco Toteco Dios san para tiquitas tlaque quichihuas.'
42004013	Huan quema Axcualtlacatl ya quichijtoya fuerza para quiyoltilanas Jes'us ma tlajtlacolchihua, quicajtejqui hasta seyoc huelta.
42004014	Teipa Jes'us mocuepqui ipan estado Galilea temitoc ica ichicahualis Itonal Toteco. Huan campa hueli ipan nochi nopa tlali nochi tlacame quicaquiyayaj tlen ya.
42004015	Huan yajaya pejqui quinmacht'ia tlacame ipan israelita tiopantini campa hueli huan nochi quihueyimatiyayaj.
42004016	Huan Jes'us ajsito pilaltepetzi Nazaret campa moscalti huan ipan s'abado, nopa tonal para ma mosehuica israelitame, yajaya calajqui ipan israelita tiopamitl queja momajtoya quichihua. Huan moquetzqui ipan tlasentilistli para quipohuas Itlajtol Toteco.
42004017	Huan quimacaque nopa amatlajcuiloli tlen huejcajquiya quiijcuilo nopa tiocamanalojquetl Isa'ias. Huan Jes'us quitlapo huan quipanti campa ijcuilijtoc ni tlajtoli huan pejqui quipohua:
42004018	"Itonal Toteco itztoc nohuaya, pampa Toteco nechtequimacatoc para ma niquinilhui tlacame tlen teicneltzitzi itlajtol Toteco. Nechtitlantoc ma niquinchicahuas tlacame tlen mocuesohuaj, huan para ma niquinyolmelahua tlacame tlen Axcualtlacatl quinilpitoc para nihueli niquintojtomas. Nechtequimacac para niquinchicahuas popoyotzitzi para huelise tlachiyase. Huan niquinmaquixtis nochi tlen tlaijiyohu'iaj ininmaco tlen quintlaijiyohuilt'iaj.
42004019	Nechtitlantoc ma niquinyolmelahua nochime para ya ajsic nopa tonali, quema Toteco quinchihuilis tlacame se hueyi favor."
42004020	Huan Jes'us quitzajqui nopa momimilojtoc amatlajcuiloli huan quimacac nopa tiopan tlapalehuijquetl, huan mosehui para tlamachtis. Huan nochi nopa tlacame tlen itztoyaj ipan nopa tlasentilistli quitlachiliyayaj.
42004021	Huan Jes'us pejqui quincamahu'ia huan quinilhui: --Ni tlajtoli tlen nijpojqui moijcuilo huejcajquiya huan camati tlen na tlen nimoquetza imoixtla. Huajca ama motlamichijtoc tlen quiijtohua.
42004022	Huan nochi nopa tlacame camatiyayaj cuali tlen Jes'us huan mosentlachiliyayaj ica itlajtol tlen nel'ia yejyectzi, pero motlatzintoquiliyayaj: --¿Ax ya ni icone Jos'e?
42004023	Huan Jes'us quinilhui: --Nijmati se tonal innechilhuise ni tlajtoli: 'Tepajtijquetl, ximopajti, huan timitzneltocase.' Inquiijtose para inquicactoque tlen nopa tiochicahualnextili tlen nijchijtoc ipan altepetl Capernaum, huajca ihuical ma nijchihua nica ipan imoaltepe.
42004024	Pero tlacame tlen san sejco ehuani ihuaya se tiocamanalojquetl ax quisel'iaj.
42004025	Huan quema itztoya El'ias, nopa tiocamanalojquetl tlen huejcajquiya, itztoyaj miyac israelita cahual toahuime ipan tlali Israel campa yajaya ejqui. Huan nochi nopa cahual toahuime quinpolohuayaya inintlacualis pampa ax tlaahuetzqui para eyi xihuitl huan tlajco ipan tlali Israel huan oncac se hueyi mayantli.
42004026	Pero Toteco ax quititlanqui El'ias ma yahui ica se israelita cahual toahui tlen san sejco ehuaj. Quititlanqui ma quipalehuiti nopa cahual toahui ipan pilaltepetzi Sarepta ipan seyoc tlali tlen itoca Sid'on.
42004027	Huan itztoyaj miyac tlacame ipan tlali Israel tlen palaniyayaj inintlacayohua ica lepra quema itztoya tiocamanalojquetl Eliseo, pero Eliseo niyon se inijuanti ax quichicajqui. San quichicajqui Naam'an tlen hualajqui ipan seyoc tlali tlen itoca Siria.
42004028	Huajca nel'ia cualanque nochi nopa israelitame tlen quicaquiyayaj Jes'us ipan nopa israelita tiopamitl.
42004029	Huan motlalanque huan quiquixtijque Jes'us tlen inialtepe. Teipa quihuicaque hasta se tepexico tlen ipan quiquetztoyaj nopa altepetl. Quinequiyayaj quicuamimilose,
42004030	pero Jes'us san panotiquisqui tlatlajco inijuanti huan yajqui.
42004031	Huan Jes'us ajsito altepetl Capernaum ipan estado Galilea huan pejqui quinmacht'ia ipan israelita tiopamitl sesen s'abado, nopa tonal para israelitame ma mosehuica.
42004032	Huan nochi tlen quitlacaquiliyayaj san quitlachiliyayaj ica itlamachtil pampa itlajtol quipixqui tequihuejcayotl.
42004033	Huan itztoya se tlacatl ipan nopa israelita tiopamitl tlen quipixqui ipan itlacayo se iajaca Axcualtlacatl. Huan yajaya tzajtzic chicahuac huan quiilhui Jes'us:
42004034	--Jes'us, tiNazaret ejquetl, xitechcahua. Ax huelis timomatise mohuaya. ¿Tihualajtoc para titechtzontlamiltis? Tojuanti timitzixmatij ajqueya ta. Ta titlatzejtzeloltic. Ta tiIcone Dios.
42004035	Huan Jes'us quitlacahualti iajaca Axcualtlacatl huan quiilhui: --Amo ximolini. Xiquisa ipan ni tlacatl. Huan nopa ajacatl quimajcajqui nopa tlacatl tlalchi iniixtla nochi nopa tlacame, huan teipa quisqui ipan itlacayo huan ax tleno m'as quichihuili.
42004036	Huan nochi nopa tlacame quisentlachiliyayaj huan pejque motlajtlan'iaj se ica seyoc: --¿Tlaque tlamantli tlajtoli camati ni Jes'us? Nempa itlajtol Jes'us quipiya tlanahuatili huan chicahualistli pampa quema quinnahuat'ia iajacahua Axcualtlacatl, nopa ajacame quineltoquil'iaj huan quisaj.
42004037	Huan campa hueli ipan nopa tlali nechca altepetl Capernaum nochi tlacame quimatque tlen Jes'us quichihuayaya.
42004038	Huan Jes'us moquetzqui huan quisqui ipan tiopamitl huan yajqui ichaj Sim'on Pedro. Huan quipanti imona Pedro mococohuayaya pampa chicahuac totoniyaya. Huan nochi tlen itztoyaj nepa quitlajtlanijque Jes'us ma quichicahua.
42004039	Huajca Jes'us mopacho campa huetztoya huan quinahuati nopa tlatotonilotl ma quisa. Huan nopa tlatotonilotl quicajtejqui, huan nimantzi moquetzqui nopa sihuatl huan pejqui quintlamaca.
42004040	Huan ica tiotlac nochi tlacame tlen quinpixtoyaj cocoyani ipan ininchajchaj quinhualicaque campa Jes'us. Huan itztoyaj cocoyani tlen quipixtoya miyac tlamantli cocolistli. Huan Jes'us quitlali ima ipan sesen nopa cocoyani huan quinchicajqui.
42004041	Huan miyac tlacame nepa quinpixtoyaj iajacahua Axcualtlacatl. Huan inijuanti quisayayaj huan chicahuac quiijtohuayayaj tlen Jes'us: --Ta tiIcone Dios. Pero Jes'us quinnahuati nopa ajacame ma ayoc camatica pampa inijuanti quiixmatiyayaj yajaya itztoya nopa Cristo tlen Toteco quiijto quititlanisqu'ia.
42004042	Huan quema tlanestihualayaya, Jes'us quisqui nopona, huan yajqui ipan nopa huactoc tlali campa ax tleno eli. Huan miyac tlacame quitemohuayayaj. Huan quema quipantijque, quiilhuijque ma mocahua ipan inintlal.
42004043	Pero Jes'us quinilhui: --Monequi nojquiya niyas ipan sequinoc altepetini para niquinilhuis tlacame itlajtol Toteco huan niquinnotzas ma calaquica campa yajaya tlanahuat'ia, pampa ya nopa nechtitlantoc ma nijchihua.
42004044	Huan Jes'us tlaixtontinenqui itlajtol Toteco ipan israelita tiopantini ipan campa hueli altepetl ipan estado Galilea.
42005001	Huan nopa miyac tlacame nel'ia quicuatetzopayayaj Jes'us pampa quinequiyayaj quicaquise itlajtol Toteco. Huan Jes'us moquetzayaya iteno hueyi atl tlen itoca Genesaret,
42005002	huan quiitac ome cuacanahua ateno tlen nopa michtlajtlamani quincajtejtoyaj pampa quipajpacayayaj ininmatla.
42005003	Huajca Jes'us tlejcoc ipan icuacanahua Sim'on Pedro huan quiilhui ma quinejnemilti nopa cuacanahua quentzi ipan atl. Huan Jes'us mosehui ipan cuacanahua huan pejqui quinmacht'ia nopa miyac tlacame tlen mocahuayayaj ateno huan nochi huelque quitlachil'iaj.
42005004	Huan teipa quema tlanqui quincamahu'ia nopa tlacame, Jes'us quiilhui Sim'on: --Xijnejnemilti ni cuacanahua hasta campa achi huejcatla huan nepa xijmajcahuaca imomatlahua para inmichitzquise.
42005005	Huan Sim'on quinanquili huan quiilhui: --Tlamachtijquetl, timichtemojque seyohual huan niyon se michi ax tiquitzquijque. Pero intla queja nopa titechilhu'ia ma tijchihuaca, huajca sampa tijmajcahuase tomatla.
42005006	Huan quimajcajque ininmatla, huan quinitzquijque tlahuel miyac michime hasta quinequiyaya tzayanis ininmatla.
42005007	Huan quinmanotzque ininhuampoyohua tlen itztoyaj ipan nopa seyoc cuacanahua para ma quinpalehuiquij. Huan hualajque huan quitemitijque nochi ome cuacanahua ica michime hasta san quentzi misahuiyayaj.
42005008	Huan quema Sim'on Pedro quiitac tlen panotoya, motlancuaquetzqui iixtla Jes'us huan quiilhui: --Toteco, xinechtlalcahui pampa na nieli se nitlajtlacolchijca tlacatl.
42005009	Sim'on quiilhui Jes'us ya ni pampa yajaya huan nochi ihuampoyohua mosentlachiliyayaj pampa quiitaque nopa miyac michime tlen quinitzquijque.
42005010	Huan nojquiya quisentlachilijque Jacobo huan Juan tlen eliyaya itelpocahua Zebedeo huan eliyayaj ihuampoyohua Sim'on. Huan Jes'us quiilhui Sim'on: --Amo ximomajmati. Ama timichtlajtlamajquetl, pero na nimitznextilis quejatza tiquinnotzas tlacame ma nechtoquilica.
42005011	Huan quinejnemiltijque inincuacanahua hasta iteno nopa hueyi atl, huan quicajtejque nochi tlen quipixtoyaj huan quitoquilijque Jes'us.
42005012	Huan Jes'us itztoya ipan se altepetl, huan hualajqui se tlacatl tlen palaniyaya itlacayo ica nopa cocolistli lepra. Huan quema quiitac Jes'us, motlancuaixtlapacho iixtla huan chicahuac quiilhui: --Toteco, intla tijnequi, huelis tinechchicahuas.
42005013	Huajca Jes'us quitlali ima huan quiilhui: --Quena, nijnequi. Ximochicahua amantzi. Huan nimantzi icocolis quicajqui.
42005014	Huan Jes'us quinahuati ma ax tepohuili tlen panoc, quiilhui: --San xiya ximonextiti ica nopa totajtzi huan xijmaca Toteco nopa tlacajcahualistli tlen Mois'es tlanahuati ma quimacaca para ma motlapajpacchihuaca tlen ayoc tlacayo palantoque. Quej nopa quimatise timochicajquiya.
42005015	Pero campa hueli miyac m'as tlacame quicaquiyayaj tlen ichicahualis Jes'us huan huajca miyac mosentilijque campa itztoya para quicaquise itlajtol huan para ma quinchicahua tlen inincocolis.
42005016	Pero miyac huelta Jes'us moiyocaquixti iselti huan yajqui campa axaca aquiyaya para huelis momaijtos ica Toteco.
42005017	Se tonal Jes'us quinmachtiyaya tlacame ipan se cali, huan itztoyaj nepa sequin fariseos huan huejhueyi tlamachtiani tlen itlanahuatilhua Mois'es tlen hualajque ipan nochi ranchos ipan estados Galilea huan Judea huan tlen hueyi altepetl Jerusal'en. Huan Jes'us quipixqui ichicahualis Toteco para quinchicahuas cocoyani.
42005018	Huan hualajque sequin tlacame tlen quihualicayayaj se cocoxquetl tlen ax hueliyaya mojmolin'ia. Huan quinequiyayaj calaquise calijtic campa itztoya Jes'us para quitlalise nopa cocoxquetl iixtla,
42005019	pero ax oncac campa calaquise pampa motetzoptoyaj tlahuel miyac tlacame. Huajca nopa tlacame tlejcoque calpani huan quiijcuenijque se ome tejas. Teipa quitemohuijque nopa cocoxquetl ipan itlapech tlatlajco nochi nopa tlacame huan quitlalijque iixtla Jes'us.
42005020	Huan Jes'us quiitac para nopa tlacame quineltocayayaj huan quiilhui nopa cocoxquetl: --Nohuampo, nimitztlapojpolhu'ia motlajtlacolhua.
42005021	Huan nopa tlamachtiani tlen itlanahuatil Mois'es huan nopa fariseos pejque moyolilhu'iaj: "¿Ajqueya nel'ia ni Jes'us? Yajaya niyon quentzi ax quitlepanita Toteco Dios pampa mochihua queja ya elisqu'ia Toteco. Axaca hueli tetlapojpolhu'ia tlajtlacoli, san Toteco."
42005022	Pero Jes'us quimatiyaya tlen inijuanti moyolilhuiyayaj huan quinilhui: --¿Para tlen inmoilhu'iaj ax nijtlepanita Toteco Dios?
42005023	Intla niquilhuis ni cocoxquetl: 'Ximehua huan xinejnemi' huan mochihuas notlajtol, nojquiya motlapojpolhui quema niquilhui: 'Nimitztlapojpolhu'ia motlajtlacolhua.'
42005024	Nijnequi xijmatica na tlen niMocuepqui Tlacatl nijpiya tequihuejcayotl ipan tlaltepactli para nitetlapojpolhuis, huajca nimechnextilis para mochihuas tlen niquijtohua. Huan nimantzi Jes'us quiilhui nopa cocoxquetl: --Nimitzilhu'ia, ximehua huan xijtlalana motlapech huan xiya mochaj.
42005025	Huan nimantzi nopa cocoxquetl moquetzqui huan quitlalantejqui itlapech huan yajqui ichaj, quihueyichijtiyajqui Toteco Dios.
42005026	Huan nochi nopa tlacame mosentlachilijque huan momajmatijque. Huan teipa pejque quihueyichihuaj Toteco huan quiijtojque: --Nel'ia se hueyi chicahual nescayotl tiquitztoque ama.
42005027	Teipa quema Jes'us quisayaya ipan nopa altepetl, quiitac se tlacatl tlen tlainanqui impuesto. Yajaya itoca eliyaya Mateo huan nojquiya itoca eliyaya Lev'i, huan mosehuijtoya campa nopa mesa para quiselis impuesto. Huan Jes'us quiilhui: --Xinechtoquili.
42005028	Huan Mateo quicajtejqui nochi tlen quipixtoya. Huan moquetztiquisqui huan yajqui ihuaya Jes'us.
42005029	Huan Mateo quichijqui se hueyi ilhuitl nepa ichaj. Huan tlacuayayaj ihuaya Jes'us campa mesa miyac tlacame tlen tlainanque impuesto huan momajtoyaj tlacajcayahuaj. Huan nojquiya itztoyaj sequinoc tlacame.
42005030	Huan hualajque fariseos huan tlamachtiani tlen itlanahuatil Mois'es huan quiitaque. Huajca pejque quiteilhu'iaj Jes'us iniixtla imomachtijcahua huan quinilhuijque: --¿Para tlen intlacuaj huan inatlij ininhuaya ni tlacame tlen tlainamaj impuesto huan tlacajcayahuaj? Huan ¿ininhuaya ni sequinoc tlen miyac tlajtlacoli quichihuaj?
42005031	Huan Jes'us quinnanquili nopa fariseos huan quinilhui: --Se tetica tlacatl ax quinequi se tepajtijquetl, pero se cocoxquetl, quena.
42005032	Na ax nihualajtoc para niquinnotzas tlacame tlen moilhu'iaj para cuajcualme iixtla Toteco. Nihualajtoc para niquinnotzas tlacame tlen quimatij quipiyaj inintlajtlacolhua para ma moyolcuepaca.
42005033	Huan hualajque sequin tlacame tlen quiilhuijque Jes'us: --Imomachtijcahua Juan tlen tecuaalt'ia ajachica mosahuaj para momaijtose ica Toteco Dios. Huan ihuical quichihuaj tlen quitoquil'iaj inintlamachtil nopa fariseos, pero momomachtijcahua axtle. Nochipa tlacuaj huan atlij.
42005034	Huan Jes'us quinilhui: --Ax quinamiqui ma mosahuaca ihuampoyohua se mosihuajtijquetl ipan nopa tlalochtli quema tlacuaj ihuaya ipan nenamictili. Ihuical eltoc quema na niitztoc ininhuaya nomomachtijcahua, inijuanti ax huelij mosahuaj pampa itztoque nohuaya.
42005035	Pero ajsis tonali quema hualase nocualancaitacahua huan nechhuicase huan huajca quena, nomomachtijcahua mosahuase.
42005036	Huan nojquiya quinpohuili se huicaltili, quinilhui: --Axaca quitequi se quentzi yoyomitl yancuic para quitlatlamanis se yoyomitl tlen sosoltic pampa tzocoyolihuis nopa quentzi tlen yancuic huan ayoc quinamiquis tlen sosoltic.
42005037	Huan axaca quitequil'ia xocomeca atl tlen yancuic ipan bolsas tlen cuetlaxtli sosoltic. Pampa nopa yancuic xocomeca atl xocoyas, huan momiyaquilis huan tzayanis nopa cuetlaxtli sosoltic. Quej nopa toyahuis nopa xocomeca atl huan nojquiya quinenpolos nopa bolsas tlen cuetlaxtli.
42005038	Monequi tijtecas xocomeca atl tlen yancuic ipan bolsas tlen cuetlaxtli tlen yancuic.
42005039	Huan axaca tlen quiitoc xocomeca atl tlen achtohui tlasencahuali quinequis tlen yancuic pampa nochi quiijtohuaj: 'Achi cuali nopa tlen achtohui tlasencahuali.'
42006001	Ipan se s'abado, nopa tonal para ma mosehuica israelitame, Jes'us huan imomachtijcahua panoyayaj ipan se mili campa quitoctoyaj trigo. Huan imomachtijcahua pejque quiquechcocototzaj, huan quimaoyaj quentzi trigo tlancochtli huan quicuayayaj.
42006002	Huajca nopa fariseos moilhuijque para tlaixpanoyayaj huan quitlajtlanijque Jes'us: --¿Para tlen tequitij momomachtijcahua ipan ni tonal para ma timosehuica? Inijuanti tlajtlacolchihuaj.
42006003	Huan Jes'us quinilhui: --¿Ax inquipojtoque tlen quichijqui David quema yajaya huan ihuampoyohua mayanayayaj?
42006004	Calajqui ichaj Toteco huan quicuic nopa pantzi tlen totajtzitzi quitentoyaj iixtla Toteco. Huan David quicuajqui huan no quinmajmacac nopa tlacame tlen itztoyaj ihuaya. Huan nojquiya quicuajque. Huan itlanahuatil Mois'es quiijtohua san totajtzitzi hueli quicuase nopa pantzi.
42006005	Huan nojquiya Jes'us quinilhui: --Na tlen niMocuepqui Tlacatl nijpiya tequihuejcayotl para niquinilhuis tlacame tlaque huelis quichihuase ipan s'abado, ni tonal para ma timosehuica tiisraelitame.
42006006	Ipan seyoc s'abado, nopa tonal para ma mosehuica israelitame, Jes'us calajqui ipan se israelita tiopamitl huan pejqui tlamacht'ia. Huan itztoya tiopan calijtic se tlacatl tlen huactoya ima nejmatl.
42006007	Huan nopa fariseos huan tlamachtiani tlen itlanahuatil Mois'es ajachica quitlachiliyayaj intla quichicahuasqu'ia nopa tlacatl ipan ni tonal para ma mosehuica israelitame para quipiyasqu'iaj ica tlaque quiteilhuisqu'iaj.
42006008	Pero Jes'us quimatqui tlaque moilhuiyayaj huan quiilhui nopa tlacatl tlen mahuactoc: --Ximoquetza huan xihuala nica tlatlajco tojuanti. Huan yajaya moquetzqui huan yajqui.
42006009	Huan Jes'us quinilhui nopa fariseos: --Nimechchihuilis se tlatzintoquili: ¿Tlaque quiijtohuaj nopa tlanahuatili o tlaque quinamiqui para ma tijchihuaca ipan s'abado? ¿Ma tijchihuaca tlen cuali o tlen fiero? ¿Ma tiquinmaquixtica tlacame o ma tiquinmictica?
42006010	Huan Jes'us quintlachili nopa tlacame tlen quiyahualojtoyaj, pero axaca molini. Huajca Jes'us quiilhui nopa tlacatl: --Xijxitlahua moma. Huan yajaya quixitlajqui ima huan nimantzi mochicajqui.
42006011	Huan tlahuel cualanque nopa fariseos huan nimantzi pejque mocamahu'iaj tlaque huelis quichihuilise Jes'us.
42006012	Huan ipan nopa tonali Jes'us yajqui iselti ipan se tepetl huan mocajqui nopona seyohual para momaijtos ica Toteco Dios.
42006013	Huan quema tlanesqui, quinnotzqui imomachtijcahua ma hualaca campa ya huan quintlapejpeni majtlactli huan ome tlen inijuanti huan quintocajti itlayolmelajcahua.
42006014	Quitlapejpeni Sim'on tlen nojquiya quitocajti Pedro, huan Andr'es tlen eliyaya iicni. Nojquiya quintlapejpeni Jacobo, Juan, Felipe, Bartolom'e,
42006015	Mateo huan Tom'as. Quitlapejpeni Jacobo icone Alfeo huan nopa Sim'on tlen moiyocatlali ica partido cananista.
42006016	Huan quitlapejpeni Judas, iicni Jacobo huan Judas Iscariote tlen teipa quitemactili.
42006017	Huan teipa Jes'us temoc ipan tepetl ininhuaya imomachtijcahua, huan moquetzque campa se tlamayamitl. Huan mosentilijque miyac tlacame tlen quitoquiliyayaj. Hualajtoyaj tlen campa hueli pilaltepetzitzi ipan estado Judea, huan ipan altepetl Jerusal'en huan tlen tlaltini Tiro huan Sid'on nechca hueyi atl. Nochi nopa tlacame hualajtoyaj para quicaquise itlajtol Jes'us huan para ma quinchicahua tlen inincocolis.
42006018	Huan nojquiya quinchicajqui tlen quinpixtoyaj ajacame tlen quintlaijiyohuiltiyayaj.
42006019	Huan nochi nopa tlacame quinequiyayaj monechcahuise campa Jes'us para quiitzquise, pampa ichicahualis quinajsiyaya tlen quiitzquiyayaj huan quinchicahuayaya.
42006020	Huan Jes'us quintlachili imomachtijcahua huan quinilhui: "Xipaquica imojuanti tlen inteicneltzitzi, pampa incalaquise campa Toteco tlanahuat'ia.
42006021	Xipaquica imojuanti tlen inmayanaj ama, pampa inixhuise. Xipaquica imojuanti tlen inchocaj ama, pampa inhuetzcase.
42006022	Xipaquica quema tlacame inmechcocol'iaj huan inmechtotocaj. Xipaquica quema inmechtelchihuaj huan inmechtocajt'iaj ax incuajcualme, pampa innechtoquil'iaj na tlen niMocuepqui Tlacatl.
42006023	Xipaquica, quena, xijpiyaca hueyi paquilistli quema queja nopa imopantis, pampa Toteco miyac inmechtlaxtlahuis nepa elhuicac. Pampa san se ininhuejcapan tatahua quichihuayayaj huejcajquiya ica itiocamanalojcahua Toteco.
42006024	Pero tlahuel inteicneltique imojuanti tlen miyac intominpiyaj, pampa ya inquipiyaj nochi tlen cuali tlen inmechtocaros.
42006025	Tlahuel inteicneltique tlen inixhuij ama, pampa teipa inmayanase. Tlahuel inteicneltique tlen inhuetzcaj ama, pampa teipa inchocase huan intlahuejchihuase.
42006026	Tlahuel inteicneltique quema nochi tlacame camatij cuali tlen imojuanti. Inintatahua nojquiya camatque cuali tlen nopa istlacatica tiocamanalohuani huejcajquiya.
42006027	"Pero nimechilhu'ia imojuanti tlen innechtlacaquil'iaj: Xiquinicnelica imocualancaitacahua. Xiquinchihuilica tlen cuali inijuanti tlen inmechcocol'iaj.
42006028	Xijtlajtlanica Toteco ma quintiochihua tlen inmechtelchihuaj. Ximomaijtoca ica Toteco para inijuanti tlen inmechtlaijilhu'iaj ica tlen fiero.
42006029	Intla se acajya mitzmaquilis ipan mocampa, xijnextili ne seyoc mocampa para nojquiya ma mitzmaquilis nopona. Intla se mitzquixtilis motlaque, xijcahua ma quihuica mocamisa nojquiya.
42006030	Intla se acajya mitztlajtlan'ia se tlenijqui, xijmaca. Intla se acajya mitzquixtil'ia se tlenijqui, amo xiquilhui ma mitzcuepili.
42006031	Xiquinchihuilica sequinoc queja inquinequij sequinoc ma inmechchihuilica.
42006032	"Intla san inquinicnel'iaj tlacame tlen inmechicnel'iaj, Toteco ax quiita para inquichihuaj tlen cuali. Hasta ax cuajcualme quinicnel'iaj tlen nojquiya quinicnel'iaj.
42006033	Intla san inquinchihuil'iaj tlen cuali tlacame tlen inmechchihuil'iaj cuali, ax tleno ipati iixtla Toteco. Ax cuajcualme nojquiya ihuical quichihuaj.
42006034	Huan intla san inquintlanejt'iaj tomi tlacame tlen inquimatij temachtli inmechtlaxtlahuise, ax tleno ipati iixtla Toteco. Ax cuajcualme nojquiya quintlanejt'iaj tomi tlen quincuepilise teipa.
42006035	Na nimechilhu'ia, xiquinicnelica imocualancaitacahua. Xiquinchihuilica nochi tlen cuali. Xiquintlanejtica yonque ax inquimatij intla inmechcuepilise. Huan Toteco hueyi inmechtlaxtlahuis. Huan queja nopa inquichijtose queja quichihua Toteco Tlen M'as Quipiya Tlanahuatili pampa yajaya quinchihuil'ia cuali nochi tlacame, yonque ax cuajcualme o ax motlascamatij.
42006036	Huajca xitetlasojtlaca queja imoTata, Toteco Dios, tetlasojtla.
42006037	"Amo xiquintequitlachilica sequinoc campa ax imocuenta, huan sequinoc ax inmechtequitlachilise. Amo xitetlateilhuica, huan sequinoc ax inmechtlateilhuise. Xitetlapojpolhuica, huan sequinoc inmechtlapojpolhuise.
42006038	Xitemacaca huan inquiselise. Quena, Toteco inmechmacas miyac intla intemacaj miyac. Yajaya quichihuas queja se cuali tlanamacaquetl tlen quitemas se tlayejyecoli sintli, huan cuali quiayacachos, huan m'as quitemas hasta motzontis. Monequi imojuanti no xiquinmacaca sequinoc tlen cuali tlayejyecoli, pampa sequinoc inmechchihuilise queja inquinchihuil'iaj."
42006039	Huan Jes'us quinilhui se huicaltili: "Se popoyotzi ax hueli quiyacana seyoc tlen popoyotzi pampa nochi ome huetzise tlacoyoc ijtic.
42006040	Se momachtijquetl ax quimati m'as que itlamachtijca, pero nochi momachtiani tlen tlamimomacht'iaj elise queja inintlamachtijca.
42006041	"¿Para tlen inquiitaj nochi piltlajtlacoltzitzi tlen quichihuaj imohuampoyohua huan ax inquimatij para achi m'as miyac tlajtlacoli inquichihuaj? Eltoc queja tiquita se piltejtzi ipan iixtiyol moicni, pero ax tijmati para ta tijpiya hasta se cuatetomitl moixtiyol ijtic.
42006042	¿Quejatza huelis tiquilhuis seyoc: 'Nohuampo, nimitzquixtilis nopa piltejtzi ipan moixtiyol', quema tijpiya se cuatetomitl moixtiyol ijtic? Tijpiya ome moxayac. Timoilhu'ia ax cuali tlen yajaya quipiya, pero cuali tlen ta tijpiya. Achtohui ximoquixtili nopa cuatetomitl, huan queja nopa titlachiyas cuali para tijquixtilis nopa piltejtzi tlen quipiya iixtiyol ijtic mohuampo.
42006043	"Se cuali cuahuitl temaca itlajca tlen cuali, huan tlen ax cuali, axtle. Niyon se cuahuitl tlen ax cuali ax temaca itlajca tlen cuali.
42006044	Huajca nochi tlacame quiixmatij se cuahuitl ipampa itlajca. Se huitzcuahuitl ax temaca tlen cuali para tijcuase. Huan se sahuamecatl ax temaca xocomecatl.
42006045	Ihuical elis nojquiya ica se cuali tlacatl, quisas tlen cuali ipan iyolo. Huan intla ax cuali se tlacatl, quisas tlen ax cuali ipan iyolo. Pampa se tlacatl camati tlen eltoc ipan iyolo huan tlen m'as moilhu'ia.
42006046	"¿Para tlen inquiijtohuaj niimoTeco huan ax inquichihuaj tlen nimechilhu'ia?
42006047	Nochi tlen hualahuij campa na huan quicaquij notlajtol huan quichihuaj tlen niquijtohua, itztoque queja ni tlalnamijca tlacatl tlen nimechpohuilis.
42006048	Se tlacatl quinequiyaya quichihuas ichaj huan tlaxajqui huejcatla. Quitzinpehualti ica tetl huan quiquetzqui. Huan teipa huetzqui miyac atl huan tlatemic hasta quiajsic ichaj, pero ax tleno ipantic nopa cali pampa nopa tlacatl quiquetztoya ipan tetl.
42006049	Pero tlacame tlen quicaquij notlajtol huan ax quichihuaj tlen niquijtohua, quichihuaj quej ni huihui tlacatl. Yajaya quichijqui ichaj ipan tlali huan ax tleno ica quitzinpehualti. Teipa tlatemic, huan nopa atl quiajsic ichaj, huan nimantzi huetzqui huan tlamixolejqui."
42007001	Huan Jes'us tlanqui quinmacht'ia nochi nopa tlacame huan yajqui altepetl Capernaum.
42007002	Huan nopona itztoya se capit'an tlen soldados tlen quipixtoya se itequipanojca tlen quiicneli. Huan itequipanojca mococohuayaya huan ya motlahueltijtoya.
42007003	Huan nopa capit'an quicajqui para ajsico Jes'us, huajca quintitlanqui nopa huehue israelita tlacame ma quitlajtlanitij ma huala quichicahuaqui itequipanojca.
42007004	Huan nopa tlacame yajque campa Jes'us huan ica nochi ininyolo quitlajtlanijque ma quichicahuati. Huan quiilhuijque: --Cuali para tijchihuilis se cualtlacayotl ni capit'an,
42007005	pampa nel'ia techicnel'ia tiisraelitame. Huan tlaxtlajqui nopa gastos huan techsencahuili se toisraelita tiopa.
42007006	Huajca Jes'us quisqui ininhuaya para yas ichaj nopa capit'an. Pero quema monechcahuiyaya, nopa capit'an quintitlanqui ihuampoyohua ma quicamahuica Jes'us huan ma quiilhuica: --NoTeco, amo ximocuatotoni m'as. Nopa capit'an quiijtohua para yajaya ax hueyi queja ta huan ax quinamiqui para ticalaquis ichaj.
42007007	Nojquiya yajaya quimati ax quinamiqui mitznechcahuis, niyon mitzcamahuis. Pero yajaya quiijtohua, san xiquijto se tlajtoli huan xijnahuati para mochicahuas itequipanojca huan nimantzi mochicahuas.
42007008	Quiijtohua yajaya quimati tlen ta tiquijtos, ya nopa mochihuas, pampa yajaya nojquiya quipiya iteco tlen quinahuat'ia. Huan nojquiya quinpiya soldados tlen yajaya quinnahuat'ia. Huan intla yajaya quiilhuis se soldado ma yas nopona, yajaya nimantzi yas. Huan intla quiilhuis seyoc ma huala nica, yajaya nimantzi hualas. Huan intla quiilhuis itequipanojca ma quichihua se tequitl, yajaya quichihuas. Huan nopa capit'an quimati ta nojquiya tijpiya san se tequihuejcayotl para nimantzi mochihuas motlajtol.
42007009	Huan quema Jes'us quicajqui itlajtol nopa capit'an tlen ihuampoyohua quiilhuicoj, quisentlachili. Huan Jes'us moicancuepqui huan quinilhui nopa miyac tlacame tlen quitoquiliyayaj: --Nel'ia nimechilhu'ia, ax niquitztoc niyon se israelita tlen nechneltoca nelcuali queja ni capit'an tlen seyoc tlali ejquetl.
42007010	Huan ihuampoyohua nopa capit'an mocuepque ichaj huan ya mochicajtoya itequipanojca.
42007011	Huan teipa Jes'us yohuiyaya se altepetl tlen itoca eliyaya Na'in huan imomachtijcahua huan miyac tlacame yohuiyayaj ihuaya.
42007012	Huan quema Jes'us monechcahui campa ipuerta nopa altepetl, quisayayaj nepa miyac tlacame huan quiquechpanojtiyohuiyayaj se mijcatzi. Huan nopa mijcatzi eliyaya iyojtzi icone se cahual toahui.
42007013	Huan Jes'us quiitac nopa cahual toahui, huan quitlasojtlac huan quiilhui: --Amo xichoca.
42007014	Huan Jes'us yajqui campa nopa mijcatzi huan quiitzqui nopa caja huan inijuanti tlen quihuicayayaj moquetzque. Huan Jes'us quiilhui nopa mijcatzi: --Telpocatl, naja nimitzilhu'ia, ximehua.
42007015	Huan nopa telpocatl tlen mictoya mosehui huan pejqui camati. Huan Jes'us quimactili inana.
42007016	Huan nochi nopa tlacame tlen quiitaque quisentlachilijque, huan pejque quihueyichihuaj Toteco Dios huan quiijtojque: --Ni Jes'us tlen itztoc tohuaya, se hueyi tiocamanalojquetl. Huan nojquiya quiijtojque: --Toteco Dios hualajtoc para techpalehuis tiisraelitame pampa tiiaxcahua.
42007017	Huan nochi tlacame tlen itztoyaj ipan estado Judea huan ipan sequinoc tlaltini nechca quicajque para Jes'us quiyolcuitoya nopa mijcatzi.
42007018	Huan imomachtijcahua Juan tlen tecuaaltiyaya quiilhuijque nochi tlen Jes'us quichihuayaya. Huajca Juan quinnotzqui ome imomachtijcahua,
42007019	huan quintitlanqui ma yaca quitlajtlanitij Jes'us intla nel'ia yajaya nopa Cristo tlen Toteco Dios quiijto hualasqu'ia o monequi noja quichiyase ma huala.
42007020	Huan ajsicoj campa Jes'us huan quiilhuijque: --Juan tlen tecuaalt'ia techtitlantoc ma timitztlajtlaniquij intla ta tiCristo tlen Toteco quiijto hualasqu'ia o monequi noja tijchiyase ma hualas.
42007021	Huan ipan nopa hora quema imomachtijcahua Juan itztoyaj ihuaya Jes'us, yajaya quinchicajqui miyac tlen mococohuayayaj ica miyac tlamantli cocolistli. Quinchihuili ma quisaca iajacahua Axcualtlacatl tlen calactoyaj ipan tlacame huan quintlachiyalti miyac popoyotzitzi.
42007022	Huajca Jes'us quinilhui imomachtijcahua Juan: --Xijyolmelahuatij Juan tlen inquiitztoque huan inquicactoque. Xiquilhuitij inijuanti tlen itztoyaj popoyotzitzi, ama tlachiyaj. Huan tlen itztoyaj metzcuachotique, ama nejnemij cuali. Inijuanti tlen palaniyaya inintlacayo ica nopa cocolistli tlen itoca lepra mochicajtoque, huan inijuanti tlen ax tlacaquiyaya, ama tlacaquijya. Tlacame tlen mictoyaj moyolcuitoquejya huan tlen teicneltzitzi quicaquij itlajtol Toteco pampa niquinixtomil'ia.
42007023	Xiquilhuitij para paquij nopa tlacame tlen nechsel'iaj huan nechneltocaj.
42007024	Huajca quistejque nopa tlacame tlen quintitlantoya Juan tlen tecuaalt'ia. Huan teipa Jes'us pejqui quincamahu'ia nopa miyac tlacame tlen Juan. Huan quintlajtlani: "¿Tlaque inmoilhuiyayaj inquiitasqu'iaj quema inyajque inquiitatoj Juan ipan nopa huactoc tlali campa ax tleno eli? ¿Inmoilhuiyayaj Juan elisqu'ia se tlacatl tlen ax temachtli queja se ohua cuahuitl tlen huihuixca quema quentzi tlaajaca?
42007025	¡Ximoilhuica! ¿Tlaque inmochiyayayaj inquiitase? ¿Inquichiyayayaj para Juan elisqu'ia se tlacatl ica iyoyo nelcuali? ¡Axtle! Ya inquimatij tlacame tlen motlalil'iaj ininyoyo nelcuali, tominp'iaj huan itztoque ipan ininchaj tlanahuatiani.
42007026	Huajca, ¿tlaque inyajque inquiitatoj? ¿inyajque pampa inquiitasnequiyayaj se itiocamanalojca Toteco? Huan nimechilhu'ia Juan itztoc m'as hueyi que nochi sequinoc tiocamanalohuani,
42007027	pampa ipan Itlajtol Toteco ijcuilijtoc tlen Toteco Dios nechilhui tlen Juan huan queja ni quiijto: 'Xiquita, na nijtitlanis notlayolmelajca ma mitzyacanas. Yajaya quicualtlalis ininyolo tlacame para ma mitzselise.'
42007028	Huan nimechilhu'ia axaca seyoc tlen tlacajtoc ipan ni tlaltepactli itztoc m'as hueyi iixtla Toteco que Juan tlen tecuaalt'ia, pero aqui hueli tlacatl tlen itztoc ipan itlanahuatilis Toteco elis m'as hueyi que Juan."
42007029	Huan quema nochi nopa miyac tlacame huan nopa tlacame tlen tlainanque impuesto quicajque itlajtol Juan, quinejque ma quincuaalti pampa quiitztoyaj para xitlahuac tlen Juan quiijto tlen Toteco.
42007030	Pero nopa fariseos huan tlamachtiani tlen itlanahuatilhua Mois'es ax quicualcajque tlen Toteco quinequiyaya ma quichihuaca, huan san mohueyimatiyayaj, huan yeca Juan ax quincuaaltijtoya.
42007031	Huan sampa Jes'us quinilhui: "¿Ica tlaque niquinhuicalotis tlacame tlen ama itztoque?
42007032	Tlen ama itztoque mochihuaj queja coneme tlen mosehu'iaj tianquis huan ax paquij pampa nochi ax pano queja quinequij ma pano. Quinnotzaj ininhuampoyohua huan quinilhu'iaj: 'Titlapitzque para ximijtotica, huan ax inmijtotijque. Tihuicaque se huicatl tlen cuesoli quej se mictoya, pero ax inchocaque.'
42007033	Juan tlen tecuaaltiyaya hualajqui huan ax quicuajqui pantzi huan ax quiic xocomeca atl, huan inquiijtojque para quipixtoya se iajaca Axcualtlacatl.
42007034	Huan na tlen niMocuepqui Tlacatl nihualajqui huan nijcua huan niqui tlen onca, huan inquiijtohuaj nineltlacuajquetl huan nineltlaiquetl. Inquiijtohuaj san ninemi ininhuaya tlacajcayahuani tlen tlainamaj impuesto huan tlacame tlen hueyi tlajtlacoli quichihuaj.
42007035	Pero ax ipati tlen inquiijtohuaj. Nochi tlacame tlen tlalnamictoque quimachil'iaj na ihuaya Juan tijchihuaj tlen xitlahuac."
42007036	Monechcahui se fariseo campa Jes'us huan quitlajtlani ma tlacuati ichaj. Yeca Jes'us yajqui ichaj huan mosehui campa mesa.
42007037	Huan ajsico se sihuatl tlen tlacanenqui tlen nojquiya ehuayaya nopa altepetl. Huan quicajqui para Jes'us tlacuayaya ipan ichaj nopa fariseo huan quihualicac se ajhuiyacayotl ipan se frasco tlen quicoyonijtoyaj tlen se tetl itoca alabastro.
42007038	Huan moquetzqui chocayaya iicxiteno Jes'us. Huan pejqui quixolon'ia iicxi ica iixayo tlen huetziyaya. Huan quihuatzayaya ica itzoncal. Quitzoponili iicxi huan quitequili nopa ajhuiyacayotl tlen quihualicac.
42007039	Huan nopa fariseo tlen quinotzqui ma tlacuati ichaj quiitac nochi ya ni huan moilhui: "Intla ni Jes'us nel'ia elisqu'ia se itiocamanalojca Toteco, quimatisqu'ia para ax cuali ni sihuatl tlen quiitzqu'ia iicxi. Quimatisqu'ia miyac tlajtlacolchijtoc."
42007040	Huan yeca Jes'us quinanquili tlen Sim'on moyolilhuiyaya huan quiilhui: --Sim'on, nijpiya se huicaltili tlen nijnequi nimitzilhuis. Huan Sim'on quiilhui: --Cualtitoc, Tlamachtijquetl, xinechilhui.
42007041	Huan Jes'us quiilhui: --Itztoya se tlacatl tlen momatqui tetlanejt'ia tomi. Huan ome tlacame quitlahuiquiliyayaj. Se quitlahuiquiliyaya tomi para san cincuenta tonali tlen tequitl, pero nopa seyoc quitlahuiquiliyaya tomi para quinientos tonali.
42007042	Huan nopa ome ax huelque quicuepil'iaj nopa tomi. Huajca nopa tecojtli ica ipaquilis quintlapojpolhui tlen sesen quitlahuiquiliyayaj. Huan quiijto ax tleno monequi quitlaxtlahuise. Huajca Sim'on, ¿catl'ia tlen ni ome tlacame achi m'as quiicneliyaya nopa tecojtli?
42007043	Huan Sim'on quinanquili: --Huelis yajaya tlen m'as quitlahuiquiliyaya. Huan Jes'us quiilhui Sim'on: --Quena, melahuac tlen tiquijto.
42007044	Huan Jes'us quitlachili nopa sihuatl huan quiilhui Sim'on: --¿Ta tiquita tlen quichihua ni sihuatl? Quema nicalajqui ipan mochaj, ax tinechmacac atl para nimoicxipajpacas queja ipa tijchihuaj, pero yajaya nechxolonili noicxihua ica iixayo huan quihuatzqui ica itzoncal.
42007045	Ta ax tinechtzoponi queja timomajtoque titesel'iaj, pero hasta quema nicalaquico, yajaya ax quicajtoc nechtzoponil'ia noicxihua.
42007046	Ta ax tinechtequili aceite ipan notzonteco queja timomajtoque, pero yajaya quitequili ajhuiyacayotl hasta ipan noicxihua.
42007047	Yeca nimitzilhu'ia, yonque miyac itlajtlacolhua, nochi nijtlapojpolhuijtoc, huajca ama miyac nechicnel'ia. Pero seyoc tlen quipanti tlapojpolhuili ica san pilquentzi tlen tlahuicayaya, san pilquentzi quiicnel'ia yajaya tlen quitlapojpolhuijtoc.
42007048	Huan Jes'us quiilhui nopa sihuatl: --Nimitztlapojpolhuijtoc nochi motlajtlacolhua.
42007049	Huan tlacame tlen mosehuiyayaj ipan mesa ihuaya Jes'us pejque moilhu'iaj: --¿Ajqueya nel'ia ni tlacatl Jes'us tlen moilhu'ia quipiya tequihuejcayotl para tetlapojpolhuis inintlajtlacolhua?
42007050	Huan Jes'us quiilhui nopa sihuatl: --Pampa tinechneltocac, nimitzmaquixtijtoc tlen motlajtlacolhua. Hueli tiyas mochaj ica paquilistli.
42008001	Teipa Jes'us nejnemiyaya campa hueli ipan altepetini huan ranchos tlayolmelajtinemiyaya itlajtol Toteco huan tenotzayaya ma calaquica ipan itlanahuatilis Toteco. Huan nopa majtlactli huan ome imomachtijcahua yohuiyayaj ihuaya.
42008002	Huan nojquiya nemiyayaj ininhuaya Jes'us sequin sihuame tlen achtohui mococohuayayaj huan sequin tlen quipiyayaya iajacahua Axcualtlacatl, huan quinchicajtoya. Se tlen nopa sihuame tlen nejnenqui ihuaya Jes'us itoca eliyaya Mar'ia Magdalena. Achtohuiya quinpixtoya chicome iajacahua Axcualtlacatl huan Jes'us quinquixti.
42008003	Huan seyoc sihuatl itoca eliyaya Juana. Yajaya elqui isihua Chuza tlen quitequipano Tlanahuatijquetl Herodes. Huan nojquiya nejnenqui ininhuaya se sihuatl itoca eliyaya Susana, huan miyac m'as sihuame tlen quimacayayaj inintomi para quipalehuise Jes'us ica tlen monequiyaya.
42008004	Huan mosentilijque miyac tlacame tlen ehuaj campa hueli altepetini para quiitase Jes'us. Huan yajaya quincamahui ica se huicaltili huan quinilhui:
42008005	"Se tlacatl quisemanato xinachtli huan quema quisemanayaya, sequin xinachtli huetzqui ojtipa. Huan tlacame ipan moquejquetzque huan totome quitlamicuajque.
42008006	Sequinoc xinachtli huetzqui temajcajya campa ax onca miyac tlali. Nopa xinachtli ixhuac, pero nimantzi huajqui pampa ax quiajsiyaya atl.
42008007	Huan sequinoc xinachtli huetzqui huitzijtic, huan nopa huitztli moscalti ihuaya huan quiijiyomicti.
42008008	Sequinoc xinachtli huetzqui ipan cuali tlali, huan moscalti huan temacac cien hueltas m'as tlen quitoctoya." Huan quema Jes'us tlantoya quinilhu'ia ni huicaltili, achi chicahuac quinilhui: "Nochi inquipiyaj imonacas, huajca xijcaquica tlen nimechilhu'ia."
42008009	Huan imomachtijcahua Jes'us quitlajtlanijque tlaque quiijtosnequi nopa huicaltili.
42008010	Huan Jes'us quinnanquili: "Toteco inmechcahuilijtoc xijmachilica queja yajaya tlanahuat'ia. Achtohuiya axaca quimatiyaya ya ni huan ama noja ax quincahuil'ia ne sequinoc ma quimachilica. Yeca niquincamahu'ia ica huicaltili para yonque inijuanti quiitaj tlen nijchihua, mochihuase queja ax tleno quiitaj. Huan inijuanti yonque quicaquij notlajtol, ax hueli quimachil'iaj.
42008011	"Ya ni tlen quiijtosnequi ne huicaltili tlen nopa tlacatl tlen quisemanato xinachtli. Nopa xinachtli quiijtosnequi itlajtol Toteco.
42008012	Sequin tlacame itztoque queja nopa xinachtli tlen huetzqui ojtipa. Inijuanti quicaquij itlajtol Toteco, huan nimantzi Axcualtlacatl huala huan quinquixtil'ia itlajtol Toteco tlen eltoc ipan ininyolo para ma ax quineltocaca huan ma ax momaquixtica tlen inintlajtlacolhua.
42008013	Sequinoc itztoque queja nopa xinachtli tlen huetzqui temajcajya. Inijuanti quicaquij itlajtol Toteco huan quisel'iaj ica paquilistli. Pero itztoque queja nopa xinachtli tlen ax hueli motlatzquil'ia campa temajcajya. Nopa tlacame san quineltocaj itlajtol para se tlalochtli. Huan quema huala tlaohuijcayotl, nimantzi quicajtehuaj.
42008014	Sequinoc tlacame itztoque queja nopa xinachtli tlen huetzqui campa huitztli. Quicaquij itlajtol Toteco, pero mojmostla ipan ininnemilis motequipachohuaj miyac, huan quinequij moricojchihuase ipan ni tlaltepactli huan quinequij quipiyase nochi tlen quinyolpact'ia. Huan nochi ni tlamantli quiijiyomict'ia itlajtol Toteco para ax hueli moscalt'ia cuali huan quipiyas itlajca.
42008015	Pero sequinoc tlacame itztoque queja nopa xinachtli tlen huetzqui ipan cuali tlali. Nopa tlacame quicaquij itlajtol Toteco huan ica paquilistli quisel'iaj ica nochi ininyolo. Quiicnel'iaj itlajtol huan mojmostla quitoquilijtinemij tlen quiijtohua. Inijuanti, quena, quipiyaj inintlajca.
42008016	"Axaca quitlat'ia se tlahuili huan quitlalis cajontzala o tlapechtzala. ¡Axtle! Intla se acajya quitlatis se tlahuili, quitlal'ia ipan se tlahuil quetzali para nochi tlen calaquise nopona huelis tlachiyase.
42008017	Quej nopa ica notlajtol. Nochi tlen motlatijtoc ama, nempa nesis teipa. Huan nochi tlen eltoc ixtacatzi ama, nochi quimatise huan cuali quimachilise teipa.
42008018	"Huajca xijpiyaca cuidado quejatza inquicaquij notlajtol, pampa nochi tlacame tlen quimachil'iaj, Toteco quinpalehuis para ma quimachilica m'as. Huan ica tlen ax quimachil'iaj, hualas se tlen quinquixtilis tlen quentzi inijuanti moilhuiyayaj quimachiliyayaj."
42008019	Huan hualajque inana huan iicnihua Jes'us huan ax huelque monechcahu'iaj campa itztoya pampa nelmiyac tlacame quiyahualojtoyaj.
42008020	Huan hualajqui se tlacatl huan quiilhui Jes'us: --Monana huan moicnihua mitzchiyaj calteno huan quinequij mitzcamahuise.
42008021	Huan Jes'us tlananquili: --Ni tlacame tlen itztoque nicani tlen quicaquij itlajtol Toteco huan quichihuaj tlen quiijtohua, inijuanti niquinita queja nonana huan noicnihua.
42008022	Se tonal Jes'us huan imomachtijcahua tlejcoque ipan se cuacanahua, huan Jes'us quinilhui: --Ma tiyaca hasta ne seyoc nali hueyi atl. Huan yeca quisque.
42008023	Huan imomachtijcahua quinejnemiltiyayaj nopa cuacanahua para seyoc nali, huan Jes'us cochqui. Huan nimantzi pejqui tlaajaca chicahuac ipan hueyi atl, huan calaquiyaya atl ipan cuacanahua hasta san quentzi misahuisqu'iaj.
42008024	Huan imomachtijcahua hualajque campa Jes'us, quiixitijque, huan quiilhuijque: --Tlamachtijquetl, xiquita, timisahuijtinemij. Huajca Jes'us mejqui huan quiajhuac ne ajacatl huan ne hueyi atl. Huan nimantzi moquetzqui huan ayoc mojmolini.
42008025	Huan Jes'us quinilhui imomachtijcahua: --¿Para tlen nelquentzi innechneltoquil'iaj? Huan imomachtijcahua momajmatiyayaj, huan quisentlachilijque huan moilhuijque se ica seyoc: --¿Ajqueya nel'ia ni tlacatl Jes'us? Yajaya hueli quinnahuat'ia ajacatl huan hueyi atl, huan inijuanti quineltoquil'iaj itlajtol.
42008026	Huan teipa Jes'us huan imomachtijcahua ajsique tlali Gadara ipan inincuacanahua. Gadara mocahua iixmelac estado Galilea.
42008027	Huan quema inincuacanahua ajsiyaya ateno, hualajqui quinnamiquico se tlacatl tlen ehuayaya nopa altepetl tlen ya huejcajtoya quinpixtoya iajacahua Axcualtlacatl ipan itlacayo. Huan ax tleno moquentiyaya huan ax mocahuayaya ichaj. Senitztoya ipan campo santo ipan tlacacahuaya campa quintlal'iaj mijcatzitzi.
42008028	Huan quema quiitac Jes'us, motlancuaquetzqui iixtla huan quiijto chicahuac: --¿Tlaque nijpiya mohuaya? TiJes'us. TiIcone Dios Tlen M'as Quipiya Tlanahuatili. Nimitztlajtlan'ia, amo xitechtlaijiyohuilti.
42008029	Quiijto ni pampa Jes'us quinnahuatiyaya nopa ajacame ma quisaca ipan nopa tlacatl. Ajachica nopa ajacame quiitzquiyayaj para tlen hueli quichihuilise. Huan yonque tlacame quiilpiyayaj ima huan iicxihua ica tepos cadena para quimocuitlahuisqu'iaj, san quicocototzayaya nochi tepos cadena. Huan nopa ajacame quinejnemiltiyayaj hasta campa nopa tlahuel huactoc tlali campa ax tleno eli.
42008030	Huan Jes'us quitlajtlani: --¿Tlaque motoca? Huan yajaya quinanquili: --Notoca Miyac. Queja ni quiijto pampa miyac ajacame calactoyaj ipan itlacayo.
42008031	Huan nopa ajacame quitlajtlanijque Jes'us ma ax quintitlani ipan nopa tlalcoyoctli tlen tlahuel huejcatla.
42008032	Huan nopona nechcatzi itztoyaj miyac pitzome tlen tlacame quinhualicaque para ma tlacuajtinemica. Huan yeca nopa ajacame quitlajtlanijque Jes'us ma quincahuili calaquise ipan nopa pitzome. Huan yajaya quincahuili.
42008033	Huan nopa ajacame quisque ipan nopa tlacatl huan calajque ipan pitzome. Huan nochi nopa miyac pitzome motlalojtejque campa tlaixtemolis huan huetzque ipan nopa hueyi atl huan misahuijque.
42008034	Huan nopa tlacame tlen quinmocuitlahuiyayaj nopa pitzome quiitaque tlen panoc, huan yajque huan quinyolmelahuatoj nochi tlacame ipan nopa altepetl huan campa hueli ipan nopa tlali.
42008035	Huan nochi nopa tlacame hualajque quiitacoj tlen panotoya. Huan quema ajsicoj campa Jes'us, quiitaque nopa tlacatl tlen achtohui quinpixtoya iajacahua Axcualtlacatl ama mosehuijtoya iixtla Jes'us. Ya moquentijtoya iyoyo huan quipixtoya cuali itlalnamiquilis. Huan nopa tlacame momajmatijque,
42008036	ica tlen quiitztoyaj. Huan inijuanti tlen quiitaque quinpohuilijque tlen ajsiyayaj quejatza Jes'us quichicajtoya nopa tlacatl tlen quinpixtoya ajacame.
42008037	Huan yeca nochi nopa miyac tlacame tlen ejque ipan tlali Gadara huan nopona nechcatzi quitlajtlanicoj Jes'us ma quisa inintlal, pampa nel'ia momajmatijque. Huajca Jes'us tlejcoc ipan cuacanahua para mocuepas.
42008038	Huan nopa tlacatl tlen achtohui quinpixtoya ajacame, quitlajtlani Jes'us ica nochi iyolo ma quicahuili ma yohui ihuaya, pero Jes'us ax quicahuili. San quiilhui:
42008039	--Ximocuepa mochaj huan xiquinilhuiti tlacame nochi ni hueyi tlamantli tlen Toteco mitzchihuilijtoc. Huan quistejqui nopa tlacatl huan ipan nochi nopa altepetl quinpohuiliyaya nochi tlacame tlen Jes'us quichihuilijtoya.
42008040	Quema Jes'us mocuepqui seyoc nali nopa hueyi atl, miyac tlacame quiselijque ica paquilistli pampa quichiyayayaj ma ajsi.
42008041	Huan hualajqui se tlacatl tlen itoca eliyaya Jairo, se tequihue tlen israelita tiopamitl. Huan yajaya motlancuaquetzqui iicxiteno Jes'us huan chicahuac quitlajtlani ma yahui ichaj.
42008042	Quipixtoya se isihuapil, huan yajaya quipixqui majtlactli huan ome xihuitl huan tlahuel mococohuayaya. Huan quema Jes'us itztoya ipan ojtli para ichaj, miyac tlacame quicuatetzopayayaj.
42008043	Huan itztoya nopona se sihuatl tlen quipixtoya se cocolistli para majtlactli huan ome xihuitl. Mojmostla esotemoyaya. Huan quitlamiltijtoya nochi tlen quipixtoya ica tepajtiani huan niyon se ax huelqui quipalehui para ma mochicahua.
42008044	Huan nopa sihuatl monechcahui iica Jes'us huan quitoxonqui iyoyo itenhuaxo huan nimantzi mochicajqui.
42008045	Huan Jes'us quiijto: --¿Ajqueya quitoxonqui noyoyo? Huan nochi tlacame quiijtohuayayaj para ax quichijtoyaj. Huan Pedro quiilhui Jes'us: --Tlamachtijquetl, nochi ni miyac tlacame tlen mitzyahualohuaj mitzcuatetzopaj.
42008046	Pero Jes'us quiijto: --Se acajya nechitzqui pampa nijmachili se mochicajqui ica nochicahualis.
42008047	Huan quema nopa sihuatl quimatqui para Jes'us quimatiyaya tlen panoc, hualajqui huihuipicayaya huan motlancuaquetzqui iixtla Jes'us. Huan iniixtla nochi nopa tlacame quipohuili Jes'us para tlen quitoxonqui iyoyo huan quiilhui para nimantzi mochicajqui.
42008048	Huan Jes'us quiilhui: --Nane, ya timochicajtoc pampa tinechneltoquili. Xiya ica paquilistli.
42008049	Huan quema noja camatiyaya Jes'us, ajsico se tlatequipanojquetl tlen hualayaya ichaj nopa tequihue tlen tiopamitl, huan quiilhui: --Mosihuapil ya mijqui. Ayoc xijcuatotoni ni tlamachtijquetl.
42008050	Pero Jes'us quicajqui tlen nopa tlatequipanojquetl quiijto huan quiilhui nopa tequihue: --Amo ximajmahui, san xinechneltoca huan mosihuapil mochicahuas.
42008051	Huan quema nochi inijuanti ajsitoj ichaj, Jes'us san quincahuili Juan, Pedro, Jacobo huan inana huan itata nopa sihuapil ma itztoca calijtic ihuaya, pero sequinoc ax quincahuili ma panoca.
42008052	Huan nochi chocayayaj huan tlahuejchihuayayaj pampa ya mictoya nopa sihuapil, pero Jes'us quinilhui: --Ayoc xichocaca. Pampa ax mictoc, san cochtoc.
42008053	Huan nopa tlacame pejque quihuetzquil'iaj pampa quimatque para ya mictoya.
42008054	Pero Jes'us quimaitzqui nopa sihuapil huan quiilhui: --Sihuapil, ximehua.
42008055	Huan itonal mocuepqui ipan itlacayo huan nopa sihuapil mejtiquisqui. Huan Jes'us quinnahuati ma quitlamacaca.
42008056	Huan inana huan itata nel'ia quisentlachilijque, pero Jes'us quinilhui axaca ma quiilhuica tlen panotoc.
42009001	Jes'us quinnotzqui nopa majtlactli huan ome imomachtijcahua ma mosentilica. Huan quinmacac chicahualistli huan tequihuejcayotl para quinquixtise ajacame ipan tlacame huan para quinchicahuase cocoyani ica tlen hueli cocolistli.
42009002	Teipa quintitlanqui ma quinchicahuaca tlen mococohuaj huan ma teyolmelahuacaj quejatza tlanahuat'ia Toteco ipan ininyolo tlacame.
42009003	Quinilhui: --Amo tleno xijhuicaca ipan ojtli. Amo xijhuicaca cuatopili, niyon yoyoncoxtali, niyon pantzi, niyon tomi. Huan amo xijhuicaca yoyomitl tlen ica inmopatlase.
42009004	Huan quema incalaquise ipan se cali para inmocahuase, ximocahuaca nepa hasta inquisase tlen nopa altepetl.
42009005	Huan intla inyase ipan se rancho campa tlacame ax inmechselise, huajca quema inquisase nepa, ximotecactzejtzeloca para inquiquixtilise nopa tlalpotectli. Huan ica nopa inquinnextilise inquintlahuelcahuaj nopa pilaltepetzi ehuani para ma quiselica se hueyi tlatzacuiltilistli.
42009006	Huajca imomachtijcahua Jes'us quisque huan nejnenque campa hueli ipan nochi ranchos. Huan tlayolmelahuayayaj itlajtol Toteco huan quejatza Toteco temaquixt'ia tlen inintlajtlacolhua. Huan campa hueli quinchicahuayayaj tlacame tlen mococohuayayaj.
42009007	Nopa Gobernador Herodes 'Antipas quicajqui nochi tlen Jes'us quichihuayaya huan ax quimatiyaya tlaque moilhuis pampa sequin quiijtohuayayaj Jes'us elqui Juan tlen achtohui tecuaaltiyaya pero ama moyolcuitoya.
42009008	Huan sequinoc quiijtohuayayaj sampa monextijtoya nopa tiocamalojquetl El'ias tlen huejcajquiya. Huan sequinoc quiijtohuayayaj moyolcuitoya se tlen nopa tiocamanalojquetl tlen huejcajquiya mijqui.
42009009	Pero Herodes quiijto: --Juan ya mictoc pampa nitlanahuati ma quiquechtzontequica, pero ¿ajqueya ni tlacatl tlen ama nijcaqui quichijtinemi huejhueyi tiochicahual nescayotl? Huan Herodes quitemohuayaya quejatza huelis quiitas Jes'us.
42009010	Huan mocuepque itlayolmelajcahua Jes'us huan quipohuilijque nochi tlen quichijtoyaj huan campa yajtoyaj. Huan Jes'us quiniyocaquixti itlayolmelajcahua tlen nopa miyac tlacame huan quinhuicac hasta huactoc tlali nechca altepetl Betsaida.
42009011	Pero nopa miyac tlacame quimatque canque yohuiyayaj huan quintoquilijque. Huan Jes'us quinseli ica cuali huan quinilhui quejatza tlanahuat'ia Toteco ipan teyolo. Huan Jes'us quinchicajqui tlen mococohuayayaj.
42009012	Huan ica tiotlac monechcahuijque itlayolmelajcahua Jes'us huan quiilhuijque: --Xiquintitlani ni tlacame ma yaca ipan ranchos nechca quitemotij campa cochise huan tlen quicuase pampa nica campa tiitztoque ax tleno onca.
42009013	Pero Jes'us quinilhui: --Imojuanti xiquintlamacaca. Huan imomachtijcahua quiilhuijque: --San tijpiyaj macuili pantzi huan ome michime, o ¿tijnequi ma tijcohuatij tlen quicuase nochi ni tlacame?
42009014	Itztoyaj nepa nechca macuili mil tlacame. Huan Jes'us quinilhui imomachtijcahua: --Xiquinilhuitij ni tlacame ma mosehuica ica pamitl, ica cincuenta ipan sesen pamitl.
42009015	Huan imomachtijcahua quinilhuijque huan nopa tlacame queja nopa mosehuijque.
42009016	Huan Jes'us quicuic nopa macuili pantzi huan nopa ome michime, huan tlachixqui elhuicac huan quitlascamatqui iTata. Teipa quintlajcotlapanqui huan pejqui quinmajmaca imomachtijcahua ma quinmajmacaca nopa miyac tlacame.
42009017	Huan nochi nopa miyac tlacame tlacuajque huan cuali ixhuique. Huan quisentilijque nochi panpayaxtli tlen mocajtoya huan quitemitijque majtlactli huan ome chiquihuitl.
42009018	Se tonal Jes'us huan imomachtijcahua moiyocaquixtijtoyaj, huan Jes'us yajqui momaijtoto iselti. Huan teipa mocuepqui campa imomachtijcahua huan quintlajtlani: --¿Ajqueya quiijtohuaj tlacame para naja?
42009019	Huan imomachtijcahua quiilhuijque: --Sequin quiijtohuaj ta tiJuan tlen tecuaaltiyaya, pero sequinoc quiijtohuaj ta tiEl'ias. Huan sequinoc quiijtohuaj ta tieli se tiocamanalojquetl tlen huejcajquiya itztoya huan ama timoyolcuitoc.
42009020	Huan Jes'us quintlajtlani: --Huan, ¿imojuanti? ¿Ajqueya inmoilhu'iaj para na? Huan Pedro quinanquili: --Ta tiCristo tlen Toteco Dios techilhui techtitlanilisqu'ia.
42009021	Huan Jes'us quinnahuati ma axaca quipohuilica,
42009022	huan quinilhui: --Monequi para na tlen niMocuepqui Tlacatl nitlaijiyohuis miyac. Ax nechselise nopa tlayacanani tlen tiopanpiyani, huan nopa tlamachtiani tlen itlanahuatil Mois'es huan nopa huehue tlacame tlen tlali Israel. Huan tlacame nechmictise, pero ica eyi tonali nimoyolcuis sampa.
42009023	Huan nojquiya quinilhui: --Intla se quinequi nechtoquilis, monequi quiilcahuas tlen ya quinequi huan nechtoquilis mojmostla mocualtlalijtoc para tlaijiyohuis huan miquis pampa nechneltoca. Monequi elis queja se tlacatl tlen quihuica icuamapel para ipan miquis.
42009024	Pampa tlen quinequi momanahuis huan ax quinequi tlaijiyohuis pampa nechneltoca, quema miquis quipolos nochi. Pero intla se tlaijiyohuis o miquis pampa nechneltoca, momaquixtis itonal huan itztos nepa elhuicac para nochipa.
42009025	Huan ax ipati yonque se tlacatl quipiyasqu'ia para iaxca nochi tlen onca ipan ni tlaltepactli, pampa ax tleno huelis quipalehuis quema miquis huan polihuis nepa mictla.
42009026	Intla se tlacatl pinahua nopampa na huan ipampa notlajtol huan quiijtos ax nechixmati, huajca na tlen niMocuepqui Tlacatl nimopinahuas ica ya huan niquijtos ax niquixmati quema nimocuepasanoc ipan tlaltepactli ica notlatlanex huan ica itlatlanex noTata, Toteco Dios huan inintlatlanex nopa tlatzejtzeloltijca elhuicac ehuani.
42009027	Pero nimechilhu'ia, sequin imojuanti nica ax inmiquise hasta inquiitase quejatza elis nepa campa tlanahuat'ia Toteco.
42009028	Jes'us quiijto ya ni huan hualchicuextic quinhuicac Juan, Jacobo huan Pedro huan tlejcoque ipan se tepetl para momaijtose.
42009029	Huan quema Jes'us momaijtohuayaya, ixayac mopatlac huan iyoyo mocuepqui chipahuac huan cahuaniyaya.
42009030	Huan nesque ome tlacame tlen quicamahuiyayaj, huan eliyayaj Mois'es huan El'ias.
42009031	Huan quinyahualohuayaya se tlatlanextli tlen tlahuel cahuaniyaya, huan quicamahuiyayaj Jes'us tlen panosqu'ia ipan altepetl Jerusal'en huan quejatza miquisqu'ia.
42009032	Achtohui Pedro huan ihuampoyohua tlahuel cochmiquiyayaj, pero teipa cuali tlachixque huan quiitaque itlatlanex Jes'us huan nopa ome tlacame tlen moquetzayayaj ihuaya.
42009033	Huan quema nopa ome ya itztoyaj para quisase, Pedro quiilhui Jes'us: --Tlamachtijquetl, cuali tiitztose nicani. Ma tijchihuaca eyi pilxajcaltzitzi. Se para ta, seyoc para Mois'es huan seyoc para El'ias. Pero Pedro nel'ia ax quimatiyaya tlen quiijtohuayaya.
42009034	Huan quema Pedro quiijtohuayaya ya ni, temoc se mixtli, huan quintzajqui huan nel'ia momajmatijque pampa quiitaque temoyaya nopa mixtli ipan inijuanti.
42009035	Huan quicajque se tlen quincamahui ipan nopa mixtli huan quiijto: "Ya ni Nocone tlen niquicnel'ia. Xijcaquica tlen quiijtohua."
42009036	Huan quema Toteco Dios tlanqui camati, quiitaque Jes'us itztoya iselti. Huan para miyac tonali nopa eyi imomachtijcahua ax tleno quiijtojque huan axaca quiilhuijque tlen quiitztoyaj ipan nopa tepetl.
42009037	Hualtonili Jes'us huan nopa eyi imomachtijcahua temoque ipan nopa tepetl huan quinnamijque tlahuel miyac tlacame.
42009038	Huan camatqui chicahuac se tlacatl tlen itztoya campa nopa miyac tlacame huan quiijto: --Tlamachtijquetl, xinechchihuili se cualtlacayotl huan xijtlachiliqui nooquichpil pampa piliyojtzi.
42009039	Se iajaca Axcualtlacatl quiitzqu'ia, huan tzajtzi, huan nimantzi quimajcahua ica se ajaca cocolistli. Huan quichihua ma huihuipica chicahuac huan ma camaposoni. Quitlaijiyohuilt'ia nocone miyac huan ax quema quicahua.
42009040	Huan niquintlajtlani momomachtijcahua ma quiquixtilica huan ax huelque.
42009041	Huan Jes'us quinanquili huan quiijto: --¡Intlacame para tlen ax innechneltocaj! ¿Quesqui tonali monequi nimocahuas imohuaya? ¿Quesqui tonali monequi nimechxicos? Xinechhualiquili mooquichpil.
42009042	Huan quema monechcahuiyaya ioquichpil, nopa ajacatl quimajcajqui tlalchi, huan quimacac se ajaca cocolistli huan yajaya pejqui chicahuac huihuipica. Pero Jes'us quiajhuac nopa iajaca Axcualtlacatl huan yajaya quisqui huan nimantzi mochicajqui nopa oquichpil huan Jes'us sampa quimactili itata.
42009043	Huan nochi san quisentlachiliyayaj quema quiitaque ihueyi chicahualis Toteco. Pero quema nochi noja quisentlachiliyayaj ica tlen Jes'us quichijtoya, yajaya quinilhui imomachtijcahua:
42009044	--Xijtlacaquilica cuali ni tlajtoli tlen nimechilhu'ia ama huan amo xiquilcahuaca. Nechtemactilise na tlen niMocuepqui Tlacatl ininmaco ax cuajcualme.
42009045	Pero imomachtijcahua ax quimachilijque tlen quiijto pampa ax quincahuili ma quimachilica cuali. Huan majmahuiyayaj para quitlajtlanise tlaque quiijtosnequi.
42009046	Huan imomachtijcahua Jes'us pejque monajnanquil'iaj catl'ia tlen inijuanti quipiyas m'as tequihuejcayotl.
42009047	Huan Jes'us quimatiyaya tlaque moilhuiyayaj ipan inintlalnamiquilis, huan yeca quihualicac se conetl huan quiquetzqui inechca.
42009048	Huan quinilhui: --Ajqueya quisel'ia se conetl queja ni pampa nechneltoca, yajaya nechsel'ia. Huan ajqueya nechsel'ia, nojquiya quisel'ia noTata tlen nechtitlantoc. Huan aqui hueli tlen imojuanti tlen m'as moicnonequis, yajaya m'as quipiyas tequihuejcayotl.
42009049	Huan teipa Juan quiilhui: --Tlamachtijquetl, tiquitaque se tlen quiijtohuayaya motoca huan quinquixtiliyaya iajacahua Axcualtlacatl ica motoca, huan tiquilhuijque ma ayoc quichihua pampa ax nemi tohuaya.
42009050	Pero Jes'us quiilhui: --Amo xijtzacuilica pampa se tlen ax techcualancaita itztoc tohuaya.
42009051	Huan quema nechca eltoya para Jes'us yasqu'ia elhuicac, motemacac para yas Jerusal'en huan quistejqui.
42009052	Huan quintitlanqui se ome tlacame ma tlayacanaca para quitemotij campa mocahuasqu'iaj ipan ojtli. Huan inijuanti calajque se rancho ipan estado Samar'ia para quisencahuasqu'iaj.
42009053	Pero tlacame tlen nopona ehuani ax quinselijque pampa quimatque Jes'us motlalijtoya para yas altepetl Jerusal'en.
42009054	Huan quema quiitaque Juan huan Jacobo para ax quinselijque, quiilhuijque Jes'us: --Toteco, ¿tijnequi ma tijnahuatica tlitl ma huetzi tlen elhuicac queja quichijqui El'ias huan ma quintlamitlati ni tlacame?
42009055	Huan Jes'us moicancuepqui huan quinajhuac: --Imojuanti ax inquimachil'iaj para elqui se ajacatl tlen inmechchihuili xicualanica.
42009056	Na tlen niMocuepqui Tlacatl nihualajtoc para niquinmaquixtis tlacame. Ax nihualajtoc para niquinxolehuilis ininyolis. Huan nochi inijuanti yajque seyoc rancho.
42009057	Huan quema nochi yohuiyayaj ipan ojtli, se tlacatl quiilhui Jes'us: --Toteco, nimitztoquilis campa hueli tiyas.
42009058	Huan Jes'us quiilhui: --Cayochime quipiyaj ininchaj huan totome quipiyaj inintepasol, pero na tlen niMocuepqui Tlacatl ax cana nijpiya campa nimotzontecas.
42009059	Huan Jes'us quiilhui seyoc: --Xinechtoquili. Pero yajaya quiilhui: --NoTeco, achtohui xinechcahuili ma nijtlalpachos notata quema miquis.
42009060	Pero Jes'us quiilhui: --Xiquincahuili inijuanti tlen mictoque iixtla Toteco ma quintlalpachoca ininmijcatzitzi, huan ta xiya huan xiquinyolmelahuati tlacame quejatza Toteco tlanahuat'ia.
42009061	Huan seyoc tlacatl quiilhui Jes'us: --Nimitztoquilis, noTeco, pero achtohui xinechcahuili niyas niquinnahuatiti tlen itztoque nocalijtic.
42009062	huan Jes'us quiilhui: --Se tlacatl tlen tlapoxahua ica tlapiyalime huan moicanita quichihua isurco huijcoltic. Huan nojquiya se tlen pehua quitoquil'ia iojhui Toteco huan ajachica moilhu'ia tlen quicajtejtoc, ax quinamiqui calaquis campa Toteco tlanahuat'ia.
42010001	Huan teipa Jes'us quintequimacac seyoc setenta tlacame huan quintitlanqui ma yaca ojome para tlayacanase ipan nochi altepetini huan ranchos campa yajaya ajsisqu'ia.
42010002	Huan yajaya quinilhui: "Itztoque miyaqui tlen quichiyaj para quicaquise notlajtol, pero ax miyaqui para yase huan quinilhuitij. Eltoc queja onca se hueyi pixquistli huan san itztoque se o ome tlacame para quisentilise. Xijtlajtlanica Toteco Dios ma quintitlani m'as tequipanohuani para ma tepohuilica itlajtol pampa nopa pixquistli iaxca.
42010003	Imojuanti inelise queja borregojme tlen mopant'iaj ica tepechichime ipan nopa tequitl campa nimechtitlanis.
42010004	Amo xijhuicaca se morral, niyon se payo para inmotominpiquise. Amo xijhuicaca seyoc inmotecac huan amo ximoquetztiyaca ipan ojtli para intetlajpalose.
42010005	Huan quema incalaquise ipan se cali, xiquijtoca: 'Ma Toteco inmechmaca tlasehuilistli nochi tlen initztoque nicani.'
42010006	Huan intla itztoc nopona tlen quinequi itlasehuilis Toteco, huajca Toteco quitiochihuas huan quimacas tlasehuilistli, huan intla ax quinequi itlasehuilis Toteco ax quitiochihuas.
42010007	Huan ximocahuaca ipan nopa cali campa inmechsel'iaj, huan xijcuaca huan xiquica tlen inmechmacase pampa quinamiqui se tlatequipanojquetl quiselis itlaxtlahuil tlen itequi. Ximocahuaca ipan san se cali ipan sesen altepetl, huan ax san campa hueli xicochtinemica.
42010008	Huan quema inajsitij ipan se altepetl campa inmechsel'iaj, xijcuaca tlen inmechmacase.
42010009	Huan xiquinchicahuaca tlen mococohuaj huan xiquinilhuica: 'Toteco Dios tlen tlanahuat'ia ipan ininyolo tlacame inmechnechcahuijtoc ama.'
42010010	Huan quema incalaquise ipan se altepetl huan tlacame nepa ax inmechselise, xiyaca ipan ojtli huan xiquijtoca:
42010011	'Nochi ni tlalpotectli tlen imoaltepe tlen tlatzquijtoc ipan totecac tijtzejtzelohuaj para quinextis nopa tlatzacuiltilistli tlen inmechajsis pampa ax inquiselijque. Pero xijmatica para melahuac ama Toteco inmechnechcahuijtoc para inmechnotzas xicalaquica campa yajaya tlanahuat'ia.'
42010012	Huan nimechilhu'ia, quema Toteco tetajtolsencahuas, nopa tlacame ipan nopa altepetl tlen ax inmechselise, quiselise se tlatzacuiltili tlen m'as hueyi huan amo queja tlen quiselijque tlacame tlen itztoyaj ipan altepetl Sodoma huejcajquiya.
42010013	"Inteicneltijque inCoraz'in ehuani pampa Toteco inmechtlatzacuiltis. Inteicneltique inBetsaida ehuani, pampa ax innechneltocaque quema nijchijqui huejhueyi chicahual nescayotl imoixtla. Intla nopa tlacame tlen huejcajquiya itztoyaj ipan altepetini Tiro huan Sid'on quiitztosqu'iaj tlen nijchijqui imoixtla, moyolcueptosqu'iaj nimantzi, huan nochi tlacame quimajtosqu'iaj.
42010014	Huajca quema Toteco tetlajtolsencahuas, m'as chicahuac inmechtlatzacuiltis que nopa ax cuajcualme tlen itztoyaj ipan Tiro huan Sid'on huejcajquiya.
42010015	Imojuanti inCapernaum ehuani inmohueyimatij huan inmoilhu'iaj inmotlalanase hasta elhuicac, pero ax neli. Intemose hasta mictla pampa ax inmoyolpatlatoque."
42010016	Huan Jes'us sampa quinilhui imomachtijcahua: "Tlacame tlen quicaquise imotlajtol ica cuali, cuali nechtlacaquilise, huan tlen inmechhuejcamajcahuase, nojquiya nechhuejcamajcahuase huan quihuejcamajcahuase yajaya tlen nechtitlantoc."
42010017	Huan teipa nopa setenta tlen Jes'us quintitlantoya mocuepque ica paquilistli huan quiilhuijque: --Toteco, hasta iajacahua Axcualtlacatl techneltoquilijque quema tiquinnahuatijque ipan motoca.
42010018	Huan Jes'us quinilhui: --Quena, niquitac Axcualtlacatl huetzqui tlen elhuicac queja quema huetzi se tlixochitl quema tlapetlani.
42010019	Xiquitaca, nimechmacatoc tequihuejcayotl para ipan inmoquejquetzase ipan cohuame huan colome, huan para inquitlanise nochi ichicahualis Axcualtlacatl, huan ax tleno huelis inmechchihuilise.
42010020	Pero amo xipaquica miyac pampa ajacame inmechchihuil'iaj imotlajtol. M'as xipaquica pampa ya ijcuilijtoc imotoca ipan iama Toteco nepa elhuicac.
42010021	Huan ipan nopa tlalochtli Itonal Toteco quimacac Jes'us miyac paquilistli huan Jes'us quiilhui ITata: "Nimitzpaquilismaca, Pap'a, ta tiToteco Dios tlen titlanahuat'ia ipan elhuicac huan tlaltepactli. Ta Tijtlatijtoc motlalnamiquilis para ma amo quimachilica tlacame tlen mohueyimatij huan tlen moilhu'iaj tlalnamiquij. Pero ama tiquinnextil'ia motlalnamiquilis tlacame tlen moicnonequij queja coneme moixtla. Quena, Pap'a, queja nopa tijchijqui pampa queja nopa mopaquilis."
42010022	Huan Jes'us quinilhui nopa tlacame: "Notata nechmacatoc tequihuejcayotl ica nochi tlamantli. Axaca cuali nechixmati na tlen niIcone Toteco, san Notata, quena, cuali nechixmati. Huan axaca cuali quiixmati noTata, san na niIcone huan ajqueya nijnequi nijnextilis ajqueya ya."
42010023	Huan teipa moicancuepqui Jes'us huan quintlachili imomachtijcahua huan iyoca quinilhui: "Xijpiyaca miyac paquilistli para inquiitaj tlaque nijchihua queja ama inquiitaj.
42010024	Nimechilhu'ia, miyac tiocamalohuani huan tlanahuatiani tlen huejcajquiya itztoyaj quinequiyaya quiitase tlen ama inquiitaj, pero ax quiitaque. Inijuanti quinequiyayaj quicaquise tlen ama inquicaquij, pero ax huelque."
42010025	Huan se tlamachtijquetl tlen itlanahualtilhua Mois'es moquetzqui para quimasiltis Jes'us ica itlajtol huan quitlajtlani: --Tlamachtijquetl, ¿tlaque monequi nijchihuas para nijselis nopa yolistli yancuic tlen ax quema tlamis?
42010026	Huan Jes'us quiilhui: --¿Tlaque ijcuilijtoc ipan itlanahuatilhua Mois'es? ¿Quejatza tijmachil'ia ta?
42010027	Huan yajaya quinanquili: --Xiquicneli Toteco Dios ica nochi moyolo, huan ica nochi moyoltzi, huan ica nochi mochicahualis, huan ica nochi motlalnamiquilis. Huan xiquinicneli sequinoc queja timoicnel'ia.
42010028	Huan Jes'us quiilhui: --Cuali tinechnanquilijtoc. Huajca xijchihua nochi ya ni huan tiitztos.
42010029	Pero nopa tlacatl quinequiyaya monextis cuali iniixtla nopa tlacame, huajca quitlajtlani Jes'us: --¿Ajqueya inijuanti ne sequinoc tlen monequi niquinicnelis queja nimoicnel'ia?
42010030	Huan Jes'us quinanquili: --Se tlacatl quisqui altepetl Jerusal'en huan temoyaya ipan nopa tlaixtemolis tlen ajsi altepetl Jeric'o. Huan tlaxtequini quipantijque, huan quiquixtilijque iyoyo huan nochi tlen quipixqui. Huan teipa quihuitejque huan quicajtejque queja mictoc.
42010031	Huan panoc se totajtzi ipan ojtli huan quiitac nopa tlacatl huilantoc, pero quitlalcahui huan ax quichihuili cuenta.
42010032	Huan nojquiya hualajqui se levita tlen tlapalehui ipan israelita tiopamitl. Huan yajaya ajsico campa huilantoya huan quiitac, pero nojquiya san quipanoc huan ax quichihuili cuenta.
42010033	Pero hualayaya ipan ojtli se Samar'ia ejquetl, huan ajsico nopona huan quema quiitac nopa tlacatl huilantoc, quitlasojtlac.
42010034	Quinechcahuito huan quipajpaquili campa cocojtoya ica xocomeca atl, huan teipa quitequili aceite. Huan quipijqui ica se yoyomitl. Huan quitlejcolti ipan iburro huan quihuicac ipan se cali campa cochij paxalohuani huan quimocuitlahui.
42010035	Huan itonilijcapa quiquixti tomi para ome tonati tequitl, huan quimacac nopa tlacatl tlen quinmocuitlahu'ia ajsini huan quiilhui: 'Xijmocuitlahui ni cocoxquetl huan intla tijyaltis m'as tomi para tijmocuitlahuis, huajca quema nimocuepas, nimitztlaxtlahuis.' Huajca Jes'us quitlajtlani nopa tlamachtijquetl tlen itlanahuatilhua Mois'es:
42010036	--¿Catl'ia tlen ni eyi tlacame tlen hualajque ipan ojtli quiicneli tlen huilantoya queja moicnel'ia?
42010037	Huan nopa tlamachtijquetl tlen itlanahuatilhua Mois'es quiijto: --Yajaya tlen quitlasojtlac. Huan Jes'us quiilhui: --Quena, nel'ia. Xiya ta huan queja nopa nojquiya xijchihua.
42010038	Teipa Jes'us yajqui ipan ojtli hasta se rancho, huan se sihuatl itoca eliyaya Marta quiseli ipan ichaj ica yejyectzi.
42010039	Yajaya quipixtoya se iicni tlen itoca Mar'ia tlen mosehuico iicxitla Jes'us huan quitlacaquiliyaya itlajtol.
42010040	Huan Marta quipixtoya miyac tequitl pampa quinequiyaya quisencahuas miyac tlacualistli para Jes'us. Marta quinechcahuico huan quiilhui: --Toteco, ¿ax tiquita noicni nechcajtejtoc para noselti ma nijsencahua nochi tlen tijcuase? Xiquilhui ma nechpalehuiqui.
42010041	Pero Tohueyiteco Jes'us quinanquili: --Marta, Marta, timocuesohua huan timocuatoton'ia ica miyac tlamantli tlen tijchihua,
42010042	pero san se tlamantli achi m'as ipati. Mar'ia quitlapejpenijtoc para quicaquis notlajtol, huan nopa achi cuali, huan axaca huelis quiquixtilis.
42011001	Se tonal Jes'us moiyocaquixti huan momaijto campa momatqui yohui huan quema tlanqui, se imomachtijca quinechcahuico huan quiilhui: --Tohueyiteco, xitechmachti quejatza ma timomaijtoca queja Juan quinmachti imomachtijcahua.
42011002	Huan Jes'us quinilhui: --Quema inmomaijtose ica Toteco Dios, xiquilhuica: Toteco Totata, ta tlen tiitztoc nepa elhuicac. Nochi tlacame ma mitzhueyichihuaca. Xihuala xitlanahuatiqui nicani. Ma nochi tlacame quichihuaca tlen ta tijnequi nicani ipan ni tlaltepactli, queja nochi quichihuaj mopaquilis nepa elhuicac.
42011003	Xitechmaca nopa tlacualistli tlen monequi mojmostla.
42011004	Huan xitechtlapojpolhui totlajtlacolhua, queja nojquiya tiquintlapojpolhu'iaj tlen techixpanoj. Axaca xijcahuili ma techyoltilanas para titlajtlacolchihuase. Xitechmanahui ica nochi tlen ax cuali.
42011005	Huan Jes'us quinilhui nojquiya: --Ximoilhuica intla tlajco yohual se tlen imojuanti yas ichaj se imohuampo huan quiilhuis: 'Nohuampo, xinechtlanejti se ome pantzi,
42011006	pampa se nohuampo ajsico huan huejca huala, huan ax tleno nijpiya para nijmacas.'
42011007	Huan huelis mohuampo mitznanquilis nicaltzajtoca huan mitzilhuis: 'Amo xinechcuatotoni. Ya nimocaltzactoc, huan noconehua ya motectoque nohuaya ipan tlapechtli. Ax hueli nimehuas para nimitzmacas tlen tijnequi.'
42011008	Nimechilhu'ia, huelis yajaya ax mehuas para mitzmacas tlen tijtlajtlan'ia pampa tiihuampo, pero intla ax tijcahua tijtlajtlan'ia tlen tijnequi, yajaya mehuas huan mitzmacas nochi tlen tijtlajtlan'ia san pampa ayoc quinequis xijcuatotoni m'as.
42011009	Huajca nimechilhu'ia, xijtlajtlanica Toteco para tlen inmechpolohua huan yajaya inmechmacas. Xijtemoca tlen inmechpolohua huan inquipantise. Xijnotzaca Toteco huan yajaya inmechcaltlapos.
42011010	Pampa nochi tlen tlajtlanij, quisel'iaj. Huan nochi tlen quitemohuaj tlen quinpolohua, quipant'iaj. Huan nochi tlen quinotzaj Toteco, yajaya quincaltlapohua huan quinmaca tlen quitlajtlan'iaj.
42011011	"Huan imojuanti tlen inquinpiyaj imoconehua, intla se mocone mitztlajtlanis se pantzi para quicuas, ax tijmacas se tetl. Huan intla mocone mitztlajtlanis se michi para quicuas, ax tijmacas se cohuatl.
42011012	Huan intla mocone mitztlajtlanis se tejquistli, ax tijmacas se colotl ma quicua.
42011013	Pampa yonque intlajtlacolchihuani, inquimatij inquinmacase imoconehua tlen cuali. Huajca achi m'as Totata tlen itztoc elhuicac quimati quinmacas iconehua tlen cuali. Huan yajaya quinmacas Toteco Itonal nochi tlen quitlajtlanise."
42011014	Huan Jes'us quiquixti se iajaca Axcualtlacatl ipan se tlacatl tlen quichijtoyaj ma nonotiya. Huan quisqui nopa ajacatl, huan nopa tlacatl camatqui huan nochi nopa tlacame quisentlachilijque.
42011015	Pero sequin inijuanti quiijtojque: "Axcualtlacatl, yajaya tlen quinyacana nochi ajacame quimaca chicahualistli ni Jes'us para ma quinquixti ajacame."
42011016	Huan sequinoc tlacame quinequiyayaj quiyejyecose Jes'us huan quitlajtlaniyayaj ma quichihua se tlanescayotl tlen huala elhuicac para ma quinnextili ichicahualis.
42011017	Huan Jes'us quimatqui inintlalnamiquilis huan quinilhui: "Intla tlacame ipan se tlali motlajcoxelohuaj, huajca ax hueli huejcahuas inintlal. Intla tlacame ipan se cali motlajcoxelohuaj, ax hueli itztose san sejco.
42011018	Huan intla Axcualtlacatl motehuis ica ajacame tlen iaxcahua, ¿quejatza huelis huejcahuas itlanahuatil? Inquiijtohuaj niquinquixt'ia ajacame ica chicahualistli tlen Axcualtlacatl nechmaca.
42011019	Pero intla niquinquixtisqu'ia ajacame ica ichicahualis, huajca ¿ica ajqueya ichicahualis quinquixt'iaj ajacame nopa tlacame tlen inmechtoquil'iaj? Inijuanti nojquiya inmechilhuise para se huihuiyotl tlen inmoilhu'iaj.
42011020	Pero xijmachilica, intla yajaya Toteco Dios tlen nechmaca ichicahualis para niquinquixtis ajacame, huajca Toteco tlen tlanahuat'ia ipan ininyolo tlacame ya ajsico imohuaya.
42011021	"Intla se tlacatl tlen tetixtoc queja Axcualtlacatl quipiya tepostli huan cuali quimocuitlahu'ia ichaj, huajca nochi tlen quipiya eltoc temachti imaco pampa axaca huelis quitlacuijcuilis.
42011022	Pero intla hualasqu'ia seyoc queja na tlen m'as tetixtoc que ya huan quitlanis. Huajca quena, huelis quicuilis nochi itepos ipan tlen motemach'ia, huan huelis quihuicas nochi tlen quipixtoya huan quixelos ica sequinoc.
42011023	"Tlen ax quinequi nechpalehuis, yajaya nocualancaitacahua. Huan se tlen ax quinsentil'ia tlacame campa na, quinsemana.
42011024	"Quema quisa se ajacatl ipan se tlacatl, nemi ipan huactoc tlali quitemojtinemi campa mosehuis, huan intla ax tleno quipantis, moilhuis: 'Nimocuepas nochaj ipan nopa tlacatl campa niitztoya.'
42011025	Huan quema mocuepas, quipantis iyolo nopa tlacatl eltos queja se cali tlen tlaxpantli huan tlen quipiya nochi cuali tlacualtlalili.
42011026	Huajca nopa ajacatl yas huan quinhuicas chicome ajacame tlen m'as fiero que ya huan nochi nopa ajacame itztotij ipan nopa tlacatl. Huan nopa tlacatl mocahuas m'as fiero que achtohuiya."
42011027	Huan quema Jes'us tlamachtiyaya ya ni, camatqui se sihuatl tlen itztoya ica nopa miyac tlacame, huan chicahuac quiijto: --Cuali quipanti nopa sihuatl tlen mitztlacatilti huan mitzchichiti.
42011028	Pero Jes'us quinanquili: --M'as cuali quipant'iaj nopa tlacame tlen quicaquij itlajtol Toteco huan quineltoquil'iaj.
42011029	Huan nopa tlacame pejque momiyaquil'iaj huan Jes'us quinilhui: --Intlacame tlen ama initztoque ax incuajcualme. Inquinequij ma nimechchihuili se tlanescayotl para ma nimechnextili ajqueya na. Pero ax nijchihuas. San Jon'as eltoc queja se tlanescayotl para imojuanti.
42011030	Pampa queja Jon'as eltoya se tlanescayotl para tlacame ipan altepetl N'inive huejcajquiya, na tlen niMocuepqui Tlacatl nielis se tlanescayotl para intlacame tlen ama initztoque.
42011031	Ipan nopa tonal quema Toteco tetlajtolsencahuas, nopa sihua tlanahuatijquetl tlen Sur moyolcuis huan inmechteilhuis tlen ama initztoque. Yajaya hualajqui tlahuel huejca quema itztoya ipan tlaltepactli pampa quinejqui quicaquis itlalnamiquilis Tlanahuatijquetl Salom'on. Pero na m'as nihueyi que Salom'on huan ax innechchihuil'iaj cuenta.
42011032	Huan quema Toteco tetlajtolsencahuas, tlacame tlen huejcajquiya itztoyaj ipan altepetl N'inive moyolcuise huan inmechtlateilhuise, pampa inijuanti moyolcuepque quema Jon'as quincamahui itlajtol Toteco, pero na m'as nihueyi que Jon'as huan ax innechcaquij.
42011033	"Axaca quitlat'ia se tlahuili huan quitlal'ia campa ax nesi. Axaca quitlalis cajontzala. Intla se tlacatl quitlat'ia se tlahuili, quitlal'ia ipan se tlahuil quetzali para nochi tlen calaquise ma quiitaca.
42011034	Moixtiyol eltoc queja itlahuil motlacayo. Intla cuali moixtiyol, hueli tiquita tlen tijchihua. Pero intla ax cuali moixtiyol, tiitztoc queja se tlen tzactoc iyolo. Ax hueli tijmachil'ia notlajtol huan motlalnamiquilis mocahua ipan tzintlayohuilotl.
42011035	Huajca ximotlachili tlen tijchihua ica nopa tlahuili tlen tijpiya pampa tijcactoc tlen melahuac. Xijcahua ma mitzyolpatla para ax timocuepas ipan tzintlayohuilotl.
42011036	Pero intla nel'ia senquistoc tijsel'ia notlajtol, huajca nochi motlacayo huan motlalnamiquilis quipiyas tlahuili huan ax oncas tzintlayohuilotl mopan ta. Quena, elis queja se tlahuili tlen mitztlahuilijtos ipan motlalnamiquilis."
42011037	Huan quema Jes'us tlanqui tlamacht'ia, itztoya nopona se fariseo tlen quinotzqui ma yohui tlacuati ichaj. Huan Jes'us yajqui huan mosehui campa mesa.
42011038	Huan nopa fariseo quisentlachili quema Jes'us ax momajtequi miyac huelta queja quiijtojque itlanahuatilhua Mois'es ma quichihuaca tlacame.
42011039	Pero Tohueyiteco quiilhui: --Infariseos inquipajpacaj imotlacayo, pero imoyolo ax inquipajpacaj. Ipan imoyolo san inmoilhu'iaj quejatza intlaxtequise huan tlen ax cuali hueli inquichihuase.
42011040	¡Inhuihuitique! Toteco quichijqui imotlacayo, pero nojquiya quichijqui imoyolo.
42011041	Xijchijtinemica tlen cuali ica nochi imoyolo huan imoyolo elis senquistoc tlapajpactic.
42011042	"¡Inteicneltijque infariseos! Toteco tlahuel inmechtlatzacuiltis. Inquimacaj Toteco majtlactli por ciento tlen nochi tlen inquipiyaj hasta nopa alojhueno huan ruda huan nochi xihuitini tlen m'as pilsiltzi ipan imoxochimil, pero ax inquichihuaj tlen xitlahuac huan ax inquichihuil'iaj cuenta quejatza Toteco quinicnel'ia tlacame. Ni tlamantli achi m'as ipati iixtla Toteco. Huajca monequi xijchihuaca tlen m'as ipati huan nojquiya amo xijcahuaca xijmacaca Toteco se majtlactli por ciento.
42011043	"¡Inteicneltijque infariseos! Toteco tlahuel inmechtlatzacuiltis. Inmechpact'ia inmosehuise campa cuali siyaj campa onca m'as tlatlepanitacayotl ipan tiopamitl. Inmechpact'ia para tlacame ma inmechtlajpaloca ica cuali ipan tianquis.
42011044	"¡Inteicneltijque infariseos huan intlamachtiani tlen itlanahuatil Mois'es! Toteco tlahuel inmechtlatzacuiltis. Initztoque queja nopa mijca tlacoyoctini tlen ax nesi intla mijca campo santo, huan yeca tlacame nemij ipani huan ax quimatij intla ipan moquejquetzaj."
42011045	Huan se tlacatl tlen tlamacht'ia tlen quiijtosnequi itlanahuatilhua Mois'es quiilhui Jes'us: --Tlamachtijquetl, quema tiquinteilhu'ia fariseos, nojquiya titechteilhu'ia tojuanti tlen titlamacht'iaj tlen quiijtosnequi itlanahuatil Mois'es.
42011046	Huan Jes'us quinanquili: --Nojquiya inteicneltique tlen intlamacht'iaj itlanahuatilhua Mois'es. Toteco tlahuel inmechtlatzacuiltis. Axaca huelis quitoquilis nochi tlanahuatili tlen inquiijtohuaj monequi quitoquilise. Eltoc queja inquinmamalt'iaj tlacame tlen etic, pero ax inquinequij inquinpalehuise ica niyon se imomacpil.
42011047	"¡Inteicneltique! Toteco tlahuel inmechtlatzacuiltis. Inquinchihuil'iaj panteones itiocamanalojcahua Toteco para sequinoc ma moilhuica inquintlepanitaj, pero imotatahua quinmictijque,
42011048	huan inpaquij ica tlen quichijque. Quena, imohuejcapan tatahua quinmictijque huan ama inquinchihuil'iaj ininpante'on.
42011049	"Yeca Toteco tlen quipiya nochi tlalnamiquistli huejcajquiya quiijto tlen imojuanti: 'Niquintitlanilis notiocamanalojcahua huan notlayolmelajcahua. Huan sequin quinmictise huan sequinoc quintlaijiyohuiltise.'
42011050	Huan yeca Toteco inmechita intlacame tlen ama initztoque huan quiijtohua para inquihuicaj tlajtlacoli ipampa inieso nochi nopa tiocamanalohuani tlen tlacame quinmictijque hasta quema pejqui tlaltepactli.
42011051	Quena, imojuanti san sejco inquihuicaj tlajtlacoli para nochi tlen mijque hasta quema mijqui Abel huan hasta amanoc quema tlacame quimictijque Zacar'ias tlatlajco tlen nopa tlaixpamitl huan nopa hueyi tiopa. Nochi ni tlajtlacoli inquihuicaj tlen ama initztoque.
42011052	"¡Inteicneltique intlamachtiani tlen itlanahuatilhua Mois'es! Toteco tlahuel inmechtlatzacuiltis. Inquintzacuil'iaj tlen quinequij quimatise itlalnamiquilis Toteco. Ax inquimachil'iaj itlalnamiquilis huan ax inquincahuil'iaj ma quimachilica sequinoc tlen quinequij quimachilise."
42011053	Huan quema Jes'us tlanqui quiijto ya ni, nopa fariseos huan tlamachtiani tlen itlanahuatil Mois'es tlahuel cualanque ihuaya huan pejque quitlajtlan'iaj miyac tlamantli.
42011054	Quitemoliyayaj ma quiijto se tlenijqui tlen ica huelis quiteilhuise.
42012001	Quema Jes'us quiijtohuayaya nochi ni tlajtoli, mosentilijtoyaj miyac miles tlacame huan tlahuel mocuatetzopayayaj. Huan Jes'us quincamahui imomachtijcahua iniixtla nopa miyac tlacame huan quinilhui: "Ximotlachilica para ax inquiselise inintlasonejcayo fariseos pampa inijuanti quipiyaj ome ininxayac huan huelis inmechchihuilise nojquiya xijpiyaca ome imoxayac.
42012002	Nochi tlen tlacame quichihuaj ixtacatzi ama, teipa monextis. Huan nochi tlen ama ax nesi, teipa nochi quimatise.
42012003	Huan nochi tlen inquiijtojtoque quema tlayohua, nochi quicaquise tonaya. Huan tlen ixtacatzi inmoilhuijtoque ipan imocalijtic, teipa tlacame moquetzase huejcapa huan chicahuac quiijtose.
42012004	"Nohuampoyohua ya ni nimechilhu'ia. Amo xiquinimacasica tlacame. Inijuanti san hueli inmechmictise, pero ax tleno m'as hueli inmechchihuilise.
42012005	Pero nimechilhuis ajqueya monequi xiquiimacasica. Xiquimacasica Toteco, pampa yajaya huelis inmechmictis huan nojquiya quipiya tequihuejcayotl para quititlanis imoalma nepa mictla. Quena, nimechilhu'ia, yajaya tlen monequi inquimacasise.
42012006	"Yonque quinnamacaj macuili piltototzitzi para ome centavos, Toteco ax quiilcahua niyon se tlen inijuanti.
42012007	Huan ica imojuanti, miyac m'as Toteco inmechmocuitlahu'ia hasta quimati quesqui imotzoncal inquipiyaj. Huajca amo ximomajmatica. Achi m'as imopati iixtla Toteco que miyac totome.
42012008	"Huan nimechilhu'ia, nochi tlacame tlen nechneltocaj huan tepohuil'iaj para nechneltocaj, na tlen niMocuepqui Tlacatl, niquinilhuis ielhuicac ejcahua Toteco para inijuanti noaxcahua.
42012009	Pero intla se teilhu'ia para ax nechneltoca, huajca na nojquiya niquinilhuis ielhuicac ejcahua Toteco para yajaya ax noaxca.
42012010	"Intla se nechtlaijilhu'ia na tlen niMocuepqui Tlacatl ica tlen ax cuali, Toteco huelis quitlapojpolhuis. Pero intla se quitlaijilhuis Itonal Toteco, ax quema oncas tlapojpolhuili.
42012011	"Huan quema tlacame inmechhuicase iniixtla tlayacanani ipan toisraelita tiopa huan iniixtla sequinoc tlanahuatiani huan tequihuejme, amo ximocuesoca tlaque inquiijtose huan quejatza inmomanahuise,
42012012	pampa Itonal Toteco inmechnextilis ipan nopa tlalochtli tlaque monequi inquiijtose."
42012013	Huan se tlen nopa miyac tlacame quiilhui Jes'us: --Tlamachtijquetl, xiquilhui noicni ma nechmaca tlen nechtocarohua tlen totata techcahuilijtejtoc.
42012014	Huan Jes'us quiilhui: --Tate, axaca nechtequimacatoc para ma nieli imojuez huan ma nijtlajcoxelos tlen inquipiyaj.
42012015	Huan teipa Jes'us quinilhui nopa miyac tlacame: --Xijpiyaca cuidado para amo xijnequica nochi tlamantli tlen onca, pampa axaca quipantis yolistli tlen yancuic pampa quipiya miyac tlamantli para iaxca.
42012016	Huan Jes'us quinilhui se huicaltili: "Imil se tlacatl tlen tominpixqui nelnel'ia temacac miyac itlajca.
42012017	Huan nopa tlacatl moilhui: '¿Tlaque nijchihuas? Ax nijpiya m'as cuescontini para ipan nicajcocuis ni pixquistli.'
42012018	Huan teipa quiijto: 'Nijmajtojca tlaque nijchihuas. Nijxolehuas nocuesconhua huan nepa nijchihuas tlen m'as hueyi huan ipan nicajcocuis nochi ni pixquistli huan nochi tlen nijpiya.'
42012019	Huan teipa nimoyolilhuis: 'Nijpiya miyac tomi huan tlacualistli tlen nechaxilis para miyac xihuitl, huajca san nimosehuis, huan nitlacuas huan nitlais queja nijnequis huan nitlamahuisos.' Quej nopa moilhuiyaya nopa tlacatl tlen tominpixqui.
42012020	Pero Toteco Dios quiilhui: 'Tlacatl ta tihuihuitic. Ama ni yohuali timiquis, huan ¿ajqueya quiselis nochi tlen timoajcocuilijtoc?'
42012021	Queja nopa eltoc ica tlacame tlen quiajcocuij miyac tlamantli para iniaxca ipan ni tlaltepactli, pero ax quipiyaj ininricojyo nopona iixtla Toteco."
42012022	Huan Jes'us quinilhui imomachtijcahua: "Yeca nimechilhu'ia, amo ximocuesoca ica tlen inpanose. Amo ximocuesoca tlen inquicuase huan inquiise huan ica tlaque inmoyoyontise.
42012023	Toteco inmechmacatoc yolistli huan ya nopa m'as ipati huan inmechmacas tlacualistli nojquiya. Yajaya inmechmacatoc imotlacayo tlen m'as ipati huan inmechmacas nojquiya tlen ica inmoyoyontise.
42012024	Xiquintlachilica totome. Ax momilt'iaj, huan ax pixcaj huan ax quipiyaj inincuesconhua para ipan quiajcocuise inintlacualis, pero Toteco quintlamaca. Huan Toteco nojquiya inmechtlamacas pampa m'as imopati iixtla que totome.
42012025	San tlapic para inmotequipachohuaj. Intla inmocuesohuaj pampa ax inhuejcapantique, ¿huelis inmoscaltise seyoc ome mistitl san pampa miyac inmocuesohuaj? Ax inhuelij.
42012026	Huan intla ax inhuelij inquichihuaj se tlamantli pilsiltzi, ¿para tlen inmocuesohuaj ica sequinoc tlamantli?
42012027	"Xijtlachilica nopa xochitl tlen moscalt'iaj campa hueli. Ax tequitij huan ax tlajtzomaj, pero nimechilhu'ia, nopa hueyi Tlanahuatijquetl Salom'on ica nochi iricojyo ax quipixqui iyejca que se xochitl.
42012028	Toteco quinmacatoc xochitl iniyejca yonque san yoltoque se tlalochtli, huan tonil'ia pilintoc huan tlacame quitlatise. Huan miyac m'as Toteco inmechyoyontis yonque quentzi inquineltocaj.
42012029	Huajca amo ximocuesojtinemica tlaque inquicuase huan tlaque inquise,
42012030	pampa queja nopa motequipachohuaj tlacame tlen ax quiixmatij Toteco, pero Toteco imoTata quimati monequi nochi ni tlamantli para ica inmopanoltise.
42012031	Achtohui xijtemoca para incalaquise ipan itlanahuatilis Toteco huan yajaya no inmechmacas nochi ni tlamantli tlen monequi para inpanose.
42012032	"Amo ximomajmatica yonque ax inmiyaqui tlen innoaxcahua, pampa ica paquilistli Toteco inmechcalaquis campa yajaya tlanahuat'ia.
42012033	Huajca xijnamacaca tlen imoaxca huan xiquinmajmacaca teicneltzitzi para inquiajcocuise tlen ipati nepa elhuicac. Tlen inquiajcocuise nepa ax ijtlacahuis huan ax quicuase cuatzipime, niyon tlaxtequini ax huelis quihuicase.
42012034	Huan intla inquimatij tlen yejyectzi inmechchiya ipan elhuicac, huajca ipan imoyolo inquinequise initztose nepa.
42012035	"Ximocualtlalijtoca huan xijpixtoca imotlahuilhua tlatlatoque para quema nihualas yonque niajsis tonaya o tlayohua.
42012036	Xiitztoca queja tlatequipanohuani tlen quichiyaj ininteco ma mocuepa tlen itlacualis tlen nenamictili. Inijuanti ax cochij para huelis quicaltlapose nimantzi quema yajaya ajsis huan quinnotzas. Huan queja nopa nijnequi ximocualtlalijtoca huan xitlachixtoca para quema nihualas.
42012037	Cuali quipantise nopa tlatequipanohuani tlen tlachixtoque quema mocuepas ininteco. Nel'ia nimechilhu'ia, ininteco moyoyontis queja se tlatequipanojquetl huan quinsehuis campa mesa huan quintlamacas.
42012038	Huan yonque ininteco mocuepas tlajcoyohual o tlanestihuala, nopa tlatequipanohuani tlachixtoque, cuali inijuanti quipantise.
42012039	Inquimatij intla se tlacatl quimatisqu'ia ipan tlaque hora ajsisqu'ia se tlaxtejquetl, huajca tlachixtosqu'ia huan ax quicahuilisqu'ia ma calaqui para tlaxtequis ipan ichaj.
42012040	Huajca imojuanti nojquiya ximocualtlalijtoca pampa na tlen niMocuepqui Tlacatl nimocuepas ipan se hora quema ax innechchiyaj."
42012041	Huan Pedro quitlajtlani Jes'us: --Tohueyiteco, ¿titechilhuijtoc ni huicaltili para tojuanti timomomachtijcahua ma timitzchiyaca o para nochi ni tlacame nojquiya ma mitzchiyaca?
42012042	Huan Tohueyiteco quiilhui: "Nicamati tlen aqui hueli tlayacanca tequipanojquetl tlen temachtli huan tlalnamiqui tlen se tecojtli quitlalis para quinmocuitlahuis itequipanojcahua huan mojmostla quintlamacas tlen itztoque ipan ichaj.
42012043	Cuali quipantis nopa tlatequipanojquetl intla quema iteco mocuepas, quipantis ya quitlamichijtoc nochi tlen quiilhui.
42012044	Nimechilhu'ia iteco quitequitlalis ma quimocuitlahuis hasta nochi tlen iaxca.
42012045	Pero intla se tlayacanquetl quiijtohua: 'Noteco huejcahuas.' Huan intla pehuas quinhuitequis nopa sequinoc tlatequipanohuani, huan pehuas neltlacuas, huan neltlais huan ihuintis,
42012046	huajca iteco nimantzi mocuepas ipan se tonal quema nopa tlayacanca tlatequipanojquetl ax quichiya huan ipan se hora quema ax quimati. Huan nopa tecojtli chicahuac quitlatzacuiltis itlayacanca tequipanojca huan quiquixtis huan quitlalis campa quinamiqui para inijuanti tlen ax tlaneltocaj.
42012047	"Huan se tlayacanca tlatequipanojquetl tlen quimatqui tlen iteco quinequiyaya huan ax mocualtlali huan ax quineltocac, huajca iteco quihuitequi nelchicahuac.
42012048	Pero seyoc tlatequipanojquetl tlen ax quimatqui tlen iteco quinequiyaya, huan quichijqui tlen ax cuali, huajca quiselis se tlatzacuiltilistli tlen ax m'as hueyi. Pampa nochi tlen Toteco miyac quintlamajmaca, quintlajtlan'ia ma quichihuaca miyac tlen cuali. Huan intla Toteco quicahua miyac tequitl imaco se itequipanojca, miyac tequitl monequi quichihuas.
42012049	"Nihualajtoc ipan ni tlaltepactli para nijlemenaltis se tlitl. Huan nijnequisqu'ia ma ajsiya nopa tonal.
42012050	Nijpiya se tlaijiyohuilistli tlen monequi nijxicos huan nitlaijiyohuis hasta panos.
42012051	Amo ximoilhuica nihualajtoc para ma onca tlasehuilistli ipan ni tlaltepactli. ¡Axtle! Nopampa, moxelose tlacame.
42012052	Para ama huan teipa campa itztoque macuilme tlacame ipan se cali, moxelose. Eyi mocualanise ica nopa ome, huan nopa ome ica nopa eyi.
42012053	Moxelose tetatme ica inintelpocahua huan tename ica iniichpocahua. Yeyojme moxelose ininhuaya iniyejnahua huan yenajme ica iniyeyojhua."
42012054	Huan Jes'us nojquiya quinilhui nopa miyac tlacame: "Quema inquiitaj se mixtli tlen tlejcos campa temo tonati, nimantzi inquiijtohuaj: 'Tlaahuetzis', huan queja nopa pano.
42012055	Huan quema inquimachil'iaj huala se ajacatl tlen sur, inquiijtohuaj: 'Nel'ia tlatotoniyas ama.' Huan queja nopa eli.
42012056	Imojuanti inquipiyaj ome imoxayac. Inquimatij tlen quiijtosnequi tlen nesi ipan tlaltepactli huan elhuicactli, pero ax inquimachil'iaj tlen pano ipan ni tonali ica ni tlanescayotl tlen nijchihua.
42012057	"Huan, ¿para tlen ax inmomacaj cuenta para monequi inquichihuase tlen xitlahuac?
42012058	Quema mocualancaitaca mitzteilhu'ia ica se juez huan noja initztoque ipan ojtli para inajsitij, achi cuali xijcamahui para inquisencahuase nopa tlamantli san imojuanti. Pampa intla axtle, yajaya mitzhuicas iixtla juez huan nopa juez mitztemactilis ica polic'ias, huan nopa polic'ias mitztlalise ipan tlatzactli.
42012059	Huan intla queja nopa panos, ax tiquisas hasta titlaxtlahuas nochi tlen monequi."
42013001	Sequin tlacame tlen itztoyaj nopona ipan nopa tonal quiilhuijque Jes'us para Pilato quinmictijtoya sequin Galilea ehuani quema nopa Galilea ehuani quinmictiyayaj tlapiyalime para tlacajcahualistli. Huan yeca inieso momanelo ica inieso nopa tlacajcahualistli.
42013002	Huan Jes'us quinnanquili: "¿Inmoilhu'iaj nopa Galilea ehuani quipixtoyaj m'as tlajtlacoli que sequinoc Galilea ehuani pampa quej nopa ininpantic?
42013003	Nimechilhu'ia, axtle. Ax m'as tlajtlacoli quipixtoyaj, huan inmopolose nojquiya intla ax inmoyolcuepaj.
42013004	Huan quema nopa huejcapantic cali ipan Silo'e huetzqui ipan dieciocho tlacame huan inijuanti mijque, huelis inmoilhu'iaj inijuanti quipixtoyaj m'as tlajtlacoli que nochi sequinoc ipan altepetl Jerusal'en.
42013005	Nimechilhu'ia, axtle. Ax m'as tlajtlacoli quipixtoyaj que sequinoc, huan nochi imojuanti nojquiya inmopolose, intla ax inmoyolcuepaj."
42013006	Huan Jes'us pejqui quinilhu'ia ni huicaltili: "Se tlacatl quipixtoya se higuera cuahuitl tlen quitojqui ipan ixocomeca mil. Huan se tonal quitemoco itlajca, pero ax tleno quipixqui.
42013007	Huan quiilhui tlen quimocuitlahu'ia ixocomeca mil: 'Quipixtojca eyi xihuitl nijhualtemohua higos ipan ni cuahuitl, huan niyon se ax quipiya, huajca xijtzontequi pampa san tlapic ijcatoc.'
42013008	Huan tlen quimocuitlahuiyaya ixocomeca mil quinanquili: 'Noteco, xijcahua para ni xihuitl huan nijtzinxahuas huan nijtlalilis yamanic tlali,
42013009	huan intla quipiyas itlajca ipan se xihuitl, cualtitoc, huan intla axtle, huajca quena, tijtzontequise.' "
42013010	Huan Jes'us tlamachtiyaya ipan se israelita tiopamitl ipan s'abado nopa tonal para mosehuise israelitame,
42013011	huan hualajqui se sihuatl tlen quipixtoya se ajacatl para dieciocho xihuitl tlen quicuitlapantomotzchijtoya huan ayoc huelqui momelahua.
42013012	Huan quema Jes'us quiitac, quinojnotzqui huan quiilhui: --Nane, nimitzquixtil'ia mococolis.
42013013	Huan Jes'us quitlalili ima huan nimantzi nopa sihuatl huelqui momelajqui huan pejqui quihueyichihua Toteco.
42013014	Huan nel'ia cualanqui nopa tiopan tlayacanquetl pampa Jes'us quichicajtoya ipan s'abado, nopa tonal para israelitame ma ax tequitica. Huajca nopa tlayacanquetl quinilhui nopa miyac tlacame: --Onca chicuase tonali ipan se samano para ma titequitica, huajca xihualaca ipan seyoc tonal intla inquinequij para Jes'us ma inmechchicahua, huan ayoc xihualaca ipan s'abado.
42013015	Huan Tohueyiteco Jes'us quinanquili: --Ta tijpiya ome moxayac. Se sen imojuanti inquitojtomaj imohuacax o imoburro quema ilpitoc ipan s'abado, huan inquihuicaj ma atliti.
42013016	Para dieciocho xihuitl Axcualtlacatl quipixtoya ilpitoc ni sihuatl tlen nojquiya se iteipa ixhui tohuejcapan tata Abraham. ¿Ax tiquita cuali nojquiya nijmacahuas tlen icocolis ipan s'abado?
42013017	Huan quema Jes'us quiilhui ya ni, nochi icualancaitacahua mopinajque iniixtla nopa miyac tlacame, pero nopa tlacame nel'ia paquiyayaj ica nopa huejhueyi tlamantli tlen quichihuayaya.
42013018	Huan Jes'us quiijto: "¿Quejatza huelis nimechilhuis quejatza eltoc ipan itlanahuatilis Toteco?
42013019	Eltoc queja se ixinajcho mostaza tlen se tlacatl quitoca. Huan nopa xinachtli ixhuas huan moscaltis hasta mochihuas se cuahuitl campa totome quichihuase inintepasol ipan imacuayo."
42013020	Nojquiya Jes'us quiijto: "¿Ica tlaque huelis niquinhuicalotis quejatza momiyaquil'ia tlacame tlen quicahuil'iaj Toteco ma tlanahuati ipan ininyolo?
42013021	Inijuanti momiyaquilise queja mosonehua pantzi quema se sihuatl quitlal'ia se quentzi tlasonejcayotl ipan eyi kilos harina huan teipa nopa tlasonejcayotl quisonehuas nochi nopa pantzi."
42013022	Jes'us noja nejnemiyaya ipan ojtli hasta altepetl Jerusal'en huan quinpanotiyajqui altepetini huan ranchos huan tlamachtijtiyohuiyaya.
42013023	Huan se quiilhui: --Tohueyiteco, ¿nelquentzi tlacame Toteco quinmaquixtis tlen inintlajtlacolhua? Huan Jes'us quinanquili:
42013024	--Xijchihuaca campeca xicalaquise ipan nopa pitzahuac puerta tlen yohui elhuicac, pampa miyac tlacame quinequise calaquise nopona huan ax huelise.
42013025	Pampa ajsis tonali quema motzacuas puerta nepa elhuicac. Huan na nielis queja se tetat tlen quitzacua puerta ipan ichaj ica tlayohua huan ayoc aqui quicahuilis ma calaqui. Huan inmoquetzase calteno, huan innechnotzase huan innechilhuise: 'Toteco, xitechcaltlapo', huan na nimechnanquilis: '¡Axtle! Ax nimechixmati, niyon ax nijmati canque inehuaj.'
42013026	Huan yonque innechilhuise: 'Titlacuajque huan tiatlique mohuaya, huan titlamachti ipan toaltepe',
42013027	pero na nimechilhuis: 'Nel'ia nimechilhu'ia, ax nimechixmati huan ax nijmati canque inehuaj. Xinechtlalcahuica imojuanti tlen inquichihuaj tlen ax cuali.'
42013028	Huan imojuanti inchocase huan intlanhuehuechocase ica nopa tlatzacuiltili pampa inquiitase Abraham, Isaac, Jacob ihuaya nochi tiocamanalohuani nopona campa Toteco tlanahuat'ia, huan inmocahuase calteno.
42013029	Huan tlacame hualase campa quisa tonati huan campa oncalaqui, huan hualase tlen norte huan tlen sur huan mosehuise para tlacuase nopona campa Toteco Dios tlanahuat'ia.
42013030	Huan sequin tlen ama teicneltique, Toteco quinachtohuis ipan nopa tonal, huan sequin tlen tlayacanaj ama, Toteco quintlalis hasta teipa.
42013031	Huan ipan nopa tlalochtli hualajque sequin fariseos huan quiilhuijque Jes'us: --Xiquisa nica huan xiya intla tijnequi tiitztos pampa Tlanahuatijquetl Herodes 'Antipas quinequi mitzmictis.
42013032	Huan Jes'us quinilhui: --Xiquilhuitij nopa cayochi Herodes para ama huan mostla niquinquixtis iajacahua Axcualtlacatl huan niquinchicahuas tlacame, huan huiptla nijtlamiltis notequi.
42013033	Huajca ama, mostla huan huiptla niitztos ipan ojtli para niajsis Jerusal'en huan ax mahuilili, pampa san ipan altepetl Jerusal'en quinmict'iaj itiocamanalojcahua Toteco.
42013034	"¡Inteicneltijque inJerusal'en ehuani! Inquinmict'iaj itiocamanalojcahua Toteco huan inquintepachohuaj inijuanti tlen yajaya inmechtitlanilijtoc. Miyac huelta nijnequiyaya nimechsentilis ica imoconehua para nimechnajnahuas queja se tenanpiyo quinsentil'ia ipilconehua ieltlapaltzala, pero ax inquinejque.
42013035	Xiquita, Toteco Dios ayoc mocahua ipan imotiopa, huan nimechyolmelahua ax innechitase sampa hasta ajsis hora quema innechilhuise: 'Ma Toteco Dios mitztiochihua Ta tlen tihuala ipan itoca.' "
42014001	Huan se s'abado nopa tonal quema israelitame mosehu'iaj, Jes'us yajqui tlacuato ichaj se inintlayacanca fariseos, huan nopa fariseos quitlachiliyayaj ajachica.
42014002	Huan itztoya nopona iixtla Jes'us se tlacatl tlen tejtemiyaya.
42014003	Huan Jes'us quintlajtlani nopa tlamachtiani tlen itlanahuatilhua Mois'es huan nopa fariseos: --¿Itlanahuatilhua Mois'es techcahuil'iaj ma tiquinchicahuaca tlacame ipan ni tonal para ma timosehuica o ma ax tiquinchicahuaca?
42014004	Huan inijuanti ax molinijque. Huan Jes'us quimaitzqui nopa tlacatl huan quichicajqui. Huan quiilhui ma yohui.
42014005	Huan teipa Jes'us quinilhui: --Intla imoburro o imotoro tlen tlaxahua huetzisqu'ia ipan se tlacoyoctli, ¿ax inquiquixtisqu'iaj nimantzi yonque ipan s'abado?
42014006	Huan inijuanti ax tleno quinanquilijque.
42014007	Huan Jes'us quiitac nopa tlacame quitlapejpeniyayaj nopa siyas tlen m'as quipixqui tlatlepanitacayotl campa mesas, huajca pejqui quinpohuil'ia se huicaltili tlen se tlacatl tlen quinnotztoya tlacame ipan se tlacualistli. Quinilhui:
42014008	--Quema se inmechnotzas ipan se tlacualistli tlen nenamictili, amo xijtemoca nopa siya campa quipiya m'as tlatlepanitacayotl pampa huelis teipa ajsis seyoc tlacatl tlen no quinotztoque tlen achi m'as monequi quitlepanitase.
42014009	Huan huelis monequis para yajaya tlen inmechnotztoc hualas campa ta huan mitzilhuis: 'Xijmaca mosiya ni tlacatl tlen ajsico.' Huan nel'ia timopinahuas huan monequis tijtemoti tlen hueli siya para ipan timosehuis.
42014010	Quema se inmechnotzas xiyaca ipan se tlacualistli, achi cuali ximosehuica campa ax m'as cuali huan teipa huelis hualas yajaya tlen mitznotzqui huan mitzilhuis: 'Nohuampo, ximosehuiqui ipan nopa siya tlen achi cuali.' Huan queja nopa mitzhueyitlalis iniixtla nochi tlen mosehu'iaj campa mesa.
42014011	Pampa tlacame tlen mohueyimatij ica ininselti ama, teipa Toteco quinpinahualtis. Huan tlen moicnonequij ama, Toteco teipa quinhueyitlalis.
42014012	Huan nojquiya Jes'us quiilhui nopa tlacatl tlen quinnotztoya para ma tlacuatij ichaj: --Quema titemaca se tlacualistli, amo xiquinnotza mohuampoyohua, o moicnihua, o mocalnechcahua tlen m'as quipiyaj tomi, pampa inijuanti teipa mitznotzase ipan se tlacualistli para mitzcuepilise nopa tlacualistli.
42014013	Pero quema tijpiya se tlacualistli, xiquinnotza tlen teicneltzitzi huan tlen macototique huan tlen metzcuachotique huan tlen popoyotzitzi,
42014014	pampa inijuanti ax hueli mitzcuepilise. Huan Toteco mitztiochihuas huan mitztlaxtlahuis quema moyolcuise nochi tlacame tlen itztoque xitlahuaque iixtla.
42014015	Huan se tlacatl tlen mosehuiyaya campa mesa ihuaya Jes'us quicajqui tlen quiijto huan quiilhui: --Cuali quipantis tlen mosehuis huan tlacuas nepa campa Toteco Dios tlanahuat'ia.
42014016	Huan Jes'us quiilhui: --Se tlacatl temacayaya se hueyi tlacualistli huan quinnotzqui miyac ma tlacuatij.
42014017	Huan quema cualtitoyaya nochi tlacualistli, huajca quititlanqui itequipanojca ma yohui ma quinilhuiti nopa tlanotzalme: 'Xihualaca pampa nochi ya tlacuajtlalili.'
42014018	Huan nochi nopa tlanotzalme pejque motecht'iaj. Nopa tlen achtohui quiilhui nopa tlatequipanojquetl: 'Nijcojqui se tlali huan monequi niyas niquitati. Xinechtlapojpolhui, pero ax huelis niyas.'
42014019	Huan seyoc quiilhui: 'Niquincojtoc macuili pares torojme para tlapoxahuase huan monequi niyas niquinyejyecoti intla tequitij cuali. Xinechtlapojpolhui, pero ax huelis niyas campa nopa tlacualistli.'
42014020	Huan seyoc quiilhui: 'Nel amanoc nimosihuajti huan yeca ax huelis niyas.'
42014021	"Huan nopa tlatequipanojquetl mocuepqui huan quiyolmelajqui iteco nochi tlen quinanquilijque. Huan nopa tlanotzquetl cualanqui pampa axaca hualajqui. Huajca quiilhui itequipanojca: 'Nimantzi xiya tianquis huan xiya ipan nochi callejtipa ipan toaltepe, huan xiquinhualica nochi tlen teicneltzitzi, huan tlen macototique, huan tlen metzcuachotique huan tlen popoyotzitzi para ma hualaca ipan totlacualis.'
42014022	Huan nopa tlatequipanojquetl yajqui huan teipa mocuepqui huan quiilhui: 'Noteco, ya nijchijqui tlen tinechnahuati huan miyac niquinhualicac, pero noja mocahua siyas.'
42014023	Huan nopa tecojtli quiilhui itequipanojca: 'Xiya ipan ojoteno huan ipan miltini huan xiquinfuerzajhuiti tlacame ma hualaca para ma temi nochaj.
42014024	Huan nimitzilhu'ia, niyon se inijuanti tlen achtohui niquinnotzqui ax quiyecos notlacualis.' "
42014025	Huan tlahuel miyac tlacame nejnemiyayaj ihuaya Jes'us ipan ojtli, huan yajaya moicancuepqui huan quinilhui:
42014026	"Intla se quinequi nechtoquilis, monequi nechicnelis miyac huan ax queja quiicnel'ia itata, huan inana, huan isihua, huan iconehua huan iicnihua. Quena, monequi tlahuel nechicnelis m'as miyac huan ax queja ya moicnel'ia, pampa intla ax queja nopa nechicnel'ia, ax huelis elis nomomachtijca.
42014027	Nomomachtijca monequi elis queja se tlacatl tlen quihuica icuamapel para ipan miquis. Intla ax queja nopa nechtoquil'ia mocualtlalijtoc para miquis pampa nechneltoca na, ax hueli elis nomomachtijca.
42014028	"Intla se tlen imojuanti quinequi quichihuas se hueyi cali, huajca achtohui mosehuis huan quipohuas quesqui tomi monequis para quimatis intla quiaxil'ia para quitlamiltis.
42014029	Pampa intla ax moilhu'ia quesqui ipati achtohui, huelis san quitzinpehualtis nopa cali huan tlamis itomi. Huan nochi quiitase para ax huelqui quitlamilti huan quihuihuiitase.
42014030	Quiijtose: 'Ne tlacatl pejqui quichihua ichaj, pero ax huelqui quitlamilti.'
42014031	"Huan intla itztoc se tlanahuatijquetl tlen quinequi motehuis ihuaya seyoc, ¿ax mosehuis huan moilhuis achtohui intla nopa diez mil soldados tlen quinpiya huelis quitlanise nopa seyoc tlanahuatijquetl tlen quinpixtoc veinte mil soldados?
42014032	Huan intla quiitas para ax huelis quintlanise, quema quihuejcaitas nopa tlanahuatijquetl huala ica isoldados, nimantzi quintitlanis tlacame ma quicamahuitij, huan mosencahuase quejatza huelis mosejseltise inincualancayo.
42014033	Huajca axaca huelis elis nomomachtijca intla ax quicahua nochi tlen quipiya para iaxca.
42014034	"Istatl nel'ia cuali, pero intla ayoc poyec, ¿quejatza huelis tlapoyeltisoc sampa?
42014035	Intla ayoc poyec ax hueli tijtequihuise para tlacualistli. Niyon ax hueli tijtequihuise ipan tlali, o ipan yamanic tlali para toctli. San monequi tijtepehuase. Nochi imojuanti inquipiyaj imonacas, huajca xijtlacaquilica tlen nimechilhu'ia."
42015001	Huan monechcahuiyayaj campa Jes'us para quitlacaquilise nochi nopa tlacame tlen tlainanque impuesto huan tlen miyac tlajtlacoli quichijtoyaj.
42015002	Huajca nopa fariseos huan tlamachtiani tlen itlanahuatil Mois'es pejque quiteilhu'iaj huan quiijtojque: --Ni tlacatl Jes'us quinsel'ia tlacame tlen huejhueyi tlajtlacolchihuaj huan hasta tlacua ininhuaya.
42015003	Huajca Jes'us quinpohuili ni huicaltili:
42015004	"Intla se tlen imojuanti quinpiyasqu'ia cien borregojme huan se polihuisqu'ia, ¿ax quicahuasqu'ia nopa noventa y nueve campa potrero huan contemosqu'ia nopa se tlen polijtoc hasta quipantis?
42015005	Huan quema quipantis, quiajcolpantlalis ica paquilistli huan quihuicas ichaj.
42015006	Huan quema ajsiti ichaj, quinnotzas ihuampoyohua huan icalnechcahua huan quinilhuis: 'Xipaquica nohuaya pampa ya nijpanti nopilborrego tlen mocuapolojtoya.'
42015007	Nimechilhu'ia, ihuical eltoc nepa elhuicac. Nepa onca m'as paquilistli ica se tlajtlacolchijquetl tlen moyolcuepa huan quicahua itlajtlacolhua, huan ax queja ica noventa y nueve tlen moilhu'iaj ya itztoque xitlahuaque iixtla Toteco huan ax monequi moyolcuepase.
42015008	"Huan intla se sihuatl quipiyasqu'ia majtlactli huejhueyi plata tomi huan quipolosqu'ia se, ¿ax quitlatisqu'ia se tlahuili, huan tlachpanasqu'ia cuali calijtic huan quitemosqu'ia cuali hasta quipantis?
42015009	Huan quema quipantis, huajca quinnotzas ihuampoyohua huan icalnechcahua huan quinilhuis: 'Xipaquica nohuaya pampa ya nijpanti nopa tomi tlen nijpolojtoya.'
42015010	Huan nimechilhu'ia, queja nopa paquij ielhuicac ejcahua Toteco quema se tlajtlacolchijquetl moyolcuepa huan quicajtehua itlajtlacolhua."
42015011	Huan Jes'us quinilhui: "Se tlacatl quinpixtoya ome itelpocahua,
42015012	huan yajaya tlen teipa ejquetl quiilhui itata: 'Pap'a, xinechmaca ama nochi tlen elis noaxca quema timiquis.' Huajca nopa tetat quitlajcoxelo tlen quipixtoya, huan quimacac tlen quiaxcatisqu'ia.
42015013	Huan ax huejcajqui nopa telpocatl tlen teipa ejquetl quisentili nochi tlen iaxca huan quistejqui para yas huejca ipan seyoc tlali. Huan nepa san quinenpolo nochi itomi ica tlamantli tlen fiero.
42015014	Huan quema ya quitlamiltijtoya nochi itomi, ajsico se hueyi mayantli ipan nopa tlali, huan nopa telpocatl ax quipixqui tomi para itlacualis.
42015015	Huan quitemoto tequitl ica se tlen nopona ehuayaya, huan yajaya quititlanqui ma quintlamacati ipitzohua.
42015016	Huan nopa telpocatl nel'ia mayanayaya hasta quinequiyaya quicuas nopa epetlatl tlen quicuayayaj pitzome, pampa axaca quimacayaya tlen quicuas.
42015017	Pero quema pejqui motejtemo, quiilnamijqui quejatza eltoya nepa ichaj itata huan moilhui: 'Nochi itequipanojcahua notata quipiyaj hasta mocahua tlen quicuase, huan na nica nimayancamictinemi.
42015018	Niquisas nica huan niyas campa notata huan niquilhuis: Pap'a, na nitlajtlacolchijtoc iixtla Toteco Dios huan moixtla.
42015019	Ayoc quinamiqui para tinechitas queja nimocone. San xinechcahuili ma nimitztequipano.' Queja nopa moilhui para quiilhuis itata.
42015020	"Huan yajaya quisqui huan yajqui ichaj itata. Pero quema aya onajsiyaya ichaj, itata quihuejcaitac huan quitlasojtlac. Huan itata motlalojtejqui, huan quicuanajnahuajqui huan quitzoponi.
42015021	Huan nopa telpocatl quiilhui: 'Pap'a, nitlajtlacolchijtoc iixtla Toteco Dios huan moixtla, huan ayoc quinamiqui para tinechitas queja nimocone.'
42015022	"Pero itata quinnotzqui itequipanojcahua huan quinilhui: 'Nimantzi, xijhualicaca nopa yoyomitl tlen achi cuali para ma moquenti notelpoca. Huan xijhualicaca se anillo para ima huan xijhualicaca tecactli para ma motlalili.
42015023	Huan xijhualicaca nopa pilhuacaxtzi tlen achi m'as tomahuac huan xijmictica. Ma titlacuaca huan ma tiilhuichihuaca,
42015024	pampa ni nocone eltoya queja mictoya, huan ama queja moyolcuitoc. Polijtoya huan ama ya tijpantijque.' "Huajca inijuanti pejque ilhuichihuaj.
42015025	"Huan iachtohui ejca cone tequitiyaya mila. Huan quema monechcahuico ichaj, quicajqui tlatzotzonayayaj huan mijtotiyayaj.
42015026	Huan quinotzqui se itequipanojca huan quitlajtlani tlaque oncayaya ipan ichaj.
42015027	Huan itequipanojca quiilhui: 'Moicni mocuepqui huan motata quimicti nopa pilhuacaxtzi tlen achi m'as tomahuac pampa mocuepquiya ica cuali huan ax tleno m'as fiero ipantic.'
42015028	"Huan nopa achtohui ejquetl nel'ia cualanqui huan ax quinequiyaya calaquis ichaj. Huan itata hualajqui huan quiilhui ica cuali ma calaqui.
42015029	Pero nopa achtohui ejquetl quiilhui itata: 'Xiquita, nimitztequipanojtoc para miyac xihuitl huan nochipa nijchijtoc tlen tinechnahuatijtoc, pero ax quema tinechmacac se chivo para ma niilhuichihua ica nohuampoyohua.
42015030	Pero quema mocuepqui ne motelpoca tlen quiahuiloto nochi motomi ica ahuilnenca sihuame, ta tijsel'ia ica cuali. Huan tijmictijtoc nopa pilhuacaxtzi tlen achi tomahuac para ma quicua.'
42015031	"Huan itata quiilhui: 'Nocone, nochi tonali tiitztoc nohuaya huan nochi tlen nijpiya moaxca.
42015032	Pero monequi tiilhuichihuase huan tijpiyase paquilistli pampa eltoya queja ya mictoya moicni huan ama eltoc queja moyolcuitoc sampa, huan polijtoya huan ama ya tijpantijque.' "
42016001	Huan Jes'us nojquiya quincamahui imomachtijcahua huan quinilhui: "Itztoya se tominpixquetl tlen quipixtoya se itlayacanca tlatequipanojca ipan ichaj tlen quimocuitlahui nochi tlen iaxca. Huan sequinoc quiyolmelajque para itlayacanca tlatequipanojca san quiahuilpolohuayaya nochi tlen quipixqui.
42016002	Huajca nopa tominpixquetl quinotzqui itlayacanca tlatequipanojca huan quiilhui: '¿Tlaque ya ni tlen ica mitzteilhu'iaj tlacame? Xinechsencahuili se amatl ica nochi cuentas huan ica nochi tlen tijchijtoc pampa ayoc huelis tinechtequipanos ipan nochaj.'
42016003	"Huajca nopa tlayacanca tequitiquetl moilhui: '¿Tlaque nijchihuas para ica nimopanoltis? Noteco ayoc nechcahuilis ma nijtequipanos. Ayoc nijpiya fuerza para nitequitis chicahuac huan nimopinahua para nimotlaejehuis.
42016004	Nijmajtojca tlaque nijchihuas. Nijsencahuas para tlacame ma nechselica queja niininhuampo quema ayoc huelis nijtequipanos noteco.'
42016005	"Huan nopa tlayacanquetl quinnotzqui sesen nopa tlacame tlen quitlahuiquiliyayaj iteco huan pejqui ica yajaya tlen achtohui. Huan quiilhui: '¿Quesqui tijtlahuiquil'ia noteco?'
42016006	Huan quiijto: 'Nitlahuica cien tambores tlen aceite.' Huan nopa tlayacanquetl quiilhui: 'Xijhuica nopa mocuenta ama huan nimantzi xijsencahua seyoc mocuenta tlen quiijtos san tijtlahuiquil'ia cincuenta tambores.'
42016007	Huan nopa tlayacanquetl quiilhui seyoc: '¿Quesqui tijtlahuiquil'ia noteco?' Huan quiijto: 'Nijtlahuiquil'ia cien tlayejyecoli tlen trigo.' Huan nopa tlayacanquetl quiilhui: 'Xijhuica nopa mocuenta huan xijsencahua seyoc mocuenta tlen quiijtos san tijtlahuiquil'ia ochenta tlayejyecoli.'
42016008	Huan teipa iteco quimatqui tlen quichijtoya huan quiijto para itlayacanca nel'ia monexti tlalnamiqui para tlacajcayahuas para huelis mohuicas cuali ica sequinoc. Huan ama nojquiya sequinoc tlacame monext'iaj m'as tlalnamiquij ica tlen quichihuil'iaj sequinoc que imojuanti intlacame tlen inquipiyaj tlahuili.
42016009	"Huan nimechilhu'ia achi cuali xijtequihuica imotomi nicani ipan ni tlaltepactli para xiquinpalehuica tlen quinpolohuaj tlen ica panose huan queja nopa mochihuase imohuampoyohua. Huan teipa quema tlamis imotomi, inijuanti inmechselise ipan caltini tlen huejcahuas para nochipa.
42016010	"Pero nimechilhu'ia intla se tlacatl eli temachtli ica pilquentzi tlen seyoc quicahua imaco, nojquiya elis temachtli quema se quicahuas miyac imaco. Huan intla se tlaxtequis quema seyoc quicahua quentzi imaco, nojquiya tlaxtequis quema se quicahuas miyac imaco.
42016011	Huan intla ax intemachme para cuali inquitequihu'iaj nopa tomi tlen inquipiyaj ipan ni tlaltepactli, Toteco ax inmechcahuilis imomaco tlamantli tlen nel'ia ipati.
42016012	Huan intla ax intemachme quema inquitequihu'iaj tomi tlen iaxca seyoc, huajca axaca inmechaxcatis se tlamantli para xijtequihuica.
42016013	"Axaca huelis quintequipanos ome itecojhua pampa quicocolis se huan quiicnelis ne se. Huan ica se elis temachtli, pero ica ne se quitlahuelcahuas. Nojquiya ax huelis inquitequipanose Toteco Dios huan tomi."
42016014	Huan quicaquiyayaj itlajtol nopa fariseos tlen tlahuel quinejque moricojchihuase huan inijuanti pejque quihuihuiitaj.
42016015	Huan Jes'us quinilhui: "Iniixtla tlacame infariseos inmochihuaj queja incuajcualme, pero Toteco quimati para fiero imoyolo. Onca tlamantli tlen tlacame quitlepanitaj, pero Toteco quielihuishu'ia.
42016016	"Itlanahuatil Mois'es huan tlen quiijcuilojque itiocamanalojcahua Toteco quipixque tequihuejcayotl hasta quema hualajqui Juan tlen tecuaaltiyaya. Pero Juan pejqui tepohuil'ia queja Toteco tlanahuat'ia huan hasta ama noja ya nopa tepohuil'iaj. Huan eltoc queja nochi tlacame mocuatetzopaj pampa tlahuel quinequij calaquise campa Toteco tlanahuat'ia.
42016017	"Pero ya nopa ax quinequi quiijtos para itlanahuatilhua Mois'es ayoc quipiya inintequi. Noja quisas melahuac sesen piltlamantzitzi tlen quiijtohua itlanahuatil yonque panotehuas elhuicac huan tlaltepactli.
42016018	"Intla se tlacatl quicahua isihua o amaxolehua ihuaya huan teipa mosejcotil'ia ica seyoc, huajca nopa tlacatl momecat'ia. Huan intla se tlacatl mosejcotilis ica se sihuatl tlen quicajtejtoc ihuehue, huajca nopa tlacatl nojquiya momecat'ia.
42016019	"Itztoya se tlacatl tlen nel'ia quipiyayaya tomi huan mojmostla moquentiyaya iyoyo tlen nel'ia yejyectzi huan tlen moradojtic queja elisqu'ia se tlanahuatijquetl. Huan mojmostla quipiyayaya se hueyi tlacualistli ica nochi tlen ajhuiyac quinequiyaya.
42016020	Huan nojquiya itztoya se motlaejehuijquetl teicneltzi tlen itoca eliyaya L'azaro tlen mojmostla mosehuiyaya icalteno nopa tominpixquetl. Huan L'azaro quipixtoya miyac cocome ipan itlacayo.
42016021	Huan tlahuel mayanayaya huan quinequiyaya quicuas nopa panpayaxtli tlen huetziyaya imesa tzala nopa tominpixquetl. Huan hualayayaj chichime huan quipipitzohuayayaj icocohua.
42016022	Huan quema ajsic hora, L'azaro tlen teicneltzi mijqui huan hualajque elhuicac ehuani huan quihuicaque campa tlayejyejca campa Abraham itztoc. Huan nojquiya mijqui nopa tominpixquetl huan tlacame quitlalpachojque.
42016023	Huan teipa ipan tlitl nepa mictla, nopa tominpixquetl tlahuel tlaijiyohuiyaya. Huan quihuejcaitac Abraham ihuaya L'azaro.
42016024	Huajca camatqui chicahuac nopa tominpixquetl huan quiilhui: 'Notata Abraham, xinechtlasojtla, huan xijtitlani L'azaro ma quixoloni imacpilyacapa huan ma quiseseliqui nonenepil pampa nelnel'ia nitlaijiyohu'ia miyac ipan ni tlitl.'
42016025	Pero Abraham quiilhui: 'Nocone, xiquilnamiqui quema tiitztoya ipan tlaltepactli tijpixtoya miyac tlamantli tlen cuali huan L'azaro quipanoc miyac tlaohuijcayotl. Ama yajaya quipiya tlen cuali huan ta titlaijiyohu'ia.
42016026	Nojquiya onca se hueyi tlalcoyoctli tlatlajco tojuanti huan intla se tlen nicani quinequisqu'ia yas campa tiitztoc, ax huelis. Huan axaca tlen itztoc nopona huelis hualas nica campa tojuanti tiitztoque.'
42016027	"Huan nopa tominpixquetl nepa mictla quiilhui: 'Huajca, notata, nimitztlajtlan'ia ica nochi noyolo, xijtitlani L'azaro nepa ichaj notata.
42016028	Pampa niquinpiya macuilti noicnihua. Ma quinilhuiti quejatza eltoc nica para ma ax hualaca campa tlacame tlaijiyohu'iaj miyac.'
42016029	Pero Abraham quiilhui: 'Moicnihua quipiyaj nopa libros tlen Itlajtol Toteco tlen Mois'es huan itiocamanalojcahua quiijcuilojque. Ma quichihuilica cuenta tlen quiijtohua.'
42016030	Pero nopa tominpixquetl quiilhui: '¡Axtle! Notata Abraham, ax quichihuil'iaj cuenta. Pero intla se tlen mictoc moyolcuis huan quincamahuis, huajca moyolcuepase huan quicahuase inintlajtlacolhua.'
42016031	Pero Abraham quiilhui: 'Intla inijuanti ax quitlacaquil'iaj tlen Mois'es huan itiocamanalojcahua tlajcuilojque, nojquiya ax quichihuilise cuenta itlajtol se tlen ya mictoc huan moyolcuis.' "
42017001	Huan Jes'us quinilhui imomachtijcahua: "Nochipa oncas tlamantli tlen quinyoltilanas tlacame ma tlajtlacolchihuaca. Pero se hueyi tlatzacuiltili quichiyas nopa tlacatl tlen quiyoltilanas seyoc.
42017002	M'as cuali quema aya quichihua nopa hueyi tlajtlacoli, ma moquechilpi imetl huan ma moisahuiti ipan hueyi atl para ax quichihuilis ma tlajtlacolchihua se tlen noaxca tlen ax quipiya fuerza.
42017003	Ximomocuitlahuica ica tlen inquichihuaj. "Intla moicni mitzixpanos, huajca xiquilhui tlen quichijtoc. Huan intla yajaya moyolcuepa ica tlen quichijtoc, huajca xijtlapojpolhui.
42017004	Huan intla yajaya mitzixpanos chicome hueltas ipan se tonal huan sesen huelta mocuepas huan quiijtos: 'Xinechtlapojpolhui tlen ax cuali nimitzchihuilijtoc', huajca sesen huelta xijtlapojpolhui."
42017005	Huan itlayolmelajcahua Tohueyiteco Jes'us quiilhuijque: --Xitechpalehui para m'as ma timitzneltoquilica.
42017006	Huan Tohueyiteco quinilhui: --Se mostaza xinachtli eltoc nel'ia pilsiltzi pero teipa mochihua hueyi. Huan intla queja nopa mohueyilis imotlaneltoquilis, huajca huelis inquiilhuise ni hueyi cuahuitl: 'Ximoquixti huan ximotoca ipan hueyi atl', huan ni cuahuitl inmechneltoquilis.
42017007	"Intla itequipanojca se tlacatl tlamehua ipan imil o quinmocuitlahu'ia iborregojhua, huan teipa quitlamiltis itequi huan mocuepas ichaj, iteco ax quiilhuis: 'Xihuala huan ximosehui para titlacuas.'
42017008	¡Axtle! Quema yajaya hualas, iteco quiilhuis: 'Xijsencahua tlen nijcuas huan xinechtequili notlacualis huan teipa ta titlacuas.'
42017009	Huan teipa iteco ax monequi quitlascamatis pampa quichijqui tlen quinahuati ma quichihua pampa quejnopa itequi para quichihuas mojmostla.
42017010	Huan queja nopa eltoc ica imojuanti pampa initequipanojcahua Toteco, huan quema inquichihuaj nochi tlen yajaya inmechnahuat'ia, xiquilhuica: 'Toteco, ax quinamiqui titechtlascamatis pampa tojuanti timoaxcahua huan san tijchijtoque tlen quinamiqui tijchihuase.' "
42017011	Huan Jes'us noja nejnemiyaya ipan ojtli para altepetl Jerusal'en huan panotinenqui nopa inepantipa estado Galilea huan estado Samar'ia.
42017012	Huan calajqui ipan se rancho huan hualajque quinamiquicoj majtlactli tlacame tlen palaniyayaj inintlacayo. Inijuanti mohuejcaquetzque queja monequiyaya ipampa inincocolis,
42017013	huan inijuanti quitzajtzilijque: --Jes'us, titlamachtijquetl, xitechtlasojtla huan xitechchicahua.
42017014	Huan quema Jes'us quinitac, quinilhui: --Xiyaca ximonextitij iixtla nopa totajtzi para quimatis inmochicajtoque. Huan quema yohuiyayaj ipan ojtli campa totajtzi, nochi mochicajque tlen inincocolis yonque eltoya nelfiero.
42017015	Huan se tlen nopa tlacame momacac cuenta para Jes'us ya quichicajtoya, huajca mocuepqui, tlahuel quihueyichijtihualayaya Toteco Dios.
42017016	Huan yajaya motlancuaquetzqui iicxitla Jes'us huan quitlascamatqui. Huan nopa tlacatl eliyaya se Samar'ia ejquetl.
42017017	Huan Jes'us quiijto: --¿Ax niquinchicajqui majtlactli tlacame? ¿Canque itztoque nopa seyoc chicnahui?
42017018	¿Axaca m'as quinequiyaya mocuepas para quihueyichihuas Toteco, san ni sejcoyoc ejquetl?
42017019	Huan Jes'us quiilhui nopa tlacatl: --Ximoquetza huan xiya mochaj. Timochicajqui pampa tinechneltocac.
42017020	Huan sequin fariseos quitlajtlanijque Jes'us quema hualas Toteco para tlanahuatis ipan ni tlaltepactli. Huan Jes'us quinnanquili huan quinilhui: --Quema Toteco tlanahuatis, ax oncas tlanescayotl tlen huelis inquiitase.
42017021	Huan axaca quiijtos: 'Xiquitaca, nicani Toteco tlanahuat'ia' o 'Nepa Toteco tlanahuat'ia', pampa Toteco tlanahuat'ia ipan ininyolo tlacame.
42017022	Huan Jes'us quinilhui imomachtijcahua: --Ajsis tonali quema inquinequise innechitase na tlen niMocuepqui Tlacatl huan inquinequise sampa initztose nohuaya, pero ax huelis innechitase.
42017023	Huan tlacame inmechilhuise: 'Xijtlachilitij nepa itztoc' o 'Xijtlachiliquij nica itztoc', pero amo xiyaca xinechtemotij.
42017024	Queja nochi hueli quiitaj quema tlapetlani ipan elhuicactli huan tlahu'ia campa hueli, queja nopa nojquiya nochi nechitase na tlen niMocuepqui Tlacatl ipan nopa tonal quema nimocuepas ipan tlaltepactli.
42017025	Pero achtohui monequi para tlahuel nitlaijiyohuis, huan tlacame tlen ama itztoque nechhuejcamajcahuase.
42017026	"Quema na tlen niMocuepqui Tlacatl nimocuepas ipan tlaltepactli elis queja eltoya quema No'e itztoya.
42017027	Ipan nopa tonali quema No'e itztoya, tlacame tlacuayayaj, tlaiyayaj, mosihuajtiyayaj huan quisencahuayayaj para iniichpocahua ma monamictica. Quichihuayayaj nochi tlen ipa momajtoyaj quichihuaj hasta nopa tonal quema No'e calajqui ipan cuacanahua. Huan nopa tonal pejqui tlaahuetzi huan tlatemic campa hueli hasta quintlamimicti nochi tlacame.
42017028	"Huan ihuical panoyaya quema Lot itztoya ipan tlaltepactli. Tlacame tlacuayayaj, tlaiyayaj, tlacohuayayaj, tlanamacayayaj, tlatojtocayayaj huan quichihuayayaj ininchaj.
42017029	Pero ipan nopa tonal quema Lot quisqui altepetl Sodoma, huetzqui tlitl ihuaya azufre huan quintlamitlati nochi nopa tlacame tlen itztoyaj nopona.
42017030	Huan ihuical elis nojquiya ipan nopa tonal quema na tlen niMocuepqui Tlacatl nimonextis, ax oncas tlanescayotl para inmechilhuis intla se tlajqu'ia panos.
42017031	"Ipan nopa tonal intla se itztos icalpani, ma cholo nimantzi. Ma ax temos huan calaquis calijtic para quihuicas se tlenijqui. Huan inijuanti tlen itztose ipan ininmil ma ax mocuepase ininchajchaj.
42017032	Xiquilnamiquica tlen ipantic isihua Lot.
42017033	Nojquiya nimechilhu'ia intla se momanahuisnequi para ax miquis nopampa, quipolos ialma. Huan ajqueya ax majmahui miquis nopampa, quimaquixtis ialma.
42017034	"Huan nimechilhu'ia, ipan nopa tlayohua, ome itztose ipan se tlapechtli, huan nijnahuatis notequipanojca ma quihuica se huan ne se ma quicajtehua nopona.
42017035	Huan intla itztose ome sihuame tlen tisij san sejco, yajaya quihuicas se huan ne seyoc quicajtehuas.
42017036	Huan ome tlacame tequititinemise ipan mili, huan notequipanojca no quihuicas se huan nopa seyoc quicajtehuas."
42017037	Huan inijuanti quitlajtlanijque: --Tohueyiteco, ¿canque panos nochi ya ni? Huan Jes'us quinnanquili: --Queja nochi quiitaj quema mosentil'iaj tzopilome campa huetztoc se mijcatzi, nochi quiitase ya ni.
42018001	Huan Jes'us quinilhui imomachtijcahua se huicaltili para quinnextilis cuali ma quisenhuiquilica momaijtoca ica Toteco hasta yajaya quinmacas tlen quitlajtlan'iaj.
42018002	Huan quinilhui: "Ipan se altepetl itztoya se juez tlen ax quitlepanitayaya Toteco huan ax quinchihuiliyaya cuenta tlacame.
42018003	Nojquiya itztoya se cahual toahui ipan nopa altepetl huan yajaya ajachica quitlajtlaniyaya ma quitlajtolsencahua ica tlen fiero icualancaitacahua quichihuilijtoyaj.
42018004	Huan miyac huelta quitlajtlani nopa juez huan ax quinequiyaya quipalehuis, pero teipa nopa juez moilhui: 'Yonque ax nijtlepanita Dios huan ax niquinchihuil'ia cuenta tlacame,
42018005	monequi nijchihuas tlen xitlahuac. Monequi nijtlajtolsencahuas queja tlen quinamiqui para ni cahual toahui. Yajaya tlahuel nechcuatoton'ia pampa ajachica huala nechtlajtlan'ia huan ya nechpastlami.' "
42018006	Huan Tohueyiteco quinilhui: "Xijmachilica quejatza nopa ax cual juez moilhui quema quiijto quipalehuis nopa cahual toahui.
42018007	Huan Toteco achi m'as nimantzi quintlajtolsencahuas itlacajhua tlen quintlapejpenijtoc intla inijuanti momaijtohuaj tonaya huan yohuali. Yajaya ax quinilcahuas huan quiijtos para mostla quichihuas.
42018008	Nimechilhu'ia, nimantzi quinpalehuis. Pero quema na tlen niMocuepqui Tlacatl nimocuepas, ¿quesqui tlacame noja nechneltoquilise huan momaijtojtose ipan ni tlaltepactli?"
42018009	Huan Jes'us quinilhui ni huicaltili para tlacame tlen mohueyimatiyayaj. Moilhuiyayaj ya itztoyaj xitlahuaque iixtla Toteco, huan yeca quincocoliyayaj sequinoc pampa quinitayayaj para ax cuajcualme. Huan Jes'us quiijto:
42018010	"Ome tlacame yajque ipan hueyi tiopamitl para momaijtotij ica Toteco. Se eliyaya se fariseo huan seyoc se tlacatl tlen tlainanqui impuesto huan momatqui tlacajcayahua.
42018011	Huan nopa fariseo moquetzqui huan momaijto huan quiijto: 'Toteco Dios, nimitztlascamati pampa ax niitztoc queja sequinoc. Inijuanti tlaxtequij, momecat'iaj huan quichihuaj tlen ax cuali. Nojquiya nipaqui pampa ax niitztoc queja ni tlacatl tlen nonechca itztoc tlen tlainama impuesto huan tlacajcayahua.
42018012	Na nimosahua ompa ipan se samano huan nimitzmaca majtlactli por ciento tlen nochi tlen nijpiya.'
42018013	Pero nopa tlacatl tlen tlainanqui impuesto moquetzqui ica huejca huan mohuijtzonqui pampa mopinahuayaya quitlalanas itzonteco para quitlachilis elhuicac. Huan yajaya moyoltejtejtzonayaya ica cuesoli huan quiijto: 'Toteco xinechtlasojtla pampa miyac nijhuica tlajtlacoli moixtla.'
42018014	Na nimechilhu'ia, Toteco quitlapojpolhui nopa tlacatl tlen tlainanqui impuesto huan yajaya yajqui ichaj xitlahuac iixtla Toteco, pero nopa fariseo, axtle. Pampa nochi tlen mohueyimatij, Toteco quinpinahualtis huan nochi tlen moicnonequij iixtla Toteco, Toteco quinhueyitlalis."
42018015	Huan sihuame quinhualicayayaj campa Jes'us ininpilconehua para ma quintlalili ima ininpani para ma quintiochihua. Huan imomachtijcahua Jes'us quinitaque huan quinajhuaque.
42018016	Pero Jes'us quinnotzqui imomachtijcahua huan quinilhui: --Xiquincahuilica coneme ma hualaca campa na. Amo xiquintzacuilica, pampa Toteco quinnahuatis ipan ininyolo tlacame tlen nechsel'iaj queja ni coneme nechsel'iaj.
42018017	Huan nel'ia nimechilhu'ia ajqueya ax quisel'ia Toteco huan ax quicahuil'ia ma quinnahuati ipan iyolo queja ni coneme quichihuaj, ax calaquis campa Toteco tlanahuat'ia.
42018018	Huan hualajqui se tominpixquetl huan quitlajtlani Jes'us: --Ticuali tlamachtijquetl, ¿tlaque cuali monequi nijchihuas para Toteco ma nechmacas yolistli yancuic para nochipa?
42018019	Huan Jes'us quiilhui: --¿Tijmati tlaque quiijtosnequi para tinechnotza nicuali? San Toteco Dios itztoc cuali.
42018020	Tijmati itlanahuatil Toteco: 'Amo ximomecati, amo xitemicti, amo xitlaxtequi huan ax quema xiteistlacahui. Xiquintlepanita motata huan monana.'
42018021	Huan yajaya quiilhui Jes'us: --Nochi ya ni nijchijtihualajtoc hasta quema niconetzi nieliyaya.
42018022	Huan quema Jes'us quicajqui ni, quiilhui: --Intla melahuac tlen tiquijtohua, san se tlamantli noja mitzpolohua. Xijnamacati nochi tlen moaxca huan xiquinmaca nopa tomi tlen teicneltzitzi huan queja nopa tijpiyas tlen ipati para moaxca nepa elhuicac. Huan teipa xihuala huan xinechtoquili.
42018023	Pero quema nopa tlacatl quicajqui tlen Jes'us quiilhui, pejqui mocuesohua pampa nel'ia quipixtoya tomi.
42018024	Huan Jes'us quitlachili huan quiijto: --Nel'ia ohui para tlacame tlen tominpiyaj quicahuilise Toteco ma quinnahuati ipan ininyolo.
42018025	Ohui para se hueyi tlapiyali queja se camello ma pano ipan iixtiyol se huitzmalotl, pero noja m'as ohui para se tlacatl tlen tominpiya calaquis campa Toteco tlanahuat'ia.
42018026	Huan inijuanti tlen quicajque quiilhuijque: --Huajca ¿ajqueya huelis momaquixtis tlen itlajtlacolhua?
42018027	Huan Jes'us quinilhui: --Nopa tlen tlacame ax hueli quichihuaj, Toteco quena, hueli quichihua.
42018028	Huan Pedro quiilhui: --Xiquita, tojuanti tijcajtejtoque nochi tlen tijpixtoyaj para timitztoquilise.
42018029	Huan Jes'us quinilhui: --Nel'ia nimechilhu'ia nochi tlen quicajtejtoc ichaj, o isihua, o iicnihua, o itatahua o iconehua para quichihuas tlen Toteco quinahuat'ia,
42018030	quiselis miyac m'as ipan ni tonali huan ipan nopa tonali tlen huala, quipiyas yolistli tlen yancuic para nochipa.
42018031	Huan Jes'us quinhuicac nopa majtlactli huan ome imomachtijcahua iyoca huan quinilhui: "Xiquitaca, amantzi tiyohuij altepetl Jerusal'en campa panos nochi tlen nopa tiocamanalohuani huejcajquiya tlajcuilojque para nopantis na tlen niMocuepqui Tlacatl.
42018032	Tlacame nechtemactilise ininmaco sejcoyoc ehuani huan nechhuihuiitase huan nechchihuilise tlen fiero. Nechchajchase,
42018033	huan nechhuijhuitequise huan nechmictise, pero ica eyi tonali nimoyolcuis."
42018034	Huan imomachtijcahua ax quimachilijque tlen quinilhuiyaya pampa Toteco quitlatiyaya tlen Jes'us quiijtohuayaya para ma ax quimachilica.
42018035	Huan quema Jes'us monechcahuiyaya altepetl Jeric'o, itztoya nepa se popoyotzi tlen mosehuiyaya ojteno motlaejehuiyaya tlen ica panos.
42018036	Huan quema nopa popoyotzi quincajqui nochi nopa miyac tlacame tlen panohuayayaj ihuaya Jes'us, huajca quintlajtlani ajqueya huala.
42018037	Huan tlacame quiilhuijque para hualayaya Jes'us tlen ehua altepetl Nazaret.
42018038	Huan huajca nopa popoyotzi chicahuac quiijto: --¡Jes'us, tiiixhui Tlanahuatijquetl David tlen huejcajquiya, xinechtlasojtla!
42018039	Huan nopa tlacame tlen tlayacanayayaj quiajhuaque huan quiilhuijque ma ayoc molini, pero yajaya achiyoc chicahuac tzajtzic: --¡Jes'us tiiixhui David, xinechtlasojtla!
42018040	Huan Jes'us moquetzqui huan quinahuati se ma quihualiquili nopa popoyotzi. Huan quema ajsico, Jes'us quitlajtlani:
42018041	--¿Tlaque tijnequi ma nimitzchihuili? Huan nopa tlacatl quiilhui: --NohueyiTeco, nijnequi nitlachiyas sampa.
42018042	Huan Jes'us quiilhui: --¡Xitlachiya! Ya timochicajtoc pampa tinechneltocac.
42018043	Huan nimantzi huelqui tlachiya cuali, huan quitoquili Jes'us ipan ojtli, quihueyichijtiyajqui Toteco Dios. Huan nochi nopa tlacame tlen quiitaque tlen panoc nojquiya quipaquilismacayayaj Toteco.
42019001	Huan Jes'us calajqui ipan altepetl Jeric'o, pero san panotiquisato.
42019002	Huan itztoya nopona se tlacatl tlen itoca eliyaya Zaqueo. Yajaya eliyaya se inintlayacanca nopa tlacame tlen tlainamayayaj impuesto huan quipixqui miyac tomi.
42019003	Huan Zaqueo quichihuayaya campeca para quiitas Jes'us, pero ax huelqui pampa itztoyaj miyac tlacame tlen quiyahualojtoyaj, huan Zaqueo eliyaya tlalchipantic.
42019004	Huajca Zaqueo motlalo huan tlayacanqui huan tlejcoto ipan se cuahuitl para huelis quiitas Jes'us quema panosqu'ia ojtipa.
42019005	Huan quema Jes'us ajsico nopona, ajcotlachixqui ipan nopa cuahuitl huan quiitac Zaqueo huan quiilhui: --Zaqueo, ximoisihuilti huan xitemo, pampa ama nimocahuas mochaj.
42019006	Huajca moisihuilti huan nimantzi temoc, huan ica paquilistli quiseli Jes'us ipan ichaj.
42019007	Huan quema tlacame quiitaque tlen panoc, pejque quitlaijilhu'iaj Jes'us pampa yajqui quipaxaloto se tlacatl tlen miyac tlajtlacoli quipixtoya.
42019008	Huan teipa Zaqueo moquetzqui iniixtla nochi huan quiilhui Tohueyiteco: --Xiquita, Tohueyiteco, ama nimoyolpatlatoc. Niquinmacas tlajco tlen nijpiya ica inijuanti tlen teicneltzitzi. Huan ica nochi tlen niquincajcayajtoc huan niquinquixtili m'as tomi tlen monequiyaya, niquincuepilis nahui huelta tlen niquinquixtili.
42019009	Huan Jes'us quinilhui nopa tlacame nopona: --Ama nijmaquixti ni tlacatl tlen itlajtlacolhua pampa nechneltoquili queja nojquiya Abraham nechneltoquili.
42019010	Na tlen niMocuepqui Tlacatl nihualajtoc ipan ni tlaltepactli para niquintemos huan niquinmaquixtis tlacame tlen mocuapolojtoyaj ipan inintlajtlacolhua.
42019011	Huan nochi nopa tlacame quicaquiyayaj. Huan Jes'us quinilhui se tlatenpohualistli pampa monechcahuiyaya Jerusal'en, huan miyac tlacame moilhuiyayaj monextis itlanahuatilis Toteco huan nimantzi Jes'us pehuasqu'ia tlanahuatis ipan ni tlaltepactli. Huan nopa tlacame quicaquiliyayaj tlen Jes'us quiijtohuayaya huan yeca quinilhui se huicaltili.
42019012	Huan Jes'us quiijto: "Se tlacatl tlen itztoya ipan se familia tlen tlanahuatiani quisayaya para yas ipan seyoc tlali tlen huejca para quiselis tequihuejcayotl para tlanahuatis, huan teipa mocuepasqu'ia.
42019013	Huan achtohui quinnotzqui majtlactli itequipanojcahua huan quinmacac se sen imiyaca tomi queja se tlacatl quitlanis ipan eyi metztli tlen tequitl. Quinilhui ma tlacohuaca huan ma tlanamacaca para quitlanilise m'as tomi hasta yajaya mocuepas.
42019014	Pero miyac tlacame nepa campa quisqui quicualancaitac nopa tlanahuatijquetl huan quititlanque se amatl tlasencahuali campa ajsiti huan nopa amatl quiijto: 'Ax tijnequij para ni tlacatl ma technahuati.'
42019015	"Pero yonque ya nopa panoc, nopa tlanahuatijquetl quiseli tequihuejcayotl para tlanahuatis campa yajqui. Huan teipa se tonal mocuepqui itlal huan quinnahuati ma mosentilica nopa tlatequipanohuani tlen quintominmacatoya para quimatis quejatza quitequihuiyayaj itomi.
42019016	Huan nopa tlatequipanojquetl tlen achtohui monexti, quiilhui: 'Noteco, ica nopa tomi tlen tinechmacac ya nijtlantoc majtlactli huelta m'as imiyaca tomi.'
42019017	Huan iteco quiilhui: 'Cualtitoc, tinocual tlatequipanojca. Temachtli tiitztoya ica pilquentzi tomi tlen nimitzmacac, huan ama nimitztlalis xijnahuati majtlactli altepetini.'
42019018	Huan nopa ompa tlatequipanojquetl monexti huan quiilhui: 'Noteco, ica nopa tomi tlen tinechmacac, ya nijtlantoc macuili hueltas m'as imiyaca tomi.'
42019019	Huan ihuical quiilhui nopa ompa tlatequipanojquetl huan nojquiya quiilhui: 'Nimitztlalis xijnahuati macuili altepetini.'
42019020	"Huan seyoc itequipanojca hualajqui huan quiilhui: 'Noteco, nicani eltoc nopa tomi tlen tinechmacac. Nicajcojqui ipan se payo.
42019021	Nimitzimacasiyaya intla nijpolojtosqu'ia motomi ica tlanamaquilistli, pampa nijmati chicahuac titlanahuat'ia. Tijcui tomi tlen ax tijtlantoc huan tipixca campa ax titoctoc.'
42019022	Huan iteco quiilhui: 'Ta tifiero tlatequipanojquetl, nimitztlajtolsencahuas ica tlen tiquijtojtoc. Tijmatqui chicahuac nitlanahuat'ia. Nijcui tomi tlen ax nijtlantoc huan nipixca campa ax nitoctoc.
42019023	¿Para tlen ax tijtlali notomi ipan se banco, huan quema nihualasqu'ia, nopa banco nechtlaxtlahuijtosqu'ia se quentzi itlapanca pampa quitequihuiyaya notomi?'
42019024	"Huan nojquiya nopa tecojtli quinilhui nopa tlacame tlen ijcatoyaj nechca: 'Xijquixtilica nopa tomi tlen nijmacac, huan xijmacaca yajaya tlen quitlanqui majtlactli huelta tlen quipixtoya.'
42019025	Huan nopa tlacame quiilhuijque: 'Toteco, yajaya quipixtojca majtlactli huelta m'as tomi.'
42019026	"Pero ininteco quinilhui: 'Nimechilhu'ia, nochi tlen cuali quimati quejatza quitequihuise tlen quipiyaj, niquinmacas m'as, huan tlen ax quitequihu'ia tlen quipiyaj, yonque pilquentzi quipixque, niquinquixtilis nopa pilquentzi tlen quipixtoyaj.
42019027	Huan nocualancaitacahua tlen ax quinequiyayaj ma niquinnahuatiqui, ama xiquinhualicaca huan xiquinmictica nica noixtla.' "
42019028	Quema Jes'us quinilhuijtoya ni huicaltili, sampa quiitzqui iojhui para Jerusal'en.
42019029	Huan quema monechcahuiyaya altepetini Betfag'e huan Betan'ia huan nopa tepetl tlen itoca Olivos, quintitlanqui ome imomachtijcahua ipan se tequitl,
42019030	quinilhui: --Xiyaca nopa rancho tlen mocahua imoixmelac huan quema incalaquise nepa inquipantise se pilburrojtzi ilpitoc tlen aya aca tlejcotoc ipani. Xijtojtomaca huan xinechhualiquilica.
42019031	Huan intla se acajya inmechtlajtlanis para tlen inquitojtomaj, nopa pilburrojtzi, huajca xiquilhuica: 'Toteco quinequi quitequihuis.'
42019032	Huan nopa ome imomachtijcahua yajque huan nel'ia quipantijque nopa pilburrojtzi queja Jes'us quinilhuijtoya.
42019033	Huan quema quitojtomayayaj, nopa tecojtli quintlajtlani: --¿Para tlen inquitojtomaj nopa pilburrojtzi?
42019034	Huan inijuanti quiilhuijque: --Toteco quinequi quitequihuis.
42019035	Huan inijuanti quihuicaque campa Jes'us huan quitlalilijque inintlaque ipan nopa burro huan Jes'us ipan tlejcoc.
42019036	Huan miyac tlacame quisohuayayaj inintlaque ipan ojtli campa Jes'us nejnemiyaya.
42019037	Huan quema monechcahuijque campa itlaixtemolis nopa tepetl Olivos, nochi nopa miyac tlacame tlen quitoquiliyayaj pejque quipaquilismacaj Toteco ipampa nochi nopa chicahualnescayotl tlen quiitztoyaj Jes'us quichihuayaya. Huan ica paquilistli,
42019038	inijuanti tlahuejchihuayayaj huan quiijtohuayayaj: "¡Ma Toteco Dios quitiochihua ni tlanahuatijquetl tlen huala ipan itoca! Oncasa tlasehuilistli ica tojuanti huan Toteco tlen itztoc elhuicactli. ¡Ma tijhueyichihuaca Toteco Dios hasta tlacaquistis ipan elhuicac campa m'as huejcapa!"
42019039	Huan sequin nopa fariseos tlen nejnemiyayaj ica nopa miyac tlacame quiilhuijque Jes'us: --Tlamachtijquetl, xiquinajhua momachtijcahua pampa quiijtohuaj tlamantli tlen ax quinamiqui.
42019040	Huan Jes'us quinnanquili: --Nimechilhu'ia intla nomomachtijcahua ax molinisqu'iaj para nechhueyitlalisqu'iaj, huajca ni tetini camatisqu'iaj para nechhueyichihuasqu'iaj.
42019041	Huan quema Jes'us monechcahui nepa Jerusal'en, quitlachili nopa altepetl huan chocac ininpampa nopa tlacame tlen nopona itztoyaj,
42019042	huan quiijto: "InJerusal'en ehuani, intla inquimachilisqu'iaj tlen pano ama ni tonali, inhueltosqu'iaj inquipantisqu'iaj tlasehuilistli. Pero tzactoc imoixtiyol.
42019043	Huajca se tonal imocualancaitacahua hualase huan inmechyahualose huan inmechojtzacuase para axaca huelis cholos.
42019044	Huan inijuanti quixolehuase imoaltepe huan inmechmictise nochi imojuanti tlen initztoque nica. Huan ax tleno mocahuas queja eltoya pampa ax inquichihuilijque cuenta quema nimechpaxaloco."
42019045	Huan Jes'us calajqui ipan nopa hueyi israelita tiopamitl huan pejqui quintotoca nopa tlanamacani tlen itztoyaj calijtic.
42019046	Huan quinilhui: --Ijcuilijtoc ipan Itlajtol Toteco campa quiijtohua: 'Nochaj eltoc nopa cali campa tlacame momaijtose ica Toteco.' Pero inquichijtoque campa inquintlaxtequil'iaj tlacame tlen hualahuij.
42019047	Huan Jes'us tlamachti mojmostla ipan nopa hueyi tiopamitl, pero quinequiyayaj quimictise nopa tlayacanca totajtzitzi, huan tlamachtiani tlen itlanahuatilhua Mois'es, huan inijuanti tlen quihuicayayaj tequitl.
42019048	Pero ax quimatiyayaj quejatza quichihuasqu'iaj pampa nochi tlacame nel'ia quisentlacaquiliyayaj ica tlen quiijtohuayaya
42020001	Se tonal Jes'us tlamachtiyaya huan quiixtomayaya icual tlajtol Toteco ipan nopa hueyi israelita tiopamitl, huan hualajque nopa tlayacanca totajtzitzi, huan tlamachtiani tlen itlanahuatil Mois'es huan nopa huehue tlacame tlen israelitame para quitlajtlanise.
42020002	Huan quiilhuijque: --Xitechilhui ica tlaque tequihuejcayotl tijchihua ni tlamantli. ¿Ajqueya mitzmacatoc tequihuejcayotl?
42020003	Huan Jes'us quinnanquili: --Na nojquiya nimechtlajtlanis se tlamantli. Xinechnanquilica ya ni.
42020004	¿Ajqueya quititlanqui Juan para tecuaaltis? ¿Toteco quititlanqui o san tlacame quititlanque?
42020005	Huajca inijuanti iyoca pejque mocamahu'iaj quejatza quinanquilisqu'iaj. Quiijtojque: "Intla tiquijtose Toteco quititlanqui Juan, huajca technanquilis ¿para tlen ax tijneltocaque itlajtol?
42020006	Pero intla tiquijtose san tlacame quititlanque, nochi ni tlacame techtepachose pampa inijuanti quineltocaj para Juan eliyaya se itiocamanalojca Toteco."
42020007	Huan yeca inijuanti quinanquilijque, huan quiilhuijque ax quimatiyayaj ajqueya quititlanqui Juan.
42020008	Huan Jes'us quinilhui: --Huajca na nojquiya ax nimechilhuis ajqueya nechmacatoc tequihuejcayotl para nijchihuas nochi ni tlamantli.
42020009	Huan Jes'us pejqui quinilhu'ia ni huicaltili, quiijto: "Itztoya se tlacatl tlen quitojqui xocomecatl ipan imil huan quincahuilijtejqui ininmaco sequin tlacame para ma quimocuitlahuica huan teipa moajachihuisqu'iaj tlen temacasqu'ia nopa mili. Huan teipa nopa tlacatl yajqui huejca.
42020010	Huan teipa quema ajsic tonali para tlatequistli, nopa tecojtli quititlanqui se itequipanojca ma quinitati nopa tlacame para ma quimacaca tlen ya iaxca tlen nopa tlatequistli. Pero nopa tlacame tlen ininmaco eltoya nopa mili quimaquilijque itequipanojca huan san imacajya quimacajque.
42020011	Huajca nopa tlacatl tlen iaxca nopa mili sampa quititlanqui seyoc itequipanojca, huan nojquiya quimaquilijque, huan fiero quichihuilijque huan ax tleno quimacaque.
42020012	Huan ica expa nopa tlacatl sampa quititlanqui seyoc itequipanojca, huan nopa tlacame quicocojque huan quitotocaque.
42020013	"Huan nopa tlacatl tlen iaxca nopa xocomeca mili moilhui: 'Nijmajtojca tlaque nijchihuas. Nijtitlanis notelpoca tlen niquicnel'ia huan temachtli quitlepanitase.'
42020014	Pero quema nopa tlacame tlen ininmaco eltoya nopa mili quiitaque nopa telpocatl, huajca moilhuijque se ica seyoc: 'Yajaya ni tlen teipa quiselis ni xocomeca mili. Ma tijmictica huan teipa ni mili elis toaxca.'
42020015	Huajca inijuanti quihuahuatatzque xocomeca milteno huan quimictijque. "Huajca ¿tlaque inmoilhu'iaj quichihuas nopa tlacatl tlen iaxca nopa xocomeca mili ica nopa fiero tlacame?
42020016	Yajaya hualas huan quinmictis huan quicahuas imil ininmaco sequinoc." Huan quema nopa fariseos quicajque ni, quimatque para inijuanti eliyayaj nopa fiero tlacame ipan nopa huicaltili, huajca quiilhuijque Jes'us: --¡Toteco ma amo quicahuili ma pano ya nopa!
42020017	Huan Jes'us quintlachili huan quintlajtlani: --Huajca ¿tlaque quiijtosnequi tlen ijcuilijtoc ipan Itlajtol Toteco campa camati tlen na queja nieli se hueyi tetl? Queja ni quiijtohua: 'Calchihuani ax quinejque quitequihuise se hueyi tetl, huan quimajcajque. Pero teipa nopa hueyi tetl tlen quimajcajtoyaj, elqui tlen m'as monequiyaya para yas calnacastla huan ipan quiquetzase nopa cali.'
42020018	Na nieli nopa hueyi tetl huan nochi tlen ax nechnequij itztoque queja tlen motilose huan huetzise ipan nopa hueyi tetl, huan tlahuel mococose. Huan quema niquinpanajsis tlen ax nechsel'iaj, huajca niquinchihuas xacualtic.
42020019	Huan ipan nopa tonali nopa tlamachtiani tlen itlanahuatil Mois'es huan nopa tlayacanca totajtzitzi quimachilijque para inijuanti nopa fiero tlacame ipan nopa tlatenpohualistli. Huan yeca quinequiyayaj quiitzquise Jes'us, pero quinimacasiyayaj nopa miyac tlacame.
42020020	Huajca san quintitlanque tlacame para ma quitlachilijtinemica para quicaquisqu'iaj se tlajtoli tlen ica quiteilhuisqu'iaj Jes'us iixtla nopa gobernador.
42020021	Huan se tlen inijuanti quitlajtlani Jes'us: --Tlamachtijquetl, tojuanti tijmatij tiquijtohua huan titlamacht'ia tlen xitlahuac huan axaca tijchicoicnel'ia. San titlamacht'ia tlen melahuac quinequi Toteco Dios ma tijchihuaca.
42020022	Huajca ¿tiquita cuali tiquixtlahuase tlen techtlajtlan'ia totlanahuatijca C'esar o axtle?
42020023	Huan Jes'us momacac cuenta quinequiyayaj quimasiltise ica itlajtol, huajca quinilhui: --¿Para tlen inquinequij innechcajcayahuase?
42020024	Xinechnextilica se tomi ica tlen intlaxtlahuasqu'iaj nopa impuesto. ¿Ajqueya iixcopinca eltoc ipan ni tomi? Huan ¿ajqueya itoca ijcuilijtoc ipani? Huan inijuanti quinanquilijque: --Iixcopinca huan itoca Tlanahuatijquetl C'esar.
42020025	Huan Jes'us quinilhui: --Huajca xijmacaca C'esar tlen iaxca huan nojquiya xijmacaca Toteco tlen Toteco iaxca.
42020026	Huan ax huelque quicajcayajque Jes'us o quimasiltise ica tlen quiijto iniixtla nopa tlacame. San mosentlachilijque, huan ayoc molinijque.
42020027	Huan hualajque campa Jes'us sequin saduceos. Inijuanti ax quineltocaj para sampa moyolcuise mijcatzitzi.
42020028	Huan nopa saduceos quiilhuijque: --Tlamachtijquetl, Mois'es quiijcuilo huejcajquiya intla se tlacatl miquis huan ax quicajtehuas niyon se conetl, huajca iteipa ejca icni nopa mijcatzi monequi mosihuajtis ihuaya ihuejpol para quipiyase se conetl tlen elis queja icone yajaya tlen mijqui huan quimacas iteipa ixhuihua.
42020029	Itztoyaj chicome icnime huan nopa tlen achtohui ejquetl mosihuajti huan teipa mijqui, huan ax quipixqui niyon se conetl.
42020030	Huan nopa ompa tlacatl mosihuajti ica nopa toahui huan nojquiya mijqui huan ax quinpixqui coneme.
42020031	Huan nopa expa tlacatl mosihuajti ihuaya huan queja nopa panotiyajqui hasta nochi chicome icnime mosihuajtijque ihuaya nopa sihuatl huan ax quipixtoyaj ininconehua.
42020032	Huan teipa nojquiya mijqui nopa sihuatl.
42020033	Huajca ipan nopa tonali quema moyolcuise nochi tlen mictoque, ¿ajqueya tlen inijuanti quipiyas nopa sihuatl para iaxca? pampa nochi chicome quipixtoyaj para ininsihua.
42020034	Huan Jes'us quinilhui: --Ipan ni tonali nica ipan ni tlaltepactli tlacame mosihuajt'iaj, huan quisencahuaj para iniichpocahua ma monamictica.
42020035	Pero quema tlacame moyolcuise huan inijuanti tlen quinamiqui calaquise elhuicac, ayoc mosihuajtis huan ayoc quisencahuase para iniichpocahua ma monamictica para quintlacatiltise coneme,
42020036	pampa nepa ayoc aca miquis. Nochi itztose queja ielhuicac ejcahua Toteco, tlen ax miquij huan ax monamict'iaj. Huan itztose iconehua Toteco tlen yajaya quinyolcuic para itztose para nochipa.
42020037	Pero quena, mijcatzitzi moyolcuij pampa Mois'es technextili para noja yoltoque tlen mictoyaj campa quiijcuilo queja quiitac nopa xihuitzontli tlen tlatlayaya huan Toteco quiilhui: 'Na niininteco Abraham, Isaac huan Jacob.'
42020038	Huan pampa Toteco quiijto yajaya noja eliyaya ininTeco Abraham, Isaac huan Jacob yonque inijuanti ya mictoyaj huejcajquiya quema quiijto nopa tlajtoli, huajca tijmatij inijuanti noja yoltoque nepa elhuicac iixtla Toteco, pampa iixtla Toteco nochi yoltoque.
42020039	Huan sequin nopa tlamachtiani tlen itlanahuatilhua Mois'es quiilhuijque: --Tlamachtijquetl, nel'ia cuali tijnanquili.
42020040	Pero axaca mosemacac para m'as quitlajtlanis.
42020041	Huajca Jes'us quintlajtlani: --¿Para tlen tlacame quiijtohuaj para nopa Cristo tlen Toteco quiijto hualasqu'ia elis se iteipa ixhui Tlanahuatijquetl David tlen huejcajquiya?
42020042	Pampa David iselti quinotzqui Cristo 'noTeco' ipan Salmos campa quiijcuilo: 'Toteco Dios quicamahui noTeco Cristo huan quiilhui: Ximosehui nica nonejmatl,
42020043	hasta nimitzmactilis mocualancaitacahua para tiquinnahuatis.'
42020044	Huajca Tlanahuatijquetl David quinotzqui Cristo 'noTeco' huan ya nopa technextil'ia Cristo yajaya Tecojtli, yonque nel'ia yajaya nojquiya se iixhui David.
42020045	Huan quema nochi nopa tlacame quitlacaquiliyayaj, Jes'us quinilhui imomachtijcahua:
42020046	"Ximomocuitlahuica ica nopa tlamachtiani tlen itlanahuatilhua Mois'es tlen quinpact'ia moquentise ininyoyo huejhuehueyac. Quinpact'ia quema tlacame quintlajpalohuaj ica cuali ipan tianquis. Huan inijuanti quinequij mosehuise ipan nopa sillas tlen m'as quipiya tlatlepanitacayotl huan quinequij tlacuase achtohui ipan se tlacualistli.
42020047	Pero iyoca inijuanti quinquixtil'iaj ininchajchaj cahual toahuime. Huejcahuaj quema momaijtohuaj ica Toteco para sequinoc ma quintlepanitaca, pero san tlacajcayahuaj, huajca achi m'as Toteco quintlatzacuiltis que sequinoc."
42021001	Huan nopona tiopan calijtic Jes'us quintlachiliyaya quejatza tlacame tlen tominpixque quitlaliyayaj inintomi ipan nopa caja para quimacase Toteco.
42021002	Huan nojquiya quiitac se cahual toahui tlen nelteicneltzi quitenqui ome centavos.
42021003	Huan Jes'us quiijto: --Nel'ia nimechilhu'ia ni cahual toahui tlen teicneltzi quimacatoc Toteco m'as tlen nochi ne sequinoc.
42021004	Pampa nochi inijuanti quimacaque tlen ax quitequihu'iaj, pero yajaya nel'ia teicneltzi, huan quimacatoc Toteco nochi tlen quipixtoya para ica mopanoltisqu'ia.
42021005	Huan itztoyaj sequin tlen camatiyayaj tlen iyejyejca nopa hueyi tiopamitl huan tlen nopa yejyectzi tetl tlen quipixtoya huan nochi m'as tlen tlacame temacatoyaj para ma quisencahuaca. Huan Jes'us quinilhui:
42021006	--Ajsis se tonal quema tlacame quixolehuase nochi ni tlamantli yejyectzi tlen ama inquitlachil'iaj, huan niyon se tetl ax mocahuas campa eltoya.
42021007	Huan inijuanti quitlajtlanijque: --Tlamachtijquetl, ¿quema panos nopa tlamantli? ¿Tlaque tlanescayotl quiitase tlacame para quimatise monechcahu'ia para panos ni tlamantli?
42021008	Huan Jes'us quinilhui: "Ximomocuitlahuica. Ma axaca inmechcajcayahuas pampa miyac tlacame hualase huan quiijtose para najaya. Quiijtose: 'Na niCristo', huan 'Ya ajsic hora', pero amo xiquintoquilica.
42021009	Huan inquicaquise para oncas tlatehuijcayotl huan para miyac tlahuel mosentlanchihuaj, pero amo ximajmahuica pampa achtohui monequi panos nochi ni tlamantli, pero noja polihuiyoc para tlamis tlaltepactli."
42021010	Huan Jes'us noja quincamahui huan quinilhui: "Tlacame ipan se tlali motlalanase huan quintehuise tlen itztoque ipan seyoc tlali. Tlanahuatiani motehuise ininhuaya sequinoc tlanahuatiani huan ininsoldados.
42021011	Huan campa hueli tlahuel mojmolinis tlali, huan oncas hueyi mayantli, huan huejhueyi cocolistli. Huan ipan elhuicac tlacame quiitase hueyi tlanescayotl huan tlamantli tlen quinmajmatis.
42021012	"Pero achtohui, quema noja polihui nochi ni tlamantli, tlacame inmechitzquise huan inmechtlaijiyohuiltise. Huan inmechtemactilise iniixtla tequihuejme ipan tiopantini, huan inmechtzacuase. Huan inmechhuicase iniixtla tlanahuatiani huan gobernadores para inmechteilhuise pampa innechneltoquil'iaj.
42021013	Huan queja nopa huelis inquinpohuilise tlen na.
42021014	Huan amo ximoilhuica quejatza inquinnanquilise o quejatza inmomanahuise,
42021015	pampa ipan nopa hora na nimechmacas tlalnamiquistli huan nimechmacas nopa tlajtoli tlen monequi inquinilhuise, huan niyon se imocualancaitaca ax huelis inmechnanquilis.
42021016	Huan hasta imotatahua, o imoicnihua, o imochampoyohua o imohuampoyohua inmechtemactilise ica ax cuajcualme. Huan inijuanti quinmictise sequin tlen imojuanti.
42021017	Huan nochi tlacame inmechcualancaitase pampa innechneltoquil'iaj.
42021018	Pero ax tleno huelis inmechchihuilise, niyon ax inquipolose niyon se imotzoncal.
42021019	Huan intla inquipiyase imoyolo huan inquiijiyohuise, inmomaquixtise.
42021020	"Pero quema inquiitase soldados tlen miyac tlaltini quiyahualojtose ni altepetl Jerusal'en, huajca ximomacaca cuenta ya ajsico hora para quixolehuase.
42021021	Huajca ipan nopa hora, inijuanti tlen itztoque ipan estado Judea ma choloca ipan tepetini. Huan inijuanti tlen itztoque ipan altepetl Jerusal'en ma quisaca. Huan inijuanti tlen itztoque ipan mili ma ax mocuepaca para calaquise ipan nopa altepetl,
42021022	pampa ipan nopa tonali Toteco nel'ia quintlatzacuiltis tlacame icualancayo. Huan nochi panos queja ijcuilijtoc ma pano.
42021023	Teicneltique sihuame tlen tlanemiltise huan tlen quinchichitise coneme ipan nopa tonali pampa ohui cholose. Huan oncas hueyi tlaijiyohuilistli ipan ni tlali, huan Toteco quintlatzacuiltis tlacame.
42021024	Huan tlacame quinmictise sequin ica machetes huan sequinoc quinhuicase hasta tlen hueli tlaltini ipan tlaltepactli para ma quintequipanose san tlapic. Huan tlen ax israelitame ipan moquejquetzase altepetl Jerusal'en. Huan quichihuilise tlen quinequise hasta tlamis nopa tonali tlen Toteco quitlalijtoc para sejcoyoc ehuani ma tlatlanica.
42021025	"Huan teipa oncas tlanescayotl ipan tonati huan ipan metztli huan ipan sitlalime huan ipan tlaltepactli. Huan tlacame ax quimatise tlaque quichihuase pampa nelnel'ia momajmatise. Huan tlahuel majmahuise pampa nelajcahuacas huan motlalanas hueyi atl huan chicahuac mojmolinis.
42021026	Huan tlacame tlapolose pampa tlahuel majmahuise ica nochi tlen quiitase huala ipan ni tlaltepactli, pampa quiitase para huihuipicas tonati, metztli huan sitlalime huan nochi tlen eltoc ipan elhuicactli.
42021027	Huan huajca quena, nechitase na tlen niMocuepqui Tlacatl nihualasoc ipan se mixtli, huan nijpiyas hueyi chicahualistli, huan ica notlatlanex tlen tlahuel yejyectzi.
42021028	Huajca quema pehuas mochihuas nochi ni tlamantli, ximoyolchicahuaca huan xiajcotlachiyaca ica paquilistli pampa nechcatzi para nihualas huan nimechmaquixtis."
42021029	Huan nojquiya Jes'us quinilhui se huicaltili: "Ximoilhuica queja pano ica se higuera cuahuitl huan nochi sequinoc cuatini.
42021030	Quema nopa cuatini moselilt'ia, huajca nimantzi inquimatij ajsisa tlatotonilotl.
42021031	Huajca nojquiya quema inquiitase panotos nochi ni tlamantli, xijmatica nechcatitoc para Toteco tlanahuatis ipan ni tlaltepactli.
42021032	"Huan nimechilhu'ia para ax miquise nopa tlacame tlen quiitase ni tlanextili hasta nihualas.
42021033	Elhuicactli huan tlaltepactli panotehuas, pero notlajtol nochipa motlamichijtiyas.
42021034	"Ximomocuitlahuica. Nopa tonal ma ax inmechpantiqui ipan tlajtlacoli. Niyon ma ax nimechpantiqui inihuintitoque, yon ma nimechpantiqui inmocuatotonijtoque ica tlamantli tlen ni nemilistli nica, pampa intla san ya nopa inmoilhu'iaj, ax inmocualtlalijtose, huan nopa tonal nimantzi inmechajsis queja se tlaquetztli.
42021035	Huan nopa tonal nimantzi quinajsis nochi tlacame tlen itztose campa hueli ipan tlaltepactli.
42021036	Pero ximocualchijchijtoca mojmostla para quema nihualas. Xijtlajtlanica Toteco Dios para ax monequi inpanose ipan nochi nopa tlamantli tlen hualas huan para huelis inmoquetzase noixpa na tlen niMocuepqui Tlacatl."
42021037	Huan mojmostla quema tonaya Jes'us tlamachtiyaya ipan hueyi israelita tiopamitl huan ica tlayohua quisayaya para toniliti ipan nopa tepetl tlen itoca Olivos.
42021038	Huan tlahuel miyac tlacame mehuayayaj cualca para yase ipan nopa hueyi israelita tiopamitl para quitlacaquilise.
42022001	Huan monechcahuiyaya nopa ilhuitl tlen itoca Pascua quema quicuaj pantzi tlen ax quipiya tlasonejcayotl.
42022002	Huan nopa tlayacanca totajtzitzi huan tlamachtiani tlen itlanahuatil Mois'es quitemoliyayaj quejatza huelis quimictise Jes'us, pero quinimacasiyayaj nopa miyac tlacame tlen quitoquiliyayaj.
42022003	Huan Axcualtlacatl calajqui ipan iyolo Judas Iscariote tlen eltoya se tlen nopa majtlactli huan ome imomachtijcahua Jes'us.
42022004	Huan Judas yajqui quincamahuito nopa tlayacanca totajtzitzi huan ininteco nopa soldados ipan tiopamitl, huan quisencajqui ininhuaya quejatza huelis quinmactilis Jes'us.
42022005	Huan inijuanti paquiyayaj ica itlapalehuil Judas huan quiijtojque quitlaxtlahuise.
42022006	Huan Judas quipacti tlen quiijtojque huan yajaya pejqui quitemohua quejatza huelis quinmactilis Jes'us quema ax aquise miyac tlacame.
42022007	Huan ajsic nopa tonal para quicuase pantzi tlen ax quipiya tlasonejcayotl, huan para quimictise nopa pilborregojtzi para Pascua.
42022008	Huan Jes'us quintitlanqui Juan ihuaya Pedro huan quinilhui: --Xiyaca huan xijsencahuaca nopa Pascua tlacualistli para nochi tojuanti titlacuatij.
42022009	Huan inijuanti quiilhuijque: --¿Canque tijnequi ma tijsencahuatij?
42022010	Huan Jes'us quinilhui: --Xiquitaca, quema incalaquise ipan nopa altepetl, inquinamiquise se tlacatl tlen quihuica iajcolpa se comitl atl. Xijtoquilijtiyaca hasta nopa cali campa calaquis.
42022011	Huan nepa inquiilhuise tlen iaxca nopa cali: 'Nopa tlamachtijquetl quiijtohua ma timitztlajtlaniquij, ¿canque eltoc nopa hueyi cuarto campa quicuas nopa Pascua tlacualistli ihuaya imomachtijcahua?'
42022012	Huan yajaya inmechnextilis se cali tlen itzonpac eltoc se hueyi cuarto, huajca nepa xijsencahuaca nopa tlacualistli.
42022013	Huan inijuanti quisque huan quipantijque nochi queja Jes'us quinilhuijtoya huan nopona quisencajque nopa Pascua tlacualistli.
42022014	Huan quema ajsic hora, Jes'us ajsico ica nochi imomachtijcahua huan mosehuijque campa mesa.
42022015	Huan Jes'us quinilhui: --Nel'ia miyac nijnequiyaya nijcuas ni Pascua tlacualistli imohuaya pampa ayoc miyac polihui para nitlaijiyohuis huan nimiquis.
42022016	Nimechilhu'ia, ax nijcuas sampa hasta tiitztose nepa campa Toteco tlanahuat'ia huan ya panotos nochi tlen quinext'ia ni tlacualistli.
42022017	Huan Jes'us quicuic se taza ica xocomecatl iayo huan quitlascamatqui Toteco huan quiijto: --Xiquica ipan ni taza huan ximomajmacaca nochi imojuanti.
42022018	Pampa nimechilhu'ia, ax niquis xocomeca atl sampa hasta nopa tonali quema tlanahuatis Toteco.
42022019	Huan quiitzqui se pantzi huan quitlascamatqui Itata Dios. Huan quitlapanqui huan quinmajmacac imomachtijcahua huan quinilhui: --Ni notlacayo tlen nitemactilis imopampa. Xijchihuaca ya ni para inquinescayotise innechilnamiquij.
42022020	Huan quema tlacuajtoyajya, sampa quichijqui san se huan quiitzqui se taza huan quinilhui: --Ni noeso. Ica noeso tlen nijtoyahuas imopampa nijpehualtis itequihuejcayo nopa yancuic tlajtolsencahuali ica tlacame huan Toteco.
42022021	Pero xiquitaca, yajaya tlen nechtemactilis tlacua nohuaya ipan ni mesa.
42022022	Quena, na tlen niMocuepqui Tlacatl nimiquis pampa queja nopa Toteco quitlalijtoc, pero teicneltic nopa tlacatl tlen nechtemactilis pampa tlahuel tlaijiyohuis.
42022023	Huan imomachtijcahua pejque mocamahu'iaj ajqueya quitemactilisqu'ia.
42022024	Huan imomachtijcahua Jes'us nojquiya pejque monajnanquil'iaj ajqueya elisqu'ia m'as hueyi iixtla.
42022025	Huan Jes'us quinilhui: "Tlanahuatiani nica ipan ni tlaltepactli tlahuel tlanahuat'iaj chicahuac huan yonque ya nopa quichihuaj inintlacajhua monequi quinnotzaj 'cuali tecojme'.
42022026	Pero ax queja nopa inmochihuase inhuejhueyi iixpa Toteco. Aqui tlen imojuanti tlen quinequi elis m'as hueyi, monequi mochihuas queja se tlen m'as telpocatl tlen nochi. Huan ajqueya quinequi elis imotlayacanca, ma eli inmotequipanojca.
42022027	¿Ajqueya inquiitaj para m'as hueyi, yajaya tlen mosehu'ia campa mesa o yajaya tlen quintequipanohua? Inmoilhu'iaj yajaya tlen mosehu'ia achi hueyi. Pero xiquitaca na ax nimohueyimati. Huan na niitztoc imohuaya queja niimotequipanojca.
42022028	"Imojuanti initztoque tlen inmocajtoque nohuaya quema nijpanotoc tlaohuijcayotl.
42022029	Huan yeca nimechmacas tequihuejcayotl para intlanahuatise queja Notata nechmacatoc tequihuejcayotl nitlanahuatis.
42022030	Huan intlacuase nohuaya campa na nitlanahuatis huan nimechsehuis ipan siyas tlen yejyectzi para inquintlajtolsencahuase nopa majtlactli huan ome huejhueyi familias tlen israelitame."
42022031	Huan nojquiya Toteco quiilhui Pedro: --Sim'on, Sim'on, ximomocuitlahui. Axcualtlacatl ya tlajtlanqui mano para mitzyejyecos huan mitztzejtzelos queja se tlen quitzejtzelohua trigo,
42022032	pero nimomaijtojtoc ica Toteco para ax tijcahuas tinechneltoquilis. Huan teipa quema timoyolpatlas ica tlen ax cuali tijchijtoc, xiquinyolchicahua ni moicnihua huan xiquinmaca tetili.
42022033	Huan Sim'on Pedro quiilhui: --Tohueyiteco, nimocahuas mohuaya yonque nechtzacuase o nechmictise.
42022034	Huan Jes'us quiilhui: --Nimitzilhu'ia Pedro, ax tzajtzis se cuapelech ica ijnaloc hasta expa tiquijtos para ax tinechixmati.
42022035	Huan Jes'us quinilhui nochi imomachtijcahua: --Quema nimechtitlanqui huan nimechilhui amo xijhuicaca tomi, niyon morral, niyon tecactli, ¿tlaque inmechpolo? Huan quinanquilijque: --Ax tleno techpolo.
42022036	Huan Jes'us quinilhui: --Pero ama, nimechilhu'ia intla inquipiyaj tomi, xijhuicaca. Huan nojquiya xijhuicaca se morral. Huan intla se ax quipiya se machete, ma quinamaca itlaque huan ma quicohua.
42022037	Pampa nimechilhu'ia, ama tlamis tlen quiijcuilojque huejcajquiya tlen na campa quiijtohua: 'Tlacame quiitase queja se tlen ax cuali pampa quitlalise ininhuaya ax cuajcualme.'
42022038	Huan inijuanti quiijtojque: --Tohueyiteco, xiquita nica tijpiyaj ome machetes. Huan Jes'us quiijto: --Ya cuali.
42022039	Huan Jes'us quisqui huan yajqui campa nopa tepetl tlen itoca Olivos queja ya momajtoya, huan imomachtijcahua quitoquilijque.
42022040	Huan quema ajsitoj nepa, quinilhui: --Ximomaijtoca ica Toteco para ax inmechyoltilanas tlajtlacoli.
42022041	Huan yajaya sampa moiyocaquixti, huan motlancuaquetzqui, huan pejqui momaijtohua,
42022042	huan quiijto: "Pap'a, intla ta mopaquilis, xinechquixtili ni hueyi tlaijiyohuilistli tlen huala, pero amo xijchihua tlen na nijnequi, san xijchihua tlen ta mopaquilis."
42022043	Huan hualajqui se elhuicac ejquetl tlen elhuicac huan quimacac fuerza.
42022044	Jes'us nel'ia tlaijiyohuiyaya huan chicahuac momaijtohuayaya. Mitoniyaya miyac huan iitonal elqui queja estli tlen chipiniyaya.
42022045	Huan quema tlantoya momaijtohua, moquetzqui huan mocuepqui campa itztoyaj imomachtijcahua. Huan quinpantito cochtoque pampa tlahuel tlaxicohuayayaj pampa tlahuel mocuesohuayayaj.
42022046	Huan Jes'us quinilhui: --¿Para tlen incochtoque? Ximoquetzaca huan ximomaijtoca para ax intlajtlacolchihuase.
42022047	Huan quema Jes'us noja quincamahuiyaya, ajsicoj miyac tlacame. Huan Judas se imomachtijca quinyacanayaya. Huan yajaya monechcahui campa Jes'us huan quitzoponi.
42022048	Huan Jes'us quiilhui: --Judas, ¿ta tinechtzoponi para tinechtemactilis na tlen niMocuepqui Tlacatl?
42022049	Huan inijuanti tlen itztoyaj ihuaya Jes'us quiitaque tlen panoyaya huan huajca quitlajtlanijque: --Tohueyiteco, Tohueyiteco, ¿tijnequi ma titlatehuica ica tomachete?
42022050	Huan se tlen itztoya ihuaya Jes'us, quimaquili itequipanojca nopa hueyi totajtzi huan quitequili inacas tlen inejmatl.
42022051	Huan Jes'us quinilhui: --¡Xijcahua! Ayoc xitlatehui. Huan Jes'us quiitzqui inacas huan quichicajqui.
42022052	Huan hualajtoyaj nopa tlayacanca totajtzitzi huan inintecohua nopa soldados ipan nopa hueyi israelita tiopamitl huan nopa huehue tlacame tlen israelitame. Huan Jes'us quinilhui: --¿Para tlen inhualajtoque nica para innechitzquise ica machetes huan ica cuahuitl queja nielisqu'ia se nitlaxtejquetl?
42022053	Mojmostla niitztoya imohuaya ipan nopa hueyi tiopamitl, huan ax quema innechitzquijque. Pero nel'ia ni hora imoaxca huan iaxca Axcualtlacatl tlen quipiya chicahualistli para tlanahuatis ipan tzintlayohuilotl.
42022054	Huan inijuanti quiitzquijque Jes'us, huan quihuicaque hasta ichaj nopa hueyi totajtzi huan Pedro quitoquili ica huejca.
42022055	Huan tlacame tlipitztoyaj tlajco calixpa pampa tlaseseyayaya huan mosehuijque san sejco. Huan Pedro nojquiya mosehuito ininhuaya.
42022056	Huan se sihua tlatequipanojquetl quiitac Pedro mosehuiyaya tliteno huan quitlachili huan quiijto: --Ni tlacatl nojquiya itztoya ihuaya Jes'us.
42022057	Huan Pedro quiijto para axtle. Quiilhui: --Nane, ax niquixmati.
42022058	Huan quentzi teipa seyoc quiitac huan quiijto: --Ta tiitztoya se tlen quitoquili Jes'us. Huan Pedro quiijto: --¡Axtle, Tate! ¡Ax na!
42022059	Huan panoc se hora huan seyoc tlacatl quiijto: --Temachtli ni tlacatl nejnenqui ihuaya pampa yajaya se Galilea ejquetl nojquiya.
42022060	Huan Pedro quiijto: --Tate, ax nijmati tlaque tiquijtohua. Huan nimantzi quema noja camatiyaya Pedro, tzajtzic se cuapelech.
42022061	Huan Tohueyiteco moicancuepqui huan quitlachili. Huan Pedro quiilnamijqui tlen Tohueyiteco quiilhuijtoya: "Ax tzajtzis se cuapelech ica ijnaloc hasta tiquijtos expa para ax tinechixmati."
42022062	Huan Pedro quisqui calteno huan tlahuel mochoquili.
42022063	Huan nopa soldados tlen quimocuitlahuiyayaj Jes'us quihuihuiitayayaj huan quimaquiliyayaj.
42022064	Huan quiixtzajque huan quitlajtlanijque: --Ta tiocamanalojquetl, xitechilhui, ¿catl'ia tlen tojuanti timitzmaquil'iaj?
42022065	Huan quiilhuiyayaj miyac tlamantli tlen fiero.
42022066	Huan quema tlanesqui, mosentilijque nopa huehue tlacame tlen quihuicayayaj tequitl ipan tlali Israel, huan nopa tlayacanca totajtzitzi huan nopa tlamachtiani tlen itlanahuatil Mois'es. Huan quihuicaque Jes'us iniixtla nopa tlasentilistli tlen m'as quipixqui tlanahuatili. Huan nopa tlacame quitlajtlanijque:
42022067	--Intla ta tiCristo tlen Toteco techilhui techtitlanilisqu'ia, huajca xitechilhui. Huan Jes'us quinilhui: --Intla nimechilhuisqu'ia, ax innechneltoquilisqu'iaj.
42022068	Huan intla nimechtlajtlanis se tlamantli para ica nimomanahuis, ax innechnanquilisqu'iaj, niyon ax innechmajcahuasqu'iaj.
42022069	Pero ama, ax huejcahuas para na tlen niMocuepqui Tlacatl nimosehuiti inejmatl Toteco Dios tlen quipiya nochi chicahualistli.
42022070	Huan inijuanti quitlajtlanijque: --Huajca ¿ta tiIcone Toteco Dios? Huan Jes'us quinilhui: --Quena, najaya niIcone.
42022071	Huan inijuanti moilhuijque se ica seyoc: --Huajca axaca m'as monequi quiteilhuis, pampa tojuanti ya tijcajque tlen yajaya quiijto. San ya nopa monequi.
42023001	Huajca nochi inijuanti moquetzque huan quihuicaque Jes'us iixtla Pilato.
42023002	Huan pejque quiteilhu'iaj huan quiilhuijque Pilato: --Tijpantijque ni tlacatl quincajcayahuayaya tlacame ipan totlal huan quinilhuiyaya ma ax tlaxtlahuaca impuesto tlen Tlanahuatijquetl C'esar techtlajtlan'ia. Huan quinilhuiyaya tlacame para yajaya nopa Cristo huan yajaya se tlanahuatijquetl.
42023003	Huan Pilato quitlajtlani Jes'us: --¿Ta tiinintlanahuatijca israelitame? Huan Jes'us quinanquili: --Quena, na niinintlanahuatijca queja tiquijtohua.
42023004	Huan Pilato quinilhui nopa tlayacanca totajtzitzi huan nochi nopa miyac tlacame: --Ax nijpantil'ia tlen ax cuali quichijtoc.
42023005	Pero inijuanti achi m'as tlahuejchijque huan quiilhuijque: --Yajaya quinajcomantinemi tlacame campa hueli ica itlamachtil. Pejqui ipan estado Galilea huan hualajtoc hasta nica ipan Judea.
42023006	Huan quema Pilato quicajqui ya ni, quintlajtlani intla Jes'us ehuayaya estado Galilea.
42023007	Huan quema quicajqui para quena, quimatqui para elqui itequi Herodes 'Antipas para quitlajtolsencahuas pampa yajaya quipixqui tlanahuatili ipan Galilea. Huajca quititlanqui Jes'us para Herodes ma quitlajtolsencahua, huan Herodes paxalohuayaya ipan altepetl Jerusal'en ipan nopa tonali.
42023008	Huan quema Herodes quiitac Jes'us, nel'ia paquiyaya pampa miyac tonali quinequiyaya quiitas. Quicactoya miyac tlamantli tlen ya huan quinequiyaya para Jes'us ma quichihua se chicahualnescayotl iixtla.
42023009	Huajca Tlanahuatijquetl Herodes quitlajtlani Jes'us miyac tlamantli, pero Jes'us ax quinanquili.
42023010	Huan nopa tlayacanca totajtzitzi huan tlamachtiani tlen itlanahuatil Mois'es moquetzayayaj nepa, huan chicahuac quiteilhuiyayaj.
42023011	Huajca Herodes huan isoldados pejque quihuihuiitaj huan ica pajque. Huan quiyoyonti ica se yoyomitl tlen yejyectzi queja moquent'iaj tlanahuatiani, huan sampa quititlanqui ica Pilato.
42023012	Huan ipan nopa tonali Herodes huan Gobernador Pilato moyoltlalijque pampa nel'ia mocualanijtoyaj.
42023013	Huan Pilato quinnotzqui nopa tlayacanca totajtzitzi, huan nopa tequihuejme, huan nopa miyac tlacame
42023014	huan quinilhui: --Innechhualiquilijque ni tlacatl huan innechilhu'iaj para quinyacana tlacame ma motlalanaca. Pero nijtlajtlani nochi tlen ica inquiteilhuijtoque imoixtla, huan ax nijpanti niyon se tlajtlacoli tlen quichijtoc.
42023015	Huan nojquiya Herodes ax tleno quipantili, huan yeca nechtitlanili sampa. Ax tleno quichijtoc para ma tijmictica.
42023016	Huajca nijtlatzacuiltis huan nijmajcahuas para ma yohui.
42023017	Huan sesen xihuitl ipan nopa Pascua ilhuitl Pilato monejqui quimajcahuas se tlen itztoya ipan tlatzactli.
42023018	Pero nochi nopa tlacame chicahuac quiijtojque: --¡Xijmicti Jes'us! ¡Xitechmajcahuili Barrab'as!
42023019	Huan Barrab'as quitzactoyaj pampa quintlalanqui tlacame ma tlatehuica ica gobierno, huan nojquiya pampa temicti.
42023020	Huan Pilato sampa quincamahui nopa tlacame pampa quinequiyaya quimalacanis Jes'us,
42023021	pero nopa miyac tlacame achi m'as tzajtziyayaj: --¡Xijcuamapelolti! ¡Xijcuamapelolti!
42023022	Huan Pilato ica expa quinilhui: --¿Para tlen? ¿Tlaque ax cuali quichijtoc? Ax tleno nijpantili tlen quichijtoc para ma tijmictica. San nijtlatzacuiltis huan teipa nijmalacanis ma yohui.
42023023	Pero nopa miyac tlacame huan tlayacanca totajtzitzi achi m'as tlahuejchijque. Quitlajtlaniyayaj ma quicuamapelolti huan yeca quifuerzajhuijque Pilato.
42023024	Huajca Pilato mosemacac para quichihuas tlen inijuanti quinequiyayaj.
42023025	Huan quinmajcahuili nopa tlacatl tlen tzactoya pampa tlatehui ica gobierno huan temicti pampa yajaya tlen quitlajtlanijque. Huan quinmactili Jes'us ininmaco para ma quichihuaca ica ya tlen inijuanti quinequiyayaj.
42023026	Huan nopa soldados quihuicaque Jes'us. Teipa quiitzquijque se tlacatl tlen itoca eliyaya Sim'on tlen ejqui tlali Cirene. Yajaya ajsitinemiyaya tlen itlal huan nopa soldados quiquechpanoltijque nopa cuamapeli para ma quihuica iica Jes'us.
42023027	Huan tlahuel miyac tlacame quitoquiliyayaj. Huan miyac sihuame chocayayaj huan tlahuejchihuayayaj pampa quicuamapeloltise Jes'us.
42023028	Huan Jes'us moicancuepqui huan quinilhui: --Naname tlen inehuaj Jerusal'en. Amo xichocaca nopampa, pero ximochoquilica para imojuanti huan ipampa imoconehua.
42023029	Pampa ajsis tonali quema tlacame tlahuel tlaijiyohuise huan quiijtose para cuali ininpantis sihuame tlen ax tlatlacatiltijque huan ax quinchichitijque coneme.
42023030	Huan ipan nopa tonali tlacame quiilhuise tepetini ma huetzi ininpani huan ma quintlatis.
42023031	Pampa intla monequi nitlaijiyohuis queja ni, huan ax nitlajtlacolchijtoc, ¿quejatza monequi tlaijiyohuise tlacame tlen hueyi tlajtlacoli quihuicaj?
42023032	Huan no quinhuicayayaj ome tlaxtequini para ma quincuamapeloltise ihuaya Jes'us.
42023033	Huan nochi ajsitoj nopa lugar campa itoca Mijcatzontecomitl, huan quicuamapeloltijque Jes'us ica nopa tlaxtequini, se ipan inejmatl huan seyoc ipan iarraves.
42023034	Pero Jes'us momaijto huan quiilhui iTata: --Pap'a, xiquintlapojpolhui pampa ax quimatij tlaque quichihuaj. Huan nopa soldados momajmacaque iyoyo Jes'us huan mahuiltijque ica piltetzitzi tlen yejyectzi para quimatise tlaque iyoyo quihuicas sesen soldado.
42023035	Huan nopa miyac tlacame moquetzayayaj nepa huan quitlachiliyayaj. Huan nojquiya nopa tequihuejme quihuihuiitayayaj Jes'us huan quiijtohuayayaj tlen ya: --Quinmaquixti sequinoc, huajca ma momaquixti intla nel'ia yajaya nopa Cristo tlen Toteco quitlapejpenijtoc para techtitlanilis.
42023036	Huan nopa soldados nojquiya quihuihuiitayayaj. Monechcahuijque campa ya huan quitenamiquiltijque xocomeca atl tlen ya xocoxtoya,
42023037	huan quiilhuijque: --Intla nel'ia ta tiinintlanahuatijca israelitame, huajca ximomaquixti.
42023038	Huan nojquiya quitlalijque se tlajcuiloli ipan cuamapeli itzonpac Jes'us huan quiijto:|sc NI JES'US ININTLANAHUATIJCA ISRAELITA TLACAME|d.
42023039	Huan se tlen nopa tlaxtequini tlen quicuamapeloltijtoyaj nojquiya ica paquiyaya Jes'us huan quiilhui: --Intla nel'ia ta tiCristo tlen Toteco techtitlanilijtoc, huajca ximomaquixti huan xitechmaquixti nojquiya.
42023040	Huan ne se tlaxtejquetl quiajhuac ica tlen quiijto. Huan quiilhui: --¿Ax tiquimacasi Toteco, yonque nimantzi timiquis?
42023041	Quinamiqui para ta huan na ma timiquica pampa ax cuali tlen tijchijtoque, pero ni Jes'us ax tleno quichijtoc tlen ax cuali.
42023042	Huan teipa nopa tlaxtejquetl quiilhui Jes'us: --Jes'us, xinechilnamiqui quema tihualas para titlanahuatis.
42023043	Huan Jes'us quiilhui: --Nel'ia nimitzilhu'ia para temachtli, ama ni tonal tiitztoti nohuaya nepa campa tlahuel tlayejyeca.
42023044	Huan queja tlajco tona, tzintlayohuac campa hueli ipan tlaltepactli huan queja nopa mocajqui hasta las tres ica tiotlac.
42023045	Huan tonati ayoc tlahuiyaya. Huan tlajco tzayanqui nopa hueyi cortina tlen quitzacuayayaj nopa cuarto Campa M'as Tlatzejtzeloltic ipan nopa hueyi tiopan calijtic.
42023046	Huan Jes'us camatqui chicahuac, huan quiilhui iTata: --Pap'a, nimitzmactil'ia notonal momaco. Huan quema Jes'us quiijto ya ni, mijqui.
42023047	Huan nopa capit'an tlen soldados quiitac tlen Jes'us quichijqui, huan pejqui quihueyichihua Toteco Dios huan quiijto: --Nel'ia ni Jes'us eltoya se tlacatl tlen xitlahuac.
42023048	Huan nochi nopa miyac tlacame tlen mosentilijtoyaj para quimatise tlaque ipantis Jes'us, quiitaque nochi tlen panoc huan mocuepque ininchajchaj moyoltejtejtzontiyajque pampa tlahuel mocuesohuayayaj.
42023049	Huan nochi iteixmatcahua Jes'us huan nopa sihuame tlen hualajtoyaj ihuaya tlen estado Galilea moquetzayayaj ica huejca, quitlachiliyayaj nochi ni tlamantli.
42023050	Huan itztoya se tlacatl tlen itoca eliyaya Jos'e tlen ehuayaya altepetl Arimatea ipan estado Judea. Yajaya nojquiya eliyaya se tequihue ipan nopa tlasentilistli tlen m'as quipixqui tlanahuatili campa quitlajtlanijque Jes'us huan quiijtojque para monequi miquis. Jos'e eliyaya se cuali tlacatl huan xitlahuac iyolo iixtla Toteco.
42023051	Yajaya quichiyayaya para Toteco Dios ma tlanahuatis, ipan tlaltepactli huan yeca ax quiyolpacti quema ihuampoyohua ipan nopa tlasentililistli quiteilhuijtoyaj Jes'us.
42023052	Huan ni Jos'e yajqui quiitato Pilato huan quitlajtlani ma quimaca itlacayo Jes'us.
42023053	Huan quitemohuito itlacayo huan quiquimilo ica se hueyi yoyomitl. Huan quitejqui ipan se tlacacahuaya tlen yancuic quicoyonijtoya ipan se tepetl huan aya quitlalijtoyaj yon se mijcatzi.
42023054	Huan eltoya nopa tonal para mocualtlalise para ne seyoc tonal quema nochi israelitame mosiyajcahuasqu'iaj, huan ya ajsiyaya nopa hora para pehuas nopa tonali quema israelitame mosehuisqu'iaj.
42023055	Huan nopa sihuame tlen hualajque tlen estado Galilea ihuaya Jes'us quitoquilijque Jos'e huan quiitaque nopa tlacacahuaya huan quejatza quitlalijtoya itlacayo.
42023056	Huan mocuepque ininchaj huan quisencajque tlaajhuiyacayotl. Huan ipan nopa tonal para mosehuise israelitame, inijuanti mosiyajcajque queja quiijto nopa tlanahuatili.
42024001	Ipan domingo, nopa achtohui tonal ipan samano, nel'ia cualca nopa sihuame yajque campa tlacacahuaya huan quihuicaque nopa tlaajhuiyacayotl tlen quisencajtoyaj. Huan sequinoc sihuame nojquiya yajque ininhuaya.
42024002	Huan quema ajsicoj, quiitaque ya quiijcuenijtoyaj nopa hueyi tetl tlen quiixtzacuayaya nopa tlacacahuaya.
42024003	Huan calajque, pero ax quipantijque itlacayo Tohueyiteco Jes'us.
42024004	Huan mosentlachilijque huan san moilhuiyayaj tlaque panotoya. Huan nimantzi moquetzque ininnechca ome tlacame tlen moquentijtoyaj ininyoyo tlen nel'ia cahuaniyaya.
42024005	Huan tlahuel momajmatijque huan mohuijtzonque huan nopa tlacame quinilhuijque: --¿Para tlen inquitemohuaj se tlen yoltoc nicani campa quincahuaj mijcatzitzi?
42024006	Jes'us ax aqui nicani. Moyolcuijca. Xiquilnamiquica quema noja itztoya ipan Galilea inmechilhui para moyolcuisqu'ia.
42024007	Inmechilhui para monequi quitemactilise yajaya tlen Mocuepqui Tlacatl ininmaco tlajtlacolchijca tlacame huan quicuamapeloltise huan ica eyi tonati moyolcuisqu'ia sampa.
42024008	Huajca nopa sihuame quiilnamijque tlen quiijtojtoya,
42024009	huan quisque ipan tlacacahuaya huan quinyolmelahuatoj nopa majtlactli huan se imomachtijcahua huan nochi sequinoc ihuampoyohua Jes'us tlen quiitztoyaj.
42024010	Huan nopa sihuame tlen quinyolmelahuatoj itlayolmelajcahua Jes'us tlen quiitztoyaj inintoca eliyaya Mar'ia Magdalena, Juana huan Mar'ia inana Jacobo huan nojquiya itztoyaj sequinoc sihuame ininhuaya.
42024011	Pero nopa tlacame moilhuijque huihuitiyayaj huan ax quineltocaque tlen quinilhuicoj.
42024012	Pero Pedro moquetztiquisqui huan motlalojqui hasta nopa tlacacahuaya. Huan quitlachili iijtic huan quiitac san eltoya nopa hueyi yoyomitl tlen ica quipijque itlacayo Jes'us. Huan nel'ia mosentlachilijqui ica tlen panotoya, huan mocuepqui ichaj.
42024013	Huan ipan nopa tonal itztoyaj ome ihuampoyohua Jes'us tlen nejnemiyayaj ipan ojtli hasta se rancho tlen itoca Ema'us tlen mocajqui nechca once kil'ometros ihuejcaca altepetl Jerusal'en.
42024014	Huan inijuanti mocamahuiyayaj se ica seyoc ica nochi tlen panotoya.
42024015	Huan quema mocamahuiyayaj, Jes'us monechcahuico huan pejqui ininhuaya nejnemi.
42024016	Pero Toteco ax quincahuili ma quiixmatica intla ya.
42024017	Huan Jes'us quintlajtlani: --¿Tlaque inmocamahuijtiyohuij ipan ojtli? ¿Para tlen tlahuel inmocuesohuaj?
42024018	Huan se tlen inijuanti tlen itoca eliyaya Cleofas quinanquili Jes'us: --¿Huelis san ta ipan nochi altepetl Jerusal'en ax tijmati nochi tlamantli tlen panotoc nica ipan ni tonali?
42024019	Huan Jes'us quintlajtlani: --¿Tlaque tlamantli? Huan quiilhuijque: --Nopa tlamantli tlen panoc ica Jes'us tlen ehua Nazaret. Yajaya eltoya se tiocamanalojquetl tlen quipixqui chicahualistli quichihuas huejhueyi tiochicahualnescayotl. Tlamachti ica miyac chicahualistli huan quiyolpacti Toteco Dios huan nojquiya quinyolpacti tlacame.
42024020	Huan nopa tlayacanani tlen totajtzitzi huan nopa tequihuejme quitemactilijque para ma quimictica. Huan quicuamapeloltijque.
42024021	Huan tojuanti timotemachiyayayaj ipan ya para techmaquixtis tiisraelitame. Huan quipiya eyi tonati quicuamapeloltijque.
42024022	Ama nojquiya timosentlachilijque pampa sequin sihuame yajque cualca hasta campa tlacacahuaya,
42024023	huan ax quipantijque itlacayo. Techilhuicoj quinitaque se tlanextili ica elhuicac ehuani tlen quinilhuijque para Jes'us yoltojca.
42024024	Huan sequinoc tlen itztoyaj tohuaya nojquiya yajque campa tlacacahuaya huan quipantijque nochi queja nopa sihuame quiijtojtoyaj, pero ax quiitaque Jes'us.
42024025	Huan Jes'us quinilhui: --¿Ax inquimachil'iaj? Nel'ia ohui para inquineltocaj nochi tlen quiijtojque itiocamanalojcahua Toteco.
42024026	Toteco quitlalijtoya para na ninopa Cristo ma nitlaijiyohuis huan nimiquis huan teipa niyas elhuicac campa nijpiyas notlatlanex.
42024027	Huan Jes'us pejqui ica tlen quiijcuilo Mois'es huan panoc inintlajcuilol nochi sequinoc itiocamanalojcahua Toteco, huan quinixtomili nochi tlen ijcuilijtoc tlen ya ipan Itlajtol Toteco.
42024028	Huan quema monechcahuiyayaj nopa rancho campa ajsisqu'iaj, Jes'us mochijqui queja achi m'as huejca yohuiyaya.
42024029	Huan nopa ome tlacame ica nochi ininyolo quitlajtlanijque: --Ximocahua tohuaya pampa tlayohuaya huan temojca tonati. Huan Jes'us yajqui para mocahuas ininhuaya.
42024030	Huan quema mosehuiyaya ininhuaya campa mesa, quiitzqui pantzi huan quitlajtlani Toteco ma quitiochihua, teipa quitlajcoitac huan quinmajmacac.
42024031	Huajca elqui queja tlapojque iniixtiyolhua huan inijuanti quiixmatque, huan nimantzi Jes'us ayoc monexti iniixtla.
42024032	Huan inijuanti quiijtojque se ica seyoc: --¿Ax tijmachiliyaya queja yejyectzi eliyaya ipan toyolo quema yajaya techcamahuiyaya ipan ojtli huan techilhuiyaya tlen quiijtosnequi Itlajtol Toteco?
42024033	Huan nopa ome tlacame moquetzque nimantzi huan mocuepque Jerusal'en. Huan quinpantijque nopa majtlactli huan se imomachtijcahua Jes'us mosentilijtoyaj ininhuaya sequinoc
42024034	tlen quiijtohuayayaj para Tohueyiteco nel'ia moyolcuitoc huan monextijtoya ica Sim'on Pedro.
42024035	Huajca nopa ome nojquiya pejque quinyolmelahuaj tlen ininpantic ipan ojtli huan queja quiixmatque Jes'us quema quitlajcoitac nopa pantzi.
42024036	Huan quema noja quinilhuiyayaj ni tlamantli, Jes'us moquetzqui tlatlajco tlen inijuanti huan quinilhui: --Ma Toteco inmechmaca tlasehuilistli.
42024037	Huan inijuanti quisentlachilijque huan momajmatijque huan moilhuijque quiitayayaj se animajtzi.
42024038	Huan Jes'us quinilhui: --¿Para tlen inmajmahuij huan inmoilhu'iaj ipan imoyolo queja nopa?
42024039	Xiquitaca noma huan noicxihua campa calactoya lavos. Nel'ia najaya. Xinechitzquica huan xijmachilica. Se animajtzi ax quipiya inacayo huan iomiyo queja inquiitaj nijpiya.
42024040	Huan quema quiijtohuayaya ni tlajtoli, quinnextili ima huan iicxihua.
42024041	Huan ax quineltocayayaj pampa tlahuel paquiyayaj huan quisentlachiliyayaj. Huan yeca Jes'us quinilhui: --¿Ax tleno inquipiyaj nica para nijcuas?
42024042	Huan inijuanti quimacaque se michi tlacacatzoli huan se quentzi nectli.
42024043	Huan quiitzqui huan quicuajqui iniixtla.
42024044	Huan quinilhui: --Quema noja niitztoya imohuaya, nimechilhui monequiyaya para ma panos nochi tlen ijcuilijtoc tlen na ipan itlanahuatilhua Mois'es, huan ipan Salmos, huan ipan iniama nopa tiocamanalohuani.
42024045	Huan Jes'us quintlapohuili inintlalnamiquilis para ma quimachilica Itlajtol Toteco.
42024046	Huan quinilhui: --Queja ni ijcuilijtoc para nopantisqu'ia na niCristo. Monejqui nitlaijiyohuis huan nimiquis huan ica eyi tonali monejqui nimoyolcuis sampa huan queja nopa panotoc.
42024047	Huan ama monequi imojuanti xijpehualtica nica Jerusal'en huan xitepohuilica ni tlajtoli ica notequihuejcayo para tlacame ma moyolpatlaca huan ma quicahuaca inintlajtlacolhua huan Toteco quintlapojpolhuis. Huan teipa xitepohuilica ni tlajtoli ipan nochi tlaltini ipan tlaltepactli.
42024048	Imojuanti inquiitztoque ni tlamantli huan ama monequi inteyolmelahuase tlen inquiitztoque.
42024049	Huan xiquitaca, nechca para nijtitlanis Itonal Toteco ipan imojuanti queja noTata inmechtencahuilijtoc inmechmacas. Huajca ximocahuaca ipan altepetl Jerusal'en hasta yajaya ajsis huan inmechtemitis ica chicahualistli tlen elhuicac.
42024050	Huan Jes'us quinhuicac imomachtijcahua hasta Betan'ia huan momatlalanqui huan quintiochijqui.
42024051	Huan quema noja quintiochihuayaya, quistejqui huan tlejcoc elhuicac.
42024052	Huan imomachtijcahua quihueyichijque huan teipa mocuepque altepetl Jerusal'en ica hueyi paquilistli.
42024053	Huan mojmostla itztoyaj ipan nopa hueyi israelita tiopamitl quipaquilismacayayaj huan quihueyichihuayayaj Toteco Dios. Queja nopa ma eli.
43001001	Cristo, yajaya tlen tenextil'ia Toteco Dios, ya ipa itztoya quema aya oncayaya nochi tlen onca. Cristo senitztoya ihuaya Toteco Dios huan yajaya nojquiya Dios.
43001002	Yajaya itztoya ihuaya Toteco ipan ipejya nochi tlen onca.
43001003	Cristo quichijchijqui nochi tlamantli huan niyon se tlamantli tlen onca ax yolqui iselti.
43001004	Yajaya tlen quipiya yolistli ipan ya huan quinmaca yolistli nochi tlen itztoque. Yajaya nopa tlahuili tlen quintlahuil'ia tlacame ipan ininyolo.
43001005	Ni tlahuili tlahu'ia campa onca tzintlayohuilotl huan nopa tzintlayohuilotl ax hueli quisehu'ia.
43001006	Itztoya se tlacatl tlen Toteco Dios quititlantoya tlen itoca eliyaya Juan.
43001007	Juan hualajqui quipannextico Cristo tlen itztoc nopa tlahuili para nochi tlacame ma quineltocaca Cristo quema quicaquisqu'iaj tlen Juan quinilhuisqu'ia.
43001008	Juan ax ya nopa tlahuili. San hualajqui quipannextico nopa tlahuili.
43001009	Cristo yajaya nopa tlahuili tlen nel'ia temachtli huan hualajqui ipan tlaltepactli para techtlahuiliqui nochi titlacame ipan toyolo.
43001010	Cristo itztoya ipan tlaltepactli huan yajaya quichijqui tlaltepactli, pero tlacame nica ax quiixmatque ajqueya ya.
43001011	Yajaya hualajqui ica tojuanti tiisraelita tlacajhua, pero miyac tlen tojuanti ax tijselijque.
43001012	Pero nochi tlacame tlen quiselijque Cristo, quinequi quiijtos nochi tlen quineltocaque, yajaya quinmacac tequihuejcayotl para elise iconehua Toteco.
43001013	Inijuanti ax mochijque iconehua Toteco pampa tlacatque ipan se cuali xinachtli tlacame. Niyon ax iconehua queja tiiconehua totatahua, niyon ax iconehua pampa quinejqui se tlacatl. Inijuanti iconehua Toteco Dios pampa Toteco quinejqui ma elica.
43001014	Huan Cristo tlen tenextil'ia Toteco Dios mocuepqui tlacatl ica itlacayo queja tojuanti huan itztoya tohuaya nica para se tlalochtli. Huan tiquitaque ihueyitilis huan tiquixmatque para yajaya iyojtzi Icone Toteco Totata. Nel'ia hueyi iyolo tohuaya huan yajaya senquistoc melahuac.
43001015	Juan teyolmelajqui tlen Cristo huan quiijto: "Yajaya tlen nimechilhuiyaya quema niquijto para teipa hualas se tlen quipiya m'as itequihuejcayo que na. Pampa quema aya nitlacatiyaya, yajaya ya ipa itztoc."
43001016	Nochi tojuanti tijselijtoque miyac tlatiochihuali tlen iricojyo Cristo pampa hueyi iyolo tohuaya. Huan mojmostla m'as techtiochihua.
43001017	Quena, Toteco techmacac itlanahuatil ica Mois'es, pero ica Jesucristo technextilijtoc para hueyi iyolo ica tojuanti. Huan ica ya techmachti tlen nel'ia temachtli.
43001018	Axaca quiitztoc Toteco Dios, pero Jesucristo, iyojtzi Icone tlen mocahua inechca, technextilico nochi tlen ya.
43001019	Huan ya ni tlen Juan quinyolmelajqui nopa israelitame tlen ehuaj altepetl Jerusal'en quema quintitlanque israelita totajtzitzi huan levitame tlen tlapalehuijque ipan tiopamitl para ma quitlajtlanitij Juan ajqueya ya.
43001020	Juan quinilhui xitlahuac: --Na ax niCristo.
43001021	Huan inijuanti quitlajtlanijque: --¿Huajca ajqueya ta? ¿Ta tiEl'ias? Huajca Juan quiijto: --Na ax niEl'ias. Huan quitlajtlanijque: --¿Ta tiitztoc nopa tiocamanalojquetl tlen Toteco techilhui techtitlanilisqu'ia? Juan quinnanquili: --¡Axtle!
43001022	Huajca inijuanti quiilhuijque: --Xitechilhui ajqueya ta para huelis tiquinyolmelahuase tlen techtitlantoque. ¿Tlaque motequi?
43001023	Huajca Juan quinnanquili ica ni tlajtoli tlen tiocamanalojquetl Isa'ias quiijcuilo huejcajquiya. Quinilhui: --Na san nieli se tlacatl tlen Toteco quitequihu'ia para nicamatis chicahuac ipan nopa huactoc tlali campa ax tleno eli huan niquijtohua: 'Xijpatlaca imoyolo pampa hualas Tohueyiteco. Xijsencahuaca huan xijxitlahuaca iojhui para ipan nemis.'
43001024	Huan nopa tlacame tlen fariseos quintitlantoyaj,
43001025	quiilhuijque: --Huajca, ¿para tlen titecuaalt'ia intla ax tiCristo huan ax tiEl'ias, huan ax ta nopa tiocamanalojquetl tlen hualasqu'ia?
43001026	Huajca Juan quiijto: --Na san nitecuaalt'ia ica atl, pero itztoc seyoc tlatlajco campa imojuanti tlen aya inquiixmatij.
43001027	Yajaya hualas teipa huan yajaya quipiya m'as tequihuejcayotl que na. Na ax nicaxil'ia para nielis niitequipanojca, niyon para nijquixtilis itecac.
43001028	Nochi ya ni panoc campa Juan tecuaaltiyaya ipan altepetl Bet'abara ipan ne seyoc nali atemitl Jord'an ica campa quisa tonati.
43001029	Huan tonili Juan quiitac Jes'us hualayaya campa itztoya huan yeca quinilhui nopa tlacame: "Ne tlacatl yajaya tlen Toteco techtitlanilijtoc. Yajaya itoca ipilborregojtzi Toteco pampa elis nopa tlacajcahualistli tlen techquixtilis nochi totlajtlacolhua nochi titlacame ipan ni tlaltepactli.
43001030	Nimechilhuiyaya tlen ya quema nimechilhui para teipa hualas se tlacatl tlen quipiya m'as tequihuejcayotl que na pampa quema aya nitlacatiyaya, yajaya ipa itztoya.
43001031	Achtohui ax nijmatiyaya catl'ia ya, pero nihualajqui para nitecuaaltis pampa nijnequiyaya niquinpannextilis nochi israelitame."
43001032	Nojquiya Juan quinyolmelajqui: "Niquitac Itonal Toteco hualtemoc tlen elhuicac queja se paloma huan mocahuaco ipan ya.
43001033	Huan ax nijmajtosqu'ia intla ya, pero Toteco Dios tlen nechtitlanqui para nitecuaaltis nechilhuijtoya para quema niquitas Itonal hualtemos huan mocahuas ipan se tlacatl, huajca yajaya tlen temacas Itonal.
43001034	Huajca ya nopa niquitac huan yeca nimechyolmelahua para ni tlacatl, yajaya Icone Toteco Dios."
43001035	Huan tonili sampa moquetzayaya Juan ihuaya ome imomachtijcahua.
43001036	Huan quiitac Jes'us quema panoyaya nechca huan quiijto: --Xiquitaca, ne tlacatl yajaya ipilborregojtzi Toteco.
43001037	Huan nopa ome imomachtijcahua Juan quicajque tlen quiijto huan quitoquilijque Jes'us.
43001038	Huan Jes'us moicancuepqui, huan quinitac quitoquiliyayaj huan quinilhui: --¿Tlaque inquinequij? Huan quiijtojque: --Tlamachtijquetl, ¿canque tiitztoc?
43001039	Huan quinilhui: --Xihualaca, xiquitaquij canque nimocahua. Huajca yajque huan quiitatoj campa mocahuayaya huan mocajque ihuaya pampa eliyaya las cuatro ica tiotlac.
43001040	Se tlen nopa ome tlen quicajqui tlen Juan quiijto huan yeca quitoquili Jes'us, yajaya itoca eliyaya Andr'es.
43001041	Huan Andr'es yajqui xitlahuac quitemoto iicni, Sim'on, huan quiilhui: --Tijpantijque nopa Mes'ias. (Pampa ipan inintlajtol quitocajtijque nopa Cristo tlen Toteco quiijto para quititlanisqu'ia: 'Mes'ias'.)
43001042	Huan Andr'es quihuicac Sim'on campa Jes'us. Huan Jes'us quitlachili huan quiijto: --Ta tiSim'on, tiicone Jon'as, pero nimitztocajtlalis tiCefas. (Cefas ica totlajtol quiijtosnequi Pedro.)
43001043	Huan tonili Jes'us quinejqui yas estado Galilea. Huajca quipanti Felipe huan quiilhui: --Xinechtoquili.
43001044	Felipe elqui se altepetl Betsaida ejquetl campa nojquiya ehuayayaj Andr'es huan Pedro.
43001045	Huan Felipe quipantito Natanael huan quiilhui: --Tijpantijtoque nopa tlacatl tlen ica Mois'es quiijcuilo huejcajquiya ipan itlanahuatil. Yajaya tlen ica quiijcuilojque itiocamanalojcahua Toteco huejcajquiya para teipa hualasqu'ia. Yajaya Jes'us icone Jos'e huan ehua altepetl Nazaret.
43001046	Huan Natanael quiijto: --¿Quejatza huelis? Axaca tlen cuali huelis hualas tlen altepetl Nazaret. Pero Felipe quiijto: --Xihuala, xiquitaqui.
43001047	Huan quema Jes'us quiitac Natanael ajsiyaya, quiijto tlen ya: --Xiquitaca, ya huala se israelita tlen temachtli huan tlen ax quema tlacajcayahua.
43001048	Huajca Natanael quitlajtlani Jes'us: --¿Quejatza tinechixmati? Huan Jes'us quinanquili: --Quema noja tiitztoya itzintla nopa higuera cuahuitl huan aya mitznotzayaya Felipe, na nimitzitac.
43001049	Huan Natanael quiilhui: --Tlamachtijquetl, ta tiIcone Toteco. Ta titotlanahuatijca tlen titechnahuatis tiisraelitame ipan ni totlal.
43001050	Huan Jes'us quinanquili: --¿Tinechneltoca ajqueya na san pampa nimitzilhui nimitzitac quema noja tiitztoya itzintla nopa higuera cuahuitl? Tiquitas tlamantli tlen noja m'as huejhueyi que ni.
43001051	Nel'ia nimitzilhu'ia, tiquitas motlapos elhuicac huan tiquinitas ielhuicac ejcahua Toteco tlen tlejcotinemise hasta elhuicac huan temotinemise hasta tlaltepactli campa na tlen niMocuepqui Tlacatl para nechtequipanose.
43002001	Huan hualhuiptlatic oncac se tlacualistli tlen nenamictili ipan altepetl Can'a ipan estado Galilea huan yajqui inana Jes'us.
43002002	Huan nojquiya quinotzque Jes'us huan technotzque tiimomachtijcahua. Huan nochi tiyajque.
43002003	Huan tlanqui xocomeca atl huan inana Jes'us quiilhui: --Ayoc quipiyaj xocomeca atl.
43002004	Huan Jes'us quiilhui: --Nane, ¿para tlen tinechilhu'ia na? Aya ajsi nohora para nimonextis.
43002005	Huan inana yajqui quinilhuito nopa tlatequipanohuani ipan nopa tlacualistli: --Xijchihuaca nochi tlen Jes'us inmechilhuis.
43002006	Huan nepa eltoya chicuase huejhueyi comitl tlen quicoyonijtoyaj tlen tetl huan ipan atecayayaj para tlacame ma momajtequica queja toisraelita tlanahuatilhua quiijtohuaj. Huan sesen nopa comitl huelis quicuisqu'ia ochenta hasta cien litros atl.
43002007	Huajca Jes'us quinilhui nopa tlatequipanohuani: --Xijtemitica nochi ne contini ica atl. Huan cuali quintejtemitijque.
43002008	Huan Jes'us quinilhui: --Ama xijcuica quentzi huan xijhuiquilica nopa ilhuichijquetl. Huajca quihuiquilijque.
43002009	Huan nopa ilhuichijquetl quiyeco nopa atl tlen ya mocueptoya xocomeca atl huan moilhui nel'ia se cuali xocomeca atl, pero ax quimatqui canque quicuitoyaj. San nopa tlatequipanohuani, quena, quimatque canque quiquixtijtoyaj. Huajca nopa ilhuichijquetl quinotzqui nopa mosihuajtijquetl,
43002010	huan quiilhui: --Nochi tlen temacaj se tlacualistli achtohui temacaj xocomeca atl tlen cuali. Huan teipa quema nochi tlanotzalme achi tlaitoquejya, quinmacaj xocomeca atl tlen ax nel'ia cuali. Pero ta, ax tijchijtoc ya nopa. Ta ticajcojqui ni xocomeca atl tlen m'as cuali para titetlailtis amantzi.
43002011	Jes'us quichijqui ni tlanescayotl ipan altepetl Can'a ipan estado Galilea. Huan ya ni elqui nopa achtohui tlanescayotl tlen quichijqui para technextilis ihueyitilis. Huan tiimomachtijcahua m'as tijneltocaque para yajaya nopa Cristo tlen Toteco techtitlanilisqu'ia.
43002012	Teipa Jes'us temoc hasta altepetl Capernaum ihuaya inana, iicnihua teipa ehuani huan tiimomachtijcahua. Huan timocajque nepa se quentzi tonali.
43002013	Ya nechca eliyaya nopa ilhuitl tlen itoca Pascua huan Jes'us yajqui hueyi altepetl Jerusal'en.
43002014	Huan nepa quinpantito tlacame tlen mosentilijtoyaj nopa hueyi tiopan calijtic huan quinnamacayayaj huacaxme, borregojme huan palomas para ma quimacaca Toteco tlacajcahualistli. Huan nojquiya mosehuiyayaj tiopan calijtic tlacame tlen quipatlayayaj sejcoyoc tlali tomi ica israelita tomi para quitlanilisqu'iaj se quentzi.
43002015	Huajca Jes'us quichijqui se cuarta tlen cuetlaxtli huan ica quinquixti nochi nopa tlacame ininhuaya ininborregojhua huan ininhuacaxhua. Huan quintepehuili inintomi nopa tomin patlani huan quincuamajcahuili inincuamesas.
43002016	Huan quinilhui tlen quinamacayayaj palomas: --Xijhuicaca nochi tlen moaxcahua. Ayoc xijchihuaca imotianquis tiopan calijtic pampa ni tiopamitl ichaj noTata.
43002017	Huan tiimomachtijcahua tiquilnamijque tlen ijcuilijtoc ipan Itlajtol Toteco campa quiijtohua para Cristo quitlepanitas itiopa iTata ica nochi iyolo, yonque ica ya nopa monequi miquis.
43002018	Huan nopa tlayacanca israelitame quitlajtlanijque Jes'us: --¿Tlaque tlanescayotl hueli tijchihuas para titechnextilis tijpiya itequiticayo Toteco Dios para tiquintotocac tlen itztoyaj ipan ni tiopamitl?
43002019	Huan Jes'us quinnanquili: --Xijxolehuaca ni tiopamitl huan ica eyi tonali sampa nijsencahuas queja ipa eltoya.
43002020	Huan nopa israelitame quiilhuijque: --Miyac tlacame tequitique para cuarenta y seis xihuitl para quichijque ni tiopamitl; ta ax huelis tijchihuas sampa ica eyi tonali.
43002021	Pero quema Jes'us quiijto eyi tonali, quincamahuiyaya tlen itlacayo tlen eliyaya se tiopamitl.
43002022	Huan teipa quema panotoya miyac metztli huan Jes'us mijqui huan ica eyi tonali sampa moyolcuic, tiimomachtijcahua tiquilnamijque nopa tonal quema quiijto ni tlen itlacayo. Huajca tijneltocaque tlen ijcuilijtoc ipan Itlajtol Toteco huan tijneltocaque tlen yajaya techilhuijtoya.
43002023	Huan Jes'us itztoya ipan altepetl Jerusal'en ipan nopa Pascua Ilhuitl. Huan quiitaque miyac tlacame nopa huejhueyi tlanescayotl tlen quichihuayaya huan quineltocaque para nel'ia yajaya nopa Mes'ias.
43002024	Pero Jes'us ax motemachi ipan nopa tlacame pampa cuali quiixmatiyaya quejatza eltoya ininyolo.
43002025	Huan ax monequiyaya seyoc ma quiilhui quejatza itztoc se tlacatl pampa yajaya cuali quimatqui tlen eltoc ipan ininyolo nochi tlacame.
43003001	Itztoya se tlacatl tlen itoca eliyaya Nicodemo huan elqui se fariseo huan se tlayacanquetl tlen israelitame.
43003002	Yajaya hualajqui ica tlayohua quiitaco Jes'us huan quiilhui: --Tlamachtijquetl, tojuanti tijmatij Toteco Dios mitztitlanqui nica para xitechmachtis pampa axaca hueli quichihua huejhueyi tlanescayotl tlen technextil'ia ichicahualis Toteco queja tijchihua intla Toteco ax itztosqu'ia mohuaya.
43003003	Huan Jes'us quiilhui: --Nel'ia nimitzilhu'ia, intla se tlacatl ax tlacatis sampa huan quipiyas yolistli tlen yancuic, ax quema huelis yas campa tlanahuat'ia Toteco.
43003004	Huan Nicodemo quiilhui Jes'us: --¿Quejatza hueli se tlacatl tlen ya quipiya miyac xihuitl calaquis ipan inana para tlacatis sampa?
43003005	Huan Jes'us quinanquili: --Nel'ia nimitzilhu'ia, intla se tlacatl ax sampa tlacatis ica atl huan ica Itonal Toteco, ax huelis yas campa Toteco tlanahuat'ia.
43003006	Se conetl tlen inana quitlacatilt'ia quipiya inacayo huan iomiyo queja inana quipiya. Pero Itonal Toteco quitlacatilt'ia itonal se tlacatl. Huan elis itonal nopa tlacatl tlen quiselis yolistli yancuic.
43003007	Amo xinechsentlachili quema nimitzilhu'ia monequi yancuic titlacatis.
43003008	Xiquita queja eltoc ica ajacatl. Tojuanti tijcaquij nopa ajacatl tlen pano, pero ax tijmatij canque quistejqui, niyon ax tijmatij canque ajsiti. Nojquiya quema Itonal Toteco quitlacatilt'ia se tlacatl, tijmatij quipiya yolistli yancuic, pero ax hueli tijmachil'iaj quejatza elqui.
43003009	Huan Nicodemo quiilhui Jes'us: --Ax nijmachil'ia tlen tinechilhu'ia.
43003010	Huan Jes'us quiilhui: --Tiitztoc se hueyi tlamachtijquetl tlen Itlajtol Toteco ipan ni tlali Israel. ¿Para tlen ax tijmachil'ia tlen niquijtohua?
43003011	Nel'ia nimitzilhu'ia, nimitzyolmelahua tlen nijmati huan tlen niquitztoc, pero ax tijneltoca notlajtol.
43003012	Intla nimitzilhuijtoc tlen pano nica ipan tlaltepactli huan ax tinechneltoca, ¿quejatza huelis tinechneltocas quema nimitzilhuis tlen eltoc elhuicac?
43003013	"Axaca yajtoc elhuicac huan mocueptoc nica para inmechilhuiqui quejatza eltoc. San na tlen niMocuepqui Tlacatl tlen nihualtemoc tlen elhuicac hueli nimitzilhu'ia tlen eltoc nepa.
43003014	Tiquilnamiquij queja Mois'es huejcajquiya quiquetzqui se tlaquetzali ipan nopa huactoc tlali campa ax tleno eli huan ipani quitlalanqui se tepos cohuatl. Huan nochi tlacame tlen quintzacanijtoyaj cohuame hueliyayaj quitlachilise nopa tepos cohuatl huan mochicahuase. Quej nopa nojquiya noca na. Tlacame nechtlalanase na tlen niMocuepqui Tlacatl ipan se cuamapeli.
43003015	Huan nochi tlen nechneltocase quiselise yolistli yancuic para nochipa."
43003016	Toteco nel'ia miyac quinicnel'ia nochi tlacame ipan ni tlaltepactli huan yeca quititlanqui Icone iyojtzi para miquis ininpampa. Huan queja nopa nochi tlen quineltocase, ax polihuise, pero quipiyase yolistli tlen yancuic para nochipa.
43003017	Toteco ax quititlanqui Icone ipan ni tlaltepactli para tetlatzacuiltis. Quititlanqui para temaquixtis.
43003018	Toteco ax quitlatzacuiltis tlen quineltoca Icone. Pero tlen ax quineltoca, quena, Toteco ya quitlalijtoc para quitlatzacuiltis pampa ax quineltoca itoca Icone iyojtzi.
43003019	Huan quitlatzacuiltis pampa Icone hualajqui ipan tlaltepactli para quitlahuilis inintlalnamiquilis tlacame, pero tlacame quiicnel'iaj m'as tzintlayohuilotl que tlahuili pampa fiero tlen quichihuaj.
43003020	Nochi tlacame tlen quichihuaj tlen ax cuali quicocol'iaj tlahuili huan ax quinequij monechcahuise campa tlahuili pampa quimatij nesis para ax cuali tlen quichihuaj.
43003021	Pero tlacame tlen quichihuaj tlen cuali hualahui campa nopa tlahuili ica paquilistli para monextis para Toteco quinpalehu'ia ica nochi nopa cuali tlamantli tlen quichihuaj.
43003022	Teipa Jes'us huan tiimomachtijcahua tiyajque ipan estado Judea huan nepa timocajque m'as tonali pampa tlacame hualayayaj para mocuaaltise.
43003023	Huan ipan nopa tonali Juan tecuaaltiyaya nechca altepetl En'on tlen mocajqui nechca altepetl Salim pampa nepa oncayaya miyac atl. Huan tlacame yohuiyayaj campa ya para ma quincuaalti.
43003024	Ya ni panoc quema aya quitzacuayayaj Juan.
43003025	Huan sequin itlatoquilijcahua Juan pejque mocamaijixnamiquij ininhuaya sequin tlayacanani tlen israelitame ica catl'ia tlacuaaltilistli achi cuali para tetlapajpacchihua iixpa Toteco.
43003026	Huajca imomachtijcahua Juan yajque campa ya huan quiilhuijque: --Tlamachtijquetl, ¿tiquilnamiqui nopa tlacatl Jes'us tlen itztoya mohuaya ipan nopa seyoc nali atemitl Jord'an campa quisa tonati? Tiquinilhuiyaya nochi para yajaya nopa Cristo. Ama nochi tlacame yohuij campa ya para mocuaaltise.
43003027	Huajca Juan quinnanquili: --Toteco Dios quimaca sesen tlacatl nopa tequitl tlen quinequi ma quichihua.
43003028	Inquimatij nimechilhui xitlahuac para ax na nopa Cristo, pero Toteco nechtitlantoc achtohui para nitlayacanas huan teipa yajaya hualas.
43003029	Quema onca se nenamictili, nopa ichpocatl yohui campa nopa mosihuajtijquetl, pero ihuampo nopa mosihuajtijquetl quicaqui quema quinotza nopa ichpocatl ma huala, huan nel'ia paqui nojquiya. Na niitztoc queja ihuampo nopa mosihuajtijquetl. Na ninelpaqui pampa tlacame yohuij ihuaya Jes'us.
43003030	Monequi yajaya elis m'as hueyi huan na, axtle.
43003031	"Cristo hualajqui tlen huejcapa huan yajaya m'as hueyi que nochi sequinoc. Na san niehua ipan ni tlaltepactli huan san nijmati tlen eltoc ipan ni tlaltepactli. Pero yajaya hualajqui tlen elhuicac huan quipiya tlanahuatili ica nochi tlamantli.
43003032	Huan yajaya tlayolmelahua tlen quiitztoc huan quicactoc nepa elhuicac, pero miyac tlacame ax quineltocaj tlen quinilhu'ia.
43003033	Pero ajqueya quineltoca tlen Cristo quiijtohua, quipannext'ia para Toteco quiijtohua tlen melahuac.
43003034	Pampa Toteco quititlanqui huan yajaya camati itlajtol Toteco. Pampa Toteco quimacatoc Jes'us Itonal huan ax quimacac san se quentzi. Quimacatoc Itonal ica nochi ichicahualis.
43003035	Toteco Dios quiicnel'ia Icone huan quimacatoc tequihuejcayotl ica nochi tlen onca.
43003036	Intla se tlacatl quineltoca Icone Toteco, yajaya quipiya yolistli para nochipa. Pero intla se ax quineltoca Icone Toteco, ax quipiyas nopa yolistli huan temachtli Toteco quitlatzacuiltis."
43004001	Huan teipa Jes'us quisqui estado Judea pampa quicajqui para nopa fariseos quimatiyayaj para nel'ia momiyaquiliyayaj imomachtijcahua huan para tojuanti tiquincuaaltiyayaj m'as tlacame que Juan.
43004002	Nel'ia Jes'us axaca quicuaalti, pero tojuanti tiimomachtijcahua tiquincuaaltiyayaj tlen ajsiyayaj campa ya.
43004003	Huan yeca tiquisque Judea campa itztoyaj nopa fariseos huan tiyohuiyayaj para estado Galilea.
43004004	Huan ipan ojtli monequiyaya tijpanose estado Samaria.
43004005	Huan Jes'us ajsito se altepetl tlen itoca Sicar ipan Samaria tlen mocajqui nechca nopa mili tlen tohuejcapan tata Jacob huejcajquiya quicahuilijtejqui icone Jos'e.
43004006	Huan nepa eltoya se ameli tlen Jacob quixajqui huejcajquiya. Huajca Jes'us mosehui amelteno pampa tlaxicojtoya pampa nejnentoya huejca huan eliyaya tlajco tona.
43004007	-
43004008	Huan tiimomachtijcahua tiyajtoyaj ipan nopa altepetl para tijcohuatij tlen tijcuasqu'iaj. Huan atlacuico se sihuatl tlen ejqui tlali Samaria huan Jes'us quiilhui: --Xinechmaca se achi moa para niquis.
43004009	Pero tiisraelitame ax timomajtoque tiquinnojnotzaj Samaria ehuani. Huajca nopa sihuatl Samaria ejquetl quisentlachili huan quiilhui Jes'us: --¿Para tlen ta tiisraelita tinechtlajtlan'ia ma nimitzamaca huan na niSamaria ejquetl?
43004010	Huan Jes'us quinanquili: --Intla tijmatisqu'ia tlen Toteco Dios quinequi mitzmacas huan ajqueya na tlen nimitzatlajtlan'ia, ta tinechtlajtlanisqu'ia huan nimitzmacasqu'ia atl tlen temaca yolistli yancuic.
43004011	Huan nopa sihuatl quiilhui: --Tate, ax tleno tijpiya para ica tijquixtis atl huan huejcatla ni ameli. ¿Canque tijcuis atl tlen temaca yolistli yancuic?
43004012	¿Ta tiitztoc m'as hueyi que tohuejcapan tata Jacob tlen huejcajquiya quiic atl tlen ni ameli, huan nojquiya quiique iconehua huan itlapiyalhua, huan teipa techcahuilijtejqui?
43004013	Huan Jes'us quinanquili: --Nochi tlen quiij atl ipan ni ameli sampa amiquise.
43004014	Pero aqui quiis nopa atl tlen na nitemaca, ayoc quema amiquis pampa nopa atl tlen nitemaca elis queja se ameli tlen meyas ipan iyolo huan quimacas yolistli yancuic para nochipa.
43004015	Huajca nopa sihuatl quiilhui: --Tate, xinechmaca nopa atl para ayoc niamiquis huan ayoc niatlacuiqui hasta ni ameli.
43004016	Huan Jes'us quiilhui: --Xiya, xijnotzati mohuehue ma huala.
43004017	Huan nopa sihuatl quinanquili: --Ax nijpiya nohuehue. Huan Jes'us quiilhui: --Melahuac tlen tinechilhuijtoc, ax tijpiya mohuehue.
43004018	Pampa tiquinpixqui macuilme mohuehuejhua huan yajaya tlen ama mohuaya itztoc, ax mohuehue. Huajca tinechilhuijtoc tlen melahuac.
43004019	Huan nopa sihuatl quiilhui Jes'us: --Tate, nimoilhu'ia ta tise tiocamanalojquetl.
43004020	Huajca xinechilhui ya ni. Tohuejcapan tatahua tlen ejque ni tlali Samaria quiijtojque monequi ma tijhueyichihuaca Toteco ipan ni tepetl, pero inisraelitame inquiijtohuaj monequi tlacame quihueyichihuatij Toteco hasta altepetl Jerusal'en. ¿Ajqueya quiijtohua tlen melahuac?
43004021	Huan Jes'us quiilhui: --Nane, xijneltoca tlen nimitzilhu'ia. Ajsis tonali quema ayoc monequis inhualase ipan ni tepetl, niyon ayoc monequis inyase Jerusal'en para inquihueyichihuase Toteco Totata.
43004022	InSamaria ehuani ax inquiixmatij ajqueya inquihueyichihuase. Pero tiisraelitame tiquixmatij Toteco Dios huan tijhueyichihuaj. Huan Toteco temaquixtis ica se tlen israelita.
43004023	Ajsis tonali, quena, ya ajsico nopa tonali, quema nochi tlen nel'ia quinequij quihueyichihuase Toteco Totata quihueyichihuase ipan ininyolo huan inintonal huan quiilhuise tlen melahuac pampa queja nopa Totata quinequi para nochi tlacame ma quihueyichihuaca.
43004024	Toteco Dios yajaya se tonaltzi tlen axaca hueli quiita, huan tlacame tlen quinequij quihueyichihuase monequi quihueyichihuase ica inintonal huan monequi quiilhuise tlen melahuac.
43004025	Huan nopa sihuatl quiilhui: --Nijmati hualas nopa Mes'ias, yajaya tlen quitocajt'iaj Cristo tlen Toteco techtitlanilis. Huan quema yajaya hualas, techmachtis nochi tlamantli.
43004026	Huan Jes'us quiilhui: --Na tlen nimitzcamahu'ia, na niitztoc nopa Cristo.
43004027	Huan quema Jes'us noja quicamahuiyaya nopa sihuatl, tiimomachtijcahua tiajsicoj huan san tijsentlachilijque pampa quicamahuiyaya se sihuatl Samaria ejquetl, pero axaca quitlajtlani: "¿Tlaque tijtemohua?" o "¿para tlen tijcamahu'ia?"
43004028	Huajca nopa sihuatl quicajtejqui ico amelteno huan yajqui ipan nopa altepetl huan quinilhuito tlacame:
43004029	--Xihualaca nohuaya, xiquitatij se tlacatl tlen nechilhuijtoc nochi tlen nijchijtoc. Xiquitatij intla ax ya nopa Cristo.
43004030	Huan nopa tlacame quisque ipan altepetl huan hualajque campa tiitztoyaj.
43004031	Huan quema aya ajsiyayaj nopa tlacame, tiimomachtijcahua tiquilhuijque Jes'us: --Tlamachtijquetl, xitlacuaya.
43004032	Huan Jes'us technanquili: --Nijpiya notlacualis tlen ax inquimatij.
43004033	Huan timoilhuijque se ica seyoc: --¿Huelis se acajya quihualiquili itlacualis?
43004034	Pero Jes'us techilhui: --Quema nijchihua ipaquilis noTata tlen nechtitlanqui huan quema nijtlamichihua itequi, nechmaca chicahualistli queja tlacualistli nechmacasqu'ia.
43004035	Inquiijtohuaj polihui nahui metztli para pixquistli. Pero xiquitaca ama ne miyac tlacame tlen hualahuij. Nimechilhu'ia, inijuanti itztoque queja se pixquistli tlen cualtitojca. Nechneltocase intla tiquinnotzase para ma nechneltocaca.
43004036	Tlacame tlen quinpalehu'iaj sequinoc para ma nechneltocaca quiselise inintlaxtlahuil. Huan nopa pixquistli tlen quisentilise elise tlacame tlen itztose para nochipa. Quema oncas pixquistli, paquise san sejco tlen quitojqui xinachtli ipan se mili huan yajaya tlen quipixcas. Quej nopa nojquiya se tlen achtohui quiilhuis se tlacatl notlajtol, yajaya paquis ihuaya ne seyoc tlen teipa quipalehuis para nechneltocas.
43004037	Quej ni quisas melahuac nopa tlajtoli tlen quiijtohua: 'Se quitoca xinachtli huan seyoc quisentilis nopa pixquistli.'
43004038	Nimechtitlanqui xiquinpixcaca tlacame para nechneltocase, pero ax imojuanti tlen achtohui inquinilhuijque notlajtol. Sequinoc quitojque notlajtol ipan ininyolo achtohui huan inquipixcase tlen elqui inintequi.
43004039	Huan nopa sihuatl tlen quicamahui Jes'us amelteno quinilhuijtoya miyac Samaria ehuani ipan altepetl Sicar para Jes'us quiilhuijtoya nochi tlen quichijtoya ipan iyolis. Huan miyac inijuanti quineltocaque para Jes'us eliyaya nopa Cristo pampa nopa sihuatl quiijto para Jes'us quiilhuijtoya nochi tlen quichijqui ipan iyolis.
43004040	Huajca miyac Samaria ehuani ajsicoj campa tiitztoyaj huan chicahuac quitlajtlanijque Jes'us ma mocahuas ininhuaya. Huan yeca mocajqui ininhuaya ome tonali.
43004041	Huan miyac m'as quineltocaque Jes'us ica tlen quinilhui iselti.
43004042	Huan inijuanti quiilhuijque nopa sihuatl: --Ayoc tijneltocaj Jes'us san pampa tlen ta titechilhui pampa tojuanti toseltitzi tijcactoque tlen yajaya techilhui, huan tijmatij yajaya nel'ia nopa Cristo tlen huelis quinmaquixtis nochi tlacame ipan tlaltepactli tlen inintlajtlacolhua.
43004043	Huan hualhuiptlatic, Jes'us quisqui estado Samaria huan yajqui ipan Galilea nopa estado campa ejqui.
43004044	Huan yonque Jes'us quiijtojtoya para tlacame tlen san sejco ehuaj se tiocamanalojquetl ax quitlepanitaj,
43004045	nochi Galilea ehuani quiselijque Jes'us ica paquilistli quema ajsito inintlal, pampa inijuanti yajtoyaj nopa Pascua Ilhuitl ipan altepetl Jerusal'en huan ya quiitztoyaj nochi nopa huejhueyi tlamantli tlen Jes'us quichijtoya nepa.
43004046	Huan teipa Jes'us mocuepqui altepetl Can'a ipan estado Galilea campa achtohuiya quicuepqui atl ica xocomeca atl. Huan nechca Can'a ipan altepetl Capernaum itztoya se hueyi tequihuejquetl tlen quitequitlalijtoya nopa hueyi tlanahuatijquetl ipan altepetl Roma. Huan nopa tequihue quipixqui se icone tlen mococohuayaya.
43004047	Huan quema nopa tlacatl quicajqui para Jes'us quistoya estado Judea huan ajsico ipan estado Galilea, yajqui campa Jes'us huan quitlajtlani ma yohui ichaj ma quichicahuati ioquichpil pampa miquisnequiyaya.
43004048	Huan Jes'us quiilhui: --¿Monequi ajachica nijchihuas tlanescayotl huan chicahualnescayotl para huelis innechneltocase ajqueya na?
43004049	Huan itequihue nopa tlanahuatijquetl quiijto: --Tate, ma tiyaca nimantzi pampa nocone miquis.
43004050	Huan Jes'us quiilhui: --Xiya mochaj. Ya mochicajqui mooquichpil. Huan nopa tlacatl quineltocac tlen Jes'us quiilhui huan quistejqui.
43004051	Huan tonili ipan ojtli quinnamijqui itlatequipanojcahua huan quiilhuijque: --Ya mochicajqui mocone.
43004052	Huajca nopa tequihue quintlajtlani tlaque hora pejqui caxani nopa cocolistli, huan quiilhuijque: --Yalhuaya quema panotoya tlajco tona caxanqui nopa tlatotonilotl.
43004053	Huan itata nopa oquichpil quimatqui mochicajqui ipan nopa hora quema Jes'us quiilhui para ya mochicajqui icone, yeca yajaya huan nochi ichampoyohua quineltocaque Jes'us.
43004054	Huajca Jes'us quichijqui ni iompaca tlanescayotl quema quistoyaya estado Judea huan ajsitoya ipan estado Galilea.
43005001	Teipa tiisraelitame tijpixque se ilhuitl huan Jes'us yajqui altepetl Jerusal'en.
43005002	Huan eltoya se hueyi ameli ipan Jerusal'en tlen temitoya ica atl huan quitocajtiyayaj Betesda ipan tlajtoli hebreo. Nopa ameli eltoya nechca nopa puerta para Borregojme ipan nopa tepamitl tlen quiyahualtzajqui nopa altepetl. Huan nopa ameli quipixtoya macuili icalmapanyo.
43005003	Huan ipan nochi nopa calmapamitl itztoyaj miyac cocoyani; sequin popoyotzitzi, sequin metzcuachotique huan sequin tlacame tlen ax huelque mojmolin'iaj, san huajhuapahuixtoyaj.
43005004	Quineltocayayaj para quemantzi hualayaya se elhuicac ejquetl huan quioliniyaya nopa atl. Huan moilhuijque san mochicahuasqu'ia nopa achtohui cocoxquetl tlen calaquisqu'ia ipan nopa atl.
43005005	Huan nepa itztoya se tlacatl tlen quipixqui treinta y ocho xihuitl para huetztoc ica icocolis.
43005006	Huan Jes'us quiitac huetztoc huan quimatqui quipixtoya nopa cocolistli miyac xihuitl, huan quiilhui: --¿Tijnequi timochicahuas?
43005007	Huan nopa tlacatl quinanquili: --Tate, axaca nijpiya para nechpalehuis nicalaquis ipan ni ameli quema mojmolin'ia nopa atl. Huan yonque nijchihua campeca nicalaquis, seyoc nechpano nimantzi huan calaqui achtohui.
43005008	Huan Jes'us quiilhui: --Ximoquetza, xijtlalana mopetl huan xinejnemi.
43005009	Huan nimantzi nopa tlacatl mochicajqui, huan quitlalanqui ipetl huan pejqui nejnemi. Huan eltoya s'abado, nopa tonal para tiisraelitame ma timosiyajcahuaca.
43005010	Huajca nopa tlayacanca israelitame quiilhuijque nopa tlacatl tlen mochicajtoya: --Ama s'abado huan itlanahuatil Mois'es ax mitzcahuil'ia xijhuica mopetl.
43005011	Huan yajaya quinnanquili: --Nopa tlacatl tlen nechchicajqui nechilhui ma nijtlalana nopetl huan ma ninejnemi.
43005012	Huajca quitlajtlanijque: --¿Ajqueya mitzilhui xijtlalana mopetl huan xinejnemi?
43005013	Pero yajaya tlen mococohuayaya ax quimatiyaya ajqueya quichicajtoya pampa Jes'us quistejtoya huan nejnemiyaya ininhuaya nopa miyac tlacame tlen itztoyaj nepa.
43005014	Pero teipa Jes'us quipanti nopa tlacatl ipan tohueyi israelita tiopa huan quiilhui: --Xiquita, ya tiitztoc cuali. Huajca ayoc xitlajtlacolchihua para ax mitzajsis tlen m'as fiero.
43005015	Huan nopa tlacatl yajqui huan quinilhui nopa tlayacanca israelitame para elqui Jes'us tlen quichicajtoya.
43005016	Huan yeca nopa tlayacanca israelitame pejque quitoquilijtinemij Jes'us para quimictise pampa quichihuayaya tlamantli queja nopa ipan s'abado quema tiisraelitame san timosiyajcahuaj.
43005017	Huan Jes'us quinnanquili: --NoTata, Toteco Dios noja tequiti hasta ama, huajca quinamiqui para na noja nitequitis.
43005018	Ica ya ni nopa tlayacanca israelitame m'as quinequiyayaj quimictise Jes'us, pampa ax san quichicajtoya se tlacatl ipan s'abado, pero ama quinotzqui Toteco Dios: "NoTata", queja yajaya elisqu'ia san se ica Toteco.
43005019	Huajca Jes'us quinilhui: "Nel'ia nimechilhu'ia, na tlen niIcone ax tleno hueli nijchihua noselti. Nijchihua san tlen niquita noTata quichihua. Nochi tlamantli tlen noTata quichihua, ya nopa na niIcone nojquiya nijchihua,
43005020	pampa noTata nechicnel'ia huan nechnextil'ia nochi tlen yajaya quichihua. Huan noTata nechnextilis tlamantli tlen noja m'as huejhueyi que ya ni tlen nijchijqui ama huan nel'ia inquisentlachilise.
43005021	Pampa queja noTata quintlalana huan quinyolit'ia tlacame tlen mictoque, na niIcone nojquiya niquinyolitis nopa tlacame tlen nijnequi.
43005022	Pero noTata ax quintlajtolsencahuas tlacame. Nechmacatoc na nopa tequitl para nitetlajtolsencahuas.
43005023	Quichijqui queja ni para nochi ma nechtlepanitaca ihuical queja quitlepanitaj noTata. Tlacame tlen ax nechtlepanitaj na niIcone, ax quitlepanitaj noTata tlen nechtitlantoc.
43005024	"Nel'ia nimechilhu'ia, intla se tlacatl quicaqui notlajtol huan quineltoca yajaya tlen nechtitlanqui, quipiyas yolistli yancuic para nochipa. Huan Toteco ax quema quitlatzacuiltis pampa yajaya ayoc yolmictoc. Ya panotoc tlen campa nochi mictoque hasta campa nochi quipiyaj yolistli para nochipa.
43005025	Nel'ia nimechilhu'ia, ajsis tonali, quena, ama ya ajsico nopa tonal quema tlacame tlen mictoque nechcaquise na tlen niIcone Toteco Dios. Huan inijuanti tlen nechtlacaquilise, yoltose.
43005026	Pampa queja noTata quipiya yolistli ipan ya huan hueli quinyolitis tlacame, nojquiya nechmacatoc ma nijpiya yolistli ipan na huan para niquinyolitis.
43005027	Huan nechmacatoc tequihuejcayotl para nitetlajtolsencahuas pampa na niitztoc niIcone tlen niMocuepqui Tlacatl.
43005028	Amo xinechsentlachilica ica tlen nimechilhu'ia. Ajsis se tonal nojquiya quema nochi tlacame tlen mictoque huan tlen quintlalpachojtoque, nechcaquise huan panquisase.
43005029	Tlacame tlen quichijtoque tlen cuali niquinyolitis huan itztose para nochipa, pero tlen quichijque tlen ax cuali niquinyolitis para quiselise tlatzacuiltilistli para nochipa.
43005030	"Noselti ax tleno hueli nijchihua. Queja noTata nechnahuat'ia, niquintlajtolsencahua tlacame. Na nitetlajtolsencahua xitlahuac pampa ax nijchihua san tlen na nijnequi, nijchihua ipaquilis noTata tlen nechtitlantoc nica.
43005031	Intla san na nimechyolmelahua tlen na noselti, ax inquimatise intla melahuac notlajtol.
43005032	Pero itztoc seyoc tlen inmechyolmelahua ajqueya na huan nijmati para melahuac tlen ya quiijtohua tlen na.
43005033	Inquintitlanque tlacame ma yaca campa Juan para inquitlajtlanise tlen na. Huan yajaya inmechilhui tlen melahuac.
43005034	Pero ax nel hueyi ipati para se tlen san se tlacatl ma inmechilhui ajqueya na. Nimechilnamiquilt'ia tlen Juan inmechilhui para xijneltocaca tlen yajaya quiijto huan para queja nopa inmomaquixtise tlen imotlajtlacolhua.
43005035	Juan itztoya queja se tlahuili tlen tlahuiyaya huan tlatlanextiyaya. Huan para se tlalochtli inpaquiyayaj ica tlen inmechnextiliyaya.
43005036	Pero na nijchijtoc tlanescayotl tlen m'as inmechnextilis ajqueya na que itlajtol Juan, pampa noTata nechmacac para ma nijchihua huejhueyi tlanescayotl para nimechnextilis melahuac ya nechtitlantoc.
43005037	Nojquiya noTata tlen nechtitlantoc teyolmelahua para cuali tlen nijchihua. Pero ax quema inquiitztoque, niyon ax quema inquicactoque tlen ya quiijtohua.
43005038	Ax inquipiyaj itlajtol ipan imoyolo pampa ax innechneltocaj. Huan na niitztoc tlen ya inmechtitlanilijtoc.
43005039	Inmomacht'iaj Itlajtol Toteco pampa inmoilhu'iaj inquipiyase yolistli yancuic pampa inquipiyaj nopa amatl. Pero Itlajtol Toteco inmechilhu'ia tlen na.
43005040	Huan ax inquinequij innechneltocase para nimechmacasqu'ia nopa yolistli yancuic para nochipa.
43005041	"Para na, ax ipati intla imojuanti intlacame innechhueyichihuaj o axtle,
43005042	pampa nijmati ax inquiicnel'iaj Toteco.
43005043	Yonque na nihualajtoc ica itequihuejcayo noTata, ax innechselijque. Pero intla seyoc hualas ica san ya itequihuejcayo, quena, inquiselise.
43005044	¿Quejatza huelis innechneltocase? San inquitemohuaj para imohuampoyohua ma inmechtlepanitaca. Ax quema inmoilhu'iaj tlaque monequi inquichihuase para ma inmechtlepanita Toteco huan itztoc san setzi Toteco.
43005045	Amo ximoilhuica nimechteilhuis iixpa noTata. Itlanahuatilhua Mois'es tlen ipan inmotemach'iaj para inmechmaquixtise, nopa tlanahuatili inmechteilhuise.
43005046	Pampa intla nel'ia inquineltocasqu'iaj itlajtol Mois'es, innechneltocasqu'iaj na nojquiya pampa yajaya quiijcuilo tlen na.
43005047	Pero ax neli inquineltocaj tlen Mois'es quiijcuilo, huajca ¿quejatza huelis inquineltocase tlen nimechilhu'ia?"
43006001	Teipa Jes'us apanoc nopa Hueyi Atl Galilea o Hueyi Atl Tiberias huan ajsito neca nali.
43006002	Huan quitoquilijque miyac tlacame pampa ya quiitztoyaj nopa chicahualnescayotl tlen quichijqui quema quinchicajqui cocoyani.
43006003	Huan Jes'us huan tiimomachtijcahua titlejcoque ipan se tepetl huan yajaya mosehui tohuaya.
43006004	Huan monechcahuiyaya nopa israelita ilhuitl tlen itoca Pascua.
43006005	Huan yajaya quiitac nelmiyac tlacame ajsitihualayayaj campa tiitztoyaj huan huajca quitlajtlani Felipe: --¿Canque tijcohuase tlen quicuase nochi ni tlacame?
43006006	Jes'us quiijto ya ni san para quimatis tlaque quiijtosqu'ia Felipe pampa ya quimatiyaya tlaque quichihuasqu'ia para quintlamacas.
43006007	Huajca Felipe quinanquili: --Intla se quipiyasqu'ia itlaxtlahuil para ome ciento tonali tequitl, ax quiaxilisqu'ia para ica tijcohuasqu'iaj pantzi para sesen inijuanti quicuasqu'iaj se quentzi.
43006008	Huajca Andr'es, iicni Sim'on Pedro, tlen nojquiya eliyaya imomachtijca Jes'us quiijto:
43006009	--Nica itztoc se oquichpil tlen quipiya ome pilmichtzitzi huan macuili pantzi, pero ya ni neltlahuel pilquentzi para nochi ni tlacame.
43006010	Huajca Jes'us quiijto: --Xiquinilhuica nochi ni tlacame ma mosehuica tlalchi. Huan nopona oncayaya miyac sacapetlatl huan nochi nopa miyaqui tlacame mosehuijque. Huan san nopa tlacame tlen itztoyaj nopona eliyaya macuili mil.
43006011	Huan Jes'us quiitzqui nopa macuili pantzi huan quitlascamatqui Toteco. Teipa techmajmacac tojuanti tiimomachtijcahua para ma tiquinmajmacaca ica nochi tlen mosehuijtoyaj. Huan nojquiya quichijqui ihuical ica nopa michime. Huan nochi nopa tlacame quicuajque nochi tlen quinequiyayaj.
43006012	Huan quema nochi ixhuitoyaj, Jes'us techilhui tiimomachtijcahua: --Xijsentilica nochi ne panpayaxtli huan ne michpayaxtli tlen mocajqui para ax tleno nenpolihuis.
43006013	Huajca tijpejpenque nochi panpayaxtli huan tijtemitijque majtlactli huan ome chiquihuitl ica tlen mocajqui tlen nopa macuili pantzi.
43006014	Huajca quema nopa tlacame quiitaque ni hueyi tlanextili quema Jes'us quimiyaquili nopa pantzi, quiijtojque para nel'ia yajaya nopa tiocamanalojquetl tlen Toteco quiijto quititlanisqu'ia ipan tlaltepactli.
43006015	Huan Jes'us quimatqui para sequin inijuanti quinequiyayaj quiitzquise ica chicahualistli huan quitlalise queja inintlanahuatijca. Huajca sampa tlejcoc achi m'as huejcapa ipan tlamimili para itztos iselti.
43006016	Huan quema tlayohuatinemiyaya, tiimomachtijcahua Jes'us titemoque hasta campa hueyi atl,
43006017	huan ticalajque ipan cuacanahua huan pejque tiapano ipan nopa hueyi atl para tiajsitij altepetl Capernaum. Ya tlayohuatoya huan Jes'us aya ajsitoya campa tiitztoyaj.
43006018	Huan pejqui mojmolin'ia nopa hueyi atl pampa tlaajacayaya chicahuac.
43006019	Huan quema ya tijnejnemiltijtoyaj tocuacanahua queja se macuili o chicuase kil'ometros ipan hueyi atl, tiquitaque ajsitihualayaya Jes'us nejnemiyaya aixco huan timomajmatijque.
43006020	Pero yajaya techilhui: --Najaya, amo ximomajmatica.
43006021	Huajca ica paquilistli tijselijque Jes'us ipan tocuacanahua huan quema tlejcoc, nimantzi tiquitaque tiajsitoyaj ipan nopa tlali campa tijnequiyayaj tiajsitij.
43006022	Huan tonili nochi nopa tlacame sampa mosentilijque ipan ne seyoc nali campa achtohui tiitztoyaj pampa quimatiyayaj tiimomachtijcahua tiquisque nopona san toseltitzi ipan cuacanahua huan Jes'us ax quisqui tohuaya. Nojquiya quimatque ax oncayaya seyoc cuacanahua nepa para ipan quisas Jes'us. Huajca quitemohuayayaj Jes'us ipan ne nali campa tiquistejque.
43006023	Teipa ajsitoj nopona sequinoc pilcuacanahuajtzitzi tlen hualajtoyaj tlen altepetl Tiberias. Huan ajsitoj nechca campa Jes'us quitlascamatqui iTata para nopa pantzi huan tetlamacac.
43006024	Huajca quema nopa tlacame quiitaque ax aquiyaya Jes'us neca nali huan ax tiaquiyayaj tiimomachtijcahua, inijuanti tlejcoque ipan nopa pilcuacanahuajtzitzi tlen ajsitoyaj huan hualajque hasta nica nali campa altepetl Capernaum campa tiitztoyaj para quitemose Jes'us.
43006025	Huan quema inijuanti ajsicoj ni nali hueyi atl, quipantijque Jes'us huan quitlajtlanijque: --Tlamachtijquetl, ¿quemaya tiajsico nicani?
43006026	Huan Jes'us quinnanquili: --Nel'ia nimechilhu'ia, san innechtemohuaj pampa inquicuajque pantzi huan inixhuique cuali. Ax innechtemohuaj pampa inquimachilijque nimechnextiliyaya ajqueya na ica nopa huejhueyi tlanescayotl.
43006027	Amo tlahuel ximocuatotonica san para inquitlanise tlacualistli tlen inquicuase mojmostla huan tlen nimantzi tlami. M'as cuali ximocuatotonica para inquipantise nopa tlacualistli tlen huejcahuas huan tlen inmechmacas yolistli yancuic para nochipa tlen na tlen niMocuepqui Tlacatl huelis nimechmacas. Pampa noTata, Toteco Dios, nechtequimacatoc ya nopa ma nijchihua.
43006028	Huajca quitlajtlanijque: --¿Tlaque monequi tijchihuase intla tijnequij tijchihuase tlen Toteco quinequi?
43006029	Huan Jes'us quinnanquili: --Ya ni tlen Toteco quinequi xijchihuaca. Quinequi xinechneltocaca pampa yajaya nechtitlantoc.
43006030	-
43006031	Huan inijuanti sampa quiilhuijque: --Quema tijchihuas m'as tlanescayotl para tiquitase, huajca timitzneltocase. ¿Huelis titechtlamacas queja Mois'es huejcajquiya quintlamacayaya tohuejcapan tatahua mojmostla ipan nopa huactoc tlali campa ax tleno eli? Pampa ijcuilijtoc ipan nopa amatl para ya quinmacac tlacualistli tlen huetzqui tlen elhuicac.
43006032	Huan Jes'us quinilhui: --Nel'ia nimechilhu'ia, ax yajaya Mois'es tlen quinmacac nopa tlacualistli tlen huetzqui tlen elhuicac. NoTata, quena, ya quinmacac. Quena, yajaya temaca nopa tlacualistli tlen nel'ia temachtli huan tlen huala elhuicac.
43006033	Pampa nopa tlacualistli tlen Toteco temaca eltoc na tlen nitemoc tlen elhuicac huan niquinmaca yolistli yancuic tlen itztoque ipan tlaltepactli
43006034	Huajca inijuanti quiilhuijque: --Tate, xitechmaca nopa tlacualistli mojmostla.
43006035	Huan Jes'us quinilhui: --Na nieltoc nopa tlacualistli tlen nitemaca yolistli yancuic para nochipa. Aqui hualas campa na huan nechneltocas, ax tleno m'as quitemos pampa ipan iyolo ayoc mayanas, niyon ayoc amiquis.
43006036	Pero queja nimechilhui, yonque inquiitztoque tlen nihueli nijchihua, ax innechneltocaj.
43006037	Nochi tlacame tlen noTata quintlapejpenijtoc para nechmacas, hualase campa na, huan tlen hualase campa na, na ax quema niquincuepas.
43006038	Ax nihualtemoc tlen elhuicac para nijchihuas nopaquilis. Nihualtemoc para nijchihuas tlen noTata quinequi pampa ya nechtitlanqui.
43006039	Huan ya ni ipaquilis noTata tlen nechtitlantoc, quinequi para axaca ma nijpolos tlen nechmacatoc. Yajaya quinequi para nochi ma niquinyolitis quema ajsis itlamiya tonali.
43006040	Huan ya ni ipaquilis noTata. Quinequi nochi tlacame tlen quimachilise para na niIcone huan nechneltocase, ma quipiyaca yolistli yancuic para nochipa. Huan quinequi ma niquinyolitis quema ajsis itlamiya tonali.
43006041	Quema Jes'us quinilhui para yajaya nopa tlacualistli tlen hualtemoc tlen elhuicac, miyac israelitame pejque quiijilnamiquij,
43006042	huan quiijtojque: --¿Quejatza hueli quiijtohua hualtemoc tlen elhuicac? Yajaya Jes'us, icone Jos'e. Tiquixmatij itata huan inana nojquiya.
43006043	Huajca Jes'us quinilhui: --Amo xinechijilnamiquica se ica seyoc.
43006044	Axaca hueli nechtoquilis ica iselti. San noTata tlen nechtitlanqui huelis quiyoltilanas se tlacatl para ma nechtoquili. Huan tlen nechtoquilis, nijyolitis ipan itlamiya tonali.
43006045	Ijcuilijtoc ipan nopa amatl tlen itiocamanalojcahua Toteco quiijcuilojque campa quiijtohua: 'Toteco quinmachtis nochi inijuanti.' Huan huajca nochi inijuanti tlen quicaquij tlen noTata quinilhu'ia ipan ininyolo huan quimachil'iaj, nechtoquilise.
43006046	"Axaca quiitztoc noTata, Toteco Dios, san na tlen nihualtemoc tlen campa itztoc.
43006047	Nel'ia nimechilhu'ia, intla se tlacatl nechneltocas, quipiyas yolistli yancuic para nochipa.
43006048	Na niitztoc nopa tlacualistli tlen temaca yolistli.
43006049	Inmohuejcapan tatahua mijque yonque quicuajque nopa tlacualistli tlen huetzqui tlen elhuicac ipan nopa huactoc tlali.
43006050	Na niitztoc nopa tlacualistli tlen hualtemoc tlen elhuicac huan intla se nechselis na queja niitlacualis, yajaya quipiyas yolistli yancuic para nochipa.
43006051	Na niitztoc nopa tlacualistli tlen yoltoc huan tlen temaca yolistli yancuic para nochipa huan nihualtemoc tlen elhuicac. Intla se quicuas ni tlacualistli, yajaya itztos para nochipa. Huan ni tlacualistli eltoc notlacayo tlen nitemacas para tlacame ipan ni tlaltepactli ma yoltojca para nochipa."
43006052	Huajca nopa israelitame pejque moijilhu'iaj huan quiijtohuaj se ica seyoc: --¿Quejatza huelis techmacas itlacayo para tijcuase?
43006053	Huajca Jes'us quinilhui: --Nel'ia nimechilhu'ia na niMocuepqui Tlacatl. Huan intla ax innechselise queja elisqu'ia inquicuase nonacayo huan inquiise noeso, ax inquipiyase nopa yolistli tlen yancuic.
43006054	Yajaya tlen nechselis queja se tlen quicuas nonacayo huan quiis noeso quipiyas yolistli yancuic para nochipa huan nijyolitis ipan itlamiya tonali.
43006055	Pampa nonacayo eltoc nopa tlacualistli tlen nelnel'ia huan noeso nopa tlaili tlen nel'ia.
43006056	Huan ajqueya quicuas nonacayo huan quiis noeso huan nechselis queja niitlacualis, yajaya senitztos ipan noyolo huan na nisenitztos ipan iyolo.
43006057	NoTata tlen yoltoc nechtitlantoc huan na niyoltoc pampa nechmaca ichicahualis. Quej nopa nojquiya ajqueya nechselis queja niitlacualis, yoltos pampa nijmacas nochicahualis.
43006058	Na niitztoc nopa tlacualistli tlen hualtemoc tlen elhuicac. Ax nieltoc queja nopa tlacualistli tlen imohuejcapan tatahua quicuajque huan ax quipantijque nopa yolistli para nochipa. Nochi tlen nechselise queja niinintlacualis, quena, itztose para nochipa.
43006059	Huan Jes'us tlamachti ya ni ipan israelita tiopamitl ipan altepetl Capernaum.
43006060	Huajca sequin imomachtijcahua Jes'us quicajque tlen quinilhuijtoya, huan quiijtojque para nel'ia ohui itlajtol huan axaca hueli quimachil'ia.
43006061	Huajca Jes'us quimatqui para sequin imomachtijcahua quiijilnamiquiyayaj huan quinilhui: --¿Ama inquiohuimatij para inquimachilise tlen niquijtohua?
43006062	Miyac m'as inquiohuimatise quema innechitase na, tlen niMocuepqui Tlacatl, nitlejcos elhuicac campa niitztoya achtohuiya.
43006063	Niquijto para san Itonal Toteco huelis temacas yolistli yancuic tlen ax quema tlamis. Intla se quicuasqu'ia tlen nel'ia nonacayo, ax quimacas yolistli. Nimechilhuijtoc ni tlajtoli para xijmachilica ipan imotonaltzitzi pampa ipan imotonaltzitzi notlajtol inmechmacas yolistli yancuic para nochipa.
43006064	Pero sequin imojuanti aya innechneltocaj. Ipan ipejya Jes'us ipa quimatiyaya ajqueya ax quineltocasqu'ia huan ajqueya quitemactilisqu'ia.
43006065	Huan Jes'us quinilhui: --Ya nimechilhuijtoc axaca huelis nechtoquilis intla noTata ax quiyoltilanas para ma nechneltoca.
43006066	Huan yeca miyac tlacame tlen nejnemiyayaj ihuaya Jes'us quistejque huan ayoc yajque ihuaya.
43006067	Huajca Jes'us techtlajtlani nochi timajtlactli huan ome tiimomachtijcahua: --¿Nojquiya inquinequij innechtlahuelcahuase imojuanti?
43006068	Huan Sim'on Pedro quinanquili: --Tohueyiteco, san tlapic elisqu'ia intla seyoc tijtoquilisqu'iaj. San ta titlamacht'ia nopa tlajtoli tlen hueli quinmaca yolistli yancuic para nochipa nopa tlacame tlen quineltocaj.
43006069	Huan timitzneltocatoque huan cuali tijmatij ta tlen titlatzejtzeloltic. TiIcone Toteco Dios, yajaya tlen itztoc para nochipa.
43006070	Huan Jes'us quinnanquili: --Na nimechtlapejpenijtoc inmajtlactli huan ome, pero se tlen imojuanti nel'ia iaxca Axcualtlacatl.
43006071	Jes'us techcamahuiyaya tlen Judas Iscariote icone Sim'on pampa teipa quitemactilis yonque Judas itztoya se tlen timajtlactli huan ome tiimomachtijcahua.
43007001	Teipa Jes'us nejnemiyaya campa hueli ipan estado Galilea campa ejqui. Ax quinejqui yas estado Judea pampa nepa nopa tlayacanca israelitame quinequiyayaj quimictise.
43007002	Ya ajsitihualayaya nopa israelita ilhuitl quema nochi tiisraelitame tijsencahuaj pilxajcaltzitzi para ipan tiitztose huan tijtlascamatij Toteco para nopa pixquistli tlen techmacac.
43007003	Huan iicnihua Jes'us quihuihuiitaque huan quiilhuijque: --Amo ximocahua nica. Xiya estado Judea para motlatoquilijcahua nopona huelis quiitase nopa tlanescayotl tlen tijchihua.
43007004	Axaca mocahua campa ixtacatzi intla quinequi nochi tlacame ma quiixmatica queja ta tijnequi. Intla nelnel'ia tihueli tijchihua huejhueyi chicahualnescayotl, ximonextiti iniixpa nochi nopa miyac tlacame tlen itztose ipan nopa ilhuitl.
43007005	Iicnihua quiijtojque ya ni pampa niyon inijuanti, ax quineltocayayaj.
43007006	Huajca Jes'us quinilhui: --Aya ajsi nopa tonal tlen Toteco quiixtlalijtoc para nimonextiti nepa. Para imojuanti, hueli inyase tlen hueli tonal.
43007007	Tlacame tlen ni tlaltepactli ax inmechcocol'iaj. Pero tlen ax quiixmatij Toteco nechcocol'iaj pampa niquinyolmelahua tlen ax cuali quichihuaj.
43007008	Xitlayacanaca campa nopa ilhuitl pampa aya ajsi hora para niyas na.
43007009	Quema Jes'us quinilhuijtoya iicnihua ya ni, noja mocajqui quentzi m'as ipan estado Galilea.
43007010	Huan quema iicnihua ya yajtoyaj, Jes'us nojquiya quisqui para yas ipan nopa ilhuitl. Pero ax yajqui ininhuaya nopa miyac tlacame, san ixtaca yajqui.
43007011	Huan nopa israelita tlayacanani quitemohuayayaj Jes'us ipan ilhuitl huan tetlajtlaniyayaj: --¿Canque itztoc nopa tlacatl?
43007012	Huan miyac tlacame quiijilnamictinemiyayaj Jes'us se ica seyoc. Sequin quiijtohuayayaj: "Yajaya se cuali tlacatl." Sequinoc quiijtohuayayaj: "Yajaya ax cuali, san tlacajcayahua."
43007013	Huan axaca quinequiyaya camatis cuali tlen Jes'us tlamiyacapa, pampa quinimacasiyayaj nopa tlayacanani tlen israelitame.
43007014	Huan quema noja polihuiyaya tlajco nopa ilhuitl, Jes'us tlejcoc tlachiquiltipa hasta campa nopa hueyi tiopamitl huan pejqui tlamacht'ia.
43007015	Huan nopa tlayacanca israelitame san quisentlachiliyayaj huan quiijtohuayayaj se ica seyoc: --¿Quejatza m'as tlalnamiqui ni Jes'us que sequinoc huan ax momachtijtoc?
43007016	Huan Jes'us quinnanquili: --Ax nitlamacht'ia san tlen na nimoilhu'ia. Nitlamacht'ia tlen quiijtohua noTata tlen nechtitlantoc.
43007017	Intla se tlacatl quinequi quichihuas ipaquilis noTata, quimatis intla nitlamacht'ia tlen Toteco itlajtol o san na notlajtol.
43007018	Se tlen san camati tlen ya moilhu'ia iselti quinequi para sequinoc ma quihueyichihuaca. Pero na nijnequi nijhueyichihuas yajaya tlen nechtitlantoc. Huan niquijtohua tlen melahuac huan ax quema niistlacati.
43007019	"Mois'es inmechmacac nopa tlanahuatili, pero niyon se imojuanti ax inquitoquil'iaj nopa tlanahuatili pampa inquinequij innechmictise."
43007020	Huan nopa tlacame quinanquilijque: --Ta tijpiya se iajacayo Axcualtlacatl. Axaca quinequi mitzmictis.
43007021	Huan Jes'us quinilhui: --Quema nijchicajqui nopa tlacatl ipan s'abado nopa tonal para timosiyajcahuase, innechsentlachilijque pampa inquiijtojque nitequitiyaya.
43007022	Pero Mois'es inmechmachti para xijtequica nopa tlanescayotl tlen itoca circuncisi'on ipan ipiltlacayo se piloquichpiltzi quema quipiya chicueyi tonali tlacajtoc. (Yonque ax pejqui ni tlamantli ica Mois'es pampa tohuejcapan tatahua ya ipa quichihuayayaj quema Mois'es aya tlacatiyaya.)
43007023	Huan quema ajsis ichicueyi tonal se oquichpil ipan s'abado, nojquiya intequitij pampa inquitequil'iaj nopa tlanescayotl. Huan queja nopa monequi para inquitoquilise itlanahuatil Mois'es, pero ¿para tlen innechcocol'iaj pampa nijchicajqui nopa tlacatl ipan s'abado?
43007024	Amo nimantzi xijteilhuica se tlacatl pampa san nesi quichijtoc tlen ax cuali. Achtohui xijmatica cuali intla melahuac para queja nopa huelis inquitlajtolsencahuase xitlahuac.
43007025	Sequin nopa tlacame tlen ejque altepetl Jerusal'en pejque quiijtohuaj: --¿Ax ya ne Jes'us tlen nopa israelita tequihuejme quinequij quimictise?
43007026	Xiquitaca, moquetza nepa huan camati iniixpa nochi ni tlacame. ¿Para tlen ax tleno quiijtohuaj nopa tequihuejme? ¿Huelis inijuanti ya quimatij para yajaya nopa Cristo tlen Toteco quiijto techtitlanilisqu'ia? Huan sequinoc quiijtohuayayaj:
43007027	--Pero tojuanti tijmatij campa ejqui ni Jes'us. Huan quema Cristo hualas tlen Toteco techtitlanilis, axaca quimatis campa hualajqui.
43007028	Huajca Jes'us tlen tlamachtiyaya ipan nopa hueyi tiopamitl camatqui chicahuac huan quinilhui: --Inquiijtohuaj innechixmatij huan inquimatij campa niejqui. Pero ax nihualajqui san pampa na nijnejqui. Yajaya tlen nel'ia temachtli nechtitlantoc, huan imojuanti ax inquiixmatij.
43007029	Na quena, niquixmati pampa niitztoya ihuaya huan yajaya nechtitlantoc.
43007030	Huajca sequin nopa tlacame quinequiyayaj quiitzquise Jes'us para quitzacuase, pero axaca huelqui quiitzqui pampa noja aya ajsiyaya nopa hora tlen Toteco quiixquetztoya para quiitzquise.
43007031	Huan miyac nopa tlacame tlen itztoyaj nepa quineltocaque para Jes'us eliyaya nopa Cristo huan yeca quiijtojque: --Ijcuilijtoc para quema nopa Cristo hualas quichihuas huejhueyi tlanescayotl. Pero axaca huelis quichihuas chicahualnescayotl tlen m'as huejhueyi que ni Jes'us quichihua. Huajca nel'ia ni Jes'us yajaya Cristo.
43007032	Quema nopa fariseos quicajque tlen nochi tlacame quiijtohuayayaj tlen Jes'us, inijuanti huan nopa tlayacanca totajtzitzi quinnahuatijque ma yaca polic'ias tlen nopa tiopamitl para ma quiitzquitij huan ma quitzacuatij.
43007033	Huan Jes'us noja quincamahuiyaya nopa tlacame huan quinilhui: --Noja nimocahuas imohuaya se quentzi m'as tonali huan teipa nimocuepas campa itztoc yajaya tlen nechtitlantoc.
43007034	Innechtemose pero ax huelis innechpantise. Huan campa na niitztoti ax huelis inyase.
43007035	Huajca nopa israelitame pejque quiijtohuaj se ica seyoc: --¿Canque yas huan ax huelis tiyase, niyon ax tijpantise? ¿Huelis yas campa nopa israelitame tlen mosemantoque huejca campa tlacame camatij griego? ¿Huelis quinmachtiti nojquiya nopa griego tlacame?
43007036	¿Tlaque quiijtosnequi quema yajaya quiijtohua para tijtemose, pero ax huelis tijpantise? ¿Campa itztoti ax huelis tiyase? Ax tijmachil'iaj tlaque quiijtosnequi.
43007037	Ipan itlamiya tonal nopa ilhuitl, nopa tonal tlen m'as hueyi, Jes'us moquetzqui tlatlajco nochi nopa tlacame huan camatqui chicahuac. Huan quinilhui: --Intla se amiqui ipan iyolo, ma huala campa na ma atliqui.
43007038	Yajaya tlen nechneltocas quipiyas miyac atemitl ipan iyolo campa quisas atl tlen temacas yolistli yancuic para nochipa. Quej nopa ijcuilijtoc ipan Itlajtol Toteco.
43007039	Jes'us quiijto ya ni pampa moilhuiyaya tlen teipa panosqu'ia quema Itonal Toteco calaquisqu'ia ipan tlacame tlen quineltocasqu'iaj. Pero quiijto ya ni quema noja polihuiyaya para ajsis Itonal Toteco ipan tlaltepactli pampa Jes'us aya mocuepayaya elhuicac campa Toteco quihueyitlalisqu'ia.
43007040	Sequin nopa tlacame tlen quicajque tlen quiijto Jes'us quiijtohuayayaj para yajaya temachtli eliyaya nopa tiocamanalojquetl tlen Toteco techtitlanilisqu'ia.
43007041	Huan sequinoc quiijtohuayayaj para Jes'us eliyaya nopa Cristo tlen Toteco quiijto techtitlanilisqu'ia. Pero sequinoc quiijtohuayayaj para Jes'us ax huelis elis nopa Cristo pampa nopa Cristo ax hualasqu'ia ipan estado Galilea.
43007042	Quiijtohuayayaj para Itlajtol Toteco quiijtohua Cristo elis se iteipa ixhui nopa hueyi tlanahuatijquetl David tlen huejcajquiya itztoya huan Cristo tlacatis ipan Bel'en, ialtepe David.
43007043	Huajca queja ni tlacame moxejxelojque ica tlen moilhuijque tlen Jes'us.
43007044	Huan sequin quinequiyayaj quiitzquise huan quitzacuase, pero ax quichijque.
43007045	Huan nopa polic'ias tlen tiopamitl mocuepque campa itztoyaj nopa fariseos huan nopa tlayacanca totajtzitzi. Huan nopa tequihuejme quintlajtlanijque nopa polic'ias: --¿Para tlen ax inquihualicaque Jes'us?
43007046	Huan nopa polic'ias tlen tiopa quiijtojque: --Ax quema tijcactoque se tlacatl tlen camati nel'ia cuali queja ya camati.
43007047	Huajca nopa fariseos quiijtojque: --¿Yajaya inmechcajcayajtoc nojquiya?
43007048	Niyon se israelita tequihue huan niyon se fariseo ax quineltoca.
43007049	Pero ni miyac tlacame tlen quitoquil'iaj, ax tleno quimatij tlen itlanahuatil Mois'es. Huajca nochi ma mocuapoloca.
43007050	Huan Nicodemo tlen achtohuiya quicamahuito Jes'us ica tlayohua itztoya se tlen nopa fariseos huan quinilhui nopa sequinoc:
43007051	--Totlanahuatil ax techcahuil'iaj ma tijtlatzacuiltica se tlacatl intla ax tijtlacaquilise tlen quiijtohua para tijmatise intla nel'ia quipiya tlajtlacoli.
43007052	Huajca nopa sequinoc quiilhuijque: --Nesi queja ta nojquiya tiehua estado Galilea campa itztoque tlacame tlen huihuitique. Xijpohua Itlajtol Toteco huan tiquitas ax quema motlalantoc se tiocamanalojquetl tlen ehua Galilea.
43007053	Huan sesen inijuanti yajque ininchajchaj.
43008001	Pero Jes'us yajqui ipan se tepetl tlen itoca Olivo,
43008002	huan tonili ijnaltzi mocuepqui campa nopa hueyi tiopamitl ipan Jerusal'en. Huan hualajque miyac tlacame campa Jes'us huan ya mosehui huan pejqui quinmacht'ia.
43008003	Huajca nopa tlamachtiani tlen itlanahuatil Mois'es huan nopa fariseos quihualicaque se sihuatl tlen quipantijque quichihuayaya tlen hueli ihuaya se tlacatl tlen ax ihuehue. Huan quiquetzque nopa sihuatl tlatlajco nopa tlacame iixpa Jes'us.
43008004	Huan quiilhuijque Jes'us: --Tlamachtijquetl, tijpantijque ni sihuatl quichihuayaya tlen hueli ica se tlacatl tlen ax ihuehue.
43008005	Itlanahuatilhua Mois'es technahuat'ia ma tiquinmictica ni tlamantli sihuame ica tetl. Huan ta, ¿quejatza tiquijtohua?
43008006	Quitlajtlanijque Jes'us ya ni para quimasiltise huan para huelis quiteilhuise intla ax quineltocasqu'ia itlanahuatil Mois'es. Huajca Jes'us molocotzsehui huan tlajcuilo ipan tlali ica se imacpil.
43008007	Pero inijuanti noja quitlajtlaniyayaj quejatza quiijtosqu'ia. Huajca Jes'us moquetzqui huan quiijto: --Cualtitoc. Nopa tlacatl tlen ax quema tlajtlacolchijtoc achtohui ma quimajcahuili se tetl.
43008008	Huan sampa molocotzsehui huan tlajcuilo ipan tlali.
43008009	Huan quema inijuanti tlen quiteilhuiyayaj nopa sihuatl quicajque tlen Jes'us quiijto, pejque yajtiyohuij sesentzitzi. Achtohui yajqui tlen m'as huehuentzi huan teipa sesentzitzi yajtiyajque hasta san nopa sihuatl mocajqui iixpa Jes'us.
43008010	Huajca Jes'us moquetzqui huan quiilhui: --¿Canque itztoque tlen mitzteilhuiyayaj? ¿Axaca tlen quinequi mitztepachos?
43008011	Huan nopa sihuatl quiijto: --Axtle, tate, axaca aqui. Huajca Jes'us quiijto: --Niyon na ax nimitzteilhu'ia. Xiya huan ayoc xitlajtlacolchihua.
43008012	Sampayano Jes'us quincamahui nopa tlacame tlen quiyahualojtoyaj huan quinilhui: --Na niitztoc queja nopa tlahuili ipan ni tlaltepactli huan nitetlahuil'ia ipan teyolo. Tlen nechtoquilise ayoc quipiyase tzintlayohuilotl ipan ininyolo pampa quipiyase nopa tlahuili tlen temaca yolistli tlen yancuic.
43008013	Huajca nopa fariseos quiilhuijque: --Ticamati tlen ta moselti huan huajca ax melahuac motlajtol.
43008014	Pero Jes'us quinnanquili: --Yonque nimechilhu'ia tlen na, melahuac tlen niquijtohua pampa nijmati campa nihualajqui huan campa niyas. Pero ax inquimatij campa nihualajqui huan campa niyas teipa.
43008015	Intetlajtolsencahuaj queja momajtoque tlacame. Na axaca nijtlajtolsencahua amantzi.
43008016	Pero intla nitetlajtolsencahuasqu'ia, nijchihuasqu'ia xitlahuac pampa ax san na nijchihua, pero nitetlajtolsencahuasqu'ia ihuaya noTata tlen nechtitlantoc.
43008017	Ipan imotlanahuatil ijcuilijtoc intla itztoque ome tlen quiitztoque tlen panoc huan quiijtohuaj san se tlamantli, huajca xiquitaca para temachtli tlen quiijtohuaj.
43008018	Ama nimechilhu'ia tlen na huan nojquiya noTata tlen nechtitlantoc inmechilhu'ia tlen na, huajca temachtli tlen tiome timechyolmelahuaj.
43008019	Huan inijuanti quitlajtlanijque: --¿Canque itztoc motata? Huan Jes'us quinnanquili: --Imojuanti ax innechixmatij huan ax inquiixmatij noTata. Intla innechixmatisqu'iaj, nojquiya inquiixmatisqu'iaj noTata.
43008020	Nochi ni tlajtoli Jes'us quinmachti ipan nopa hueyi tiopan calijtic nechca campa tlacame temacaj inintomi para tiopamitl. Huan axaca quiitzqui pampa aya ajsiyaya ihora para quiitzquise.
43008021	Huan Jes'us sampa quinilhui: --Na niyas huan teipa innechtemose. Huan quema inmiquise, noja inquipiyase imotlajtlacolhua pampa axaca inmechtlapojpolhuijtos. Campa na niyas, imojuanti ax huelis inyase.
43008022	Huajca nopa tlayacanani tlen israelitame pejque motlajtlan'iaj se ica seyoc: --¿Para tlen quiijto para ax huelis tiyase campa yas? ¿Huelis san momictis?
43008023	Huan Jes'us quinilhui: --Inehuaj nica tlatzintla, na niehua huejcapa ipan elhuicac. Inehuaj ipan ni tlaltepactli, pero na ax niehua ipan ni tlaltepactli.
43008024	Huajca nimechilhu'ia inmiquise huan noja inquipiyase imotlajtlacolhua huan inyase campa tlitl. Pampa intla ax innechneltocase para na niCristo, huajca inmiquise ipan imotlajtlacolhua.
43008025	Huajca inijuanti quiilhuijque: --¿Ajqueya ta? ¿Tlaque tequihuejcayotl tijpiya? Huan Jes'us quinilhui: --Niitztoc senquistoc tlen nimechilhuiyaya nochi ni tonali hasta quema nipejqui nitlamacht'ia.
43008026	Onca miyac m'as tlajtoli tlen huelisqu'ia nimechilhuisqu'ia huan onca miyac tlamantli tlen ica nihuelis nimechtlajtolsencahuas. Pero san niquinilhu'ia tlacame ipan ni tlaltepactli tlen yajaya tlen nechtitlantoc nechilhuijtoc ma niquinilhui. Huan yajaya nel'ia temachtli.
43008027	Huan nopa israelita tequihuejme ax quimachiliyayaj para quincamahuiyaya tlen iTata, Toteco Dios.
43008028	Huajca Jes'us quinilhui: --Quema innechcuamapeloltise na tlen niMocuepqui Tlacatl, huajca inquimachilise niitztoc tlen nimechilhu'ia. Huan inquimachilise ax tleno nijchihua noselti, pero nimechilhuijtoc tlen noTata nechmachtijtoc.
43008029	Huan noTata tlen nechtitlantoc itztoc nohuaya huan ax nechcajtejtoc pampa mojmostla nijchihua tlen quipact'ia.
43008030	Quema Jes'us quiijto ni tlamantli, miyac israelitame quineltocaque para yajaya nopa Cristo.
43008031	Huajca Jes'us quinilhui nopa israelitame tlen quineltocaque: --Intla mojmostla inquichijtiyase tlen nimechilhu'ia, huajca nel'ia initztose innomomachtijcahua.
43008032	Huan inquimatise tlen melahuac, huan nopa tlen melahuac inmechtojtomas para huelis innemise inmajcajtoque.
43008033	Huan nopa tlayacanca israelitame quinanquilijque: --Tojuanti tiiteipa ixhuihua Abraham huan ax quema techcojtoc se tecojtli para tiiaxcahua. ¿Para tlen titechilhu'ia titechtojtomas para tiyase timalacantoque?
43008034	Huan Jes'us quinnanquili: --Nimechilhu'ia, yajaya tlen tlajtlacolchihua melahuac monamacatoc ica tlajtlacolotl huan tlajtlacolotl iteco.
43008035	Se tlatequipanojquetl tlen iaxca iteco ax quipiya tequihuejcayotl para mocahuas para nochipa ipan ifamilia iteco, intla iteco ayoc quinequis; pero icone nopa caltecojtli, quena, quipiya tlanahuatili para mocahuas nochipa pampa ya icone.
43008036	Na niIcone Toteco huan intla nimechtojtomas tlen tlajtlacoli, nel'ia inelise senquistoc inmajcajtoque. Huan ayoc monequis inquichihuase tlen tlajtlacoli inmechnahuatis xijchihuaca.
43008037	Cuali nijmati initztoque initeipa ixhuihua tohuejcapan tata Abraham, pero yonque initztoque initeipa ixhuihua, inmoilhu'iaj quejatza huelis innechmictise pampa ax inquisel'iaj notlajtol.
43008038	Nimechilhu'ia tlen niquitztoc nepa iixpa noTata. Huan inquichihuaj tlen imotata inmechilhu'ia.
43008039	Huan quinanquilijque: --Abraham yajaya totata. Huan Jes'us quinilhui: --Intla nel'ia initztosqu'iaj iniconehua Abraham, huajca inquichihuasqu'iaj tlen cuali queja Abraham quichijqui.
43008040	Pero inquinequij innechmictise, huan nimechilhuijtoc tlen melahuac. Huan tlen Toteco nechilhuijtoc. Abraham ax quichijqui tlamantli queja nopa.
43008041	Inquichihuaj queja tlen nel'ia imotata quichihua. Huan nopa tlayacanca israelitame quiilhuijque: --Amo xiquijto para san tiicno coneme. Tijpiyaj se totata, yajaya Toteco Dios.
43008042	Huan Jes'us quinilhui: --Intla Toteco Dios nel'ia elisqu'ia imotata, huajca innechicnelisqu'iaj pampa nihualajqui iixpa. Ax nihualajqui pampa san nijnejqui, pero yajaya nechtitlantoc.
43008043	Ax inquinequij inquitlacaquilise notlajtol, huajca ax hueli inquimachil'iaj tlen nimechilhu'ia.
43008044	Imotata yajaya Axcualtlacatl huan inquinequij inquichihuase tlen ya ipaquilis. Nopa Axcualtlacatl ipa eliyaya se temictijquetl hasta ipejya huan quicocol'ia nochi tlen melahuac huan ax hueli quiijtohua tlen melahuac. Senquistoc istlacatitinemi pampa queja nopa iyolo. Yajaya se istlacatiquetl huan nochi istlacayotl pehua ica ya.
43008045	Nimechilhu'ia senquistoc tlen melahuac, huajca ¿para tlen ax innechneltocaj?
43008046	Niyon se tlen imojuanti hueli nechteilhuis ica se tlajtlacoli. Huajca intla nimechilhu'ia tlen melahuac, ¿para tlen ax innechneltocaj?
43008047	Tlacame tlen iconehua Toteco quitlacaquil'iaj itlajtol, pero ax inquinequij inquitlacaquilise itlajtol pampa ax initztoque iconehua Toteco.
43008048	Huajca nopa tlayacanani tlen israelitame quinanquilijque Jes'us huan quiilhuijque: --Melahuac tlen tojuanti tiquijtojque tlen ta. Tiitztoc se tlacatl tlen ax cuali queja tlen ehua estado Samaria huan tijpiya se iajacayo Axcualtlacatl.
43008049	Huan Jes'us quinnanquili: --Na ax nijpiya se iajacayo Axcualtlacatl. Na nijtlepanita noTata huan ax innechtlepanitaj.
43008050	Pero ax nijtemohua tlacame ma nechhueyimatica. NoTata, quena, quinequi tlacame ma nechhueyimatica huan yajaya tlen quitlajtolsencahuas ni tlamantli.
43008051	Nel'ia nimechilhu'ia, ajqueya quichihuas tlen niquilhu'ia, ax quipantis miquistli.
43008052	Huan nopa israelitame quiilhuijque: --Amantzi tijmatij tijpiya se iajacayo Axcualtlacatl pampa Abraham mijqui huan nopa tiocamanalohuani nojquiya. Huan ta tiquijtohua ajqueya quichihuas tlen tiquilhu'ia, ax quipantis miquistli.
43008053	Ta timoilhu'ia tiitztoc m'as hueyi que totata Abraham. Yajaya mijqui huan nopa tiocamanalohuani nojquiya. ¿Ajqueya timoilhu'ia para tiitztoc ta?
43008054	Huajca Jes'us quinnanquili: --Intla san na nimohueyimati, huajca ax tleno ipati tlen niquijtohua. Pero noTata, Toteco Dios, nechhueyimati huan inquiijtohuaj yajaya imoTeco.
43008055	Nel'ia ax inquiixmatij noTata. Pero na, quena, niquixmati. Intla niquijtosqu'ia ax niquixmati, huajca niistlacatisqu'ia queja inistlacatij. Pero, quena, na niquixmati huan nijchihua tlen nechilhu'ia.
43008056	Huejcajquiya tohuejcapan tata Abraham pajqui quema quimatqui para teipa nihualasqu'ia, huan yajaya nechitac quema nihualajqui huan nel'ia quipixqui paquilistli.
43008057	Huan nopa tlayacanca israelitame quiilhuijque: --Ta ax quema tiquitztoc Abraham. Aya tijpiya niyon cincuenta xihuitl.
43008058	Huan Jes'us quinilhui: --Melahuac ya ni tlen nimechilhu'ia, quema polihuiyaya para tlacatis Abraham, na ipa niitztoya.
43008059	Huajca inijuanti quitlalanque sesen tetl para quitepachosqu'iaj, pero Jes'us ixtaca quistejqui ipan nopa hueyi tiopamitl huan panotiyajqui tlatlajco inijuanti.
43009001	Jes'us nejnemiyaya ipan ojtli, huan quiitac se tlacatl tlen popoyotzi tlen queja nopa tlacatqui.
43009002	Huan tiimomachtijcahua tijtlajtlanijque: --Tlamachtijquetl, ¿ajqueya itlajtlacol para elqui popoyotzi ne tlacatl? ¿Itlajtlacol inana o itata o san ya itlajtlacol?
43009003	Huan Jes'us techilhui: --Ax tlacatqui popoyotzi pampa itlajtlacol, niyon pampa itlajtlacol inana, niyon itata. Tlacatqui queja nopa para ma monextis ipan ya tlen Toteco ica ihueyi chicahualis hueli quichihua.
43009004	Monequi nijchihuas nopa tequitl tlen Toteco nechtitlantoc ma nijchihua quema noja tona huan onca hora, pampa san quentzi polihui para tlayohuas huan ayoc aca huelis tequitis.
43009005	Ama quema noja niitztoc ipan ni tlaltepactli, niitztoc itlahuil ni tlaltepactli huan niquintlahuilijtos tlacame ipan inintlalnamiquilis.
43009006	Huan quema quiijtojtoya ni tlajtoli, Jes'us chajchac huan quichijqui soquitl ica ichajcha huan quitlalili nopa soquitl ipan iixtiyol nopa tlacatl tlen popoyotzi.
43009007	Huan quiilhui: --Xiya, ximoixtiyolpajpacati ipan nopa ameli tlen itoca Silo'e. (Silo'e quinequi quiijtos: 'Tlatitlanili'.) Huajca nopa popoyotzi yajqui moixtiyolpajpacato huan quema mocuepqui, cuali hueliyaya tlachiya.
43009008	Huajca nochi icalnechcahua huan nochi tlen quiixmatiyayaj quema noja itztoya popoyotzi moilhuijque: --¿Ax ni tlacatl yajaya tlen mosehuiyaya ojtipa huan motlaejehuiliyaya?
43009009	Huan sequin quiijtojque: --Quena, yajaya. Sequinoc quiijtojque: --Ax ya, pero elisnequi queja ya. Pero nopa tlacatl iselti quiijto: --Quena, na tlen achtohuiya nieltoya nipopoyotzi.
43009010	Huajca quitlajtlanijque: --¿Quejatza huelqui titlachixqui?
43009011	Huan quinnanquili: --Se tlacatl tlen itoca Jes'us quichijqui soquitl huan nechtlalili ipan noixtiyol huan nechilhui ma niya nimoixtiyolpajpacati ipan nopa ameli tlen itoca Silo'e. Huajca niyajqui huan nimoixtiyolpajpajqui huan huajca huelqui nitlachixqui.
43009012	Huan quitlajtlanijque: --¿Canque itztoc nopa tlacatl Jes'us? Huan nopa tlacatl tlen eltoya popoyotzi quinilhui: --Ax nijmati.
43009013	Huan quihuicaque nopa tlacatl tlen eltoya popoyotzi iniixpa nopa fariseos.
43009014	Huan eltoya s'abado nopa tonal quema tiisraelitame ax titequitij quema Jes'us quichijqui soquitl huan quichicajqui nopa tlacatl. Huan nopa fariseos moilhuijque eltoya se tequitl.
43009015	Huajca inijuanti nojquiya quitlajtlanijque quejatza huelqui tlachiya. Huan quinilhui: --Nechtlalili soquitl ipan noixtiyol, huan nimoixtiyolpajpacato huan huajca nitlachixtejqui.
43009016	Huajca sequin nopa fariseos quiijtojque: "Toteco ax quititlantoya ni tlacatl tlen quichijqui ya ni pampa tequitqui ipan s'abado quema monequi timosiyajcahuase." Pero sequinoc moilhuiyayaj para se tlaixpanoquetl ax huelis quichihuas se hueyi tlanescayotl queja ya ni. Huajca motlajcoxelojque.
43009017	Huan sampa nopa fariseos quitlajtlanijque nopa tlacatl tlen mochicajtoya: --¿Tlaque tiquijtohua ta tlen yajaya tlen mitztlachiyalti? Huan nopa tlacatl quiijto: --Yajaya se tiocamanalojquetl.
43009018	Nopa israelita tlayacanani ax quineltocayayaj intla nel'ia nopa tlacatl eliyaya tlen achtohuiya eltoya popoyotzi huan ama hueli tlachiya, huajca quinnotzque inana huan itata.
43009019	Huan nojquiya quintlajtlanijque: --¿Nel'ia, ni imotelpoca? ¿Nel'ia tlacatqui popoyotzi? Huajca ¿quejatza hueli tlachiya ama?
43009020	Huan inana huan itata quinnanquilijque: --Tojuanti tiquixmatij ni totelpoca huan tijmatij tlacatqui popoyotzi.
43009021	Pero ax tijmatij quejatza hueli tlachiya ama, niyon ax tijmatij ajqueya quichicajqui iixtiyol. Xijtlajtlanica ya pampa ya tlacatl huan yajaya huelis inmechilhuis tlen panoc.
43009022	Inana huan itata quiijtojque ya ni pampa quinimacasiyayaj nopa israelitame pampa nopa tlayacanani tlen israelitame ya teyolmelajtoyaj intla se tlacatl quiijtosqu'ia para Jes'us eltoya nopa Cristo tlen Toteco quiijto para quititlanisqu'ia, huajca ayoc quicahuilisqu'iaj ma calaqui ipan tiopamitl.
43009023	Huajca inana huan itata quiijtojque: --Xijtlajtlanica ya pampa ya tlacatl.
43009024	Huajca ica ompa quinotzque nopa tlacatl tlen achtohuiya eltoya popoyotzi huan quiilhuijque: --Xijhueyichihua Toteco Dios, huan xitechilhui yajaya mitzchicajqui huan ax ya Jes'us, pampa tojuanti tijmatij nopa Jes'us se tlajtlacolchijquetl.
43009025	Huajca nopa tlacatl quinnanquili: --Ax nijmati intla yajaya se tlajtlacolchijquetl o axtle. San ya ni nijmati. Achtohuiya niitztoya nipopoyotzi huan ama hueli nitlachiya.
43009026	Yeca inijuanti sampa quitlajtlanijque: --¿Tlaque mitzchihuili? ¿Quejatza mitztlachiyalti?
43009027	Huan nopa tlacatl quinilhui: --Ya nimechilhui huan ax innechcajque. ¿Para tlen inquinequij ma nimechilhui sampa? ¿Huelis inquinequij inquitoquilise nojquiya?
43009028	Huan nopa tlayacanani quiajhuaque nopa tlacatl tlen achtohuiya eltoya popoyotzi huan quiilhuijque: --Ta tijtoquil'ia Jes'us, pero tojuanti tijtoquil'iaj Mois'es.
43009029	Tijmatij Toteco quicamahui Mois'es, pero nopa Jes'us ax tijmatij campa hualajtoc.
43009030	Huajca nopa tlacatl quinilhui: --¿Tlaque ya ni? Ax inquimatij canque hualajqui, pero yajaya nechtlachiyalti.
43009031	Nochi tijmatij Toteco ax quinpalehu'ia ax cuajcualme, pero intla se tlacatl quitlepanita Toteco huan quichihua ipaquilis Toteco, huajca quena, Toteco quitlacaquilis tlen quitlajtlanis.
43009032	Hasta quema pejqui tlaltepactli huan hasta ama, axaca quicactoc tlen se acajya tlen hueli quitlachiyalt'ia se tlen tlacatqui popoyotzi.
43009033	Intla Toteco ax quititlantosqu'ia ni Jes'us, huajca ax hueltosqu'ia nechchicajtosqu'ia.
43009034	Huajca nopa israelita tlayacanani quiilhuijque: --¡San tiicno conetl! ¿Tijnequi techmachtis tojuanti? Huan quicuatopejtiyajque tiopan calteno.
43009035	Huan Jes'us quicajqui para quiquixtijtoyaj ipan tiopamitl nopa tlacatl tlen eltoya popoyotzi, huajca yajqui quitemoto huan quiilhui: --¿Tijneltoca Icone Toteco?
43009036	Huan nopa tlacatl quitlajtlani: --Tate, ¿ajqueya ya? Xinechilhui pampa nijnequi nijneltocas.
43009037	Huan Jes'us quiilhui: --Amantzi tiquita ajqueya pampa na tlen nimitzcamahu'ia, niIcone Toteco.
43009038	Huan ni tlacatl quiijto: --NohueyiTeco, nimitzneltoca. Huan nopa tlacatl motlancuaquetzqui huan quihueyimatqui Jes'us.
43009039	Huan Jes'us quiilhui: --Nihualajtoc ipan tlaltepactli para nijsencahuas nochi para ma eli xitlahuac. Nihualajqui para tlacame tlen eliyayaj queja popoyotzitzi ma quiitaca tlen melahuac. Huan para inijuanti tlen moilhu'iaj ya quimachil'iaj nochi tlamantli ma mocahuaca popoyotzitzi ipan inintlalnamiquilis.
43009040	Huan sequin fariseos tlen itztoyaj ihuaya quicajque tlen quiijto huan quitlajtlanijque: --Huajca timoilhu'ia para tojuanti tiitztoque queja tipopoyotzitzi ipan totlalnamiquilis. ¿Ax que?
43009041	Huan Jes'us quinilhui: --Intla nel'ia initztosqu'iaj inpopoyotzitzi huan ax inquiitztosqu'iaj huan inquimachilijtosqu'iaj nochi tlen nijchijtoc, huajca ax inquihuicatosqu'iaj tlajtlacoli. Pero inquiijtohuaj inquimachil'iaj tlen nijchijtoc, huajca nel'ia inquihuicaj tlajtlacoli pampa ax innechselijtoque.
43010001	Huan Jes'us quiijto: "Nel'ia nimechilhu'ia, tlaxtequini ax calaquij campa puerta para tlaxtequise ipan se corral campa cochi borregojme. Inijuanti ixtacatzi tlejcoj huan panoj iixco nopa tepamitl pampa quinequij tlaxtequise.
43010002	Pero se tlamocuitlahuijquetl ax queja nopa calaqui. Yajaya calaqui ipan cuapuerta.
43010003	Huan tlen quimocuitlahu'ia nopa cuapuerta quitlapos, huan nopa tlamocuitlahuijquetl quinnotzas iborregojhua ica sesen inintoca para quisase. Huan iborregojhua quitoscaquise huan quitoquilijtiyase.
43010004	Huan quema nopa tlamocuitlahuijquetl tlamis quinnotzas nochi nopa borregojme tlen iaxcahua, quinyacantiyas huan inijuanti quitoquilise pampa quitoscaquise.
43010005	Pero nopa borregojme ax quitoquilise se tlacatl tlen ax quiixmatij, san cholose pampa ax quitoscamachil'iaj."
43010006	Jes'us quinilhui ni huicalotl pero ax quimachilijque tlaque quiijtosnequi.
43010007	Huajca Jes'us sampa quinilhui: "Nel'ia nimechilhu'ia na niitztoc nopa cuapuerta campa tlacame huelis calaquise san se queja borregojme calaquij corral ijtic campa temachtli.
43010008	Nochi tlen hualajque achtohuiya huan quinequiyayaj tlacame ma quintoquilica itztoyaj queja tlaxtequini huan tlacajcayahuani, pero tlacame tlen noaxcahua ax quintoquilijque.
43010009	Na niitztoc nopa cuapuerta. Nochi tlen calaquij corral ijtic ica notlapalehuil, niquinmaquixtis. Se tlamocuitlahuijquetl quinyacana iborregojhua ma calaquica ica tlayohua huan ma quisaca tonaya para yase campa yajaya quinpantil'ia tlacualistli. Quej nopa nojquiya niquinmocuitlahuis notlacajhua huan niquinmacas nochi tlen monequi.
43010010	"Se tlaxtejquetl hualas para tlaxtequiqui huan temictiqui huan tlaxolehuas. Na nihualajqui para nitemacas yolistli yancuic huan para mojmostla quipiyase nelpano nochi tlen monequi ipan ininnemilis.
43010011	Na niitztoc nopa cuali tlamocuitlahuijquetl tlen nimotemactil'ia ininpampa noborregojhua. Nimotemactilis huan nimiquis ininpampa tlen noaxcahua.
43010012	Pero ax san se elis ica se tlatequipanojquetl tlen san quinmocuitlahu'ia borregojme para quitlanis tomi. Quema yajaya quiitas ajsitihuala se tepechichi, nimantzi cholos huan quincajtehuas nopa borregojme ininseltitzi pampa ax iaxcahua. Huan nopa tepechichi quincuas sequin borregojme huan nopa sequinoc mosemantiyase, cholojtehuase huan campa hueli yase.
43010013	Cholos nopa tlatequipanojquetl pampa san tequiti para se tlaxtlahuili. Ax quinicnel'ia nopa borregojme.
43010014	"Na niitztoc nopa cuali tlamocuitlahuijquetl. Na niquinixmati tlen itztoque noaxcahua huan inijuanti nechixmatij,
43010015	san queja noTata nechixmati huan na niquixmati noTata. Huan nimotemactilis huan nimiquis ipampa tlen noaxcahua.
43010016	Itztoque sequinoc tlacame tlen nojquiya noaxcahua tlen ax aquij nica. Nojquiya monequi niquinnotzati ma nechtoquilica huan nechtoscaquise. Huan huajca nochi noaxcahua itztose san sejco huan nochi san na niquinmocuitlahuijtos.
43010017	"NoTata nechicnel'ia pampa nimotemactilis para nimiquis huan teipa nimoyolcuis sampa.
43010018	Axaca huelis nechmictis intla ax nimotemactilis. Pero ica nopaquilis nimotemactilis huan nimiquis. Nijpiya tlanahuatili para nimiquis huan nijpiya tlanahuatili para nimoyolcuis sampa pampa noTata queja nopa nechnahuatijtoc ma nijchihua."
43010019	Huan nopa tlayacanani tlen israelitame quicajque tlen Jes'us quiijto huan pejque monajnanquil'iaj huan sampa mosemanque.
43010020	Sequin quiijtohuayayaj: --Yajaya quipiya se iajacayo Axcualtlacatl huan tlapolohua. ¿Para tlen inquicaquij itlajtol?
43010021	Pero sequinoc quiijtohuayayaj intla quipiyasqu'ia se iajaca Axcualtlacatl ax huelisqu'ia camatisqu'ia nelcuali queja camati. Huan se tlen quipiya iajaca Axcualtlacatl ax hueli quitlachiyaltis se popoyotzi.
43010022	Ipan nopa metztli quema onca tlasesecayotl, Jes'us itztoya ipan altepetl Jerusal'en ipan nopa ilhuitl para tiquilnamiquise quema tohuejcapan tatahua sampa quiyancuilijque huan quimactilijque Toteco nopa hueyi tiopamitl tlen achtohui sequinoc quixolejtoyaj.
43010023	Huan Jes'us nemiyaya ipan hueyi tiopan tlamapa tlen quitocajtiyayaj Salom'on.
43010024	Huan nopa tlayacanani tlen israelitame quiyahualojque huan quiilhuijque: --¿Hasta quema timochiyase para nel'ia tijmatise tlen ta? Intla ta tiCristo tlen hualasqu'ia, xitechilhui xitlahuac.
43010025	Huan Jes'us quinnanquili: --Ya nimechilhui huan ax innechneltocaque. Nopa huejhueyi tlanescayotl tlen nijchihua ica itequiticayo noTata inmechnextil'ia ajqueya na.
43010026	Pero ax innechneltocaj para na niCristo tlen Toteco quititlanqui pampa ax innoaxcahua queja ya nimechilhuijtoc.
43010027	Noborregojhua nechtosmachil'iaj huan niquinixmati huan inijuanti, quena, nechtoquil'iaj.
43010028	Huan tlen noaxcahua niquinmaca yolistli yancuic para nochipa huan ax quema polihuise; niyon axaca huelis nechquixtilis pampa itztoque nomaco.
43010029	NoTata nechmacatoc inijuanti tlen noaxcahua huan yajaya quipiya m'as chicahualistli que nochi sequinoc. Huan axaca huelis quiquixtilis tlen noaxcahua pampa itztoque imaco nojquiya.
43010030	Na ihuaya noTata san se tiitztoque.
43010031	Huajca nopa israelita tlayacanani quiitzquijque tetl para quitepachose.
43010032	Huan Jes'us quinilhui: --Nijchijtoc imoixpa miyac cuali tlanescayotl tlen tepalehu'ia tlen noTata nechilhuijtoc ma nijchihua. ¿Tlaque tlanescayotl ax cuali nimechnextilijtoc para innechtepachosnequij?
43010033	Huan nopa tlayacanani tlen israelitame quiilhuijque: --Ax timitztepachosnequij pampa tijchijtoc tlen cuali. Timitztepachosnequij pampa tiquijtohua tiToteco Dios. Huajca tlahuel tiquixpano Toteco pampa nel'ia ta san tieli tlen hueli tlacatl.
43010034	Huan Jes'us quinilhui: --Ipan imotlanahuatil ijcuilijtoc: 'Niquijtohua para indioses.'
43010035	Huajca intla Toteco quintocajti 'dioses' nopa tlacame tlen quiseliyayaj itlajtol huan axaca huelis quixolehuas tlen ijcuilijtoc ipan Itlajtol,
43010036	¿para tlen inquiijtohuaj para na tlen noTata nechiyocacajqui para se tequitl tlatzejtzeloltic, huan nechtitlani ipan tlaltepactli para nijchihuas, ax nijtlepanita Toteco Dios pampa niquijto para niIcone Toteco?
43010037	Intla ax nihueli nijchihua huejhueyi tlanescayotl queja noTata quichihua, huajca amo xinechneltocaca.
43010038	Pero intla melahuac nijchihua huejhueyi tlanescayotl queja noTata, huajca xinechneltocaca ipampa nopa tlamantli tlen nijchihua yonque ax hueli innechneltocaj san ica notlajtol. Intla inquineltocase tlen nijchihua, inquimachilise noTata itztoc san se nohuaya huan na niitztoc san se ica ya.
43010039	Huajca nopa tlayacanani sampa quinequiyayaj quiitzquise Jes'us para quitzacuase, pero mochololti.
43010040	Huan Jes'us sampa quiixpanoc nopa atemitl Jord'an huan yajqui hasta ne nali campa quisa tonati campa achtohuiya Juan tecuaaltiyaya.
43010041	Huan miyac tlacame yajque nepa para itztose ihuaya. Huan quiijtohuayayaj se ica seyoc: --Nel'ia Juan ax quichijqui huejhueyi tlanescayotl queja ni Jes'us quichihua, pero nochi tlen Juan techilhui tlen Jes'us elqui melahuac.
43010042	Huan miyac tlacame quineltocaque Jes'us nepa.
43011001	Ipan altepetl Betania itztoya se tlacatl tlen itoca eliyaya L'azaro tlen san sejco itztoya ininhuaya isihua icnihua, Mar'ia huan Marta. Huan L'azaro pejqui mococohua.
43011002	(Mar'ia, iicni L'azaro, eliyaya nopa sihuatl tlen teipa quitequilis tlaajhuiyacayotl ipan iicxihua Jes'us huan quihuachili ica itzoncal.)
43011003	Huajca quema L'azaro mococo, isihua icnihua tlatitlanque ma quiilhuitij Jes'us: --Toteco, mococohua mohuampo L'azaro tlen tiquicnel'ia.
43011004	Huan quema Jes'us quicajqui ya ni, quiijto: --Nopa cocolistli ax quiajsic para ma miquis. Quiajsic para tenextilis ihueyitilis Toteco Dios huan nojquiya nohueyitilis na niIcone.
43011005	Huan Jes'us nel'ia quinicneli L'azaro, Mar'ia huan Marta.
43011006	Pero quema quicajqui mococohua L'azaro, mocajqui seyoc ome tonali campa itztoya.
43011007	Huan teipa techilhui tiimomachtijcahua: --Ma tiyaca sampa estado Judea.
43011008	Huan tiimomachtijcahua tiquilhuijque: --Tlamachtijquetl, nopa israelita tlayacanani nepa quinequiyayaj mitztepachose. ¿Para tlen sampa tiyase?
43011009	Huan Jes'us technanquili: --Ama ax tleno nopantis. Pampa onca majtlactli huan ome horas quema tlatlanestoc ipan se tonal. Se tlen nejnemi quema tonaya ax tleno ipanti pampa quitlahuil'ia nopa tlahuili tlen ni tlaltepactli.
43011010	Pero intla se nejnemi quema tzintlayohua, motepotlamis pampa ax onca tlahuili. Huan quena, ajsis hora tlen tzintlayohuilotl quema oncas tlen nopantis.
43011011	Jes'us quiijto ya ni huan teipa techilhui: --Tohuampo L'azaro cochtoc, pero niyas niquixititi.
43011012	Huan tiimomachtijcahua tiquilhuijque: --Toteco, intla cochtoc, cualtitoc, pampa quema isas, huajca mochicahuas.
43011013	Pero Jes'us nel'ia techilhuiyaya L'azaro ya mictoya, pero timoilhuiyayaj san cochtoya.
43011014	Huajca Jes'us techilhui xitlahuac: --L'azaro ya mictoc.
43011015	Huan na nipaqui ax niyajqui nimantzi pampa ama m'as cuali para imojuanti pampa m'as innechneltoquilise. Ma tiyaca tiquitatij.
43011016	Huan Tom'as tlen nojquiya quitocajtiyaya "Cuate" huan tlen itztoya se tlen tojuanti tiimomachtijcahua Jes'us, techilhui: --Ma tiyaca ihuaya para nojquiya ma techmictica intla quimictise Jes'us.
43011017	Huan quema Jes'us ajsito altepetl Betania, ya quipixtoya nahui tonali quitlalijtoyaj itlacayo L'azaro ipan tlacacahuaya.
43011018	Huan Betania mocahua nechca Jerusal'en, huelis se eyi kil'ometro ihuejcaca.
43011019	Huan miyac israelitame quistoyaj Jerusal'en para quinseseltise Marta huan Mar'ia pampa mijqui iniicni.
43011020	Huan quema Marta quicajqui para hualayaya Jes'us, yajqui quinamiquito ipan ojtli, pero Mar'ia mocajqui calijtic.
43011021	Huan Marta quiilhuito Jes'us: --NoTeco, intla tihualajtosqu'ia quema mococohuayaya, noicni ax mictosqu'ia.
43011022	Huan yonque ya mictoc, nijmati Toteco mitzchihuilis nochi tlen tijtlajtlanis.
43011023	Huan Jes'us quiilhui: --Moicni sampa moyolcuis.
43011024	Huan Marta quiijto: --Quena, nijmati moyolcuis sampa quema nochi mijcatzitzi moyolcuise ipan itlamiya tonali.
43011025	Huan Jes'us quiilhui Marta: --Na tlen niquinyolit'ia tlacame tlen mictoque huan sampa niquinmaca yolistli. Yonque miquis itlacayo se tlen nechneltoca, quipiyas yolistli yancuic para nochipa.
43011026	Huan nochi tlacame tlen itztoque huan nechneltocaj ax miquise para nochipa. ¿Tijneltoca tlen nimitzilhu'ia?
43011027	Huan Marta quiilhui: --Quena, noTeco nijneltoca ta tiCristo, tiIcone Toteco. Tajaya tlen timitzchiyayayaj xiajsi ipan totlaltepac.
43011028	Huan quema Marta tlanqui quiijto ya ni, yajqui quinotzato Mar'ia huan quiixtacailhui: --Totlamachtijca ya ajsico huan mitznotza.
43011029	Huan quema Mar'ia quicajqui ni, yajqui nimantzi para quinamiquiti.
43011030	Huan Jes'us noja aya ajsiyaya campa altepetl pampa mocajtoya campa Marta quinamiquito.
43011031	Huan nopa israelitame tlen itztoyaj calijtic para quiyolchicahuase Mar'ia quiitaque quema quisqui nimantzi huan quitoquilijque pampa moilhuiyayaj yohuiyaya quichoquiliti iicni campa quitoctoyaj.
43011032	Pero Mar'ia yajqui campa itztoya Jes'us huan quema quiitac, motlancuaquetzqui iicxitla huan quiilhui: --NoTeco, noicni ax mictosqu'ia intla tihualajtosqu'ia quema mococohuayaya.
43011033	Huan Jes'us quiitac chocayaya Mar'ia, huan nojquiya nopa israelitame tlen hualajque ihuaya nojquiya chocayayaj. Huan yajaya nojquiya moyolpitzahuili huan mocueso.
43011034	Huan quintlajtlani: --¿Canque inquitoctoque? Huan quiilhuijque: --Xihuala, Toteco, ma tijtlachilitij.
43011035	Huan Jes'us chocac.
43011036	Huan nopa israelitame quiijtojque: --Xiquitaca, Jes'us nel'ia quiicneli L'azaro.
43011037	Huan sequin quiijtojque: --Yajaya quichicajqui nopa popoyotzi. ¿Ax hueltosqu'ia nojquiya quichicajtosqu'ia L'azaro para ax mictosqu'ia?
43011038	Huan sampa Jes'us moyolpitzahuili huan yajqui campa quitoctoyaj. Quitlalijtoyaj itlacayo L'azaro ipan se tlacajcahuaya huan quiixtzajque ica se hueyi tepatlactli.
43011039	Huan Jes'us quiijto: --Xijquixtilica ne tetl tlen ica quitzactoque. Huan Marta, iicni L'azaro, quiilhui Jes'us: --Pero ya quipiya nahui tonali tijtojque huan huelis ya potehu'ia.
43011040	Huan Jes'us quiilhui: --¿Ax nimitzilhuijtoc, intla tijneltocas, nimitznextilis ihueyitilis Toteco?
43011041	Huan quema quiquixtilijque nopa tetl tlen nopa tlacajcahuaya campa quitlalijtoyaj nopa mijcatzi, Jes'us ajcoitac huan quiijto: --Pap'a, nimitztlascamati pampa tinechtlacaquilijtoc huan tinechchihuil'ia tlen nimitztlajtlan'ia.
43011042	Nijmati nochipa tinechtlacaquil'ia, pero nimitzcamahu'ia ama tlamiyacapa para nochi tlen nechyahualojtoque nica huelis nechneltocase para tinechtitlantoc ipan ni tlaltepactli.
43011043	Huan quema tlanqui quicamahu'ia iTata, camatqui chicahuac huan quiijto: --L'azaro, xiquisa tlen nopa tlacajcahuaya.
43011044	Huan L'azaro tlen mictoya quistihualajqui huijcontoc nejmajtic ica yoyomitl imaco hasta nochi iicxico. Huan se payo quiixtzacuayaya. Huan Jes'us quinilhui nopa tlacame: --Xijtojtomaca para huelis yas.
43011045	Huan miyac israelitame tlen itztoyaj ihuaya Mar'ia quiitaque tlen Jes'us quichijqui huan quineltocaque para yajaya nopa Cristo tlen hualasqu'ia.
43011046	Pero sequinoc israelitame tlen ax quineltocaque yajque quinilhuitoj nopa fariseos tlaque Jes'us quichijtoya.
43011047	Huajca nopa tlayacanca totajtzitzi huan fariseos mosentilijque ica nopa hueyi tlasentilistli tlen tequihuejme huan quiijtojque: --¿Tlaque tijchihuase? Pampa ni tlacatl Jes'us quichihua miyac tlanescayotl.
43011048	Intla tijcahuilise ma quichihuas m'as, huajca nochi quineltocase. Huan nopa tequihuejme ipan altepetl Roma quicaquise huan techtitlanilise soldados para techxolehuiliquij totiopa huan techmictise nochi tiisraelitame ipan totlal.
43011049	Huan Caif'as tlen eliyaya nopa hueyi israelita totajtzi ipan nopa xihuitl quinilhui: --Ax tleno inquimatij.
43011050	¿Ax inquimachil'iaj m'as cuali quisas para ma miquis san se tlacatl ipampa nochi tlacame huan ax timiquise nochi tiisraelitame?
43011051	Huan Caif'as ax quiijto ya ni pampa iselti moilhuijtoya. Elqui pampa yajaya itztoya nopa hueyi israelita totajtzi ipan nopa xihuitl huan Itonal Toteco quimacac nopa tlajtoli para tenextilis achtohui tlaque panos teipa quema Jes'us miquisqu'ia ipampa nochi tlacame ipan totlal.
43011052	Huan ax san miquisqu'ia Jes'us ipampa tlacame ipan totlal. Miquisqu'ia para ma mosentilise iconehua Toteco tlen mosemantoyaj ipan campa hueli tlali.
43011053	Huajca nopa tonal huan teipa nopa tlayacanca israelitame pejque quisencahuaj quejatza huelis quimictise Jes'us.
43011054	Huajca Jes'us ayoc huelqui nejnemi campa nopa tlayacanca israelitame huelis quiitase. Yajaya quisqui huan yajqui ica tojuanti tiimomachtijcahua ipan se pilaltepetzi tlen itoca Efra'in nechca nopa huactoc tlali campa ax tleno eli.
43011055	Huan ajsitihualayaya nopa tonal para nopa Pascua Ilhuitl. Huan miyac tlacame hualayayaj tlen campa hueli pilaltepetzitzi huan yohuiyayaj hasta altepetl Jerusal'en quema noja polihuiyaya para pehuas nopa ilhuitl pampa monequiyaya mopajpacase queja quiijtohuaj totlanahuatil para teipa quiilnamiquise nopa Pascua Ilhuitl.
43011056	Huan nopa tlacame tlen hualajtoyaj campa hueli quitemohuayayaj Jes'us huan motlajtlaniyayaj se ica seyoc tlen moquetzayayaj hueyi tiopan calijtic: --¿Quejatza tiquita? ¿Hualas Jes'us ipan ni ilhuitl o axtle?
43011057	Huan nopa tlayacanca totajtzitzi huan nopa fariseos ya quinilhuijtoyaj tlacame intla se quimatisqu'ia canque itztoya Jes'us, ma quinyolmelahuatij para huelise quiitzquitij.
43012001	Quema polihuiyaya chicuase tonali para pehuas nopa ilhuitl tlen itoca Pascua, Jes'us sampa yajqui Betania campa itztoya L'azaro tlen quiyoliti quema ya mictoya.
43012002	Huan inijuanti quichihuilijque Jes'us se tlacualistli. Huan itztoyaj L'azaro huan sequinoc ihuaya Jes'us campa mesa. Huan Marta quinmacayaya inintlacualis.
43012003	Huan Mar'ia quihualicac tlajco litro aceite tlen tlahuel ajhuiyac eliyaya tlasencahuali ica nopa xochitl tlen itoca nardo. Nel'ia eliyaya patiyo nopa tlaajhuiyacayotl. Huan Mar'ia quitequili ipan iicxihua Jes'us huan quihuachili iicxihua ica itzoncal. Huan nel'ia ajhuiyac mijmiyotiyaya calijtic.
43012004	Huan nopona nojquiya itztoya Judas Iscariote, icone Sim'on, se tlen tojuanti tiimomachtijcahua Jes'us. Yajaya tlen teipa quitemactili para ma quimictica. Huan Judas quiijto:
43012005	--¿Para tlen quinenpolo ne tlaajhuiyacayotl? Hueltosqu'ia quinamacatosqu'ia para miyac tomi queja tlaxtlahuaj para eyi ciento tonali tequitl huan quinmacatosqu'ia nopa tomi tlacame tlen pilteicneltzitzi.
43012006	Judas ax quiijto ya ni pampa nel'ia quinicneliyaya tlen teicneltzitzi. Quiijto pampa yajaya elqui se tlaxtejquetl. Yajaya quipixqui nopa tequitl para quihuicas nopa bolsa ica totomi nochi tiimomachtijcahua Jes'us huan ajachica quiixtacacuiyaya.
43012007	Huajca Jes'us quiilhui: --Amo xijcuatotoni ni sihuatl. Yajaya quiajcoctoc ni tlaajhuiyacayotl hasta ama para quicualtlalis notlacayo para quema nimiquis huan nechtocase.
43012008	Nochipa itztose imohuaya tlen pilteicneltzitzi para inquinpalehuise, pero na ayoc nihuejcahuas niitztos imohuaya.
43012009	Huan miyac israelitame quicajque para Jes'us itztoya ichaj L'azaro huan yeca hualajque quitlachilicoj. Ax san quinequiyayaj quiitase Jes'us. Nojquiya quinequiyayaj quiitase L'azaro tlen mictoya huan Jes'us sampa quiyoliti.
43012010	Pero nopa tlayacanca totajtzitzi quisencahuayayaj quejatza huelis quimictise L'azaro nojquiya,
43012011	pampa miyac israelitame ayoc quinneltocaque inintlajtol. Pejque quineltocaj Jes'us pampa quiyoliti L'azaro.
43012012	Huan tonili nopa miyac tlacame tlen ajsitoyaj para nopa Pascua Ilhuitl quicajque para Jes'us monechcahuiyaya Jerusal'en.
43012013	Huan quitejque huejhueyi apachtli imacuayo huan yajque quinamiquitoj. Huan pejque quiilhu'iaj chicahuac: "¡Timitzhueyichihuaj! ¡Ma Toteco mitztiochihua ta tlen tihuala ipan itoca! ¡Ta titotlanahuatijca tiisraelitame!"
43012014	Huan Jes'us quipanti se cone burro huan ipan tlejcoc queja ijcuilijtoc ipan Itlajtol Toteco para quichihuasqu'ia. Ijcuilijtoc:
43012015	"Amo ximomajmatica inJerusal'en ehuani. Xiquitaca imotlanahuatijca ya huala ipan se cone burro."
43012016	Achtohuiya tojuanti tiimomachtijcahua ax tijmachilijque para Jes'us quitlamiltiyaya tlen ijcuilijtoc ipan Itlajtol Toteco para panosqu'ia. Pero quema Jes'us mocueptoya elhuicac huan Toteco quihueyitlalijtoya, tiquilnamijque quesqui tlamantli panotoya tlen ijcuilijtoc ipan Itlajtol Toteco para yajaya quichihuasqu'ia o para tlacame ma quichihuilica.
43012017	Huan nojquiya nochi nopa tlacame tlen itztoyaj ihuaya Jes'us quema quinotzqui L'azaro ma quisa campa tlacacahuaya ajachica quinilhuiyayaj sequinoc tlen panotoya.
43012018	Huajca yeca mosentilijque miyac tlacame para quinamiquitij Jes'us ipan ojtli.
43012019	Huan nopa fariseos moilhuijque se ica seyoc: --Xiquitaca, ax tleno hueli tijchihuase. Nochi tlacame tlen campa hueli ehuaj ipan tlaltepactli ya quitoquil'iaj.
43012020	Huan itztoyaj sequin tlacame tlen ehuaj tlali Grecia tlen nojquiya yajque Jerusal'en para quihueyimatise Toteco ipan nopa ilhuitl.
43012021	Huan inijuanti yajque campa Felipe tlen ehua altepetl Betsaida ipan estado Galilea huan quiilhuijque: --Tate, tijnequij tiquixmatise Jes'us.
43012022	Huan Felipe hualajqui quiilhuico Andr'es tlen quiilhuijtoyaj. Huan san sejco Felipe huan Andr'es quiilhuijque Jes'us.
43012023	Huan Jes'us quiijto: --Ya ajsic hora para na tlen niMocuepqui Tlacatl nimiquis huan noTata nechhueyitlalis.
43012024	Nel'ia nimechilhu'ia, intla axaca quitocas se xinachtli, nopa xinachtli mocahuas san se xinachtli. Pero intla se quitocas tlaltitla queja quitocaj se tlen mictoc, iyoltzi nopa xinachtli ixhuas huan temacas miyac pixquistli.
43012025	Aqui quinequi quichihuas san tlen quipact'ia, quipolos nochi quema miquis. Pero ajqueya quicahuas tlen yajaya quinequi ipan iyolis ipan ni tlaltepactli huan nechtoquilis, quipiyas se yolistli yancuic para nochipa.
43012026	Intla ni griegos o tlen hueli tlacame quinequij elise notequipanojcahua, ma nechtoquilica. Huan campa na niitztos, nojquiya itztose notequipanojcahua. Huan intla se nechtequipanos, noTata quitlepanitas.
43012027	"Ama tlahuel nimocuesohua, pero ax nijtlajtlanis noTata ma nechmanahui tlen ni tlaijiyohuilistli tlen hualas. Na nihualajtoc ipan ni tlaltepactli san para nitlaijiyohuis huan nimiquis ipan ni tonali."
43012028	Huajca Jes'us quiilhui iTata: "Pap'a, xijchihua para nochi tlacame ma mitzhueyitlalica ipampa tlen nijchihua na." Huan Toteco Dios tlen itztoc elhuicac quiilhui Jes'us: "Ya nijchijtoc para ma nechhueyitlalica huan sampa nijchihuas."
43012029	Huan nopa miyac tlacame tlen moquetzayayaj nepa quitoscajque. Huan sequin quiijtojque tlatomonqui huan sequinoc quiijtojque: --Se elhuicac ejquetl quinojnotzqui Jes'us.
43012030	Pero Jes'us techilhui: --NoTata ax camatqui para na ma nijmati nechcajqui. Yajaya camatqui para imojuanti xijmachilica yajaya quicajqui tlen niquilhui.
43012031	Ama ajsitoc hora para Toteco quintlajtolsencahuas tlen itztoque ipan ni tlaltepactli. Ama nijquixtilis itequihuejcayo Axcualtlacatl tlen tlanahuat'ia ipan ni tlaltepactli.
43012032	Huan quema nechtlejcoltise ipan cuamapeli, niquinyoltilanas nochi tlacame para ma hualaca campa na.
43012033	Techilhui ya ni para ma tijmatica quejatza miquisqu'ia.
43012034	Huan nopa miyac tlacame quitlajtlanijque: --Tojuanti tijcactoque ipan Itlajtol Toteco campa quiijtohua nopa Cristo tlen hualasqu'ia itztos para nochipa. Pero tiquijtohua ta tlen tiMocuepqui Tlacatl, mitztlejcoltise ipan cuamapeli para timiquis. ¿Ta tlen tiMocuepqui Tlacatl tiitztoc san se ica nopa Cristo tlen hualasqu'ia o axtle?
43012035	Huajca Jes'us quinilhui: --Na tlen niquintlahuil'ia tlacame ipan ininyolo san niitztos imohuaya se ome tonali. Xinejnemica ipan notlahuil ama quema noja inhuelij huan xinechneltocaca para ax inpolihuise. Pampa huala tzintlayohuilotl quema ayoc niitztos imohuaya. Tlacame tlen nejnemij ipan tzintlayohuilotl huan ax nechcahuil'iaj ma niquintlahuili, ax quimachil'iaj canque yohuij, niyon ax quimatij intla polihuise para nochipa.
43012036	Xinechneltocaca ipan ni tonali quema na tlen nitlahuili noja niitztoc imohuaya para inelise innoconehua huan para huelis innejnemise ipan notlahuil. Huan quema Jes'us quiijto ya ni, quisqui huan motlatito tlen inijuanti.
43012037	Huan yonque Jes'us quichijtoya miyac huejhueyi tlanescayotl iniixpa tlacame tlen quinnextili ichicahualis, nopa tlayacanca israelitame ax quineltocayayaj.
43012038	Quej ni panoc para quitlamiltis tlen nopa tiocamanalojquetl Isa'ias quiijcuilo huejcajquiya campa quiijto: "Toteco, ax miyaqui tlacame quineltocaj tlen tiquinilhu'iaj. ¿Tiquinnextilijtoc san se ome mohueyi chicahualis?"
43012039	Huajca ax huelque quineltoquil'iaj pampa eltoc queja Isa'ias quiijtohua ipan iama:
43012040	"Toteco quinixtzactoc huan quinyoltetilijtoc. Quej nopa ax hueli quiitase huan quimachilise tlen na, huan ax moyolcuepase para huelis niquinmaquixtis."
43012041	Huan Isa'ias quiijto ya ni pampa quiitztoya ihueyitilis Cristo huan techyolmelahuayaya tlen ya.
43012042	Pero yonque queja nopa quiijtohua, miyac tlacame quineltocaque Jes'us para yajaya nopa Cristo. Huan hasta sequin tlayacanca israelitame nojquiya quineltocaque, pero axaca quiilhuiyayaj pampa quinimacasiyayaj nopa fariseos. Quimatiyayaj ayoc quincahuilisqu'iaj ma calaquica ipan israelita tiopamitl.
43012043	Mohuihuichijque pampa m'as quinequiyayaj quinpaquilismacase tlacame, huan ax Toteco.
43012044	Huan Jes'us pejqui camati tlamiyacapa ipan nopa ilhuitl huan chicahuac quiijto: "Yajaya tlen nechneltoca, ax san na nechneltoca. Nojquiya quineltoca noTata tlen nechtitlantoc.
43012045	Aqui nechita, nojquiya quiita noTata tlen nechtitlantoc.
43012046	Nihualajtoc ipan ni tlaltepactli queja se tlahuili. Niquintlahuil'ia ininyolo nochi tlen nechneltocaj para ayoc itztose ipan tzintlayohuilotl.
43012047	Pero tlacame tlen quicaquij notlajtol huan ax nechneltocaj, ax niquintlajtolsencahuas. Ax nihualajtoc ama ipan tlaltepactli para nitetlajtolsencahuas. Nihualajtoc para niquinmaquixtis tlen inintlajtlacolhua.
43012048	Pero ajqueya nechhuejcamajcahua huan ax quisel'ia notlajtol quipiyas tlen quitlajtolsencahuas ipan itlamiya tonali. Pampa ni tlajtoli tlen niquijtojtoc ipan tlaltepactli quiteilhuis ipan itlamiya tonali.
43012049	Pampa ax nicamati san ica na notequihuejcayo. NoTata tlen nechtitlantoc nechnahuatijtoc tlaque ma niquijto huan tlaque ma nitlamachti.
43012050	Huan nijmati ajqueya quineltocas notlajtol tlen noTata nechnahuatijtoc ma niteilhui, yajaya quipiyas yolistli tlen yancuic para nochipa. Pampa nochi tlen niquijtohua eltoc tlen noTata nechilhuijtoc ma niquijto."
43013001	Aya pehuayaya nopa Pascua Ilhuitl huan Jes'us quimatiyaya ya monechcahuiyaya nopa hora para quisas tlen ni tlaltepactli huan mocuepas campa itztoc iTata. Mojmostla technextilijtoya tojuanti tlen tiiaxcahua ipan ni tlaltepactli para techicnel'ia huan nopa tonal technextili para neltlahuel techicnel'ia.
43013002	Eltoya hora para nopa Pascua tlacualistli huan Axcualtlacatl ya quitlalilijtoya ipan itlalnamiquilis Judas Iscariote, icone Sim'on, para quitemactilis Jes'us ininmaco ax cuajcualme.
43013003	Jes'us quimatiyaya Itata quimacatoya tequihuejcayotl para quinahuatis nochi tlamantli. Huan quimatiyaya para hualajqui tlen campa Toteco huan ica se ome tonali mocuepasqu'ia iixtla.
43013004	Pero yonque nochi nopa tequihuejcayotl quipixtoya, ipan nopa tlacualistli moquetzqui Jes'us, huan quiquixti iyoyo huehueyac huan motzinquechilpi ica se toalla.
43013005	Huan quitequili atl se tina huan pejqui techicxipajpaca huan techicxihuatza ica nopa toalla queja quichihua se tlatequipanojquetl.
43013006	Huan quema Jes'us pejqui quiicxipajpaca Sim'on Pedro, yajaya quiilhui: --NoTeco, ¿para tlen tijnequi tinechicxipajpacas?
43013007	Huan Jes'us quinanquili: --Amantzi ax tijmachil'ia tlaque quinequi quiijtos tlen nijchihua, pero teipa tijmachilis.
43013008	Huan Pedro quiijto: --Ax quema nimitzcahuilis xinechicxipajpacas. Huan Jes'us quinanquili: --Intla ax nimitzicxipajpacas, huajca ax tleno tijpiyas noca na.
43013009	Huajca Sim'on Pedro quiilhui: --Huajca, noTeco, ax san noicxi xinechpajpaquili, nojquiya xinechpajpaquili notzonteco huan noma.
43013010	Huan Jes'us quiilhui: --Se tlacatl tlen maltijtoc san monequi quiicxipajpacas pampa ya tlapajpactic itlacayo. Imojuanti intlapajpactique, pero ax nochi imojuanti.
43013011	Huan Jes'us quiijto: "Ax nochi intlapajpactique" pampa quimatiyaya ajqueya quitemactilisqu'ia.
43013012	Quema tlanqui techicxipajpaca nochi tojuanti, sampa moquenti iyoyo huehueyac huan mosehui nechca mesa. Huan techilhui: --Huelis ax inquimachil'iaj tlen nimechchihuilijtoc.
43013013	Innechnotzaj niimotlamachtijca huan niimoTeco. Huan quinamiqui tlen inquiijtohuaj pampa melahuac.
43013014	Pero intla na tlen niimotlamachtijca huan niimoTeco nimechicxipajpactoc, monequi san se inmotequipanose huan inmoicxipajpacase se ica seyoc.
43013015	Pampa nimechnextilijtoc para inquichihuase queja na nimechchihuilijtoc.
43013016	Nel'ia nimechilhu'ia, se tlatequipanojquetl ax itztoc m'as hueyi que iteco. Huan se tlatitlanquetl ax itztoc m'as hueyi que yaja tlen quititlanqui. Innotlatequipanojcahua huan innotlayolmelajcahua huan ax m'as inhuejhueyi que na.
43013017	Ya inquimachil'iaj para nimechilhuijtoc ximotequipanoca se ica seyoc, huajca xijchihuaca huan inmechmacas miyac paquilistli.
43013018	"Ax nicamati tlen nochi imojuanti. Cuali nimechixmati inquesqui tlen nimechtlapejpenijtoc. Ijcuilijtoc ipan Itlajtol Toteco campa quiijto para se tlen quipalohua ipantzi nohuaya ipan notlacualis, mochijtoc nocualancaitaca. Huan ni tlajtoli nimantzi quisas melahuac.
43013019	Nimechilhu'ia ya ni ama quema noja polihui para panos para teipa quema panos, inquineltocase para na niitztoc nopa Cristo tlen hualasqu'ia.
43013020	Nel'ia nimechilhu'ia, ajqueya inmechselis imojuanti o tlen hueli tlacatl tlen nijtitlani, nojquiya nechsel'ia. Huan tlen nechsel'ia, quisel'ia noTata tlen nechtitlantoc."
43013021	Quema Jes'us tlanqui quiijto ya ni, moyolpitzajqui huan techilhui tiimomachtijcahua: --Nel'ia nimechilhu'ia, se tlen imojuanti nechtemactilis ica nocualancaitacahua.
43013022	Huan tiimomachtijcahua pejque timoixtlachil'iaj se ica seyoc pampa ax tijmatiyayaj ajqueya quichihuasqu'ia.
43013023	Na nitlacuayaya inechca Jes'us pampa miyac nechicneli.
43013024	Huan Sim'on Pedro nechtlamanextili ma nijtlajtlani Jes'us ajqueya quitemactilisqu'ia.
43013025	Huajca na nimonechcahui achi m'as huan niquilhui: --Toteco, ¿ajqueya mitztemactilis?
43013026	Huan Jes'us nechnanquili: --Na nijpalos ni pantzi ipan tlacuali huan nijmacas ma quicua yajaya tlen nechtemactilis. Huajca quipalo nopa pantzi huan quimacac Judas, itelpoca Sim'on Iscariote.
43013027	Huan quema Judas quiselijtoya nopa pantzi, Axcualtlacatl calajqui ipan iyolo. Huan Jes'us quiilhui: --Nopa tlen tijchihuas, xijchihua nimantzi.
43013028	Huan niyon se tlen tojuanti tlen tiitztoyaj ihuaya campa mesa ax tijmatiyayaj para tlen quiilhui ya nopa.
43013029	Sequin san moilhuiyayaj Jes'us quiilhuiyaya Judas ma quicohuati tlen monequi para nopa ilhuitl o quiilhuiyaya ma quinmacas tomi tlen pilteicneltzitzi pampa Judas quimocuitlahuiyaya totomin bolsa.
43013030	Huajca Judas quiseli nopa pantzi tlen Jes'us quimacac huan nimantzi quistejqui. Huan ya tlayohuatoya.
43013031	Quema ya quistoya Judas, Jes'us techilhui: --Ama monextis nohueyitilis na tlen niMocuepqui Tlacatl. Huan monextis ihueyitilis noTata ipampa tlen nijchihuas.
43013032	Quema nitenextilis ihueyitilis noTata, ax huejcahuas nopa tonal teipa quema noTata nechhueyitlalis.
43013033	Noconehua, san niitztos imohuaya seyoc tlalochtli huan monequi niquistehuas. Yonque innechtemose, queja niquinilhui nopa israelita tlayacanani, ax huelis innechtoquilise campa niyas.
43013034	Huajca nimechmaca se yancuic tlanahuatili para xijchihuaca: Ximoicnelica se ica seyoc queja na nimechicnel'ia. Quena, queja nopa monequi ximoicnelica.
43013035	Nochi tlacame quimachilise para nel'ia innomomachtijcahua intla nel'ia inmoicnelise.
43013036	Huan Sim'on Pedro quitlajtlani: --NoTeco, ¿canque tiyas? Huan Jes'us quinanquili: --Amantzi ax huelis tinechtoquilis campa niyas, pero teipa quena, tinechtoquilis.
43013037	Huan Pedro quiilhui: --NoTeco, ¿para tlen ax huelis nimitztoquilis amantzi? Nimotemacasqu'ia para nimiquis mopampa ta.
43013038	Huan Jes'us quinanquili: --Tinechilhu'ia timotemacasqu'ia para ma mitzmictica pampa tinechneltoca. Pero nel'ia nimitzilhu'ia, ipan ni tlayohua quema noja polihuis para tzajtzis se cuapelech, ta tiquijtojtos expa para ax tinechixmati.
43014001	"Amo ximocuesoca. Xijneltocaca Toteco huan xinechneltocaca nojquiya.
43014002	Nepa elhuicac campa ichaj noTata onca miyac caltini para ipan initztose. Intla ax melahuac, nimechilhuijtosqu'ia. Na niyas nepa nimechchijchihuiliti imochajchaj campa initztose.
43014003	Huan quema ya nimechsencahuilijtos imochajchaj, huajca sampa nihualasoc huan nimechhuicas para initztose nohuaya nepa campa niitztos.
43014004	Inquimatij canque niyas huan inquimatij nopa ojtli tlen ipan inyase."
43014005	Huan Tom'as quiilhui: --NoTeco, ax tijmatij canque tiyas, huajca ¿quejatza huelis tijmatise nopa ojtli para ipan tiyase?
43014006	Huan Jes'us quiilhui: --Na niojtli, nitehuicas elhuicac. Na niitztoc tlen melahuac huan nitemacas yolistli yancuic para nochipa. Axaca huelis ajsis campa itztoc noTata nepa elhuicac intla ax nechneltoca.
43014007	Intla nel'ia innechixmajtosqu'iaj, nojquiya inquiixmajtosqu'iaj noTata. Pero para ama huan teipa xijmachilica ya inquiixmajtoque noTata huan ya inquiitztoque.
43014008	Huan Felipe quiilhui: --NoTeco, xitechnextili moTata, san ya nopa tijnequij.
43014009	Huan Jes'us quiilhui: --Felipe, ya quipiya miyac tonali niitztoc imohuaya. ¿Ax innechixmatij? Yajaya tlen nechitztoc, ya quiitztoc noTata. Huajca, ¿para tlen tiquijtohua ma nimechnextili noTata?
43014010	¿Ax inquineltocaj niitztoc ipan noTata huan noTata itztoc nopan na? Nopa tlajtoli tlen nimechilhu'ia, ax san na notlajtol. Tlen nimechilhu'ia huala tlen noTata tlen itztoc nopan na. Huan yajaya quichihua itequi noca na.
43014011	Xinechneltoquilica notlajtol quema nimechilhu'ia niitztoc ipan noTata huan yajaya itztoc nopan na. Huan intla ax hueli innechneltocaj ipampa tlen niquijtohua, xinechneltocaca ipampa nopa huejhueyi chicahualnescayotl tlen nijchijtoc.
43014012	Nel'ia nimechilhu'ia, se tlacatl tlen nechneltocas quichihuas huejhueyi tequitl queja nijchijtoc. Huan noja m'as huejhueyi tequitl quichihuas pampa nimocuepas campa itztoc noTata.
43014013	Huan nochi tlamantli tlen inquitlajtlanise noTata ipan notoca, nimechchihuilis pampa na niIcone nijchihua ma quihueyitlalis noTata.
43014014	Quena, nochi tlen intlajtlanise ica notequihuejcayo, nimechchihuilis.
43014015	"Intla innechicnel'iaj, xijchihuaca nopa tlanahuatili tlen nimechmacatoc.
43014016	Huan nijtlajtlanis noTata ma inmechtitlanilis seyoc Tlayoltlalijquetl huan yajaya mocahuas imohuaya para nochipa.
43014017	Nopa Tlayoltlalijquetl yajaya Itonal Toteco tlen tlamacht'ia tlen melahuac. Pero tlacame tlen ni tlaltepactli tlen ax noaxcahua ax huelis quiselise Itonal Toteco pampa ax huelis quiitase huan ax quiixmatise. Pero imojuanti inquiixmatij Itonal Toteco pampa ama itztoc imohuaya huan teipa mocahuas ipan imoyolo.
43014018	"Ax nimechcajtehuas queja inicnotzitzi. Nimocuepas niitztos imohuaya.
43014019	Ayoc huejcahuas para tlacame tlen ni tlaltepactli tlen ax noaxcahua ayoc nechitase. Pero imojuanti, quena, innechitase. Huan pampa niyoltos, inyoltose para nochipa.
43014020	Quema hualas Itonal Toteco, inquimachilise na niitztoc ipan noTata, huan initztoque nopan na huan na niitztoc ipan imojuanti.
43014021	Tlacame tlen quimatij notlanahuatil huan nel'ia quichihuaj, inijuanti tlen nel'ia nechicnel'iaj. Huan noTata quinicnelis tlen nechicnel'iaj, huan na nojquiya niquinicnelis huan nimonextis ica sesen inijuanti."
43014022	Huan nopa seyoc Judas (ax Judas Iscariote) quiilhui Jes'us: --NoTeco, ¿para tlen timonextis ica tojuanti, pero ica tlacame tlen ax mitzneltocaj, axtle?
43014023	Huan Jes'us quinanquili: --Tlen nechicnel'ia quichihuas tlen niquijtohua. Huan noTata quiicnelis huan na ihuaya noTata tihualase para timochantise ipan iyolo.
43014024	Tlen ax nechicnel'ia ax quichihua tlen niquijtohua. Huan ni tlajtoli tlen nimechilhu'ia ax san na notlajtol, pero noTata tlen nechtitlantoc nechilhuijtoc tlen monequi niquijtos.
43014025	"Na nimechilhu'ia nochi ni quema noja niitztoc imohuaya.
43014026	Pero Itonal Toteco, nopa Tlayoltlalijquetl, tlen noTata inmechhualtitlanilis ipan notoca yajaya inmechmachtis nochi tlamantli huan inmechilnamiquiltis nochi tlen nimechilhuijtoc.
43014027	"Nimechcahuilijtehua tlasehuilistli ipan imoyolo. Huan notlasehuilis tlen nimechmaca ax queja temacaj tlen itztoque ipan ni tlaltepactli. Amo ximocuesoca huan amo ximomajmatica.
43014028	Inquicactoque quema nimechilhui para niyas huan teipa sampa nihualas niitztos imohuaya. Intla nel'ia innechicnel'iaj, inpaquisqu'iaj pampa niyas campa itztoc noTata pampa noTata itztoc m'as hueyi queja na.
43014029	Nimechilhu'ia niyas ama quema noja aya niyajtoc para quema niyas, inquineltocase notlajtol.
43014030	"Ayoc miyac huelis nimechcamahuis pampa ya hualas Axcualtlacatl tlen quinnahuat'ia tlacame tlen ni tlaltepactli. Yajaya ax quipiya niyon quentzi tequihuejcayotl noca na.
43014031	Pero nijnequi nochi tlacame ipan ni tlaltepactli ma quimachilica niquicnel'ia noTata. Huan tlen noTata nechnahuat'ia, ya nopa nijchihuas. Ximoquetzaca, ma tiyacajya.
43015001	"Na niitztoc queja se xocomeca tzontli tlen melahuac huan noTata itztoc queja nopa xocomeca mocuitlahuijquetl.
43015002	Nochi tlen nechneltocaj itztoque queja noxocomeca macuayohua tlen motlatzquilijtoque nopan na. Intla se tlen nechneltoca ax quipiya itlajca, noTata quimatzontequis. Huan nochi noxocomeca macuayohua tlen temacaj inintlajca, noTata quinyejyectis para huelis temacase m'as inintlajca.
43015003	Imojuanti initztoque queja se nomacuayo tlen noTata ya quiyejyectijtoc, pampa ya intlapajpactique ica nopa tlajtoli tlen nimechmachtijtoc.
43015004	Ximocahuaca intlatzquitoque nopan na huan na nimocahuas nitlatzquitoc ipan imojuanti. Se xocomeca macuayotl ax hueli tlaqui intla ax mocahuas tlatzquijtoc ipan nopa xocomeca tzontli. Huan imojuanti ax hueli inquichihuase ipaquilis noTata intla ax inmocahuase intlatzquijtoque ipan na.
43015005	"Na niitztoc queja nopa xocomeca tzontli huan initztoque queja noxocomeca macuayohua. Intla inmocahuase intlatzquijtoque nopan na huan nimocahuas nitlatzquitoc ipan imojuanti, huajca quena, intemacase miyac imotlajca. Pero intla ax nimechpalehuis, ax tleno huelis inquichihuase.
43015006	Tlacame tlen ax mocahuaj tlatzquijtoque nopan na, noTata quinchihuilis queja se xocomeca mocuitlahuijquetl quinchihuili nopa xocomeca macuatini tlen ax tlaqui. Quitzontequilis huan quicahuilis ma huaqui. Huan quinsentilis huan quinmajcahuas ipan tlitl para tlatlase.
43015007	"Intla inmocahuase intlatzquijtoque nopan na huan notlajtol mocahuas ipan imoyolo, huajca inquitlajtlanise tlen inquinequij huan inquiselise.
43015008	Huan quema intemacaj miyac imotlajca huan inquichihuaj miyac tlamantli tlen ipaquilis noTata, nesis m'as ihueyitilis noTata huan nesis nel'ia innomomachtijcahua.
43015009	Queja noTata nechicnel'ia miyac, na nojquiya nimechicnel'ia. Ximocahuaca ipan notlateicnelilis.
43015010	Intla inquichihuase tlen nimechnahuat'ia, inmocahuaj ipan notlaicnelilis queja nojquiya quema nijchihua tlen noTata nechnahuat'ia, nimocahua ipan itlaicnelilis.
43015011	"Nimechilhuijtoc ni tlajtoli para huelis inquipiyase nopaquilis huan inpactose tlahuel hasta nelmiyac.
43015012	Huan ya ni nimechnahuat'ia, ximoicnelica se ica seyoc queja na nimechicnel'ia.
43015013	Se tlen motemactilis huan miquis ipampa ihuampoyohua, yajaya m'as teicnel'ia que nochi tlacame.
43015014	Initztoque innohuampoyohua intla inquichihuaj tlen nimechnahuat'ia.
43015015	Huajca ayoc nimechnotzas innotlatequipanojcahua, pampa se tecojtli ax quinilhu'ia itlatequipanojcahua tlen quichihua. Pero nimechnotzas innohuampoyohua, pampa nochi tlen noTata nechilhuijtoc nojquiya nimechilhuijtoc.
43015016	Imojuanti ax innechtlapejpenijque, pero na tlen nimechtlapejpeni imojuanti. Huan nimechtequitlalijtoc para inquipiyase imotlajca pampa inyase inquichihuase itequi Toteco. Huan nopa tequitl tlen inquichihuase mocahuas. Huan nochi tlen inquitlajtlanise noTata ipan notoca yajaya inmechmacas.
43015017	Huajca ya ni nimechnahuat'ia: ximoicnelica se ica seyoc.
43015018	"Intla tlacame ipan ni tlaltepactli tlen ax quiixmatij Toteco inmechcocol'iaj, xiquilnamiquica achtohuiya na nechcocolijque.
43015019	Intla ineltosqu'iaj iniaxcahua ni tlaltepactli, inijuanti inmechicnelisqu'iaj. Pero ax iniaxcahua ni tlaltepactli pampa na nimechtlapejpenijtoc huan nimechiyocacajtoc tlen tlacame tlen ni tlaltepactli tlen ax quiixmatij Toteco, huan yeca inmechcocol'iaj.
43015020	Xiquilnamiquica tlen nimechilhuijtoc. Se tlatequipanojquetl ax m'as hueyi que iteco. Inijuanti tlen nechtlatzacuiltise, nojquiya inmechtlatzacuiltise pampa innoaxcahua. Huan tlen quineltocatoque notlajtol nojquiya inmechneltoquilise imotlajtol.
43015021	Tlen inmechcocol'iaj pampa innechneltocatoque, queja nopa quichihuaj pampa ax quiixmatij Toteco tlen nechtitlantoc.
43015022	"Intla ax nihualajtosqu'ia huan niquinmachtijtosqu'ia, axaca quinteilhuijtosqu'ia. Pero ama ax quipiyase tleno tlen ica huelise motechtise iixpa Toteco pampa ax quineltocaque notlajtol.
43015023	Se tlen nechcocol'ia, nojquiya quicocol'ia noTata.
43015024	Intla ax nijchijtosqu'ia nopa huejhueyi tlanescayotl iniixpa tlen axaca seyoc hueltoc quichihua, ax quipiyasqu'ia inintlajtlacol. Pero ya quiitztoque ajqueya na huan nechcocolijtoque huan nojquiya quicocolijtoque noTata.
43015025	Yeca inijuanti quitlamiltijtoque tlen ijcuilijtoc ipan itlanahuatil campa camati tlen na huan quiijtohua: 'Nechcocolijtoque yonque ax tleno tlen ax cuali nijchijqui.'
43015026	"Pero quema ajsis nopa Tlayoltlalijquetl tlen nimechtitlanilis quema niajsiti ichaj noTata, yajaya inmechmachtis nochi tlen na. Yajaya Itonal Toteco tlen tlamacht'ia tlen melahuac huan hualas tlen campa itztoc noTata.
43015027	Huan teipa inquinyolmelahuase sequinoc tlen na pampa initztoyaj nohuaya hasta quema nipejqui nitlamacht'ia.
43016001	"Nimechilhuijtoc nochi ya ni achtohui para ax inquitlahuelcahuase notlajtol ica nopa tlamantli tlen hualas.
43016002	Pampa teipa ayoc inmechcahuilise xicalaquica ipan israelita tiopamitl. Huan ajsis se tonal quema tlacame tlen inmechmictise moilhuise quitequipanohuaj Toteco.
43016003	Ya nopa quichihuase pampa ax quiixmatij noTata, niyon ax nechixmatij.
43016004	Amantzi nimechilhu'ia nochi ya ni para inquiilnamiquise tlen niquijto quema nochi ni tlamantli inmechpanotiyas. "Achtohuiya ax nimechilhui ni tlamantli tlen inmechpanos pampa nijmatiyaya niitztosqu'ia imohuaya m'as tonali.
43016005	Pero ama niyas campa itztoc Toteco tlen nechtitlantoc. Huan axaca tlen imojuanti nechtlajtlan'ia canque niyas.
43016006	San inmocuesohuaj pampa nimechilhu'ia niyas.
43016007	Pero nimechilhu'ia tlen melahuac. M'as cuali para imojuanti intla niyas. Pampa intla ax niyas, ax hualas nopa Tlayoltlalijquetl. Pero quema nimocuepas campa nihualajqui, nimechhualtitlanilis.
43016008	Huan quema ajsiqui nopa Tlayoltlalijquetl, quinmatiltis sesen tlacatl ipan ni tlaltepactli para quihuica tlajtlacoli iixpa Toteco. Huan quimatiltis para monequi sesen ma itztoca xitlahuaque iixpa Toteco. Huan nojquiya quinyolmelahuas quejatza Toteco tetlajtolsencahuas.
43016009	Nopa Tlayoltlalijquetl quinmatiltis tlacame tlen ni tlaltepactli para ya quihuicaj tlajtlacoli pampa ax nechneltocatoque.
43016010	Quinnextilis para huelis mochihuase xitlahuaque iixpa Toteco pampa niya campa itztoc noTata huan ayoc innechitase.
43016011	Quinmatiltis tlacame para Toteco quintlajtolsencahuas queja ya quitlajtolxitlajtoc Axcualtlacatl tlen tlanahuat'ia ipan ni tlaltepactli.
43016012	"Nijpiya m'as tlajtoli tlen nimechilhuisqu'ia, pero elis miyac para inquimachilise amantzi.
43016013	Pero quema hualas Itonal Toteco tlen tlamacht'ia tlen melahuac, yajaya inmechyacanas hasta inquimatise nochi tlen melahuac. Ax inmechilhuis tlen ya itlalnamiquilis, pero inmechmachtis nochi tlen quicactoc tlen noTata, huan nojquiya inmechnextilis tlen panos teipa.
43016014	Itonal Toteco nechhueyitlalis imoixpa pampa quicuis tlen niquijtojtoc na huan tlen nijchijtoc, huan inmechnextilis tlen quiijtosnequi.
43016015	Nochi nopa tlamantli tlen quipiya noTata huan tlen yajaya quichijtiya nojquiya noaxca huan nijchijtiyajtoc. Huajca nimechilhu'ia Itonal Toteco quicuis tlen na nijchijtoc huan inmechnextilis tlen quinequi quiijtos.
43016016	"Ica se ome tonali niyas huan ayoc innechitase. Pero teipa ica seyoc se ome tonali, sampa innechitase pampa niyas campa itztoc noTata."
43016017	Huan sequin tiimomachtijcahua timotlajtlaniyayaj: --¿Tlaque quiijtosnequi quema Jes'us techilhu'ia ica se ome tonali ayoc tiquitase, huan teipa ica seyoc se ome tonali sampa tiquitase? ¿Para tlen techilhu'ia elis queja ni pampa yas campa itztoc iTata?
43016018	¿Tlaque quiijtosnequi 'ica se ome tonali'? Ax tijmachil'iaj tlen techilhu'ia.
43016019	Huan Jes'us quimachili tijnequiyayaj tijtlajtlanise ica tlen techilhuijtoya, huajca techilhui: --¿Para tlen inmotlajtlan'iaj tlaque quiijtosnequi quema nimechilhui ica se ome tonali na niyas huan ayoc innechitase, huan teipa ica seyoc se ome tonali sampa innechitase?
43016020	Nel'ia nimechilhu'ia inchocase huan inmocuesose, pero tlacame tlen ni tlaltepactli tlen ax nechneltocaj, paquise. Pero yonque achtohui inmocuesose, teipa imocuesol mocuepas paquilistli.
43016021	Quema se sihuatl quinequi quitlacatiltis icone, tlaijiyohu'ia pampa ajsic nopa hora para tlacuajcualocayotl, pero quema ya tlacatqui icone, ayoc moilhuis intla tlaijiyohui pampa nel'ia paqui para quiitas icone tlen tlacatqui.
43016022	Ihuical elis ica imojuanti. Ama inmocuesohuaj, pero sampa timoitase huan nel'ia inyolpaquise. Huan axaca huelis inmechquixtilis imopaquilis.
43016023	"Quema ajsis nopa tonali quema niitztos ihuaya Toteco, ayoc tleno monequis innechtlajtlanise. Nel'ia nimechilhu'ia ipan nopa tonali ya huelis inyase xitlahuac ica noTata huan nochi tlen inquitlajtlanise ipan notoca, yajaya inmechmacas.
43016024	Hasta ama aya tleno inquitlajtlanijtoque noTata ipan notoca. Pero ama xijtlajtlanica huan inquiselise para nel'ia inyolpactose.
43016025	"Nochi ni tlamantli nimechilhuijtoc ica huicalotl tlen achi ohui para inquimachilise. Pero ajsis se tonal quema ayoc tleno nimechilhuis ica huicalotl, san nimechilhuis xitlahuac tlen noTata.
43016026	Ipan nopa tonali inquitlajtlanise noTata tlen inquinequise ica notequihuejcayo. Huan ax nimechilhu'ia nijtlajtlanis noTata ma inmechmaca tlen inquitlajtlan'iaj,
43016027	pampa noTata nojquiya inmechicnel'ia pampa innechicnelijtoque. Huan inquineltocatoque nihualajqui tlen campa itztoc Toteco Dios.
43016028	Na niquisqui tlen campa itztoc noTata huan niajsico ipan ni tlaltepactli. Huan ama niquisas tlen ni tlaltepactli. Huan nimocuepas campa itztoc noTata."
43016029	Huajca tiimomachtijcahua tiquilhuijque: --Ama ticamati xitlahuac huan tojuanti tijmachil'iaj. Ayoc ticamati ica huicalotl tlen ohui.
43016030	Huajca ama nel'ia tijmachil'iaj ta tijmati nochi tlamantli. Niyon ax monequi timitztlajtlanise tlen tijnequij tijmatise pampa titechilhu'ia quema aya timitztlajtlan'iaj, huan huajca tijneltocaj Toteco Dios mitztitlantoc.
43016031	Huan Jes'us techilhui: --¿Hasta ama nel'ia innechneltocaj?
43016032	Ama nechca nopa hora, quena, ya ajsico nopa hora quema nochi inmosemanase para sesen quitemos campa mochololtis. Huan innechcajtehuase noselti. Pero nel'ia ax niitztos noselti pampa noTata itztoc nohuaya.
43016033	Nimechilhuijtoc ama nochi ya ni para inquipiyase tlasehuilistli nopan na. Ipan ni tlaltepactli inquipiyase tlaijiyohuilistli huan cuesoli, pero ximosemacaca pampa nijtlantoc ni tlaltepactli.
43017001	Quema Jes'us tlanqui quiijtohua nochi ya ni, ajcoitac elhuicac huan quiijto: "Pap'a, ya ajsico nohora para nitlaijiyohuis. Xijnexti nohueyitilis, na nimocone, para huelis nijchihuas tlen tenextilis mohueyitilis ta.
43017002	Tinechmacatoc tequihuejcayotl huan chicahualistli ica nochi tlacame para niquinmacas yolistli yancuic para nochipa nochi inijuanti tlen tinechmacatoc para noaxcahua.
43017003	Inijuanti quipiyaj yolistli yancuic para nochipa intla mitzixmatij ta tlen melahuac tiDios huan axaca seyoc, huan nojquiya nechixmatij na niJesucristo tlen tinechtitlantoc.
43017004	"Na nimitzhueyitlalijtoc ipan ni tlaltepactli pampa nijchijtoc nochi tlen tinechilhuijtoc ma nijchihua.
43017005	Ama, Pap'a, sampa xinechmaca nopa hueyitilistli tlen nijpixtoya achtohuiya quema aya oncayaya tlaltepactli huan niitztoya nepa mohuaya.
43017006	"Niquinpannextili ajqueya ta ica ni tlacame tlen tinechmacatoc ipan ni tlaltepactli para nechneltocase. Inijuanti ipa eliyayaj moaxcahua huan tinechmacac huan ya quichijtinentoque motlajtol.
43017007	Ama inijuanti quimachil'iaj para elqui ta tlen tinechmacac nopa tlamantli tlen niquinilhuijtoc.
43017008	Pampa nochi tlajtoli tlen tinechilhuijtoc, niquinilhuijtoc huan inijuanti quiselijtoque motlajtol. Ama quimachil'iaj para temachtli nihualajtoc tlen nepa campa tiitztoc huan quineltocaj para tinechtitlantoc.
43017009	"Huajca, Pap'a, nimitztlajtlan'ia xiquinpalehui ni tlacame tlen tinechmacatoc pampa inijuanti moaxcahua. Ax nimitztlajtlan'ia xiquinpalehui inijuanti tlen quitoquil'iaj san tlen eltoc ipan ni tlaltepactli huan ax nechneltocaj.
43017010	Pero nochi ni tlacame tlen noaxcahua nojquiya itztoque moaxcahua. Huan inijuanti tlen moaxcahua nojquiya itztoque noaxcahua huan nohueyitilis monextijtoc ipan inijuanti.
43017011	"Ama, na ayoc niitztos ipan ni tlaltepactli, pero inijuanti noja itztose nica. Na niyas sampa niitztoti mohuaya ta, Pap'a, ta tlen titlatzejtzeloltic, huajca nimitztlajtlan'ia xiquinmocuitlahui ica motequihuejcayo ni tlacame tlen tinechmacatoc. Xiquinpalehui ma itztoca san se queja tojuanti tiitztoque san se.
43017012	Quema niitztoya nica ininhuaya ipan tlaltepactli, niquinmocuitlahuiyaya ica motequihuejcayo. Huan niyon se ax polijqui, san yajaya tlen ipa quinejqui monenpolos. Huan queja nopa panoc para ma quitlamiltis tlen ijcuilijtoc ipan motlajtol.
43017013	"Pap'a, ax huejcahuas para nimocuepas niitztoti nepa campa ta, pero ama, quema noja niitztoc ipan ni tlaltepactli, nimitztlajtlan'ia para ni tlacame tlen noaxcahua ma quipiyaca se paquilistli tlen ajsitoc ipan ininyolo queja na nijpiya.
43017014	Ya niquinmacatoc motlajtol huan yeca tlacame tlen quitoquil'iaj tlen eltoc ipan ni tlaltepactli quincocol'iaj pampa inijuanti ax iaxcahua ni tlaltepactli queja na nojquiya ax niiaxca.
43017015	Ax nimitztlajtlan'ia xiquinquixti tlen nechneltocaj ipan ni tlaltepactli, pero nimitztlajtlan'ia xiquinmanahui tlen nopa Axcualtlacatl.
43017016	Inijuanti ax iaxcahua ni tlaltepactli queja na nojquiya ax niiaxca.
43017017	Xiquiniyocatlali huan xiquinchihua tlatzejtzeloltique ica motlajtol tlen nel'ia melahuac.
43017018	Queja ta tinechtitlantoc ma nihuala nica ica tlacame ipan ni tlaltepactli para nijchihuas mopaquilis, ama na niquintitlantoc ma yaca ininhuaya tlacame ipan ni tlaltepactli para quichihuase nopaquilis.
43017019	Huan ininpampa inijuanti nimotemaca moca ta para nijchihuas tlen tijnequi ama para inijuanti ma elica senquistoc tlaiyocatlalilme huan tlatzejtzeloltique ipampa motlajtol tlen nel'ia melahuac.
43017020	"Ax nimitztlajtlan'ia xiquinpalehui san inijuanti tlen nechneltocaj ama, pero nojquiya xiquinpalehuis nochi tlen teipa nechneltocase quema ni tlacame yase quinilhuitij notlajtol.
43017021	Xiquinpalehui para nochi inijuanti itztose san se queja niitztoc mopan ta huan ta tiitztoc nopan na. Inijuanti ma itztoca san se ipan tojuanti. Quej nopa tlacame ipan ni tlaltepactli quineltocase para tinechtitlantoc.
43017022	Huan nopa hueyitilis tlen tinechmacac na, nojquiya niquinmacatoc para inijuanti ma itztoca san se queja tojuanti tiitztoque san se.
43017023	Na niitztos ipan inijuanti huan ta tiitztoc ipan na para inijuanti ma itztoca senquistoc san se. Huan yeca nochi tlacame ipan ni tlaltepactli quimachilise para ta tinechtitlantoc huan para tiquinicnelijtoc tlen nechneltocaj queja ta tinechicnelijtoc.
43017024	"Pap'a, nojquiya nijnequi inijuanti tlen tinechmacatoc ma itztose nohuaya campa niitztos. Nijnequi ma quiitase nohueyitilis tlen tinechmacac pampa tinechicnelijtoc hasta quema aya oncayaya tlaltepactli.
43017025	Pap'a, ta senquistoc tixitlahuac. Yonque tlacame tlen ax nechneltocaj ipan ni tlaltepactli ax mitzixmatij, na quena, nimitzixmati. Huan ni tlacame tlen noaxcahua ya quimachilijtoque para ta tinechtitlantoc.
43017026	Na niquinilhuijtoc ajqueya ta huan noja m'as niquinilhuis para inijuanti ma moicnelica queja ta tinechicnel'ia pampa na niitztos ipan ininyolo."
43018001	Huan Jes'us tlanqui momaijtohua ica iTata huan yajqui tohuaya tiimomachtijcahua hasta seyoc nali nopa atlajtli tlen itoca Cedr'on campa eltoya se cuamili tlen olivo cuatini. Huan ticalajque nepa.
43018002	Huan Judas tlen quitemactilisqu'ia Jes'us nojquiya cuali quiixmatiyaya nopa olivo cuamili pampa Jes'us huan tiimomachtijcahua miyac huelta timosentiliyayaj nepa.
43018003	Huan Judas ajsico quinyacanayaya se pamitl tlen seis cientos soldados. Nojquiya nopa tlayacanca totajtzitzi huan nopa fariseos quititlanque nopa polic'ias tlen quimocuitlahuijque tiopamitl. Huan nochi quihualicayayaj tlahuili, huan tlicualelemectli huan machetes.
43018004	Pero Jes'us ya quimatiyaya nochi tlen quipanosqu'ia huan yeca yajqui quinnamiquito. Huan quinilhui: --¿Ajqueya inquitemohuaj?
43018005	Huan inijuanti quiilhuijque: --Tijtemohuaj Jes'us tlen ehua altepetl Nazaret. Huan quinilhui: --Na niJes'us. Huan Judas tlen quitemactiliyaya Jes'us ijcatoya ininhuaya.
43018006	Huan quema quinilhui: "Na niJes'us", motzinquixtijque nochi inijuanti huan ajquetzhuetzque.
43018007	Huajca sampa Jes'us quinilhui: --¿Ajqueya inquitemohuaj? Huan sampa quiilhuijque: --Tijtemohuaj Jes'us tlen ehua Nazaret.
43018008	Huan Jes'us quinilhui: --Nimechilhui na niJes'us. Huajca intla innechtemohuaj, xiquincahuaca ma yaca ni tlacame tlen itztoque nohuaya.
43018009	Quej ni tlamisqu'ia tlen Jes'us quiilhui iTata achtohuiya para ax quipolojtoya niyon se tlacatl tlen quimacatoya.
43018010	Huan Sim'on Pedro tlen quihuicayaya imachete, quiquixti huan quitzontequili inacas tlen inejmatl se tlacatl tlen quitocajtiyayaj Malco. Yajaya elqui itlatequipanojca nopa hueyi totajtzi.
43018011	Huajca Jes'us quiilhui Pedro: --Xijcalaqui momachete ipan icuetlaxo. Monequi nijselis nopa tlaijiyohuilistli tlen noTata nechmacatoc.
43018012	Huajca nopa soldados, huan inintlayacanca huan israelita polic'ias tlen tiopamitl quiitzquijque Jes'us huan quiilpijque.
43018013	Huan achtohui quihuicaque hasta ichaj An'as tlen eliyaya imontat Caif'as. Huan Caif'as yancuic calactoya para elis hueyi totajtzi para nopa xihuitl.
43018014	Huan elqui Caif'as tlen achtohuiya quinilhuijtoya israelitame para quinamiqui san setzi tlacatl miquisqu'ia ininpampa nochi tlacame.
43018015	Huan Sim'on Pedro huan na tijtoquiliyayaj Jes'us. Huan nechixmatiyaya nopa hueyi totajtzi, yeca nechcahuili ma nicalaqui icalixpa ihuaya Jes'us.
43018016	Pero Pedro mocajqui calteno nechca cuapuerta. Huajca niyajqui nijcamahuito se ichpoca tlatequipanojquetl tlen quimocuitlahuiyaya cuapuerta. Huan quicahuili Pedro ma calaqui.
43018017	Huan nopa ichpocatl quiilhui Pedro: --Ta nojquiya tiimomachtijca ne tlacatl. ¿Ax que? Huan Pedro quinanquili: --Na, axtle.
43018018	Huan moquetzayayaj nepa nopa tlatequipanohuani huan nopa polic'ias. Huan tlipitztoyaj huan mototoniyayaj pampa tlaseseyayaya. Huan Pedro nojquiya itztoya ininhuaya.
43018019	Huan An'as tlen onquistoya queja hueyi totajtzi quitlajtlani Jes'us tlaque inintoca nochi imomachtijcahua huan tlaque tlamachtiyaya.
43018020	Huan Jes'us quinanquili: --Nicamatiyaya tlamiyacapa ica nochi tlacame. Mojmostla nitlamachtiyaya ipan israelita tiopantini ipan campa hueli pilaltepetzitzi huan ipan nopa hueyi tiopamitl nica ipan Jerusal'en campa mosentil'iaj nochi israelitame. Ax tleno niquijtojtoc ixtacatzi.
43018021	¿Para tlen tinechtlajtlan'ia tlaque nitlamachti? Xiquintlajtlanica tlen nechtlacaquilijque quema nitlamachti. Inijuanti quimatij tlaque niquinilhuijtoc.
43018022	Quema Jes'us quiijto ya ni, se polic'ia tlen israelita tiopamitl quiixtejtzonqui huan quiilhui: --Ax cuali tijnanquil'ia ni hueyi totajtzi queja nopa.
43018023	Huan Jes'us quinanquili: --Intla niquijto tlen ax cuali, xijnexti tlaque ax cuali niquijto, huan intla niquijto tlen xitlahuac, ax quinamiqui tinechixtejtzonas.
43018024	Huajca An'as quititlanqui Jes'us ilpitoc campa Caif'as nopa hueyi totajtzi tlen yancuic calactoya.
43018025	Huan Pedro ijcatoya nechca campa tlitl mototoniyaya huan quiilhuijque: --Ta tiitztoc se imomachtijca nojquiya. Huan Pedro ax monexti, quiijto: --Na, axtle.
43018026	Huan itztoya nepa se itlatequipanojca nopa hueyi israelita totajtzi huan nopa tlatequipanojquetl eliyaya iteixmatca nopa tlacatl tlen Pedro quitzontequilijtoya inacas. Huajca yajaya quiilhui Pedro: --Nimitzitac yehuaja ipan nopa olivo cuamili ihuaya Jes'us. ¿Ax que?
43018027	Huan Pedro sampayanoc ax monexti, huan nima tzajtzic se cuapelech.
43018028	Huan quema tlanestihualayaya quisque ichaj Caif'as huan quihuicaque Jes'us hasta campa hueyi tequicali campa mocahua Gobernador Pilato. Pero nopa israelitame tlen quiteilhuiyayaj Jes'us ax calajque ichaj Pilato. Pampa toisraelita tlanahuatil ax techcahuil'ia tiisraelitame ma ticalaquica ichaj se tlen ax israelita. Huan intla se calaquisqu'ia, ayoc eli tlapajpactic iixpa Toteco huan ax huelis quicuas nopa tlacualistli ipan Pascua Ilhuitl.
43018029	Huan Pilato quisqui calteno huan quintlajtlani: --¿Ica tlaque inquiteilhu'iaj ni tlacatl?
43018030	Huan quinanquilijque: --Intla yajaya ax elisqu'ia se tlaixpanoquetl, ax timitzhualiquilijtosqu'iaj.
43018031	Huan Pilato quinilhui: --Xijhuicaca imojuanti huan xijtlajtolsencahuaca queja quiijtohuaj imotlanahuatilhua tlen inquitoquil'iaj. Huan nopa tlayacanca israelitame quinanquilijque: --Ax tijpiyaj tequihuejcayotl para tijcuamapeloltise se tlacatl, pero ta, quena.
43018032	Huajca ica ni tlajtoli elqui melahuac tlen Jes'us quiijtojtoya quema quiijto para tlacame quitlejcoltisqu'iaj ipan cuamapeli huan quimictisqu'iaj.
43018033	Huan Pilato sampa calajqui ichaj huan quinotzqui Jes'us huan quitlajtlani: --¿Ta tiinintlanahuatijca israelitame?
43018034	Huan Jes'us quinanquili: --¿Tijmachil'ia niinintlanahuatijca o tinechtlajtlan'ia ya ni pampa sequinoc mitzilhuijtoque para nitlanahuatijquetl?
43018035	Huan Pilato quiilhui Jes'us: --Tijmati na ax niisraelita. Elque moisraelita tlacajhua tlen san se imoeso huan imotlayacanca totajtzitzi tlen mitztemactilicoj nomaco. ¿Para tlen? ¿Tlaque tijchijtoc?
43018036	Huajca Jes'us quinanquili: --Notlanahuatilis campa na nitlanahuat'ia ax mocahua ipan ni tlaltepactli. Intla niitztosqu'ia nitlanahuatijquetl nica, notlacajhua ipan notlanahuatilis tlatehuijtosqu'iaj para ma ax nechtemactilijtosqu'iaj ica ni israelita tlayacanani. Pero ax nitlanahuat'ia nica.
43018037	Huan Pilato quiilhui: --¿Huajca melahuac titlanahuatijquetl? Huan Jes'us quiilhui: --Quena, nitlanahuatijquetl. Yeca nitlacatqui ipan ni tlaltepactli. Nihualajqui nica para nitlamachtis tlen melahuac huan nochi tlen quinequij quimatise tlen melahuac nechtlacaquil'iaj.
43018038	Huan Pilato quiilhui: --¿Tlaque eltoc melahuac? Huan quema Pilato quiijto ya ni, yajqui calteno campa nopa miyaqui israelitame itztoyaj huan quinilhui: --Niyon se itlajtlacol ax nijpantil'ia.
43018039	Pero inmomajtoquejya ica sesen xihuitl ipan ni Pascua Ilhuitl, innechtlajtlan'iaj ma nijcahuili ma yohui ichaj se tlen tzactoc. Huajca, ¿inquinequij ma nimechmajcahuili imotlanahuatijca inisraelitame?
43018040	Huan inijuanti tlahuejchijque chicahuac: --¡Axtle! ¡Ax tijnequij! Xitechmajcahuili Barrab'as. Huan nopa Barrab'as eltoya se fiero tlaixpanoquetl.
43019001	Huajca Pilato tlanahuati ma quicuartajhuica Jes'us ica se cuarta tlen iyecapa quipixtoya piltepostzitzi tlen tlatequi.
43019002	Huan nopa soldados quisencajque se huitzcorona huan quiicpohuiltijque Jes'us. Huan quipantzajque ica se yoyomitl tlen moradojtic queja motlalil'iaj tlanahuatiani.
43019003	Huan pejque quitlaijilhu'iaj queja quitlepanitasqu'iaj, pero axtle. Huan quiilhuiyayaj: --¡Ma itzto miyac tonali ni inintlanahuatijca israelitame! Huan quiixtejtejtzonque.
43019004	Huan teipa Pilato yajqui calixpa iniixpa nochi israelitame huan quinilhui: --Xijtlachilica ni tlacatl quesqui tlaijiyohuijtoc. Nijnequi xijmatica na ax nijpantili niyon se itlajtlacol.
43019005	Huan Jes'us quisqui calteno iniixpa quiicpohuijti nopa huitzcorona huan iyoyo tlen moradojtic. Huajca Pilato quiijto: --Xijtlachilica ni tlacatl.
43019006	Huan quema quiitaque nopa tlayacanca totajtzitzi huan nopa polic'ias tlen tiopamitl, tlahuejchijque huan chicahuac quiijtojque: --¡Xijcuamapelolti! ¡Xijcuamapelolti! Huan Pilato quinilhui: --Imojuanti xijhuicaca huan xijcuamapeloltitij, pero na ax nijpantili niyon se itlajtlacol.
43019007	Pero nopa tlayacanca israelitame quinanquilijque: --Tijtoquil'iaj se tlanahuatili tlen tiisraelitame tijpiyaj tlen quiijtohua monequi miquis pampa quiijto para yajaya Icone Toteco.
43019008	Huan quema quicajqui Pilato para Jes'us teilhuijtoya para itztoya Icone Toteco, achi m'as momajmati.
43019009	Huan sampa calaquito tequicalco huan quitlajtlani Jes'us: --¿Canque nel'ia tiehua? Pero Jes'us ax quinanquili.
43019010	Huan Pilato quiilhui: --¿Para tlen ax tinechnanquil'ia? ¿Ax tijmati nijpiya tequihuejcayotl para nimitzcuamapeloltis o para nimitzmajcahuas para tiyas mochaj?
43019011	Huan Jes'us quinanquili: --Niyon se tequihuejcayotl ax tijpiyasqu'ia noca na intla Toteco Dios ax mitzmacatosqu'ia. Huajca yajaya tlen nechtemactilijtoc momaco m'as quipiya tlajtlacoli que ta.
43019012	Quema Pilato quicajqui ya ni, pejqui moyolilhu'ia quejatza huelisqu'ia quimajcahuas Jes'us para ma yas ichaj, pero nopa israelitame chicahuac tlahuejchihuayayaj huan quiijtohuayayaj: --Intla tijmajcahuas ni tlacatl ma yohui, ayoc tiihuampo nopa hueyi tlanahuatijquetl C'esar ipan altepetl Roma. Pampa se tlen mochihua tlanahuatijquetl queja mochihua ni Jes'us, yajaya icualancaitaca C'esar.
43019013	Quema Pilato quicajqui ya ni, mosehui campa monequi para tetlajtolsencahuas ipan nopa tepejpechtli campa itoca Enlosado huan ica tlajtoli hebreo itoca Gabata. Huan tlanahuati ma quihualicaca Jes'us.
43019014	Huan eliyaya ijnaloc ipan nopa tonal para quicualtlalise nochi tlen monequi para nopa Pascua tlacualistli. Huan Pilato quinilhui nopa miyac israelitame: --Xiquitaca nica itztoc imotlanahuatijca.
43019015	Huan nopa israelitame chicahuac quiijtojque: --¡Xijquixti, xijquixti, xijcuamapeloltiti! Huan Pilato quinilhui: --¿Inquinequij ma nijmicti imotlanahuatijca? Huan nopa tlayacanca totajtzitzi quiilhuijque: --Axaca seyoc totlanahuatijca, san C'esar.
43019016	Huajca Pilato quinmactili Jes'us para ma quicuamapeloltica huan quihuicaque.
43019017	Huan quichijque Jes'us ma quihuica icuamapel huan ma quisa para se lugar campa itoca "Mijcatzontecomitl" (ipan tlajtoli hebreo itoca G'olgota).
43019018	Nepa quicuamapeloltijque Jes'us huan nojquiya quincuamapeloltijque sequinoc ome tlacame, se ipan inejmatl huan seyoc ipan iarraves huan Jes'us tlatlajco mocajqui.
43019019	Huan Pilato quichijqui se tlajcuiloli huan quitlatzquiltijque ipan cuamapeli itzonpac Jes'us. Huan nopa tlajcuiloli quiijto:|sc NI JES'US TLEN EHUA NAZARET, YAJAYA ININTLANAHUATIJCA ISRAELITAME|r.
43019020	Huan miyac israelitame quipojque nopa tlajcuiloli pampa quicuamapeloltijque Jes'us nechca altepetl Jerusal'en. Huan quiijcuilojtoyaj nopa tlajcuiloli ica eyi tlajtoli; hebreo, griego huan lat'in.
43019021	Huan nopa tlayacanca totajtzitzi quiilhuijque Pilato: --Amo xiquijcuilo: 'Inintlanahuatijca israelitame.' Achi cuali xiquijcuilo: 'Yajaya motocajti inintlanahuatijca israelitame.'
43019022	Huan Pilato quinilhui: --Tlen niquijcuilojtoc, ya nopa mocahuas.
43019023	Huan nopa nahui soldados tlen quicuamapeloltijque Jes'us quicuilijque iyoyo huan quichijque nahui tlamontomitl huan sesen soldado quihuicac se para iaxca. Nojquiya quicuilijque iyoyo huehueyac tlen ax tlatectli. Quisencajtoyaj nopa yoyomitl coxtaltic, ax tlajtzontli tlen iquechtla hasta iicxico.
43019024	Huajca nopa soldados moilhuijque: --Ma ax tijtzayanaca. M'as cuali ma tijrifarose para tiquitase ajqueya quitlanis huan quihuicas. Huan ica tlen inijuanti quichijque quitlamiltiyayaj tlen huejcajquiya quiijcuilo nopa tiocamanalojquetl para quichihuasqu'iaj. Quiijcuilo: "Momajmacaque sequin noyoyo huan noyoyo tlen huehueyac, quirifarojque." Huajca queja nopa quichijque nopa soldados.
43019025	Huan iicxitla icuamapel Jes'us moquetzayayaj inana, huan iicni inana, huan Mar'ia isihua Cleofas huan Mar'ia Magdalena.
43019026	Huan quema Jes'us quiitac inana huan inechca nechitac na tlen niimomachtijca tlen m'as nechicneli, huajca quiilhui inana: --Nane, ni tlacatl elis queja mocone.
43019027	Huan nechilhui: --Xijchihua nonana queja monana. Huajca ipan nopa tlalochtli quema tiquisque, nijhuicac inana nochaj para nijmocuitlahuis.
43019028	Teipa Jes'us quimatqui ya tlantoya nochi itequi. Huajca para quitlamiltis tlen ijcuilijtoc ipan Itlajtol Toteco, yajaya quiijto: --Niamiqui.
43019029	Huan eltoya nopona se xalo temitoc ica xocomeca atl tlen xococ. Huan quixolonijque se tlamantli tlen tzotzoltic huan quitlalijque iyecapa se huehueyac cuahuitl tlen itoca hisopo. Huan quitentoquiltijque Jes'us.
43019030	Huan quema Jes'us quimachili nopa xocomeca atl tlen xococ, quiijto: --Ya tlanqui notequi tlen noTata nechmacac ma nijchihua. Huajca Jes'us mohuijtzonqui huan quitemactili itonal imaco Toteco huan mijqui.
43019031	Huan Jes'us mijqui ipan nopa tonal quema tiisraelitame timomatque titlacualtlal'iaj nochi tlen monequi para nopa Pascua Ilhuitl pampa hualmostla elisqu'ia se tonal para timosiyajcahuase. Huajca axaca quinequiyaya ma mocahuaca nopa eyi mijcatzitzi ipan inincuamapel hasta tonilis pampa elisqu'ia nopa hueyi tonal tlen toilhui huan monequi timosiyajcahuase ica miyac tlatlepanitacayotl. Huajca yajque nopa tlayacanani tlen israelitame huan quitlajtlanitoj Pilato ma tlanahuati para ma quintlapanilise ininmetzomiyo tlen itztoyaj ipan cuamapeli para nimantzi ma miquica para huelis quinhuicase.
43019032	Huajca hualajque soldados huan quintlapanilijque ininmetzomiyo tlen quincuamapeloltijtoyaj inejmatl Jes'us huan nojquiya nopa tlen iarraves.
43019033	Pero quema ajsitoj campa icuamapel Jes'us, quiitaque ya mictoya, huajca ax quitlapanilijque imetzomiyo.
43019034	Huajca se soldado quitlapohuili ielchiquicanahuiya ica icuatlami tlen huehueyac huan quisqui estli maneltic ica atl.
43019035	Huan na niJuan nochi niquitac, huan nimechilhu'ia tlen nel'ia panoc pampa nijmati para melahuac tlen nimechilhu'ia huan huelis inquineltocase notlajtol.
43019036	Nochi ya ni panoc para ma quitlamilti tlen ijcuilijtoc ipan Itlajtol Toteco campa quiijtohua: "Ax quitlapanilise niyon se iomiyo."
43019037	Huan sejcoyoc ipan Itlajtol Toteco quiijtohua: "Quitlachilise yajaya tlen quitlapohuilijque ielchiquicanahuiya."
43019038	Teipa ajsico Jos'e tlen ehua altepetl Arimatea. Yajaya quitoquili Jes'us ixtacatzi pampa quinimacasiyaya nopa tlayacanca israelitame. Pero quema nochi ni panoc, Jos'e yajqui huan quitlajtlani Pilato ma quicahuili quihuicas itlacayo Jes'us. Huan Pilato quicahuili. Huajca nimantzi Jos'e yajqui huan quitemohuito itlacayo ipan icuamapel.
43019039	Huan nojquiya hualajqui Nicodemo tlen achtohuiya yajqui quicamahuito Jes'us ica tlayohua. Yajaya quihualicayaya nechca treinta kilos tlen se pajtli tlen ajhuiyac maneltic ihuaya seyoc tlaajhuiyacayotl tlen tlatixtic.
43019040	Huan Jos'e ihuaya Nicodemo quihuicaque itlacayo Jes'us, huan quipolojque nopa tlaajhuiyacayotl huan quipijque ica se yoyomitl queja tiisraelitame timomatque tijchihuaj quema tijtocaj se mijcatzi.
43019041	Huan nechca campa quimictijque Jes'us ipan icuamapel eltoya se cuamili. Huan ipan nopa cuamili eltoya se yancuic tlacacahuaya para ipan quintlalise mijcatzitzi. Huan niyon se mijcatzi aya quema quitlalijtoyaj nopona.
43019042	Huajca quitlalitoj itlacayo Jes'us nepa pampa nopa tlacajcahuaya eltoya nechcatzi. Huan ya nechca las seis ica tiotlac tlen eliyaya quema pehua nopa tonal tlen Pascua huan monequi israelitame ma mosiyajcahuaca.
43020001	Ipan domingo nopa achtohui tonal ipan samano yajqui Mar'ia Magdalena ijnaltzi campa nopa tlacacahuaya quema noja tlatlayohua. Huan quiitac nopa hueyi tetl ayoc quiixtzactoya nopa tlacacahuaya.
43020002	Huajca nimantzi motlalojtejqui hasta campa Sim'on Pedro huan na tlen Jes'us miyac nechicneli. Huan Mar'ia techilhui: --Quiquixtijque itlacayo Tohueyiteco ipan tlacacahuaya huan quihuicaque huan ax tijmatij canque quicahuatoj.
43020003	Huan Pedro huan na timotlalojtejque chicahuac para tijtlachilitij nopa tlacacahuaya.
43020004	San sejco timotlalojque, pero achi m'as nimoisihuilti nimotlalo queja Pedro huan achtohui niajsito campa tlacacahuaya.
43020005	Huan nimopacho huan nijtlachili tlacacahuaya ijtic. Huan niquitac quicajtejtoya nopa yoyomitl tlen ica quihuijcontoyaj itlacayo, pero ax nicalajqui tlacacahuaya ijtic.
43020006	Teipa Sim'on Pedro tlen nechtoquiliyaya, nojquiya ajsico. Huan yaja, quena, calaquico tecacahua ijtic huan quiitac quicajtejtoya nopa yoyomitl tlen ica quihuijcontoyaj itlacayo.
43020007	Huan nojquiya quiitac nopa payo tlen ica quiixtzactoyaj, quiquimilojtoyaj huan quicajtoya iyoca tlen nopa hueyi yoyomitl.
43020008	Huajca na nojquiya tlen niajsico achtohui nicalajqui huan niquitac quejatza nopa tlamantli. Huan nijneltocac para ayoc aquiyaya.
43020009	Pampa noja aya tijmachiliyayaj queja ijcuilijtoc ipan Itlajtol Toteco para monejqui moyolcuis.
43020010	Huajca tiimomachtijcahua tiquisque huan tiyajque tochajchaj.
43020011	Huan Mar'ia Magdalena mocajqui nopona huan moquetztoya iteno tlacacahuaya chocayaya. Huan quema noja chocayaya, mopacho huan tlachixqui iijtic tlacacahuaya.
43020012	Huan quinitac ome elhuicac ehuani ica chipahuac ininyoyo tlen mosehuijtoyaj campa achtohuiya eltoya itlacayo Jes'us. Se mosehuijtoya campa eltoya itzontla huan seyoc campa iicxitla.
43020013	Huan quiilhuijque: --Nane, ¿para tlen tichoca? Huan Mar'ia quinilhui: --Pampa sequin quiquixticoj itlacayo nohueyiTeco huan ax nijmati canque quicahuatoj.
43020014	Huan quema quiijto ya ni, moicancuepqui Mar'ia huan quiitac Jes'us moquetztoya nopona, pero ax quiixmatqui intla Jes'us.
43020015	Huan Jes'us quiilhui: --Nane, ¿para tlen tichoca? ¿Ajqueya tijtemohua? Huan Mar'ia moilhuiyaya elqui tlen quimocuitlahuiyaya nopa cuamili, huajca quiilhui: --Tate, intla ta tijhuicatoc itlacayo, xinechilhui canque tijtlalito huan niyas nijcuiti.
43020016	Huan Jes'us quiilhui: --¡Mar'ia! Huan Mar'ia moicancuepqui huan quiilhui: --¡Raboni! (Ni tlajtoli quinequi quiijtos: 'Tlamachtijquetl'.)
43020017	Huan Jes'us quiilhui: --Amo xinechitzqui pampa aya nitlejcotoc campa itztoc noTata. Pero xiya campa noicnihua huan xiquinilhuiti nitlejcos campa itztoc noTata tlen nojquiya imoTata huan yajaya tlen noTeco huan nojquiya imoTeco.
43020018	Huan Mar'ia Magdalena quisqui techyolmelahuaco tiimomachtijcahua para quiitztoya Tohueyiteco. Huan techilhui nochi tlen Jes'us quiilhuijtoya.
43020019	Huan quema tlayohuac nopa domingo, nopa achtohui tonal ipan samano tiimomachtijcahua timosentilijtoyaj ipan se cali. Huan cuali tijtzactoyaj nopa cuapuerta campa tiitztoyaj para axaca ma calaqui pampa tiquinimacasiyayaj nopa tlayacanani tlen israelitame. Huan Jes'us san tlalochtli monextico, moquetztoc tlatlajco tojuanti huan techilhui: --Xijpiyaca tlasehuilistli ipan imoyolo.
43020020	Huan quema quiijto ya ni, technextili nochi ome ima campa quimalavoshuijque huan technextili ielchiquicanahuiya. Huan tiimomachtijcahua nel'ia tipaquiyayaj quema sampa tiquitaque Tohueyiteco.
43020021	Huan Jes'us techilhui sampa: --Xijpiyaca tlasehuilistli ipan imoyolo. Ihuical queja noTata nechtitlantoc ma nijchihuas ipaquilis, na nojquiya nimechtitlani imojuanti para inquichihuase nopaquilis.
43020022	Huan quema quiijto ya ni, techilpitzqui huan techilhui: --Ama xijselica Itonal Toteco.
43020023	Intla inquitlapojpolhuise se tlacatl itlajtlacolhua, huajca Toteco quitlapojpolhuis. Huan intla ax inquitlapojpolhuise se tlacatl, huajca noja quihuicas tlajtlacoli.
43020024	Pero ax aquiyaya Tom'as quema Jes'us ajsico ipan nopa tlasentilistli. Yajaya eliyaya se tlen timajtlactli huan ome tiimomachtijcahua Jes'us huan tijtocajtijque Cuate.
43020025	Huan teipa tiquilhuijque para tiquitztoyaj Tohueyiteco. Pero Tom'as techilhui: --Intla ax niquitas ima, huan nijcalaquis nomacpil campa lipintic ica nopa lavos huan nijcalaquis noma ipan ielchiquicanahuiya campa quitlapohuilijque, ax nijneltocas intla nel'ia ya.
43020026	Huan hualchicueyiijqui ipan seyoc domingo tiimomachtijcahua timosentilijtoyaj huan cuali tijtzactoyaj nopa cuapuerta huan Jes'us sampa san tlalochtli monextico, moquetztoc tlatlajco tojuanti. Huan techilhui: --Xijpiyaca tlasehuilistli ipan imoyolo.
43020027	Huan nimantzi quiilhui Tom'as: --Xijcalaqui momacpil nica huan xijtlachili nomaixco huan xijcalaqui moma campa noelchiqui. Ayoc m'as xijchiya para tijneltocas. Xijneltoca para temachtli nimoyolcuitoc.
43020028	Huan Tom'as quiilhui: --Ta tinohueyiTeco huan tinoDios.
43020029	Huan Jes'us quiilhui Tom'as: --Pampa tinechitac, tinechneltocac. M'as paquilistli quipiyase tlacame tlen nechneltocase yonque ax nechitase.
43020030	Huan miyac m'as tlanescayotl Jes'us quichijqui toixpa tiimomachtijcahua tlen ax ijcuilijtoc ipan ni amatl.
43020031	Pero ni huejhueyi tlanescayotl tlen ijcuilijtoc ipan ni amatl, niquijcuilojtoc para xijneltocaca para Jes'us itztoc nopa Cristo tlen hualasqu'ia huan yajaya Icone Toteco Dios. Huan pampa inquineltocase, inquipiyase yolistli yancuic para nochipa ipan itoca.
43021001	Teipa Jes'us sampa monextico ica tojuanti tiimomachtijcahua nechca campa nopa hueyi atl tlen itoca Tiberias o Galilea huan queja ni panoc.
43021002	Nochi tojuanti tiitztoyaj san sejco: Sim'on Pedro, Tom'as tlen tijtocajtijque Cuate, Natanael tlen ejqui Can'a ipan estado Galilea huan na ihuaya noicni tlen tiiconehua Zebedeo. Huan nojquiya tohuaya itztoyaj seyoc ome imomachtijcahua.
43021003	Huan Sim'on Pedro techilhui: --Na niyas nimichtlajtlamati. Huajca tiquilhuijque: --Nojquiya tiyase mohuaya. Huan tiyajque ateno huan titlejcoque ipan se cuacanahua. Huan timichtlajtlamajque seyohual, pero niyon se michi ax tiquitzquijque.
43021004	Huan quema tlanestihualayaya, san tlalochtli monextico Jes'us, moquetztoc xalixco, pero ax tiquixmatque intla Jes'us.
43021005	Huajca technojnotzqui: --Nohuampoyohua, ¿inquinitzquitoque michime? Huan tiquilhuijque: --Axtle, ax tleno.
43021006	Huan techilhui: --Xijmajcahuaca imomatla ipan inejmatl imocuacanahua huan inquinitzquise. Huan tijchijque huan ax tihueliyayaj tijquixt'iaj tomatla ipan atl pampa nel'ia miyac michime tiquinmasiltijque.
43021007	Huajca na tlen Jes'us nechicneli niquilhui Pedro: "Yajaya Tohueyiteco." Huajca quema Pedro quicajqui para eliyaya Tohueyiteco, moquenti icamisa pampa moquixtilijtoya, huan tzicuinqui ipan hueyi atl huan ajquitiyajqui hasta campa itztoya Jes'us.
43021008	Huan teipa tisequinoc imomachtijcahua tiajsicoj ateno ipan tocuacanahua pampa ax huejca tiitztoyaj tlen tlali, huelis san cien metros. Huan tijhuahuatatztihualajque tomatla tlen temitoya ica michime.
43021009	Huan quema tiajsicoj campa tlalixco, tiquitaque para Jes'us ya tlipitztoya huan quicacatzohuayaya se michi ipan tlicoli. Huan nojquiya eltoya pantzi.
43021010	Huan techilhui: --Xinechhualiquilica se ome michime tlen inquinitzquijque.
43021011	Huan Sim'on Pedro tlejcoc ipan cuacanahua huan quiitzqui nopa matlatl huan iselti quihuahuatatzqui hasta tlalpani. Huan nopa matlatl quinpixtoya 153 huejhueyi michime. Pero yonque nel'ia miyac quinpixtoya, ax tzayanqui tomatla.
43021012	Huan Jes'us techilhui: --Xihualaca, ma titlacuaca. Huan niyon se tlen tojuanti tiimomachtijcahua ax monejqui tijtlajtlanijque intla nel'ia eliyaya Tohueyiteco pampa nochi tiquixmatque para yaja.
43021013	Huajca Jes'us quicuito pantzi huan michime, huan techmacac ma tijcuaca.
43021014	Ica ni mochijqui eyi hueltas para Jes'us monexti ica tojuanti tiimomachtijcahua quema ya mictoya huan sampa moyolcuitoya.
43021015	Huan quema titlanque titlacuaj, Jes'us quiilhui Sim'on Pedro: --Sim'on, tiicone Jon'as, ¿tinechicnel'ia m'as queja ne sequin? Huan Pedro quiilhui: --Quena, noTeco, tijmati na nimitzicnel'ia. Huan Jes'us quiilhui: --Xiquinmachti notlacajhua notlajtol. Itztoque queja pilborregojtzitzi.
43021016	Huan Jes'us ica ompa quitlajtlani: --Sim'on, tiicone Jon'as, ¿tinechicnel'ia? Huan Sim'on Pedro quiilhui: Quena, noTeco, tijmati nimitzicnel'ia. Huajca Jes'us quiilhui: --Xiquinmocuitlahui notlacajhua queja se quinmocuitlahu'ia iborregojhua.
43021017	Huan Jes'us ica expa quitlajtlani: --Sim'on, tiicone Jon'as, ¿tinechicnel'ia? Huan Pedro mocueso pampa expa quitlajtlanijtoya intla quiicnel'ia. Huajca quiilhui Jes'us: --NoTeco, ta tijmati nochi tlamantli. Tijmati nimitzicnel'ia. Huan Jes'us quiilhui: --Xiquinmachti notlacajhua notlajtol queja se quintlamaca iborregojhua.
43021018	Nel'ia nimitzilhu'ia, quema tiitztoya titelpocatl, timoyoyonti, timotlajcoilpi huan tiyajqui campa tijnequiyaya, pero quema tihuehuejtiyas, tijxitlahuas moma huan seyoc mitzyoyontis huan mitzhuicas campa ax tijnequi tiyas.
43021019	Ica ni tlajtoli, Jes'us techilhuiyaya queja Pedro miquisqu'ia ipan cuamapeli nojquiya, huan ica imiquilis m'as quinextisqu'ia ihueyitilis Toteco. Huan teipa Jes'us quiilhui Pedro: --¡Xinechtoquili!
43021020	Huan Pedro moicancuepqui huan nechitac na tlen Jes'us m'as nechicneli niquintoquiliyaya. Niitztoc tlen nimosehuijtoya inechca Jes'us ipan nopa tiotlac quema nochi titlacuayayaj san sejco huan nijtlajtlani Jes'us ajqueya quitemactilisqu'ia.
43021021	Huan quema Pedro nechitac niquintoquiliyaya, quitlajtlani Jes'us: --NoTeco, ¿tlaque panos ica ya?
43021022	Huan Jes'us quiilhui Pedro: --Intla nijnequisqu'ia para ma itztosqu'ia hasta nimocuepas, ax mocuenta Pedro. Ta xinechtoquili.
43021023	Huajca ica tlacame tlen quineltocatoyaj Jes'us momoyajqui nopa tlajtoli para ax nimiquisqu'ia. Pero Jes'us ax quiilhui Pedro ax nimiquisqu'ia. San quiilhui para intla quinequisqu'ia ma niitztosqu'ia hasta ya mocuepas, ax icuenta.
43021024	Huan na nieli nopa tlayolmelajquetl tlen niquijcuilojtoc nochi ni tlamantli tlen niquitac. Huan nijmati para melahuac nochi tlen nimechilhuijtoc.
43021025	Huan onca miyac m'as tlamantli tlen Jes'us quichijqui tlen ax niquijcuilojtoc nica. Intla niquijcuilojtosqu'ia senquistoc nochi tlen Jes'us quichijqui, nimoilhu'ia para ipan nochi tlaltepactli ax quicuisqu'ia nochi amatini. San ya nopa.
44001001	Noicni Te'ofilo, achtohui nimitztlajcuilhui huan nimitzilhui nochi tlen Jes'us quichijtiyajqui huan nochi tlen tlamachtijtiyajqui tlen pejqui itequi,
44001002	hasta nopa tonal quema tlejcoc elhuicac. Nimitzilhui quejatza quintlapejpeni nopa tlacame para elise itlayolmelajcahua huan quejatza quinnahuati ica ichicahualis Itonal Toteco tlaque tequitl monequi ma quichihuaca.
44001003	Jes'us nel'ia tlaijiyohui huan mijqui, pero teipa monextiyaya yoltoc iniixtla itlayolmelajcahua miyac hueltas para cuarenta tonali para quinnextilis para yoltoc. Huan yonque inijuanti quitlalilijque miyac tlayejyecoli para quimatise intla nel'ia yoltoc, yajaya cualquisqui ipan nopa tlayejyecoli huan yeca inijuanti quimatque temachtli para nel'ia moyolcuitoya. Huan ipan nopa cuarenta tonali Jes'us quinilhuiyaya quejatza elis quema Toteco tlanahuatis.
44001004	Huan quema Jes'us noja itztoya ininhuaya itlayolmelajcahua, quinnahuati ma mocahuaca ipan altepetl Jerusal'en hasta hualas Itonal Toteco. Quinilhui: --Ximochiyaca nica hasta hualas Itonal Toteco tlen Notata inmechtencahuili inmechtitlanilis. Xiquilnamiquica na nojquiya nimechilhuijtoc tlen ya.
44001005	Juan nel'ia tecuaalti ica atl, pero ica se ome tonal Toteco inmechmacas Itonal ipan imoyolo.
44001006	Huan quema itlayolmelajcahua noja itztoyaj ihuaya Jes'us, quitlajtlanijque: --Tohueyiteco, ¿ipan ni tonali titechtojtomas tiisraelitame tlen altepetl Roma tlen ama technahuat'ia? ¿Sampa tijchihuas ma tijpiyaca toisraelita tlanahuatijca para technahuatis ipan nochi ni totlal queja tijpixque huejcajquiya?
44001007	Huan Jes'us quinnanquili: --Ax monequi inquimatise tlaque hora, niyon tlaque tonali noTata quichihuas nochi ni tlamantli tlen san yajaya quipiya tequihuejcayotl para quichihuas.
44001008	Pero quema ajsis Itonal Toteco ipan imoyolo, inquipiyase chicahualistli huan inyase intlayolmelahuatij tlen na ipan ni altepetl Jerusal'en, huan ipan estados Judea huan Samaria. Huan teipa intlayolmelahuatij tlen na hasta campa m'as huejhuejca pilaltepetzitzi ipan ni tlaltepactli.
44001009	Huan Jes'us tlanqui quincamahu'ia huan tlejcoc elhuicac. Huan itlayolmelajcahua san quitlachilijtoyaj quema hualajqui se mixtli tlen quitlamitzacuaco, huan ayoc quiitaque.
44001010	Huan itlayolmelajcahua noja tlachixtoyaj elhuicac campa tlejcotoya huan nimantzi monextijque ome elhuicac ehuani tlen quipixtoyaj ininyoyo nelchipahuac.
44001011	Huan quinilhuijque: --Xijtlacaquilica inGalilea ehuani, ax monequi inmoquetztose nica intlachixtoque elhuicac. Yajaya ni Jes'us tlen ama tlejcoc elhuicac teipa hualasoc san se queja inquiitztoque yajqui.
44001012	Huajca nopa tlayolmelahuani quisque campa nopa tepetl tlen itoca Olivos, huan mocuepque altepetl Jerusal'en. Jerusal'en mocahua queja se kil'ometro ihuejcanca tlen tepetl Olivos, huan eliyaya queja ihuejcanca itlanahuatil Mois'es quincahuil'iaj israelitame ma nejnemica ipan se tonal para mosehuise.
44001013	Huan itlayolmelajcahua ajsitoj ipan Jerusal'en huan tlejcoque ipan se cali tlen quipixqui ome pisos campa mocahuayayaj. Itztoyaj nepa Pedro, Jacobo, Juan, Andr'es, Felipe, Tom'as, Bartolom'e, Mateo huan Jacobo icone Alfeo. Nojquiya itztoya Sim'on tlen moiyocanequiyaya ica partido cananista, huan itztoya Judas, iicni Jacobo.
44001014	Huan nojquiya itztoyaj sihuame huan Mar'ia, inana Jes'us, huan iteipa icnihua Jes'us. Huan nochi inijuanti ajachica momaijtohuayayaj san sejco ica san se ininyolo.
44001015	Huan se tonal quema mosentilijtoyaj queja 120 tlaneltocani, Pedro moquetzqui tlatlajco inijuanti huan quiijto:
44001016	"Noicnihua, monequiyaya panos nochi tlen tiquitztoque ica Judas para ma quitlamiltis tlen ijcuilijtoc ipan Itlajtol Toteco huejcajquiya para teipa panos. Pampa Itonal Toteco huejcajquiya quiilhui tohuejcapan tata David ma quiijcuilo nochi tlen Judas quichihuasqu'ia, yajaya tlen quinyacanqui nopa tlacame tlen quiitzquijque Jes'us para ma quimictica.
44001017	Judas itztoya se tlen tojuanti tlen tiimomachtijcahua Jes'us huan tequitic tohuaya.
44001018	Ica nopa tomi tlen tlacame quitlaxtlahuijque Judas para quitemactilis Jes'us, yajaya quicojqui se tlali huan huetzqui nepa ica itzonteco. Huan tzayanqui iijti huan quisqui nochi icuitlaxcol.
44001019	Huan quema nochi Jerusal'en ehuani quicajque tlen panoc, quitocajtijque nopa tlali 'Ac'eldama', ica inintlajtol tlen quinequi quiijtos, 'Tlali tlen Estli'.
44001020	Quej nopa panoc pampa ya ijcuilijtoc ipan nopa amatl Salmos ipan Itlajtol Toteco campa quiijtohua: 'Ichaj nopa tlacatl ma mocuepa tlatzitzicatoc huan ma axaca itzto nepa.' Nojquiya quiijtohua: 'Ma seyoc tlacatl quihuica itequi.'
44001021	"Huajca ma tijtlapejpenica seyoc tlacatl para quichihuas itequi. Ma elis se tlen nejnentoc tohuaya nochi tonali quema Tohueyiteco Jes'us itztoya tohuaya.
44001022	Ma tijtlapejpenica se tlacatl tlen itztoya tohuaya tlen quema Juan quicuaalti Jes'us hasta teipa quema Jes'us tlejcoc elhuicac. Huan yajaya tlen tijtlapejpenise tequitis tohuaya para teilhuis para nel'ia moyolcuitoc Jes'us."
44001023	Huan quintlalijque ome tlacame. Se tlacatl quipixqui eyi itoca. Itoca Jos'e, Barsab'as, huan Justo. Nojquiya quitlalijque seyoc tlacatl tlen itoca eliyaya Mat'ias.
44001024	Huan momaijtojque huan quiijtojque: "Tohueyiteco, cuali tiquinixmati ininyolo nochi tlacame. Xitechnextili catl'ia ni ome tlacame tijtlapejpenijtoc ta,
44001025	para quichihuas ni tequitl queja motlayolmelajca ipatlaca Judas tlen huetzqui ipan tlajtlacoli huan tlen yajqui campa quinamiqui ma yas."
44001026	Huan teipa mahuiltijque ica piltetzitzi tlen yejyectzitzi para quimatise ajqueya Toteco quinequiyaya ma quichihua nopa tequitl. Huan quinexti para Toteco quinejqui Mat'ias. Huajca Mat'ias pejqui tequiti ininhuaya nopa majtlactli huan se tlayolmelahuani.
44002001	Huan teipa ajsic nopa tonal para nopa israelita ilhuitl tlen itoca Pentecost'es. Huan nochi tlaneltocani mosentilijtoyaj san sejco.
44002002	Huan nimantzi nochi quicajque tlen elqui queja se tlatomonilotl tlen hualajqui tlen elhuicac. Elqui queja se ajacatl tlen tlapitzqui tlahuel chicahuac. Huan chicahuac caquistic calijtic campa mosehuijtoyaj.
44002003	Huan monexti tlen elqui queja miyac piltlitzitzi tlen moxejxelojqui huan quinajsic inintzonpac sesen inijuanti.
44002004	Huan Itonal Toteco calajqui ipan ininyolo nochi nopa tlaneltocani huan quintemiti. Huan pejque camatij ica sequinoc tlamantli tlajtoli tlen ax momachtijtoyaj pampa Itonal Toteco quinmacayaya ichicahualis ma camatica.
44002005	Ipan nopa tonali paxalohuayayaj ipan altepetl Jerusal'en miyac israelitame tlen quitlepanitaque Toteco. Inijuanti hualajtoyaj tlen nochi tlaltini ipan tlaltepactli.
44002006	Huan quema nochi inijuanti quicajque nopa tlahuelchihuali queja tlatomonilotl, nimantzi mosentilicoj campa itztoyaj nopa tlaneltocani. Huan ax quimatiyayaj tlaque panoc, pampa quicajque sesen nopa tlaneltocani camatiyayaj sesen inintlajtol tlen sesen inintlal campa nopa paxalohuani hualajtoyaj.
44002007	Huan nopa tlacame san quinsentlachilijque huan moilhuijque se ica seyoc: --Xiquitaca, nochi ni tlacame tlen camatij ehuaj estado Galilea.
44002008	¿Quejatza hueli tiquincaquij camatij ica sesen totlajtol tlen sesen totlal campa tiejque?
44002009	Tojuanti tihualajtoque campa hueli tlaltini. Itztoque nica tlacame tlen hualahuij: Partia, Media, Elam, Mesopotamia, Judea, Capadocia, Ponto, Asia,
44002010	Frigia, Panfilia, Egipto huan altepetini tlen tlali Libia nechca altepetl Cirene. Nojquiya itztoque nica paxalohuani tlen hualajque nopa hueyi altepetl Roma. Sequin ni tlacame tlen ajsicoj nica itztoque israelitame, huan sequinoc san quiselijtoque nopa israelita tiotlajtoli.
44002011	Nojquiya itztoque tohuaya tlacame tlen hualahuij tlali Creta huan Arabia. Huan nochi tijcaquij ni tlacame tlen camatij sesen totlajtol. Techilhu'iaj miyac huejhueyi tlamantli tlen Toteco quichijtoc. ¿Quejatza huelis quimatij totlajtol?
44002012	Huan nochi san quinsentlachiliyayaj huan ax quimatiyayaj tlaque quiijtose. Motlajtlaniyayaj: --¿Tlaque quinequi quiijtos nochi ya ni tlen ama pano?
44002013	Pero sequin tlacame nopona quintlaijilhuiyayaj nopa tlaneltocani huan quiijtohuayayaj para quiitoyaj miyac xocomeca atl tlen xococ, huan yeca ihuintitoyaj.
44002014	Huajca Pedro moquetzqui ininhuaya nopa sequinoc majtlactli huan se tlayolmelahuani, huan camatqui chicahuac huan quinilhui nopa tlacame: "Noisraelita icnihua huan nochi imojuanti tlen inpaxalohuaj ipan ni altepetl Jerusal'en, xinechtlacaquilica huan xijneltocaca tlen nimechilhuis.
44002015	Ni tlacame tlen nohuaya itztoque ax ihuintitoque queja inmoilhu'iaj, pampa sanoc las nueve ica ijnaloc.
44002016	Pero mochijtoc ama tlen nopa tiocamanalojquetl Joel huejcajquiya quiijcuilo para teipa panos. Yajaya quiijto:
44002017	'Ipan itlamiya tonali, Toteco quiijtohua, nijtitlanis Notonal ipan nochi tlacame. Niquinmacas imotelpocahua huan imoichpocahua notlajtol para teilhuise tlen panos teipa. Huan nijchihuas para imotelpocahua ma quiitaca tlanextili queja temictli tlen na niquinnextilis, huan nopa huehue tlacame campa imojuanti, niquinnextilis tlamantli ipan temictli.
44002018	Huan ipan nopa tonali nijtlalis Notonal para itztos ipan notequipanojcahua, tlacame huan sihuame, huan inijuanti teilhuise tlajtoli tlen niquinmacas.
44002019	Huan nijchihuas huejhueyi tlamantli ipan elhuicactli. Huan ipan tlaltepactli nijchihuas tlanescayotl. Oncas estli, tlitl huan poctli.
44002020	Tonati tzintlayohuilis huan metztli mocuepas chichiltic queja estli. Nochi ya ni mochihuas, huan teipa ajsis nopa tonal tlen itoca "itonal Toteco" quema sampa hualas Tohueyiteco ipan tlaltepactli. Nel'ia hueyi huan nel'ia temajmati elis nopa tonal.
44002021	Huan nochi tlacame tlen quinotzase Tohueyiteco para ma quinmaquixtis, yajaya, quena, quinmaquixtis.' Quej nopa quiijcuilo nopa tiocamanalojquetl Joel.
44002022	"Noisraelita icnihua, xijtlacaquilica tlen nimechilhu'ia. Toteco Dios quinexti imoixtla nochi imojuanti para yajaya itztoya ihuaya Jes'us, nopa Nazaret ejquetl, huan para quipacti tlen quichijqui. Ica Jes'us, Toteco quichijqui miyac huejhueyi tlamantli para tlacame ma quisentlachilica huan quichijqui miyac tlanescayotl huan miyac chicahualnescayotl, queja ya inquimatij.
44002023	Huan imojuanti inquichijque sesen tlamantli tlen Toteco Dios ya quitlalijtoya huan ya quimatqui para inquichihuasqu'iaj. Inquiitzquijque Jes'us huan inquitemactilijque ica ax cuajcualme para ma quimictica, huan inijuanti quicuamapeloltijque.
44002024	Pero Toteco Dios quiyoliti. Quena, quitlamilti nopa tlaijiyohuilistli tlen miquistli pampa miquistli ax quipixqui chicahualistli para quipixtos Jes'us.
44002025	Nopa hueyi tlanahuatijquetl David huejcajquiya quiijcuilo tlen Jes'us quema quiijto: 'Toteco, mojmostla nimitzita noixteno. Ta tiitztoc nohuaya campa nonejmatl para axaca huelis nechmajmatis.
44002026	Huajca nel'ia niyolpaqui huan chicahuac nimitzpaquilismacas ica nocamac. Huan quema nimiquis, ica paquilistli notlacayo mitzchiyas.
44002027	Pampa ax nechtlahuelcahuas campa mijcatzitzi, niyon ax tijcahuas ma palani itlacayo yajaya tlen moaxca tlen tlatzejtzeloltic.
44002028	Tinechnextilijtoc nopa ojtli tlen quipiya yolistli tlen yancuic, huan tlahuel miyac paquilistli tinechmacas quema niajsiti nopona moixtla.' Quej nopa ijcuilijtoc ipan itlajtol Toteco." Huan Pedro quinilhui:
44002029	"Noicnihua, nimechilhu'ia tlen xitlahuac. Tohuejcapan tata David mijqui huan quitlalijque ipan tlacacahuaya huan nopa tlacacahuaya noja eltoc nica nechca hasta ama. Huajca David ax camatiyaya tlen ya iselti.
44002030	Pero David nel'ia eliyaya se tiocamanalojquetl tlen camatqui tlen panos teipa. Huan David quimatiyaya para Toteco tlatestigojquetzqui huan quicajqui itlajtol para se iteipa ixhui elisqu'ia Cristo ica itlacayo queja se tlacatl. Huan nopa Cristo quipiyasqu'ia tlanahuatili ica israelitame huan mosehuis para tlanahuatis campa David mosehuiyaya huejcajquiya.
44002031	Huajca David huejcajquiya quiitayaya para nochi ya ni panosqu'ia teipa huan yeca quiijcuilo queja Toteco Dios quiyolitisqu'ia Cristo. Quiijto Toteco ax quitlahuelcahuasqu'ia ialma Cristo campa mijcatzitzi, huan ax quicahuilisqu'ia para palanis itlacayo.
44002032	Huajca Toteco Dios quiyoliti Jes'us, huan nochi tojuanti tiquitaque quema ya moyolcuitoya huan huelis timechilhuise tlen melahuac panoc.
44002033	Huan Jes'us ama mosehuijtoc nepa elhuicac ipan inejmatl Toteco campa quipiya nopa tlanahuatili tlen m'as hueyi. Huan queja ya quitencahuilijtoya, Itata quimacac Jes'us Itonal para Jes'us ma techmaca tojuanti. Huan Itonal Toteco quichijtoc nochi ni tlamantli tlen inquiitaj huan inquicaquij ama.
44002034	Pampa ax David tlen tlejcoc elhuicac, pero elqui David tlen quiijto: 'Toteco Dios quiilhui noTeco Cristo: Ximosehui nica ipan nonejmatl,
44002035	hasta quema niquintlanis nochi mocualancaitacahua, huan nimitzmactilis para ipan ma mosehuis moicxihua.'
44002036	"Huajca xijmatica ya ni, nochi inisraelitame, Toteco quitequimacac ni Jes'us tlen inquicuamapeloltijque para yajaya elis Tohueyiteco huan yajaya elis nopa Cristo tlen Toteco quiijto techtitlanilisqu'ia."
44002037	Quema nopa tlacame quicajque nopa tlajtoli, moyolcuesojque ica tlen quichijtoyaj, huan quitlajtlanijque Pedro huan nopa sequinoc tlayolmelahuani: --Tlacame, ama ¿tlaque monequi tijchihuase?
44002038	Huan Pedro quinnanquili: --Ximoyolcuepaca huan xijcahuaca tlajtlacoli huan ximocuaaltica sesen imojuanti ipan itoca Jesucristo, huan Toteco inmechtlajtlacolquixtis huan queja se regalo inmechmacas Itonal tlen tlatzejtzeloltic.
44002039	Toteco quitencajtoc inmechmacas Itonal huan nojquiya quinmacas imoconehua, huan hasta quinmacas tlacame tlen ax israelitame tlen huejca ehuaj. Quinmacas nochi tlacame tlen yajaya quinnotztoc ma elica iaxcahua.
44002040	Huan ica miyac m'as tlajtoli Pedro quinilhui nopa tlacame tlen Jes'us huan quinyolchicajqui ma quiselica, quinilhui: --Ximomaquixtica tlen nopa tlatzacuiltilistli tlen quinajsis ni ax cuajcualme tlen ama itztoque.
44002041	Huajca miyac tlen nopa tlacame quineltocaque tlen Pedro quinilhui, huan yajque mocuaaltitoj. Huan ipan nopa tonal nechca eyi mil m'as tlacame quineltocaque Jes'us.
44002042	Huan mojmostla nochi nopa tlaneltocani quitlacaquiliyayaj nochi tlen nopa tlayolmelahuani quinmachtiyayaj huan nochi moilhuiyayaj san se tlamantli. Huan san sejco nopa tlaneltocani momaijtohuayayaj huan quitlajcotlapanayayaj nopa pantzi para quiilnamiquise queja Jes'us mijqui topampa.
44002043	Huan nochi nopa tlaneltocani quisentlachiliyayaj tlen Toteco quichihuayaya. Huan nopa tlayolmelahuani quichihuayayaj miyac tlanescayotl huan huejhueyi tlamantli.
44002044	Huan nochi tlacame tlen quineltocatoyaj Jes'us itztoyaj san sejco. Huan momajmacayayaj nochi tlamantli tlen quipixtoyaj sesen inijuanti ica sequinoc.
44002045	Huan pejque quinamacaj inintlal huan tlamantli tlen iniaxca huan quinmajmacaque nopa tomi sequinoc queja quinpoloyaya tlen ica panose.
44002046	Mojmostla nopa tlaneltocani mosentiliyayaj ipan nopa hueyi israelita tiopamitl ica san se ininyolo. Huan ipan caltini quitlajcotlapanayayaj pantzi, huan tlacuayayaj ica iniicnihua ipan Cristo ica miyac paquilistli huan ica san se ininyolo.
44002047	Mojmostla quipaquilismacayayaj Toteco, huan nochi sequinoc tlacame quintlepanitayayaj. Huan mojmostla Tohueyiteco quinmaquixtiyaya sequinoc tlacame tlen quintlapejpenijtoya. Huan queja nopa momiyaquilijtiyohuiyayaj tlen itztoyaj ipan itiopa tlen tlaneltocani.
44003001	Se tonal Pedro huan Juan yajque nopa hueyi israelita tiopa a las tres ica tiotlac. Eltoya nopa hora quema tlacame momajtoyaj momaijtohuaj ica Toteco.
44003002	Huan nepa itztoya se tlacatl metzcototzi tlen queja nopa tlacatqui. Sequin tlacame mojmostla quihuicayayaj huan quisehuiyayaj campa tiopan puerta tlen itoca Yejyectzi huan quintlajtlaniyaya tomi para ica panos tlen inijuanti tlen calaquiyayaj tiopa.
44003003	Huan quema quinitac Pedro huan Juan hualayayaj para calaquise tiopan calijtic, quintlajtlani tomi.
44003004	Huan Pedro huan Juan quitlachilijque nopa tlacatl tlen metzcuachotic huan Pedro quiilhui: --Xitechtlachili.
44003005	Huan nopa tlacatl quintlachili pampa mochixtoya para ma quimacaca se tomi.
44003006	Pero Pedro quiilhui: --Ax nijpiya tomi, niyon plata, niyon oro, pero nimitzmacas tlen nijpixtoc. Ica itoca Jesucristo tlen Nazaret, ximoquetza huan xinejnemi.
44003007	Huan nimantzi Pedro quimaitzqui ica inejmatl huan quitlalanqui. Ipan nopa tlalochtli moxijxitlajqui iicxihua huan iicxi acayo.
44003008	Huan nopa tlacatl tzicuintejqui, huan moquetztiquisqui huan pejqui nejnemi. Calaquito tiopan calijtic ininhuaya, huan nejnentinemiyaya, huan tzicuintiyajqui huan quipaquilismacayaya Toteco.
44003009	Huan nochi tlacame tlen itztoyaj nepa quiitaque nopa tlacatl nejnemiyaya huan quipaquilismacayaya Toteco.
44003010	Huan quiixmatque para yajaya tlen mosehuiyaya huan tlajtlaniyaya tomi campa tiopan puerta tlen itoca Yejyectzi. Huajca san quisentlachilijque hasta momajmatijque ica tlen ipantic nopa tlacatl.
44003011	Huan nopa tlacatl tlen eltoya metzcuachotic quinitzquitoya Pedro ihuaya Juan huan ax quinequiyaya quincajtehuas. Huan nochi nopa tlacame motlalojque, huan mosentilijque campa inijuanti huan noja san quisentlachiliyayaj ica tlen panotoya.
44003012	Huan Pedro quinitac nopa miyac tlacame, quinilhui: "Inisraelitame, ¿para tlen inquisentlachil'iaj ni tlamantli? ¿Para tlen intechtlachil'iaj? ¿Inmoilhu'iaj ni tlacatl mochicajqui ica tochicahualis tojuanti o inmoilhu'iaj titlatzejtzeloltique pampa tihuelque tijchijque ma nejnemi? ¡Axtle!
44003013	Toteco Dios, yajaya tlen nojquiya ininTeco Abraham, Isaac, Jacob huan nochi sequinoc tohuejcapan tatahua, yajaya tlen quichijtoc para ma monextis ihueyitilis Icone, Jes'us, ica tlen quichijtoc nica. Huan elqui san se ni Jes'us tlen inisraelitame inquitemactilijque ininmaco tequihuejme. Huan quema Pilato quinequiyaya quimajcahuas Jes'us, ax inquinejque.
44003014	Inquihuejcamajcajque Jes'us tlen tlatzejtzeloltic huan tlen senquistoc xitlahuac. Huan intlajtlanque ma inmechmajcahuili se temictijquetl.
44003015	Huan inquimictijque Jes'us, yajaya tlen hueli temaca yancuic yolistli tlen ax quema tlamis. Pero Toteco Dios quiyoliti quema ya mictoya. Huan tojuanti tiquitaque huan ama timechyolmelahuaj para nel'ia moyolcuitoc.
44003016	Huan pampa tijneltocaj itoca Jes'us, yajaya quimacatoc chicahualistli ma nejnemi ni tlacatl tlen inquiitaj nica huan tlen inquiixmatij. Huan pampa tijneltocaj, ni tlacatl tlen itztoc nica imoixtla ya senquistoc mochicajtoc queja inquiitaj.
44003017	"Nohuampoyohua, na nijmati quema imojuanti huan imotlanahuatijcahua inquimictijque Jes'us, nel'ia ax inquimatiyayaj tlaque inquichihuayayaj.
44003018	Pero huejcajquiya Toteco Dios quiijto ica nochi itiocamanalojcahua para Cristo monequi tlaijiyohuis, yeca queja nopa tlaijiyohui, pampa Toteco quichijqui ma pano tlen ijcuilijtoc ipan Itlajtol.
44003019	Huajca ama monequi ximoyolpatlaca huan ximocuepaca ica Toteco Dios. Huan yajaya inmechtlapojpolhuis imotlajtlacolhua huan tlen nepa iixtla inmechtitlanilis yancuic tonali tlen quipiyas miyac paquilistli.
44003020	Huan nojquiya sampa inmechtitlanilis Jes'us, nopa Cristo tlen huejcajquiya inmechyolmelajque para hualasqu'ia.
44003021	Pero ipan ni tonali monequi Jesucristo itztos nepa elhuicac hasta quema Toteco yancuic quicualtlalis nochi tlamantli queja quinilhui itiocamanalojcahua tlen tlatzejtzeloltique ma quiijcuiloca huejcajquiya.
44003022	Eltoc queja Mois'es quinilhui tohuejcapan tatahua: 'Toteco quitlalanas se tiocamanalojquetl campa imojuanti. Yajaya elis se israelita tlen Toteco quitlapejpenis huan quitequimacas queja nechtlapejpeni na niMois'es huan nechtequimacac. Huan monequi inquitlacaquilise cuali nochi tlen yajaya inmechilhuis.
44003023	Huan nochi tlen ax quitoquil'iaj itlajtol nopa tiocamanalojquetl, Toteco quiniyocaquixtis tlen itlacajhua huan quintlamiltis.'
44003024	"Huan nochi tiocamanalohuani tlen teyolmelajque itlajtol Toteco tlen huejcajquiya quema Samuel itztoya huan hasta teipa, quiijtojque tlaque panosqu'ia ipan ni tonali.
44003025	Huan nel'ia inininteipa ixhuihua nopa tiocamanalohuani. Huan quema Toteco quinmacac itlajtol ica imohuejcapan tatahua eltoya para imojuanti nojquiya. Pampa Toteco quiilhui Abraham: 'Na niquintiochihuas nochi tlacame ipan ni tlaltepactli ica moteipa ixhui.'
44003026	Huajca quema Toteco quiyoliti Icone, Jes'us, quititlanqui achtohui para inisraelitame. Inmechtitlanili para Jes'us ma inmechtiochihuas huan ma inmechchihua ximoyolcuepaca huan xijcajtehuaca imotlajtlacolhua."
44004001	Pedro huan Juan noja quincamahuiyayaj nopa tlacame, huan hualajque sequin totajtzitzi, huan nopa tlayacanquetl tlen nopa soldados tlen quimocuitlahuijque nopa israelita tiopamitl huan sequin saduceos.
44004002	Inijuanti cualaniyayaj pampa Pedro huan Juan quinmachtiyayaj tlacame huan quinilhuiyayaj para tlacame tlen mictoque sampa moyolcuise pampa Jes'us moyolcuic.
44004003	Huajca quinitzquijque Pedro huan Juan huan quintzajque hasta seyoc tonal pampa ya tzintlayohuatoya.
44004004	Pero miyac tlen quitlacaquilijtoyaj tlen Pedro quincamahuiyaya, quineltocaque. Huajca ica inijuanti, nopa tlaneltocani momiyaquilijtoyaj hasta san tlaca tlaneltocani mochijque macuili mil.
44004005	Huan tonili mosentilijque nepa altepetl Jerusal'en nopa israelita tequihuejme, ininhuaya huehue tlacame huan nopa tlamachtiani tlen itlanahuatil Mois'es.
44004006	Nojquiya itztoyaj nepa An'as, nopa hueyi totajtzi, huan Caif'as, Juan, Alejandro huan nochi ininchampoyohua nopa tlayacanca totajtzitzi.
44004007	Huan quinquetzque Pedro huan Juan tlatlajco inijuanti huan quintlajtlanijque: --¿Ajqueya inmechmacatoc chicahualistli para inquichicajque ni tlacatl metzcuachotic? ¿Ica ajqueya itequihuejcayo inquichijtoque ni tlamantli?
44004008	Huajca Pedro temitoc ica Itonal Toteco, quinilhui: --Tequihuejme huan huehue tlacame tlen israelitame,
44004009	ama innechtlajtlan'iaj ica nopa tlamantli cuali tlen tijchihuilijtoque ni tlacatl tlen mococohuayaya. Inquinequij inquimatise quejatza mochicajqui.
44004010	Huajca nimechilhuis xitlahuac para ma quimatica nochi tlacame tlen tlali Israel. Ni tlacatl tlen itztoc nica imohuaya mochicajtoc ipan itoca Jesucristo tlen ejqui altepetl Nazaret. Yajaya tlen inquicuamapeloltijque, pero Toteco quiyoliti quema ya mictoya.
44004011	Jes'us yajaya nopa hueyi tetl tlen incalchihuani ax inquinejque inquitequihuise ipan imochaj. Pero teipa yajaya elqui tlen senquistoc cuali para yas calnacastla huan ipan quiquetzase nopa cali tlen Toteco quichihua. Huan ama imoixtla Toteco quimacatoc Jes'us nopa tlanahuatili tlen m'as hueyi.
44004012	Axaca seyoc tlen huelis techmaquixtis tlen totlajtlacolhua, pampa Toteco Dios ax quitlalijtoc seyoc tlen quipiya tequihuejcayotl ipan ni tlaltepactli para techmaquixtis, san Jesucristo.
44004013	Huajca nopa tequihuejme quiitaque quejatza Pedro huan Juan moneltlaliyayaj para camatise ica chicahualistli iniixtla nochi tlen itztoyaj nepa huan quimatque ax momachtijtoyaj, huan san eliyayaj tlacame teicneltzitzi; huajca san quinsentlachilijque. Huan momacaque cuenta para inijuanti itztoyaj tlacame tlen nejnentoyaj ihuaya Jes'us.
44004014	Nojquiya nopa tequihuejme quiitaque moquetzayaya nepa nopa tlacatl tlen mochicajtoya, huajca yeca ax huelque quinteilhu'iaj.
44004015	Pero quinnahuatijque Pedro huan Juan ma quisaca calteno ipan nopa tlasentilistli para se tlalochtli huan nopa tequihuejme pejque monajnanquil'iaj.
44004016	Quiijtohuayayaj: --¿Tlaque tijchihuase ica ni tlacame? Nochi tlen ehuaj ni altepetl Jerusal'en quimatij quichijtoque se hueyi chicahualnescayotl huan ax hueli tiquijtohuaj para ax neli mochicajtoc nopa tlacatl.
44004017	Pero para ma ayoc momahuas ni tlamantli, ma tiquinmajmatica para ma ayoc aca quiilhuica tlen Jes'us.
44004018	Huajca nopa tequihuejme sampa quinnotzque Pedro huan Juan huan quinnahuatijque ma ayoc camatica tlen itequihuejcayo Jes'us.
44004019	Pero Pedro huan Juan quinnanquilijque: --Ximoyolilhuica intla cuali para timechneltocase o intla achi m'as cuali tijneltocase Toteco.
44004020	Pero para tojuanti ax tihuelij tijcahuase tiquinpohuilise tlacame tlen tiquitztoque huan tlen tijcactoque quema Jes'us itztoya tohuaya.
44004021	Huajca nopa tequihuejme sampa quintemajmatijque Pedro huan Juan ica tlen huelis quinchihuilise huan quinmajcajque ma yaca. Ax huelque quintlatzacuiltijque, pampa nochi tlacame quipaquilismacayayaj Toteco Dios ica tlen quichijtoyaj.
44004022	Huan nopa tlacatl tlen mochicajqui quipixtoya pano cuarenta xihuitl.
44004023	Huan nopa tlasentilistli quinmajcajque Pedro huan Juan, huan inijuanti yajque campa itztoyaj nopa sequinoc tlaneltocani. Huan quinpohuilitoj nochi tlen quinilhuijtoyaj nopa tlayacanca totajtzitzi huan nopa huehue tlacame tlen israelitame.
44004024	Huan quema nopa tlaneltocani quicajque tlen quiijtojque, nochi san sejco momaijtojque ica Toteco Dios huan quiilhuijque: "Toteco, ta nel'ia tijchijchijqui elhuicactli, huan tlaltepactli, huan nochi hueyi atl huan nochi tlamantli tlen onca.
44004025	Ta, ica Motonal, ticamatqui huejcajquiya ica tohuejcapan tata David tlen elqui motequipanojca huan tiquilhui tlen ma quiijcuilo huan yeca yajaya quiijcuilo: 'San tlapic motlalanase tlacame ipan nochi altepetini. San tlapic moilhuise tlen ax quema huelis quichihuase.
44004026	Huejhueyi tlanahuatiani tlen ni tlaltepactli mocualanise, huan tequihuejme ipan altepetini mosentilise para motehuise ica Toteco Dios huan ica Cristo tlen yajaya quitlapejpenijtoc.'
44004027	"Huan panotoc ipan ni tonali nopa tlamantli tlen huejcajquiya quiijto David. Pampa nel'ia amanoc mosentilijque Herodes, Poncio Pilato, israelitame huan tlen ax israelitame huan cualanque ica mocone Jes'us tlen tlatzejtzeloltic tlen ta, Toteco, tijtzonalti huan tijtequimacac queja totemaquixtijca.
44004028	Huan quichihuilijque mocone Jes'us nochi tlen huejcajquiya ta tiquijtojtoya para teipa quichihuilisqu'iaj.
44004029	Huan ama, Toteco, xijcaqui tlen nopa tequihuejme quiijtohuaj para techmajmatise huan xitechmaca fuerza timotlatequipanojcahua para ma ax timajmahuica ticamatise motlajtol.
44004030	Huan nojquiya, Toteco, ica mochicahualis huan ica itequihuejcayo mocone Jes'us tlen tlatzejtzeloltic, xiquinchicahua cocoyani, huan xijchihua tlanescayotl huan chicahualnescayotl."
44004031	Huan quema Pedro huan Juan tlanque momaijtohuaj, mojmolini nopa cali campa mosentilijtoyaj. Huan Itonal Toteco quinajsic nochi inijuanti huan quintemiti. Huan achi m'as moneltlalijque teyolmelahuase itlajtol Toteco.
44004032	Huan nochi nopa miyac tlacame tlen quineltocatoyaj Jes'us quipiyayayaj san se ininyolo huan san se inintlalnamiquilis. Axaca quiitayaya para iaxca nochi tlamantli tlen quipiyayayaj achtohuiya. Pero moxejxelhuiliyayaj nochi tlamantli tlen iniaxca ica sequinoc.
44004033	Huan ica hueyi chicahualistli nopa tlayolmelahuani teilhuiyayaj para quiitztoyaj para nel'ia moyolcuic Tohueyiteco Jes'us. Huan Toteco tlahuel miyac quintiochihuayaya nochi nopa tlaneltocani pampa nel'ia quipixqui hueyi iyolo ininhuaya.
44004034	Huan ayoc aca quipolohuayaya tlen ica panose. Pampa nochi tlen quipixtoyaj inintlal o caltini quinnamacayayaj,
44004035	huan quinmacayayaj nopa tomi nopa tlayolmelahuani. Huan inijuanti quinxejxelhuiliyayaj nochi tlaneltocani queja tlen quinpolohuayaya sesen inijuanti para quipiyase ajsitoc tlen ica panose.
44004036	Huan itztoya se tlacatl tlen itoca eliyaya Jos'e, tlen ejqui nepa tlali Chipre. Yajaya elqui se iteipa ixhui nopa totajtzi Lev'i tlen huejcajquiya. Huan nopa tlayolmelahuani quitocajtlalijque nojquiya Bernab'e, tlen quiijtosnequi "tlayoltlalijquetl".
44004037	Huan Jos'e quinamacac se tlali tlen quipixtoya huan quihualicac nochi nopa tomi huan quinmacac nopa tlayolmelahuani.
44005001	Pero itztoya seyoc tlacatl tlen itoca eliyaya Anan'ias huan isihua itoca Safira tlen nojquiya quinamacaque se tlali.
44005002	Huan Anan'ias quiajcojqui achi nopa tomi para inijuanti, huan quihuicac tlen mocajqui huan quinmacac nopa tlayolmelahuani queja eltosqu'ia nochi nopa tomi. Huan isihua quimatqui nochi tlen quichijqui.
44005003	Huajca Pedro quiilhui: --Anan'ias, ¿para tlen tijcahuilijtoc Axcualtlacatl ma quitemiti moyolo ica itlalnamiquilis huan tiistlacatitoc ica Itonal Toteco? Ticajcojqui achi tomi tlen mitztlaxtlahuijque para momilcahual.
44005004	Huan ¿para tlen timoilhui tijchihuas ya ni? Achtohui nopa tlali eltoya moaxca. Huan quema tijnamacac, nopa tomi nojquiya eltoya moaxca ta. ¿Para tlen timoilhuijtoc para tiistlacatis? Ax san titechistlacahuijtoc titlacame, pero ta tiquistlacahuijtoc Toteco Dios.
44005005	Huan quema quicajqui Anan'ias tlen Pedro quiilhui, huetzqui huan mijqui. Huan nel'ia momajmatijque nochi tlen quimatque tlen ipantic.
44005006	Huan hualajque se ome telpoca tlacame tlen quiquimilojque nopa mijcatzi ica se yoyomitl, huan quiquixtijque huan quitlalpachotoj.
44005007	Teipa panoc eyi hora huan hualajqui isihua Anan'ias. Yajaya ax quimatiyaya tlaque ipantitoya ihuehue.
44005008	Huan Pedro quitlajtlani: --Xinechilhui, ¿inquinamacaque imotlal queja intechilhuijque ipati? Huan nopa sihuatl quiilhui: --Quena, queja nopa tijnamacaque.
44005009	Huajca Pedro quiilhui: --¿Quejatza inmoyolilhuijque inquiyejyecose Itonal Toteco para inquiitase intla inmechtlatzacuiltisqu'ia? Xiquita, amantzi nepa hualahuij ne tlacame tlen quitlalpachotoj mohuehue. Huan inijuanti mitzhuicase nojquiya.
44005010	Huan nimantzi, huetzqui Safira huan mijqui iixpa Pedro. Huan nopa telpoca tlacame sampa calajque huan quiitaque ya mictoya, huajca quihuicaque quitlalpachotoj nechca ihuehue.
44005011	Huan nel'ia momajmatijque nochi nopa tlaneltocani ipan nopa tiopamitl. Huan nojquiya momajmatijque nochi sequinoc tlacame tlen quimatque tlen panoc.
44005012	Huan nopa tlayolmelahuani quichijque miyac tlanescayotl huan chicahualnescayotl iniixtla tlacame. Huan nochi tlaneltocani momatque mojmostla mosentil'iaj campa nopa israelita tiopamitl icalmapa tlen itoca Portal tlen Salom'on.
44005013	Huan nochi tlacame quintlepanitayayaj miyac, pero momajmatiyayaj mosentilise ininhuaya.
44005014	Huan tlahuel momiyaquilijtinemiyayaj nopa tlaneltocani pampa tlahuel miyac tlacame huan sihuame quineltocayayaj Tohueyiteco.
44005015	Huan tlacame quinhuicayayaj inincocoxcahua ojtipa huan quintecayayaj ipan tlapechtli o ipan petlatl para quema panosqu'ia Pedro, ma quinajsisqu'ia ica iecahuil. Huan san ica nopa mochicahuasqu'iaj.
44005016	Nojquiya miyac tlacame tlen ejque pilaltepetzitzi tlen nechcatzi ajsiyayaj altepetl Jerusal'en, quinhualicayayaj cocoyani, huan tlacame tlen quinpiyayayaj iajacahua Axcualtlacatl huan nochi mochicajque.
44005017	Huajca nopa hueyi totajtzi huan nochi ihuampoyohua tlen eliyayaj saduceos pejque quinchicoitaj nopa tlayolmelahuani.
44005018	Huan quinitzquijque huan quintzajque ipan nopa hueyi tlatzactli ipan nopa altepetl.
44005019	Pero Tohueyiteco quititlanqui se ielhuicac ejca Toteco ica tlayohua huan quitlapo tepos puertas ipan nopa tlatzactli. Huan quinquixti nopa tlayolmelahuani huan quinilhui:
44005020	"Xiyaca ximoquetzatij ipan nopa hueyi israelita tiopamitl huan xiquinilhuica tlacame quejatza huelis quipantise yancuic yolistli ipan Jesucristo."
44005021	Huan nopa tlayolmelahuani quicajque itlajtol huan yajque ipan nopa hueyi tiopamitl quema tlanestihualayaya, huan pejque tlamacht'iaj. Huan ica ijnaloc ajsico nopa hueyi totajtzi huan nochi tlen itztoyaj ihuaya, huan quinnotzque ma mosentilica ipan nopa tlasentilistli tlen tequihuejme tlen quipixque m'as tequihuejcayotl ininhuaya nopa huehue tlacame tlen israelitame. Huan tlanahuatijque ma quincuitij nopa tlayolmelahuani campa tlatzactli.
44005022	Huan yajque nopa soldados tlen quimocuitlahuijque tiopamitl, pero axaca quipantijque. Huajca mocuepque,
44005023	huan quinilhuicoj: --Tijpantitoj cuali tzactoc nopa tlatzactli, huan nopa soldados moquetztoyaj tlamocuitlahuijtoyaj campa tepos puerta, pero tijtlapojque huan niyon se ax tijpantijque.
44005024	Huajca quema quicajque ni tlajtoli, nopa hueyi totajtzi huan nopa tlayacanquetl tlen soldados tlen tiopa ax quimatiyayaj tlaque quiijtose. Huan moyolilhuiyayaj tlaque panos teipa ica ni tlamantli.
44005025	Huan nimantzi ajsico se tlacatl tlen quinyolmelajqui: --Xiquitaca nopa tlacame tlen inquintzactoyaj, amantzi itztoque ipan hueyi tiopamitl, quinmacht'iaj tlacame.
44005026	Huajca nopa tlayacanquetl tlen soldados yajqui ininhuaya isoldados tlen quimocuitlahuijque nopa hueyi israelita tiopamitl huan quinhualicaque nopa tlayolmelahuani. Pero ax quinmaquilijque pampa quinimacasiyayaj nopa miyac tlacame tlen mosentilijtoyaj nepa. Moilhuijque para huelis quintepachosqu'iaj.
44005027	Huan quinhuicaque nopa tlayolmelahuani huan quinnextijque iniixtla nopa hueyi tlasentilistli tlen tequihuejme. Huan teipa nopa hueyi totajtzi quinilhui:
44005028	--Tojuanti timechnahuatijque ayoc xitlamachtica tlen Jes'us. Pero ama imotlamachtil momajquiya ipan nochi ni altepetl Jerusal'en. Huan intechcahuil'iaj para tijmictijque Jes'us.
44005029	Huajca Pedro ininhuaya nopa tlayolmelahuani quinnanquilijque: --Monequi tijneltoquilise Toteco Dios achtohui huan ax tlacame.
44005030	Pampa Toteco tlen tohuejcapan tatahua quineltocaque quiyoliti Jes'us tlen inquimictijque quema inquicuamapeloltijque,
44005031	Huan Toteco Dios quihueyitlalijtoc Jes'us huan quisehuijtoc nepa inejmatl campa m'as onca tlatlepanitacayotl pampa yajaya Tohueyiteco huan Totemaquixtijca. Toteco quichijqui ni para inisraelitame huelis inmoyolcuepase huan inquipantise tlapojpolhuili ipampa imotlajtlacolhua.
44005032	Huan tiquinilhu'iaj tlacame para melahuac nochi ni tlamantli tlen tiquitztoque huan nojquiya Itonal Toteco teyolmelahua para melahuac. Huan Toteco Dios quinmacas Itonal nochi tlacame tlen quichihuaj itlajtol.
44005033	Huan quema quicajque tlen Pedro quiijto, tlahuel cualanque, huan quinequiyayaj quinmictise nopa tlayolmelahuani.
44005034	Pero moquetzqui se fariseo tlen itoca eliyaya Gamaliel ipan nopa hueyi tlasentilistli tlen tequihuejme. Yajaya eltoya se tlamachtijquetl tlen m'as ajsitoc momachtijtoya itlanahuatil Mois'es tlen nochi sequinoc; huan nochi tlacame quitlepanitayayaj miyac. Huan Gamaliel quinnahuati ma quisaca nopa tlayolmelahuani se tlalochtli,
44005035	huan pejqui quinilhu'ia nopa tequihuejme: --Noisraelita icnihua, ximotlachilica ica tlen inquinchihuilise ni tlacame.
44005036	Inquiilnamiquij ya quipiya tonali itztoya se tlacatl Teudas tlen quiijtohuayaya quipixtoya tequihuejcayotl, huan se 400 tlacame mosentilijque ihuaya. Huan sequinoc quimictijque Teudas, huan nopa tlacame tlen quitoquiliyayaj mosemanque, huan nochi itequi tlantiyajqui.
44005037	Teipa ipan nopa tonali quema quichihuayayaj nopa censo, motlalanqui se tlacatl Judas tlen ejqui estado Galilea, huan miyac tlacame quitoquiliyayaj. Pero nojquiya sequinoc quimictijque Judas, huan nochi tlen quitoquiliyayaj mosemanque.
44005038	Yeca nimechilhu'ia, xiquincahuaca ni tlacame huan amo xiquincuatotonica m'as, pampa intla tlacame quinmacatoque inintlamachtil, nimantzi tlantiyas.
44005039	Pero intla Toteco quinnahuat'ia huan quinmacatoc inintlamachtil, ax huelis inquitlamiltise inintequi. Huan intla ni eli itequi Toteco, ximotlachilica imojuanti para amo ximotehuica ihuaya Toteco.
44005040	Huan nochi tequihuejme quitlacaquilijque tlen quiijto. Huan quinnotzque nopa tlayolmelahuani huan quinhuijhuitejque huan quintemajmatijque chicahuac para ma ayoc m'as camatica tlen Jes'us. Huan teipa quinmajcajque ma yaca.
44005041	Huan nopa tlayolmelahuani quisque ipan nopa hueyi tlasentilistli tlen tequihuejme yolpactoque pampa Toteco quincahuilijtoya tlaijiyohuise ipampa quineltocaj itequihuejcayo Jes'us.
44005042	Huan mojmostla nopa tlayolmelahuani tlamachtijtinenque ipan nopa hueyi israelita tiopamitl huan ipan caltini para Jes'us itztoya nopa Cristo tlen Toteco Dios quiijto huejcajquiya para quititlanisqu'ia.
44006001	Ipan nopa tonali momiyaquilijtiyohuiyayaj nopa tlaneltocani huan achi mocualanijque nopa israelitame tlen camatiyayaj griego ica ne sequinoc israelitame tlen camatiyayaj hebreo. Quiijtohuayayaj nopa cahual toahuime tlen camatij griego ax quiseliyayaj ajsitoc tlen ica panose queja cahual toahuime tlen israelitame tlen camatij hebreo quema nopa tlaneltocani quinmajmacayayaj tlacualistli mojmostla.
44006002	Huajca nopa majtlactli huan ome tlayolmelahuani mosentilijque ininhuaya nochi tlaneltocani huan quinilhuijque: --Ax cuali tijtlahuelcahuase titepohuilise Itlajtol Toteco san para tiquintlamacase toicnihua.
44006003	Huajca, noicnihua, xiquintlapejpenica chicome toicnihua tlen nochi quintlepanitaj. Xiquintlapejpenica tlacame tlen temitoque ica Itonal Toteco huan tlen quipiyaj cuali inintlalnamiquilis. Huan tiquintlalise ma quiyacanaca ni tequitl para temajmacase tlacualistli.
44006004	Huan tojuanti titlayolmelahuani, noja timomaijtose ica Tohueyiteco huan titlamachtise Itlajtol.
44006005	Huan nochi nopa tlaneltocani quinpacti tlen quiijtojque. Huan quitlapejpenijque Esteban tlen chicahuac motemachiyaya ipan Tohueyiteco huan itztoya temitoc ica Itonal. Nojquiya quintlapejpenijque Felipe, Pr'ocoro, Nicanor, Tim'on huan Parmenas. Huan nojquiya quitlapejpenijque Nicol'as se tlacatl tlen ehuayaya altepetl Antioqu'ia huan yajaya ax eliyaya israelita. Achtohui quiselijtoya inintiotlajtol israelitame huan ama quineltocatoya Jesucristo.
44006006	Huan nopa tlaneltocani quinnextijque nopa chicome iniixtla nopa tlayolmelahuani. Huan nopa tlayolmelahuani momaijtojque ipan Toteco huan quitlalijque ininma ininpani para ma quipehualtica inintequi.
44006007	Huan m'as momoyajqui itlajtol Toteco huan tlahuel m'as momiyaquilijtiyohuiyayaj tlaneltocani nepa ipan altepetl Jerusal'en. Huan nojquiya miyac israelita totajtzitzi quineltocaque Jesucristo.
44006008	Tlahuel hueyi iyolo Toteco ica Esteban huan quimacac miyac chicahualistli para quichihuas chicahualnescayotl huan tlanescayotl iniixtla tlacame.
44006009	Pero se tonal sequin tlacame tlen nopa israelita tiopamitl tlen inintoca eliyaya Tlatequipanohuani Tlen Malacantoque monechcahuijque campa Esteban huan pejque quinajnanquil'iaj. Inijuanti eliyayaj israelitame tlen ehuayayaj altepetini Cirene, Alejandr'ia, Cilicia huan campa hueli ipan tlali Asia.
44006010	Huan Esteban camatiyaya ica miyac tlalnamiquilistli tlen Itonal Toteco quimacayaya huan inijuanti ax huelque quitlanij.
44006011	Huajca quintemojque tlacame huan quintlaxtlahuijque para ma quiistlacahuica. Huan nopa istlacatini quiijtojque para quicactoyaj quema Esteban quintlaijilhuijtoya Mois'es huan Toteco.
44006012	Huan quinajcomanque nopa israelitame, huan nopa huehue tlacame huan tlamachtiani tlen itlanahuatil Mois'es. Huan quiitzquijque Esteban huan quihuicaque iniixtla nopa hueyi tlasentilistli tlen israelita tequihuejme.
44006013	Huan quintlalijque nopa istlacatini para ma quiteilhuica huan quiijtojque: --Ni tlacatl Esteban ajachica quitlaijilhu'ia ni hueyi tiopamitl huan itlanahuatil Mois'es.
44006014	Nojquiya tijcactoque quema Esteban quiijto Jes'us tlen ejqui altepetl Nazaret quixolehuasqu'ia ni hueyi tiopamitl huan quipatlasqu'ia nopa tlamachtilistli tlen Mois'es techcahuilijtejqui huejcajquiya.
44006015	Huan ipan nopa tlalochtli nochi nopa tlacame ipan nopa tlasentilistli tlen tequihuejme quisentlachilijque ixayac Esteban, huan quiitaque nesiyaya queja ixayac se se elhuicac ejquetl.
44007001	Huajca camatqui nopa hueyi totajtzi huan quitlajtlani Esteban: --¿Nel'ia tiquijtojtoc nochi ni tlamantli?
44007002	Huan Esteban quinanquili: "Noicnihua huan notatahua, xinechtlacaquilica. Toteco Dios, yajaya tlen quipiya ihueyitilis, monexti huejcajquiya iixtla tohuejcapan tata Abraham quema itztoya ipan tlali Mesopotamia, quema aya yajtoya altepetl Har'an.
44007003	Huan Toteco quiilhui Abraham: 'Xiquisa ipan ni motlal huan xiquincajtehua mochampoyohua. Xiya ipan nopa tlali campa nimitznextilis para tiitztos.'
44007004	"Huajca Abraham quisqui ipan nopa tlali tlen itoca Caldea, huan yajqui altepetl Har'an. Huan nepa mijqui itata, huan Toteco Dios quihualicac Abraham hasta ni tlali campa tiitztoque ama.
44007005	Huan Toteco ax quimacac Abraham se tlali para iaxca, niyon se pilquentzi. Pero Toteco quitencahuili quinmacasqu'ia ni tlali iteipa ixhuihua Abraham yonque Abraham noja aya quipiyayaya niyon se icone.
44007006	Huan Toteco nojquiya quiilhui Abraham para iteipa ixhuihua itztose ipan sejyoc tlali para nahui ciento xihuitl huan ax quema huelis mochihuase queja se tlen nepa ehuani. Huan quiijto para tlacame tlen ehuaj nopa tlali quintequihuisqu'iaj chicahuac queja elisqu'ia tlatequipanohuani tlen iniaxcahua. Huan quiilhui tlen nopona ehuani tlahuel quintlaijiyohuiltise.
44007007	Pero nojquiya Toteco quiilhui Abraham: 'Niquintlatzacuiltis tlen ehuaj nopa tlali, huan teipa sampa quisase moteipa ixhuihua tlen nopa tlali huan inijuanti nechhueyichihuaquij nica.'
44007008	"Huan Toteco Dios quichijqui se tlajtolsencahuali ica Abraham huan quimacac se tlamachtili tlen itoca circuncisi'on para ma quitequi icuetlaxo ininpiltlacayo nochi ioquichpilhua. Nopa machiyotl quinextis para inijuanti quineltocaj tlen Toteco quintencahuilijtoya. Huajca quema tlacatqui Isaac, icone Abraham, huan quipixtoya chicueyi tonali, quitequili nopa tlanescayotl tlen itoca circuncisi'on ipan ipiltlacayo. Huan quema Isaac motlacachijqui, tlacatqui icone, Jacob. Huan quema Jacob motlacachijqui, tlacatque majtlactli huan ome iconehua. Huan inijuanti tohuejcapan tatahua nochi tiisraelitame.
44007009	"Huan iconehua Jacob quichicoitayayaj Jos'e, se iniicni, huan quinnamaquiltijque sequin tlacame tlen quihuicaque tlali Egipto. Pero Toteco Dios itztoya ihuaya Jos'e,
44007010	huan quimanahui quema tlaijiyohuiyaya huan quimacac miyac itlalnamiquilis. Huan Toteco quichijqui para nopa Tlanahuatijquetl Fara'on, tlen tlanahuatiyaya ipan nochi nopa tlali Egipto, ma quicualita Jos'e. Huan nopa tlanahuatijquetl quitlali Jos'e para ma eli gobernador ipan nopa tlali Egipto hasta nojquiya quinnahuati nochi tlen itztoyaj ipan ichaj Fara'on.
44007011	"Teipa pejqui se hueyi mayantli ipan tlali Egipto huan tlali Cana'an, huan nochi tlaijiyohuiyayaj. Huan tohuejcapan tatahua ax huelque quipantijque tlaque quicuase.
44007012	Pero Jacob quicajqui oncayaya tlacualistli ipan tlali Egipto, huan quintitlanqui itelpocahua, inijuanti tlen tohuejcapan tatahua, para ma yaca nopona. Ya nopa elqui quema yajque tlali Egipto nopa achtohui huelta.
44007013	Huan teipa inijuanti sampa yajque ica ompa. Huan Jos'e quinilhui para yajaya iniicni huan quinnexti iixtla Tlanahuatijquetl Fara'on para yajaya ma quinixmati iicnihua.
44007014	Huan Jos'e quinilhui iicnihua ma quinotzatij inintata huan nochi ichampoyohua para ma hualaca tlali Egipto. Huan setenta y cinco tlacame hualajque.
44007015	Yeca queja nopa tohuejcapan tata Jacob yajqui huan mocajqui ipan tlali Egipto. Huan teipa Jacob mijqui nepa. Huan nojquiya teipa mijque nepa nochi tohuejcapan tatahua tlen eliyayaj iconehua Jacob.
44007016	Huan teipa nopa israelitame quihuicaque nochi iniomiyo hasta altepetl Siquem. Nepa quintlalijque ipan se mijca tlacajcahuaya tlen eltoya iaxca Abraham pampa quincohuili iconehua Hamor.
44007017	"Huan monechcahuiyaya nopa tonali para Toteco quichihuas tlen huejcajquiya quitencahuilijtoya Abraham para quichihuasqu'ia huan quinquixtis nopa tlacame ipan Egipto. Huan nopa israelitame nel'ia itztoyaj miyaqui pampa momiyaquilijtoyajya tlahuel miyac ipan Egipto.
44007018	Huan pejqui tlanahuat'ia seyoc tlanahuatijquetl ipan Egipto tlen ax quema quicactoya tlen Jos'e pampa ya quipixtoya miyac xihuitl para mijqui Jos'e.
44007019	Huan nopa yancuic tlanahuatijquetl quincajcayajqui nopa israelitame tlen eliyayaj tohuejcapan tatahua huan quintlaijiyohuilti miyac. Quinnahuati ma quintlahuelcahuaca ininpiloquichpilhua para ma miquica.
44007020	"Huan ipan nopa tonali tlacatqui Mois'es tlen quiyolpacti Toteco. Huan inana huan itata quiiscaltijque eyi metztli ipan ininchaj.
44007021	Huan quema inana Mois'es monejqui quitlahuelcahuas ioquichpil para ma miqui, iichpoca nopa yancuic tlanahuatijquetl Fara'on quipanti huan quihuicac ichaj huan quiiscalti queja icone.
44007022	Yeca Mois'es momachti nochi tlalnamiquilistli tlen nopa egipcios quimatiyayaj. Huan Mois'es hueliyaya camati cuali huan quipixqui chicahualistli quichihuas miyac tlamantli tequitl.
44007023	"Pero quema Mois'es quiaxiti 40 xihuitl, quinequiyaya quinpaxaloti iisraelita icnihua.
44007024	Huan quiitac se egipcio tlacatl quihuitequiyaya se tlacatl israelita. Huan Mois'es quimanahui nopa israelita huan quimicti nopa tlacatl egipcio.
44007025	Huan Mois'es moilhuiyaya para nopa israelitame quimachilisqu'iaj para Toteco quititlantoya para quinquixtisqu'ia campa tlatequipanohuayayaj san tlapic, pero inijuanti ax quimachilijque.
44007026	Huan tonili Mois'es yajqui quinpaxaloto nopa israelitame sampa. Huan quinpantito ome israelita tlacame motehuiyayaj. Huan quinequiyaya quinyoltlalis huan quinilhui: 'Tlacame, inicnime, ¿para tlen inmotehu'iaj?'
44007027	"Pero nopa tlacatl tlen quimaquiliyaya ihuampo quicuatopejqui Mois'es huan quiilhui: '¿Ajqueya mitztequimacatoc para xitechnahuatiqui huan xitechtlajtolsencahuaqui?
44007028	¿Tijnequi tinechmictis queja yalhuaya tijmicti nopa egipcio?'
44007029	Huan quema Mois'es quicajqui tlen nopa tlacatl quiijto, cholojtejqui tlahuel huejca hasta tlali Madi'an. Mocajqui ipan nopa tlali queja se sejcoyoc ejquetl, huan mosihuajti huan nepa tlacatque ome iconehua.
44007030	"Huan quema Mois'es quipixtoya 40 xihuitl ipan tlali Madi'an, se tonal nejnemiyaya ipan nopa huactoc tlali nechca nopa tepetl tlen itoca Sina'i. Huan monexti se elhuicac ejquetl iixtla ipan ixochiyo se tlitl ipan se xihuitzontli tlen tlatlayaya.
44007031	Huan quema Mois'es quiitac, quisentlachili huan monechcahui para cuali quitlachilis. Huan nimantzi quicajqui itos Toteco tlen quiilhui:
44007032	'Na niininTeco mohuejcapan tatahua. Na niininTeco Abraham, Isaac huan Jacob.' Huan Mois'es pejqui huihuipica pampa nel'ia momajmati huan ayoc quinejqui quitlachilis.
44007033	Huan Toteco Dios quiilhui: 'Xijquixti motecac pampa ni tlali campa timoquetztoc tlatzejtzeloltic, pampa nica nojquiya niitztoc.
44007034	Na niquinita queja tlaijiyohu'iaj notlacajhua nepa ipan tlali Egipto, huan nijcactoc quema chocaj huan nitemotoc tlen elhuicac para niquinmanahuis. Huajca xiquita, ama nimitztitlanis ipan tlali Egipto para tiquinmaquixtis.'
44007035	"Huajca Toteco sampa quititlanqui ni Mois'es ma yohui Egipto tlen nopa israelitame achtohui ax quinejque quiitase huan quiilhuijtoyaj: '¿Ajqueya mitztequimacatoc para xitechnahuati huan xitechtlajtolsencahua?' Quena, ica ielhuicac ejca Toteco tlen monexti iixtla ipan nopa xihuitzontli, Toteco quititlanqui Mois'es ma yohui Egipto, pero ama elqui queja se tlanahuatijquetl huan se tlamanahuijquetl.
44007036	Huan Mois'es quichijqui chicahualnescayotl huan tlanescayotl ipan nopa tlali Egipto, huan ipan nopa Hueyi Atl Chichiltic huan ipan nopa huactoc tlali para 40 xihuitl. Huan quinyacanqui nopa israelitame ma quisaca.
44007037	Huan ni Mois'es quinilhui nopa israelitame huejcajquiya: 'Toteco inmechtitlanilis se tiocamanalojquetl queja na nechtitlantoc huan yajaya elis se toisraelita icni.'
44007038	Yajaya ni Mois'es nojquiya tlen itztoya ipan nopa tlasentilistli tlen tohuejcapan tatahua ipan nopa huactoc tlali campa ax tleno eli. Huan motlajcoquetzqui ica nopa elhuicac ejquetl tlen quicamahui ipan tepetl Sina'i huan tohuejcapan tatahua. Huan Mois'es quiseli tlajtoli para ma techpanoltili nochi tojuanti para ma techmaca nemilistli.
44007039	"Pero tohuejcapan tatahua ax quinejque quitlacaquilise Mois'es huan moilhuijque cuali mocuepasqu'iaj ipan tlali Egipto.
44007040	Huajca tohuejcapan tatahua quiilhuijque Aar'on: 'Xitechsencahuili totiotzitzi para ma techyacanaca ipan ojtli, pampa tojuanti ax tijmatij tlaque ipantitoc nopa Mois'es tlen techquixti ipan tlali Egipto.'
44007041	Huajca quichijque se tlamantli tlen oro para quihueyichihuase huan quipixqui itlachiyalis queja se pilhuacaxtzi. Huan quimacaque tlacajcahualistli iixtla nopa teteyotl huan quinpacti tlen mosencahuilijtoyaj.
44007042	Huajca Toteco quintlahuelcajqui huan quincahuili ma quinhueyichihuaca nopa sitlalime tlen elhuicactli. Eltoc queja itiocamanalojcahua Toteco quiijcuilojque ipan nopa libro campa Toteco quinilhui: 'Quema inisraelitame inquinmictiyayaj tlapiyalime, huan intemacayayaj tlacajcahualistli para cuarenta xihuitl ipan nopa huactoc tlali, ax na tlen innechmacayayaj.
44007043	Tlen achi m'as inquiicnelijque elqui imotlaixcopincayo tlen itoca Moloc tlen inquinejnemiltijque imohuaya ipan ipilchaj. Huan inquihuicayayaj se sitlali tlen inmoilhuijque eliyaya iaxca imoteteyo Renf'an. Pero san elque tlaixcopincayome tlen inquichijque ica imoma para inquinhueyichihuase. Huajca nimechquixtis ipan imotlal huan nimechcahuati ipan ne seyoc lado altepetl Babilonia.' "
44007044	Huan Esteban noja camatiyaya iniixpa nopa tequihuejme huan quinilhui: "Tohuejcapan tatahua quipixtoyaj nopa yoyon tiopamitl tlen quihuicaque ininhuaya ipan nopa huactoc tlali. Quisencajtoyaj nopa tiopamitl senquistoc queja nopa iixcopinca tlen Toteco quinextili Mois'es para ma quichihua.
44007045	Huan teipa mijqui Mois'es huan tohuejcapan tatahua quiselijque nopa yoyon tiopamitl. Huan inijuanti quihualicaque quema Josu'e quinyacanqui ma moaxcatica ni tlali. Huan Toteco quintotocac nopa tlacame tlen ax israelitame tlen itztoyaj nica. Huan Toteco quinmacac ni tlali tohuejcapan tatahua. Huan quipixtoyaj nopa yoyon tiopamitl hasta nopa tonali quema tlanahuatiyaya David.
44007046	Huan Toteco quicualitac David, huan David quinejqui quichihuas se hueyi cali para ma ipan itzto Toteco, tlen iDios tohuejcapan tata Jacob.
44007047	Pero elqui Salom'on, icone David, tlen quichijqui nopa cali para Toteco.
44007048	Pero tijmatij nel'ia Toteco Tlen M'as Hueyi ax mocahua ipan se tiopamitl tlen tlacame quisencajtoque ica ininma. Eltoc queja quiijto se tiocamanalojquetl tlen huejcajquiya quiijcuilo ni tlajtoli tlen Toteco quiijto:
44007049	'Na nijtemit'ia elhuicac huan tlaltepactli. Ax quema oncas se cali tlen nechaxilis para ipan niitztos pampa ninelhueyi. ¿Quejatza huelis inquichihuase se cali para ipan nimosehuis?
44007050	Na ica noma nijchijqui nochi tlamantli ipan elhuicactli huan tlaltepactli.' Quej nopa quiijto Toteco."
44007051	Huan Esteban quinilhui nopa tequihuejme: "¡Inyoltetique! Ipan imoyolo ax inquiixmatij Toteco. Ax inquinequij inquicaquise tlen melahuac. Nochipa inquihuejcamajcahuaj Itonal Toteco. San se inquichihuaj tlen ax cuali queja tohuejcapan tatahua quichijque huejcajquiya.
44007052	Tohuejcapan tatahua quintlaijiyohuiltijque nochi itiocamanalojcahua Toteco. Quinmictijque nopa tiocamanalohuani tlen quinyolmelajque para teipa hualasqu'ia Yajaya Tlen Xitlahuac tlen Toteco techtitlanilisqu'ia. Huan quema nopa Cristo ajsico, inquitemactilijque ica fiero tlacame huan inquimictijque.
44007053	Ax inquinequij inquitoquilise itlanahuatil Mois'es yonque techmacaque nopa tlanahuatili elhuicac ehuani."
44007054	Huan quema quicajque nopa tequihuejme tlen Esteban quiijto, tlahuel cualanque hasta motlanhuehuechotzque.
44007055	Pero Esteban temitoc ica Itonal Toteco, tlachixqui elhuicac. Huan quiitac ihueyitilis Toteco Dios huan quiitac Jes'us ijcatoya ica inejmatl Toteco.
44007056	Huajca Esteban quiijto: --¡Xijtlachilica! Na niquita tlapojtoc elhuicac huan Jes'us tlen Mocuepqui Tlacatl ijcatoc inejmatl Toteco Dios.
44007057	Pero nopa tlacame tzajtzique chicahuac huan monacastzajque para ayoc quicaquise tlen Esteban quiijtohuayaya. Huan nochi motlalojque huan quiitzquijque.
44007058	Huan quihuicaque Esteban altepeteno huan quicuatepachojque. Huan nopa tlacame tlen quiteilhuijtoyaj para ma miqui quicajtejque ininyoyo ica se telpoca tlacatl tlen itoca eliyaya Saulo para ma quimocuitlahui.
44007059	Huan noja quitepachohuayayaj quema Esteban quinotzqui Tohueyiteco huan quiilhui: "Tohueyiteco Jes'us, xijseli notonaltzi."
44007060	Huan teipa Esteban motlancuaquetzqui huan chicahuac quiijto: "Tohueyiteco, xiquintlapojpolhui ni tlajtlacoli tlen nechchihuil'iaj." Huan quema Esteban tlanqui camati, mijqui.
44008001	Huan Saulo quicualitac quema nopa tlacame quimictijque Esteban. Huajca ipan nopa tonal miyac tlacame pejque quintlaijiyohuilt'iaj tlen itztoyaj ipan nopa tiopamitl tlen tlaneltocani ipan altepetl Jerusal'en. Huajca nopa tlaneltocani mosemantiyajque campa hueli ipan nopa estado Judea huan ipan estado Samaria. Huan mocajque ipan altepetl Jerusal'en san nopa tlayolmelahuani.
44008002	Huan sequin tlacame tlen quiicnel'iaj Toteco quitlalpachojque Esteban huan chocaque miyac pampa mijqui.
44008003	Pero Saulo pejqui chicahuac quintlaijiyohuilt'ia nochi tlaneltocani ipan itiopa Toteco. Yajaya calaquiyaya ipan sesen cali campa mosentiliyayaj huan quinquixtiyaya. Huan quinhuahuatatzayaya tlacame huan sihuame huan quintzacuayaya.
44008004	Huan nopa tlaneltocani tlen mosejsemantoyaj tlen Jerusal'en, yajque campa hueli altepetini huan teilhuijque itlajtol Toteco huan quejatza Jes'us temaquixt'ia.
44008005	Huan Felipe yajqui altepetl Samaria huan quincamahui miyac tlacame para Jes'us itztoya nopa Cristo tlen Toteco quititlantoya.
44008006	Huan Felipe tlamachtiyaya huan quichihuayaya miyac huejhueyi tlanescayotl. Huan miyac tlacame mosentiliyayaj para quicaquise tlen quiijtohuayaya huan quitlachilise tlen quichihuayaya.
44008007	Huan quinchicahuayaya miyac tlen quinpixtoyaj iajacahua Axcualtlacatl. Huan nopa ajacame tzajtziyayaj chicahuac quema quisayayaj ipan inintlacayo tlacame. Huan quinchicajqui miyac tlacame tlen huajhuapahuixtoyaj huan tlen metzcuachotique.
44008008	Huan yeca oncac se hueyi paquilistli ipan nopa altepetl.
44008009	Huan itztoya nepa se tlacatl tlen itoca eliyaya Sim'on tlen huejcajquiya momajtoya tetlajchihu'ia ipan nopa altepetl. Huan quincajcayajtoya miyac tlacame ipan nopa estado Samaria. Teilhuiyaya para quipixqui hueyi chicahualistli.
44008010	Huan nochi tlacame huan sihuame nepa yonque teicneltzitzi o tominpiyayayaj momatque quitlacaquil'iaj Sim'on huan quiijtohuayayaj tlen ya: "Ni Sim'on quipiya ihueyi chicahualis Toteco."
44008011	Huan nochi quitoquilijque Sim'on pampa para miyac xihuitl quincajcayajtoya ica itetlajchihuil.
44008012	Pero Felipe ajsico, nochi tlacame quicajque nopa cuali tlajtoli tlen Jesucristo huan itequihuejcayo huan quicajque quejatza Toteco tlanahuatis, huan yeca miyac tlacame quineltocaque. Huan miyac mocuaaltijque, tlacame huan sihuame.
44008013	Huan Sim'on nojquiya quineltocac huan nojquiya mocuaalti huan pejqui nemi ihuaya Felipe. Huan Sim'on san quisentlachiliyaya nopa tlanescayotl huan huejhueyi chicahualnescayotl tlen Felipe quichihuayaya.
44008014	Huan quema nopa tlayolmelahuani ipan altepetl Jerusal'en quicajque para miyac tlacame ipan estado Samaria quiselijtoyaj itlajtol Toteco, quintitlanque Pedro huan Juan ma yaca nepa.
44008015	Huan Pedro huan Juan ajsitoj huan momaijtojque para nopa tlaneltocani ma quiselica Itonal Toteco.
44008016	Aya ajsitoya Itonal Toteco ipan ininyolo, pampa san mocuaaltijque ica itequihuejcayo Jes'us para quitoquilise ya.
44008017	Huajca Pedro huan Juan pejque quintlalil'iaj ininma ininpani huan nopa tlaneltocani quiseliyayaj Itonal Toteco ipan ininyolo.
44008018	Huan Sim'on quiitac quejatza nopa tlayolmelahuani quintlaliliyayaj ininma ininpani tlacame huan quiseliyayaj Itonal Toteco, huan nojquiya quinejqui quichihuas. Huajca quintencahuili tomi Pedro huan Juan para ma quimacaca nopa chicahualistli.
44008019	Quinilhui: --Xinechmacaca ni chicahualistli nojquiya para huelis nijtlalis noma ipan tlen hueli tlacatl huan yajaya quiselis Itonal Toteco.
44008020	Huan Pedro quiilhui: --Ma Toteco mitztzontlamilti ihuaya motomi pampa timoilhu'ia huelis tijcohuas nopa tlen san Toteco hueli temaca huan yajaya temaca queja se regalo.
44008021	Ax tleno tijpiya ihuaya ni tequitl pampa ax cuali moyolo iixpa Toteco.
44008022	Huajca xijpatla moyolo huan xijcahua nopa tlajtlacoli. Huan xijtlajtlani Toteco ica nochi moyolo intla huelis mitztlapojpolhuis ica tlen timoyolilhuijtoc,
44008023	pampa niquita tlahuel tiyolquentzi huan tlajtlacoli motlatzquilijtoc ipan moyolo.
44008024	Pero Sim'on quiilhui Pedro: --Xijtlajtlanica Toteco ma nechtlapojpolhui para ax nechtzontlamiltis queja tiquijtojtoc.
44008025	Huan nopa tlayolmelahuani tepohuilijque itlajtol Toteco huan teilhuijque tlen quiitztoyaj. Huan teipa mocuepque altepetl Jerusal'en. Huan ipan ojtli quipanotiyajque miyac pilaltepetzitzi ipan estado Samaria huan nepa nojquiya tlayolmelahuayayaj itlajtol Toteco.
44008026	Teipa ajsico se ielhuicac ejca Toteco huan quiilhui Felipe: "Xiya ica tlani hasta nopa ojtli tlen onquisa Jerusal'en huan pano ipan nopa huactoc tlali huan yohui hasta Gaza."
44008027	Huajca Felipe nima quistejqui. Huan nepa quipanti se eunuco tlacatl tlen elqui se ihueyi tequitica nopa sihua tlanahuatijquetl, Candace, ipan tlali Etiop'ia. Quimocuitlahui nochi itomi nopa hueyi tlali. Nopa tlacatl yajtoya Jerusal'en para quihueyichihuas Toteco,
44008028	huan mocuepayaya itlal ipan se cuacarro tlen cahuajme quitilanayayaj. Huan ipan ojtli quipohuayaya nopa amatl tlen quiijcuilo tiocamanalojquetl Isa'ias huejcajquiya.
44008029	Huan Itonal Toteco quiilhui Felipe: --Xiya, xijnechcahuiti nopa cuacarro.
44008030	Huan Felipe quinechcahui huan quicajqui quipohuayaya iama Isa'ias. Huan Felipe quitlajtlani: --¿Tijmachil'ia tlen tijpohua?
44008031	Huan nopa tlacatl quiilhui: --Ax huelis nijmachilis intla axaca nechixtomilis. Huan quiilhui Felipe ma tlejco huan ma mosehui ihuaya ipan icuacarro.
44008032	Huan yajaya quipohuayaya ipan Itlajtol Toteco campa quiijtohua: "Tlacame quihuicase queja quihuicaj se borrego para quimictise. Huan queja se pilborregojtzi ax tzajtzi quema tlacame quiximaj, nojquiya ax tleno quiijtos quema quihuicase para quimictise.
44008033	Quipinahualtise huan ax quichihuilise tlen xitlahuac. Axaca huelis camatis tlen iteipa ixhuihua, pampa ax quinpiyas. Quimictise huan yajaya quisas ipan totlaltepac."
44008034	Huan nopa eunuco tlacatl quitlajtlani Felipe: --Xinechilhui intla nopa tiocamanalojquetl camatiyaya tlen ya ipantisqu'ia, o camatiyaya tlen seyoc ipantis.
44008035	Huajca Felipe pejqui campa quipohuayaya ipan Itlajtol Toteco huan quiyolmelajqui nopa cuali tlajtoli tlen Jes'us.
44008036	Huan yajtiyohuiyayaj ipan ojtli, huan ajsitoj campa mantoya atl huan nopa tlacatl quiilhui Felipe: --Xiquita, nica onca atl. ¿Huelis tinechcuaaltis?
44008037	Huan Felipe quiilhui: --Intla tijneltoca ica nochi moyolo, nimitzcuaaltis. Huan nopa tlacatl quiijto: --Nijneltoca para Jesucristo yajaya Icone Toteco.
44008038	Huajca Felipe quiilhui ma quiquetza icuacarro. Huan temoque nochi ome san sejco huan calajque ipan nopa atl huan Felipe quicuaalti.
44008039	Huan quema inijuanti quisayayaj ipan atl, Itonal Toteco quihuicac Felipe, huan nopa tlacatl ayoc quiitac, pero yajqui ipan iojhui ica paquilistli.
44008040	Huan Felipe mopanti ipan altepetl Azoto. Huan quinpanotiyajqui miyac altepetini tepohuilijtiyajqui itlajtol Toteco hasta ajsito altepetl Cesarea.
44009001	Huan Saulo noja quinmajmatiyaya tlaneltocani huan quinequiyaya quinmictis nochi tlen quinpantiyaya. Huajca yajqui quiitato nopa hueyi israelita totajtzi.
44009002	Huan quitlajtlani ma quimaca amatlajcuiloli para nochi israelita tiopantini ipan altepetl Damasco. Nopa amatlajcuiloli quimacac tequihuejcayotl para quintemos nochi tlacame huan sihuame tlen quineltocayayaj Nopa Yancuic Ojtli, quinequi quiijtos tlacame tlen quineltocayayaj Jes'us, huan quinhualicas ilpitoque hasta altepetl Jerusal'en.
44009003	Huajca teipa Saulo nejnemiyaya ipan ojtli huan monechcahuiyaya Damasco, huan nimantzi tlatlanexti se hueyi tlahuili tlen elhuicac tlen quiyahualo.
44009004	Huan Saulo huetzqui tlalchi huan quicajqui se tlen quicamahui huan quiilhui: "Saulo, Saulo, ¿para tlen tinechtlaijiyohuilt'ia?"
44009005	Huan Saulo quitlajtlani: "¿Ajqueya ta, noTeco?" Huan yajaya quiilhui: "Na niJes'us tlen tinechtlaijiyohuilt'ia. San achi m'as timococosnequi."
44009006	Huan Saulo momajmatiyaya hasta huihuipicayaya huan quiijto: "NoTeco, ¿tlaque tijnequi ma nijchihua?" Huan Toteco quiilhui: "Ximoquetza huan xiya nopa altepetl. Huan se tlacatl mitzilhuis tlaque monequi tijchihuas."
44009007	Huan nopa tlacame tlen itztoyaj ihuaya Saulo momajmatijque hasta ax huelque molin'iaj, pampa quicajque itos yajaya tlen quicamahui, pero axaca quiitaque.
44009008	Huajca Saulo moquetzqui, huan moixtiyoltlapo, pero ax hueliyaya tlachiya. Huajca nopa tlacame tlen itztoyaj ihuaya quimaitzquijque huan quihuicaque Damasco.
44009009	Huan mocajqui popoyotzi eyi tonali huan ax tleno quicuajqui, niyon ax tleno quiic.
44009010	Huan itztoya nepa Damasco se tlaneltocaquetl tlen itoca Anan'ias. Huan Tohueyiteco quinotzqui ipan se temictli huan quiilhui: "Anan'ias." Huan ya quinanquili: "Nica niitztoc, Toteco."
44009011	Huan Tohueyiteco quiilhui: "Ximoquetza huan xiya ipan nopa calle tlen itoca 'Xitlahuac'. Huan xijtemoti se tlacatl tlen itoca Saulo tlen ehua altepetl Tarso. Yajaya itztoc ichaj Judas huan ama momaijtohua noca na.
44009012	Huan ipan se temictli Toteco quinextilijtoc para ajsiti se tlacatl itoca Anan'ias huan quitlalis ima ipani para huelis tlachiyas sampa."
44009013	Pero Anan'ias quinanquili: "Tohueyiteco, nijcactoc miyac tlamantli tlen quichijtoc nopa Saulo, pampa quintlaijiyohuiltijtoc miyac tlaneltocani nepa Jerusal'en.
44009014	Huan ama nopa tlayacanca totajtzitzi quimacatoque tequihuejcayotl nica ipan toaltepe para ma techilpis nochi tojuanti tlen timomaijtohuaj moca ta."
44009015	Pero Tohueyiteco quiilhui Anan'ias: "Xiya, pampa nijtlapejpenijtoc para nijtequihuis Saulo para quinilhuis tlacame tlen ax israelitame notlajtol. Nojquiya quinilhuis huejhueyi tlanahuatiani huan israelitame tlen na.
44009016	Huan nijnextilis Saulo quejatza monequi tlaijiyohuis miyac pampa nechneltoca."
44009017	Huajca yajqui Anan'ias huan calaquito ipan nopa cali campa Saulo itztoya, huan quitlali ima ipani huan quiilhui: --Noicni Saulo, Tohueyiteco Jes'us tlen monexti moixtla ipan ojtli campa tihualayaya, nechtitlanqui nica para huelis titlachiyas sampa huan para mitztemitis ica Itonal Toteco.
44009018	Huan nimantzi huetzqui se tlamantli tlen quitzacuayaya iixtiyol, huan sampa huelqui tlachiya cuali. Huajca Saulo moquetzqui huan yajqui huan mocuaalti.
44009019	Teipa tlacuajqui huan sampa quipixqui fuerza. Huan mocajqui se ome tonali ipan altepetl Damasco ininhuaya tlaneltocani.
44009020	Huan Saulo nima pejqui tepohuil'ia Itlajtol Toteco ipan israelita tiopantini. Quinilhuiyaya para Jes'us, yajaya Icone Toteco.
44009021	Huan nochi tlen quicajque san quisentlachilijque huan quiijtohuayayaj: --¿Ax ya ni Saulo tlen quintlaijiyohuiltiyaya tlaneltocani ipan altepetl Jerusal'en? ¿Ax ya tlen hualajtoc nica para quinitzquis tlaneltocani huan quinhuicas ilpitoque hasta Jerusal'en para quintemactilis ininmaco nopa tlayacanca totajtzitzi?
44009022	Huan mojmostla Saulo quipixqui m'as chicahualistli para quinyolmelahuas israelitame ipan altepetl Damasco tlen Jes'us. Huan quinnextili ica miyac tlamantli para Jes'us itztoya nopa Cristo tlen Toteco quiijto quititlanisqu'ia. Huan nopa israelitame ax quimatiyayaj tlaque moilhuise.
44009023	Huan quema panoc miyac tonali huan nopa tlayacanca israelitame quisencajque san sejco quejatza quimictisqu'iaj Saulo.
44009024	Pero Saulo quicajqui tlen nopa tlacame moilhuiyayaj huan quimatqui quichiyayayaj tonali huan yohuali ipan ipuerta nopa altepetl para quimictise.
44009025	Huajca nopa tlaneltocani quitlalijque Saulo ipan se hueyi cuachiquihuitl, huan ica tlayohua quitemohuijque campa coyontoya nopa tepamitl tlen quiyahualtzajqui nopa altepetl. Huan queja nopa Saulo huelqui cholo.
44009026	Huan Saulo ajsito altepetl Jerusal'en huan quinequiyaya mosentilis ininhuaya tlaneltocani nepa, pero nochi quiimacasiyayaj pampa ax quineltocaque intla nel'ia Saulo ama quineltocatoya Jes'us.
44009027	Huajca Bernab'e quihuicac Saulo iniixpa nopa tlayolmelahuani huan quinilhui quejatza quiitztoya Tohueyiteco ipan ojtli. Quinilhui nochi tlen Jes'us quiilhuijtoya huan quejatza Saulo ica miyac chicahualistli tepohuiliyaya tlen Jes'us ipan altepetl Damasco.
44009028	Huan nopa tlayolmelahuani quiselijque Saulo, huan teipa yajaya mocajqui Jerusal'en huan mojmostla nejnenqui ininhuaya.
44009029	Huan Saulo moneltlali para quinilhuis nochi tlacame tlen Jesucristo. Huan tlamiyacapa quincamahuiyaya huan quinnajnanquiliyaya nopa israelitame tlen camatij griego; pero inijuanti quitemohuayayaj quejatza huelisqu'ia quimictise.
44009030	Huan quema quicajque nopa tlaneltocani tlaque quisencahuayayaj, quihuicaque Saulo hasta altepetl Cesarea, huan teipa quititlanque hasta altepetl Tarso.
44009031	Huajca oncac tlasehuilistli ipan nochi tlaneltocani ipan itiopa Toteco nepa ipan estados Judea, Galilea huan Samaria. Nopa tlaneltocani moscaltijtiyohuiyayaj ipan Tohueyiteco huan quiimacasiyayaj para tlaixpanose. Huan m'as momiyaquiliyayaj pampa Itonal Toteco quinyolchicahuayaya.
44009032	Huan Pedro quinpaxalojtinenqui tlaneltocani campa hueli huan nojquiya yajqui quinpaxaloto nopa tlaneltocani tlen itztoyaj ipan se pilaltepetzi tlen itoca Lida.
44009033	Huan nepa quipanti se tlacatl tlen itoca Eneas. Yajaya quipixqui chicueyi xihuitl huilantoya ipan itlapech pampa huajhuapahuixtoya.
44009034	Huan Pedro quiilhui: --Eneas, Jesucristo mitzchicahua. Ximehua huan xijcualtlali motlapech. Huan nimantzi mejqui,
44009035	huan quiitaque nochi nopa tlacame tlen itztoyaj ipan nopa pilaltepetzitzi Lida huan Sar'on. Huan yeca nochi quitoquilijque Tohueyiteco Jes'us.
44009036	Huan ipan nopa tonali itztoya ipan altepetl Jope se sihuatl tlen itoca eliyaya Tabita tlen quineltocac Tohueyiteco huan ipan tlajtol griego itoca eliyaya Dorcas. Yajaya nochipa quichihuayaya miyac tlamantli tlen cuali para quinpalehuis sequinoc tlen quinpolohuayaya tlen ica panose.
44009037	Huan ipan nopa tonali pejqui mococohua Dorcas huan teipa mijqui. Huan quipajpajque nopa mijcatzi, huan quitlalitoj ipan se cuarto huejcapa ipan nopa cali.
44009038	Huan nopa altepetl Jope mocahuayaya nechca pilaltepetzi Lida. Huan nopa tlaneltocani quicajque para Pedro itztoya ipan Lida. Quintitlanque ome tlacame ma quiilhuitij Pedro ma huala nimantzi.
44009039	Huajca Pedro mocuepqui ininhuaya hasta altepetl Jope. Huan nimantzi quihuicaque ipan nopa cuarto campa quicajtoyaj nopa mijcatzi. Huan itztoyaj nopona nochi cahual toahuime, huan inijuanti chocayayaj huan quinextiliyayaj nochi yoyomitl tlen Dorcas quinijtzomilijtoya.
44009040	Huajca Pedro quinilhui ma quisaca, huan motlancuaquetzqui huan momaijto ica Toteco. Teipa moicancuepqui ica campa nopa mijcatzi huan quiilhui: --Tabita, ximehua. Huan Dorcas quitlapo iixtiyol, huan quiitac Pedro huan mosehui.
44009041	Huan Pedro quimaitzqui huan quitlalanqui para ma moquetza. Huan quinnotzqui nopa tlaneltocani huan nopa cahual toahuime, huan quinnextili para moyolcuijca.
44009042	Huan quicajque tlen panoc nochi tlacame ipan altepetl Jope, huan miyac quineltocaque Tohueyiteco.
44009043	Huan Pedro mocajqui miyac tonali nepa Jope ipan ichaj se cuetlaxhuatzquetl tlen itoca Sim'on.
44010001	Huan itztoya ipan altepetl Cesarea se tlacatl tlen itoca eliyaya Cornelio tlen quinahuatiyaya se pamitl tlen cien soldados tlen itoca eliyaya Pamitl Italiano.
44010002	Huan yajaya huan ichampoyohua quitlepanitaque Toteco Dios huan momocuitlahuijque para ma ax quiixpanose. Nojquiya quinmacayaya miyac tomi israelitame tlen teicneltzitzi yonque yajaya ax israelita, huan momaijtohuayaya ajachica.
44010003	Huan se tonal queja las tres ica tiotlac Cornelio tlanempa quiitac se ielhuicac ejca Toteco ipan se tlanextili queja se temictli huan ielhuicac ejca calajqui calijtic campa Cornelio itztoya huan quiijto: "¡Cornelio!"
44010004	Huan Cornelio quisentlachili ica majmajtli huan quitlajtlani: "¿Tlaque tijnequi, tate?" Huan ielhuicac ejca Toteco quiilhui: "Toteco quicactoc quema timomaijtohua ica ya, huan quiitztoc nochi tlen tijchihua para tiquinpalehuis tlen teicneltzitzi.
44010005	Ama xiquintitlani tlacame ma yaca altepetl Jope, huan ma quinotzaca se tlacatl tlen itoca Sim'on Pedro.
44010006	Yajaya mocahua nechca hueyi atl ipan ichaj se cuetlaxhuatzquetl tlen nojquiya itoca Sim'on. Huan yajaya mitzilhuis tlaque monequi tijchihuas."
44010007	Huan yajqui nopa elhuicac ejquetl. Huan nimantzi Cornelio quinnotzqui ome itlatequipanojcahua, huan quinotzqui se soldado tlen eliyaya itemach huan tlen quitlepanitac Toteco nojquiya.
44010008	Huan Cornelio quinilhui nochi tlen quiitztoya huan quintitlanqui altepetl Jope.
44010009	Huan tonili quema nopa tlacame monechcahuiyayaj campa nopa altepetl, Pedro tlejcoc calpani campa tzontlamayantic pampa eltoya nechca tlajcotona, nopa hora para momaijtos ica Toteco.
44010010	Huan Pedro mayanayaya huan tlahuel quinequiyaya tlacuas, pero nopa sihuame noja quichihuayayaj nopa tlacualistli. Huan elqui queja Pedro pejqui cochi huan quiitac se tlanextili tlen eliyaya queja se temictli.
44010011	Huan quiitac tlapojtoc elhuicac huan hualtemoc tlalchi se tlamantli queja se hueyi yoyomitl ilpitoc najcac ipan iyajyacapa.
44010012	Huan nopa hueyi yoyomitl quinpixtoya miyac tlamantli tlapiyalime tlen nejnemij tlalchi ica nahui iniicxihua huan miyac tlamantli cohuame huan miyac totome.
44010013	Huan Pedro quicajqui se tlen quicamahui tlen elhuicac huan quiilhui: "Ximoquetza Pedro, xiquinmicti nopa tlapiyalime huan xiquincua."
44010014	Huan Pedro quinanquili: "¡Axtle, Toteco! Ax quema niquincuajtoc tlapiyalime tlen toisraelita tlanahuatilhua quiijtohua ax tlapajpacme huan ax cuali tijcuase."
44010015	Huan sampa quicamahui tlen elhuicac huan quiilhui: "Intla Toteco quipajpactoc se tlamantli, amo xiquijto para ax tlapajpactic."
44010016	Huan queja nopa panoc expa huan nimantzi nopa hueyi yoyomitl sampa tlejcoc elhuicac.
44010017	Huan quema Pedro noja moyolilhuiyaya tlaque quiijtosnequi nopa tlanextili, ajsicoj calteno nopa tlacame tlen Cornelio quintitlantoya huan tlatzintocatinemiyayaj campa ichaj Sim'on.
44010018	Huan tlanojnotzque huan tlatzintocaque: "¿Nica mocahua se tlacatl tlen itoca Sim'on Pedro?"
44010019	Huan Pedro noja moilhuiyaya tlen nopa temictli huan Itonal Toteco quiilhui: "Xiquita, eyi tlacame mitztemohuaj.
44010020	Ximoquetza huan xitemo huan xiya ininhuaya. Amo ximajmahui pampa na niquinhualicac nica."
44010021	Huajca Pedro temoc hasta campa itztoyaj nopa tlacame tlen Cornelio quintitlantoya huan quinilhui: --Na nieli tlen innechtemohuaj. ¿Para tlen inhualajtoque?
44010022	Huan inijuanti quinanquilijque: --Cornelio, se tlayacanquetl tlen cien soldados, techhualtitlantoc. Yajaya se cuali tlacatl tlen quitlepanita Toteco imoDios inisraelitame huan nochi israelitame quiicnel'iaj miyac. Huan hualajqui se tlatzejtzeloltijca elhuicac ejquetl tlen quiilhui Cornelio para ma mitznotzaqui, Pedro, para tiyas ichaj para huelis quitlacaquilis tlen tiquilhuis.
44010023	Huajca Pedro quinilhui nopa tlacame ma panoca huan mocajque nepa hasta seyoc tonal. Huan tonili Pedro yajqui ininhuaya. Huan nojquiya yajque sequin tlaneltocani tlen ehuani altepetl Jope.
44010024	Huan ipan nopa seyoc tonal ajsitoj altepetl Cesarea huan Cornelio quinchixtoya. Yajaya quinnotztoya ichampoyohua huan ihuampoyohua tlen m'as quinixmatiyaya huan nochi quinchiyayayaj san sejco.
44010025	Huan quema Pedro ajsito, Cornelio quinamijqui huan motlancuaquetzqui iicxitla para quihueyichihuas.
44010026	Pero Pedro quitlalanqui huan quiilhui: --Ximoquetza, amo ximotlancuaquetza noixtla, pampa na nojquiya nitlacatl queja ta.
44010027	Huajca Cornelio moquetzqui, huan mocamahuijque huan calajque ichaj. Huan Pedro quinitac mosentilijtoyaj miyac tlacame.
44010028	Huajca Pedro quinilhui: --Inquimatij iley Mois'es quiijtohua ax cuali para se israelita queja na ma mosentili ininhuaya tlen ax israelitame queja imojuanti. Niyon ax techcahuil'ia para se israelita calaquis ipan ichaj se tlacatl tlen ax israelita. Pero Toteco nechnextilijtoc ayoc ma nimoilhui para niyon se tlacatl ax tlapajpactic iixpa.
44010029	Yeca nihualajqui nimantzi quema innechnotzque huan ax tleno niquijto. Huan ama nijnequi nijmatis para tlen innechnotztoque.
44010030	Huan Cornelio quiilhui: --Nayopaya nimosahuayaya huan nimomaijtoyaya ica Toteco queja ni hora, huan teipa a las tres monexti noixtla se ielhuicac ejca Toteco tlen quipixtoya iyoyo tlen cahuaniyaya.
44010031	Huan yajaya nechilhui: 'Cornelio, Toteco quicactoc quema timomaijtohua ica ya huan quiitztoc queja tiquinpalehu'ia tlacame tlen teicneltzitzi.
44010032	Huajca ama xiquintitlani motlatequipanojcahua hasta altepetl Jope, huan ma quinotzatij ma huala Sim'on Pedro. Yajaya itztoc ipan ichaj se cuetlaxhuatzquetl tlen nojquiya itoca Sim'on huan quipiya ichaj nechca hueyi atl.'
44010033	Huajca nimitznotzqui nimantzi huan nimitztlascamati pampa tihualajqui. Huajca ama nochi tiitztoque nica iixpa Toteco pampa tijnequij tijcaquise nochi tlen Toteco mitzilhuijtoc para titechilhuis.
44010034	Huajca Pedro quinilhui: --Nel'ia nijmati Toteco ax techchicoicnel'ia titlacame.
44010035	Huan ipan campa hueli tlali yajaya quinsel'ia nopa tlacame tlen quitlepanitaj huan tlen quichihuaj tlen cuali.
44010036	Huelis inquimatij para Toteco techtitlanili tiisraelitame ni cuali tlajtoli tlen quiijtohua para ama onca tlasehuilistli ica Toteco Dios. Huan onca nopa tlasehuilistli ipampa tlen quichijqui Jesucristo, yajaya tlen ininhueyiTeco nochi tlacame.
44010037	Ya inquimatij quejatza pejqui ni tlajtoli achtohui ipan estado Galilea quema Juan tlacamanalohuayaya huan tecuaaltiyaya huan inquimatij tlen teipa panoc ipan nochi estado Judea.
44010038	Nojquiya inquimatij tlen Jes'us tlen altepetl Nazaret tlen Toteco quialti para quitequitlalis, huan quimacac Itonal huan miyac chicahualistli. Inquimatij quejatza Jesucristo campa hueli tepalehuijtinenqui huan quejatza quinchicajqui tlen tlaijiyohuiyayaj ica iajacahua Axcualtlacatl, pampa Toteco Dios itztoya ihuaya Jes'us.
44010039	"Tojuanti titlayolmelahuani toseltitzitzi tiquitaque nochi tlen Jes'us quichijqui ipan tlali Judea huan ipan altepetl Jerusal'en, huan yeca titeyolmelahuaj tlen panoc. Huan tlacame quicuamapeloltijque Jes'us huan yajaya mijqui.
44010040	Pero quema panotoya eyi tonali, Toteco Dios quiyoliti, huan quicahuili Jes'us ma monexti.
44010041	Pero ax quincahuili nochi tlacame ma quiitaca. San techcahuili tojuanti tlen Toteco Dios techtlapejpenijtoya huejcajquiya para tiquitasqu'ia. Huan titlacuajque huan tiatlique ihuaya quema ya moyolcuitoya.
44010042	Huan teipa Jes'us technahuati ma tiquincamahuitij nochi tlacame tlen ya. Techilhui ma tiquinyolmelahuaca para yajaya Jes'us tlen Toteco Dios nel'ia quitequitlalijtoc para elis nopa Juez tlen quintlajtolsencahuas tlacame tlen yoltoque huan tlen mictoque.
44010043	Yajaya Jes'us tlen ica tlajcuilojque nochi tiocamanalohuani. Inijuanti quiijtojque para ica itequihuejcayo Jes'us, Toteco Dios quintlapojpolhuisqu'ia inintlajtlacolhua nochi tlacame tlen quineltocase."
44010044	Huan quema Pedro noja quinilhuiyaya ni tlajtoli, Itonal Toteco hualajqui huan calajqui ipan ininyolo nochi nopa tlacame tlen quitlacaquiliyayaj.
44010045	Huan nochi israelita tlaneltocani tlen hualajtoyaj ihuaya Pedro san quinsentlachilijque pampa Toteco Dios san quinmacayaya Itonal tlacame tlen ax israelitame.
44010046	Huan quimatque para temachtli elqui Itonal Toteco pampa quicaquiyayaj nopa tlacame camatiyayaj ica sequinoc tlajtoli tlen ax momachtijtoyaj huan quipaquilismacayayaj Toteco.
44010047	Huajca Pedro quinilhui nopa israelitame tlen hualajtoyaj ihuaya: --¿Ajqueya huelis quiijtos ma ax tiquincuaaltica ni tlacame tlen quiselijtoque Itonal Toteco ipan ininyolo queja tojuanti nojquiya tijselijque achtohuiya?
44010048	Huan Pedro quinnahuati ma quincuaaltica ica itoca Jesucristo. Huan teipa nopa tlacame quitlajtlanijque Pedro ma mocahua ininhuaya se ome tonali.
44011001	Teipa nopa tlayolmelahuani huan sequinoc tlaneltocani tlen itztoyaj campa hueli ipan estado Judea quicajque quejatza tlacame tlen ax israelitame nojquiya quiselijtoyaj itlajtol Toteco.
44011002	Huan quema Pedro mocuepqui altepetl Jerusal'en, sequin nopa israelita tlaneltocani pejque quinajnanquil'iaj.
44011003	Quiilhuiyayaj: --¿Para tlen ticalajqui tiquinpaxaloto ipan ininchaj tlacame tlen ax israelitame huan hasta titlacuajqui ininhuaya?
44011004	Huajca Pedro pejqui quinpohuil'ia nochi tlen panotoya huan quinilhui:
44011005	--Niitztoya ipan altepetl Jope huan nimomaijtohuayaya ica Toteco huan niquitac ipan se tlanextili queja se temictli, hualtemoyaya tlen elhuicac se hueyi yoyomitl ilpitoc najcac iyajyacapa huan nechnechcahui.
44011006	Huan nijtlachili huan niquinitac miyac tlapiyalime tlen nejnemij ipan tlali ica nahui iniicxihua, huan cuatitlan tlapiyalime, huan cohuame huan totome.
44011007	Huan nijcajqui se tlen nechcamahui huan nechilhui: 'Ximoquetza Pedro, xiquinmicti nopa tlapiyalime huan xiquincua.'
44011008	"Huan na nijnanquili: '¡Axtle, noTeco! Ax quema niquincuajtoc tlapiyalime tlen ax tlapajpacme o tlen totlanahuatilhua tiisraelitame quiijtohuaj ax cuali tiquincuase.'
44011009	"Huan ica ompa nopa tlen nechcamahui tlen elhuicac nechilhui: 'Amo xiquijto para ax tlapajpactic tlen Toteco quipajpactoc.'
44011010	Huan quej ni panoc expa huan sampa tlejcoc elhuicac nopa hueyi yoyomitl.
44011011	"Huan ipan nopa tlalochtli ajsitoj eyi tlacame tlen ax israelitame ipan nopa cali campa nimocahuayaya pampa se tlacatl tlen ejqui Cesarea quintitlantoya ma nechnotzatij.
44011012	Huan Itonal Toteco nechilhui ma niya ininhuaya huan ma ax nimajmahui. Huan nojquiya yajque nohuaya ni chicuase tlaneltocani huan ticalaquitoj ichaj nopa tlacatl.
44011013	Huan yajaya techilhui quejatza quiitztoya se elhuicac ejquetl tlen hualajqui huan moquetzqui icalijtic huan quiilhui ma quintitlani tlacame ma yaca altepetl Jope, huan ma nechnotzatij na huan quiilhui notoca Sim'on Pedro huan quiilhui para ma niya ichaj.
44011014	Huan ielhuicac ejca Toteco quiilhui para na niquilhuis tlaque monequi quichihuase para Toteco quinmaquixtis tlen inintlajtlacolhua, yajaya huan nochi ichampoyohua.
44011015	"Huajca niajsito nepa huan quema nipejqui niquincamahu'ia, Itonal Toteco hualajqui, huan calajqui ipan ininyolo queja calajqui ipan toyolo achtohuiya.
44011016	Huajca niquilnamijqui tlen Tohueyiteco Jes'us quiijto quema itztoya tohuaya, quema techilhui: 'Juan tecuaalti san ica atl, pero Toteco inmechmacas Itonal ipan imoyolo.'
44011017	Huajca nijmachili, Toteco quinmacatoya Itonal queja nojquiya techmacac quema tijneltocaque Tohueyiteco Jesucristo. Huan ¿ajqueya na para niquilhuis Toteco Dios ma ax quichihua?"
44011018	Huajca quema nopa israelita tlaneltocani tlen itztoyaj ipan Jerusal'en quicajque itlajtol Pedro, ayoc tleno quinanquilijque. San pejque quipaquilismacaj Toteco huan quiijtojque: --Nel'ia temachtli Toteco Dios nojquiya quincahuil'ia tlacame tlen ax israelitame ma quicahuaca inintlajtlacolhua para ma quiselica nopa yolistli tlen ax quema tlamis.
44011019	Huan miyac tlaneltocani tlen mosemantoyaj tlen altepetl Jerusal'en quema tlacame quimictijque Esteban huan pejque quintlaijiyohuilt'iaj sequinoc, ama yajtoyaj hasta tlali Fenicia, huan hasta tlali Chipre huan hasta altepetl Antioqu'ia ipan Siria. Huan nepa quincamahuiyayaj san israelitame itlajtol Toteco.
44011020	Pero sequin tlaneltocani tlen ehuaj tlali Chipre huan ehuaj nopa hueyi altepetl Cirene, yajque altepetl Antioqu'ia huan nepa nojquiya quinyolmelajque tlacame tlen ax israelitame tlen nopa cuali tlajtoli tlen Tohueyiteco Jes'us.
44011021	Huan Tohueyiteco quinmacac ichicahualis, huan miyac tlacame moyolcuepque huan quineltocaque Jes'us nepa.
44011022	Huan quicajque tlaneltocani ipan nopa tiopamitl ipan altepetl Jerusal'en tlen oncayaya ipan altepetl Antioqu'ia, huan yeca quititlanque Bernab'e ma yohui nepa.
44011023	Huan Bernab'e ajsito nepa huan quiitac quejatza hueyi iyolo Toteco ininhuaya nopa Antioqu'ia ehuani. Huajca nel'ia pajqui huan quinyolchicajqui para ma quitoquilica Tohueyiteco ica nochi ininyolo huan ma ax quema quicajtehuaca.
44011024	Nopa Bernab'e itztoya se cuali tlacatl tlen temitoya ica Itonal Toteco huan tlahuel chicahuac quineltocac Tohueyiteco. Yeca quema Bernab'e itztoya ipan Antioqu'ia tlahuel miyac tlacame quineltocaque Tohueyiteco ica tlen ya quinilhui.
44011025	Huan teipa quisqui Bernab'e huan yajqui altepetl Tarso quitemoti Saulo.
44011026	Huan quema quipanti, san sejco mocuepque altepetl Antioqu'ia. Huan Bernab'e huan Saulo mocajque ininhuaya nopa tlasentilistli tlen tlaneltocani nepa para se xihuitl huan quinmachtijque nel'ia miyac tlacame. Huan elqui nepa ipan altepetl Antioqu'ia campa tlacame achtohui pejque quintocajt'iaj nopa tlaneltocani "cristianos", quiijtosnequi, tlen quitoquil'iaj Cristo.
44011027	Ipan nopa tonali, ajsicoj ipan Antioqu'ia sequin tiocamanalohuani tlen hualajtoyaj altepetl Jerusal'en.
44011028	Huan se tlen inijuanti tlen itoca Agabo moquetzqui ipan tlasentilistli huan quinilhui nopa tlaneltocani para hualas se hueyi mayantli ipan nochi tlaltini. Itonal Toteco quimatiltijtoya tlen nopa mayantli quema noja aya ajsiyaya. Huan teipa nel'ia panoc nopa mayantli quema tlanahuatiyaya Claudio.
44011029	Huajca nopa tlaneltocani ipan altepetl Antioqu'ia moilhuijque cuali quisentilise tomi queja imiyaca sesen quipixtoyaj para temacas. Huan quititlanque para quinpalehuise tlaneltocani tlen teicneltzitzi ipan estado Judea.
44011030	Huajca quisentilijque nopa tomi huan quititlanque ica Bernab'e huan Saulo. Huan inijuanti quihuicaque campa itztoyaj nopa huehue tlacame tlen tlaneltocani ipan estado Judea.
44012001	Ipan nopa tonali Tlanahuatijquetl Herodes Agripa I pejqui quinitzqu'ia huan quintlaijiyohuilt'ia sequin tlaneltocani ipan itiopa Toteco.
44012002	Huan yajaya tlanahuati ma quimictica ica machete nopa tlayolmelajquetl Jacobo tlen eltoya iicni Juan.
44012003	Huan quema Herodes quiitac para quema quimicti Jacobo quinpacti nopa tlayacanca israelitame tlen ax tlaneltocani, huajca quiitzqui Pedro nojquiya huan quitzajqui. Nochi ya ni quichijqui ipan nopa israelita ilhuitl tlen itoca Pascua quema nochi quicuajque pantzi tlen ax quipixqui tlasonejcayotl.
44012004	Huan quema quitzajqui Pedro, quinnahuati nahui pamitl ica nahui soldados ipan sesen pamitl ma quichihuaca hueltas para quimocuitlahuise. Herodes moilhui para quema tlamisqu'ia Pascua, quitemactilisqu'ia Pedro iniixtla nochi nopa tlacame para quitlajtolsencahuase huan quimictise.
44012005	Yeca quema Pedro itztoya ipan tlatzactli, nochi nopa tlasentilistli tlen tlaneltocani momaijtohuayayaj ica chicahualistli ipan Toteco para ma quimocuitlahui.
44012006	Huan ipan nopa tlayohua quema ica hualmostla quiquixtisqu'ia, Pedro cochtoya tlatlajco ome soldados. Quiilpitoyaj ica tepos mecatl ica nopa soldados ipan sesen lado. Huan ne seyoc ome soldados ijcatoyaj calteno nechca tepos puerta, quimocuitlahuiyayaj nopa tlatzactli. Huan monechcahuiyaya nopa hora ica ijnaloc quema Herodes quiquixtisqu'ia Pedro para quitlajtolsencahuasqu'ia.
44012007	Huajca nimantzi tlatlanexti se tlahuili chicahuac ipan nopa tlatzactli huan ajsico se ielhuicac ejca Toteco huan moquetzqui iixpa Pedro. Huan nopa elhuicac ejquetl quitoxonqui ielchiquitipa Pedro para quiixitis huan quiilhui: "Ximehua nimantzi." Huan nimantzi huetzqui nopa ome tepos mecatl tlen ica quimailpitoyaj.
44012008	Huan nopa elhuicac ejquetl quiilhui: "Ximoquenti moyoyo, huan ximotlalili motecac." Huan Pedro quineltoquili, huan nopa elhuicac ejquetl quiilhui: "Ximopiqui ica motlaque huan xinechtoquili."
44012009	Huan Pedro quitoquili huan quisque, pero moilhui huelis san temiquiyaya huan ax quimatqui intla nel'ia panoyaya.
44012010	Huan inijuanti panoque ipan nopa achtohui puerta campa itztoyaj soldados, huan teipa panoque nopa ompa puerta campa itztoyaj sequinoc soldados. Huan teipa ajsitoj campa nopa hueyi puerta campa quisaj para ajsis ipan altepetl, huan nopa tepos puerta tlapojqui iselti. Huan inijuanti quisque huan yajque ipan se calle. Huan nimantzi nopa elhuicac ejquetl quicajtejqui.
44012011	Huajca Pedro momacac cuenta tlen panotoya huan moilhui: "Nel'ia, Tohueyiteco quititlanqui ielhuicac ejca para ma nechmanahui para ma ax tleno nechchihuilica Tlanahuatijquetl Herodes huan nopa israelitame tlen quichiyayayaj nechmictise."
44012012	Huan teipa quema Pedro momacac cuenta tlen panotoya, yajqui ichaj Mar'ia, inana Juan Marcos, pampa nepa mosentilijtoyaj miyac tlaneltocani para momaijtose ica Toteco.
44012013	Huan Pedro quitajtacaniyaya cuapuerta, huan hualajqui se ichpocatl tlen itoca Rode quitlachilico ajqueya tlatajtacaniyaya.
44012014	Huan nopa Rode quitoscajqui para eliyaya Pedro, pero pampa miyac paquiyaya, ax quicaltlapo. San motlalo calijtic para quinilhuiti nochi para Pedro itztoya calteno.
44012015	Huan inijuanti quinanquilijque: --¡Tihuihuitic! Pero Rode m'as chicahuac quinilhui para melahuac Pedro itztoya calteno. Huan quiilhuijque: --Ax ya. Huelis ielhuicac ejca tlen quimocuitlahu'ia.
44012016	Pero Pedro noja quitajtacaniyaya cuapuerta. Huajca inijuanti yajque quicaltlapotoj huan san quisentlachilijque quema quiitaque.
44012017	Pero Pedro quintlamanextili ma ax molinica huan quinpohuili quejatza Tohueyiteco quiquixtijtoya ipan tlatzactli. Huan quinilhui: --Xiquinpohuilica Jacobo huan nochi toicnihua tlen panotoc. Huan Pedro quisqui huan yajqui sejcoyoc.
44012018	Huan quema tlanesqui, ax quimatque tlaque moilhuise nochi nopa soldados pampa ax quimachilijque tlen panotoya ica Pedro.
44012019	Huan Herodes quintitlanqui tlacame ma quitemotij campa hueli huan ax quipantijque. Huan quintlajtlani nopa soldados tlen quimocuitlahuiyayaj tlatzactli tlaque panoc. Huan ax quimatiyayaj tlaque quinanquilise, yeca Herodes tlanahuati ma quinmictica. Huan teipa quisqui Herodes ipan estado Judea, huan temotiyajqui ipan ojtli hasta altepetl Cesarea iteno hueyi atl huan mocajqui nepa.
44012020	Huan Herodes nel'ia cualaniyaya ica nochi tlacame tlen ehuayayaj altepetini Tiro huan Sid'on, yeca nopa tlacame moilhuijque cuali para nochi ma yaca san sejco quiitatij para moyoltlalise ihuaya. Huan mohuampochijque ica Blasto, itlatequipanojca Herodes, para ma quicamahui Herodes para ma ayoc cualani ininhuaya, pampa inintlacualis hualayaya tlen itlal.
44012021	Huajca Herodes quitlali se tonal para quincamahuis nopa Tiro huan Sid'on ehuani huan motlalili iyoyo tlen m'as cuajcualtzi para se tlanahuatijquetl. Huan mosehuito iniixtla ipan ihueyi siyaj huan pejqui quincamahu'ia.
44012022	Huan quema camatqui Herodes, nochi nopa Tiro huan Sid'on ehuani pejque quihueyichihuaj Herodes huan pejque quitzajtzil'iaj: "Tijcaquij se totiotzi tlen techcamahu'ia pampa ya ni ax elij san se tlacatl."
44012023	Huajca ipan nopa tlalochtli hualajqui se elhuicac ejquetl tlen Toteco huan quichijqui ma mococo Herodes pampa quincahuili ma quihueyichihuaca queja Dios. Ax quinilhui san Toteco Dios quinamiqui para ma tijhueyichihuaca. Huan miyac ocuilime quicuajque itlacayo huan mijqui.
44012024	Huan m'as momajqui itlajtol Toteco huan m'as momiyaquilijque tlaneltocani.
44012025	Bernab'e huan Saulo quintlamimacaque nopa tlaneltocani ipan estado Judea nopa tomi tlen tlaneltocani ipan Antioqu'ia quititlantoyaj. Huan teipa quisque Jerusal'en huan sampa mocuepque altepetl Antioqu'ia. Huan quihuicaque Juan Marcos ininhuaya.
44013001	Itztoyaj sequin tiocamanalohuani huan tlamachtiani ipan nopa tlasentilistli tlen tlaneltocani ipan altepetl Antioqu'ia. Itztoyaj Saulo, Bernab'e, Sim'on tlen nojquiya itoca Niger, huan itztoyaj Lucio tlen ejqui Cirene huan Mana'en tlen moscalti ihuaya Herodes tlen quipixqui tequihuejcayotl ipan estado Galilea.
44013002	Huan se tonal nochi quihueyichihuayayaj Toteco huan momaijtohuayayaj, huan mosahuayayaj, huan Itonal Toteco quinilhui: "Xiquiniyocatlalica Bernab'e huan Saulo para ma yaca ipan se tequitl tlen niquintlapejpenijtoc ma quichihuaca."
44013003	Huajca mosajque huan momaijtojque, huan quintlalilijque ininma ininpani Bernab'e huan Saulo para ma quiselica inintequi. Huan quintitlanque ma yaca tequititij.
44013004	Huajca Itonal Toteco quintitlanqui Bernab'e huan Saulo huan inijuanti yajque altepetl Seleucia. Nepa calajque ipan se hueyi barco huan yajque hasta tlali Chipre.
44013005	Huan ajsitoj ipan altepetl Salamina huan pejque tlacamanalohuaj itlajtol Toteco ipan israelita tiopantini. Huan Juan Marcos yajqui ininhuaya para quinpalehuis.
44013006	Bernab'e huan Saulo panotiyajque campa hueli ipan nopa piltlaltzi Chipre tlen mocahua tlatlajco hueyi atl huan teipa ajsitoj altepetl Pafos. Huan nepa quipantijque se israelita tlen itoca Barjes'us tlen eliyaya se tetlajchihuijquetl huan se istlacatica tiocamanalojquetl.
44013007	Huan Barjes'us itztoya ihuaya se hueyi tequihue tlen itoca Sergio Paulo, tlen quipixqui miyac itlalnamiquilis. Huan nopa tequihue quinnotzqui Bernab'e huan Saulo ma hualaca ichaj pampa quinequiyaya quicaquis itlajtol Toteco.
44013008	Pero nopa tetlajchihuijquetl Barjes'us, tlen itoca Elimas ica tlajtoli griego, quintzacuili pampa ax quinequiyaya nopa tequihue ma quineltoca itlajtol Toteco.
44013009	Huajca Saulo, tlen nojquiya itoca Pablo, temitoya ica Itonal Toteco, quitlachili nopa tetlajchihuijquetl,
44013010	huan quiilhui: --Elimas, tiicone Axcualtlacatl. San tijmati titlacajcayahua huan tijchihua nochi tlen ax cuali. Tiicualancaitaca nochi tlen xitlahuac. Nochipa tiquintzacuil'ia tlen quinequij calaquise ipan icualojhui Toteco.
44013011	Huajca xiquita, amantzi Tohueyiteco mitztlaijiyohuiltis huan timocahuas tipopoyotzi huan ax titlachiyas para miyac tonali. Huan nimantzi ixtzintlayohuili huan mocajqui popoyotzi huan pejqui quimatemohua ajqueya quimatilanasqu'ia.
44013012	Huan nopa hueyi tequihue Sergio quiitac tlen panoc ica Elimas, huan quineltocac itlajtol Toteco huan quisentlachili ica nochi tlen quicajqui tlen Jes'us.
44013013	Teipa Pablo ininhuaya ihuampoyohua calajque ipan se barco huan quisque Pafos huan ajsitoj nopa altepetl Perge ipan tlali Panfilia. Huan nepa Juan Marcos quincajtejqui huan mocuepqui Jerusal'en.
44013014	Huan teipa Pablo huan Bernab'e quisque altepetl Perge huan yajque seyoc altepetl tlen nojquiya itoca Antioqu'ia, pero ni Antioqu'ia elqui ipan tlali Pisidia. Huan ipan s'abado, nopa tonal para mosehuise israelitame, Pablo huan Bernab'e calajque ipan nopa israelita tiopamitl nepa huan mosehuijque.
44013015	Huan nopa tequihuejme tlen tiopamitl quipojque tlen itlanahuatil Mois'es huan tlen nopa amatlapohuali tlen quiijcuilojtoyaj itiocamanalojcahua Toteco. Huan teipa nopa tequihuejme quinnotzque Pablo huan Bernab'e huan quinilhuijque: --Toicnihua, intla inquipiyaj se tlajtoli para ica intechyolchicahuase, huajca xitechilhuica ama.
44013016	Huajca Pablo moquetzqui huan quintlamanextili nopa tlacame ma ax molinica. Quiijto: --Xijtlacaquilica inisraelitame huan nochi tlen inquitlepanitaj Toteco.
44013017	Toteco, yajaya tlen toDios tiisraelitame, quintlapejpeni tohuejcapan tatahua, huan quinchihuili para ma momiyaquilica quema itztoyaj ipan nopa tlali Egipto huejcajquiya. Teipa Toteco quinquixti ipan Egipto ica ihueyi chicahualis.
44013018	Huan para cuarenta xihuitl Toteco quiijiyohui nochi tlen tohuejcapan tatahua quichihuayayaj ipan nopa huactoc tlali campa ax tleno eli.
44013019	Huan Toteco quinmicti chicome inieso tlacame tlen camatiyayaj sesen tlamantli tlajtoli tlen itztoyaj ipan tlali Cana'an, huan Toteco quinmacac nopa tlali tohuejcapan tatahua.
44013020	Nochi ni panoc para nahui ciento huan cincuenta xihuitl. "Huan teipa Toteco quintlali jueces para tetlajtolsencajque hasta monexti nopa tiocamanalojquetl Samuel.
44013021	Huan teipa tohuejcapan tatahua quitlajtlanijque Toteco ma quitlali se hueyi tlanahuatijquetl. Huan Toteco quitlali Sa'ul, icone Cis, yajaya tlen se iteipa ixhui tohuejcapan tata Benjam'in. Huan Sa'ul tlanahuati para se 40 xihuitl.
44013022	Huan teipa Toteco quiquixti Sa'ul huan quitlali David para elis tlanahuatijquetl. Huan Toteco quiijto: 'Nijpantijtoc David, icone Isa'i, para eli se tlacatl tlen tlahuel nechpact'ia. Yajaya quichihuas nochi tlen nijnequi ma quichihua.' "
44013023	Pablo noja quincamahuiyaya nopa tlacame tlen Antioqu'ia huan quinilhui: --Toteco techtitlanili se iteipa ixhui nopa Tlanahuatijquetl David queja techtencahuili para quichihuas, huan yajaya Jes'us, Totemaquixtijca tiisraelitame.
44013024	Pero quema aya hualayaya Jes'us, hualajqui Juan quinilhuico israelitame ma moyolcuepaca huan ma mocuaaltica.
44013025	Huan quema Juan quitlamiltiyaya itequi, quinilhui tlacame para ax ya Cristo tlen inijuanti moilhuiyayaj. Quinilhui para Cristo hualasqu'ia teipa. Huan Juan quiijto para yajaya ax quinamiqui itztos itlatequipanojca Cristo, niyon para quiquixtilis itecac.
44013026	"Innoisraelita icnihua tlen initeipa ixhuihua tohuejcapan tata Abraham, xijtlacaquilica. Nojquiya xijtlacaquilica imojuanti tlen ax inisraelitame, pero inquitoquil'iaj Toteco, toDios tiisraelitame. Toteco techmacatoc tojuanti nochi ni tlajtoli para techmaquixtis.
44013027	Pero quema ajsico Jes'us nepa, ax quiixmatque Jerusal'en ehuani huan inintequihuejcahua, yonque sesen s'abado momajtoyaj yohui israelita tiopa huan quitlacaquil'iaj nopa tlajtoli tlen itiocamanalojcahua Toteco quiijcuilojque tlen ya. Inijuanti ax quimachilijque nopa tlajtoli quinilhuiyaya tlen Jes'us. Huajca quichijque senquistoc nochi tlen nopa tiocamanalohuani quiijtojtoyaj achtohuiya para quichihuasqu'iaj.
44013028	Huan yonque ax quipantilijque niyon se itlajtlacol, quitlajtlanijque Pilato ma quimicti.
44013029	Huajca nochi panoc queja tlen ijcuilijtoc huejcajquiya ipan iniama nopa tiocamanalohuani para teipa panos. Huan quitemohuijque itlacayo ipan nopa cuamapeli, huan quitlalijque ipan se tlacacahuaya.
44013030	Pero Toteco Dios quiyoliti Jes'us quema ya mictoya,
44013031	huan para miyac tonali Jes'us monexti iniixtla nopa tlacame tlen ipan ipejya itequi quisque ipan estado Galilea ihuaya huan yajque hasta Jerusal'en. Huan inijuanti tlen quiitaque Jes'us quema moyolcuitoya, ama tlayolmelajtinemij tlen ya.
44013032	"Huan tojuanti nojquiya timechilhu'iaj ni cuali tlajtoli tlen Toteco quintencahuili tohuejcapan tatahua achtohuiya para teipa techmacas.
44013033	Huan Toteco techchihuilijtoc tiininteipa ixhuihua queja quinilhuijtoya tohuejcapan tatahua quichihuasqu'ia pampa quiyoliti Jes'us. Eltoc queja ijcuilijtoc ipan nopa Salmo ome: 'Ta tiNocone. Ama nitlayolmelahua tlamiyacapa para na nimoTata.'
44013034	Huan Toteco huejcajquiya quiijto quiyolitisqu'iaj Jes'us huan ax palanisqu'ia itlacayo. Quej ni ijcuilijtoc ipan Itlajtol Toteco campa Toteco quiilhui Jes'us: 'Temachtli nimitzmacas nopa tlatiochihualistli tlen nijtencahuili David para nijmacas.'
44013035	Ipan seyoc Salmo David quiijto: 'Ta tiToteco, ax tijcahuilis ma palani itlacayo Motlatequipanojca Tlen Tlatzejtzeloltic.'
44013036	"Pero ni tlajtoli ax camatqui tlen David pampa David tequitic ica itlacajhua huan teipa mijqui huan quitlalpachojque huan palanqui itlacayo.
44013037	Pero ni tlajtoli camatqui tlen Jes'us tlen Toteco quiyoliti huan itlacayo ax palanqui.
44013038	Huajca noicnihua, xijmatica san yajaya Jes'us tlen timechyolmelahuaj huelis inmechtlapojpolhuis imotlajtlacolhua.
44013039	Nochi tlacame tlen quineltocaj Jes'us, yajaya quinchihua xitlahuaque iixpa Toteco Dios, pero itlanahuatil Mois'es ax quema huelque quichihuase se acajya xitlahuac iixpa Toteco.
44013040	Huajca xijtlacaquilica ni tlajtoli tlen Jes'us huan xijneltocaca. Ximomocuitlahuica para ma ax inmechpanos tlen nopa tiocamanalohuani huejcajquiya quiijcuilojque campa Toteco quiijto:
44013041	'Xiquitaca, imojuanti tlen innechtlaijilhuijtoque. Ximosentlachilica ica tlen nijchihua huan teipa inmiquise. Pampa na niDios nijchihuas huejhueyi tlamantli ipan ni tonali tlen ax inquineltocase yonque sequinoc inmechpohuilise para quiitztoque.' " Huajca Pablo tlanqui quincamahu'ia nopa tlacame.
44013042	Huan quema Pablo ihuaya Bernab'e quisayayaj ipan nopa israelita tiopamitl nopa tonal, nopa tiopan tequihuejme quintlajtlanijque ma sampa hualaca hualchicueyi huan sampa ma quincamahuise tlen Jes'us.
44013043	Huan quema quisque nochi tlacame ipan nopa tlasentilistli, quintoquilijque Pablo huan Bernab'e miyac israelitame huan miyac tlen ax israelitame pero quiselijtoyaj inintiotlajtol israelitame. Huan Pablo huan Bernab'e quinilhuijque ma quitoquilica Toteco pampa nel'ia hueyi iyolo ica nochi tojuanti.
44013044	Huan hualchicueyi sampa ajsico nopa tonal para mosehuise israelitame, huan mosentilijque nechca nochi tlacame tlen itztoyaj Antioqu'ia para quicaquise itlajtol Toteco.
44013045	Pero nopa tlayacanca israelitame quiitaque para hualajtoyaj miyac tlacame para quicaquise itlajtol Toteco huan pejque quixicohuaj Pablo. Quiijtojque para ax neli tlen quiijtohuayayaj huan quintlaijilhuijque.
44013046	Huajca Pablo huan Bernab'e moneltlalijque huan camatque ica miyac chicahualistli huan quinilhuijque: --Monequiyaya achtohui timechilhuise inisraelitame ni tlajtoli tlen Toteco. Pero ax inquinequij inquineltocase. Inmoilhu'iaj ax quinamiqui para inquiselise ni yolistli tlen ax quema tlamis. Yeca amantzi timechcajtehuase huan tiquincamahuitij tlacame tlen ax israelitame,
44013047	pampa Toteco queja nopa technahuati campa ijcuilijtoc: 'Nimitztlapejpeni para tiquinnextilis ni tlajtoli tlacame tlen ax israelitame ipan campa hueli tlali ipan tlaltepactli. Quej nopa quiixmatise tlen monequi para nochi huelise momaquixtise tlen inintlajtlacolhua hasta campa m'as huejca ipan tlaltepactli.'
44013048	Huan inijuanti tlen ax israelitame nepa quicajque tlen Pablo quiijto, huan tlahuel pajque. Huan quitlascamatque Toteco ipampa itlajtol. Huan quineltocaque nochi inijuanti tlen Tohueyiteco ipa quintlapejpenijtoya para itztose para nochipa.
44013049	Huajca queja nopa momajtiyajqui itlajtol Toteco ipan nochi nopa tlali.
44013050	Pero nopa tlayacanca israelitame quinajcomanque tequihuejme ipan nopa altepetl huan sequin sihuame tlen tominpixtoyaj ipan nopa israelita tiopamitl. Huan nochi inijuanti mosisinijque san sejco huan quintlaijiyohuiltijque Pablo huan Bernab'e huan quintotocaque tlen inialtepe.
44013051	Huajca Pablo huan Bernab'e quitzejtzelojque iniicxihua para quinnextilise ax cuali tlen nopa israelitame quinchihuilijtoyaj huan teipa yajque altepetl Iconio.
44013052	Pero nopa tlaneltocani tlen mocajque nepa ipan Antioqu'ia quipixque hueyi paquilistli huan temitoyaj ininyolo ica Itonal Toteco.
44014001	Huan teipa ipan altepetl Iconio Pablo huan Bernab'e calajque san sejco ipan nopa israelita tiopamitl huan tecamahuijque ica miyac chicahualistli hasta miyac israelitame huan miyac tlen ax israelitame tlen camatque griego quineltocaque Jes'us.
44014002	Pero israelitame tlen ax quineltocaque pejque quinajcomanaj tlacame tlen ax israelitame para ma cualanica ica Pablo huan Bernab'e.
44014003	Pero Pablo huan Bernab'e motemachijque ipan Toteco, huan mocajque nepa miyac tonali, huan tepohuiliyayaj ica miyac chicahualistli huan quinilhuiyayaj para nelhueyi iyolo Toteco ica tlacame. Huan Tohueyiteco quinmacac chicahualistli ma quichihuaca tlanescayotl huan chicahualnescayotl para tenextilise para Toteco Dios quinmacayaya inintlajtol.
44014004	Pero nopa altepetl Iconio ehuani motlajcoxelojque huan sequin quintoquiliyayaj nopa tlayacanca israelitame, huan sequinoc quintoquiliyayaj nopa tlayolmelahuani.
44014005	Huan nopa tlayacanca israelitame, ininhuaya tlen ax israelitame huan inintequihuejcahua, moyolilhuijque san sejco quejatza quinitzquisqu'iaj Pablo huan Bernab'e huan quintepachosqu'iaj.
44014006	Pero Pablo huan Bernab'e quicajque tlen quinequiyayaj quinchihuilise huan cholojtejque. Yajque hasta tlali Licaonia campa mocahuaj altepetini Listra huan Derbe huan calajque ipan miyac altepetini huan pilaltepetzitzi tlen nechcatzitzi.
44014007	Huan nepa tepohuilijque itlajtol Toteco.
44014008	Huan ipan altepetl Listra itztoya se tlacatl tlen ax quema nejnentoya hasta quema tlacatqui pampa eltoya metzcuachotic.
44014009	Huan nopa tlacatl mosehuiyaya huan quicaquiyaya tlen Pablo quiijto. Huan Pablo quitlachili huan quiitac quineltoca para huelis mochicahuas.
44014010	Huajca Pablo nelchicahuac quiilhui: --Ximoquetza huan xijxitlahua moicxihua. Huan yajaya moquetzqui, huitontejqui huan pejqui nejnemi.
44014011	Huan quiitaque nopa tlacame tlen Pablo quichijtoya, huan pejque tzajtzij ica inintlajtol Licaonia. Quiijtojque: --Ome totiotzitzi mocueptoque tlacame huan ajsicoj nica.
44014012	Huan quitocajtiiyayaj Bernab'e nopa tlaixcopincayotl J'upiter huan Pablo nopa tlaixcopincayotl Mercurio, pampa Pablo camatiyaya miyac.
44014013	Huan eltoya se tiopamitl iteno altepetl Listra campa tlacame quihueyimatque J'upiter. Huan se totajtzi tlen quitequipano J'upiter nepa quinhualicac torojme huan xochi mecatl. Huan yajaya ininhuaya nochi nopa tlacame quinequiyayaj quinmictise nopa torojme, huan quinmacase Pablo huan Bernab'e queja tlacajcahualistli para quinhueyichihuasqu'iaj.
44014014	Pero quema Pablo huan Bernab'e quiitaque tlen quichihuayayaj, quitzayanque ininyoyo para ma quimatica nopa tlacame ax cuali tlen quichihuasnequiyayaj. Huan Pablo ihuaya Bernab'e motlalojque campa itztoyaj nopa tlacame,
44014015	huan tzajtzique: --Tates, ax quinamiqui tlen inquichihuaj. Tojuanti nojquiya titlacame queja imojuanti. San tihualajque timechilhuise para monequi inquicajtehuase imotlaixcopincayohua huan imotiotzitzi tlen ax tleno inmechpalehu'iaj. Monequi xijneltocaca Toteco tlen nel'ia yoltoc, tlen quichijqui elhuicactli, tlaltepactli, nochi hueyi atl, huan nochi tlamantli tlen ininpan itztoque.
44014016	Huejcajquiya Toteco Dios quincahuili nochi tlacame ma nemica queja quinpactiyaya.
44014017	Pero noja Toteco quinnextiliyaya ajqueya yajaya huan quinchihuiliyaya tlacame tlen cuali. Quichijqui ma huetzi atl huan ma onca pixquistli tlen cuali. Huan temacayaya nochi tlen monequiyaya para ma tlacuaca huan para ma yolpaquica.
44014018	Huan yonque Pablo quinilhui nochi ni tlajtoli, noja quinequiyayaj quinmictise torojme para quinmacase queja se tlacajcahualistli. Ica ohui quintzacuilijque para ma ax quichihuaca.
44014019	Pero teipa ajsicoj sequin tlayacanca israelitame tlen hualajtoyaj altepetini Antioqu'ia huan Iconio campa Pablo huan Bernab'e cholojtejtoyaj. Huan tlahuel quinajcomanque nopa miyac tlacame ipan Listra huan san sejco quitepachojque Pablo. Huan moilhuijque ya mictoya, huajca quihuahuatatzque altepeteno huan quicajtejque.
44014020	Pero nopa tlaneltocani quiyahualocoj Pablo, huan nimantzi mejqui huan sampa calaquito ipan nopa altepetl. Huan tonili Pablo huan Bernab'e quisque Listra huan yajque altepetl Derbe.
44014021	Huan tepohuilijque itlajtol Toteco nepa Derbe, huan miyac quineltocaque Jes'us. Huan teipa Pablo huan Bernab'e mocuepque Listra, Iconio, huan Antioqu'ia.
44014022	Huan ipan nopa altepetini quinyolchicajque nopa tlaneltocani huan quinfuerzajmacaque para m'as ma motemachijtinemica ipan Tohueyiteco, quinilhuijque: "Monequi tijpanotiyase miyac trabajojyotl nica, huan teipa ticalaquise campa Toteco tlanahuat'ia."
44014023	Huan Pablo huan Bernab'e quintlapejpenijque huehue tlaca tlaneltocani campa hueli ipan sesen tlasentilistli tlen tlaneltocani. Huan mosajque, huan momaijtojque ininhuaya huan quincajque imaco Toteco tlen ipan motemachijtoyaj.
44014024	Teipa Pablo huan Bernab'e quisque nepa huan panoque ipan tlali Pisidia huan ajsitoj tlali Panfilia.
44014025	Huan tepohuilijque itlajtol Toteco ipan altepetl Perge huan teipa yajque altepetl Atalia.
44014026	Nepa calajque ipan barco huan mocuepque ipan altepetl Antioqu'ia ipan tlali Siria campa nopa tlaneltocani achtohuiya quintlapejpenijtoyaj huan quincajtoyaj imaco Toteco tlen hueyi iyolo tohuaya para ma quichihuaca nopa tequitl para tepohuilise tlen Cristo tlen ama quitlamichijtoyajya.
44014027	Huan quema Pablo huan Bernab'e ajsitoj Antioqu'ia, mosentilijque nopa tlaneltocani nopona. Huan Pablo huan Bernab'e quinpohuilijque nochi tlen Toteco quichijtoya ica inijuanti Huan quinilhuijque quejatza quitlapojqui puerta para tlacame tlen ax israelitame ma nojquiya quineltocaca Jes'us.
44014028	Huan mocajque Antioqu'ia ininhuaya nopa tlaneltocani para miyac tonali.
44015001	Huan quema Pablo huan Bernab'e noja itztoyaj nepa Antioqu'ia ipan tlali Siria, ajsicoj sequin tlacame tlen hualajque estado Judea. Inijuanti pejque quinmacht'iaj nopa tlaneltocani para tlacame tlen ax israelitame ax huelis momaquixtise tlen inintlajtlacol intla ax motequilise nopa tlanescayotl tlen itoca circuncisi'on ipan inintlacayo queja tlamachti Mois'es.
44015002	Huan Pablo huan Bernab'e chicahuac quincamahuijque nopa tlacame para ax melahuac inintlamachtil. Huajca nopa tlaneltocani nepa Antioqu'ia moilhuijque para elisqu'ia cuali intla Pablo huan Bernab'e ininhuaya sequinoc tlacame ma yaca hasta altepetl Jerusal'en para quincamahuitij nopa tlayolmelahuani huan huehue tlacame tlen tlaneltocani, huan san sejco quisencahuase ni tlamantli.
44015003	Huajca nopa tlasentilistli tlen tlaneltocani ipan Antioqu'ia quintitlanque Pablo huan Bernab'e huan nopa sequinoc tlacame ma yaca. Huan inijuanti quisque huan panotiyajque tlaltini Fenicia huan Samaria. Huan quinyolmelajque tlaneltocani nopona para tlacame tlen ax israelitame quicajtehuayayaj inintlamachtil tlen huejcajquiya huan quineltocayayaj Jes'us. Huan nochi tlaneltocani nepa pajque miyac quema quicajque ni tlajtoli.
44015004	Teipa Pablo huan Bernab'e ajsitoj Jerusal'en huan nopa tlasentilistli tlen tlaneltocani nepa, huan nopa tlayolmelahuani huan huehue tlacame quinselijque ica paquilistli. Huan Pablo huan Bernab'e quinpohuilijque nochi tlen Toteco quinpalehuijtoya ma quichihuaca ica tlen ax israelitame.
44015005	Pero moquetzque ipan nopa tlasentilistli sequin fariseos tlen quineltocaque Jes'us huan quiijtojque para monequi tlen ax israelitame ma motequilica nopa tlanescayotl tlen itoca circuncisi'on huan nojquiya monequi quintoquilise itlanahuatil Mois'es para Toteco quinmaquixtis tlen inintlajtlacolhua.
44015006	Huajca nochi tlayolmelahuani huan huehue tlacame tlen tlaneltocani mosentilijque ininselti para quisencahuase nopa tlamantli.
44015007	Huan monajnanquilijque para miyac hora, huan teipa Pedro moquetzqui huan quinilhui: --Noicnihua, inquimatij quejatza huejcajquiya Tohueyiteco nechtlapejpeni na ma niquinilhui tlacame tlen ax israelitame itlajtol Toteco para huelis quineltocase.
44015008	Huan Toteco yajaya tlen quiixmati ininyolo nochi tlacame quinexti para quinselijtoya nopa tlacame tlen ax israelitame pampa nojquiya quinmacac Itonal queja techmacac tiisraelitame achtohuiya.
44015009	Yajaya quinchihuili san se queja techchihuili tojuanti, huan quinyolpajpajqui quema quineltocaque Jes'us.
44015010	Huajca ¿para tlen ax inquisel'iaj tlen Toteco quinchihuili? ¿Para tlen inquinequij para nopa tlaneltocani tlen ax israelitame ma quintoquilica nopa miyac tlanahuatili tlen tlahuel ohui tlen niyon tojuanti, niyon tohuejcapan tatahua, ax tihuelque tijtoquilijque?
44015011	Tijmatij para hueyi iyolo Toteco ica nochi tojuanti. Huan Toteco techtlajtlacolquixti tiisraelitame huan tlen ax israelitame quema tijneltocaque Tohueyiteco Jes'us.
44015012	Huajca nochi nopa tlaneltocani ayoc tleno m'as quiijtojque. San m'as quitlacaquilijque quema Bernab'e huan Pablo pejque quinpohuil'iaj quejatza Toteco Dios quinpalehuijtoya quichihuase huejhueyi tlanescayotl huan chicahualnescayotl iniixtla nopa tlacame tlen ax israelitame.
44015013	Huan quema Pablo huan Bernab'e tlanque camatij, Jacobo quiijto: --Noicnihua, xitechtlacaquilica.
44015014	Sim'on Pedro ya techilhuijtoc queja Toteco achtohuiya pejqui quinnotza tlacame tlen ax israelitame para quiniyocaquixtis sequin inijuanti para quihueyichihuase.
44015015	Huan tlacame tlen ax israelitame monequi quiixmatise Toteco para quitlamiltis tlen itiocamanalojcahua Toteco huejcajquiya quiijcuilojque para teipa panosqu'ia Pampa huejcajquiya Toteco quiijto:
44015016	'Quema tlamis nochi ni tlamantli, teipa na nimocuepas huan sampa nijsencahuas campa David tlanahuatiyaya tlen ama eltoc queja se cali tlen huetztoc. Quena, yonque sosolijtoc campa David tlanahuati, nijcualtlalis huan nijsencahuas queja ipa eltoya para nopona nitlanahuatis.
44015017	Para nopa israelitame tlen mocahuaj ma nechtemoca para nechixmatise, ininhuaya nochi nopa tlacame tlen ax israelitame tlen niquiniyocatlalijtoc para noaxcahua.
44015018	Quej ni na niquijtohua, niimoTeco. Na tlen nimechmatilti tlen huejcajquiya ni tlamantli tlen nijchihuas teipa.'
44015019	Jacobo noja quincamahui huan quinilhui: --Huajca na nimoilhu'ia ayoc tiquincuatotonise tlen ax israelitame tlen quinequij quitoquilise Tohueyiteco.
44015020	Cuali tiquintlajcuilhuise huan tiquinilhuise ma ax quicuaca tlacualistli tlen sequinoc quitlalijtoque iniixtla totiotzitzi. Huan ma ax quichihuaca tlamantli ihuaya se tlen ax ininnamic. Nojquiya ma ax quincuaca tlapiyalime tlen san quinquechpatzcatoque. Niyon ma ax quicuaca estli,
44015021	pampa tlen huejcajquiya huan hasta ama ipan sesen altepetl itztoque israelitame tlen tepohuil'iaj itlanahuatil Mois'es ipan sesen tonal para mosehuise huan inijuanti tlahuel quiijiyaj tlen quiij estli.
44015022	Huajca nochi tlayolmelahuani, huan nopa huehue tlacame huan nochi sequinoc tlaneltocani ipan nopa tlasentilistli ipan Jerusal'en quiijtojque cualtitoc tlen quiijto Jacobo. Huan moilhuijque cuali para quintlapejpenise se ome tlacame ma yaca Antioqu'ia ininhuaya Pablo huan Bernab'e. Huan quintlapejpenijque ome tlacame tlen tlayacanayayaj, se itoca eliyaya Silas huan seyoc itoca eliyaya Judas tlen nojquiya itoca eliyaya Barsab'as.
44015023	Huan ininhuaya quititlanque ni amatlajcuiloli tlen quej ni quiijto: Tojuanti titlayolmelahuani huan tihuehue tlacame tlen tlaneltocani nica ipan Jerusal'en timechtlajcuilhu'iaj ica ni amatlajcuiloli. Timechtlajpalohuaj imojuanti intoicnihua tlen ax inisraelitame nepa ipan altepetl Antioqu'ia huan ipan tlali Siria huan Cilicia.
44015024	Tijcactoque sequin tlacame quisque nica huan yajque nepa huan inmechcuatotonijque huan inmechmacaque cuesoli ica tlen inmechilhuiyayaj, pero xijmatica para tojuanti ax tiquintitlantoque.
44015025	Yeca san sejco tiquitaque cuali tiquintlapejpenisqu'iaj sequin tlacame ma yaca nepa ininhuaya Pablo huan Bernab'e tlen tiquinicnel'iaj miyac.
44015026	Inijuanti quipanotoque miyac tlaohuijcayotl hasta mopantijque nechca miquilistlii pampa quineltocaj Tohueyiteco Jesucristo.
44015027	Huan ama timechtitlanil'iaj Judas huan Silas para inmechilhuise tlen tiquijtojque nica.
44015028	Itonal Toteco technextilijtoc para ax cuali timechtlalilise miyac tlanahuatili tlen nel'ia ohui para inquineltoquilise. San timechilhuise ni tlanahuatili tlen m'as monequi:
44015029	Amo xijcuaca tlacualistli tlen sequinoc quitlalijtoque iixtla se totiotzi. Amo xijcuaca estli, niyon tlapiyalime tlen san quinquechpatzcatoque. Huan amo xijchihuaca tlamantli ihuaya se tlen ax imonamic. Intla inquichihuase nochi ni tlamantli, inquichihuase tlen cuali. Xiitztoca ica cuali. Quej nopa quiijto nopa amatl.
44015030	Huajca quej ni nopa tlasentilistli ipan Jerusal'en quintitlanque Pablo, Bernab'e, Judas huan Silas hasta Antioqu'ia. Huan mosentilijque nochi tlaneltocani tlen ejque nepa, huan quinmactilijque nopa amatlajcuiloli.
44015031	Huan nopa tlaneltocani ipan Antioqu'ia quipojque huan nel'ia pajque ica tlen quiijcuilojtoyaj.
44015032	Huan pampa Judas huan Silas nojquiya eliyayaj tiocamanalohuani, inijuanti quincamahuijque nopa tlaneltocani miyac, huan quinyolchicajque huan quinmacaque m'as fuerza ipan Toteco.
44015033	Huajca Judas huan Silas mocajque ipan Antioqu'ia se quentzi tonali, huan teipa nopa tlaneltocani quintitlanque ica paquilistli para ma mocuepaca Jerusal'en ica nopa tlaneltocani tlen quintitlantoyaj.
44015034	Pero teipa Silas quinejqui mocahuas Antioqu'ia.
44015035	Huan Pablo huan Bernab'e nojquiya mocajque ipan Antioqu'ia huan quinpalehuijque nopa sequinoc tlen tlamachtiyayaj huan tepohuiliyayaj itlajtol Tohueyiteco nepa.
44015036	Teipa panoc miyac tonali, huan Pablo quiilhui Bernab'e: --Ma tiyaca sampa, tiquinpaxalotij nochi tlen quineltocaque Jes'us ipan sesen altepetl campa titepohuilijque itlajtol Toteco achtohuiya. Ma tiquitatij quejatza itztoque nopa tlaneltocani.
44015037	Huan Bernab'e quinequiyaya quihuicas Juan Marcos ininhuaya,
44015038	huan Pablo ax quinequiyaya ma yohui Juan Marcos, pampa yaja quincajtejtoya ipan tlali Panfilia quema achtohui yajque ipan ojtli. Ax mocajqui ininhuaya ipan nopa tequitl.
44015039	Huajca Pablo huan Bernab'e tlahuel monajnanquilijque ica ni tlamantli hasta moiyocacajque. Huan Bernab'e quihuicac Juan Marcos huan calajque ipan barco huan yajque tlali Chipre.
44015040	Huan Pablo quitlapejpeni Silas ma yohui ihuaya. Huan nopa tlaneltocani tlen Antioqu'ia quintlalijque imaco Toteco tlen hueyi iyolo para ma quintiochihuas. Huan teipa Pablo huan Silas quisque.
44015041	Huan Pablo huan Silas nejnentiyajque, huan panoque tlaltini Siria huan Cilicia huan quinyolchicajtiyajque sesen tlasentilistli tlen tlaneltocani.
44016001	Teipa Pablo huan Silas ajsitoj altepetl Derbe huan altepetl Listra campa itztoya se tlaneltocaquetl tlen itoca eliyaya Timoteo. Inana Timoteo elqui se israelita tlen quineltocatoya Jes'us huan itata Timoteo ax eliyaya se israelita, yajaya se tlacatl griego.
44016002	Huan nochi tlaneltocani ipan Listra huan Iconio camatque cuali tlen Timoteo.
44016003	Huan Pablo quinequiyaya quihuicas Timoteo ihuaya para ma quipalehuis ipan itequi, pero achtohui quitequili nopa tlanescayotl tlen itoca circuncisi'on ipan itlacayo Timoteo. Pablo quichijqui pampa quimatiyaya itztoyaj miyac israelitame ipan nopa altepetini campa yohuiyayaj. Huan quinequiyaya ma quiselica Timoteo, huan nochi quimatque itata Timoteo eltoya se tlacatl griego.
44016004	Huan Pablo, Silas huan Timoteo panotiyohuiyayaj nochi nopa altepetini huan quinilhuijtiyohuiyayaj nopa tlaneltocani tlen quiijtojtoyaj nopa tlayolmelahuani huan huehue tlacame tlen itztoyaj ipan altepetl Jerusal'en.
44016005	Huajca quinyolchicajque nopa tiopantini tlen tlaneltocani nepa huan quinmacaque m'as fuerza para quineltocase Toteco. Huan mojmostla Toteco quinmiyaquiliyaya m'as nopa tlacame tlen quineltocayayaj Jes'us.
44016006	Itonal Toteco ax quincahuili Pablo huan ihuampoyohua ma tepohuilica itlajtol Toteco ipan tlali Asia ipan nopa tonali. Huajca panotiyajque ipan tlaltini Frigia huan Galacia para nopona tepohuilise itlajtol.
44016007	Teipa ajsitoj iteno tlali Misia huan moilhuiyayaj yasqu'iaj tlali Bitinia, pero Itonal Jes'us ax quincahuili ma yaca.
44016008	Huajca panoque ipan tlali Misia huan ixtemotoj hasta altepetl Troas tlen mocahua nechca hueyi atl.
44016009	Nepa se tlayohua Pablo quiitac se tlanextili queja se temictli. Huan se tlacatl tlen ehua tlali Macedonia moquetzayaya inechca huan ica nochi iyolo quitlajtlaniyaya: "Nojquiya xihuala ipan notlal Macedonia huan xitechpalehuiqui."
44016010	Huan quema Pablo quiitac ni tlamantli, nimantzi yajaya huan Silas huan na niLucas timocualchijchijque tiyase tlali Macedonia, pampa tijmatiyayaj Toteco technotzayaya nojquiya ma titepohuilitij itlajtol nepa.
44016011	Huan ticalajque ipan barco nepa ipan altepetl Troas huan tiyajque xitlahuac hasta nopa piltlaltzi Samotracia tlen mocahua tlatlajco ipan hueyi atl, huan tonili tiajsitoj altepetl Ne'apolis.
44016012	Huan teipa tiquisque huan tiyajque Filipos, se altepetl hueyi ipan tlali Macedonia tlen altepetl Roma quinahuat'ia. Huan timocajque nepa se quentzi tonali.
44016013	Ipan se tonal para mosiyajcahuase israelitame, tiquisque ipan nopa altepetl huan tiyajque hasta se atemitl campa israelitame momajtoyaj yohuij momaijtotij ica Toteco. Huan timosehuijque huan pejqui tiquincamahu'iaj sequin sihuame tlen mosentilijtoyaj nepa.
44016014	Huan se sihuatl tlen techtlacaquiliyaya itoca Lidia huan ehua altepetl Tiatira. Yajaya eliyaya se yoyon namacaquetl tlen se cuali yoyomitl tlen moradojtic. Nopa sihuatl quihueyimatqui Toteco toDios tiisraelitame huan ipan nopa hora Toteco quitlapohuili iyolo para ma quimachili tlen Pablo tlamachtiyaya.
44016015	Huan Lidia ininhuaya nochi tlen itztoyaj ipan ichaj mocuaaltijque. Huan teipa Lidia techilhui: --Inquimatij temachtli nijneltocatoc Jes'us, huajca xihualaca, ximocahuaca nochaj. Huan miyac huelta techtlajtlani hasta tiyajque timocahuatoj ichaj.
44016016	Huan se tonal tiyohuiyayaj campa timomajtoyaj timomaijtohuaj ica Toteco huan tijpantijque se ichpoca tlatequipanojquetl tlen quipixqui se fiero ajacatl tlen Axcualtlacatl tlen quimacac chicahualistli para ma teyolmelahua tlen panosqu'ia teipa. Huan itecojhua nopa ichpocatl quitlantoyaj miyac tomi ica ya.
44016017	Huan nopa ichpocatl pejqui techtoquilijtinemi huan chicahuac quiijtohuayaya: --Ni tlacame quitequipanohuaj Toteco Dios Tlen M'as Quipiya Tlanahuatili. Inmechilhu'iaj quejatza inmechmaquixtis tlen imotlajtlacolhua.
44016018	Huan queja nopa quichijqui miyac tonali. Huajca ica teipa Pablo mocueso ica ya huan icantlachixqui huan quiilhui nopa ajacatl tlen itztoya ipan itlacayo nopa ichpocatl: --Nimitznahuat'ia ica itoca Jesucristo, xiquisa ipan ni ichpocatl. Huan nimantzi nopa ajacatl quistejqui ipan itlacayo.
44016019	Huan quema itecohua quiitaque ayoc quipixqui nopa ajacatl para quinilhuis tlacame ininsuertes huan ayoc huelque quitlani tomi, quinitzquijque Pablo huan Silas huan quinhuicaque iniixtla tequihuejme ipan tequicali.
44016020	Huan quinixnextijque iniixtla nopa tequihuejme tlen m'as huejhueyi huan quinilhuijque: --Ni israelitame quinajcomanaj miyac tlacame ipan toaltepe.
44016021	Tlamacht'iaj miyac tlamantli tlen totlanahuatilhua tiromanos ax techcahuil'iaj ma tijselica.
44016022	Huajca nochi nopa miyac tlacame nopona nojquiya motlalanque ipampa Pablo huan Silas. Huan nopa tequihuejme tlanahuatijque ma quinquixtilica ininyoyo, huan ma quinhuitequica ica cuahuitl.
44016023	Huan quema ya tlantoyaj quinhuitequij miyac, quintzajque huan tlanahuatijque ma quinmocuitlahuica miyac para ax cholose.
44016024	Huajca nopa tetzajquetl quincalaqui ipan nopa cuarto tlen m'as calijtic huan m'as temachtli ipan tlatzactli. Huan quinilpijque iniicxiquechtla tlatlajco ome huejhueyi cuahuitl.
44016025	Huan ica tlajco yohual Pablo huan Silas momaijtohuayayaj huan huicayayaj tiohuicatl huan quintlacaquiliyayaj nopa sequinoc tlacame tlen itztoyaj ipan nopa tlatzactli ininhuaya.
44016026	Huan nimantzi tlahuel mojmolini tlali huan mojmolini hasta itzinpehualtil nopa tlatzactli. Huan ipan nopa tlalochtli tlapojque nochi ipuertas nopa tlatzactli huan huetzqui nochi tepos mecatl tlen ica ilpitoyaj nochi tlen tzactoyaj nopona.
44016027	Huan isac nopa tetzajquetl, huan quiitac tlapojtoc nochi puertas huan quiquixti imachete para momictis. Moilhuiyaya cholojtoyaj nochi tlatzacme.
44016028	Huajca Pablo chicahuac tzajtzic huan quiilhui: "Amo ximomicti. Nochi tiitztoque nica."
44016029	Huan nopa tetzajquetl tlajtlanqui se tlahuili huan motlalo m'as calijtic hasta campa itztoyaj Pablo huan Silas. Huan motlancuaquetzqui huihuipicayaya iniixtla.
44016030	Teipa quinquixti m'as calteno huan quintlajtlani: --Tates, ¿tlaque monequi nijchihuas para nimomaquixtis tlen notlajtlacolhua?
44016031	Huan quinanquilijque: --Xijneltoca Tohueyiteco Jesucristo huan yajaya mitzmaquixtis, ta huan nochi mochampoyohua.
44016032	Huajca Pablo huan Silas yajque quinilhuijque itlajtol Toteco nochi tlen itztoyaj ichaj nopa tetzajquetl.
44016033	Huan ica tlajco yohual nopa tetzajquetl quinhuicac huan quinpajpaquili campa quincocojtoyaj. Huan teipa Pablo huan Silas quincuaaltijque nopa tetzajquetl ihuaya nochi tlen itztoyaj ichaj.
44016034	Huan sampa quinhuicac Pablo huan Silas ichaj huan quintlamacato. Huan nopa tetzajquetl ihuaya ichampoyohua nel'ia pajque pampa quineltocaque Tohueyiteco Jesucristo.
44016035	Huan ica ijnaloc nopa huejhueyi tequihuejme quintitlanque polic'ias para ma quiilhuitij nopa tetzajquetl ma quinmajcahua Pablo huan Silas.
44016036	Huajca nopa tetzajquetl quiilhui Pablo: --Nopa tequihuejme nechilhuijtoque ma nimechmajcahua. Huajca ya huelis inquisase. Xiyaca ica cuali.
44016037	Pero Pablo quinilhui nopa polic'ias: --Inijuanti techhuitejque ica cuahuitl iniixtla nochi ni altepetl. Ax techtlajtlanijque tlaque panoc, san techtzajque. Ax quinamiqui tlen quichijque pampa tojuanti tiromanos. Huan ama quinequij ma tiyaca ixtacatzi, pero ax queja nopa tiyase. Ma hualaca nopa tequihuejme ma techquixtiquij.
44016038	Huajca nopa polic'ias quinilhuitoj nopa huejhueyi tequihuejme tlen Pablo quiijto. Huan momajmatijque quema quicajque para Pablo huan Silas quipixque nopa tequihuejcayotl tlen Roma ehuani quipiyaj.
44016039	Huajca nopa tequihuejme yajque campa tlatzactli huan quintlajtlanitoj tlapojpolhuili Pablo huan Silas ica tlen quinchihuilijtoyaj. Huan quinquixtijque ipan tlatzactli huan ica cuali quintlajtlanijque ma quisaca inialtepe.
44016040	Huajca quema Pablo huan Silas quistejque ipan tlatzactli, yajque ichaj Lidia. Huan Pablo quinitac nochi tlaneltocani huan quinyolchicajqui ipan Toteco. Huan teipa quistejque.
44017001	Huan Pablo huan Silas panotiquisque ipan altepetini Anf'ipolis huan Apolonia huan teipa ajsitoj altepetl Tesal'onica campa eltoya se israelita tiopamitl.
44017002	Huan Pablo calajqui ipan nopa tiopamitl queja momajtoya quichihua, huan sesen s'abado para eyi samano quincamahuito israelitame tlen mosentilijque nepa.
44017003	Quinnextiliyaya ipan Itlajtol Toteco queja monequiyaya tlaijiyohuis nopa Cristo tlen Toteco quititlanisqu'ia huan monequiyaya para yajaya miquis huan sampa moyolcuis. Huan quinilhui: --Ni Jes'us tlen nimechyolmelahua amantzi, yajaya nopa Cristo.
44017004	Huan quineltocaque Jes'us sequin israelitame huan miyac griego tlacame tlen quitlepanitaj Toteco. Nojquiya quineltocaque miyac griega sihuame tlen tominpixque huan nochi pejque nejnemij ica Pablo huan Silas.
44017005	Huajca nopa israelitame tlen ax quineltocatoyaj Toteco pejque quinxicohuaj. Huan quinhuicaque sequin ax cuajcualme tlen nochipa mosehuiyayaj tianquis, huan ica inijuanti quinajcomanque nochi tlen itztoyaj ipan altepetl Tesal'onica. Huan miyac tlacame mosentilijque. Huan teipa nochi yajque ichaj Jas'on para quintemotij Pablo huan Silas huan quinquixtise iniixtla nochi nopa tlacame.
44017006	Pero ax quinpantijque. Yeca quinquixtijque Jas'on ininhuaya sequinoc tlaneltocani, huan quinhuahuatatzque iniixtla nopa tequihuejme tlen nopa altepetl huan tzajtzique: --Ni tlacame tlen quiajcomantoque nochi tlaltepactli ya hualajque nica nojquiya.
44017007	Huan ni Jas'on quinselijtoc ipan ichaj. Inijuanti quihuejcamajcajtoque totlanahuatijca C'esar. Quiijtohuaj itztoc seyoc tlanahuatijquetl tlen m'as hueyi tlen itoca Jes'us.
44017008	Huan quinajcomanque nopa tequihuejme huan tlacame tlen itztoyaj nepa ica tlen quiijtojque.
44017009	Huajca nopa tequihuejme quifuerzajhuijque Jas'on huan nopa sequinoc tlaneltocani ma quitlaxtlahuica se tomi huan quinilhuijque quincuepilisqu'iaj teipa intla monextisqu'iaj ipan nopa tonal quema quintlajtolsencahuasqu'iaj. Huan teipa quincahuilijque ma yaca ininchajchaj.
44017010	Huan nopa tlayohua nopa tlaneltocani nepa Tesal'onica quintitlanque Pablo huan Silas hasta altepetl Berea, huan quema ajsitoj Berea, yajque campa nopa israelita tiopamitl.
44017011	Nopa israelitame nepa Berea quipixque m'as tlapojtoc inintlalnamiquilis que tlacame ipan Tesal'onica, pampa quitlacaquilijque itlajtol Toteco ica paquilistli huan teipa mojmostla quitemohuayayaj ipan Itlajtol Toteco para quimatise intla melahuac tlen Pablo quinilhui o axtle.
44017012	Huajca miyac nopa israelitame quineltocaque Jes'us. Nojquiya quineltocaque miyac sihuame huan tlacame griegos tlen tlahuel tlapijpixtoyaj.
44017013	Pero sequin israelitame ipan altepetl Tesal'onica quicajque para Pablo tepohuiliyaya itlajtol Toteco nepa altepetl Berea. Huajca yajque Berea huan nepa nojquiya quinajcomanque tlacame.
44017014	Huajca nimantzi nopa tlaneltocani ipan Berea quititlanque Pablo ma yohui hasta iteno hueyi atl, huan san Silas huan Timoteo mocajque ipan Berea.
44017015	Huan sequin tlaneltocani yajque ihuaya Pablo huan quicahuatoj hasta altepetl Atenas. Huan Pablo quinilhui ma quinilhuitij Silas huan Timoteo ma moisihuiltica para yase hasta Atenas para quipantise nepa. Huan nopa tlaneltocani mocuepque Berea.
44017016	Quema Pablo quinchixtoya nepa ipan altepetl Atenas, nel'ia mocueso pampa nochi tlacame nepa quinhueyichihuayayaj miyac tlaixcopincayome huan totiotzitzi tlen quinchijtoyaj.
44017017	Huajca yajqui ipan nopa israelita tiopamitl mojmostla para quincamahuis israelitame huan tlacame tlen ax israelitame tlen quitlepanitaque Toteco tiisraelitame. Nojquiya mojmostla quincamahui tlen quinpantiyaya ipan tianquis.
44017018	Huan Pablo quincamahui sequin tlalnamijca tlamachtiani tlen inintoca epic'ureos huan estoicos, huan quema quicajque tlen quiijtojque, sequin quiijtohuayayaj: --¿Tlaque quinequi techilhuis ni tlacatl tlen camati miyac? Sequinoc quiijtohuayayaj: --Quinequi techilhuis tlen sequinoc totiotzitzi. Quiijtojque ni pampa Pablo quinilhuijtoya tlen Jes'us huan quejatza moyolcuitoya.
44017019	Huajca quihuicaque Pablo ipan se tepetl tlen itoca Are'opago campa tlacame momajtoyaj mosentil'iaj para mocamahuise huan nepa quiilhuijque: --Xitechilhui tlaque quiijtosnequi ni tlamachtili yancuic tlen titechilhu'ia,
44017020	pampa titlamacht'ia tlamantli tlen ax quema tijcactoque huan tijnequij tijmatise cuali tlaque quiijtosnequi.
44017021	Huan nochi Atenas ehuani huan tlen paxalohuaj nepa san quinpactiyaya camatise huan quicaquise tlamantli tlen yancuic.
44017022	Huajca Pablo moquetzqui tlatlajco inijuanti ipan nopa tepetl Are'opago huan quinilhui: "InAtenas ehuani, niquita tlahuel inquintlepanitaj imotlaixcopincayohua huan imototiotzitzi.
44017023	Quema ninemiyaya, nijtlachiliyaya nochi nopa tlaixpamitl tlen inquinchijtoque para inquinhueyichihuase. Huan nijpanti se tlaixpamitl campa eltoc ni tlajtoli: 'Para nopa tecojtli tlen aya tiquixmatij.' Huajca ama nijnequi nimechilhuis tlen yajaya tlen inquitlepanitaj yonque aya inquiixmatij.
44017024	"Yajaya Toteco Dios tlen quichijqui tlaltepactli huan nochi tlamantli tlen onca ipani. Quinahuat'ia nochi elhuicactli huan tlaltepactli. Yajaya ax mocahua ipan se tiopamitl tlen tlamachijchihuali.
44017025	Ax tleno huelis tijchihuase para ya, pampa yajaya ax tleno quipolohua. Iselti quinmaca yolistli nochi tlen itztoque. Quena, yajaya quichihua para nochi tlen titlaijiyotilanaj ma titlaijiyotilanaca.
44017026	"Yajaya quinchijqui nochi tlamantli tlacame ipan nochi tlaltini ipan ni tlaltepactli ica san se inieso pampa hualajque tlen san se tlacatl. Nojquiya quitlapejpeni quema tlacatisqu'iaj nochi tlacame huan quitlapejpeni hasta campa ontlami ininnepantipa.
44017027	Toteco quinchijqui tlacame para ma quitemoca ya para quiixmatise, yonque eltoc queja ica yolic quimatemohuaj para quipantise. Pero nel'ia yajaya itztoc nechca sesen tojuanti.
44017028	Pampa ica itlapalehuil Toteco tiitztoque, tinejnemij huan tijchihuaj nochi tlen tijnequij. Eltoc queja sequin tlajcuilohuani nica ipan imotlal quiijcuilojtoque: 'Tojuanti tiiteipa ixhuihua Toteco.'
44017029	Huajca pampa tiiteipa ixhuihua Toteco, ax cuali para timoilhuise para Toteco Dios nesi queja se tlaixcopincayotl o se tlamantli tlen tlacame quichihuaj ica oro, o plata o tetl. Tlacame san quichihuaj se tlaixcopincayotl queja moyolilhu'iaj itlachiyalis Toteco.
44017030	Huejcajquiya Toteco ax quichihuili cuenta tlen tlacame quichihuayayaj pampa quimatqui ax quimachiliyayaj tlen ya. Pero ama Toteco quinnahuat'ia nochi tlacame campa hueli ma moyolcuepaca huan ma quincahuaca nopa tlaixcopincayome para quitoquilise san ya.
44017031	Pampa Toteco Dios quitlalijtoc se tonal quintlajtolsencahuas nochi tlacame queja xitlahuac ica se tlacatl, yajaya Jes'us tlen quitlapejpenijtoc. Huan Toteco quiyoliti Jes'us quema mictoya para technextilis nel'ia yajaya yoltoc huan itztoya tlen quintlajtolsencahuas nochi tlacame."
44017032	Huan quema nopa altepetl Atenas ehuani quicajque quejatza Jes'us moyolcuic quema ya mictoya, sequin san pejque quipinajt'iaj, pero sequinoc quiilhuijque: --Tijnequij xitechcamahuis m'as tlen ni tlamantli ipan seyoc tonal.
44017033	Huajca Pablo quincajtejqui.
44017034	Huan sequin tlen itztoyaj nepa quineltocaque Jes'us, huan yajque ihuaya. Se tlen quineltocac itztoya se tlacatl tlen itoca Dionisio. Dionisio eliyaya se tequihue huan yajaya ica sequinoc tlasencajqui tlaque tlasentilistli mochihuas ipan nopa tepetl Are'opago campa nochi momajtoyaj mosentil'iaj. Nojquiya quineltocac se sihuatl tlen itoca eliyaya D'amaris huan sequinoc tlacame.
44018001	Teipa Pablo quisqui altepetl Atenas huan yajqui altepetl Corinto.
44018002	Nepa quipanti se israelita tlacatl tlen itoca eliyaya Aquila tlen ejqui tlali Ponto huan yajqui quipaxaloto ichaj. Aquila ihuaya isihua Priscila yancuic hualajtoyaj tlen altepetl Roma ipan tlali Italia pampa Tlanahuatijquetl Claudio ipan Roma tlanahuati ma quisaca ipan ialtepe nochi israelitame.
44018003	Huan Pablo quimatiyaya quejatza quiijtzomas tilahuac yoyomitl para quichihuas yoyon caltini. Huan Aquila ihuaya isihua nojquiya san se tequitl quichihuayayaj. Yeca Pablo mocajqui ininchaj huan tequitque san sejco.
44018004	Huan ipan sesen s'abado Pablo yajqui ipan nopa israelita tiopamitl huan quincamahuiyaya israelitame huan griegos tlen mosentiliyayaj nepa para ma quineltocaca Jes'us.
44018005	Pero quema Silas huan Timoteo ajsicoj ipan Corinto tlen tlali Macedonia, Pablo quicajqui itequi para quichihuas yoyon caltini huan san tepohuili itlajtol Toteco mojmostla. Quinilhuiyaya israelitame ica chicahualistli para Jes'us nel'ia itztoya nopa Cristo tlen Toteco quititlanqui.
44018006	Pero quema nopa israelitame ax quiselijque itlajtol huan quitlaijilhuijque, Pablo san quitzejtzelo iyoyo para quinnextilis quincajtehuayaya, huan quinilhui: --Imotlajtlacol imojuanti intla inmiquise huan inyase mictla. Ax notlajtlacol na, pampa ya nimechilhui tlen melahuac tlen inmechmanahuijtosqu'ia. Ama huan teipa san niquincamahuiti tlacame tlen ax israelitame.
44018007	Huan Pablo quincajtejqui huan yajqui ichaj se tlacatl tlen ax israelita. Yajaya itoca eliyaya Justo huan quitlepanitac Toteco miyac. Huan quipixtoya ichaj nechca nopa israelita tiopamitl.
44018008	Huan Crispo, se tlayacanquetl ipan inintiopa israelitame, nojquiya quineltocac Toteco ihuaya nochi ichampoyohua. Huan miyac tlacame nepa Corinto quicajque itlajtol Pablo huan quineltocaque huan mocuaaltijque.
44018009	Huan se tlayohua Tohueyiteco quiilhui Pablo ipan se tlanextili queja se temictli: "Amo ximajmahui. Xitepohuilijtinemi tlen na huan amo xijcahua.
44018010	Na niitztoc mohuaya, huan axaca huelis mitzchihuilis tleno, pampa niquinpiya miyac tlacame ipan ni altepetl tlen nechneltocase."
44018011	Huajca Pablo mocajqui altepetl Corinto para se xihuitl huan tlajco tlamachtiyaya itlajtol Toteco.
44018012	Teipa ipan nopa tonali quema Gali'on elqui gobernador ipan tlali Acaya, mosentilijque sequin israelitame tlen quicocolijque Pablo. Quiitzquijque huan quihuicaque iixtla Gali'on para quiteilhuise.
44018013	Huan quiilhuijque: --Ni tlacatl quinmacht'ia tlacame ma quihueyichihuaca Toteco, pero ax queja totlanahuatilhua quiijtohuaj ma tijchihuaj.
44018014	Huan quema Pablo pehuayaya camatis, Gali'on achtohui quinilhui israelitame: --Intla inquiteilhuisqu'iaj ni tlacatl ica se hueyi tlaixpanoli o se tlamantli tlen fiero quichijtoc, huajca notequi para nimechcaquis.
44018015	Pero ax queja nopa quichijtoc. San incualanij pampa tlamacht'ia tlen ax queja quiijtohuaj imotlanahuatilhua, huajca xijsencahuaca imoseltitzi nopa tlamantli. Ax notequi para nijsencahuas tlamantli queja nopa.
44018016	Huan quintotocac tlen nopa tequicali.
44018017	Huan miyac tlen ax israelitame quiitzquijque S'ostenes, nopa tlayacanquetl tlen israelita tiopamitl nepa. Huan quimaquilijque iixtla Gobernador Gali'on, pero yajaya ax quichihuili cuenta.
44018018	Pablo mocajqui altepetl Corinto miyac m'as tonali huan teipa quinnahuatijtejqui nopa tlaneltocani, huan yajque ipan nopa hueyi barco ininhuaya Aquila huan Priscila hasta tlali Siria. Ipan Cencrea Pablo motzoncalxintoyaya pampa tlanqui quichihua tlen quitencahuilijtoya Toteco quichihuasqu'ia queja israelitame momajtoque quichihuaj. Huan teipa calajque ipan barco huan yajque tlali Siria.
44018019	Huan quema ajsitoj altepetl 'Efeso, Pablo quincajqui Aquila huan Priscila. Huan Pablo yajqui ipan nopa israelita tiopamitl huan quincamahui nopa israelitame tlen mosentilijtoyaj.
44018020	Huan nopa israelitame quinequiyayaj Pablo ma mocahua m'as tonali ipan 'Efeso huan yajaya quinilhui para axtle.
44018021	San quinnahuatijtejqui huan quinilhui: "Monequi niitztos ipan Jerusal'en para nopa Pascua Ilhuitl, pero teipa nimocuepasanoc intla Toteco quinequis." Huan Pablo calajqui ipan se hueyi barco huan quisqui altepetl 'Efeso.
44018022	Huan nopa barco nejnenqui ipan hueyi atl hasta Cesarea. Huan tlen nepa Pablo yajqui quinpaxalotoj nopa tlasentilistli tlen tlaneltocani ipan altepetl Jerusal'en. Huan teipa nejnenqui hasta altepetl Antioqu'ia.
44018023	Pablo mocajqui ipan altepetl Antioqu'ia se quesqui tonali huan quisqui huan panotiyajqui ipan nopa tlaltini Galacia huan Frigia. Huan campa hueli quinyolchicajtinenqui nochi tlaneltocani tlen nepa itztoyaj.
44018024	Teipa ajsito altepetl 'Efeso se israelita tlen itoca Apolos tlen ejqui altepetl Alejandr'ia. Yajaya quipixqui miyac yajatili para camatis ica chicahualistli huan cuali quimatqui Itlajtol Toteco.
44018025	Sequinoc quimachtijtoyaj cuali quejatza iojhui Tohueyiteco Jes'us. Huan ica paquilistli camatiyaya huan tlamachtiyaya xitlahuac ajqueya Jes'us, pero san mocuaaltijtoya queja Juan tecuaalti achtohuiya.
44018026	Huan Aquila huan Priscila quicajque quema Apolos camatqui ica chicahualistli ipan nopa israelita tiopamitl. Huan teipa quihuicaque iyoca huan quiilhuijque Apolos quentzi m'as xitlahuac quejatza eltoc iojhui Toteco.
44018027	Huan Apolos quinequiyaya yas tlali Acaya, huan nopa tlaneltocani tlen altepetl 'Efeso quiyolchijcajque ma yohui. Huan quiijcuilojque se amatlajcuiloli para quinilhuise tlaneltocani ipan Acaya ma quiselica. Huan Apolos ajsito nepa huan quinpalehui miyac tlacame tlen quineltocatoyaj Jes'us pampa hueyi iyolo ininhuaya.
44018028	Huan ica chicahualistli Apolos tlanajnanquili tlamiyacapa ininhuaya israelitame campa miyac tlacame mosentilijtoyaj. Huan quinnextili ipan Itlajtol Toteco para Jes'us nel'ia nopa Cristo tlen israelitame quichiyayayaj ma huala.
44019001	Huan quema Apolos noja itztoya ipan altepetl Corinto, Pablo panotiyajqui ipan pilaltepetzitzi ipan tepetini huan ajsito altepetl 'Efeso. Nepa Pablo quinpanti sequin tlaneltocani,
44019002	huan quintlajtlani: --¿Inquiselijque Itonal Toteco quema inquineltocaque? Huan quinanquilijque: --¡Axtle! Ax tijcactoque intla itztoc se Itonal Toteco.
44019003	Huan Pablo quintlajtlani: --¿Ica ajqueya itequihuejcayo inmocuaaltijque? Huan quinanquilijque: --Elqui Juan tlen techcuaalti.
44019004	Huajca Pablo quinilhui: --Juan quincuaalti tlacame tlen moyolcueptoyaj tlen inintlajtlacolhua. Quinilhuiyaya tlacame monequi quineltocase yaja tlen hualasqu'ia teipa, quiijtosnequi Jes'us. Yajaya tlen itztoc nopa Cristo tlen Toteco quiijto quititlanisqu'ia.
44019005	Huajca quema nopa tlaneltocani quicajque ya ni, mocuaaltijque ica itoca Tohueyiteco Jes'us.
44019006	Huan Pablo quintlalili ima ininpani huan Itonal Toteco calajqui ipan ininyolo. Huan camatque seyoc tlamantli tlajtoli tlen ax quema momachtijtoyaj. Huan nojquiya camatque queja tiocamanalohuani huan quiijtojque tlajtoli tlen Toteco quinmacac.
44019007	Huan itztoyaj queja majtlactli huan ome tlacame tlen quineltocaque Jes'us nopona.
44019008	Huan para eyi metztli Pablo yohuiyaya israelita tiopamitl huan ica chicahualistli tepohuiliyaya itlajtol Toteco huan quinilhuiyaya tlen itlanahuatilis.
44019009	Pero sequin nopa israelitame moyoltetilijque huan ax quineltocaque. Quitlaijilhuijque iojhui Toteco iniixtla nochi nopa miyac tlacame tlen mosentilijtoyaj para ma ax quineltocaca. Yeca Pablo quincajtejqui huan yajqui ininhuaya tlen quineltocatoyaj huan pejqui quinmacht'ia mojmostla ipan icaltlamachtil Tiranno.
44019010	Nepa Pablo tlamachti para ome xihuitl huan yeca nochi israelita huan griego tlacame ipan tlali Asia quicajque nopa tlajtoli tlen Jesucristo.
44019011	Huan Toteco quimacac Pablo chicahualistli ma quichihua huejhueyi chicahualnescayotl.
44019012	Hasta tlacame quicuiyayaj payos o yoyontini tlen quitoxontoya itlacayo Pablo huan quihuicayayaj campa cocoyani huan campa tlen quinpixtoyaj iajacahua Axcualtlacatl huan nopa cocoyani mochicahuayayaj huan nopa ajacame quisayayaj.
44019013	Huajca itztoyaj sequin israelitame tlen nejnentinemiyayaj campa hueli para quinquixtilise iajacahua Axcualtlacatl. Huan inijuanti nojquiya quinejque quitequihuise itoca Tohueyiteco Jes'us para quinquixtise huan huajca pejque quinilhu'iaj ajacame: "Timitznahuat'iaj ipan itoca Jes'us tlen Pablo tlacamanalohua, xiquisa ipan ni tlacatl."
44019014	Itztoyaj chicome tlacame tlen quichihuayayaj ni tlamantli. Inijuanti eliyayaj iconehua Esceva, se tlayacanquetl tlen israelita totajtzitzi.
44019015	Huan se tonal quicamahuiyayaj se ajacatl tlen calajtoya ipan se tlacatl huan nopa ajacatl tlen Axcualtlacatl quinnanquili: "Niquixmati Jes'us huan nijmati ajqueya Pablo, pero imojuanti ¿ajqueya imojuanti?"
44019016	Huan nopa tlacatl tlen quipixtoya iajaca Axcualtlacatl ipan itlacayo, tzicuinqui ipan nopa tlacame tlen quiquixtilisqu'iaj huan quinmaquili huan quintlanqui. Huajca nopa tlacame cholojque ipan nopa cali, xolotique huan cocojtoque.
44019017	Huan nimantzi nochi tlacame campa hueli ipan nochi altepetl 'Efeso, yonque israelitame o griegos, nochi quimatque tlaque panoc. Huajca nochi momajmatijque miyac huan m'as quihueyitlepanitaque Tohueyiteco Jes'us.
44019018	Huan miyac tlacame tlen quineltocatoyaj Jes'us hualajque huan iniixtla nochi sequinoc, tepohuilicoj nopa tlamantli tlen ax cuali quichihuayayaj achtohuiya.
44019019	Huan miyac tetlajchihuiani nojquiya quihualicaque iniamatlapohual huan quitlatijque iniixtla nochi tlacame. Huan nochi nopa tlamantli tlen quitlatijque para quitoquilise Toteco ipati eliyaya queja cincuenta mil tlen ininplata tomi huan ya nopa elqui tomi para tlahuel miyac xihuitl tlen tequitl.
44019020	Huajca quej ni noja m'as momoyajqui itlajtol Toteco campa hueli huan nochi quiitaque para nel'ia quipixqui ichicahualis.
44019021	Quema panotoya nochi ni tlamantli, Pablo quimachili para Itonal Toteco quiilhuiyaya ma quinpaxaloti tlaneltocani ipan tlali Macedonia huan tlali Acaya. Huan teipa Pablo quinequiyaya yas altepetl Jerusal'en. Huan nojquiya moilhui quema tlamisqu'ia quipaxalohua Jerusal'en, yasqu'ia hasta altepetl Roma.
44019022	Huajca quintitlanqui Timoteo huan Erasto tlen quipalehuiyayaj ma tlayacanaca hasta tlali Macedonia. Huan Pablo mocajqui se quentzi m'as tonali nepa ipan tlali Asia.
44019023	Ipan nopa tonali moajcomanque miyac tlacame tlen ax quineltocayayaj Nopa Yancuic Ojtli ica nochi tlen quineltocayayaj, quinequi quiijtos, quineltocayayaj Jes'us.
44019024	Quinyacanayaya se tlacatl tlen itoca Demetrio tlen quinchijqui pilcaltzitzi ica plata tlen nesqui queja itiopa nopa tonantzi Diana. Yajaya huan nochi tlacame tlen tequitque ihuaya quitlaniyayaj miyac tomi ica nopa tonantzi pampa miyac tlacame nepa quihueyimatque.
44019025	Yeca Demetrio quinsentili nochi nopa tlacame tlen tequitique ihuaya, ininhuaya nochi sequinoc tlacame tlen nopa altepetl tlen san se tequitl quichijque huan quinilhui: "Tlacame, inquimatij tijtlanij miyac tomi ica totequi.
44019026	Huan inquiitaj huan inquicactoque ni Pablo quiijtohua para tlaixcopincayome tlen tlamachijchijhuali ax neli dios. Huan miyac tlacame nica altepetl 'Efeso huan ipan nochi tlali Asia quineltocaj tlen yajaya quiijtohua.
44019027	Huajca ax san timocuesohuaj pampa huelis tijpolose totequi ica tlen yajaya tlamacht'ia, pero nojquiya huelis tlacame ayoc quitlepanitase itiopa Diana, tohueyi tonantzi tlen nochi ipan tlali Asia huan ipan nochi tlaltepactli quihueyimajtoque hasta ama."
44019028	Huan nopa tlacame quicajque ya ni, huan pejque tlahuel cualanij huan pejque tzajtzij chicahuac: "¡Nelhueyi Diana totonantzi nochi ti'Efeso ehuani!"
44019029	Huajca nochi tlacame ipan nopa altepetl ax quimatiyayaj tlaque quichihuase huan motlalojque san sejco ipan se hueyi cali campa momatque mosentil'iaj ipan inialtepe. Huan quinhuahuatatztiyajque Gayo huan Aristarco tlen ehuaj tlali Macedonia. Huan Pablo quinequiyaya yas ipan nopa tlasentilistli,
44019030	pero nopa tlaneltocani ax quicahuilijque ma yohui.
44019031	Huan nojquiya sequin tequihuejme tlen tlali Asia tlen elque ihuampoyohua Pablo quititlanilijque se amatlajtoli para ma ax yohui ipan nopa tlasentilistli.
44019032	Huan ipan nopa tlasentilistli sequin tzajtziyayaj se tlamantli huan sequinoc seyoc tlamantli, pampa tlahuel mocuapolojtoyaj. Huan pano tlajco nopa tlacame ax quimatiyayaj para tlen mosentilijtoyaj.
44019033	Huan sequin israelitame quicuatopehuayayaj Alejandro ma yohui iniixtla nochi nopa tlacame para quinilhuis nochi tlen panoc. Huajca Alejandro quintlamanextili ma ayoc tlahuelchihuaca pampa quinequiyaya camatis para quinmanahuis Pablo huan Silas tlen eliyayaj israelitame queja ya.
44019034	Pero quema nochi nopa tlacame momacaque cuenta para Alejandro elqui se israelita huan yeca ax quitlepanitac inintonantzi, huajca pejque chicahuac tzajtzij san sejco: "¡Nelhueyi Diana totonantzi nochi ti'Efeso ehuani!" Huan para ome horas queja nopa tlahuejchijque.
44019035	Huan teipa hualajqui nopa tequihue tlen nopa altepetl huan quintlamanextili nopa tlacame ma ayoc molinica. Quiijto: "¡In'Efeso ehuani! Nochi tlacame campa hueli tlali quimatij ti'Efeso ehuani tijmocuitlahu'iaj itiopa Diana, totonantzi tlen m'as hueyi, huan tijmocuitlahu'iaj itlaixcopincayo tlen huetzqui tlen elhuicac.
44019036	Axaca huelis quiijtos ax neli ni tlamantli; huajca ayoc xitlahuelchihuaca huan ax tleno xijchihuaca hasta inmoilhuise tlen xitlahuac para mochihuas ica totlanahuatil.
44019037	Ni tlacame tlen inquinhualicaque nica ax quitlaxtequilijtoque itiopa Diana huan ax quitlaijilhuijtoque totonantzi.
44019038	Huajca intla Demetrio huan nopa sequinoc tlacame tlen ihuaya tequitij quinequij quinteilhuise, itztoque tequihuejme campa tequicali tlen quintlacaquilise huan quintlajtolsencahuase, pero san nepa huelis inteilhuitij.
44019039	Huan intla inquinequij seyoc tlamantli, monequi inquisencahuase ipan se tlasentilistli ica tequihuejme queja totlanahuatilhua quiijtohuaj.
44019040	Pampa nel'ia mahuilili intla quiteilhuise toaltepe iixtla nopa tlanahuatijquetl pampa nochi inmoajcomanque ama. ¿Ax huelis titlananquilise intla tequihuejme ipan altepetl Roma quinequise quimatise para tlen panoc ni tlasentilistli tlen ax quinamiqui para panos?"
44019041	Huajca nopa tequihue tlanqui camatqui huan quinnahuatijtejqui. Huan nochi yajque ininchajchaj.
44020001	Quema tlantoyaj moajcomanaj nopa 'Efeso tlacame huan nochi moseseltijque, Pablo quinnotzqui tlaneltocani ma mosentilica huan quinyolchicajqui huan quincuanajnahuajqui. Teipa quinahuatijtejqui huan yajqui tlali Macedonia.
44020002	Quinpaxaloto nochi tlaneltocani campa hueli ipan nopa altepetini campa achtohui yajqui huan ica miyac tlajtoli quinyolchicajqui. Teipa ajsito ipan tlali Grecia,
44020003	huan para eyi metztli mocajqui nepa. Huan Pablo itztoya para calaquis ipan se barco para yas xitlahuac hasta tlali Siria, pero quicajqui para sequin israelitame quichiyayayaj para quimictise ipan ojtli, yeca mocuepqui para tlali Macedonia ipan Asia campa hualajtoya.
44020004	Huan ihuaya yohuiyayaj para tlali Asia, S'opater tlen ejqui altepetl Berea, Aristarco huan Segundo tlen ejque altepetl Tesal'onica, Gayo tlen ejqui altepetl Derbe, huan Timoteo, T'iquico huan Tr'ofimo tlen ejque tlali Asia.
44020005	Huan inijuanti tlayacanque huan techchixque ipan altepetl Troas.
44020006	Pero Pablo huan na niLucas, tijchixque hasta tlanqui nochi tonali tlen nopa Pascua Ilhuitl quema tiisraelitame tijcuaj pantzi tlen ax quipiya tlasonejcayotl. Huan teipa tiquisque altepetl Filipos ipan se hueyi barco. Huan ica macuili tonali tiajsitoj altepetl Troas campa nopa tlaneltocani techchiyayayaj huan timocajque nepa chicome tonali.
44020007	Huan ipan domingo, nopa tonal tlen achtohui ipan samano, nochi tlen tijtoquil'iaj Tohueyiteco timosentilijque para tijtlajcotlapanase pantzi para tiquilnamiquise. Huan Pablo pejqui quincamahu'ia nochi tlaneltocani, moilhuiyaya para hualmostla tiquisasqu'iaj. Huan ica tlajco yohual Pablo noja quincamahuiyaya.
44020008	Timosentilijtoyaj ipan se cuarto tlen huejcapa ipan eyi pisos. Huan oncayaya miyac tlahuili tlen aceite ipan nopa cuarto campa tiitztoyaj.
44020009	Huan se telpocatl tlen itoca Eutico mosehuiyaya ipan se ventana tlapojtoc huan tlahuel cochisnequiyaya pampa Pablo huejcajqui camati. Huan ica m'as itlajtol Pablo, Eutico pejqui cochi. Huan mocuatepexihui tlen ipan eyi pisos huan huetzito hasta tlalchi. Huan quema tlacame ajsitoj tlatzintla para quitlalanase, quiitaque ya mictoc.
44020010	Huajca Pablo temoc huan motejqui ipan ya huan quicuanajnahuajqui. Huan quinilhui nopa tlaneltocani: --Amo ximocuesoca. Ya yoltoc.
44020011	Huan Pablo sampa tlejcoc ipan tlasentilistli huan quitlajcotlapanqui pantzi para tiquilnamiquise Toteco, huan tijcuajque. Teipa quincamahui nopa tlaneltocani nepa hasta tlanesqui, huan tiyajque.
44020012	Huan nopa tlaneltocani quihuicaque nopa telpocatl ichaj huan nel'ia yoltoya huan nochi tlahuel paquiyayaj.
44020013	Huan titlayacantiyajque hasta altepetl As'on ipan se hueyi barco campa tijnamiquisqu'iaj Pablo, pampa Pablo quinejqui icxinejnemis hasta As'on.
44020014	Huajca teipa tijpantijque Pablo ipan altepetl As'on huan yaja tlejcoc ipan barco tohuaya, huan san sejco tiajsitoj altepetl Mitilene.
44020015	Huan teipa tobarco quisqui nepa huan ipan seyoc tonal tiajsitoj piltlaltzi Qu'io. Huan hualmostla tiajsitoj piltlaltzi Samos, huan ipan seyoc tonal tiajsitoj altepetl Mileto.
44020016	Pero ax tiyajque 'Efeso pampa Pablo ax quinequiyaya mocahuas ipan tlali Asia para miyac tonali. Quinequiyaya moisihuiltis para ajsiti ipan altepetl Jerusal'en intla huelisqu'ia itztosqu'ia nepa para nopa israelita ilhuitl tlen itoca Pentecost'es.
44020017	Huan quema tojuanti noja tiitztoyaj Mileto, Pablo quintitlanqui tlacame hasta altepetl 'Efeso ma quinnotzatij nopa huehue tlacame tlen nopa tlasentilistli tlen tlaneltocani ipan 'Efeso.
44020018	Huan nopa huehue tlacame ajsicoj altepetl Mileto huan Pablo quinilhui: "Inquimatij tlen quema achtohuiya niajsico nica tlali Asia huan hasta ama, ninejnentoc imoixtla queja Toteco quinequi.
44020019	Nimoicnochijtoc huan nijtequipanojtoc Tohueyiteco ica nochi noyolo hasta quemantzi nichocayaya ica tlen nechpanotihualayaya. Nitlaijiyohuijtoc miyac pampa nopa israelitame quisencahuayayaj quejatza huelis nechmictise.
44020020	Pero ax nijcajtejqui notequi para nimechilhuis nochi tlen xitlahuac huan nochi tlen monequiyaya xijmatica. Nitlamachtiyaya tlamiyacapa ipan imoaltepe huan nojquiya nipanotinemiyaya ipan sesen cali campa inmosentiliyayaj para nimechmachtis.
44020021	Niquinilhuiyaya israelitame huan tlen ax israelitame para monequi quipatlase ininyolo iixpa Toteco Dios huan motemachise ipan Tohueyiteco Jesucristo.
44020022	Pero amantzi niyas altepetl Jerusal'en pampa eltoc queja Itonal Toteco nechtilana ma niya. Huan ax nijmati tlaque nopantis nepa.
44020023	Ipan sesen altepetl Itonal Toteco nechilhuijtoc para nechtzacuase huan nechtlaijiyohuiltise miyac.
44020024	Pero ax nimajmahui huan ax quenijqui yonque nechmictise. Ax ipati nonemilis intla ax nijtlamiltis notequi ica paquilistli. Huan nopa tequitl tlen Tohueyiteco nechmacatoc ma nijchihua eltoc para niquinilhuis nochi tlacame itlajtol huan para nel'ia hueyi iyolo Tohueyiteco ica nochi tojuanti.
44020025	"Huan ama nijmati niyon se imojuanti tlen nimechilhuijtoc tlen itlanahuatilis Toteco ayoc quema innechitase nica ipan ni tlaltepactli.
44020026	Yeca nijnequi nimechilhuis ama para ax notlajtlacol intla sequin ax quineltocatoque Jes'us huan yase mictla.
44020027	Pampa nimechyolmelajquiya senquistoc nochi tlen Toteco quinequi xijmatica.
44020028	Huajca ximotlachilica huan cuali xiquinmocuitlahuica nochi tlaneltocani ipan nopa tlasentilistli nepa campa imojuanti pampa Itonal Toteco inmechtequimacatoc inhuehue tlacame para inquinmocuitlahuise itiopa Toteco pampa yajaya quincojqui para ma elica iaxcahua quema quitoyajqui ieso ininpampa.
44020029	Na nijmati quema nimechcajtehuas, hualase tlacame tlen itztose queja tepechichime tlen tecuaj. Quinequise inmechcajcayahuase pampa quinequise xijcajtehuaca Jes'us.
44020030	Huan sequin tlaneltocani ipan imoaltepe 'Efeso nojquiya pehuase tlamachtise tlen ax melahuac pampa quinequise tlaneltocani ma quintoquilica.
44020031	Huajca xitlachixtoca para ma axaca inmechcajcayahuas. Huan xiquilnamiquica nimechmachtijtoc tonali huan yohuali para eyi xihuitl, huan nimechtlalnamictijtoc hasta quemantzi nichocac pampa tlahuel nimechicnel'ia.
44020032	"Huan ama noicnihua, nimechtlalis imaco Toteco huan nimechcahua ica itlajtol tlen techilhu'ia quejatza hueyi iyolo tohuaya. Itlajtol inmechfuerzajmacas huan inmechpalehuis inmoscaltise ipan Toteco huan pampa inmotemach'iaj ipan itlajtol, inquiselise tlen inmechtencahuilijtoc nepa elhuicac ininhuaya nochi sequinoc tlen tlaiyocatlalilme para elise itlatzejtzeloltijca tlacajhua Toteco.
44020033	Ax niquixtocatoc seyoc tlacatl itomi o iyoyo.
44020034	Inquimatij iyoca nitequitiyaya para tlen ica nipanos huan nojquiya para tlen ica panose nopa tlacame tlen itztoyaj nohuaya.
44020035	Quej nopa nimechnextilijtoc monequi titequitise chicahuac para techaxilis totomi para tiquinpalehuise tlen ax tleno quipiyaj. Xiquilnamiquica tlen Tohueyiteco Jesucristo quiijto: 'M'as paquilistli quisel'ia tlen temaca se tlenijqui, huan ax queja tlen quisel'ia.' "
44020036	Quema Pablo tlanqui quincamahu'ia nopa huehue tlacame tlen altepetl 'Efeso, motlancuaquetzqui huan momaijto ica Toteco ininhuaya.
44020037	Huan nochi inijuanti chocaque miyac huan quicuanajnahuajque Pablo huan quitzoponijque para quinahuatijtehuase.
44020038	Tlahuel mocuesohuayayaj pampa quinilhuijtoya ayoc quema quiitasqu'iaj ipan ni tlaltepactli. Huan teipa yajque ihuaya Pablo hasta campa nopa hueyi barco.
44021001	Huan teipa tiquincajtejque nopa huehue tlacame huan ticalajque ipan nopa barco huan tiyajque xitlahuac hasta piltlaltzi Cos. Huan tonili tiajsitoj piltlaltzi Rodas huan teipa tiyajque altepetl P'atara.
44021002	Nepa ipan P'atara tijpantijque seyoc hueyi barco tlen yohuiyaya tlali Fenicia. Huajca ticalajque huan tiyajque.
44021003	Huan tiquitaque nopa piltlaltzi Chipre tlen mocahua tlatlajco hueyi atl huan mocajqui ica toarraves. Pero san tijpanoque huan tiyajque hasta altepetl Tiro ipan tlali Siria pampa tobarco quihuicayaya tlamamali para quicahuas nopona.
44021004	Huan tiquinpantijque tlaneltocani nepa huan timocajque ininhuaya para chicome tonali. Huan quiilhuijque Pablo ma ax yohui Jerusal'en. Quiilhuijque ya nopa pampa Itonal Toteco quinnextilijtoya tlaque ipantisqu'ia nepa.
44021005	Pero tlanqui nopa chicome tonali huan tiquisque. Huan nochi tlaneltocani nejnenque tohuaya. Yajque tlacame, ininhuaya ininsihuajhua, huan ininconehua hasta campa techcajtehuasqu'iaj huan tiquisque inialtepe. Huan quema tiajsitoj iteno hueyi atl, timotlancuaquetzque san sejco ipan xali huan timomaijtojque ica Toteco.
44021006	Huan teipa timocuanajnahuajque para timonahuatijtehuase. Huan tojuanti ticalajque ipan nopa barco huan inijuanti mocuepque ininchajchaj.
44021007	Quej nopa tiquisque altepetl Tiro huan tiyajque ipan barco hasta tiajsitoj altepetl Tolemaida campa titemoque huan tiquintlajpalotoj toicnihua huan timocajque ininhuaya se tonal.
44021008	Tonili Pablo huan tojuanti tlen tinejnenque ihuaya tiicxinejnenque hasta altepetl Cesarea. Nepa tijpaxalotoj Felipe tlen tlahuel quimatqui quinnotzas tlacame ma quitoquilica Toteco. Yajaya nojquiya eltoya se tlen nopa chicome tlapalehuiani tlen quinmajmacayayaj tlacualistli nopa achtohui tlaneltocani. Huan timocajque ihuaya.
44021009	Quinpixqui nahui iichpocahua tlen aya monamictijtoyaj huan eliyayaj tiocamanalohuani.
44021010	Huan timocajque ichaj para miyac tonali. Huan hualajqui tlen estado Judea se tlacatl tlen itoca Agabo tlen nojquiya se itiocamanalojca Toteco.
44021011	Huan yajaya hualajqui techpaxaloco, huan quitojtomili itzinquechilpica Pablo huan mometzilpi huan momailpi huan quiilhui: --Pablo, Itonal Toteco nechilhuijtoc para nopa israelitame nepa Jerusal'en quej ni mitzilpise ta tlen moaxca ni tzinquechilpicayotl. Huan mitztemactilise ininmaco tlacame tlen ax israelitame.
44021012	Huan quema tijcajque nopa tlajtoli, tojuanti tlen tihualajtoyaj ihuaya Pablo, ininhuaya nopa Cesarea ehuani, nochi tiquilhuijque ma ax yohui Jerusal'en.
44021013	Pero Pablo technanquili: --¿Para tlen inchocaj huan innechcuesolmacaj? Na nimocualtlalijtoc para nechilpise o nechmictise ipan Jerusal'en pampa nijneltoca Tohueyiteco Jes'us intla queja nopa monequi.
44021014	Huan tiquitaque ax tleno m'as huelqui tijchihuaj, huajca tiquijtojque: --Ma panos tlen quinequi Tohueyiteco.
44021015	Teipa timocualchijchijque huan tiyajque Jerusal'en.
44021016	Huan sequin tlaneltocani tlen ejque Cesarea yajque tohuaya huan techhualicaque hasta ichaj Mnas'on tlen achtohui ejqui nopa piltlaltzi Chipre huan tlen quineltocatoya Jes'us para miyac xihuitl. Huan timocajque nepa.
44021017	Huan quema tiajsitoj altepetl Jerusal'en, nopa tlaneltocani techselijque ica paquilistli.
44021018	Huan tonili tiyajque ihuaya Pablo tijpaxalotoj Jacobo, huan nopona itztoyaj nojquiya nochi nopa huehue tlacame tlen tlaneltocani.
44021019	Huan Pablo quintlajpalo, huan quinilhui sesen tlamantli tlen Toteco quichijtoya ica tlacame tlen ax israelitame tlen yaja quinmachtijtoya.
44021020	Huan nopa huehue tlaneltocani tlen Jerusal'en quicajque tlen quiijto. Huan pejque quihueyichihuaj Toteco, huan nojquiya quiilhuijque Pablo: --Toicni Pablo, ta tijmati itztoque miyac mil israelitame tlen nojquiya quineltocatoque Jes'us, huan nochi inijuanti miyac quintlepanitaj itlanahuatil Mois'es.
44021021	Huan israelita tlaneltocani quicactoque tiquinmacht'ia israelitame tlen itztoque ipan altepetini ica tlacame tlen ax israelitame para nojquiya ma quincajtehuaca itlanahuatil Mois'es. Quiijtohuaj tiquinilhu'ia israelitame ma ax motequilica inintlacayo, niyon inintlacayo inioquichpilhua, ica nopa tlanescayotl tlen itoca circuncisi'on. Huan quiijtohuaj tiquinilhu'ia ma ax quitoquilica totlamachtil tiisraelitame.
44021022	Huajca ¿tlaque tijchihuase? Temachtli miyac israelitame mosentilise pampa quicaquise tiajsicoya nica.
44021023	Achi cuali xijchihua ni tlen timitzilhu'iaj. Itztoque nica nahui tlacame tlen quitencahuilijtoque Toteco quichihuase se tlamantli huan inijuanti quicahuayayaj ma moscalti huehueyac inintzoncal hasta quitlamichihuase. Huan ya nechcatitoc quitlamiltise nochi tlen quitencajtoque quichihuase.
44021024	Huajca para tlen ax tiquinhuicas huan timotlapajpacchihuas ininhuaya huan xitlaxtlahua tlen monequi para inintlacajcahualis tlen monequi temacase para huelis moximase. Quej nopa nochi israelitame tlen quicactoque nopa tlamantli, quimatise para ax neli tlen quiijtohuaj tlen ta. Huan quiitase noja tijtoquil'ia tlen quiijtohua itlanahuatil Mois'es.
44021025	Pero para tlacame tlen ax israelitame tlen quineltocaj Tohueyiteco, ya tiquintlajcuilhuijque huan tiquinilhuijque san ma quichihuaca tlen m'as monequi. Ma ax quicuaca tlacualistli tlen sequinoc quitlalijtoque iniixtla tlaixcopincayome huan totiotzitzi. Huan ma ax quicuaca estli, niyon tlapiyalime tlen san quinquechpatzcatoque. Huan axaca ma quichihua tlamantli ihuaya se tlen ax inamic.
44021026	Huajca Pablo quinhuicac nopa nahui tlacame huan tonili motlapajpacchijqui ininhuaya queja quiijto itlanahuatil Mois'es. Huan yajqui ipan hueyi israelita tiopamitl para quinilhuiti nopa totajtzitzi quema nopa nahui tlacame quitlamiltisqu'iaj tlen quitencahuilijque Toteco para quichihuase. Quej nopa quimatisqu'iaj nopa totajtzitzi quema sampa hualase para quimacase Toteco inintlacajcahualis.
44021027	Pero se tonal quema nechca para quitlamiltise nopa chicome tonali quema quichihuayayaj nochi tlen itlanahuatil Mois'es quiijto, Pablo itztoya ipan hueyi tiopamitl. Huan quiitaque sequin israelitame tlen hualajtoyaj tlali Asia huan inijuanti pejque quinajcomanaj miyac tlacame. Huan quiitzquijque Pablo,
44021028	huan tzajtzique: "Inisraelita tlacame, xitechpalehuica. Ya ni nopa tlacatl tlen nemi campa hueli huan quinmacht'ia nochi tlacame ma ax quichihuaca tlen tiisraelitame timomajtoque tijchihuaj. Quiijtohua ma ax tiquintoquilica itlanahuatil Mois'es, niyon ma ax tijtlepanitaca ni totiopa. Huan nojquiya quinhualicatoc sequin tlacame tlen ax israelitame nica tiopan calijtic huan yeca quichijtoc ax tlapajpactic ni tiopamitl tlen tlatzejtzeloltic."
44021029	Quiijtojque ni pampa achtohuiya quiitaque Tr'ofimo quema nemiyaya ihuaya Pablo ipan altepetl Jerusal'en. Huan yajaya ejqui altepetl 'Efeso huan ax se israelita. Yeca moilhuijque para Pablo quihuicac Tr'ofimo ipan hueyi israelita tiopamitl, pero ax neli.
44021030	Huan nochi tlacame ipan altepetl Jerusal'en moajcomanque huan nimantzi nochi motlalojtihualajque huan quiitzquijque Pablo huan quihuahuatatzque iteno nopa hueyi tiopamitl. Huan nimantzi quitzajque ipuerta nopa tiopamitl.
44021031	Huan nopa israelitame itztoyajya para quimictise Pablo quema nopa hueyi tlayacanquetl tlen soldados romanos quicajqui para tlahuel moajcomantoyaj nochi tlacame ipan Jerusal'en.
44021032	Huajca nimantzi quinhualicac isoldados huan inintlayacancahua huan motlalojque hasta campa itztoyaj nochi nopa tlacame. Huan nopa tlacame quiitaque huala nopa hueyi tlayacanquetl ininhuaya isoldados huan ayoc quimaquilijque Pablo.
44021033	Huan nopa hueyi tlayacanquetl hualajqui huan quiitzqui Pablo huan quinilhui isoldados ma quiilpica ica ome tepos mecatl. Huan teipa pejqui quitlajtlan'ia Pablo ajqueya ya huan tlaque ax cuali quichijtoya.
44021034	Huan sequin nopa tlacame chicahuac quitzajtziliyayaj se tlamantli huan sequinoc seyoc tlamantli. Huan nopa tlayacanquetl ax hueliyaya quimati tlaque nel'ia quichijtoya Pablo pampa miyac tlacame tlahuelchihuayayaj. Huajca quinnahuati isoldados ma quihuicaca Pablo hasta cuartel campa mocajque soldados.
44021035	Huan ajsitoj campa nopa escalones ipan cuartel, huan nopa soldados quiquechpanojque Pablo para ax quiajsise nopa tlacame pampa nel'ia cualaniyayaj.
44021036	Inijuanti quintoquiliyayaj huan tzajtziyayaj: "¡Xijmictica ni tlacatl!"
44021037	Huan quema quicalaquiyayaj Pablo ipan cuartel, yajaya quitlajtlani nopa tlayacanquetl tlen soldados: --¿Huelis nimocamahuis mohuaya para se tlalochtli? Huan nopa tlayacanquetl quiijto: --¿Ta tihueli ticamati totlajtol, griego?
44021038	Huajca ta ax tinopa tlacatl egipcio tlen timoilhuiyayaj. ¿Ax ta tlen quinajcomanqui tlacame achtohuiya, huan quinyacanqui nahui mil temictiani huan quinhuicac ipan nopa huactoc tlali?
44021039	Huan Pablo quiilhui: --Na axtle. Na niisraelita huan niehua nopa hueyi altepetl Tarso ipan tlali Cilicia. Xinechchihuili se favor, nijnequi niquincamahuis ni tlacame.
44021040	Huan nopa tlayacanquetl quicahuili, huan Pablo moquetzqui ipan nopa escalones huan quintlamanextili ma ayoc molinica. Huan quema ayoc moliniyayaj, Pablo quincamahui ica hebreo, inintlajtol israelitame. Quinilhui:
44022001	"Noicnihua huan notatahua, xinechtlacaquilica tlen nimechilhuis para nimomanahuis pampa ax nijchijtoc nopa tlaixpanoli tlen ica innechteilhuijtoque."
44022002	Huan quema nopa tlacame quicajque quincamahui ica hebreo, inintlajtol israelitame, ayoc aca molini, niyon quentzi. Huan Pablo quinilhui:
44022003	"Na niisraelita. Nitlacatqui altepetl Tarso ipan tlali Cilicia, pero nimoscalti nica ipan altepetl Jerusal'en. Huan nopa hueyi tlamachtijquetl Gamaliel nechmachti xitlahuac nochi nopa tlanahuatili tlen tohuejcapan tatahua. Nochi tonali nijtoquilijtihualajtoc Toteco Dios ica nochi noyolo queja inquichihuaj ama.
44022004	Huan tlahuel niquintlaijiyohuiltiyaya nochi ipan Nopa Ojtli quinequi quiijtos nochi tlen quineltocayayaj Jesucristo, hasta nijnequiyaya niquinmictis nochi. Niquinilpitinemiyaya tlacame huan sihuame huan niquintzacuayaya.
44022005	Huan nopa hueyi totajtzi ininhuaya nopa huehue tlacame tlen israelitame huelis inmechilhuise para melahuac notlajtol. Inijuanti nechmacayayaj miyac amatlajcuiloli tlen quiijcuilojtoyaj para toisraelita icnihua campa hueli ma nechcahuilica ma niquinitzqui tlaneltocani huan ma niquinhualica nica Jerusal'en para inijuanti quintlatzacuiltisqu'iaj. Huan ipan nopa tequitl se tonal niyajqui altepetl Damasco para niquintemoti.
44022006	"Huan nopa tonal queja tlajco tona ninejnemiyaya nechca altepetl Damasco, huan nimantzi tlatlanexti se tlahuili tlen nel'ia chicahuac tlen hualajqui tlen elhuicac huan nechyahualo.
44022007	Huan nihuetzqui tlalchi huan nijcajqui se tlen nechcamahui huan nechilhui: 'Saulo, Saulo, ¿para tlen tinechtlaijiyohuilt'ia?'
44022008	"Huan nijnanquili: '¿Ajqueya ta, noTeco?' "Huan ya nechnanquili: 'Na niJes'us niNazaret ejquetl. Na tlen tinechtlaijiyohuilt'ia.'
44022009	"Huan tlen itztoyaj nohuaya quiitaque nopa tlahuili huan momajmatijque, pero ax quimachilijque tlen Jes'us nechilhuiyaya.
44022010	Huan nijtlajtlani: 'Noteco, ¿tlaque tijnequi ma nijchihua?' "Huan Jes'us nechnanquili: 'Ximoquetza huan xiya altepetl Damasco huan nepa mitzilhuise nochi tlen nijnequi xijchihua.'
44022011	"Huan nechixmictijtoya nopa tlahuili huan ayoc huelqui nitlachiya pampa nel'ia chicahuac eltoya nopa tlahuili. Huan tlen itztoyaj nohuaya nechmatilantiyajque hasta altepetl Damasco.
44022012	"Huan itztoya nepa se tlacatl tlen itoca eliyaya Anan'ias. Yajaya nochipa quitoquili totlanahuatilhua tiisraelitame, huan nochi israelitame nepa camatque cuali tlen ya.
44022013	Huan Anan'ias hualajqui campa niitztoya huan nechilhui: 'Noicni Saulo, nimantzi huelis titlachiyas.' "Huan quena, nimantzi niquitac Anan'ias.
44022014	Huan yajaya nechilhui: 'Toteco, yajaya tlen ininDios tohuejcapan tatahua, mitztlapejpenijtoc para tijmatis ipaquilis, huan para tiquitas Jes'us, yajaya tlen senquistoc xitlahuac iixpa, huan para tijcaquis quema yajaya mitzcamahuis.
44022015	Huan teipa tiitztos itlayolmelajca huan tiquinilhuis nochi tlacame tlen tiquitztoc huan tlen tijcactoc.
44022016	Huajca amo ximochiya. Ximoquetza huan ximocuaalti. Xijtlajtlani Jesucristo huan yajaya mitzpajpacas tlen motlajtlacolhua.'
44022017	"Teipa nimocuepqui nica Jerusal'en huan se tonal nimomaijtohuayaya ica Toteco ipan tohueyi israelita tiopa huan niquitac se tlanextili tlen eliyaya queja se temictli.
44022018	Huan niquitac Jes'us tlen nechilhui: 'Ximoisihuilti huan nimantzi xiquisa ipan ni altepetl Jerusal'en pampa tlacame nica ax quineltocase tlen tiquijtos tlen na.'
44022019	"Huan niquilhui: 'NohueyiTeco, nopa tlacame quimatij quejatza niquintzacuayaya huan niquinhuitequiyaya nochi tlen mitzneltocaj ipan nochi israelita tiopantini ipan campa hueli altepetini.
44022020	Huan quema quimictijque Esteban, na nojquiya niitztoya nepa. Huan nipaquiyaya ica tlen quichihuilijque huan nijmocuitlahui ininyoyo nopa tlacame tlen quimictijque.'
44022021	"Pero Tohueyiteco nechilhui: 'Xiya. Nimitztitlanis huejca para tiquinilhuis tlacame tlen ax israelitame notlajtol.' "
44022022	Huan nochi nopa israelitame quitlacaquiliyayaj tlen Pablo quinilhuiyaya, pero quema quiijto Toteco quititlantoya ica tlacame tlen ax israelitame, huan ica nopa, nimantzi cualanque huan chicahuac quiijtojque: "¡Xijmictica ni tlacatl! ¡Ax cuali para itztos!"
44022023	Huan chicahuac tzajtziyayaj huan moquixtilijque inintlaque para tlatehuise huan pejque quiajcomanaj tlalpoctectli pampa tlahuel cualaniyayaj.
44022024	Huan nopa hueyi tlayacanquetl tlen nochi soldados quiijto ma quihuicaca Pablo calijtic. Huan quinnahuati soldados ma quihuitequica Pablo ica cuahuasastli quema quitlajtlaniyayaj tlaque tlen ax cuali quichijtoya para melahuac quimatis para tlen nochi israelitame nelchicahuac quicualancaitayayaj.
44022025	Huajca nopa soldados quiilpilijque ima huan imetz para quihuitequisqu'iaj, huan Pablo quitlajtlani se tlayacanquetl tlen sequin soldados tlen itztoyaj nechca: --¿Tijpiya tequihuejcayotl ica nopa ley tlen tiromanos tijtlepanitaj para tinechhuitequis quema na niromano huan aya innechhuicatoque iniixtla tequihuejme para ma nechtlajtolsencahuaca?
44022026	Huan nopa tlayacanquetl quicajqui ni, huan yajqui quicamahuito nopa hueyi tlayacanquetl tlen nochi soldados, quiilhui: --Ximomocuitlahui tlaque tijchihuilis ica ni tlacatl pampa yajaya se romano.
44022027	Huajca nopa hueyi tlayacanquetl hualajqui quitlajtlanico Pablo: --Xinechilhui tlen melahuac. ¿Ta tiromano? Huan Pablo quiijto: --Quena.
44022028	Huan nopa tlayacanquetl quiilhui: --Na nitlaxtlajqui miyac tomi para nimochijqui niromano. Huan Pablo quinanquili: --Pero na quema nitlacatqui, ya nieliyaya niromano.
44022029	Huajca nopa soldados tlen quihuitequisqu'iaj Pablo nimantzi quicajtejque. Huan nopa hueyi tlayacanquetl momajmati quema quimatqui para Pablo eliyaya se romano, pampa quiilpitoyajya ica tepos mecatl huan nopa tlanahuatili romano ax quincahuil'ia ma quichihuilica queja nopa se romano ejquetl.
44022030	Huan tonili nopa hueyi tlayacanquetl tlen soldados quinequiyaya quimatis para tlen nopa israelitame quiteilhuiyayaj Pablo. Huajca quiquixtili nopa tepos mecatl, huan quinnahuati nopa tlayacanani tlen totajtzitzi huan nochi nopa israelita tlasentilistli tlen tequihuejme ma mosentilica nepa. Huan quiquixtijque Pablo ipan tlatzactli huan quihuicaque iniixtla nopa israelitame.
44023001	Huan Pablo quintlachili nopa huejhueyi israelita tequihuejme huan quinilhui: --¡Noicnihua! Hasta ama ni tonal ninejnentoc cuali iixpa Toteco Dios huan ax tleno nijchijtoc tlen ica noyolo nechteilhu'ia.
44023002	Huajca Anan'ias, nopa hueyi totajtzi quinnahuati tlen itztoya nechca Pablo ma quimaquilica ipan icamac.
44023003	Huan Pablo quiilhui: --Toteco ma mitzmaquilis ta, tijpiya ome moxayac. Tiitztoc nica para tinechtlajtolsencahua queja quiijtohuaj tlanahuatili huan tiquinixpano nopa tlanahuatili pampa titlanahuati ma nechmaquilica. Huan niyon se tlanahuatili ax mitzcahuil'ia ya nopa xijchihua.
44023004	Huan sequin tlen itztoyaj nepa quiilhuijque Pablo: --¿Quej nopa tijcamanajnanquil'ia ne hueyi totajtzi tlen iaxca Toteco?
44023005	Huan Pablo quiijto: --Noicnihua, ax nijmatiyaya intla yajaya eliyaya nopa hueyi totajtzi. Intla nijmajtosqu'ia, ax niquijtojtosqu'ia pampa ijcuilijtoc ipan Itlajtol Toteco: 'Amo xijtlaijilhui se tlayacanquetl ipan motlacajhua.'
44023006	Huan Pablo quiitac itztoyaj ipan nopa tlasentilistli sequin saduceos huan sequin fariseos, yeca quiijto chicahuac ipan nopa tlasentilistli: --Noicnihua, na nifariseo. Notata nojquiya eltoya se fariseo. Nechhualicatoque nica huan nechteilhu'iaj pampa nijneltoca para se tonal nochi tlacame tlen mictoque, moyolcuise.
44023007	Huan quema quicajque tlen Pablo quiijto, nopa fariseos huan saduceos pejque mocualan'iaj huan monajnanquil'iaj, huan nopa tlasentilistli motlajcoxelo.
44023008	Pampa nopa saduceos moilhu'iaj axaca moyolcuisqu'ia, huan ax aquij elhuicac ehuani huan moilhu'iaj axaca quipiya itonal. Pero nopa fariseos quineltocaj nochi nopa tlamantli.
44023009	Huan nel'ia chicahuac tlahuejchijque nopa tlacame. Huajca sequin fariseos moquetzque huan pejque tlanajnanquil'iaj chicahuac, huan quiijtojque: --Ax tleno tlen ax cuali quichijtoc ni tlacatl. Huelis se acajya itonal o se elhuicac ejquetl quicamahuijtoc, pero intla queja nopa panotoc, ma ax ticualanica ica tlen Toteco quichijtoc.
44023010	Huan tlahuejchijque nopa tlacame pampa tlahuel cualaniyayaj hasta nopa tlayacanquetl tlen soldados quiimacasiyaya quicocototzasqu'iaj Pablo. Yeca quinnahuati isoldados ma quihuicaca ipan cuartel huan quitzacuase.
44023011	Huan nopa tlayohua Tohueyiteco monexti iixtla Pablo huan quiilhui: "Amo ximajmahui. Queja titeyolmelajtoc tlen na nica ipan Jerusal'en, nojquiya monequi tijchihuas ipan altepetl Roma."
44023012	Huan quema tlanesqui mosentilijque sequin israelitame huan tlatestigojquetzque para quimictisqu'iaj tlen hueli inijuanti tlen tlacuasqu'ia o atlisqu'ia quema aya mictoc Pablo.
44023013	Huan pano 40 tlacame tlen queja nopa motlajtolmacatoyaj.
44023014	Huan yajque iniixtla nopa tlayacanani tlen totajtzitzi huan nopa huehue tlacame huan quinilhuijque: --Timotlajtolmacatoque ax titlacuase huan ax tiatlise hasta tijmictise Pablo. Intla titlacuase o tiatlise huan aya mictoc, ma techmictica.
44023015	Huajca imojuanti ininhuaya nochi nopa tlasentilistli tlen tequihuejme xiquilhuica nopa tlayacanquetl tlen soldados ma inmechhualiquilica Pablo nica. Xiquilhuica inquinequij m'as inquitlajtlanise. Huan tijchiyase ipan ojtli huan tijmictise quema noja polihui para ajsis.
44023016	Huan imachcone Pablo quicajqui tlen nopa tlacame quisencahuayayaj huan yajqui tequicalco quiilhuito Pablo.
44023017	Huan Pablo quinotzqui se tlayacanquetl tlen soldados huan quiilhui: --Xijhuica ni oquichpil hasta nopa hueyi tlayacanquetl pampa quinequi quiilhuis se tlamantli.
44023018	Huajca quihuicac hasta nopa hueyi tlayacanquetl tlen nochi soldados huan quiilhui: --Pablo tlen tzactoc, nechnotzqui huan nechtlajtlani ma nimitzhualiquili ni oquichpil pampa quinequi mitzilhuis se tlamantli.
44023019	Huajca nopa hueyi tlayacanquetl quimaitzqui nopa oquichpil huan quihuicac sejcoyoc para axaca ma quicaqui huan quitlajtlani: --¿Tlaque tijnequi tinechilhuis?
44023020	Huan quinanquili: --Nopa israelitame san sejco quisencajtoque mitztlajtlanise para mostla xijhuica Pablo iixtla nopa hueyi tlasentilistli tlen tequihuejme para m'as quitlajtlanise tlen itlaixpanol, pero ax neli.
44023021	Amo xiquinneltoca pampa pano 40 tlacame quichiyaj para quimictise ipan ojtli. San sejco motlajtolmacatoque ax tlacuase, niyon ax atlise, hasta quimictise Pablo. Huan amantzi mocualtlal'iaj pampa moilhu'iaj para quena, tijhuicas.
44023022	Huajca nopa hueyi tlayacanquetl tlen nochi nopa soldados quinahuatijtejqui nopa oquichpil huan quiilhui: --Axaca xiquilhui intla tinechyolmelahuaco. Huan nopa oquichpil yajqui.
44023023	Huan nopa hueyi tlayacanquetl tlen nochi soldados quinnotzqui ome tlayacanca soldados huan quinilhui: --Ma mocualtlalica ome ciento imosoldados tlen san icxinejnemise, huan setenta tlen yase cahuajtipa huan ome ciento tlen quihuicase tepos tlamintli. Nochi inyase altepetl Cesarea a las nueve ica tlayohua.
44023024	Nojquiya quinilhui ma quincualtlalica cahuajme para mocahuajsehuis Pablo, huan quinilhui ma quihuicaca ica cuali hasta campa itztoc Gobernador F'elix.
44023025	Huan nopa hueyi tlayacanquetl quitlajcuilhui F'elix se amatlajcuiloli tlen quiijto:
44023026	"Tohueyi Gobernador F'elix, "na niClaudio Lisias nimitztlajpalohua.
44023027	"Ica ni amatlajcuiloli nijtitlani ni tlacatl Pablo. Tijpantijque quema sequin israelitame quiitzquitoyaj huan quinequiyayaj quimictise. Huan niquinquixtili pampa nijcajqui yajaya se romano.
44023028	Huan nijnequiyaya nijmatis tlaque tlaixpanoli quichijtoya huan yeca nijhuicac ipan nopa hueyi israelita tlasentilistli tlen tequihuejme.
44023029	Huan nijpanti para quiteilhuijque ica se tlamantli tlen inintlanahuatilhua israelitame, pero ax tleno quichijtoya tlen ax cuali para ma quimictica, niyon para ma quitzacuaca.
44023030	Nojquiya nijcactoc, sequin israelitame motlajtolmacaque san sejco para quimictise; huajca yeca nimantzi nimitztitlanil'ia. Niquinilhuijtoc nopa tlacame tlen quinequij quiteilhuise ma yaca moixtla. Ma nochi yohui cuali campa ta. San ya nopa."
44023031	Huajca nopa soldados quihuicaque Pablo hasta altepetl Ant'ipatris ica tlayohua queja inintlayacanca quinilhuijtoya.
44023032	Huan tonili nopa soldados tlen icxinejnemiyayaj quincajtejque huan mocuepque cuartel ipan Jerusal'en, pero nopa sequinoc tlen yajque cahuajtipa quihuicaque Pablo hasta campa Gobernador F'elix.
44023033	Huan quema ajsitoj altepetl Cesarea, quitemactilitoj Pablo ica Gobernador F'elix, huan quimacaque nopa amatlajcuiloli.
44023034	Huan Gobernador F'elix quipojqui nopa amatlajcuiloli huan quitlajtlani Pablo campa ejqui. Huan Pablo tlananquili para ejqui ipan tlali Cilicia,
44023035	huan quiilhui: --Nimitztlacaquilis teipa quema hualase tlen mitzteilhuiquij. Huajca quinnahuati isoldados ma quimocuitlahuica Pablo ipan nopa hueyi tequicali campa nopa Tlanahuatijquetl Herodes tequitic.
44024001	Huan teipa quema panotoya macuili tonali, ajsico altepetl Cesarea Anan'ias nopa hueyi totajtzi. Huan nojquiya ihuaya hualajque sequinoc huehue tlacame tlen israelitame huan se tlatempalehuijquetl tlen itoca eliyaya T'ertulo. Huan nochi yajque iixtla Gobernador F'elix para quiteilhuitij Pablo.
44024002	Huan quema nopa soldados quihualicaque Pablo, T'ertulo pejqui quiteilhu'ia huan quiilhui nopa gobernador: --Timitztlajpalohuaj, Gobernador. Timitztlascamatij miyac pampa nochi tiitztoque ica cuali, huan ica motlalnamiquilis miyac tlamantli nemi cuali ipan totlal.
44024003	F'elix, timitztlascamatij miyac para nochi ni tlamantli tlen titechchihuilijtoc. Nochi tlacame campa hueli paquij ica motequi.
44024004	Ax nijnequi nimitzcuatotonis ica miyac tlajtoli, pero xinechchihuili se favor huan xinechtlacaquili se tlalochtli.
44024005	"Nel'ia ni tlacatl Pablo se tlaajcomanquetl. Ipan campa hueli tlali, yajaya yohui campa israelitame huan tlamacht'ia seyoc tlamachtilistli para techxejxelos. Nojquiya quinyacana tlacame tlen quineltocaj Jes'us tlen ejqui altepetl Nazaret.
44024006	Huan se tonal ipan altepetl Jerusal'en Pablo quinejqui quichihuas ax tlapajpactic tohueyi tiopa tiisraelitame huan yeca tiquitzquijque. Huan tijnequiyayaj tijtlajtolsencahuasqu'ia queja quiijtohuaj totlanahuatilhua tiisraelitame,
44024007	pero ajsico Lisias, nopa hueyi tlayacanquetl tlen miyac soldados huan quiitzqui ica miyac chicahualistli huan techquixtili.
44024008	Huan tinechilhui intla tijnequiyayaj tijteilhuise, ma tihualaca hasta nica. Huan intla tijnequi tijtemolis nochi ni tlamantli, tijmatis xitlahuac nochi tlen timitzilhu'iaj."
44024009	Queja nopa quiijto T'ertulo, huan nopa israelitame tlen itztoyaj ihuaya nojquiya quiilhuijque F'elix para melahuac tlen quiijto.
44024010	Huajca nopa elhuicac ejquetl quitlamanextili Pablo ma camati huan Pablo quiijto: --Nipaqui tinechcahuilijtoc nimitzilhuis tlen panoc pampa nijmati ya quipiya miyac xihuitl titlanahuatijtoc ipan ni totlal.
44024011	Ni tlacame huelis mitzilhuise san quipiya majtlactli huan ome tonali niajsito nepa Jerusal'en para nijhueyichihuas Toteco.
44024012	Huan axaca nechpantijtoc nitlanajnanquil'ia, niyon niteajcomana nepa. Ax nijchijqui tlen ax cuali ipan nopa hueyi tiopamitl, niyon ipan sequinoc tiopantini, niyon ipan nopa altepetl.
44024013	Ni tlacame ax huelis mitznextilise para nel'ia nijchijtoc nopa tlaixpanoli ica tlen nechteilhu'iaj pampa ax nijchijtoc.
44024014	Pero nimitzyolmelahua para quena, nijtoquil'ia Nopa Yancuic Ojtli. Quinequi quiijtos nijhueyichihua Toteco Dios queja Jes'us tlamachti, huan ya nopa inijuanti quiijtohua ax cuali. Pero queja nopa nijhueyichihua Toteco Dios tlen tohuejcapan tatahua quitoquilijque. Huan nijneltoca nochi tlen ijcuilijtoc ipan totlanahuatilhua tiisraelitame huan nochi tlen itiocamanalojcahua Toteco quiijcuilojque.
44024015	Nojquiya nijneltoca Toteco quinyolit'ia tlacame tlen ya mictoque, tlen cuajcualme huan tlen ax cuajcualme. Huan ni tlacame tlen nica itztoque nojquiya ya nopa quineltocaj.
44024016	Yeca ica nochi nochicahualis nijchihua tlen cuali para noyolo ma ax nechteilhuis para nijchijtoc tlen ax cuali iixpa Toteco, niyon iniixtla tlacame.
44024017	"Quema tlanqui niquinpaxalojtinemi sequinoc tlaltini para se ome xihuitl, sampa nihualajqui Jerusal'en niquinmacato tomi tlen teicneltzitzi nepa huan para nijmacas Toteco tlacajcahualistli.
44024018	Huajca nijchijqui nochi tlen monequi para nimotlapajpacchihuas iixpa Toteco, huan niyajqui tiopan calijtic huan nijmacayaya Toteco se tlacajcahualistli quema sequin israelitame tlen tlali Asia nechitaque. Pero axaca aquiyaya nohuaya huan axaca nicajcomanayaya.
44024019	Monequi nopa israelitame tlen nel'ia nechitaque nepa ma hualasqu'ia nica para nechteilhuiqui intla moilhu'iaj nijchijqui tlen ax cuali.
44024020	O ma quiijtoca ni tlacame nica tlaque notlaixpanol quipantijque ipan nopa hueyi tlasentilistli tlen israelita tequihuejme quema nimonexti iniixtla.
44024021	San ipan nopa tlasentilistli chicahuac niquijto: 'Innechteilhu'iaj ama pampa nijneltoca para nochi tlacame tlen mictoque, teipa moyolcuise.' "
44024022	Huajca F'elix nimantzi quinejqui quicahuas ni tlamantli hasta seyoc tonal pampa cuali quimatqui queja tlaneltocani quineltocaque Nopa Ojtli quinequi quiijtos Jes'us. Huajca F'elix quinilhui: --Nijtlajtolsencahuas Pablo quema hualas Lisias nopa hueyi tlayacanquetl tlen soldados.
44024023	Huajca F'elix quiilhui nopa tlayacanquetl tlen soldados tlen quimocuitlahuiyaya Pablo ma quicahuili ma quichihua tlen ya quinequi huan para ma quipaxaloca ihuampoyohua huan ma quimacaca tlen ica panos.
44024024	Huan ica se ome tonali sampa ajsico F'elix ipan altepetl Cesarea ihuaya isihua Drusila tlen eliyaya se israelita. Huan quititlanqui se tlacatl ma quicuiti Pablo pampa quinequiyayaj quicaquise queja quineltocatoya Jesucristo.
44024025	Huan Pablo pejqui quinilhu'ia quejatza Toteco Dios quipact'ia san tlen xitlahuac. Huan quinequi para nochi ma nejnemica ica cuidado para ma ax quichihuaca tlen ax cuali. Huan nojquiya quinilhui para se tonal nochi tlacame monextise iixpa Toteco para yajaya quintlajtolsencahuas. Huajca ica nopa tlajtoli momajmati F'elix huan quiilhui Pablo: --Xiya ama, huan seyoc tonal quema ax tleno nijchihuas, nimitznotzas xinechcamahuiqui.
44024026	Nojquiya F'elix quichiyayaya para Pablo ma quitlaxtlahuisqu'ia para quimajcahuasqu'ia, yeca miyac huelta quinotzayaya para quicamahuis.
44024027	Huan panoc ome xihuitl, huan tlanqui itequi F'elix queja gobernador huan pejqui tlanahuat'ia Porcio Festo. Huan F'elix quinequiyaya mocahuas cuali ica israelitame, huajca quicajtejqui Pablo ipan tlatzactli.
44025001	Huajca teipa Porcio Festo ajsico Cesarea para quiselis itequi, huan mocajqui nepa eyi tonali, huan teipa quisqui huan tlejcotiyajqui hasta altepetl Jerusal'en.
44025002	Huan nepa mosentilijque ihuaya nopa tlayacanani tlen totajtzitzi huan nopa israelitame tlen m'as quipixque tequihuejcayotl, huan nochi quiilhuijque tlen ica quiteilhuiyayaj Pablo.
44025003	Huan quitlajtlanijque Festo ma quinchihuili se favor huan ma quihualica Pablo hasta altepetl Jerusal'en pampa nopa israelitame ya mocualtlalijtoyaj para quimictisqu'iaj ipan ojtli.
44025004	Pero Porcio Festo quinilhui ax huelis pampa Pablo itztoya ipan tlatzactli ipan altepetl Cesarea huan yajaya nojquiya mocuepasqu'ia nepa ica se ome tonali.
44025005	Huan quinilhui: --Intla imojuanti tlen inquipiyaj tequihuejcayotl huelis intemose nohuaya hasta altepetl Cesarea, huelis inquiteilhuise nepa intla quichijtoc se tlaixpanoli.
44025006	Huajca Porcio Festo mocajqui Jerusal'en seyoc chicueyi o majtlactli tonali huan teipa mocuepqui Cesarea. Huan tonili mosehuiyaya ipan tequicali campa tetlajtolsencahua huan tlanahuati ma quihualicaca Pablo.
44025007	Huan quema Pablo hualajqui, nopa israelitame tlen hualajtoyaj tlen Jerusal'en moquetzque huan quiteilhuijque ica miyac tlaixpanoli tlen huejhueyi, pero ax huelque quinext'iaj para nelnel'ia quichijtoya nopa fiero tlamantli.
44025008	Huan teipa Pablo camatqui para momanahuis huan quinilhui: --Ax nijchijtoc niyon se tlaixpanoli ica totlanahuatilhua tiisraelitame, niyon ica tohueyi tiopa, niyon ax tleno nijchijtoc ica nopa hueyi tlanahuatijquetl C'esar ipan altepetl Roma.
44025009	Pero Porcio Festo quinequiyaya mocahuas cuali ica nopa israelitame, huajca quiilhui Pablo: --¿Tijnequi tiyas Jerusal'en huan nepa nimitztlajtolsencahuas ica nochi ni tlamantli tlen mitzteilhu'iaj?
44025010	Huan Pablo quinanquili: --Ama nimoquetza moixtla, ta tlen tijpiya itequihuejcayo Tlanahuatijquetl C'esar. Huan nica campa quinamiqui para tinechtlajtolsencahuas. Ax tleno niquinchihuilijtoc israelitame huan ya tijmati para nel'ia xitlahuac tlen nimitzilhu'ia.
44025011	Intla nijchijtosqu'ia se hueyi tlaixpanoli huan quinamiqui ma nimiqui, xinechmicti. Pero ax neli tlen nopa tlacame nechteilhu'iaj huan axaca quipiya tequihuejcayotl nechtemactilis ininmaco para nechmictise. Na nijnequi nopa hueyi tlanahuatijquetl, C'esar, ma nechtlajtolsencahua.
44025012	Huajca Porcio Festo quincamahui sequinoc tequihuejme tlen mosehuiyayaj ihuaya, huan teipa quiilhui Pablo: --Tinechtlajtlanijtoc tiyas iixtla nopa hueyi tlanahuatijquetl C'esar, huajca quena, nimitztitlanis iixtla.
44025013	Huan panoc se quesqui tonali ajsicoj Cesarea nopa tlanahuatijquetl tlen israelitame tlen itoca Herodes Agripa II ihuaya iicni Berenice. Hualajque para quitlajpalose Porcio Festo.
44025014	Huan mocajque nepa miyac tonali. Huan Festo quicamahui Agripa tlen Pablo huan quinilhui: --Itztoc se tlacatl nica tlen Gobernador F'elix quicajqui ipan tlatzactli quema tlanqui itequi.
44025015	Huan quema niitztoya ipan altepetl Jerusal'en, nopa tlayacanani tlen totajtzitzi huan huehue tlacame tlen israelitame quiteilhuijque noixtla huan nechilhuijque monequi para miquis.
44025016	"Huan niquinilhui ax onca tequihuejcayotl ipan ni tlali tlen iaxca Roma para nitemactilis se tlacatl ma miqui queja nopa. Monequi achtohui tlacame ma quiteilhuica iixtla huan teipa tijcahuase nopa tlacatl ma camati para momanahuis iniixtla tlen quiteilhu'iaj.
44025017	Yeca quema nopa israelitame hualajque nica Cesarea, ax nijpolo niyon se tlalochtli. Tonili nimosehui ipan notequi campa tequicali huan nitlanahuati ma nechhualiquilica Pablo.
44025018	Pero inijuanti tlen quiteilhuiyayaj ax quiteilhuijque ica se hueyi tlaixpanoli queja nimoilhui para huelis quichijtoya.
44025019	San quiteilhuijque pampa ax quitoquiliyaya iniisraelita tlamachtil queja quinequiyayaj. Nojquiya nechcamahuijque tlen se tlacatl Jes'us tlen nopa israelitame quiijtohuaj mictoc, huan Pablo quiijtohua para yoltoc.
44025020	Huan ax nijmatiyaya tlaque nijchihuas ica ni tlamantli; yeca nijtlajtlani Pablo intla quinequiyaya yas Jerusal'en para nijtlajtolsencahuas nepa ica tlen quiteilhu'iaj.
44025021	Pero Pablo quiijto quinequi quichiyas hasta nopa hueyi tlanahuatijquetl Augusto C'esar quitlajtolsencahuasqu'ia. Huajca niquijto ma mocahua ipan tlatzactli hasta nijtitlanis Roma campa itztoc C'esar."
44025022	Huan Agripa quiilhui Festo: --Na nojquiya nijnequi nijtlacaquilis nopa tlacatl. Huan Festo quinanquili: --Mostla tijcaquis tlen quiijtos.
44025023	Huajca tonili ajsitoj Agripa huan Berenice huan calajque ipan nopa hueyi tequicali ica miyac tlatlepanitali huan moquentiyayaj ininyoyo tlen m'as cuali. Huan calajque ininhuaya miyac tlayacanani tlen soldados huan miyac tlacame tlen moaxilijtoque ipan altepetl Cesarea. Huan Festo tlanahuati ma quihualicaca Pablo.
44025024	Huan teipa Festo quinilhui nopa tlacame: --Tlanahuatijquetl Agripa huan nochi imojuanti tlen inmosentilijtoque nica, xiquitaca ni tlacatl tlen itztoc imoixtla. Miyac israelitame nepa ipan altepetl Jerusal'en huan nica ipan altepetl Cesarea quiteilhu'iaj ica miyac tlamantli huan ica chicahuac nechtlajtlan'iaj ma miqui.
44025025	Pero ax tleno nijpanti tlen ax cuali quichijtoc para ma miqui, huan ama yajaya quinequi yas iixpa nopa hueyi tlanahuatijquetl C'esar huan yeca niquijtojtoc nijtitlanis nepa.
44025026	Pero ax nijmati tlaque nijtlajcuilhuis nopa hueyi tlanahuatijquetl para ma quimati itlaixpanol. Huajca nijhualicatoc imoixtla, Tlanahuatijquetl Agripa, achtohui ta tijtlajtlanis tlaque quichijtoc ica nopa israelitame. Quej nopa nijmatis tlaque nijtlajcuilhuis C'esar.
44025027	Pampa nel'ia se huihuiyotl intla nijtitlanis se tlacatl tlen tzactoya hasta C'esar huan ax niquilhuis tlaque ica quiteilhuijtoque.
44026001	Huajca Agripa quiilhui Pablo: --Ama tihuelis tinechcamahuis para timomanahuis. Huajca Pablo momatlalanqui huan pejqui camati:
44026002	"Tlanahuatijquetl Agripa, nipaqui ama pampa nihuelis nimitzcamahuis para nimomanahuis, pampa ax nijchijtoc tlen ica nechteilhu'iaj nopa israelitame.
44026003	Ta cuali tijmati nojquiya nochi totlamachtil tiisraelitame huan nochi tlamantli tlen ica timonajnanquil'iaj. Huajca nimitztlajtlan'ia xinechtlacaquili tlen nimitzilhuis.
44026004	"Nochi israelita tlayacanani quimatij tlen quema niitztoya nipilsiltzi huan hasta quema nimochijqui nitelpocatl, nimomachti ica israelita tlamachtiani ipan notlal campa niejqui huan teipa ipan Jerusal'en.
44026005	Nechixmajtoque miyac xihuitl huan intla quinequisqu'iaj, huelis mitzilhuise para niitztoya se fariseo, nopa israelitame tlen achi m'as chicahuac quitoquil'iaj nochi tlen quiijtohuaj toisraelita tlanahuatilhua.
44026006	Pero ama inijuanti nechteilhu'iaj nica pampa nijneltoca Toteco Dios techtlamichihuilis nochi tlen quintencahuilijtoc tohuejcapan tatahua huejcajquiya para quichihuas huan techyolitis quema timiquise.
44026007	Nochi tohuejcapan tatahua, nopa majtlactli huan ome iconehua Jacob, huan ininteipa ixhuihua nojquiya quineltocaj quitlamichihuas itlajtol, yeca quitequipanohuaj Toteco tonali huan yohuali pampa quipiyaj ni tlaneltoquili. Pero pampa na nijpiya ni tlaneltoquili, Tlanahuajtiquetl Agripa, nopa israelitame ama nechteilhu'iaj.
44026008	¿Para tlen ax hueli inquineltocaj para Toteco Dios quinyolitis tlacame tlen mictoque?
44026009	"Achtohui na nojquiya nimoilhui para monequiyaya niquintlaijiyohuiltis tlen quineltocaque Jes'us tlen Nazaret.
44026010	Huajca queja nopa nijchijqui nepa Jerusal'en. Huan nopa tlayacanca totajtzitzi nechmacayayaj tequihuejcayotl ma niquintzacua miyac tlen quineltocaque Jes'us. Huan nojquiya quema tlacame quinmictiyayaj tlaneltocani, na niquinyolchicahuayaya ma quichihuase.
44026011	Miyac huelta nitlanahuati ma quinhuitequica tlaneltocani ipan toisraelita tiopahua campa hueli pampa nijnequiyaya ma quitelchihuaca Cristo huan ma quicahuaca. Yeca niquintoquilijtinenqui tlaneltocani campa hueli yajtoyaj hasta niyajqui ipan altepetini ipan sequinoc tlaltini para niquintemos.
44026012	"Huan se tonal ipan notequi ninejnemiyaya ipan ojtli nechca altepetl Damasco. Nopa tlayacanca totajtzitzi nechtequimacatoyaj ma niquintemoti tlen quineltocaj Jes'us nopona. Huan nijhuicayaya amatlajcuiloli tlen quinexti para nechmacatoyaj tequihuejcayotl ma nijchihuas nopa tequitl.
44026013	Pero Tlanahuatijquetl Agripa, ica tlajco tona niquitac se tlahuili m'as chicahuac que tonati. Nopa tlahuili hualajqui tlen elhuicactli huan nechyahualo huan quinyahualo nochi tlen nohuaya yohuiyayaj.
44026014	Huan nochi tihuetzque tlalchi huan nijcajqui se tlen nechcamahui ica tohebreo tlajtoli huan nechilhui: 'Saulo, Saulo, ¿para tlen tinechtlaijiyohuilt'ia? San moselti timococosnequi.'
44026015	"Huan niquijto: '¿Ajqueya ta, noTeco?' "Huan Tohueyiteco quiijto: 'Na niJes'us tlen tinechtlaijiyohuilt'ia.
44026016	Ximoquetza nimantzi. Ama nimonexti moixtla para nimitztequimacas tiitztos tinotlatequipanojca huan tinotlayolmelajca. Nijnequi tiquinilhuis tlacame nochi tlen tiquitztoc ama huan tlen tiquitas quema nimonextis moixtla teipa.'
44026017	"Huan yajaya quiijtoj: 'Nimitzmanahuis ininmaco israelitame huan tlen ax israelitame. Quena, ama nimitztitlanis para tiquinilhuis tlen ax israelitame notlajtol.
44026018	Huan tiquintlapohuilis inintlachiyalis para ma quicajtehuaca nopa tzintlayohuilotl huan ma nejnemica ipan tlahuili huan ma quichihuaca tlen xitlahuac. Huan para ma quisaca tlen campa ama itztoque tlatzintla ichicahualis Axcualtlacatl para ma quiixmatica Toteco. Quena, tlacame tlen ax israelitame nojquiya nechneltocase huan quipantise tlapojpolhuili ipampa inintlajtlacolhua. Huan teipa pampa nechneltocase, quiselise tlen iniaxca nepa ipan elhuicac ininhuaya nochi sequinoc tlen Toteco quiniyocatlalijtoc para iaxcahua.' Quej nopa nechilhui Jes'us.
44026019	"Huan yeca, Tlanahuatijquetl Agripa, nijneltoquili tlen Toteco nechilhui tlen elhuicactli.
44026020	Huan achtohui niyajqui Damasco para niteilhuis tlen Jes'us huan teipa niyajqui Jerusal'en huan ipan nochi ni estado Judea. Nojquiya niquinilhuijtoc tlacame tlen ax israelitame para ma quipatlaca ininyolo, huan ma quitoquilica Toteco huan ma quichihuaca tlen cuali para nochi quimatise ya quipatlatoque ininyolo.
44026021	Huan yeca nopa israelitame nechitzquijque ipan tohueyi tiopa huan quinequiyayaj nechmictise.
44026022	Pero Toteco nechpalehui nopa tonal huan nechmanahuijtoc hasta ama, huan yeca niquincamahu'ia tlacame tlen tlapijpixtoque huan tlen teicneltzitzi, pero san niquinilhu'ia tlen itiocamanalojcahua Toteco huan Mois'es huejcajquiya quiijtojque para teipa panosqu'ia.
44026023	Niquinilhu'ia queja monejqui tlaijiyohuis huan miquis nopa Cristo tlen Toteco Dios quititlanqui. Huan monejqui yajaya elqui tlen achtohui moyolcuic tlen inijuanti tlen mictoyaj para quintlahuilis huan quinmaquixtis israelitame huan tlen ax israelitame."
44026024	Huan Pablo noja quincamahuiyaya, huan Festo quiijto chicahuac: --¡Pablo tilocojtic! Miyac timomachtijtoc huan yeca timolocochijtoc.
44026025	Pero Pablo quinanquili: --Ax nilocojtic, titohueyi tequihue Festo. Nimitzilhu'ia tlen nel'ia xitlahuac huan temachtli.
44026026	Huan nica itztoc ni Tlanahuatijquetl Agripa tlen cuali quimachil'ia nochi tlen panoc ica Jes'us huan yeca nimoneltlal'ia para nicamatis xitlahuac iixtla tlen ni tlamantli. Nijmati yajaya quicactoc nochi ni tlamantli tlen Jes'us quichijqui pampa nochi tlacame quimatque nochi tlen panoc ihuaya.
44026027	Huan Pablo quiilhui Agripa: --Tlanahuatijquetl Agripa, ¿tijneltoca tlen itiocamanalojcahua Toteco quiijcuilojque? Nijmati para tijneltoca.
44026028	Huan Agripa quiilhui Pablo: --Ica seyoc pilquentzi tinechchihuilisqu'ia ma nijneltoca Jesucristo.
44026029	Huan Pablo quinanquili: --Ma Toteco mitzpalehui para ta huan nochi tlen itztoque nica xijneltocaca Cristo queja na nijneltoca yonque ica se pilquentzi o ica miyac tlajtoli. Pero ax niquijtohua para nijnequi inmechilpise queja na nechilpitoque ica ni tepos mecatl.
44026030	Huajca moquetzque Tlanahuatijquetl Agripa, Gobernador Festo, huan Berenice huan nochi tlen mosehuijtoyaj ininhuaya.
44026031	Huan moiyocatlalijque huan pejque mocamahu'iaj ininseltitzi. Huan nochi quiijtojque: --Axtle tleno quichijtoc ni tlacatl para quimictise, niyon para yajaya tzactos.
44026032	Huan Agripa quiilhui Festo: --Intla Pablo ax tlajtlantosqu'ia para yas iixpa C'esar para quitlajtolsencahuas, huelisqu'ia tijmalacanijtosqu'iaj.
44027001	Huan quema nopa tequihuejme quiijtojque ajsic nopa tonal para quititlanise Pablo hasta tlali Italia, quitemactilijque ya huan sequinoc tlacame tlen nojquiya tzactoyaj imaco se tlayacanquetl tlen soldados tlen itoca eliyaya Julio. Huan nopa pamitl tlen soldados tlen quinyacanqui inintoca eliyaya nopa Pamitl Augusta.
44027002	Huajca nochi ticalajque ipan se hueyi barco tlen hualajqui tlen altepetl Adramitio huan yohuiyaya ipan hueyi atl hasta nopa altepetini iteno tlali Asia. Huan tiquisque nepa huan nojquiya yajqui tohuaya toicni Aristarco tlen ejqui altepetl Tesal'onica ipan tlali Macedonia.
44027003	Huan tonili tiajsitoj altepetl Sid'on. Huan Julio quitlasojtlac Pablo huan quicahuili ma quinpaxaloti ihuampoyohua huan para inijuanti ma quimacaca nochi tlen monequi para ica panos.
44027004	Teipa tiquisque Sid'on huan tiyajque ipan hueyi atl nechca tlali Chipre huan tipanoque ica norte pampa nel'ia chicahuac techixilpitzayaya nopa ajacatl.
44027005	Huan teipa tiquixcotonque nopa hueyi atl tlen mocahua iteno tlali Cilicia huan tlali Panfilia. Huan tiajsitoj Mira, se altepetl ipan Licia.
44027006	Huan nepa nopa tlayacanquetl Julio quipanti se hueyi barco tlen hualayaya tlen altepetl Alejandr'ia huan yohuiyaya tlali Italia, huan technahuati ma ticalaquica ipan nopa barco.
44027007	Huan para miyac tonali nopa barco nejnenqui yolic, huan ica ohui tiajsitoj nopa tlali nechca Gnido. Huan tlahuel chicahuac techilpitzayaya nopa ajacatl huan ax techcahuiliyaya ma tinejnemica, yeca tijyahualojque nochi iteno tlali Creta campa ax m'as tlaajacayaya chicahuac huan tijpanoque Salm'on.
44027008	Huan ica miyac tequitl tipanotiyajque iteno Creta huan tiajsitoj campa se pilaltepetzi tlen itoca Buenos Puertos nechcatzi altepetl Lasea.
44027009	Ya miyac tonali tijpolijtoyaj ipan hueyi atl pampa yolic tiyohuiyayaj huan ajsitinemiyaya nopa metztli quema tlaseseya huan m'as mahuilili tijnejnemiltise tobarco ipan hueyi atl. Huajca Pablo quinilhui nochi tlacame tlen itztoyaj tohuaya tlen yaja moilhuiyaya.
44027010	Quiijto: --Tlacame, nimoilhu'ia toojhui elis nelmahuilili intla tiquisase nica huan m'as tijnejnemiltise tobarco ipan hueyi atl. Huelis polihuis tobarco, huan nopa miyac tlamamali huan tojuanti nojquiya huelis timisahuise.
44027011	Pero nopa tlayacanquetl Julio ax quitlacaquili tlen Pablo quiijto. Quineltocac inintlajtol itlayacancahua huan iteco nopa barco.
44027012	Inijuanti moilhuijque para m'as mahuilili intla mocahuasqu'ia tobarco nepa ipan pilaltepetzi Buenos Puertos para nopa nahui metztli quema tlaseseya pampa chicahuac tlaajaca nepa. Yeca inijuanti huan miyac tlacame tlen itztoyaj tohuaya quinequiyayaj ma tiquisaca. Quinequiyayaj intla tihuelisqu'iaj, tiajsisqu'iaj ipan altepetl Fenice ipan tlali Creta. Pampa nopona altepetl san tlapojtoc ipan se lado para ajacatl quiajsis campa nopa huejhueyi barcos mocahuasqu'iaj. Huan yeca quinequiyayaj ma timocahuaca nepa para nopa se quesqui metztli quema tlaseseya huan ax hueli nejnemij huejhueyi barcos ipan hueyi atl.
44027013	Huan quema pejqui tlaajaca se quentzi tlen sur, moilhuijque huelis tiajsise campa tijnequiyayaj. Yeca tiquisque nepa ipan tobarco huan tiyajque nechca iteno nopa tlali Creta.
44027014	Pero san quentzi teipa, hualajqui se ajacatl tlahuel chicahuac. Nopa ajacatl hualajqui tlen tlali Creta huan itoca Norte ajacatl huan techhuicac huejca tlen nopa tlali ipan hueyi atl.
44027015	Huan nopa ajacatl techcuatopehuayaya chicahuac, huan ayoc tihuelque tijcuepase tobarco para elis nechca tlali. Yeca san tijmajcajque tobarco ma yas campa nopa ajacatl quinequiyaya techhuicas.
44027016	Huan tijpanoque se piltlaltzi tlatlajco hueyi atl tlen itoca Clauda. Huan nopona quema ayoc tlahuel chicahuac hualayaya nopa ajacatl; ica miyac tequitl, tijtlalanque nopa pilcuacanahuajtzi tlen quitilanayaya tobarco. Tijhualicayayaj para ipan momanahuisqu'iaj sequin intla tlapanis tobarco.
44027017	Huan quema tijtlalanque nopa pilcuacanahuajtzi, tijtlalijque ipan tohueyi barco. Huajca nopa tlacame quiyahualilpijque tobarco ica lazo tlen tlahuel tomahuac para ma ax tlapanisqu'ia. Huan quitemohuijque nopa achtohui ejetic tepostli, pampa momajmatiyayaj para nopa ajacatl quicuatopehuasqu'ia tobarco campa se lugar tlen itoca Sirte campa onca miyac xali, huan nel'ia mahuilili nepa. Pero yonque quitemohuijque nopa tepostli, nopa ajacatl san quihuicayaya tobarco campa hueli.
44027018	Huan tonili nopa ajacatl huan hueyi atl noja tlahuel chicahuac quicuatopehuayaya tobarco. Huajca nopa tlacame tlen quinejnemiltiyayaj tobarco pejque quitepehuaj ipan hueyi atl nopa tlamamali tlen tijhualicayayaj para ayoc elisqu'ia etic tobarco.
44027019	Huan hualhuiptlatic nochi tojuanti tiquinpalehuijque quitepehuase ipan hueyi atl cuasiyas, cuamesas, huan nochi tlen eltoya ipan tobarco.
44027020	Huan para miyac tonali ax tiquitaque tonati, niyon sitlalime. Huan nochi timoilhuiyayaj timisahuisqu'iaj pampa nel'ia chicahuac nopa ajacatl techcuatopehuayaya.
44027021	Huan quipixqui miyac tonali ax tlacuajtoyaj nopa tlacame, huajca Pablo moquetzqui iniixtla huan quiijto: --Tlacame, achi cuali eltosqu'ia intla innechtlacaquilijtosqu'iaj tlen nimechilhui huan ax tiquistosqu'iaj tlali Creta. Ax tijpolojtosqu'iaj nochi nopa tlamantli tlen tijtepejque ipan hueyi atl.
44027022	Pero ama nimechilhu'ia ximosemacaca, amo ximajmahuica pampa axaca miquis, san polihuis tobarco.
44027023	Na niiaxca Toteco Dios huan yajaya tlen nijtequipanohua. Huan tlayohua nechtitlanili ielhuicac ejca tlen nechilhui:
44027024	'Amo ximajmahui, Pablo, monequi tiajsiti Roma huan timonextis iixtla Tlanahuatijquetl C'esar, huan pampa ta tiiaxca Toteco, yajaya nojquiya quinmanahuis nochi ni tlacame tlen itztoque mohuaya ipan ni barco huan axaca miquis.'
44027025	Huajca nohuampoyohua, ximosemacaca pampa na nimotemach'ia ipan Toteco Dios huan nijmati para nochi panos queja nechilhuijtoc.
44027026	Pero ni ajacatl quihuicas tobarco huan cuatacanis ipan se piltlaltzi tlatlajco hueyi atl.
44027027	Tlantoya ome samanos tiitztoyaj ica nopa ajacatl tlen tlahuel chicahuac ipan hueyi atl. Huan timopantijque ipan se hueyi atl tlen itoca Adria huan nopa ajacatl noja quicuatopehuayaya tobarco campa hueli. Huan ica tlajco yohual nopa tlacame tlen tequitiyayaj ipan tobarco momacaque cuenta tiajsiyayaj nechca tlali.
44027028	Huajca quiyejyecojque para quimatise quesqui ihuejcatlanca nopa atl itzintla tobarco, huan san quipixqui treinta y seis metros ihuejcatlanca. Huan ica seyoc tlalochtli, sampa quiyejyecojque huan san quipixqui veintisiete metros.
44027029	Huan nopa tlacame momajmatiyayaj para nopa ajacatl quicuatacanaltisqu'ia tobarco ipan nopa huejhueyi tetini nechca tlali. Huajca ica iica tobarco quinmajcajque nopa mecatl tlen quinpixtoyaj nahui huejhueyi barcos tlen ejetic para motlatzquilise atzintla huan para ma ayoc nejnemi tobarco ica nopa ajacatl. Huan nochi majmahuiyayaj huan tlahuel quinequiyayaj ma tlanesi para huelis tlachiyase.
44027030	Huan nopa tlacame tlen tequitiyayaj ipan tohueyi barco quinequiyayaj cholose ipan nopa pilcuacanahuajtzi tlen tijhualicayayaj pampa moilhuijque nochi timiquisqu'iaj ipan tobarco. Yeca quitemohuijque nopa pilcuacanahuajtzi ipan hueyi atl, huan istlacatique huan quiijtojque san quinejque quiilpise m'as tepostli iixtla tobarco.
44027031	Pero Pablo quimatqui para cholosqu'iaj, yeca quinilhui nopa tlayacanquetl ininhuaya isoldados: --Intla nopa tlacame ax mocahuaj nica, imojuanti inmiquise.
44027032	Huajca nopa soldados quitzontejque nopa mecatl tlen nopa tlacame ica quitemohuiyayaj nopa pilcuacanahuajtzi. Huan huetzqui nopa pilcuacanahuajtzi ipan hueyi atl huan yajqui.
44027033	Huan quema tlanesqui, Pablo quincamahui nochi tlen itztoyaj ipan tohueyi barco huan quinilhui ma tlacuaca. Quinilhui: --Ticaxitijquejya ome samanos para inmocuesohuaj huan ax inquinequij intlacuase.
44027034	Yeca chicahuac nimechtlajtlan'ia xitlacuaca cuali para inquipiyase chicahualistli para timomanahuise. Huan nijmati niyon se tlen tojuanti ax miquis, niyon axaca quipolos se itzoncal.
44027035	Huan quema Pablo quincamahui queja nopa, yajaya quiitzqui se pantzi huan quitlascamatqui Toteco iniixtla nochi inijuanti. Huan quitlajcotlapanqui huan pejqui quicua.
44027036	Huajca nochi inijuanti achi m'as quipixque paquilistli, huan nochi tlacuajque.
44027037	Huan nochi tojuanti tiitztoyaj 276 ipan nopa hueyi barco.
44027038	Huan quema tlanque tlacuaj cuali, huajca quitepejque ipan hueyi atl itlamiya nopa tlamamali tlen trigo tlen tijhuicayayaj para ayoc elis m'as etic tohueyi barco.
44027039	Huan quema tlanesqui, nopa tlacame tlen quinejnemiltijque tohueyi barco quiitaque tiitztoyaj nechca tlali, pero ax quiixmatque tlaque itoca. Huan teipa quiitaque campa oncayaya xali ateno, huan moilhuijque huelis quinejnemiltise tohueyi barco tlatlajco huejhueyi tetini hasta nopona.
44027040	Huajca quitzontejque nopa mecatl tlen ica quiilpitoyaj nopa ejetic tepostli atzintla, huan quincajtejque ipan hueyi atl. Huan quintemohuijque nopa huapaltini tlen quichihuaj para ma nejnemis tohueyi barco para campa tijnequij. Huan quitlalanque nopa hueyi yoyomitl iixpa tohueyi barco para nopa ajacatl ma quicuatopehua, huan nimantzi pejqui techcuatopehua chicahuac huan timonechcahuijtiyajque para campa onca xali.
44027041	Pero tohueyi barco cuatacanqui ipan se hueyi tetl ipan tlali tlen tlatzintla nopa atl. Huan nopa atl ayoc eliyaya huejcatla para quihuicas tohueyi barco. Huajca nel'ia cuatacanqui iixpa tohueyi barco huan ayoc huelqui nejnemi. Huan iica pejqui tlapani tobarco pampa nopa atl chicahuac quimaquiliyaya.
44027042	Huajca nopa soldados moilhuiyayaj quinmictise nochi tlacame tlen tzactoque para ax ajquisqu'iaj hasta tlali huan cholosqu'iaj.
44027043	Pero nopa tlayacanquetl tlen soldados ax quinequiyaya ma quimictica Pablo, yeca ax quincahuili para ma quinmictica. Yajaya tlanahuati para nochi tlen huelque ajquij ma timomajcahuaca achtohui ipan atl huan ma tiajquica hasta campa tlali.
44027044	Huan sequinoc tlen ax huelque ajquij ma quicuica huapali o tlamantli tlen quipantisqu'ia ipan hueyi barco para ax misahuise. Quej nopa nochi quichijque huan nochi tojuanti tiajsitoj cuali ipan tlali.
44028001	Huajca nochi tojuanti tiajsitoj ica cuali, huan tijpantijque para nopa piltlaltzi itoca Malta huan quipixqui hueyi atl yahualtic.
44028002	Huan nopa Malta ehuani techselijque ica paquilistli. Huan tlipitzque para timototonise pampa tlaseseyayaya huan tlaahuetziyaya.
44028003	Huan Pablo quisentiliyaya cuahuitl huan quitemayaya ipan tlitl. Huan nimantzi quisqui ipan tlitl se cohuatl tlen itztoya ipan nopa cuahuitl, huan quimahuijconqui.
44028004	Huan nopa Malta ehuani quiitaque nopa cohuatl cuahuiyontoc imaco Pablo huan moilhuijque se ica sequinoc: "Huelis ne tlacatl se temictijquetl tlen momaquixti ipan nopa hueyi atl, pero Dios ax quicahuil'ia ma itzto pampa ax cuali tlen quichijtoc."
44028005	Pero Pablo san momatzejtzelo huan nopa cohuatl huetzqui ipan tlitl, huan ax tleno ipantic.
44028006	Huan nopa tlacame quichiyayayaj para ma semahu'ia Pablo o ma huetzisqu'ia mictoc. Pero quichixque miyac hora, huan ax tleno ipantic Pablo. Yeca quipatlaque inintlalnamiquilis huan quiijtojque para Pablo eliyaya se dios.
44028007	Huan nechca campa tiajsitoj ipan tlali, eltoya nechca nochi itlal huan ichaj se tlacatl tlen itoca eliyaya Publio. Publio elqui se hueyi tlayacanquetl ipan nopa piltlaltzi. Huan yajaya techseli ica cuali huan techtlamacac para eyi tonali.
44028008	Huan huilantoya itata Publio ipan itlapech pampa totoniyayaya huan eshuilohuayaya. Yeca Pablo calajqui campa itztoya, huan momaijto, huan quitlali ima ipan ya huan quichicajqui.
44028009	Huan teipa nochi nopa piltlaltzi ehuani quicajque tlen panoc, huan hualajque nochi tlen mococohuaj campa itztoya Pablo huan nochi mochicajque.
44028010	Huan yeca nopa piltlaltzi ehuani techtlepanitaque miyac huan techmacaque miyac tlamantli. Huan teipa quema ajsic tonal para tiquisase, techmacaque nochi tlen monequiyaya para ipan toojhui.
44028011	Huan timocajque nepa tlali Malta para eyi metztli. Huan teipa ticalajque ipan seyoc hueyi barco tlen hualajtoya tlen altepetl Alejandr'ia huan tlen nojquiya mocajtoya nepa ipan nopa piltlaltzi Malta nopa se ome metztli quema tlaseseya. Huan ipan iixpa nopa hueyi barco quinpixtoya ome tlaixcopincayome tlen inintoca C'astor huan P'olux. Huajca sampa tiquisque tlen nopa tlali huan tinejnenque ipan hueyi atl.
44028012	Huan teipa tiajsitoj altepetl Siracusa huan timocajque nepa eyi tonali.
44028013	Huan teipa tiquisque huan tiyajque nechca iteno nopa tlali hasta tiajsitoj altepetl Regio. Huan tonili hualajqui se ajacatl ica sur huan techcuatopejqui hasta hualhuiptlat'ia tiajsitoj altepetl Puteoli.
44028014	Nepa tiquinpantijque sequin toicnihua ipan Cristo huan techilhuijque ma timocahuaca ininhuaya. Huan timocajque ininhuaya chicome tonali. Huan teipa tiquisque huan tiicxinejnenque para tiajsitij Roma.
44028015	Huan ya quimajtoyaj toicnihua ipan Cristo nepa Roma para tiajsitinemiyayaj. Yeca quisque Roma icxinemiyayaj huan technamiquicoj ipan ojtli campa se tianquis tlen itoca Foro de Apio. Huan teipa sequinoc technamijque ipan pilaltepetzi Tres Tabernas. Huan quema Pablo quinitac nopa tlaneltocani, quitlascamatqui Toteco huan inijuanti quimacaque yancuic tetili ipan iyolo.
44028016	Teipa tiajsitoj altepetl Roma huan nopa sequinoc tlatzacme quintemactilijque campa tlatzactli, pero nopa hueyi tlayacanquetl tlen soldados quicahuili Pablo ma mocahua iyoca ipan se cali. Huan ihuaya mocajqui san se soldado para quimocuitlahuis.
44028017	Huan quema Pablo quipixtoya eyi tonali nepa ipan altepetl Roma, quinnotzqui nopa tlayacanani tlen israelitame tlen nepa ehuaj. Huan quema hualajtoyaj, quinilhui: --Innoisraelita icnihua, nopa israelitame nepa Jerusal'en nechitzquijque huan nechtemactilijque ica romano tequihuejme yonque ax niquinixpanotoc israelitame, niyon totlamachtil tlen tohuejcapan tatahua techcahuilijtejque.
44028018	Teipa nopa Roma tequihuejme nechtlajtolsencajque huan quiijtojque ax tleno nijchijtoya para nimiquis. Huan quinequiyayaj nechmajcahuase.
44028019	Pero nopa israelitame ax quinequiyayaj, yeca nitlajtlanqui para ma nechhualicaca nica Roma para C'esar ma nechtlajtolsencahua, pampa ax nijnequiyaya m'as niquinteilhuis noicnihua israelitame.
44028020	Yeca nimechnotzqui para nimechitas huan nimechcamahuis. Niilpitoc ica ni tepos mecatl pampa nijneltoca nopa Cristo tlen nochi israelitame quichixtoyaj ma ajsi.
44028021	Huan nopa israelitame nepa quiilhuijque: --Nopa israelitame ipan estado Judea ax techtitlanilijtoque niyon se amatlajcuiloli para techilhuis tlen ta. Huan niyon se toicni ax hualajtoc para techcamahuis intla tijchijtoc tlen ax cuali.
44028022	Pero tojuanti tijnequij tijcaquise tlen tijneltoca tlen Jes'us. Campa hueli tlali tijcactoque para miyac quiijtohuaj para ax cuali para tlacame ma quineltocaca Jes'us. Pero san ya nopa tijmatij.
44028023	Huan quitlalijque se tonal quema hualasqu'iaj, huan ipan nopa tonal ajsicoj nelmiyac israelitame ipan nopa cali campa Pablo mocahuayaya. Huan Pablo quincamahui quejatza Toteco tlanahuat'ia huan quincamahui tlen Jes'us. Ica itlanahuatil Mois'es huan ica tlen quiijcuilojtoyaj itiocamanalojcahua Toteco, Pablo quinnextili para Jes'us elqui nopa Cristo tlen Toteco quititlantoya. Yajaya pejqui quincamahu'ia ica ijnaloc huan ax tlanqui hasta tiotlaquixqui.
44028024	Huan sequin nopa tlacame quiselijque tlen Pablo quinilhui, huan sequinoc ax quineltocaque.
44028025	Inijuanti san pejque monajnanquil'iaj se ica seyoc huan pejque yohuij. Huajca Pablo quinilhui nopa tlacame ni tlajtoli: --Xitlahuac nopa tlajtoli tlen Itonal Toteco quimacac Isa'ias, itiocamanalojca Toteco para ma quinilhui tohuejcapan tatahua. Quiilhui:
44028026	'Xiya campa ni tlacame huan xiquinilhuiti ni tlajtoli. Toteco quiijtohua: Nel'ia inquicaquise notlajtol, pero ax inquimachilise. Nel'ia inquiitase tlen nijchihuas, Pero ax inquimachilise tlen quinequi quiijtos.
44028027	Pampa ni israelitame yoltetique. Mochijtoque queja nacastzactoque huan queja popoyotzitzi. Ax quinequij quiitase huan ax quinequij nechcaquise. Ax quinequij quimachilise notlajtol ica ininyolo, Huan ax quinequij moyolcuepase para niquintlajtlacolquixtis. Quej nopa ijcuilijtoc ipan Itlajtol Toteco.' Huan Pablo quinilhui:
44028028	--Huajca inisraelitame, xinechtlacaquilica. Ama Toteco quinmacas itlajtol tlacame tlen ax israelitame. Huan inijuanti quicaquise huan quiselise.
44028029	Huan quema Pablo quiijto ni tlajtoli, nopa israelitame quisque huan chicahuac monajnanquilijtiyajque se ica seyoc.
44028030	Huan Pablo mocajqui nopona ome xihuitl ipan se cali tlen quitlanejtiyaya ica se tlaxtlahuili. Huan ica paquilistli quinseliyaya nochi tlen quipaxalohuayayaj.
44028031	Huan nempa quinixtomiliyaya quejatza Toteco Dios tlanahuat'ia, huan quinmachtiyaya tlen Tohueyiteco Jesucristo ica chicahualistli. Ax pinahuayaya, huan axaca quitzacuiliyaya.
45001001	Na niPablo. Niitequipanojca Jesucristo. Toteco nechtequitlali ma niitzto niitlayolmelajca, huan nechiyocatlali ma niquincamahui tlacame icual tlajtol.
45001002	Huejcajquiya ipan Itlajtol tlen tlatzejtzeloltic tlen quiijcuilojque itiocamanalojcahua, Toteco techtlajtolcahuili para teipa oncas ni cuali tlajtoli.
45001003	Ni cuali tlajtoli techilhu'ia tlen Tohueyiteco Jesucristo, Icone Toteco Dios tlen teipa tlacatisqu'ia ica itlacayo se tlacatl. Techilhu'ia para yajaya elisqu'ia se iteipa ixhui Tlanahuatijquetl David queja itlacayo se tlacatl.
45001004	Huan nojquiya quinexti para temachtli Tohueyiteco Jesucristo itztoc Icone Toteco quema moyolcuic tlen campa mijcatzitzi ipampa ichicahualis Itonal Toteco tlen tlatzejtzeloltic.
45001005	Hueyi iyolo Jesucristo noca na huan nechmacac tequihuejcayotl para niquinyolmelahuas nochi tlacame tlen ax israelitame tlen Cristo quinchihuilijtoc para huelis quineltocase huan quichihuase ipaquilis pampa quiicnel'iaj.
45001006	Huan imojuanti nojquiya initztoque intlacame tlen Toteco inmechnotztoc para inelise iniaxcahua Tohueyiteco Jesucristo.
45001007	Huajca nimechtlajcuilhu'ia inRoma ehuani tlen Toteco inmechicnel'ia, huan inmechnotztoc, huan inmechiyocatlalijtoc para inelise itlatzejtzeloltijca tlacajhua. Toteco Totata huan Tohueyiteco Jesucristo ma quipiyaca hueyi ininyolo imohuaya huan ma inmechmacaca tlasehuilistli.
45001008	Achtohui nijnequi nijtlascamatis Toteco Dios ica Jesucristo para nochi imojuanti, pampa hasta campa hueli ipan tlaltepactli, nochi quicactoque quejatza nel'ia cuali inquineltocaj.
45001009	Toteco quimati para ajachica nimechilnamiqui iixpa. Quena, ax nijcahua nimomaijtohua ipan Toteco imopampa, yajaya tlen nijtequipanohua ica nochi noyolo quema niquinilhu'ia tlacame tlen ni cuali tlajtoli tlen Icone.
45001010	Huan nochipa nijtlajtlan'ia Toteco para ma ax huejcahuas huelis nimechpaxaloti intla ya ipaquilis.
45001011	Nel'ia nijnequi nimechitas para nimechpanoltilis se yajatili tlen Itonal Toteco temaca para initztose intemachme huan inquipiyase m'as chicahualistli ipan Toteco Dios.
45001012	Quinequi quiijtos nijnequi nimechyolchicahuas huan para innechyolchicahuase nojquiya. Pampa quema tiquitaj queja ne se cuali quineltoca Tohueyiteco, noja m'as tijpiyase chicahualistli tijneltocase.
45001013	Noicnihua, nijnequi xijmatica para miyac huelta nimoilhuijtoc niyas nimechitati pampa nijnequi nijchihuas itequi Toteco campa imojuanti queja nijchijtinentoc ica sequinoc tlacame tlen ax israelitame, pero hasta ama ax hueltoc niya nopona.
45001014	Ipan noyolo tlahuel nijnequi niquinmachtis tlen camatij griego huan tlen camatij sequinoc tlajtoli. Monequi niquinilhuis itlajtol Toteco tlacame tlen momachtijtoque huan tlen ax momachtijtoque.
45001015	Huajca nojquiya tlahuel nijnequi niyas nicamanaloti itlajtol Toteco campa imojuanti ipan altepetl Roma.
45001016	Ax nimopinahua nitepohuilis itlajtol Toteco, pampa quipiya ichicahualis Toteco para quinmaquixtis tlen inintlajtlacolhua nochi tlen quineltocaj. Achtohui quinmaquixt'ia israelitame huan nojquiya tlen ax israelitame.
45001017	Ni cuali tlajtoli technextil'ia quejatza Toteco techchihua tixitlahuaque iixpa intla san tijneltocaj. Eltoc queja ijcuilijtoc ipan Itlajtol Toteco: "Se tlen xitlahuac iixpa Toteco, itztos para nochipa pampa quineltoca ya."
45001018	Toteco Dios quinext'ia ihueyi cualancayo tlen elhuicac ica nochi tlacame tlen quichihuaj tlen ax quipact'ia huan tlen ax xitlahuac, pampa yonque inijuanti quimatij tlen melahuac, quichihuaj tlen ax cuali, huan quitzacuil'ia tlen melahuac para sequinoc ma ax quiixmatica.
45001019	Tlacame ya quimatij nochi tlen Toteco tlen se tlacatl hueli quimati pampa Toteco iselti quintlalilijtoc nopa tlamatiltili ipan ininyolo.
45001020	Hasta ipejya tonali quema Toteco quichijqui tlaltepactli, nochi tlacame quiitztoque elhuicactli huan tlaltepactli tlen yajaya quichijtoc. Huan nempa quiitztoque para Toteco itztoc, huan quipiya hueyi chicahualistli, huan para nochipa quipiyas. Huajca ica tlen tiquitaj para quichijtoc, ax aqui hueli motechtis huan quiijtos ax quimati intla itztoc Toteco Dios.
45001021	Pero yonque tlacame quimatque para itztoc Toteco, ax quihueyimatque queja quinamiqui para Dios, niyon ax quitlascamatque. Inijuanti san pejque moilhu'iaj ipan tlamantli ipan inintlalnamiquilis tlen ax melahuac tlen quejatza itztoc Toteco, huan yeca ipan ininyolo achi m'as mocuepque huihuitique huan ipan tzintlayohuilotl.
45001022	Yonque nopa tlacame quiijtohuaj tlalnamiquij, mochijque huihuime,
45001023	pampa ax quihueyimatque Toteco Dios tlen onpano hueyi huan tlen ax hueli miqui. Inijuanti quinhueyimatque tlaixcopincayome tlen tlacame, totome, tlapiyalime huan cohuame, yonque nopa tlacame huan nochi nopa tlapiyalime miquij.
45001024	Huajca Toteco quintlahuelcajtoc para ma quichihuaca nopa fiero tlamantli tlen ininyolo quinequi quichihuas. Se hueyi pinahualistli tlen nopa fiero tlacame mochihuil'iaj se ica seyoc ipan inintlacayo.
45001025	Huajca ax quinejque quineltocase tlen quimatque tlen melahuac tlen Toteco, pero ica ininpaquilis quitlapejpenijque para san quimatise se istlacatili. Huajca quitlepanitaque huan quihueyichijque tlen Toteco quichijqui huan ax quihueyimatque Toteco Dios tlen quichijqui nochi tlen onca. Pero yajaya Toteco Dios tlen quinamiqui para nochi tlacame ma quihueyichihuaca para nochipa. Queja nopa ma eli.
45001026	Huajca Toteco quintlahuelcajqui. Quincahuil'ia ma quichihuaca nochi tlen fiero tlen inintlacayo quinequi, yonque se pinahualistli. Huan hasta ininsihuajhua ayoc quinequij itztose ininhuaya tlacame queja Toteco quinchijtoc, pero yohuij ininhuaya sequinoc sihuame para tlen hueli mochihuilise.
45001027	Huan tlacame nojquiya ihuical quichihuaj tlen fiero. Ayoc quinequij itztose ininhuaya sihuame queja Toteco quinchijtoc, pero quintemohuaj sequinoc tlacame huan quichihuaj miyac tlamantli ininhuaya tlen eli se pinahualistli. Huajca queja quinamiqui, quisel'iaj ipan inintlacayohua nopa tlatzacuiltilistli tlen ininpanti tlacame tlen queja nopa quichihuaj.
45001028	Huan pampa nopa fiero tlacame ayoc quinejque quiilnamiquise Toteco, yajaya quintlahuelcajqui huan quincahuili ma quichihuaca tlen m'as fiero moilhu'iaj. Nochi tlen ax quinamiqui, ya nopa quichihuaj.
45001029	Quichihuaj nochi tlen ax cuali. Quichihuaj tlen hueli ica tlen ax ininnamic. Quichihuaj tlamantli ica inintlacayo tlen Toteco ax quichijtoc totlacayo para ma tijchihuaca. Tlahuel quinequij moaxcatise nochi tlen onca. Quichihuaj miyac tlamantli tlen ax monequi. Temict'iaj, nochipa moxicohuaj ica sequinoc, nimantzi tlatehu'iaj, tlacajcayahuaj, huan teijilnamiquij.
45001030	Camatij fiero tlen sequinoc. Quicocol'iaj Toteco Dios. Sentlamique. Mohueyimatij camatij huan mocualnequij. San tlen fiero quitemohuaj para quichihuase. Ax quinneltoquil'iaj inintatahua.
45001031	Ax quipiyaj inintlalnamiquilis. Ax temachtli inintlajtol yonque quiijcuilohuaj ipan se tlajtolsencahuali. Axaca quiicnel'iaj. Ax tetlapojpolhu'iaj huan ax tetlasojtlaj.
45001032	Cuali quimatij itlanahuatilhua Toteco huan quimatij itlanahuatil quiijtohua monequi ma quinmictica nochi tlen quichihuaj ni tlamantli fiero. Pero inijuanti ax san quichijtinemij tlen fiero, nojquiya nel'ia paquij quema sequinoc ya nopa quichihuaj.
45002001	Nojquiya imojuanti ax hueli inmotechtise. Inmoilhu'iaj para nel'ia fiero ni tlacame tlen nimechilhu'ia huan monequi Toteco quintlatzacuiltis. Pero quema inquiijtohuaj para ax cuali tlen quichihuaj inijuanti, inmotelchihuaj ica imoseltitzitzi pampa inquichihuaj san se nopa tlajtlacoli, huan yeca Toteco nojquiya inmechtlatzacuiltis.
45002002	Huan tijmatij para quema Toteco quintlajtolsencahuas huan quintlatzacuiltis tlacame tlen quichijtinemij tlamantli tlen ax cuali queja nopa, yajaya quichihua tlen xitlahuac.
45002003	¿O huelis inmoilhu'iaj Toteco quintlatzacuiltis nopa sequinoc tlen queja nopa tlajtlacolchihuaj huan ax inmechtlatzacuiltis? ¡Ax queja nopa!
45002004	Huelis ax inquimachil'iaj para tlen Toteco ax inmechtlatzacuilt'ia nimantzi quema intlajtlacolchihuaj. Ax nimantzi inmechtlatzacuilt'ia pampa nel'ia hueyi iyolo Toteco ica nochi tlacame. Huan yajaya inmechchiya huan quipiya iyolo, pampa quinequi queja nopa inmechpalehuis ximoyolcuepaca huan xijcahuaca imotlajtlacolhua.
45002005	Pero inyoltetique huan ax inquinequij inmoyolcuepase huan inquicajtehuase imotlajtlacolhua. Yeca inquimiyaquil'iaj imotlatzacuiltil tlen inmechchiyaj ipan nopa tonal tlen huala quema monextis ihueyi cualancayo Toteco, yajaya tlen xitlahuac tetlajtolsencahuas.
45002006	Huan Toteco quintlaxtlahuis nochi tlacame queja tlen quichijtoque ipan ni tlaltepactli.
45002007	Toteco quinmacas yolistli yancuic para nochipa nopa tlacame tlen quichijtinemij tlen cuali huan quitemohuaj para yajaya Toteco ma elis tlen quinhueyitlalis huan quintlepanitas, huan para yajaya quinmacas nopa yolistli para nochipa.
45002008	Pero Toteco tlahuel cualanis huan quintlatzacuiltis nopa tlacame tlen quitemohuaj san tlen inijuanti quinequij huan quitoquil'iaj tlen ax xitlahuac.
45002009	Oncas hueyi tlaohuijcayotl huan tlaijiyohuilistli para nochi tlacame tlen quichihuaj tlen ax cuali. Ni tlaijiyohuilistli achtohui quinajsis israelitame huan nojquiya quinajsis tlen ax israelitame.
45002010	Pero Toteco quinhueyitlalis huan quinmacas tlatlepanitacayotl huan tlasehuilistli nochi tlacame tlen quichihuaj tlen cuali, yonque israelitame o ax israelitame.
45002011	Pampa Toteco ax techchicoicnel'ia, quintlajtolsencahuas nochi tlacame.
45002012	Quema tlajtlacolchihuaj tlacame tlen ax israelitame huan ax quimatij itlanahuatilhua Mois'es, Toteco quintlajtolsencahuas queja tlen cuali quimatiyayaj ipan ininyolo para quichihuasqu'iaj huan ax quichijque. Pero nochi tlacame tlen tlajtlacolchijtoque huan quimatiyayaj itlanahuatilhua Mois'es, Toteco quintlajtolsencahuas queja tlen quiijtohuaj nochi nopa tlanahuatili.
45002013	Pampa Toteco ax quinita tlacame para xitlahuaque iixpa pampa quimatij nopa miyac tlanahuatili. San quinita para xitlahuaque iixpa tlacame tlen quichijtinemij tlen nochi nopa tlanahuatili quiijtohuaj.
45002014	Huan quema tlacame tlen ax israelitame huan ax quimatij itlanahuatilhua Mois'es quichihuaj tlen cuali tlen nopa tlanahuatili tlanahuat'iaj ma tijchihuaca, quinextil'iaj para ipan ininyolo quimatij tlen cuali huan tlen ax cuali tlen nopa tlanahuatili quiijtohua.
45002015	Nempa nesi ni tlacame quipiyaj nopa tlanahuatili ipan ininyolo pampa ininyolo quintelhu'ia quema quichihuaj tlen ax cuali, huan ax quintelhu'ia quema quichihuaj tlen cuali.
45002016	Huan hualas nopa tonal quema Toteco quintlajtolsencahuas nochi tlacame ica Jesucristo. Huan Jesucristo quintlajtolsencahuas ica tlen ixtacatzi quipixtoque ipan ininyolo. Ya ni itlajtol Toteco tlen niquincamahu'ia tlacame.
45002017	Imojuanti tlen inisraelitame tlen inmotemach'iaj ipan itlanahuatil Mois'es, inmohueyimatij pampa Toteco Dios inmechicnel'ia.
45002018	Inquiijtohuaj inquimatij ipaquilis Toteco huan inquichihuaj tlen cuali pampa inmomachtijtoque itlanahuatil Mois'es.
45002019	Inmoilhu'iaj huelis inquinmachtise sequinoc tlen itztoque queja popoyotzitzi. Huan inquinequij inquintlahuilise tlacame tlen nemij ipan tzintlayohuilotl pampa ax quiixmatij Toteco.
45002020	Inmoilhu'iaj para intlamachtiani huan huelis inquintlalnamictise tlen huihuitique huan tlen coneme ipan iojhui Toteco, pampa inmoilhu'iaj inquipiyaj ipan nochi nopa tlanahuatili nochi tlalnamiquistli huan nochi tlen melahuac.
45002021	Pero inisraelitame tlen inquinmacht'iaj sequinoc, ¿para tlen ax inmomacht'iaj para inquichihuase tlen xitlahuac? Inquinilhu'iaj sequinoc ma ax tlaxtequica, pero imojuanti intetlaxtequil'iaj.
45002022	Inquiijtohuaj axaca ma momecati, pero monequi ximotlachilica intla imojuanti ax inmomecat'iaj. Inquiijtohuaj inquincocol'iaj nopa tlaixcopincayome huan teteyome, pero ximotlachilica pampa sequin imojuanti inquiichtequij tlen eltoc ipan nopa inintiopa nopa tlaixcopincayome.
45002023	Inmohueyimatij huan inquiijtohuaj cuali inquimatij tlen nopa tlanahuatili quiijtohuaj, pero ax inquichihuaj tlen nochi nopa tlanahuatili tlanahuat'iaj. Huan yeca inquipinahualt'iaj Toteco Dios.
45002024	Yeca eltoc queja ijcuilijtoc ipan Itlajtol Toteco huejcajquiya: "Ica tlen ax cuali inquinchihuaj, inquinchihuil'iaj tlacame tlen ax israelitame ma quitlaijilhuica Toteco Dios."
45002025	Tlahuel ipati para inelise inisraelitame huan inmechtequilijtoque nopa tlanescayotl tlen itoca circuncisi'on ipan imotlacayo intla nel'ia inquichihuaj nochi tlen quiijtohua itlanahuatil Mois'es. Pero intla ax inquichihuaj nochi tlen quiijtohuaj itlanahuatilhua, iixpa Toteco inisraelitame ihuical initztoque ica tlen ax israelitame.
45002026	Huan intla se tlacatl tlen ax israelita quichijtinemi nochi tlen quiijtohuaj nopa tlanahuatili, ¿ax inmoilhu'iaj para yajaya elis iaxca Toteco queja se israelita?
45002027	Huan quema se tlen ax israelita quichihua nochi tlen quiijtohuaj itlanahuatilhua Mois'es, yajaya quinext'ia para hueyi imotlajtlacolhua inisraelitame pampa cuali inquinmatij nochi nopa tlanahuatili, pero ax inquichihuaj tlen quiijtohuaj.
45002028	Pero ax neli se tlacatl elis iaxca Toteco san pampa tlacatqui israelita huan quitequilijtoque nopa tlanescayotl tlen itoca circuncisi'on ipan itlacayo.
45002029	Se tlen nel'ia se israelita huan iaxca Toteco itztoc se tlen quipiya iyolo cuali iixpa. Huan ax elis se tlanescayotl ipan itlacayo nopa tlacatl tlen quinextis para iaxca Toteco, pero elis pampa Itonal Toteco quipatlatoc iyolo huan nopona quitlalijtoc itlanescayo. Huan se tlacatl ica iyolo cuali queja nopa ax quitemohua tlacame ma quipaquilismacaca, yajaya quinequi para Toteco ma quicualita.
45003001	Pero amo ximoilhuica ax tleno ipati pampa tojuanti tiisraelitame huan pampa techtequilijtoque nopa tlanescayotl tlen itoca circuncisi'on ipan totlacayo queja Toteco quiijto.
45003002	Tlahuel miyac ipati. Achtohui ipati pampa Toteco techcahuilijtoc tiisraelitame Itlajtol.
45003003	Huan ama, yonque sequin israelitame quitlahuelcajtoque tlen quiijtojque para quichihuase huan ayoc quineltocaj Toteco, ax quinequi quiijtos para ax temachtli Toteco Dios, huan para yajaya ax quichihuas tlen quiijtojtoc.
45003004	¡Ax ya nopa! Toteco yajaya temachtli huan yonque nochi sequinoc istlacatij, yajaya ax quema istlacati. Eltoc queja ijcuilijtoc ipan Itlajtol Toteco campa quiijtohua tlen ya: "TiNoteco nempa nesi para xitlahuac nochi tlen tiquijtohua. Huan intla tlacame mitzhuicasqu'iaj iixpa se juez para mitztlajtolsencahuasqu'iaj ica tlen tiquijtojtoc, ta tiquintlanisqu'ia."
45003005	Pero huelis se moilhuis para inintlajtlacolhua tlacame quipalehu'ia Toteco. Huelis se moilhuis quema tlacame istlacatij huan quichihuaj tlen ax cuali, quinext'ia para ax queja nopa quichihua Toteco. Quinext'iaj para Toteco itztoc nel'ia iyoca tlen tlajtlacoli huan yajaya nel'ia temachtli. Huajca huelis se moilhuis para ax xitlahuac para Toteco tetlatzacuiltis pampa inintlajtlacolhua quipalehu'ia Toteco para quinextis para yajaya nelcuali. Quej nopa moilhu'iaj sequin tlacame, pero ax melahuac.
45003006	Ax huelis tiquijtose ya nopa. Pampa Toteco yajaya senquistoc xitlahuac, huan yeca yajaya quintlajtolsencahuas nochi tlacame ipan ni tlaltepactli.
45003007	Pero huelis sequin imojuanti noja inmoilhu'iaj para quema se tlacatl istlacati, quinext'ia para Toteco itztoc nel'ia iyoca huan nel'ia temachtli. Huan yeca inmoilhu'iaj ax cuali para Toteco quitlatzacuiltis nopa tlacatl tlen istlacati pampa iistlacayo quipalehui Toteco.
45003008	Pero ax neli. Tlen moilhu'ia queja nopa nel'ia huihuitic. Huelis yajaya nojquiya quiijtos ma titlajtlacolchihuaca noja m'as para ma nesi noja m'as cuali Toteco Dios. Huan sequin tlacame tlen istlacatij huan techtlaijilhu'iaj, quiijtohuaj nitlamacht'ia ya inon. Quinamiqui para tlacame tlen camatij queja nopa ma quiselica nopa tlatzacuiltilistli tlen quinchiya.
45003009	Huajca tojuanti tiisraelitame ax neli tiitztoque achi cuali iixpa Toteco que sequinoc xinachtli tlacame. Nimechnextilijtoc para nochi yonque israelitame o ax israelitame, nochi tlacame quihuicaj tlajtlacoli iixpa.
45003010	Eltoc queja ijcuilijtoc ipan Itlajtol Toteco campa quiijtohua: "Axaca quichihua tlen cuali iixpa Toteco, niyon se.
45003011	Axaca nel'ia quimachil'ia Toteco. Axaca nel'ia quitemohua.
45003012	Nochi tlacame mocuapolojtoque. Nochi quichijtoque tlen ax quinamiqui quichihuase. Axaca quichihua tlen nel'ia cuali. Niyon se.
45003013	Tlen camatij nochi tlacame eltoc fiero queja quema quitlapohuaj campa quitoctoque se mijcatzi. Quej nopa fiero inincamac tlacame. Ica ininnenepil nochi istlacatij. Inintlajtol nelcococ queja quema tetzacan'ia se cohuatl tlen temict'ia.
45003014	Tlacame san tlatelchijtinemij huan san cuajcualantoque.
45003015	San quinejnectoque temictise.
45003016	Campa hueli yohuij, quintlaijiyohuilt'iaj huan quincuesolmacaj sequinoc.
45003017	Ax quimatij quejatza quipantis nopa ojtli tlen tlasehuilistli tlen Toteco temaca.
45003018	Ax moilhu'iaj intla monequi ma quitlepanita huan ma quiimacasica Toteco Dios." Quej nopa ijcuilijtoc ipan Itlajtol Toteco.
45003019	Tojuanti tijmatij para nochi tlen itlanahuatil Mois'es tlamacht'iaj, eltoc para techmachtis tiisraelitame para ma tijmachilica para tijhuicaj tlajtlacoli iixpa Toteco, huan para ayoc huelis timohueyimatise quema ticamatij queja tiitztosqu'iaj ticuajcualme, pampa ax neli. Nochi tlen itztoque ipan ni tlaltepactli quichiyaj para Toteco quintlajtolsencahuas pampa quihuicaj tlajtlacoli iixpa.
45003020	Axaca se tlacatl tlen mochijtoc xitlahuac iixpa Toteco san pampa quineltoquilijtinemi nochi tlen quiijtohuaj nopa tlanahuatili. Pampa quema achi m'as tiquixmatij itlanahuatilhua, achi m'as nochi nopa tlanahuatili techmachilt'iaj totlajtlacolhua huan para ax neli tijchihuaj nochi tlen quiijtohuaj.
45003021	Pero ama Toteco Dios technextilijtoc seyoc ojtli para techchihuas tixitlahuaque iixpa huan ax ica nopa miyac tlanahuatili. Itlajtol Toteco tlen huejcajquiya techyolmelahua quejatza quichihuas.
45003022	Toteco Dios techchihua tixitlahuaque iixpa quema tijneltocaj Jesucristo. Quena, nochi tlacame tlen quineltocaj mochihuaj xitlahuaque iixpa Toteco pampa Toteco ax quinchicoicnel'ia san sequin inieso tlacame.
45003023	Pampa nochi tlacame tlajtlacolchijtoque. Axaca senquistoc cuali queja Toteco tlen nel'ia cuajcualtzi hasta quipiya itlatlanex.
45003024	Pero hueyi iyolo Toteco ica tojuanti huan yajaya techchihua ma tiitztoca tixitlahuaque iixpa san tlapic, pampa Jesucristo ya tlaxtlajqui totlahuiquilis ipampa totlajtlacolhua quema mijqui.
45003025	Quena, Toteco Dios quitlali Jesucristo para quiselis nopa tlatzacuiltilistli ipampa totlajtlacolhua, para ica ya nopa ma quitlamiltis icualancayo Toteco tohuaya. Huan Toteco techchihua tixitlahuaque iixpa quema tijneltocaj para Cristo mijqui huan quitoyajqui ieso topampa tojuanti. Huejcajquiya nesiyaya para Toteco Dios ax quichihuayaya tlen xitlahuac pampa quipixqui iyolo huan ax quitlachili inintlajtlacolhua tlacame. Pero ama tiquitaj para nel'ia xitlahuac Toteco, pampa yajaya san quichiyayaya ma huala Cristo tlen nel'ia tlaxtlahuas ipampa inintlajtlacol nochi tlacame.
45003026	Ipan ni tonali Toteco technextilijtoc para yajaya nel'ia xitlahuac. Huan yajaya tlen quinchihua tlacame ma itztoca xitlahuaque iixpa intla quineltocaj tlen Jes'us quichijqui ininpampa.
45003027	Huajca ¿huelis timohueyimatise huan tiquijtose tlen tijchijtoque para timochihuase tixitlahuaque iixpa Toteco? Ax tihueli. Pampa ax tiitztoque tixitlahuaque iixpa pampa tijchijtoque tlen cuali, pero Toteco techchihua tixitlahuaque iixpa quema tijneltocaj Jesucristo.
45003028	Huajca tijmachil'iaj para Toteco techchihua ma tiitztoca tixitlahuaque iixpa intla tijneltocaj Jesucristo, yonque ax tijchijtoque nochi tlen quiijtohuaj itlanahuatilhua Mois'es.
45003029	¿Huan Toteco san toTeco tiisraelitame pero ax ininTeco tlacame tlen ax israelitame? ¡Ax neli! Yajaya Toteco tiisraelitame huan nojquiya ininTeco tlen ax israelitame.
45003030	Pampa Toteco Dios san setzi huan san se ojtli para tiitztose xitlahuac iixpa. Yajaya techchihua tixitlahuaque iixpa tiisraelitame huan tlen ax israelitame quema tijneltocaj Cristo.
45003031	Huan ama pampa tijneltocaj Cristo, ¿huelis tiquijtose ayoc tijchihuase tlen cuali technahuat'ia nochi nopa tlanahuatili? ¡Axtle! ¡Ax ya nopa! Ama, achi m'as tijchihuase nochi tlen cuali tlen nopa tlanahuatili quinequiyaya technextilise.
45004001	Huajca ¿tlaque tiquijtose tlen tohuejcapan tata Abraham tlen ica ya pejque nochi israelitame? ¿Quejatza mochijqui xitlahuac iixpa Toteco?
45004002	Intla Toteco quiijtojtosqu'ia para Abraham itztoya xitlahuac iixpa pampa Abraham quichijtosqu'ia miyac tlamantli tlen cuali, huajca Abraham huelis mohueyimajtosqu'ia ica tlen quichijtosqu'ia. Pero ax neli. Iixpa Toteco ax tleno quichijqui Abraham tlen nel'ia cuali ica tlen huelisqu'ia mohueyimatis.
45004003	Pampa Itlajtol Toteco quiijtohua: "Abraham quineltocac para temachtli panos tlen Toteco quiilhui para panos, huan yeca Toteco quichijqui xitlahuac iixpa."
45004004	Intla se tlacatl tequiti huan iteco quitlaxtlahu'ia, huajca ax san tlapic quimaca itlaxtlahuil, pampa quitlantoc.
45004005	Pero Toteco quiijtohua tlacame itztoque xitlahuaque iixpa intla motemachise ipan ya huan ax pampa quichihuaj miyac tlamantli tequitl tlen cuali. Quena, monequi quineltocase Toteco tlen quinchihua tlajtlacolchihuani ma elica xitlahuaque iixpa.
45004006	San se nojquiya quiijto Tlanahuatijquetl David huejcajquiya, quema camatqui tlen quejatza tlahuel paquij tlacame tlen Toteco quinchihua ma itztoca xitlahuaque iixpa, yonque ax hueli quichihuaj tlen senquistoc cuali.
45004007	Quiijto: "Nel'ia paquij nochi tlacame tlen Toteco quintlapojpolhuijtoc inintlaixpanolhua huan inintlajtlacolhua.
45004008	Nel'ia paquij inijuanti tlen Toteco quiijtohua para ayoc quihuicaj tlajtlacoli iixpa." Quej nopa quiijto David.
45004009	Huan ¿ajqueya inijuanti tlen paquij? ¿Inijuanti san israelitame tlen quipiyaj nopa tlanescayotl tlen itoca circuncisi'on ipan inintlacayo? ¡Ax neli! Nojquiya queja nopa paquij tlacame tlen ax quipiyaj nopa tlanescayotl. Pampa ya nimechilhui para Abraham quineltocac Toteco para temachtli panosqu'ia tlen Toteco quiilhui, huan yeca Toteco quiseli huan quiijto para elqui xitlahuac iixpa.
45004010	¿Huan quejatza eltoya Abraham quema Toteco quichijqui xitlahuac iixpa? ¿Quichijqui xitlahuac quema Abraham ya motequilijtoya nopa tlanescayotl tlen itoca circuncisi'on, o quema aya motequilijtoya? Nimechilhu'ia, Toteco quichijqui Abraham xitlahuac iixpa quema aya motequiliyaya nopa tlanescayotl.
45004011	Huan teipa Toteco quimacac Abraham nopa tlanescayotl tlen itoca circuncisi'on ipan itlacayo para se tlanescayotl para Toteco ya quichijtoya xitlahuac iixpa pampa quineltocac para temachtli tlen Toteco quiijtojtoya. Huajca yeca Abraham mochijqui queja totata, o yajaya tlen achtohui tlaneltocac tlen nochi tlaneltocani tlen ax quipiyaj nopa tlanescayotl, pero Toteco quinchijtoc xitlahuaque iixpa pampa quineltocaque.
45004012	Huan Abraham nojquiya eltoc totata tiisraelitame tlen techtequilijtoque nopa tlanescayotl ipan totlacayo intla ax san timotemach'iaj ipan nopa tlanescayotl, pero nojquiya tijtoquil'iaj iojhui Abraham huan tijneltocaj para temachtli tlen Toteco quiijtohua queja Abraham quineltocac quema aya motequiliyaya.
45004013	Toteco ax quitencahuili Abraham huan iixhuihua para quiselisqu'iaj ni tlaltepactli para iniaxca pampa quinneltoquilijque nopa tlanahuatili. Toteco quiijto quichihuasqu'ia pampa quineltoquilis ya, huan yeca itztoyaj xitlahuaque iixpa.
45004014	Huan intla nopa tlacame tlen motemach'iaj ipan itlanahuatil Mois'es, ya quiselijtoyaj tlen Toteco quintencahuilijtoc; huajca san tlapic para ma tijneltocaca Tohueyiteco. Huan san tlapic elisqu'ia para Toteco techtencahuilisqu'ia techmacas se tlajquiya pampa axaca hueli quichihua nochi tlen itlanahuatilhua Mois'es quiijtohuaj.
45004015	Quema onca se tlanahuatili, san quichihua para ma tijcualancamacaca Toteco pampa ax tiyajatij tijtlamichihuase, huan tiquixpanoj. San hueli tiitztose huan ax tiquixpanose se tlanahuatili, intla ax oncasqu'ia se tlanahuatili para ma tiquixpanoca.
45004016	Huajca monequi tijneltocase Toteco para ma tijselica tlen techtencahuilijtoc techmacas san tlapic pampa hueyi iyolo tohuaya. Huan temachtli tijselise tlen techtencahuilijtoc yonque tiquintoquil'iaj nopa itlanahuatil Mois'es queja israelitame o axtle, intla nel'ia tijneltocaj Toteco queja Abraham quichijqui. Pampa nochi tlacame tlen tijneltocaj queja Abraham, yonque israelitame, o ax israelitame, nochi tiitztoque queja tiiteipa ixhuihua.
45004017	Ya nopa tlen quinequi quiijtos campa ijcuilijtoc huejcajquiya tlen Toteco quiilhui Abraham, quiilhui: "Nimitzchijtoc tielis tiinintata nel'ia miyac xinachtli tlacame ipan campa hueli tlaltini." Ya ni panoc pampa Abraham quineltocac Toteco tlen quinyolit'ia tlen mictoque huan quinnahuat'ia ma yolica tlen aya yolij.
45004018	Quema Toteco quiilhui Abraham para elis inintata tlahuel miyac xinachtli tlacame ipan miyac tlaltini, Abraham quineltocac para temachtli panosqu'ia tlen Toteco quiilhui. Quineltocac yonque ax quimachili quejatza huelisqu'ia panosqu'ia. Nojquiya Toteco quiilhuijtoya: "Moteipa ixhuihua elise queja ininmiyaca sitlalime."
45004019	Huan Abraham ax caxanqui quineltoca Toteco yonque quimatqui ya panotoya xihuitl para quipiyas se icone pampa nechcatitoya para quipiyas cien xihuitl. Huan isihua Sara nojquiya panotoyaya xihuitl para huelis quipiyas se icone.
45004020	Pero Abraham, niyon quentzi ax caxanqui quineltoca para panos nochi tlen Toteco quitencahuili. San achi m'as quineltocac tlen Toteco quiilhui, huan achi m'as motemachi ipan ya, huan ica ya nopa m'as monexti ihueyitilis Toteco.
45004021	Abraham quimatiyaya para temachtli Toteco quipixqui chicahualistli para huelis quichihuas tlen hueli tlamantli tlen quitencahuilijtoya.
45004022	Huan yeca pampa quineltocac Toteco, Toteco quiijto para Abraham itztoya xitlahuac iixpa.
45004023	Pero ax san para ya, ijcuilijtoc ipan Itlajtol Toteco para Toteco quiseli Abraham huan quiijto para xitlahuac iixpa.
45004024	Ijcuilijtoc nojquiya para tojuanti ma tijmatica para Toteco nojquiya techselis, huan quiijtos tlamiyacapa para tixitlahuaque iixpa intla timotemach'iaj ipan ya tlen quiyolcuic Tohueyiteco Jesucristo quema ya mictoya.
45004025	Quena, motemactili Jesucristo para miquis para tlaxtlahuas totlajtlacolhua huan teipa moyoliti para Toteco Dios hueli techchihuas tixitlahuaque iixpa.
45005001	Ama, pampa Toteco Dios techchijtoc tixitlahuaque iixpa pampa tijneltocaque Jesucristo, timoyoltlalijtoque ihuaya Toteco Dios ica nochi tlamantli tlen Tohueyiteco Jesucristo techchihuilijtoc.
45005002	Nojquiya pampa tijneltocatoque Jesucristo, yajaya quichijtoc ma tijmachilica para ama hueyi iyolo ica tojuanti. Huan ama tijpiyaj tlatemachili ica Toteco. Huan tipaquij miyac ipan ni tonali quema tijchixtoque ma ajsi hora para tiitztose ipan tlatlanextli ihuaya Toteco.
45005003	Huan ax san ya nopa, nojquiya tijpiyaj paquilistli quema tijpanoj tlaohuijcayotl, pampa tijmatij tlaohuijcayotl techpalehu'ia para achi m'as tijpiyase toyolo ica nochi tlamantli tlen techpanotihuala.
45005004	Huan intla tijpiyaj toyolo, techmaca chicahualistli para tijpiyase cuali toyolo. Huan nopa chicahualistli techchihuil'ia para m'as timotemachise para tijselise nochi tlen Toteco techtencahuilijtoc.
45005005	Huan quema timotemach'iaj ipan Toteco, yajaya ax techcajcayahua. Temachtli tijselise nochi tlen tijchiyaj pampa tijmatij tlahuel miyac Toteco techicnel'ia pampa techmacatoc Itonal Toteco para quitemitis toyolo ica itlaicnelijcayo.
45005006	Nojquiya tijmatij Toteco techicnel'ia pampa quema ax tleno hueliyaya tijchihuase para timomaquixtise tlen totlajtlacolhua, huajca ajsic nopa cuali hora quema Cristo mijqui ipampa nochi titlajtlacolchihuani.
45005007	Axaca quinequi miquis ipampa seyoc tlacatl yonque ne se tlacatl elis se tlacatl tlen xitlahuac. Huelis se ome miquisqu'iaj ipampa se tlacatl tlen nel'ia cuali iyolo.
45005008	Pero Toteco technextili para nel'ia miyac techicnel'ia pampa Cristo mijqui ipampa nochi tojuanti quema noja tieliyayaj titlajtlacolchihuani.
45005009	Toteco techchijtoc tixitlahuaque iixpa pampa Jesucristo mijqui huan quitoyajqui ieso topampa, temachtli nojquiya Jesucristo techmanahuis tlen ihueyi cualancayo Toteco Dios.
45005010	Quema tojuanti noja tieliyayaj tiicualancaitacahua Toteco, Cristo icone Toteco mijqui topampa. Huan pampa mijqui, Toteco moyoltlali tohuaya huan techchijtoc tiihuampoyohua. Huajca ama tijmatij temachtli Cristo techmanahuis tlen tlatzacuiltili pampa Cristo itztoc para nochipa.
45005011	Huajca ama tojuanti tijpiyaj paquilistli ica Toteco pampa yajaya moyoltlali tohuaya ipampa tlen quichijqui Tohueyiteco Jesucristo.
45005012	Quema pejqui tlaltepactli, Ad'an tlajtlacolchijqui huan tlajtlacoli pejqui ipan tlaltepactli pampa san se tlacatl tlajtlacolchijqui. Huan pampa pejqui tlajtlacoli, nojquiya pejqui miquistli. Huajca ama miquistli techajsi nochi titlacame, pampa nochi titlajtlacolchijtoque.
45005013	Tlajtlacolchijque nochi tlacame tlen itztoyaj ipan tlaltepactli quema aya oncayayaj nopa tlanahuatili, pero ax quiixpanoque se tlanahuatili pampa ax oncayaya tlanahuatili.
45005014	Pero yonque ax quiixpanoque se tlanahuatili, nochi tlacame tlajtlacolchijque huan nochi mijque tlen itztoyaj ipan tlaltepactli tlen quema Ad'an itztoya hasta teipa quema Mois'es itztoya tlen quiijcuilo nochi nopa tlanahuatili, yonque ipan nopa tonali ax quiixpanoque se tlanahuatili queja Ad'an quichihuayayaj. Huan huelis tijhuicalotise Ad'an tlen achtohui tlajtlacolchijqui ica Cristo tlen hualajqui teipa.
45005015	Ad'an techhualiquili tlatzacuiltilistli, pero ica Jesucristo, Toteco techmacatoc se regalo. Pampa quema nopa tlacatl Ad'an tlajtlacolchijqui, yajaya quichijqui para ma timiquica nochi titlaltepac ehuani tlen teipa titlacatisqu'iaj. Pero pampa hueyi iyolo Toteco Dios, yajaya quinmacatoc miyac tlacame se regalo. Huan techmacac nopa regalo ica se tlacatl, yajaya Jesucristo tlen techchihuili se hueyi favor.
45005016	Huan tlen tijselijtoque ica Jesucristo ax san se ica tlen tijselijtoque ica Ad'an tlen tlajtlacolchijqui. ¡Axtle, niyon quentzi! Ad'an techchihuili para ma tijhuicaca tlajtlacoli, huan para ma tijpantica tlatzacuiltilistli. Pero yonque miyac titlajtlacolchijtoque, ica Jesucristo Toteco techmacatoc se regalo huan techchihua tixitlahuaque iixpa.
45005017	Quema san se tlacatl, Ad'an, tlajtlacolchijqui, quichijqui ma miquica nochi tlacame. Pero nochi tlacame tlen quisel'iaj nopa regalo huan quicahuil'iaj Jesucristo ma quinchihuas xitlahuaque iixpa pampa hueyi iyolo tohuaya, nochi tojuanti tiitztose huan titlatlanise ipampa san se tlacatl, yajaya Jesucristo.
45005018	Quena, san se tlacatl, yajaya Ad'an, tlajtlacolchijqui huan techhualiquili nochi titlacame tlatzacuiltilistli. Huan nojquiya san se tlacatl, yajaya Jesucristo, quichijqui tlen senquistoc cuali huan ica ya nopa quisencajqui quejatza nochi tlacame huelis quipiyase yolistli yancuic, huan quejatza nochi huelis mochihuase xitlahuaque iixpa Toteco Dios.
45005019	Pampa Ad'an ax quichijqui tlen Toteco Dios quiilhui, nochi tlacame mocuepque tlajtlacolchihuani, pero Jesucristo quena, quitlamichijqui nochi tlen quiilhui Toteco Dios, huan yeca ama miyac titlacame huelis timochihuase tixitlahuaque iixpa.
45005020	Huan Toteco techmacac nopa tlanahuatili ica Mois'es para ma tijmatica para miyac tlajtlacoli tijhuicaj. Huan ama pampa miyac tlajtlacoli tijhuicaj, noja m'as onpano Toteco quipixqui hueyi iyolo tohuaya, huan queja nopa elis para nochipa.
45005021	Huajca queja tlajtlacoli achtohui quipixqui tequihuejcayotl huan techchihuili ma timiquica, ama hueyi iyolo Toteco tohuaya huan itlaicnelijcayo quipiya tequihuejcayotl para techchihuilis tixitlahuaque iixpa. Huan quipiya tequihuejcayotl para techmacas yolistli tlen yancuic para nochipa ica Tohueyiteco Jesucristo.
45006001	¿Huajca tlaque monequi tijchihuase ama? ¿Inquiitaj cuali para ma tijchihuaca m'as tlajtlacoli para noja m'as hueyi elis iyolo Toteco ica tojuanti?
45006002	¡Ax ya nopa! Ma ax titlajtlacolchihuaca. Tojuanti queja timijcatzitzi tlen titlanquejya ica tlajtlacoli. Huajca ¿quejatza huelis tijchihuase?
45006003	¿Ax inquimatij quema se tlacatl quisel'ia Cristo Jes'us huan Itonal Toteco quitlatzquilt'ia ipan Cristo, nopa tlacatl motlatzquilijtoc ipan imiquilis huan eltoc queja mijqui ihuaya Cristo?
45006004	Quena, elqui queja timijque tojuanti huan techtlalpachojque ihuaya Jesucristo quema Itonal techtlatzquilti ipan Cristo. Huan queja Toteco, ica ihueyi chicahualis, quiyoliti Cristo quema mictoya, nojquiya techchihuili ma tinemica cuali pampa ama tijpiyaj yolistli tlen yancuic.
45006005	Pampa techtlatzquiltij ipan Jesucristo quema yajaya mijqui para ma quihuica totlajtlacol, nojquiya tiitztoyaj titlatzquitoque ipan Jesucristo quema yajaya moyolcuic para ama huelis tijpiyase se yolistli tlen yancuic ihuaya.
45006006	Pampa tijmatij quema quicuamapeloltijque Cristo, elqui queja nojquiya quicuamapeloltijque nopa tonejnemilis tlen achtohui tlen quinequi tlajtlacolchihuas. Yeca nopa tlanequilistli tlen tijpiyaj pampa titlajtlacolchijca tlacame, ayoc quipiya chicahualistli para technahuatis ma titlajtlacolchihuaca, pampa ayoc tiitequipanojcahua.
45006007	Pampa quema timijque ihuaya Cristo, techmalacani tlen ichicahualis tlajtlacoli queja se mijcatzi ayoc quinequi tlajtlacolchihuas.
45006008	Huan ama pampa timijque ihuaya Cristo, tijmatij nojquiya tijpiyase nopa yolistli yancuic ihuaya queja tlen yajaya quipiya.
45006009	Huan pampa Cristo moyolcuic quema mictoya, tijmatij ama ayoc quema miquisoc pampa miquistli ayoc tleno hueli quichihuil'ia.
45006010	Cristo mijqui san sempatzi para quitzontlamiltis nochi ichicahualis tlajtlacoli para nochi titlacame. Huan ama yajaya itztoc huan quipiya se yolistli tlen quinext'ia ihueyitilis Toteco Dios.
45006011	Nojquiya ica tojuanti san se. Ma timoitaca para tiitztoque queja timijcatzitzi quema tlajtlacoli techyoltilana, pero ma tiquilnamiquica para tiitztoque tiyoltoque para tijnextise ihueyitilis Toteco Dios ica ichicahualis Jesucristo.
45006012	Huajca ayoc xijcahuilica tlajtlacoli ma inmechnahuati huan ma inmechyoltilana xitlajtlacolchihuaca quema initztoque ipan tlaltepactli ipan totlacayohua tlen miquij. Amo xijneltocaca tlen ax cuali imotlalnamiquilis quinequi quichihuas.
45006013	Amo xijtequihuica imotlalnamiquilis, imocamac o imotlacayo para ma tlajtlacolchihuas, pero ximotemacaca senquistoc ica Toteco pampa ineltoyaj queja inmictoyaj, pero ama ya inquipiyaj yolistli tlen yancuic. Huajca sesen tlen imojuanti ma quitequihui itlalnamiquilis, icamac, ima huan sesen tlamantli tlen quipiya ipan itlacayo para quichihuas tlen nel'ia xitlahuac queja Toteco quinequi.
45006014	Tlajtlacoli ayoc quipiya tequihuejcayotl para inmechnahuatis ipan imoyolo queja se tecojtli, pampa ayoc quipiyaj tequihuejcayotl ica tojuanti itlanahuatil Mois'es. Ama tiitztoque imaco itlaicnelijcayo Toteco tlen hueyi iyolo ica tojuanti.
45006015	Huan ama ¿tlaque tijchihuase? ¿Inquiitaj cuali ma noja titlajtlacolchihuaca pampa Toteco techmanahuijtoc para nopa tlanahuatili ma ayoc technahuatis huan ama Toteco techtlalijtoc imaco itlaicnelilis pampa hueyi iyolo tohuaya? ¡Axtle! Ma ax quema titlajtlacolchihuaca.
45006016	¿Ax inquimatij quema inmotemactil'iaj ica se para inquichihuase tlen inmechnahuat'ia, huajca ya nopa mochihua imoteco? Intla timotemactilis ica tlajtlacoli para tijchihuas tlen mitzilhu'ia, huajca timochihua tiitequipanojca tlajtlacoli huan queja nopa tijpantis miquistli. Pero intla timotemactilise ica Toteco para tijneltoquilise, yajaya techchihuilis ma tiitztoca tixitlahuaque iixpa.
45006017	Nijtlascamati Toteco Dios pampa yonque initztoyaj imaco tlajtlacoli huan inquichihuayayaj tlen inmechyoltilanayaya xijchihuaca, teipa ica nochi imoyolo inmotemactilijque para inquineltoquilise huan inquichihuase nopa tlamachtilistli tlen Toteco inmechmacac.
45006018	Huan Toteco inmechtojtomas tlen tlajtlacoli tlen achtohuiya inmechnahuatiyaya queja imoteco, huan ama huelis inquitequipanose Toteco huan inquichihuase nochi tlen xitlahuac.
45006019	Na nimechcamahu'ia ica ni huicalotl tlen tecojme huan inintequipanojcahua queja tlacame quitequihu'iaj para ax ohui inquimachilise tlen nimechilhu'ia. Achtohui intemactilijque imotlalnamiquilis, imocamac, imoma huan nochi imotlacayo para intlaixpanose huan para inquichihuase tlen ax cuali, pero ama xijtemactilica nochi imotlacayo para inquitequipanose tlen xitlahuac para inelise intlatzejtzeloltique.
45006020	Quema initztoyaj imaco tlajtlacoli huan tlajtlacoli inmechnahuatiyaya, ax inmoilhuiyayaj para monequi inquichihuase tlen xitlahuac.
45006021	Huan ¿quejatza inmechpalehui nopa tlamantli tlen ax cuali inquichihuayayaj? Ax tleno inmechpalehui. San inmopinahuaj ama ica tlen inquichihuayayaj. Nopa tlamantli san tehualiquil'ia miquistli nepa mictla.
45006022	Pero ama Toteco inmechmaquixtijtoc huan inmechmalacani imaco tlajtlacoli para ayoc huelis inmechnahuatis. Huan inmochijtoque initlatequipanojcahua Toteco Dios huan nopa, quena, inmechpalehu'ia pampa ama hueli inquichihuaj nopa cuali tlamantli tlen inmechchihua intlaiyocatlalilme para Toteco huan yeca inquiselise yolistli tlen yancuic para nochipa.
45006023	Intla se tlacatl tlajtlacolchihua, quipant'ia miquistli queja itlaxtlahuil, pero Toteco Dios techmaca se regalo quema tijneltocaj Tohueyiteco Jesucristo, huan nopa regalo eltoc yolistli yancuic para nochipa.
45007001	Xijtlacaquilica noicnihua tlen inquinmatij itlanahuatilhua Mois'es. ¿Ax inquimatij para nopa tlanahuatili san quipiyaj tequihuejcayotl ica se tlacatl quema noja yoltoc?
45007002	Queja nopa eltoc ica se sihuatl tlen quipiya ihuehue. Nopa tlanahuatili quiijtohua se sihuatl monequi itztos ihuaya ihuehue nochi iyolis. Pero intla ihuehue miquis, huajca nopa tlanahuatili tlen nenamictili ayoc quipiya tequihuejcayotl, huan nopa sihuatl malacantoc.
45007003	Intla nopa sihuatl mosejcotilisqu'ia ihuaya seyoc tlacatl quema noja itztoya ihuehue, yajaya momecatijtosqu'ia. Pero quema ya mijqui ihuehue, nopa tlanahuatili ayoc quitzacuil'ia huan nopa sihuatl ax momecatis yonque monamictis ica seyoc tlacatl.
45007004	Ica imojuanti nojquiya san se. Nochi nopa tlanahuatili ayoc quipiyaj chicahualistli ica imojuanti. Ximomacaca cuenta para inmijque iniixpa nopa tlanahuatili quema inmijque ipan nopa cuamapeli ihuaya Cristo. Huajca ama inmocahuaj intojtontoque tlen nopa tlanahuatili tlen achtohui inmechnahuatiyaya. Ama initztoque queja se sihuatl tlen sampa monamict'ia quema ya mijqui ihuehue. Ama inmochijtoque san se ica Cristo tlen Toteco Dios quiyoliti quema mictoya. Huan ama hueli tijchihuase nopa cuali tlamantli tlen Toteco quinequi ma tijchihuaca.
45007005	Achtohui totlajtlacolchijca nacayo technahuatiyaya. Huan quema tijmatque nopa tlamantli tlen nopa tlanahuatili quiijtojque ma ax tijchihuaca, achi m'as techchihuili ma tijnequica tijchihuase nopa tlamantli. Huan nopa tlajtlacoli san tehualiquil'ia miquistli.
45007006	Pero ama pampa timijque ihuaya Cristo, yajaya techmajcajtoc tlen itlanahuatil Mois'es para ma tiitztose titojtontoque huan yeca nopa tlanahuatili ayoc techpixtoc imaco para ma tijtequipanoca. Ama hueliya tijtequipanohuaj Toteco Dios ipan seyoc tlamantli ojtli tlen yancuic queja Itonal techpalehu'ia ma tijchihuaca. Ayoc tijtequipanohuaj pampa tiquimacasij tlen quiijtojque nopa tlanahuatili huejcajquiya.
45007007	Huajca ¿tlaque quiijtosnequi ya ni? ¿Inmoilhu'iaj niquijtohua para ax cuali nopa tlanahuatili tlen Mois'es temacac? ¡Ax ya nopa! Cuali nopa tlanahuatili. Ax quema nijmachilijtosqu'ia tlaque se tlajtlacoli intla nopa tlanahuatili ax nechnextilijtosqu'iaj. Ax nijmajtosqu'ia intla ax cuali niquixtocas tlen seyoc iaxca intla nopa tlanahuatili ax quiijtojtosqu'ia: "Amo xiquixtoca tlen sequinoc iniaxca."
45007008	Huan pampa se nitlajtlacolchijca tlacatl, quema nijmatqui nopa tlanahuatili quiijtohua ma ax nitlaixtoca, huajca achi m'as nijnequiyaya nochi tlen sequinoc quipixtoyaj. Pero intla ax oncasqu'ia nopa tlanahuatili, nopa tlajtlacoli ax quipiyasqu'ia m'as chicahualistli noca na.
45007009	Noca na quema aya nijmatiyaya tlen quiijto nopa tlanahuatili, nimoilhui ninemiyaya cuali, pero quema nijmatqui nopa tlanahuatili, huajca nimomatqui para nieli se tlajtlacolchijquetl huan nijmatqui miquistli huan tlatzacuiltilistli nechchiyayaya.
45007010	Yeca para na, nopa cuali tlanahuatili tlen eltoya para nechnextilis se yolistli tlen cuali, nechnextili para quinamiqui nimiquis.
45007011	Huajca notlajtlacolchijca yolo quichijqui ma ax nijmachili, huan quitequihui nopa cuali tlanahuatili para nechcajcayahuas huan para nechchihuas ma nijhuica tlajtlacoli para nimiquis.
45007012	Huajca tlatzejtzeloltic itlanahuatil Mois'es. Huan tlatzejtzeloltic, xitlahuac huan cuali nochi tlen technahuat'ia.
45007013	Huan ax huelis tiquijtose nochi nopa cuali tlanahuatili quichijqui ma nimiqui. ¡Ax ya nopa! Timiquise pampa totlajtlacolchijca yolo quitequihui nopa cuali tlanahuatili para ma techhualiquili tlatzacuiltili. Yeca technextil'ia para tlahuel fiero totlajtlacolchijca yolo. Huan nopa tlanahuatili tlen cuali technextil'iaj para nel'ia tlahuel titlajtlacolchijca tlacame.
45007014	Tijmatij para cuali nopa tlanahuatili huan ax itlajtlacol nopa tlanahuatili para nijpantis miquistli, pero notlajtlacol pampa san nitlajtlacolchijca tlacatl. Eltoc queja nimotemactili para nijtequipanos notlajtlacolchijca yolo.
45007015	Ax nijmachil'ia tlen nijchihua. Nel'ia nijnequi nijchihuas tlen cuali, pero ax nijchihua. Pero nopa tlen nijcocol'ia, ya nopa nijchihua.
45007016	Nijmati para ax cuali tlen nijchihua, huan queja nopa nijnext'ia para cuali nopa ojtli tlen nopa tlanahuatili techmacht'iaj.
45007017	Huan niquita ax na tlen nijchihua tlen ax cuali, pero eltoc notlajtlacolchijca tlalnamiquilis tlen eltoc nopani tlen quichihua tlen fiero.
45007018	Huan nijmati ipan notlajtlacolchijca yolo, ax tleno onca tlen cuali, pampa nijnequi nijchihuas tlen cuali, pero ax nihueli.
45007019	Ax nijchihua nopa cuali tlamantli tlen nijnequi nijchihuas, pero ajachica nijchihua tlen ax cuali tlen ax nijnequi nijchihuas.
45007020	Huajca, intla nijchihua tlen ax nijnequi nijchihuas, nijmachil'ia para ax nel'ia na nimochihuil'ia ma nitlajtlacolchihua. Pero eli nopa tlajtlacoli tlen eltoc ipan noyolo pampa nitlajtlacolchijca tlacatl, ya nopa tlen nechchihua ma nitlajtlacolchihua.
45007021	Huajca niquita queja nopa eltoc ica titlacame. Onca tlajtlacoli ipan toyolo, huan yonque tijnequij tijchihuase tlen cuali, tijchihuaj tlen ax cuali.
45007022	Pampa ipan noyolo nechpact'ia nijchihuas nopa tlen cuali tlen quiijtohuaj itlanahuatilhua Toteco,
45007023	pero nochipa ipan na onca tlajtlacoli tlen quitehu'ia tlen cuali nijnequi nijchihuas ipan notlalnamiquilis. Huan queja se tlatequipanojquetl monequi quineltocas iteco, nopa tlajtlacoli nechchihua ma nitlajtlacolchihua.
45007024	¡Nel'ia niteicnelti! ¿Ajqueya nechmaquixtis tlen ni yolistli tlen tlajtlacoli tlen nechhualiquil'ia miquistli?
45007025	Tlascamati Toteco Dios. Tohueyiteco Jesucristo yajaya quichihua. Huajca na ica notlalnamiquilis nijtequipanohua Toteco huan nopa tlanahuatili, pero notlajtlacolchijca nacayo noja quinequi tlajtlacolchihuas.
45008001	Huajca ama ayoc techchiya tlatzacuiltilistli tojuanti tlen timocueptoque san se ica Cristo Jes'us, pampa ayoc tijchijtinemij tlen totlajtlacolchijca yolo technahuat'ia. Ama tijchihuaj tlen Itonal Toteco quinequi.
45008002	Huan ichicahualis Itonal Toteco tlen temaca yolistli yancuic tlen mochihua san se ica Cristo Jes'us, ya nechtojtonqui tlen ichicahualis tlajtlacoli huan miquistli.
45008003	Quena, itlanahuatilhua Mois'es ax huelque techmaquixtise, pampa ax quipixqui chicahualistli quitlanis totlajtlacolchijca nacayo. Pero Toteco Dios quisencajqui se ojtli. Quititlanqui Icone ma mocuepa tlacatl ica itlacayo queja tojuanti, yonque yajaya ax quipixqui tlajtlacoli. Huan Jesucristo mijqui queja se tlacajcahualistli ipampa totlajtlacolhua huan yeca quitzontlamilti ichicahualis nopa tlajtlacoli tlen eltoc topani.
45008004	Quichijqui ya ni para queja nopa, nochi nopa tlamantli tlen itlanahuatilhua Mois'es techtlajtlaniyayaj ma tijchihuaca, ma tlami para tojuanti tlen ayoc tinemij queja techilhu'ia totlajtlacolchijca yolo. Ama tijchihuaj tlen Itonal quinequi ma tijchihuaca.
45008005	Tlacame tlen quitoquil'iaj inintlajtlacolchijca yolo san moilhu'iaj tlaque tlajtlacoli quinequij quichihuase inintlacayo. Pero tlacame tlen quitoquil'iaj Itonal Toteco moilhu'iaj tlen nopa cuali tlamantli tlen Itonal Toteco quinequi quichihuas.
45008006	Pampa intla timosenilhu'iaj tlen totlajtlacolchijca nacayo quinequi, tijpantise miquistli. Pero intla timosenilhuise tlen Itonal Toteco quinequi, huajca tijpantise tlasehuilistli huan yolistli tlen yancuic.
45008007	Pampa totlajtlacolchijca tlalnamiquilis quicocol'ia Toteco huan ax quinequi quitoquilis tlen technahuat'ia. Nel'ia totlajtlacolchijca tlalnamiquilis ax hueli quichihua tlen nopa tlanahuatili quiijtohuaj.
45008008	Huajca ajqueya quitoquil'ia tlen quinequi itlajtlacolchijca nacayo, ax quema huelis quiyolpactis Toteco Dios.
45008009	Pero imojuanti ax inquitoquil'iaj imotlajtlacolchijca nacayo. Ama inquitoquil'iaj Itonal Toteco, pampa nel'ia Itonal mocahua ipan imoyolo. Huan intla se ax quipiya Itonal Cristo ipan iyolo, huajca yajaya ax iaxca Cristo.
45008010	Huan pampa Cristo itztoc ipan imoyolo, yonque imotlacayo miquis ipampa tlajtlacoli, imotonal yoltoc huan quipiya yolistli tlen yancuic pampa Toteco inmechchijtoc inxitlahuaque iixpa.
45008011	Itonal Toteco Dios itztoc ipan imojuanti, huan huajca Toteco Dios tlen quiyoliti Jes'us quema ya mictoya, nojquiya quiyolitis imotlacayo ica Itonal tlen mocahua ipan imojuanti.
45008012	Huajca noicnihua, ax monequi tijchihuase tlen totlajtlacolchijca tlalnamiquilis technahuat'ia ma tijchihuaca.
45008013	Pampa intla inquitoquilijtinemise imotlajtlacolchijca tlacayo, inmiquise huan inyase mictla. Pero intla ica itlapalehuil Itonal Toteco inquitlamiltise ichicahualis imotlajtlacolchijca tlalnamiquilis, inquipantise yolistli yancuic para nochipa.
45008014	Pampa nochi tlen quicahuil'iaj Itonal Toteco ma quinyacana, inijuanti iconehua Toteco.
45008015	Imojuanti ax monequi inquiimacasise Toteco queja tlatequipanohuani tlen ininteco quincojtoc para iaxcahua quiimacasij ininteco pampa quimatij huelis quincocos. Pero inquiselijtoque Itonal Toteco tlen inmechchijtoc iniconehua Toteco, huan ica Itonal Toteco ipan tojuanti ama hueli inquinotzaj Toteco Dios: "Pap'a."
45008016	Huan Itonal Toteco techyolmelahua ipan toyolo huan ipan totonal para tojuanti tiiconehua Toteco.
45008017	Huan pampa tojuanti tiiconehua Toteco Dios, teipa tijselise tlen iricojyo, pampa nochi tlen Toteco quimacas Icone, Cristo, elis toaxca nojquiya. Huan intla ama titlaijiyohuise ihuaya, teipa techhueyitlalis ihuaya nopona campa monextis ihueyitilis.
45008018	Pero tiquitaj para ax tleno nopa piltlaijiyohuilistzi tlen tipanoj ama, quema timoilhu'iaj quejatza tielise teipa quema Toteco techhueyitlalis para nochi quiitase.
45008019	Huan nochi tlapiyalime huan tlamantli tlen Toteco quinchijtoc tlahuel quichiyaj nopa tonali quema Toteco techixnextis para tojuanti tiiconehua.
45008020	Pampa quema Ad'an tlajtlacolchijqui, Toteco quitelchijqui ni tlaltepactli huan nochi tlen itztoyaj ipani huan quichijqui ma onca miquistli huan para nochi tlamantli ma ijtlacahuise. Quej nopa eltoc yonque tlaltepactli huan tlen itztoyaj ipani ax quinequiyayaj para queja nopa ma eli.
45008021	Huan ama nochi tlapiyalime huan nochi tlen onca quichiyaj, huan tlahuel quinequij ma ajsi nopa tonali quema inijuanti nojquiya itztose queja tojuanti tlen tiiconehua Toteco. Huan nochi tiitztose timalacantoque tlen nopa tlatelchihuali, huan nochi elis tlahuel yejyectzi.
45008022	Pampa hasta ama nochi tlapiyalime huan tlamantli tlen Toteco quichijtoc ipan tlaltepactli ayijtij huan tlaijiyohu'iaj queja se sihuatl tlen tlatlacatilt'ia.
45008023	Huan tojuanti titlaneltocani tlen tijpiyaj Itonal Toteco ipan toyolo queja se tlanextili para huala miyac m'as tlamantli tlen cuali, tojuanti nojquiya tiayijtij ipan toyolo queja nopa tlapiyalime huan tlamantli tlen Toteco quichijtoc. Huan tijnequij para ma tlamis tlaohuijcayotl. Tlahuel tijchiyaj para Toteco quinnextilis nochi tlacame para tojuanti tiiconehua, huan tijchiyaj nopa tonali quema Toteco quichihuas yancuic totlacayo.
45008024	Huan pampa tijchiyaj tijselise nochi ni tlamantli tlen Toteco quiijto, timomaquixtijtoque. Pero intla ya tijpiyasqu'iaj se tlamantli, ax monequi tijchiyase. Axaca quichiya para quiselis tlen ya quipiya.
45008025	Pero tojuanti tlahuel tijchiyaj tlen aya tiquitaj, huan yeca monequi ma tiquijiyohuica nochi tlen techpanotihuala, huan ica paquilistli ma tijchiyaca nopa cuali tonali tlen tijmatij temachtli oncas teipa.
45008026	Huan nojquiya Itonal Toteco techpalehu'ia pampa ax tijmachil'iaj nochi huan ax tijmatij tlaque monequi tijtlajtlanise Toteco quema timomaijtohuaj. Huan Itonal Toteco iselti momaijtohua chicahuac ica Toteco Dios topampa huan Itonal ayijti pampa quiilhu'ia Toteco tlen axaca hueli quiijtohua ica tlajtoli.
45008027	Huan Toteco Dios tlen quitlachil'ia ininyolo nochi tlacame, quimati tlen Itonal quinequi para tojuanti, pampa Itonal Toteco quitlajtlan'ia tlamantli tlen Toteco Dios no quinequi ma tijpiyaca tlen yajaya techiyocatlalijtoc para tiiaxcahua.
45008028	Huan tijmatij nochi tlamantli tlen techpanotihuala, yonque cuali o ax cuali, nochi quisas cuali para tojuanti tlen tiquicnel'iaj Toteco, tlen Toteco technotztoc para tiiaxcahua pampa queja nopa quitlalijtoya.
45008029	Pampa huejcajquiya Toteco techixmajtoyaya huan techtlapejpeni para ma tielica queja Icone, Jesucristo, pampa quinejqui para yaja elis nopa achtohui ejquetl huan tojuanti tielise miyac tiiicnihua teipa ehuani.
45008030	Huan ica tojuanti tlen Toteco techtlapejpeni huejcajquiya, teipa technotzqui. Huan ica tojuanti tlen Toteco technotzqui, nojquiya techchijqui tixitlahuaque iixpa. Huan ica tojuanti tlen techchijtoc tixitlahuaque iixpa, nojquiya techhueyitlalijtoc para se tonali tiitztose ihuaya campa tlatlanextli.
45008031	Huajca ¿tlaque huelis tiquijtose ica nochi ya ni? Tiquitaj Toteco itztoc nechca tojuanti para techpalehuis, huan yeca axaca huelis tohuaya motlalis.
45008032	Pampa Toteco ax quitlasmatqui Icone, pero quitemactili para ma miqui topampa nochi titlacame. Huan yeca tijmatij ica Jesucristo, Toteco nojquiya techmacas nochi cuali tlamantli pampa hueyi iyolo ica tojuanti.
45008033	¿Ajqueya huelis techteilhuis tojuanti tlen Toteco techtlapejpenijtoc? ¿Huelis Toteco techteilhuis? ¡Axtle! Pampa yaja Toteco Dios iselti tlen techchihuilijtoc tixitlahuaque iixpa.
45008034	¿Ajqueya techtlalilis tlatzacuiltili? ¿Huelis Cristo? ¡Axtle! Pampa yajaya Cristo Jes'us tlen mijqui huan nojquiya moyolcuic topampa. Ama yajaya itztoc nepa inejmatl Toteco Dios campa quitlajtlan'ia Toteco topampa tojuanti queja se totlatempalehuijca.
45008035	Huajca ¿ajqueya hueli techiyocacahuas tlen itlaicnelijcayo Cristo? ¡Axaca! Yonque tijpanoj tlaohuijcayotl, yajaya techicnel'ia. Yonque tijpanoj cuesoli, o sequinoc techtlatzacuilt'iaj, yajaya techicnel'ia. Yonque ax tijpiyaj tlachque tijcuase o tlaque timoquentise, yajaya techicnel'ia. Yonque mahuilili campa tiitztoque o tlacame quinequij techmictise, yajaya techicnel'ia.
45008036	Eltoc queja ijcuilijtoc ipan Itlajtol Toteco campa quiijtohua: "Toteco, pampa timitzneltocaj, tlacame mojmostla quinequij techmictise. Techitaj queja tiborregojme tlen quichiyaj ajqueya quinmictis."
45008037	Pero yonque tijpanoj nochi ni tlamantli, Cristo techmaca chicahualistli ma titlatlanica pampa yajaya techicnel'ia.
45008038	Pampa nijmati para temachtli ax tleno hueli techiyocacahuas tlen iteicnelijcayo Toteco. Yonque timiquise o tiitztose, techicnel'ia. Yonque elhuicac ehuani, o iajacahua Axcualtlacatl tlen quipiyaj tequihuejcayotl o tlen quipiyaj chicahualistli quinequisqu'iaj quitzacuilise iteicnelijcayo, yaja techicnel'ia. Ax tleno tlen ama onca, niyon ax tleno tlen teipa oncas huelis techiyocacahuas tlen iteicnelijcayo.
45008039	Ax tleno tlen hualas tlen huejcapa, o tlen hualas tlen tlatzintla, niyon ax tleno tlen tlachijchihuali, huelis techiyocacahuas tlen iteicnelijcayo Toteco tlen technextilijtoc ipan Tohueyiteco Cristo Jes'us.
45009001	Iixpa Cristo nimechilhu'ia tlen nel'ia, huan ax niistlacati. Ipan noyolo nijmati para melahuac tlen nimechilhu'ia huan Itonal Toteco quimati para melahuac.
45009002	Mojmostla nijpiya hueyi cuesoli ipan noyolo huan nitlaijiyohu'ia
45009003	ipampa notlacajhua tlen san se toeso tijpiyaj, pampa inijuanti ax quineltocaj Cristo. Intla huelisqu'ia niquinmanahuisqu'ia na, nijchihuasqu'ia pampa tlahuel nijnequi niquinpalehuis. Intla quinpalehuisqu'ia para nimoiyocacahuasqu'ia tlen Cristo huan nimocuapolosqu'ia nepa mictla para niquinpatlasqu'ia, nijchihuasqu'ia. Pero ax hueli.
45009004	Toteco Dios quintlapejpeni israelitame para elise iconehua. Quinnextili itlatlanex. Quisencajqui tlajtoli ininhuaya. Quinmacac itlanahuatil. Quinnextili quejatza ma quihueyimatica. Huan Toteco quintencahuili miyac tlamantli para teipa quinmacas.
45009005	Huan tiisraelitame tiquinpixque tohuejcapan tatahua tlen huejcajquiya tlen tlaixmatilme para huejhueyi tlacame iixpa Toteco. Huan tlen nopa hueyi israelita tlacame tlacatqui Cristo queja se tlacatl, yonque yajaya Toteco huan quinahuat'ia nochi tlen onca. Ma tijhueyichihuaca Cristo para nochipa. Quej nopa ma eli.
45009006	Pero ax hueli timoilhuise para ax quisqui melahuac nochi tlen Toteco quintlajtolcahuilijtoc israelitame. ¡Ax ya nopa! Pero ax nochi iteipa ixhuihua Israel nel'ia itztoque israelitame huan iconehua Toteco.
45009007	Toteco ax quintlapejpeni nochi iteipa ixhuihua Abraham para elise iteipa ixhuihua tlen quiselisqu'iaj nopa tlatiochihualistli. Pero Toteco quiilhui Abraham: "Niquintlapejpenis iteipa ixhuihua motelpoca Isaac huan niquinitas para moconehua."
45009008	Huajca timomacaj cuenta para Toteco ax quinita para iconehua nochi tlen tlacatque ica ieso Abraham. Pero Toteco quitencahuili Abraham para quipiyasqu'ia Isaac. Huan Toteco quiijto quintlapejpenisqu'ia iteipa ixhuihua Isaac para quiselise itlatiochihualis pampa Isaac tlacatqui pampa Abraham quineltocac tlen Toteco quitencahuilijtoya.
45009009	Huan ya ni tlen Toteco quiijto quema quitencahuili Abraham tlen quimacasqu'ia, quiilhui: "Ne se xihuitl amanijca quema nimocuepas, mosihua Sara quipixtos se conetl."
45009010	Huan icone elqui Isaac, tohuejcapan tata, tlen teipa mosihuajti ihuaya Rebeca. Huan teipa Rebeca quinnemilti cuateme ipan itlacayo.
45009011	Huan quema aya tlacatiyayaj nopa cuateme, Toteco quimacac Rebeca se tlajtoli para quinextilis para yajaya ica ipaquilis quitlapejpen'ia ajqueya quitiochihuas, huan nochi pano queja yaja quitlapejpen'ia ma eli. Ax quitiochihua ipampa tlen cuali o ax cuali quichijtoc nopa tlacatl.
45009012	Huajca Toteco quiilhui Rebeca para Esa'u tlacatisqu'ia achtohui, pero Jacob, nopa teipa ejquetl, quinahuatisqu'ia.
45009013	Pampa ijcuilijtoc campa Toteco quiilhui Rebeca: "Niquicnel'ia Jacob, pero Esa'u, axtle."
45009014	Huajca ¿huelis tiquijtose para ax xitlahuac tlen Toteco quichihua pampa quitlapejpeni se huan nopa seyoc, axtle? Amo ximoilhuica queja nopa.
45009015	Pampa Toteco quipiya tequihuejcayotl para quichihuas tlen quinequi. Eltoc queja Toteco quiilhui Mois'es huejcajquiya: "Niquintlasojtlas tlen nijnequi niquintlasojtlas, huan ica inijuanti tlen nijnequi, nijpiyas hueyi noyolo."
45009016	Huajca Toteco ax quitlasojtla se tlacatl pampa nopa tlacatl queja nopa quinequi, o pampa nopa tlacatl tequiti chicahuac para quifuerzajhuis Toteco ma quitlasojtla. ¡Ax ya nopa! Toteco iselti quintlapejpen'ia ajqueya quintlasojtlas.
45009017	Yeca ijcuilijtoc ipan Itlajtol Toteco tlen Toteco quiilhui nopa Tlanahuatijquetl Fara'on: "Nimitztlalijtoc titlanahuatijquetl para nijchihuas tlanescayotl moixpa para ma monexti nochicahualis huan yeca nochi tlacame ipan tlaltepactli quimatise tlen na."
45009018	Huajca tiquitaj Toteco quitlasojtla tlen quinequi quitlasojtlas. Huan intla quinequi quiyoltetilis se tlacatl, quiyoltetil'ia.
45009019	Huajca huelis innechtlajtlanise: "¿Para tlen Toteco quintelhu'ia tlacame pampa axaca hueli quichihua seyoc tlamantli tlen ax queja Toteco quitlapejpenijtoc ma eli?"
45009020	Huan nimechnanquilisqu'ia: Ta san titlacatl. Ax huelis timocamaijixnamiquis ihuaya Toteco. Se comitl ax huelis quitlajtlanis nopa chachapalchijquetl: "¿Para tlen tinechchijqui queja nieltoc?" ¡Axtle!
45009021	Nopa chachapalchijquetl quipiya tequihuejcayotl para quichihuas tlen quinequi. Huelis ica se quentzi soquitl quichihuas se comitl para se tequitl tlen yejyectzi huan ica seyoc quentzi soquitl quichihuas se comitl para tlen hueli tequitl.
45009022	Toteco san se quipiya tequihuejcayotl. Huan huelis Toteco quinequiyaya quinnextilis fiero tlacame icualancayo para nochi ma quimatica ichicahualis, pero ax nimantzi quichijqui. Yajaya tlahuel quipixqui iyolo ininhuaya yonque quinamiquiyaya para quintlatzacuiltis.
45009023	Quej nopa quichijqui pampa quinequiyaya quichiyas para nochi tlacame ma quimatica onpano hueyi ihueyitilis, huan iteicnelijcayo ica tojuanti tlen techtlapejpenijtoc, huan techcualtlalijtoc para teipa techhuicas elhuicac campa tlatlanextli.
45009024	Huan ax technotzqui san tojuanti tiisraelitame para ma techtlasojtla, pero nojquiya inmechnotztoc intlacame tlen ax inisraelitame.
45009025	Ica intlacame tlen ax inisraelitame, Toteco quichijqui tlen huejcajquiya quiijto ipan iama nopa tiocamanalojquetl Oseas. Quiijtohua: "Niquinnotzas tlacame ma elica notlacajhua tlen ax eliyayaj notlacajhua. Huan inijuanti tlen achtohui ax niquinicneliyaya, ama niquinicnelis.
45009026	Huan ipan nopa tlali campa achtohui Toteco quinilhui para inijuanti ax itlacajhua, teipa nochi quiijtose: 'Iniconehua Toteco Dios tlen yoltoc.' "
45009027	Huan ica israelitame elis queja huejcajquiya nopa tiocamanalojquetl Isa'ias chicahuac quiijto: "Yonque israelitame momiyaquilise nel'ia miyac queja imiyaca xali nechca hueyi atl, san pilquentzi israelitame momaquixtise.
45009028	Pampa Toteco xitlahuac quintlajtolsencahuas tlacame huan nimantzi quintlatzacuiltis."
45009029	Huan ipan sejcoyoc Isa'ias quiijto: "Intla Toteco tlen quipiya nochi chicahualistli ax quipiyasqu'ia iyolo ica toteipa ixhuihua, huan ax quinequisqu'ia quincahuilis sequin ma itztoca, techtzontlamiltijtosqu'ia nochi tiisraelitame queja panoc ica nopa tlacame tlen itztoyaj ipan altepetini Sodoma huan Gomorra huejcajquiya."
45009030	Huajca ¿tlaque quiijtosnequi ya ni? Inijuanti tlen ax israelitame huan ax quitemohuayayaj quejatza mochihuase xitlahuaque iixpa Toteco, quisque xitlahuaque pampa quineltocaque tlen Toteco quinilhui huan yajaya quinchijqui xitlahuaque iixpa.
45009031	Pero nopa israelitame tlen quinequiyayaj mochihuase xitlahuaque iixpa Toteco pampa quichihuayayaj tlen nopa tlanahuatili quiijtojque, ax quisque xitlahuaque iixpa.
45009032	¿Para tlen ax quisque xitlahuaque iixpa Toteco? Ax quisque xitlahuaque pampa quinequiyayaj elise xitlahuaque ipampa cuali tequitl tlen quichihuasqu'iaj. Ax quinequiyayaj para san quineltocase Cristo. Huajca inijuanti motepotlamijque huan mocuapolojque pampa Cristo eltoc queja se tetl ipan ojtli ica tlen tlacame ipan motepotlam'iaj.
45009033	Eltoc queja ijcuilijtoc ipan Itlajtol Toteco campa quiijtohua: "Xiquitaca, ipan altepetl Jerusal'en nijtlalis se tlacatl tlen elis queja se tetl campa tlacame motepotlamise. Motepotlamise pampa ax quinequise quineltocase, pero ajqueya quineltocas ax quema mopinahuas pampa quineltocac."
45010001	Noicnihua, ipan noyolo tlahuel nijnequi para israelitame ma momaquixtica tlen inintlajtlacolhua. Huan nijtlajtlan'ia Toteco ma quinmaquixtis.
45010002	Nijmati inijuanti quinpact'ia quitoquilise Toteco Dios, pero ax quimatij tlen yajaya quinequi ma quichihuaca.
45010003	Israelitame ax quimachil'iaj quejatza Toteco quinchihua tlacame xitlahuaque iixpa. Inijuanti san quitemohuaj mochihuase xitlahuaque iixpa ica nopa tlanahuatili, huan yeca ax quicahuil'iaj Toteco ma quinchihua xitlahuaque iixpa.
45010004	Pero Cristo quitlamilti itequi itlanahuatil Mois'es. Ama nochi tlacame hueli mochihuase xitlahuaque iixpa Toteco intla quineltocase Cristo.
45010005	Mois'es huejcajquiya quiijcuilo intla se tlacatl nel'ia huelisqu'ia mochihuasqu'ia xitlahuac iixpa Toteco ica nopa tlanahuatili, monequisqu'ia quitlamichihuasqu'ia nochi tlen nopa tlanahuatili quiijtohuaj.
45010006	Pero para Toteco techchijqui tixitlahuaque iixpa quema tijneltocaj Cristo, ax ohui. Ax monequi tijtemose ajqueya tlejcos elhuicac para quicuiti Cristo, pampa yajaya ya hualajqui.
45010007	Ax monequi tijtemose ajqueya yas mictla quiyolitis, pampa yaja ya moyolcuitoc.
45010008	Itlajtol Toteco quiijtohua para ax ohui para se tlacatl quicahuilis Toteco ma quichihua xitlahuac iixpa. Nel'ia imonechca eltoc itlajtol tlen monequi inquineltocase. Incamatij tlen nopa tlajtoli huan eltoc ipan imoyolo. Nopa tlajtoli eltoc tlen tiquinilhu'iaj tlacame ma quineltocaca.
45010009	San monequi tiquinilhuis sequinoc para Jes'us itztoc mohueyiTeco. Huan monequi tijneltocas ipan moyolo para Toteco quiyoliti quema ya mictoya. Huan Toteco mitzmaquixtis tlen motlajtlacolhua.
45010010	Pampa quema ipan toyolo tijneltocaj Jesucristo, Toteco techchihua tixitlahuaque iixpa. Huan quema tiquinilhuise sequinoc para tijneltocaj Tohueyiteco Jesucristo, yajaya techmaquixt'ia tlen totlajtlacolhua.
45010011	Eltoc queja ijcuilijtoc ipan Itlajtol Toteco campa quiijtohua: "Aqui motemach'ia ipan Jesucristo, ax quema mopinahuas pampa quineltocac."
45010012	Pampa san se tlamantli monequi quichihuase nochi tlacame yonque israelitame, o ax israelitame. Itztoc san se Tohueyiteco nochi tojuanti, huan yajaya quipiya hueyi iyolo para quinmacas tlatiochihualistli hasta mocahua nochi tlacame tlen quitlajtlan'iaj.
45010013	Pampa nochi tlen quinotzase Tohueyiteco, yajaya quinmaquixtis tlen inintlajtlacolhua.
45010014	Pero ¿quejatza huelis se acajya quinotzas Cristo ma quipalehui intla ax quineltoca? Huan ¿quejatza huelis se acajya quineltocas Cristo intla ax quicactoc tlen yajaya? Huan ¿quejatza huelis quicaquis se tlacatl tlen Cristo intla axaca quipohuil'ia tlen ya?
45010015	Huan ¿ajqueya huelis yas quincamahuiti tlacame tlen Cristo intla axaca quititlanis ma yohui tlayolmelahuati? Yeca ijcuilijtoc ipan Itlajtol Toteco campa quiijtohua: "Nel'ia yejyectzi iniicxi tlacame tlen yohuij tlayolmelahuaj nopa cuali tlajtoli tlen temaca tlasehuilistli ica Toteco."
45010016	Pero ax nochi tlacame tlen quicaquij nopa cuali tlajtoli, quineltocaj. Nopa tiocamanalojquetl Isa'ias quiijto ya nopa huejcajquiya campa quiijcuilo: "Toteco, ¿ajqueya quineltocatoc tlen nitlayolmelajtoc?"
45010017	Pero nochi tlen quineltocaj itlajtol Toteco, quineltocaj pampa quicactoque.
45010018	Pero ¿huelis tiquijtose para israelitame tlen ax quineltocaj Cristo ax quicactoque nopa tlajtoli tlen ya? Quena, israelitame quicactoque, pampa Itlajtol Toteco quiijtohua: "Ni tlajtoli ya momajtoc campa hueli ipan tlaltepactli. Tlayolmelajtoque ni tlajtoli hasta campa hueli techaj."
45010019	Pero inquiijtose: "¿Huelis israelitame ax quimachilijque quejatza Toteco quiniyocacahuasqu'ia intla ax quiselisqu'iaj Cristo?" Quena, nimitzilhu'ia quimachilijque, pampa Mois'es quiijcuilo huejcajquiya ipan Itlajtol Toteco tlen Toteco quinilhui israelitame, quiijto: "Nimechchihuas xiquinchicoitaca quema niquinmaquixtis tlacame tlen ax israelitame tlen inquinitaj para ax tleno ininpati. Nopa tlacame tlen ama ax quimachil'iaj tlen na, niquinchihuas ma quimachilica huan inisraelitame incualanise."
45010020	Huan Isa'ias mosemacac para nempa ma quiijcuilo tlen Toteco quiilhui huan ya ni tlen Toteco quiijto: "Tlacame tlen achtohui ax nechtemohuayayaj, teipa nechpantise. Huan nimonextis ica tlacame tlen ax noca tlajtlaniyayaj."
45010021	Huan nojquiya Toteco quiijto tlen israelitame: "Mojmostla niquinnotza israelitame huan nimomaxitlajtoc para niquinselis, pero san moyoltetil'iaj noca na huan nechnajnanquil'iaj."
45011001	Pero amo ximoilhuica para Toteco quintlahuelcajtoc nochi israelitame. Inijuanti itlacajhua, huan ax quema quintlahuelcahuas. Na nojquiya niisraelita. Na se niiteipa ixhui Abraham huan nitlacatqui ipan nopa hueyi familia tlen iteipa ixhui Benjam'in.
45011002	Toteco ax quintlahuelcajtoc israelitame pampa hasta ipejya quintlapejpenijtoc para elise itlacajhua. Huelis inquiilnamiquij tlen quiijtohua Itlajtol Toteco quema El'ias quinteilhui israelitame iixpa Toteco, huan quiijto:
45011003	"Toteco, nopa israelitame quinmictijtoque motiocamanalojcahua huan quixolejtoque motlaixpahua. Huan san na nimocahua tlen noja nimitzhueyimati huan israelitame nojquiya quinequij nechmictise."
45011004	Pero Toteco quinanquili: "¡Ax neli! Ax san ta tiitztoc tlen tinechhueyimati. Nojquiya niquinpixtoc chicome mil israelitame tlen san na nechhueyimatij huan ax quihueyimajtoque nopa tlaixcopincayotl Baal."
45011005	Huajca ama nojquiya ipan ni tonali itztoque sequin israelitame tlen Toteco quinmaquixtijtoc pampa hueyi iyolo ininhuaya huan quintlapejpenijtoc para iaxcahua.
45011006	Pero intla Toteco quinmaquixtijtoc nopa israelitame pampa hueyi iyolo ininhuaya, huajca ax quichijqui pampa nopa israelitame quichijque tlamantli tlen cuali huan quitlanque nopa tlamaquixtili. ¡Axtle! Pampa intla quinmaquixtijtosqu'ia ipampa tlen cuali quichijtoya, huajca quema na niquijtohua Toteco quinmaquixti san tlapic pampa hueyi iyolo ininhuaya, ax melahuac. Pero quena, yajaya quinmaquixti san tlapic, san pampa quintlasojtlac.
45011007	Huajca miyac israelitame ax quipantijque quejatza mochihuase xitlahuaque iixpa Toteco, yonque nel'ia quichijque campeca. Pero inijuanti tlen Toteco quintlapejpenijtoya, quena, quipantijtoque. Huan nopa sequinoc moyoltetilijque ica Toteco.
45011008	Ijcuilijtoc ipan Itlajtol Toteco campa quiijtohua: "Eltoc queja Toteco quinchijtoc ma cochica para ma ax quimachilica. Inijuanti quiitaj, pero ax quimachil'iaj tlen quiitaj, huan quicaquij Itlajtol Toteco, pero ax quimachil'iaj, huan queja nopa eltoc hasta ama."
45011009	David nojquiya quiijto san se tlamantli ipan Itlajtol Toteco campa quiijtohua: "Ma quincajcayahua israelitame huan ma quinmasiltica nochi nopa ilhuitl tlen quichihuaj para quitoquilise nopa tlanahuatili. Ma motepotlamica huan ma quiselica tlatzacuiltilistli.
45011010	Pampa tzactoc iniixtiyol huan ax hueli quiitaj tlen quipact'ia Toteco. Huajca israelitame mocahuaj queja tlatequipanohuani tlen huihuipicaj iniixpa nopa tlanahuatili tlen mocajtoc queja ininteco." Quej nopa quiijto David tlen israelitame.
45011011	Yonque israelitame ax quimachilijque iojhui Toteco huan motepotlamijque, amo ximoilhuica moiyocacajtoque tlen Toteco Dios para nochipa. Pero ama, pampa israelitame tlajtlacolchijtoque, Toteco quinmaquixt'ia tlacame tlen ax israelitame. Huan teipa israelitame quinchicoitase huan quinequise momaquixtise.
45011012	Ama israelitame tlajtlacolchijque huan ax quinequij quiselise Cristo huan yeca itlatiochihualis Toteco quinajsic tlacame tlen ax israelitame campa hueli ipan tlaltepactli. Pero ximoilhuica quesqui m'as tlatiochihualistli oncas para nochi tlacame quema nochi israelitame quiselise nochi tlen Toteco quinequi quinmacas. Nel'ia yejyectzi elis.
45011013	Na nimechcamahu'ia tlen ax inisraelitame. Toteco nechtitlantoc ma nimechilhui Itlajtol huan nel'ia niquita para hueyi ni tequitl tlen Toteco nechmacatoc.
45011014	Pampa nijnequi niquinnextilis israelitame tlen san se inieso quipiyaj nohuaya para ma quiitaca tlen Toteco inmechchihuilis imojuanti tlen ax inisraelitame. Queja nopa huelis sequin inijuanti quinequise tlen inquipiyaj, huan quineltocase Cristo, huan Toteco quinmaquixtis.
45011015	Intla nopa israelitame moiyocacajque tlen Toteco para se tlalochtli, huan yeca Toteco moyoltlali ica tlacame tlen ax israelitame, ¿tlaque panos quema israelitame quiselise Cristo? Elis queja tlacame tlen mictoque moyolcuise.
45011016	Abraham huan nopa achtohui israelitame itztoyaj tlatzejtzeloltique para Toteco, huajca nopa israelitame tlen teipa tlacatise nojquiya elise iaxcahua. Intla inelhuayo nopa cuahuitl elqui tlatzejtzeloltic, queja nopa nojquiya elis imacuayo.
45011017	Eltoc queja Toteco quintzontejqui sequin imacuayo se cuali cuahuitl olivo, nopa israelitame, quema quiniyocacajque miyaqui israelitame tlen itlatiochihualis. Huan nopona inmechtlatzquilti imojuanti tlen ax inisraelitame queja se quitlatzquilt'ia ichamanca se tlen hueli cuahuitl olivo ipan se cuali cuahuitl olivo. Huajca nopa yancuic ichamanca quisel'ia iayo tlen inelhuayo nopa cuali cuahuitl, queja imojuanti nojquiya inquiselise nopa tlatiochihualistli tlen onca para iteipa ixhuihua Abraham.
45011018	Huajca imojuanti, amo ximohueyimatica iniixpa israelitame tlen moiyocacajtoque huan yeca Toteco inmechcalaqui ininpatlaca campa inijuanti itztoyaj. Imojuanti san initztoque ichamanca nopa cuahuitl huan inelhuayo nopa cuahuitl inmechmaca yolistli. Imojuanti inimacuayohua nopa cuahuitl ax hueli inquimacaj yolistli inelhuayo.
45011019	Huelis imojuanti tlen ax inisraelitame inmoilhu'iaj achi m'as incuajcualme tlen israelitame pampa Toteco quitzontejqui icua imacuayo para huelis inmechtlalis.
45011020	Quena, quintzontejqui huan inmechtlali, pero Toteco quintzontejqui pampa ax quineltocaque huan inmechtlali san pampa inquineltocaj. Huajca amo ximohueyimatica, pero xijpiyaca cuidado.
45011021	Intla Toteco quintlatzacuilti israelitame pampa ax quineltocaque Cristo, nojquiya san se quichihuas ica imojuanti intla ax inquineltocase.
45011022	Huajca ximomacaca cuenta para hueyi iyolo Toteco ica tlacame, pero nojquiya chicahuac quintlatzacuilt'ia. Quintlatzacuilti nopa israelitame tlen tlajtlacolchijque, pero quipixtoc hueyi iyolo ica imojuanti tlen inquineltocaj intla noja inquineltoquilise. Pero intla axtle, nojquiya inmechtlatzacuiltis.
45011023	Huan nopa israelitame, intla inijuanti moyolcuepase huan quineltocase Cristo, Toteco sampa quintlalis queja iconehua pampa Toteco quipiya chicahualistli para sampa quintlatzquiltis ipan nopa cuahuitl campa onca itlatiochihualis.
45011024	Ax ohui para quitlatzquiltis imacuayo se cuali cuahuitl sampa campa quisqui pampa nopona tlacatqui. Ica imojuanti tlen ax inisraelitame, yajaya quichijqui tlen m'as ohui huan inmechtlali ipan se cuali cuahuitl yonque ineltoyaj queja inimacuayohua se cuahuitl tlen ax cuali. Huajca ax ohui para Toteco sampa quinselis israelitame para iaxcahua huan quincalaquis campa itztoyaj achtohui.
45011025	Xijtlacaquilica noicnihua, nijnequi nimechilhuis se tlamantli tlen achtohui axaca quimatqui para ax inmohueyimatise imojuanti tlen ax inisraelitame queja inelisqu'iaj m'as incuajcualme tlen israelitame. Toteco quinchijtoc israelitame quentzi yoltetique hasta yaja quintlamimaquixtis tlen ax inisraelitame.
45011026	Pero teipa Toteco quinmaquixtis nochi israelitame tlen itztose ipan nopa tonali. Elis queja ijcuilijtoc ipan Itlajtol Toteco campa quiijtohua: "Nopa Tlamanahuijquetl hualas tlen altepetl Jerusal'en. Huan yajaya quincuepas israelitame tlen inintlajtlacolhua.
45011027	Huan nijtlamichihuas notlajtol tlen niquintencahuilijtoc israelitame huan niquintlapojpolhuis inintlajtlacolhua."
45011028	Huajca ama sequin israelitame quicocol'iaj nopa cuali tlajtoli tlen Cristo, huan yeca imojuanti tlen ax inisraelitame huelis inquineltocase. Pero pampa Toteco quintlapejpenijtoc israelitame, noja quinicnel'ia pampa queja nopa quintencahuili inintatahua.
45011029	Huan Toteco ax moyolpatla. Tlen yajaya temaca, ax quema tequixtil'ia. Huan quema Toteco quinnotzas tlacame para iaxcahua, ax quema moyolpatlas huan quintlahuelcahuas.
45011030	Achtohui intlacame tlen ax inisraelitame ax inquineltocaque Toteco, pero quema israelitame mosentlanchijque iixpa Toteco, yaja inmechtlasojtlac imojuanti.
45011031	Huan ama pampa israelitame ax quineltocaj, Toteco inmechtlasojtlatoc, pero hualas se tonal quema nojquiya quintlasojtlas inijuanti.
45011032	Huajca Toteco quinita nochi tlacame yonque israelitame o ax israelitame para tlajtlacolchihuani, huan tlen ax tlaneltocaj. Huan Toteco quinita nochi tlacame, yonque israelitame o ax israelitame, para monequi itlaicnelilis, huan yeca nochi quintlasojtla.
45011033	¡Nel'ia hueyi Toteco Dios huan onpano hueyi itlalnamiquilis huan nochi tlen yajaya quimati! Axaca huelis quimachilis tlen Toteco motlalijtoc quichihuas. Niyon ax hueli tijmatise quejatza quichihuas tlamantli, niyon nopa ojtli tlen quihuica.
45011034	¿Ajqueya quimachil'ia itlalnamiquilis Toteco? ¿Ajqueya quimachtis Toteco tlaque ma quichihua? ¡Axaca!
45011035	Toteco axaca quitlahuiquil'ia pampa axaca quitlatlanehuilijtoc para monequis quicuepilis.
45011036	Pero Toteco quichijqui nochi tlen onca. Nochi tlen onca mocahua campa eltoc ica ichicahualis. Huan nochi tlamantli eltoc ipampa ipaquilis huan para quinextis ihueyitilis. Ma tijhueyichihuaca Toteco para nochipa. Quej nopa ma eli.
45012001	Huajca noicnihua, nimechtlajtlan'ia ica nochi noyolo, ximotemacaca ica Toteco Dios pampa tlahuel miyac Toteco inmechtlasojtlatoc. Ximoilhuica imotlacayo eltoc queja se tlacajcahualistli para ya, pero ma eli se tlacajcahualistli tlen yoltoc huan tlen tlatzejtzeloltic, pampa queja nopa quipact'ia Toteco. Quena, ya nopa tlen quinamiqui para inquichihuase para inquihueyimatise ipampa nochi tlen inmechchihuilijtoc.
45012002	Ayoc xijchihuaca queja ama quichihuaj tlacame ipan ni tlaltepactli. Pero xijcahuilica Toteco ma inmechyolpatla huan ma inmechchihua inyancuique tlacame pampa inquipatlatiyohuij imotlalnamiquilis ica tlen cuali. Huan queja nopa inquimatise tlaque ipaquilis Toteco. Huan inquiitase para inmechpactis tlen yajaya quinequi xijchihuaca, huan quisas cuali huan yejyectzi huan tlen senquistoc quinamiqui para imojuanti.
45012003	Huan pampa Toteco nechtequimacatoc ma nieli niitlayolmelajca nimechilhu'ia sesen imojuanti, amo ximoilhuica para m'as inhuejhueyi iixpa Toteco huan ax queja quinamiqui. San ximoilhuica tlen melahuac. Ximoilhuica para inhuejhueyi queja imiyaca imotlaneltoquilis tlen Toteco inmechmacatoc sesen imojuanti.
45012004	Queja ipan itlacayo se tlacatl onca miyac partes, huan sesen parte quipiya itequi,
45012005	queja nopa nojquiya eltoc ica tojuanti tlen tijneltocaj Cristo. Tojuanti timiyaqui, pero san sejco timochihuaj tiitlacayoj Cristo. Huan sesen parte iaxca nochi sequinoc partes.
45012006	Toteco techmacatoc sesen tojuanti nopa yajatili o chicahualistli tlen monequi para tijchihuase nopa tequitl tlen quinequi sesen tojuanti ma tijchihuaca. Toteco quinmacatoc sequin nopa chicahualistli queja tiocamanalohuani para ma teyolmelahuaca nopa tlajtoli tlen yajaya quinmacatoc. Huajca monequi ma quiyolmelahuaca nopa tlajtoli quema quineltocaj para queja nopa Toteco quinequi quichihuase.
45012007	Quinmacatoc sequin nopa chicahualistli para ma quinpalehuica sequinoc, huajca monequi miyac ma quinpalehuica. Toteco quinmacatoc sequin nopa chicahualistli para ma tlamachtica Itlajtol, huajca monequi ma tlamachtica cuali.
45012008	Quinmacatoc sequin nopa chicahualistli para ma quinyolchicahuaca sequinoc, huajca monequi ma teyolchicahuaca ica nochi ininyolo. Toteco quinmacatoc sequin nopa chicahualistli para ma quinmajmacaca sequinoc tlen ica panose, huajca monequi ica paquilistli ma temajmacaca miyac. Toteco quinmacatoc sequin nopa chicahualistli para ma tlayacanaca campa mosentil'iaj tlaneltocani, huajca monequi ma tlayacanaca queja quinamiqui. Toteco quinmacatoc sequin nopa chicahualistli para ma quintlasojtlaca sequinoc, huajca ica paquilistli ma tetlasojtlaca.
45012009	Ax san ximochihuaca queja inquinicnelisqu'iaj sequinoc, nel'ia xiquinicnelica. Xijtlahuelcahuaca tlen ax cuali huan xijtoquilica tlen cuali.
45012010	Ximoicnelica se ica seyoc queja icnime moicnel'iaj. Huan xiquintlepanitaca sequinoc imoicnihua ipan Cristo achi m'as huan ax queja inmotlepanitaj.
45012011	Xitequitica chicahuac ipan nopa tequitl tlen inmechmacatoc xijchihuaca. Amo xitlatzihuica. Ica nochi imoyolo xijtequipanoca Tohueyiteco.
45012012	Xipaquica miyac para nochi tlen yejyectzi tlen techchiya nepa elhuicac. Xijpiyaca imoyolo quema intlaijiyohu'iaj. Ica nochi imoyolo mojmostla ximomaijtoca ica Toteco.
45012013	Xiquinmajmaca sequinoc itlacajhua Toteco tlen ax quipiyaj tlen ica panose. Xiquinselica sequinoc tlaneltocani ipan imocalijtic ica yejyectzi.
45012014	Xijtlajtlanica Toteco ma quintiochihua tlacame tlen inmechtlatzacuilt'iaj. Quena, xijtlajtlanica ma quinchihuili tlen cuali, amo xijtlajtlanica ma quintlatzacuilti.
45012015	Xipaquica ica tlacame tlen paquij, huan xichocaca ininhuaya tlen chocaj.
45012016	Xiitztoca ica yejyectzi se ica seyoc ica san se imoyolo. Amo ximohueyimatica, pero ica paquilistli ximohuampochihuaca ica tlacame tlen teicneltzitzi. Amo ximoilhuica para hueyi imotlalnamiquilis.
45012017	Amo quema xiquincuepilica tlen inmechchihuilijtoque tlen ax cuali. Xijpiyaca cuidado xijchihuaca nochi tlen tlacame quimatij para cuali.
45012018	Hasta campa inhuelij, xiitztoca ica yejyectzi ica nochi tlacame.
45012019	Noicnihua tlen nimechicnel'ia. Amo quema ximomacuepaca ica tlen inmechchihuilijtoque tlen ax cuali. Xijcahuilica Toteco ma quintlatzacuilti. Pampa ijcuilijtoc ipan Itlajtol campa Toteco quiijto: "Na notequi para niquincuepilis tlacame tlen fiero quichihuaj, huan quena, niquincuepilis."
45012020	Huajca xijchihuaca tlen Itlajtol Toteco quiijtohua: "Intla imocualancaitaca mayana, xijtlamacaca. Intla amiqui, xicamacaca. Pampa intla queja nopa inquichihuase, inquichihualtise ma mopinahua ica tlen fiero inmechchihuilijtoc."
45012021	Ma ax inmechtlani tlen ax cuali. Pero imojuanti xijtlanica tlen ax cuali ica tlen cuali inquichihuaj.
45013001	Monequi nochi tlacame xiquinneltocaca tequihuejme tlen gobierno, pampa Toteco quintequimacatoc tequihuejme. Huan niyon se tequihue tlen quipiya tequihuejcayotl ax iselti motlalijtoc, pero Toteco quitlalijtoc para ma tlanahuati.
45013002	Huajca intla se ax quinneltoca tequihuejme, quihuejcamajcahua tlen Toteco quitlalijtoc para quipiyas tequihuejcayotl. Huan Toteco quitlatzacuiltis tlen queja nopa quichihua.
45013003	Pampa tequihuejme ax quinmajmat'iaj tlacame tlen quichihuaj tlen cuali, quinmajmat'iaj tlen ax cuali quichihuaj. Intla ax inquinequij inquinimacasise tequihuejme, huajca xijchihuaca tlen cuali huan inmechtlepanitase.
45013004	Pampa tequihuejme itztoque itlaquipanojcahua Toteco para inmechpalehuise. Pero intla inquichihuaj tlen ax cuali, huajca ximomajmatica pampa nopa tequihuejme ax san tlapic quihuicaj inintepos. Inijuanti quipiyaj tequihuejcayotl para inmechtlatzacuiltise. Huan pampa se tequihue itequipanojca Toteco, yaja quichihua itequi Toteco quema quintlatzacuilt'ia tlen ax cuali quichihuaj.
45013005	Huajca monequi tiquinneltocase tequihuejme para ma amo techtlatzacuiltica huan nojquiya pampa toyolo techilhu'ia para quej nopa xitlahuac.
45013006	Huan nojquiya monequi titlaxtlahuase impuesto. Pampa quinamiqui quiselise inintlaxtlahuil nopa tequihuejme pampa quitequipanohuaj Toteco mojmostla ipan inintequi tlen quintocarohua ma quichihuaca.
45013007	Huajca xiquintlaxtlahuica nochi tlen inquintlahuiquil'iaj. Xitlapalehuica quema monequi intlapalehuise. Huan xiquintlaxtlahuica tlen tlainamaj impuesto. Xiquintlepanitaca nochi tlen monequi inquintlepanitase. Huan xiquinhueyitlalica inijuanti tlen quinamiqui inquinhueyitlalise.
45013008	Intla intlahuicaj, nimantzi xitlaxtlahuaca para ax tleno intlahuicatose iyoca tlen nopa teicnelijcayotl tlen intlahuicaj pampa monequi tiquinicnelise nochi sequinoc tlacame. Huan tlen quinicnel'ia sequinoc, nojquiya quichijtoc nochi tlen itlanahuatilhua Mois'es technahuat'iaj ma tijchihuaca.
45013009	Pampa nopa tlanahuatili tlen quiijtohuaj amo ximomecatica, amo xitemictica, amo xitlaxtequica, amo xiquixtocaca tlen sequinoc quipiyaj huan nochi sequinoc tlanahuatili tlen oncaj, nochi eltoc ipan ni tlanahuatili tlen quiijtohua: "Xiquinicnelica sequinoc queja inmoicnel'iaj."
45013010	Pampa intla se quiicnel'ia seyoc, ax quichihuilis tlen ax cuali. Yeca ajqueya nel'ia quinicnel'ia sequinoc quitlamichihua nochi tlen quiijtohuaj nopa tlanahuatili.
45013011	Huajca nojquiya monequi xijchihuaca ni tlamantli tlen nimechilhuijtoc pampa ya tiotlac. Ya ajsic hora para tiisase huan tijcahuase tlajtlacoli. Ama nopa tonal quema Toteco hualas huan techmaquixtis para nochipa eltoc m'as nechca huan ax queja quema tijneltocaque.
45013012	Eltoc queja ya panotoc tlayohua huan ama tlanestihuala. Tlantiya nopa tonali para tiitztose ipan ni tlaltepactli huan nechca tiyase elhuicac. Huajca ma tijtlahuelcahuaca tlajtlacoli queja se quiiyocacahua iyoyo tlen soquiyo. Ama ma tijchihuaca nochi tlen cuali.
45013013	Ma tijchihuaca nochi tlen xitlahuac pampa tiitztoque tlen tinemij ipan tlahuili. Ma ax tinemica queja ihuintini ipan tlen hueli ilhuitl tlen ax cuali. Ma ax tijchihuaca tlen fiero totlalnamiquilis quinequi quichihuas. Ma ax tijchihuaca tlen hueli ica tlen ax tonamic. Ma ax timocualanica ica sequinoc. Ma ax tiquixtocaca tlen sequinoc quipiyaj.
45013014	Ama ma timoyoyontise ica Tohueyiteco Jesucristo, huan ma tijchihuaca ya ipaquilis. Ma ayoc tijchihuaca tlen ax cuali tlen totlacayohua quinequi quichihuas.
45014001	Xiquinselica nopa tlaneltocani tlen aya nelchicahuac quineltocaj Toteco, huan aya nochi quimachil'iaj tlen nopa tlajtoli. Huan amo xiquinnajnanquilica tlen inijuanti moilhu'iaj para cuali huan ax cuali ma tijchihuaca.
45014002	Pampa itztoque sequin tlaneltocani tlen quimachil'iaj hueli tijcuase nochi tlacualistli, pero itztoque sequinoc tlaneltocani tlen aya cuali quimachil'iaj, huan moilhu'iaj quinijtlacos iixpa Toteco intla quicuase nacatl.
45014003	Tlaneltocani tlen quicuaj nochi tlamantli tlacualistli ma ax quincocolica inijuanti tlen ax hueli quicuaj. Huan tlaneltocani tlen ax quicuaj nochi tlamantli ma ax moilhuise ipan ininyolo para ax cuajcualme nopa tlacame tlen quicuaj nacatl, pampa Toteco nojquiya quinselijtoc.
45014004	¿Ajqueya ta para tiquinilnamiquis sequinoc itequipanojcahua huan tiquijtos ax cuali inintequi? Inijuanti itequipanojcahua Toteco huan ax inmechtequipanohuaj. IninTeco quiijtos intla cuali tlen quichihuaj o axtle. Huan Toteco quipiya chicahualistli para quinpalehuis ma quichihuaca tlen cuali.
45014005	Nojquiya sequin tlaneltocani moilhu'iaj onca tonali tlen achi m'as tlatzejtzeloltic iixpa Toteco. Pero sequinoc tlaneltocani quiijtohuaj san se nochi tonali. Monequi para nochi quitlepanitase tlen ipan ininyolo quiitaj para xitlahuac.
45014006	Tlaneltocani tlen quiiyocatlal'iaj se tonal para m'as quitlepanitase, quichihuaj pampa quitlepanitaj Tohueyiteco. Huan tlen ax quiiyocatlal'iaj se tonal, ax quichihuaj pampa nojquiya quitlepanitaj Toteco. Tlaneltocani tlen quicuaj nochi tlacualistli, quicuaj nochi tlamantli para quitlepanitase Toteco pampa quitlascamatij Toteco para nochi tlen quicuaj. Huan tlaneltocani tlen ax quicuaj nochi tlacualistli, ax quicuaj pampa quinequij quitlepanitase Toteco huan inijuanti nojquiya quitlascamatij Toteco para tlen quicuaj.
45014007	Pampa axaca hueli quinahuat'ia inemilis iselti. Axaca hueli itztos san pampa quinequi itztos. Axaca miqui san pampa quinequi miquis.
45014008	Pampa intla tiitztoque ipan ni tlaltepactli, monequi tiitztose para Toteco pampa yajaya tlen quitlalijtoc ma tiitztoca. Huan intla timiquise, timiquise huan tiitztotij ihuaya pampa yajaya quiijto ma timiquica. Huajca yonque tiyoltoque o timictose, tiiaxcahua Toteco, huan yajaya quiijtohua tlen topantis.
45014009	Huan yeca Cristo mijqui huan sampa moyolcuic para ma eli Tohueyiteco tlen quipiya nochi tlanahuatili, yonque timictoque, o tiyoltoque.
45014010	Huajca imojuanti ¿para tlen inquinteilhu'iaj imoicnihua ipan Cristo ica tlen quichihuaj? Ax cuali para inquintlachil'iaj queja ax tleno ininpati. Nochi tojuanti monequi timonextise iixpa Tohueyiteco Cristo ipan isiyaj yejyectzi para yajaya techtlajtolsencahuas.
45014011	Pampa Itlajtol Toteco quiijtohua: "Queja temachtli na niimoTeco niyoltoc, temachtli nojquiya nochi tlacame motlancuaquetzase noixpa. Huan nochi tlacame tlayolmelahuase tlamiyacapa para na niDios tlen nijpiya nochi chicahualistli."
45014012	Huajca sesen tojuanti monequi tijchihuase cuentas ica Toteco Dios ica tlen tijchijtoque.
45014013	Huajca ma ayoc timoijilnamiquica se ica seyoc ica tlen ax cuali. Huan ma tijpiyaca cuidado para ax tijchihuase tlen quimajcahuas o quiyoltilanas ma tlajtlacolchihua seyoc toicni.
45014014	Na nijmati temachtli ica itequihuejcayo Tohueyiteco Jes'us para ax onca se tlacualistli tlen techchihua ax titlapajpacme iixpa Toteco. Pero intla se tlacatl moilhuis se tlacualistli quichihuas ax tlapajpactic intla quicuas, huajca para ya ax tlapajpactic nopa tlacualistli.
45014015	Huan intla se tlen imojuanti quicua se tlacualistli, huan ica ya nopa quiyolcocos iicni, pampa moilhu'ia se tlajtlacoli, huajca quinextil'ia para ax quiicnel'ia iicni quema quicua. Huajca amo xijyolcoco huan xijchihua ma huetzi moicni ica tlen tijcua, pampa nojquiya Cristo mijqui ipampa.
45014016	Amo xijchihuaca tlamantli tlen sequinoc quiijtose para ax cuali, yonque inquimatij, quena, hueli inquichihuase.
45014017	Pampa tlen tijcuaj huan tlen tiquij ax ya nopa tlen ipati para tojuanti tlen tiyohuij campa Toteco tlanahuat'ia. Para tojuanti, m'as ipati tiitztose tixitlahuaque iixpa Toteco, huan tijpiyase tlasehuilistli ipan toyolo huan tijpiyase nopa paquilistli tlen Itonal Toteco techmaca.
45014018	Huan intla queja ni ta tijtequipanos Cristo ica teicnelijcayotl para sequinoc, tijchihuas tlen quipact'ia Toteco Dios huan tlen tlacame quicualitase.
45014019	Huajca ma tijchihuaca senquistoc nochi tlen monequi para tiitztose ica yejyectzi ica sequinoc. Ma timopalehuica se ica seyoc para ma tiitztoca m'as titemachme ipan Toteco.
45014020	Amo xijxolehuaca itequi Toteco san ica se tlacualistli. Melahuac Toteco techcahuil'ia ma tijcuaca nochi. Pero ax cuali tijcuase tlen quichihuas seyoc ma huetzi.
45014021	Huajca m'as cuali ma ax tijcuaca nacatl, o ma ax tiquica xocomeca atl tlen chicahuac, niyon ax tleno ma tijchihuaca, intla quichihuas ma huetzi se toicni.
45014022	Huelis inquimatij para ax tlajtlacoli niyon se tlamantli tlen inquicuaj. Pero amo ximonajnanquilica ica ni tlamantli. Ma mocahua san ica ta huan Toteco. Paqui nopa tlacatl tlen ax quichihua se tlamantli, yonque se tlamantli tlen cuali, intla teipa quichihuas sequinoc ma mitztlateilhuica.
45014023	Pero intla acajya ax quimati para temachtli ax se tlajtlacoli tlen quicuas, ma ax quicua, pampa iyolo quiteilhuis ica tlen quichihua, pampa ax quipixqui temachili para cuali iixpa Toteco. Huajca ica nochi tlen tijchihuaj, ma tijchihuaca pampa tijneltocaj para ya nopa ipaquilis Toteco. Pampa intla tijchihuaj se tlamantli tlen timoilhu'iaj ax ipaquilis, elis se tlajtlacoli.
45015001	Tojuanti tlen tijpiyaj chicahualistli huan cuali tijmachil'iaj tlen Toteco, monequi ma tijpiyaca toyolo huan monequi ma tiquinpalehuica tlen aya cuali quimachil'iaj. Ax hueli tijchihuase san tlen techpact'ia.
45015002	Ma tijchihuaca tlen quinpact'ia sequinoc tlaneltocani huan tlen quinpalehuis para m'as quipiyase chicahualistli para quineltocase Toteco.
45015003	Pampa Tohueyiteco Cristo ax quichijqui tlen quipacti. Ijcuilijtoc ipan Itlajtol Toteco campa Jesucristo quiilhui Itata: "Tlacame tlen quinequiyayaj mitztlaijilhuise, nechtlaijilhuijque na."
45015004	Nochi tlen quiijcuilojque huejcajquiya, quiijcuilojque para techmachtis para huelis tiquijiyohuise tlen techpanotihuala. Nojquiya ijcuilijtoc Itlajtol para techyolchicahuas para ma tijchiyaca nochi tlen techilhu'ia para tijselise teipa.
45015005	Toteco tlen techyolchicahua huan tlen techpalehu'ia ma tiquijiyohuica tlen techpanotihuala, ma inmechpalehui para xijpiyaca san se imotlalnamiquilis se ica seyoc. Sesen ma quipiyaca itlalnamiquilis Jesucristo ica ne sequinoc.
45015006	Quej nopa san sejco huan ica san se imoyolo huelis inquipaquilismacase Toteco Dios, yajaya tlen iTata Tohueyiteco Jesucristo.
45015007	Huajca ximoselica se ica seyoc ica yejyectzi queja Cristo nojquiya inmechselijtoc, pampa queja nopa hueli tijhueyichihuase Toteco.
45015008	Nimechilhu'ia Cristo hualajqui queja inintequipanojca israelitame para quinpalehuis ma quimatica para nel'ia melahuac Toteco Dios quinmacas nochi tlen quintencahuili ininhuejcapan tatahua.
45015009	Huan Cristo nojquiya hualajqui para tlacame tlen ax israelitame ma quipaquilismacaca Toteco pampa miyac quintlasojtlatoya. Eltoc queja ijcuilijtoc ipan Itlajtol Toteco tlen Cristo quiijto: "Huajca nimitzpaquilismacas nopona ininhuaya tlacame tlen ax israelitame. Na nihuicas tiohuicatl para nimitzhueyitlalis."
45015010	Huan nojquiya Itlajtol Toteco quiijtohua: "Xipaquica imojuanti tlen ax inisraelitame ininhuaya itlacajhua Toteco, nopa israelitame."
45015011	Huan nojquiya ijcuilijtoc: "Nochi imojuanti tlen ax inisraelitame xijpaquilismacaca Toteco Dios. Ma quipaquilismacaca nochi xinachtli tlacame."
45015012	Huan ipan sejcoyoc ipan Itlajtol Toteco, Isa'ias camatqui tlen Cristo huan quiijto: "Teipa tlacatis se iteipa ixhui Isa'i tlen mochihuas inintlanahuatijca nochi xinachtli tlacame. Huan tlacame tlen ax israelitame mochiyase ipan ya para ma quinmaquixtis tlen inintlajtlacolhua."
45015013	Ma Toteco Dios ipan tlen timochiyaj, inmechmacas hueyi paquilistli, huan hueyi tlasehuilistli pampa inquineltocaj. Huan achi m'as ximotemachica ipan ya pampa Itonal Toteco inmechmacatiyas ichicahualis.
45015014	Noicnihua, nijmati temachtli para incuajcualme. Nijmati cuali inquimatij nochi ni tlamantli hasta inhuelij inmoyolchicahuase se ica seyoc.
45015015	Pero, noicnihua, yonque ya inquimatij ni tlamantli, nimechtlajcuilhuijtoc nica ica tlajtoli tlen quentzi chicahuac para sampa nimechilnamiquiltis pampa Toteco nechmacatoc nopa tequitl para ma nijchihua. Quena, pampa hueyi iyolo noca na,
45015016	nechtlalijtoc niitequipanojca Tohueyiteco Cristo Jes'us ica imojuanti tlen ax inisraelitame para nimechilhuis ni cuali tlajtoli tlen Jesucristo. Huan imojuanti tlen ax inisraelitame initztoque queja se tlacajcahualistli tlen Toteco quiyolpact'ia, pampa Itonal Toteco inmechchijtoc intlatzejtzeloltique iixpa.
45015017	Huan cuali para na ma nijpiya hueyi paquilistli ica nochi tlen Cristo Jes'us nechtequihuijtoc ma nijchihua para Toteco Dios ipan ni tequitl tlen nechmacatoc.
45015018	Pero ax nimohueyimatis, niyon nimoilhuis tlen seyoc tlamantli. San nicamati tlen Cristo quichijtoc noca na para tlacame tlen ax israelitame ma quineltocaca Cristo ica nopa tlajtoli tlen niquinilhui huan ica nopa tlamantli tlen quiitaque nijchijqui iniixpa.
45015019	Huan Toteco quinmacac chicahualistli para ma quineltocaca pampa nijchijqui huejhueyi tlanescayotl huan chicahualnescayotl iniixpa tlen Itonal Toteco nechmacayaya chicahualistli ma nijchihua. Huajca tlen altepetl Jerusal'en huan hasta campa hueli ipan nopa tlali Il'irico nochi niquinilhuijtoc nopa cuali tlajtoli tlen Cristo tlen quinmaquixt'ia tlacame tlen inintlajtlacolhua.
45015020	Nijchijtoc campeca niquinilhuis tlacame itlajtol Toteco ipan nopa altepetini campa axaca quicactoc tlen Cristo, para ax elis queja nicalchihuas ipan itlatzinpehualtil tequi seyoc tlacatl pampa nitequitiyaya campa sequinoc ya tequititoyaj ipan itequi Toteco.
45015021	Nitequititoc campa axaca yajtoc pampa ijcuilijtoc ipan Itlajtol Toteco campa quiijtohua: "Tlacame tlen axaca quinilhuijtoc tlen ya, quicaquise. Huan inijuanti tlen ax quema quicactoque, quimachilise."
45015022	Yeca pampa ninejnentoc campa hueli para nicamatis itlajtol Toteco, ax huelqui niyajqui nimechitati.
45015023	Pero ama, ax onca m'as campa monequi nitequitis ipan nopa tlaltini. Huan pampa nijchixtoc miyac xihuitl para nimechitas, tlahuel nijnequi nimechitati,
45015024	huajca quema niyas Espa~na, nijnequi nimechpaxaloti nepa ipan altepetl Roma. Huan quema tipactose se tlalochtli, teipa huelis innechpalehuise para huelis niyas ipan noojhui.
45015025	Pero achtohui monequi niyas altepetl Jerusal'en para nijhuicas se tlapalehuili para tlaneltocani nopona.
45015026	Pampa tlaneltocani ipan tlali Macedonia huan ipan tlali Acaya ica paquilistli quisentilijtoque tomi para ma niquinhuiquili tlen iaxcahua Toteco ipan altepetl Jerusal'en huan tlen ama teicneltzitzi.
45015027	Quena, nopa tlacame tlen ax israelitame quinequij quinpalehuise nopa israelita tlaneltocani tlen teicneltzitzi, pampa quimachil'iaj quintlahuiquil'iaj. Imojuanti tlen ax inisraelitame inquiselijtoque miyac tlatiochihualistli ipan imoyolo tlen israelitame tlen inmechpanoltilijque itlajtol Toteco, huajca ama inijuanti moilhuiyayaj para cuali quinpalehuise israelitame ica tlen ica panose.
45015028	Huajca quema nijcajtejtosa nopa tomi huan nijtlamiltis nopa cuali tequitl tlen quichijtoque, nimechpaxalojtiquisati quema niitztoc ipan ojtli para tlali Espa~na.
45015029	Huan nijmati quema niajsiti nepa imohuaya, niajsiti ica miyac tlatiochihualistli tlen nopa cuali tlajtoli tlen Cristo nechmaca para nimechmajmacas.
45015030	Pero noicnihua, ipan itoca Tohueyiteco Jesucristo huan pampa nijmati Itonal Toteco inmechpalehuijtoc xinechicnelica, chicahuac nimechtlajtlan'ia ximomaijtoca ipan Toteco nopampa huan queja nopa innechpalehu'iaj ica tlen nijchihua.
45015031	Xijtlajtlanica Toteco para yajaya ma nechmanahui ica inijuanti tlen estado Judea tlen ax quineltocaj. Nojquiya xijtlajtlanica Toteco ipampa nopa tlaneltocani ipan Jerusal'en ma quiselica nopa tomi tlen niquinhuiquilis.
45015032	Huan queja nopa intla Toteco quinequi, niajsiti nopona imohuaya ica hueyi paquilistli, huan timoyolchicahuase se ica seyoc.
45015033	Toteco tlen techmaca tlasehuilistli ipan toyolo ma itzto imohuaya. Quej nopa ma eli.
45016001	Se tosihua icni, itoca Febe, yas nopona inmechitati. Yajaya se tlapalehuijquetl ipan nopa tiopa tlen tlaneltocani ipan altepetl Cencrea. Nijnequi xiquixmatica,
45016002	huan xijselica ipan Tohueyiteco queja quinamiqui para tojuanti tlen tiiaxcahua Toteco ma timoselica. Huan xijpalehuica Febe ica tlen hueli tlamantli tlen quipolohua, pampa yajaya quinpalehuijtoc miyac tlaneltocani huan nojquiya nechpalehuijtoc.
45016003	Xiquintlajpaloca Priscila huan Aquila tlen tequitij nohuaya ipan itequi Cristo Jes'us.
45016004	Inijuanti motemacaque huan nechmanahuijque, yonque hueltosqu'iaj mictosqu'iaj nohuaya. Huan niquintlascamati ica tlen quichijque. Huan nojquiya quintlascamatil'iaj nochi tiopantini tlen tlaneltocani tlen ax israelitame tlen mosentil'iaj campa hueli.
45016005	Nojquiya xiquintlajpaloca nopa tlasentilistli tlen toicnihua tlen mosentil'iaj ipan ininchaj Priscila huan Aquila. Xijtlajpaloca Epeneto tlen niquicnel'ia. Yajaya nopa achtohui tlali Acaya ejquetl tlen quineltocac Cristo.
45016006	Xijtlajpaloca Mar'ia tlen tequititoc chicahuac imopampa.
45016007	Xiquintlajpaloca nochampoyohua Andr'onico huan Junias tlen itztoyaj nohuaya ipan tlatzactli. Nochi itlayolmelajcahua Toteco nel'ia quintlepanitaj miyac. Inijuanti tlayacanque motemachijque ipan Cristo quema aya nijneltocayaya.
45016008	Xijtlajpaloca Amplias tlen niquicnel'ia ipan Toteco.
45016009	Xijtlajpaloca Urbano tlen tequiti nohuaya ipan itequi Cristo Jes'us. Huan xijtlajpaloca Estaquis tlen niquicnel'ia.
45016010	Xijtlajpaloca Apeles tlen quistoc cuali iixpa Toteco. Xiquintlajpaloca nopa tlaneltocani tlen mosentil'iaj ipan ichaj Arist'obulo.
45016011	Xijtlajpaloca Herodi'on, nochampoyohua. Xiquintlajpaloca tlen quineltocaj Tohueyiteco ipan ichaj Narciso.
45016012	Xiquintlajpaloca nopa sihuame Trifena huan Trifosa tlen chicahuac tequitij para Toteco. Xijtlajpaloca P'ersida tlen nochi tojuanti tiquicnel'iaj. Yajaya tequitic miyac ipan itequi Tohueyiteco.
45016013	Xijtlajpaloca Rufo tlen Toteco quitlapejpenijtoc para elis iaxca. Nojquiya xijtlajpaloca inana tlen mochijtoc queja nonana.
45016014	Xiquintlajpaloca As'incrito, Flegonte, Hermas, Patrobas, Hermes huan toicnihua tlen itztoque ininhuaya.
45016015	Nojquiya xiquintlajpaloca Fil'ologo, Julia, Olimpas, Nereo huan isihua icni huan nochi tlen itztoque ininhuaya tlen iaxcahua Toteco.
45016016	Ximotlajpaloca huan ximotzoponica ica tlatlepanitacayotl tlen tlatzejtzeloltic pampa inmoicnel'iaj ipan Cristo. Nochi itiopahua Cristo tlen mosentil'iaj campa hueli inmechontlajpalohuaj.
45016017	Nojquiya, nimechilhu'ia, noicnihua, xijtlachilica ajqueya inijuanti tlen quinequij inmechtlajcoxelose huan quinequij quincuapolose tlaneltocani ica tlamachtilistli tlen ax queja inmomachtijtoque. Xiquinhuejcacahuaca.
45016018	Pampa tlacame queja nopa ax quitequipanohuaj Tohueyiteco Cristo, pero san quichihuaj tlen inijuanti quinequij ipan ininyolo. Camatij yejyectzi huan quinyejyectlal'iaj tlen ax quimatij itlajtol Toteco para huelis quincajcayahuase.
45016019	Pero nochi quicactoque para inquichihuaj tlen Toteco quinequi, huan inquichihuaj ma nipaqui miyac. Nijnequi xielica inneltlalnamiquini para nimantzi inquichihuase nochi tlen cuali, pero ximochihuaca queja inhuihuime tlen ax inquimatij quejatza inquichihuase tlen ax cuali.
45016020	Ax huejcahuas para Toteco Dios tlen techmaca tlasehuilistli quitzonpechis Axcualtlacatl tlatzintla imoicxihua. Tohueyiteco Jes'us ma quipiya hueyi iyolo ica imojuanti.
45016021	Timoteo tlen tequiti nohuaya inmechontlajpalohua. Huan nojquiya inmechontlajpalohuaj nochampoyohua Lucio, Jas'on huan Sos'ipater.
45016022	Na niTercio tlen niquijcuilohua tlen Pablo nechilhuijtiyajqui, nojquiya nimechtlajpalohua ipan Tohueyiteco.
45016023	Nojquiya inmechontlajpalohua Gayo tlen nechcahuil'ia ma nimocahua ipan ichaj. Huan nojquiya quincahuil'ia nochi nopa tiopamitl tlen tlaneltocani tlen nica ehuaj ma mosentilica nica. Erasto nopa tesorero tlen toaltepe inmechontlajpalohua huan nojquiya iicni Cuarto.
45016024	Tohueyiteco Jesucristo ma quipiya hueyi iyolo ica nochi imojuanti. Quej nopa ma eli.
45016025	Ma tijpaquilismacaca Toteco tlen huelis inmechchihuas intemachme queja quiijtohua ni cuali tlajtoli tlen Jesucristo tlen nimechilhuijtoc. Pampa nimechnextilijtoc Toteco quinequi quinmaquixtis tlen ax israelitame huan huejcajquiya axaca quimatiyaya ya ni pampa noja eltoya ixtacatzi.
45016026	Pero ama Toteco technextilijtoc ni tlamantli tlen huejcajquiya itiocamanalojcahua quiijcuilojque para panos. Huan ama tlanahuatijtoc Toteco tlen itztoc para nochipa para nochi inieso tlacame ipan nochi tlaltini ma quimatica ni tlajtoli quejatza Jesucristo quinmaquixtis para inijuanti huelis quineltocase huan quichihuase tlen ya quinequi.
45016027	¡Ma tijhueyichihuaca Toteco Dios pampa san ya iyojtzi itztoc Dios, huan san ya nochi quimachil'ia! Ma tijhueyichihuaca para nochipa ica itlapalehuil Jesucristo. Quej nopa ma eli.
46001001	Na niPablo tlen Toteco Dios ica ipaquilis nechnotzqui huan nechtequimacac ma nieli niitlayolmelajca Jesucristo pampa queja nopa quinejqui. Na ihuaya toicni S'ostenes
46001002	timechtlajcuilhu'iaj imojuanti tlen initztoque itiopa Toteco ipan altepetl Corinto. Toteco inmechnotztoc para xielica itlatzejtzeloltijca tlacajhua. Inmechchijqui intlatzejtzeloltique ipan Cristo Jes'us san se queja quinchijqui tlatzejtzeloltique nochi sequinoc tlaneltocani campa hueli techaj. Quena, san se quiniyocatlalijtoc nochi tlacame tlen quihueyimatij Tohueyiteco Jesucristo, pampa yajaya ininTeco ne sequinoc queja nojquiya toTeco tojuanti.
46001003	Toteco Totata huan Toteco Jesucristo ma quipiyaca hueyi ininyolo ica imojuanti huan ma inmechmacaca tlasehuilistli ipan imoyolo.
46001004	Nochipa nijtlascamati Toteco pampa hueyi iyolo imohuaya ipan Cristo Jes'us.
46001005	Ipan Cristo, Toteco inmechricojchijqui ica miyac tlamantli huan ama cuali huelij incamatij itlajtol huan inmechmatiltijtoc nochi tlen melahuac.
46001006	Huajca ya ni quinext'ia para melahuac nopa tlajtoli tlen timechilhuijque tlen Cristo, pampa motlatzquili ipan imoyolo.
46001007	Huajca ama inquipiyaj nochi chicahualistli tlen monequi para inmoscaltise ipan Toteco ipan ni tonali quema inquitlalochchiyaj para monextis Tohueyiteco Jesucristo quema yajaya sampa hualas.
46001008	Huan yajaya Toteco tlen inmechchihuas intemachme hasta itlamiya tonali para axaca huelis inmechteilhuis ica niyon se tlamantli ipan nopa hueyi tonal quema Tohueyiteco Jesucristo mocuepas.
46001009	Toteco yajaya temachtli huan yajaya tlen inmechnotztoc para innejnemise huan inmohuampochihuase ihuaya Icone, Tohueyiteco Jesucristo.
46001010	Huan ama, toicnihua, nimechtlajtlan'ia ica itequihuejcayo Tohueyiteco Jesucristo para nochi imojuanti ximoyolilhuica san se tlamantli. Amo ximotlajcoxeloca, pero xijchihuaca queja san se tlacatl. Xijpiyaca san se imotlalnamiquilis huan san se imoyolo.
46001011	Noicnihua, nimechilhu'ia ni tlamantli pampa ichampoyohua Clo'e nechyolmelajque para inmocamaijixnamiquij.
46001012	Sequin imojuanti inquiijtohuaj innechtoquil'iaj na niPablo. Sequinoc inquiijtohuaj inquitoquil'iaj Apolos. Sequinoc quiijtohuaj quitoquil'iaj Pedro. Huan sequinoc quiijtohuaj quitoquil'iaj Cristo.
46001013	Ax cuali tlen inquichihuaj. ¿Inmoilhu'iaj para huelis inquitlajcoxelose Cristo? ¡Axtle! Ax nechcuamapeloltijque na niPablo imopampa. Huan quema inmechcuaaltijque, axaca quiijto inmechcuaaltiyayaj ica notoca na Pablo.
46001014	Nijtlascamati Toteco pampa axaca nijcuaalti campa imojuanti, san Crispo huan Gayo.
46001015	Huajca axaca huelis quiijtos inmocuaaltijque ica notequihuejcayo para innechtoquilisqu'iaj.
46001016	Nojquiya niquincuaalti ichampoyohua Est'efanas, pero ax niquilnamiqui intla nijcuaalti seyoc.
46001017	Pampa Cristo ax nechtitlanqui para ma nitecuaalti. Nechtitlanqui para ma niquinmatilti tlacame nopa cuali tlajtoli tlen Jesucristo. Ax niquincamahu'ia tlacame ica yejyectzi tlajtoli tlen huala ipan notlalnamiquilis. Intla ya nopa nijchijtosqu'ia, huelis tlacame quinpactijtosqu'ia notlajtol huan quiilcajtosqu'iaj para Cristo mijqui topampa huan ya nopa tlen quipiya chicahualistli para techmaquixtis.
46001018	Nijmati para tlacame tlen mocuapolose nochipa quiitaj para se huihuiyotl ni tlajtoli tlen imiquilis Cristo para techtlajtlacolquixtis. Pero para tojuanti tlen Toteco techmaquixtijtoc, tiquixmatij ni tlajtoli quipannext'ia ichicahualis Toteco.
46001019	Pampa ijcuilijtoc ipan Itlajtol Toteco campa yajaya quiijto: "Niquinxolehuilis inintlalnamiquilis tlalnamiquini ipan ni tlaltepactli. Huan niquinquixtilis tlen moyolilhuijtoque quichihuase."
46001020	Huajca ¿tlaque quiijtohua Toteco tlen nochi tlalnamijca tlacame? ¿Tlaque quiijtohua tlen nopa tlamachtiani tlen itlanahuatilhua Mois'es? ¿Tlaque quiijtohua tlen nopa huejhueyi tlacame tlen ipan ni tonali monajnanquil'iaj tlamiyacapa para tenextilise para quipiyaj miyac tlalnamiquilistli? Toteco quipannextijtoc para nochi tlamantli tlalnamiquilistli tlen eltoc ipan ni tlaltepactli eltoc queja se huihuiyotl tlen ax tleno ipati.
46001021	Huan Toteco tlen quipiya nochi tlalnamiquilistli ya quisencajtoc para axaca huelis quiixmatis ajqueya ya pampa moilhu'ia queja ipan ni tlaltepactli ehuani moilhu'iaj. Toteco quipact'ia para quinmaquixtis tlacame tlen quicaquij itlajtol huan quineltocaj, yonque sequinoc quiijtohuaj ya ni se huihuiyotl.
46001022	Pero israelitame quinequij quiitase chicahualnescayotl para quineltocase para melahuac se tlamantli. Huan tlacame tlen ax israelitame huan camatij griego san quitemohuaj tlalnamiquilistli.
46001023	Pero tojuanti san tiquinilhu'iaj nochi tlacame para Cristo quicuamapeloltijque huan mijqui topampa. Nel'ia ohui para israelitame quineltocase ni tlajtoli. Huan tlacame tlen ax israelitame quiijtohuaj ni tlajtoli san se huihuiyotl.
46001024	Pero para tojuanti, yonque tiisraelitame, o ax tiisraelitame, intla Toteco technotztoc para ma tiitztoca tiiaxcahua, tiquixmatij para Cristo yajaya tlen nel'ia quipannext'ia ichicahualis huan itlalnamiquilis Toteco.
46001025	Huan ni tlamantli tlen Toteco quisencajqui para quichihuas ica Cristo huan tlen sequinoc quitocajt'iaj se huihuiyotl, pano hueyi itlalnamiquilis nochi tlacame. Huan yonque sequinoc quiijtohuaj Cristo ax quipixqui chicahualistli pampa quicuamapeloltijque, ichicahualis quionpano nochi ininchicahualis tlacame.
46001026	Huajca noicnihua, xiquilnamiquica para quema Toteco inmechnotzqui, miyac imojuanti ax intlalnamiquiyayaj queja quinpact'ia tlaltepac tlacame. Imojuanti ax inquipiyayayaj chicahualistli, niyon tequihuejcayotl. Ax miyac imojuanti inquipiyayayaj miyac tomi, niyon ax inquipiyayayaj hueyi tlatlepanitacayotl.
46001027	Pero Toteco ica ipaquilis quintlapejpeni tlamantli huan tlacame tlen ni tlaltepac ehuani quinitaj para se huihuiyotl para ica inijuanti quinpinahualtis tlacame tlen moilhu'iaj para tlalnamiquij. Huan Toteco inmechtlapejpenijtoc imojuanti tlen ax inquipiyaj chicahualistli queja sequinoc ipan ni tlaltepactli, para inquinpinahualtise tlacame tlen moilhu'iaj quipiyaj tetili.
46001028	Quena, Toteco quintlapejpenijtoc tlen teicneltzitzi ipan ni tlaltepactli huan tlen tlacame quincocol'iaj huan moilhu'iaj para ax tleno ininpati para ica inijuanti quixolehuas tlen tlacame moilhu'iaj para m'as hueyi ipati.
46001029	Toteco quichijqui ya ni para axaca huelis mohueyimatis iixpa.
46001030	Pampa Toteco iselti inmechtlatzquiltijtoc ipan Cristo Jes'us. Huan pampa tiitztoque san se ica Cristo Jes'us, yajaya mochijtoc totlalnamiquilis. Huan yajaya techchijqui tixitlahuaque huan titlatzejtzeloltique iixpa. Huan yajaya techcojtoc para techtojtomas imaco tlajtlacoli para huelis tinemise timalacantoque.
46001031	Huajca eltoc queja ijcuilijtoc ipan Itlajtol Toteco: "Intla se tlacatl quinequi mohueyimatis, ma quihueyimati ica tlen Tohueyiteco quichihuilijtoc."
46002001	Huajca, noicnihua, quema achtohui niyajqui campa imojuanti para nimechilhuis itlajtol Toteco, ax nimechcamahui ica huejhueyi tlajtoli, niyon ax nimochijqui queja nineltlalnamiqui.
46002002	Nimoilhui para m'as cuali para san nimechcamahuis tlen Jesucristo huan queja yaja mijqui ipan cuamapeli topampa huan ax tleno m'as nimechilhui.
46002003	Huan quema niitztoya imohuaya, ax nijpixqui chicahualistli. Nimomajmatiyaya huan nihuihuipicayaya imoixtla.
46002004	Huan ax nimechcamahuiyaya ica yejyectzi tlajtoli tlen quinexti itlalnamiquilis se tlacatl, pero quema nimechcamahuiyaya, ichicahualis Itonal Toteco monexti ipan notlajtol.
46002005	Pampa ax nijnequiyaya ximotemachica ipan inintlalnamiquilis tlacame, pero quena ipan ichicahualis Toteco.
46002006	Pero quema tiquincamahu'iaj tlaneltocani tlen cuali quimachil'iaj Itlajtlol Toteco, tiquincamahu'iaj ica tlajtoli tlen quinext'ia miyac tlalnamiquilistli. Pero totlajtol ax quinext'ia nopa tlalnamiquilistli tlen eltoc ipan ni tonali, niyon ax quinext'ia nopa tlalnamiquilistli tlen quinpact'ia tlayacanani tlen itztoque ama pampa inijuanti san panoni.
46002007	Pero tiquincamahu'iaj tlacame ica tlajtoli tlen quinext'ia itlalnamiquilis Toteco tlen achtohuiya axaca quimachiliyaya. Quena, huejcajquiya quema aya pehuayaya tlaltepactli, Toteco moyolilhui huan quisencajqui nochi nopa cuajcualtzi tlamantli tlen techchihuilisqu'ia teipa ipan Cristo, pero ax quincahuili tlacame ma quimatica hasta ipan ni tonali.
46002008	Huan niyon se tlayacanquetl ipan ni tlaltepactli ax quimachili tlen quichihuayaya Toteco, pampa intla quimachilijtosqu'iaj, ax quicuamapeloltijtosqu'iaj Tohueyiteco tlen onpano quipiya chicahualistli.
46002009	Eltoc queja ijcuilijtoc ipan Itlajtol Toteco campa quiijtohua: "Axaca quiitztoc, niyon quicactoc, niyon moilhuijtoc, queja onpano yejyectzi nopa tlamantli tlen Toteco quisencajtoc para quinmacas nopa tlacame tlen quiicnel'iaj."
46002010	Pero tojuanti tijmatij tlen nopa yejyectzi tlamantli pampa Toteco technextilijtoc ica Itonaltzi, pampa Itonaltzi quimati huan quitlachil'ia nochi tlen moilhu'ia Toteco huan technextil'ia hasta nopa tlamantli tlen m'as hueyi tlen moilhu'ia Toteco.
46002011	Axaca hueli quimati tlen seyoc tlacatl moilhu'ia, pero itonal nopa tlacatl, quena, quimati nochi tlen eltoc ipan iyolo. Nojquiya axaca quimati tlen moilhu'ia Toteco, san Itonal Toteco, quena, quimati.
46002012	Huan Toteco ax techmacatoc se tonaltzi tlen hualajqui ipan ni tlaltepactli. Yajaya techmacatoc Itonaltzi para huelis tijmatise nochi nopa tlamantli tlen techmacac san tlapic quema techmaquixti.
46002013	Huan tiquinilhu'iaj tlacame tlen nopa tlamantli quema titecamahu'ia itlajtol. Pero quema tiquincamahu'iaj, ax tijtequihu'iaj tlajtoli tlen huala ipan totlalnamiquilis titlacame, san tijtequihu'iaj tlajtoli tlen Itonal Toteco techmacht'ia. Quena, queja nopa tijtequihu'iaj tlajtoli tlen Itonal Toteco techmaca para tiquinmachtise tlacame nochi tlen melahuac para inintonaltzitzi.
46002014	Pero tlacame ipan ni tlaltepactli tlen aya quineltocaj Toteco huan aya quipiyaj Itonaltzi ipan ininyolo ax quimachil'iaj, niyon ax quisel'iaj, tlen Itonal Toteco tlamacht'ia, pampa quicaquij para san se huihuiyotl. Nel'ia inijuanti ax hueli quimachilise tlen Itonal Toteco tlamacht'ia pampa monequi quipiyase Itonal Toteco ipan ininyolo para quicaquise huan quimachilise.
46002015	Pero se tlacatl tlen quipiya Itonal Toteco ipan iyolo, quena, yajaya quiyecohua huan quimachil'ia nochi ni tlamantli tlen Itonal Toteco tlamacht'ia, pero sequinoc tlacame ipan ni tlaltepactli ax hueli quimachil'iaj nopa tlacatl.
46002016	¿Quejatza huelis quimachilise? Ipan Itlajtol Toteco ijcuilijtoc campa quiijtohua: "¿Ajqueya hueli quimachil'ia itlalnamiquilis Toteco? Axaca hueli quimachtis Toteco tlaque monequi quichihuas." Pero tojuanti, quena, tijmachil'iaj ni tlamantli pampa tijpiyaj itlalnamiquilis Cristo.
46003001	Noicnihua, quema niitztoya imohuaya, ax nihuelqui nimechcamahui queja niquincamahuisqu'ia tlaneltocani tlen cuali quimachil'iaj Itlajtol Toteco huan tlen quicahuil'iaj Itonal Toteco ma quinyacana. Monejqui nimechcamahui queja niquincamahuisqu'ia tlacame tlen san quitoquil'iaj inintlalnamiquilis. Initztoyaj queja inpilconetzitzi tlen san inpejtoyaj inquineltocaj Cristo.
46003002	Nimechmachti tlen ax ohui tlen Toteco, queja se tlen quimaca se pilconetzi lechi pampa aya hueli quicua nacatl. Aya inhueliyayaj inquimachil'iaj tlen ohui, huan ama noja aya hueli inquimachil'iaj,
46003003	pampa noja inmechtilana tlen imotlalnamiquilis quinequi xijchihuaca. Inmoxicohuaj huan inmonajnanquil'iaj huan inmotlajcoxelohuaj. Queja nopa itztoque tlacame tlen quichihuaj tlen inijuanti quinequij. Inmochihuaj queja tlacame tlen ax quiixmatij Toteco.
46003004	Pampa quema se tlen imojuanti quiijtohua para yaja nechtoquil'ia na niPablo, huan seyoc quiijtohua quitoquil'ia Apolos, inquichihuaj queja quichihua se tlacatl tlen ax quiixmati Toteco.
46003005	¿Tlaque chicahualistli quipiya Apolos para inmechpalehuisqu'ia huan tlaque nijpiya na, niPablo? ¡Ax tleno! Tojuanti san tiitequipanojcahua Toteco huan ica tojuanti Toteco inmechnotztoc xijneltocaca, pero san tijchihuayayaj nopa tequitl tlen Toteco techmacatoc ma tijchihuaca.
46003006	Quema na nimechilhui itlajtol Toteco, nijchijqui queja se tlen quitojqui se xinachtli, huan itequi Apolos elqui queja se tlen quiatequi, pero elqui Toteco tlen quichijqui nopa xinachtli ma moscalti.
46003007	Huajca ax ipati ajqueya quitojqui nopa xinachtli, niyon ajqueya quiatequi, pero hueyi ipati Toteco tlen quichijqui ma moscalti.
46003008	San se iixpa Toteco na tlen nijtojqui huan Apolos tlen quiatequi, huan Toteco techtlaxtlahuis sesen tojuanti queja nopa tequitl tlen tijchijtoque.
46003009	Pampa Apolos huan na san sejco titequitij ihuaya Toteco. Huan imojuanti initztoque queja imil Toteco campa titocaj, pero ax imojuanti tomil. O huelis tiquijtose initztoque queja se cali tlen Toteco techilhui ma tijchihuaca, pero imojuanti ax tochaj.
46003010	Eltoc queja ni. Toteco, pampa hueyi iyolo noca na, nechtequimacac ma nijtlali nopa tlatzinpehualtili ipan ichaj queja quichihua se tlalnamijca calchijquetl. Huan eltoc queja sequinoc tlen inmechmacht'iaj Itlajtol pejtoque quiiscalt'iaj nopa tepancali ipan nopa tlatzinpehualtili. Pero monequi nochi tlen tequitij ipan nopa cali tlen Toteco quichihua, ma motlachilica intla cuali inintequi o axtle.
46003011	Quema nicalajqui campa imojuanti, san nimechilhui tlen Jesucristo. Huan ichaj Toteco ax hueli quipiya seyoc tlatzinpehualtili.
46003012	Pero se calchijquetl huelis quichihuas nopa tepancali ica tlamantli tlen huejcahuas queja oro, plata, o yejyectzi tetl tlen patiyo, o nojquiya huelis quichihuas ica tlen ax huejcahuas queja cuahuitl, xihuitl o sacatl.
46003013	Pero teipa ajsis se tonal quema Toteco quiyejyecos totequi ica tlitl para quiitas tlaque tlamantli tequitl tijchijque. Huan ica nopa tlitl monextis quejatza elqui totequi huan intla cuali huan huejcahuas tlen tijchijtoque o axtle.
46003014	Intla se tlacatl quichijtoc se tequitl ipan ichaj Toteco huan itequi mocahuas huan ax tlamitlatlas, yajaya quiselis itlaxtlahuil.
46003015	Pero intla tlamitlatlas itequi se tlacatl, huajca quipolos itlaxtlahuil, pero Toteco quimaquixtis nopa tlacatl queja se quimaquixt'ia se tlacatl campa onca tlitl.
46003016	¿Ax inquimatij para imojuanti san sejco initztoque ichaj Toteco huan Itonal Toteco mocahua ipan imojuanti?
46003017	Intla se tlacatl quixolehuas ichaj Toteco, huajca Toteco tlahuel quitlatzacuiltis, pampa ichaj eltoc tlatzejtzeloltic huan imojuanti initztoque nopa ichaj tlen tlatzejtzeloltic.
46003018	Amo ximocajcayahuaca. Intla se tlen imojuanti momachil'ia para miyac quimati queja moilhu'iaj tlen itztoque ipan ni tlaltepactli, huajca ma mochihua queja se tlen ax tleno quimati. Queja nopa huelis quimachilis Itlajtol Toteco huan ya nopa quichihuas ma eli tlen nel'ia tlalnamiqui iixpa Toteco.
46003019	Pampa nopa tlalnamiquilistli tlen quipiyaj ipan ni tlaltepactli eltoc queja se huihuiyotl iixpa Toteco. Itlajtol Toteco quiijtohua: "Ica tlacame tlen moilhu'iaj tlalnamiquij, Toteco quitequihu'ia inintlalnamiquilis para quinmasiltis."
46003020	Nojquiya Itlajtol Toteco quiijtohua ipan seyoc lugar: "Toteco quimati tlen moilhu'iaj tlacame tlen tlalnamiquij ica nopa tlalnamiquilistli tlen eltoc ipan ni tlaltepactli, huan ax tleno ipati tlen moilhu'iaj."
46003021	Huajca axaca ma mohueyimati ica ajqueya quimachtijtoc, yonque elqui Apolos, o na, o seyoc, pampa nochi tojuanti tiimoaxcahua.
46003022	Na niPablo, Apolos, Pedro, ni tlaltepactli, yolistli, miquistli, huan tlamantli tlen ama onca, huan tlamantli tlen elis teipa; nochi ya ni eltoc imoaxcahua.
46003023	Huan imojuanti iniaxcahua Cristo huan Cristo iaxca Toteco Dios.
46004001	Huajca quema inmoilhu'iaj tlen Apolos huan na, xijmachilica para tojuanti san tiitequipanojcahua Tohueyiteco Cristo tlen techtequimacatoc para ma titlayacanaca para titlamachtise nopa tlamantli tlen achtohuiya axaca quimatiyaya tlen Toteco.
46004002	Inquimatij quema se tecojtli quitequimaca se itequipanojca ma eli se tlayacanquetl ipan se tequitl, monequi nopa tequitiquetl ma eli temachtli huan quitlamichihua nochi tlen iteco quiilhuijtoc ma quichihua.
46004003	Huelis innechitaj para niitztoya temachtli ipan notequi, o huelis axtle. Para na, ax hueyi ipati tlaque imojuanti o tequihuejme moilhu'iaj quema nechtequitlachil'iaj. Niyon na ax nimotequitlachil'ia,
46004004	pampa yonque noyolo ax nechteilhu'ia para nijchijtoc tlen ax cuali, ax ya nopa tlen ipati. San ipati tlen Toteco quiijtos quema yajaya nechtequitlachilis. San yajaya quiijtos intla cuali o ax cuali tlen nijchihua.
46004005	Huajca ayoc xitetlajtolsencahuaca huan xiquijtoca ajqueya quichihua tlen cuali huan tlen ax cuali ipan itequi Toteco quema noja aya ajsi hora. Xijchiyaca hasta hualas Tohueyiteco para tetlajtolsencahuas. Quema Toteco hualas, yajaya quipannextis tlamantli tlen ama motlatijtoc ipan iyolo sesen tlacatl, pampa ipan nopa tonal Toteco quipannextis nochi tlen sesen tlacatl moilhuiyaya ipan iyolo huan para tlen quichijqui tlen quichihuayaya. Huajca ipan nopa tonal, quena, Toteco quinhueyitlalis nopa tlacame intla quinamiqui.
46004006	Huajca noicnihua, nica nicamatiyaya tlen Apolos huan na san para xijmachilica ax cuali para miyac inquihueyitlalise se tlacatl huan ax queja ijcuilijtoc ipan Itlajtol Toteco. Ax cuali para inquichicoicnelise se itlamachtijca Toteco huan inmohueyimatise pampa inmechmachtijtoc huan inquihuejcamajcahuase seyoc.
46004007	¿Ajqueya inmechilhui para achi m'as inquimatij queja sequinoc? Nochi tlen inquimatij, Toteco inmechmacatoc nopa tlalnamiquilistli. Nochi tlen inquipiyaj inquiselijtoque ipampa ya. Huajca, ¿para tlen inmohueyimatij queja inquipantijtosqu'iaj nopa tlalnamiquilistli ica imoseltitzitzi?
46004008	Nesi queja inmoilhu'iaj inquipiyaj nochi tlen inquinequij tlen temaca Toteco. Inmoilhu'iaj intlapijpixtoque. Yonque tojuanti aya titlanahuat'iaj, inmoilhu'iaj ya intlanahuatiani. Nipaquisqu'ia intla nel'ia ajsitosqu'ia nopa tonali quema Toteco inmechchihuas intlanahuatiani, pampa ipan nopa tonali tojuanti nojquiya tiitztose titlanahuatiani huan tijpiyase tequihuejcayotl queja imojuanti.
46004009	Pero quemantzi nimoilhu'ia Toteco techtlalijtoc tiitlayolmelajcahua inintepotzco nochi tlaneltocani. Tiitztoque queja tlacame tlen se tlatlanquetl quinpannext'ia tlamiyacapa para quintlantoc ipan tlatehuilistli huan san timochiyaj ajqueya techmictis. Eltoc queja nochi techtlachil'iaj hasta nopa elhuicac ehuani nojquiya.
46004010	Tlacame techitaj tiitlayolmelajcahua queja tihuihuitique pampa tiquicnel'iaj Cristo, pero imojuanti inmochihuaj queja tlen m'as intlalnamiquij. Tojuanti ax tijpiyaj chicahualistli, pero imojuanti quena, inmochihuaj queja miyac inquipiyaj. Tlacame ipan ni tlaltepactli inmechtlepanitaj, pero tojuanti techtlaijilhu'iaj.
46004011	Hasta ama tiitlayolmelajcahua Toteco techpolohua tlen ica tipanose. Timayanaj, tiamiquij huan ax tijpiyaj tlen ica timopiquise. Ax tijpiyaj tochaj tlen nel'ia toaxca huan miyac huelta tlacame techhuijhuitequij.
46004012	Tojuanti ica miyac tlaijiyohuili titequititoque ica toma para tijtlanise tlen ica tipanose. Quema tlacame techtelchihuaj, tijtlajtlan'iaj Toteco ma quintiochihua. Quema techtlaijiyohuilt'iaj, tiquijiyohu'iaj.
46004013	Tijpiyaj toyolo huan tiquincamahu'iaj ica cuali nopa tlacame tlen toca camatij. Tlacame techitaj queja tlasoli ipan ni tlaltepactli. San quinequij techtepehuase pampa moilhu'iaj ax tleno topati. Quena, queja nopa eltoc hasta ama.
46004014	Ax nimechtlajcuilhuil'ia ni tlamantli para nimechpinahualtis, pero nijnequi nimechmatiltis tlen melahuac pampa initztoque queja innoconehua tlen nimechicnel'ia.
46004015	Huan yonque inquipiyaj majtlactli mil tlamachtiani tlen inmechmacht'iaj tlen Cristo, ax inquipiyaj miyac imotatahua, pampa san na niimotata ipan Cristo Jes'us pampa achtohui nimechilhui itlajtol Toteco huan inquineltocaque.
46004016	Huajca ica nochi noyolo nimechtlajtlan'ia, xijtoquilica tlen na nijchijtoc huan queja nopa xijchihuaca.
46004017	Huan yeca nijtitlantoc Timoteo ma yohui inmechitati para inmechpalehuis inquichihuase tlen na nijchihua. Yajaya niquicnel'ia miyac queja nocone huan temachtli quitoquil'ia Toteco. Yajaya inmechilnamiquiltis tlen nijchijtinentoc para nijtoquilis Cristo Jes'us. Huan tlen inmechilhuis eltoc tlen niquinmacht'ia tlaneltocani ipan nochi tiopantini tlen mosentil'iaj campa hueli.
46004018	Sequin imojuanti inmohueyimatij huan inmoilhu'iaj ax quema niyas sampa nepa campa initztoque para nijmatis tlaque inquichihuaj.
46004019	Pero, quena, ax huejcahuas para niyas nopona, intla queja nopa quinequi Toteco. Huan niquitas intla inijuanti tlen mohueyimatij nel'ia quipiyaj ichicahualis Toteco o intla san quinpact'ia mohueyimatise quema camatij.
46004020	Pampa tlacame tlen quicahuil'iaj Toteco ma quinnahuati ax san camatij, pero quipiyaj chicahualistli.
46004021	Huan ¿tlaque inquinequij ma nijchihua? ¿Inquinequij ma niya nimechtlacahualtiti ica tlen ax cuali inquichihuaj? O ¿inquinequij inquichihuase tlen cuali huan nimechcamahuiti ica cuali huan ica tlaicnelijcayotl?
46005001	Nijcactoc para melahuac itztoc se tlen mosentil'ia imohuaya tlen tlamantli tlajtlacoli tlen nel'ia fiero, huan hasta quionpano inintlajtlacol tlen quichihuaj tlacame tlen ax quiixmatij Toteco huan imojuanti ax inquichihuil'iaj cuenta. Nechilhuijtoque para itztoc se tlacatl tlen mosejcotilijtoc ica itepotznana.
46005002	¿Quejatza hueli inmohueyimatij? ¿Para tlen ax inchocaj ica cuesoli? ¿Para tlen ax inquiquixtijtoque yajaya tlen quichijtoc ni tlajtlacoli para ma ayoc mosentili imohuaya?
46005003	Yonque ax niitztoc imohuaya ica notlacayo, niitztoc imohuaya ica notonal, huan ya nijtlajtolsencajtoc yajaya tlen quichijtoc ni tlamantli queja niitztosqu'ia nopona.
46005004	Huajca ximosentilica ipan itoca Tohueyiteco Jesucristo huan na niitztos imohuaya ica notonal, huan nojquiya itztos imohuaya ichicahualis Tohueyiteco ipan nopa tlasentilistli.
46005005	Huan xijtemactilica nopa tlacatl imaco Axcualtlacatl para ma quitzontlamiltis inacayo tlen quinequi tlajtlacolchihuas para itonaltzi nopa tlacatl momaquixtis ipan nopa tonal quema Tohueyiteco Jes'us sampa hualas.
46005006	Ax cuali para inmohueyimatij queja initztosqu'iaj incuajcualme iixpa Toteco huan noja inquicahuil'iaj ma itzto imohuaya nopa tlen fiero quichihua. ¿Ax inquimachil'iaj intla inquicahuaj se tlacatl ma tlajtlacolchijtinemi, yajaya quinmahuas nochi sequinoc, eltoc queja quentzi tlasasaltili quisonehua miyac pantzi?
46005007	Huajca ama xijquixtica nochi tlajtlacoli para ax inquinijtlacose sequinoc huan queja nopa initztose senquistoc intlapajpactique queja huejcajquiya ipan nopa Pascua Ilhuitl inquiquixtiyayaj nochi tlasonejcayotl ipan imochajchaj pampa inquichihuayayaj se yancuic tixtli para pantzi tlen ax quipixque tlasonejcayotl. Huan queja huejcajquiya mijqui nopa pilborregojtzi ipan Pascua Ilhuitl, ama Cristo ya mijqui topatlaca para techmaquixtis tlen totlajtlacolhua.
46005008	Huajca ma tiitztoca queja titlapajpacme huan ma timocualchijchihuaca para tijcuase nopa Pascua Ilhuitl ica nopa pantzi tlen ax quipiya tlasasaltili. Quejnopa ma timoiyocacahuaca tlen nopa tlajtlacoli tlen achtohui tijchihuayayaj. Ma ayoc tijchihuaca tlen fiero, niyon ma ax tijchihuaca tlen ax cuali.
46005009	Ipan nopa achtohui amatlajcuiloli tlen nimechtlajcuilhui, nimechilhui para ax ininhuaya ximomatica tlacame tlen quichihuaj tlamantli ica tlen ax ininnamic.
46005010	Pero ax nijnequi nimechilhuis para amo ximomatica ininhuaya tlacame tlen ax quineltocaj Toteco tlen quichihuaj tlamantli ica tlen ax ininnamic, o intla quiixtocaj tlen sequinoc quipiyaj, o tlaxtequij, o quinhueyichihuaj tlaixcopincayome, pampa inijuanti aya quiixmatij Toteco. Intla ayoc inmomatisqu'iaj ininhuaya tlacame queja nopa, monequisqu'ia inquisasqu'iaj tlen ni tlaltepactli.
46005011	Pero nimechtlajcuilhui queja nopa pampa nijnequiyaya nimechilhuis para amo ihuaya ximomatica se tlen quiijtohua para yajaya se toicni ipan Cristo pero noja tlen hueli quichihua ica seyoc tlen ax inamic, o tlaixtoca, o quinhueyichihua tlaixcopincayome, o quipact'ia tlatehuis, o moihuint'ia, o tlaxtequi. Intla se tlacatl quiijtohua para yajaya se toicni huan queja nopa nemi, huajca niyon amo xitlacuaca ihuaya.
46005012	Pampa ax notequi para niquintlajtolsencahuas tlen ax quineltocaj Tohueyiteco. Pero quena, imotequi para inquintlajtolsencahuase tlen itztoque ipan itiopa Toteco.
46005013	Pampa tlen ax tlaneltocaj, Toteco Dios quintlajtolsencahuas. Pero ica se tlen quiijtohua para se tlaneltocaquetl, monequi imojuanti xijquixtica nopa fiero tlacatl para ma ayoc mosentili imohuaya.
46006001	Quema se tlen imojuanti quipiya se cuesoli pampa seyoc tlaneltocaquetl quichihuilijtoc se tlamantli tlen ax xitlahuac, ax quinamiqui para yajaya yas iixtla se tequihue tlen ax tlaneltoca para ma quitlajtolsencahua. Monequi yas iniixtla tlaneltocani para inijuanti ma quitlajtolsencahuaca.
46006002	¿Ax inquimatij tojuanti tlen Toteco techiyocacajtoc para tiiaxcahua tiquintlajtolsencahuase tlen itztoque ipan ni tlaltepactli? Huajca, intla tiquintlajtolsencahuase tlen itztoque ipan tlaltepactli, ¿para tlen ax hueli inquisencahuaj ni tlamantli tlen pilsiltzi?
46006003	¿Ax inquimatij para titlaneltocani tiquintlajtolsencahuase hasta elhuicac ehuani? Huajca ax nelohui para inquisencahuase ni piltlamantzitzi tlen techpano ipan tonemilis ipan ni tlaltepactli.
46006004	Huajca intla inquipiyaj tlamantli tlen inmechtlajcoxelohua huan monequi se tequihue para inmechtlajtolsencahuas, amo xijtemoca se tequihue tlen ax tlaneltoca.
46006005	Nimechilhu'ia ya ni para nimechpinahualtis. Itztoque tlaneltocani imohuaya tlen tlalnamiquij huan huelis quisencahuase ni tlamantli tlen inmechtlajcoxelohua.
46006006	Huan ax cuali para inquihuicase se imoicni ipan Toteco iixtla se tequihue tlen ax tlaneltocaquetl.
46006007	Tepinajti para inmoilhuise tlen ni piltlamantzitzi tlen techpant'ia hasta inquinequij inyase tlamiyacapa iixtla se juez huan inquiteilhuise se imoicni. Achi cuali san xiquijiyohuica tlen moicni mitzchihuilijtoc.
46006008	Pero ax queja nopa inquichihuaj. Imojuanti nojquiya inquichihuil'iaj tlen ax cuali, huan sampa inquicajcayahuaj yonque yaja imoicni ipan Cristo.
46006009	Ax inquimatij para ax cuajcualme ax huelis calaquise campa tlanahuat'ia Toteco. ¡Amo ximocajcayahuaca! Ax calaquise nepa tlen quichihuaj tlamantli ica tlen ax ininnamic, o tlen quinhueyimatij tlaixcopincayome, o tlen momecat'iaj, o tlacame tlen mosihuanequij. Ax calaquise nepa tlacame tlen quichihuaj tlen hueli ica sequinoc tlacame,
46006010	o tlen tlaxtequij, o tlen quiixtocaj tlen sequinoc quipiyaj, o moihuint'iaj, o tlen tlatehu'iaj huan tlen tlacajcayahuaj huan quihuicaj tlen sequinoc iniaxca.
46006011	Achtohuiya sequin imojuanti initztoyaj queja nopa, pero ama Toteco inmechpajpajqui tlen imotlajtlacolhua huan inmechiyocacajtoc para xielica iaxcahua. Huan Itonal Toteco inmechchijtoc inxitlahuaque iixpa ipan itoca Tohueyiteco Jesucristo.
46006012	Niyon se tlanahuatili ax technahuat'ia para ma ax tijchihuaca se tlamantli, pero tijmatij para ax quinamiqui tijchihuase, pampa sequin tlamantli ax tleno techpalehu'ia. Huan yonque nimajcajtoc, ax cuali nijcahuilis tlajtlacoli ma nechnahuati.
46006013	Huelis inquiijtose: "Toteco quichijqui toijti para quiselis tlacualistli huan quichijqui tlacualistli para toijti", pero xiquilnamiquica para ajsis se tonal quema Toteco quitlamiltis tlacualistli huan totlacayo. Toteco ax quichijqui totlacayo para ma tijchihuaca tlen hueli ica tlen ax tonamic. Toteco quichijqui totlacayo para ma tijtequipanose, huan ica ichicahualis Toteco totlacayo yoltoc.
46006014	Quena, Toteco Dios tlen quiyoliti Tohueyiteco Cristo ipan itlacayo, nojquiya ica ihueyi chicahualis quiyolitis totlacayo tlen campa mijcatzitzi.
46006015	¿Ax inquimatij imotlacayo eltoc se parte tlen itlacayo Cristo? Huajca pano fiero para se quicuilis se parte tlen itlacayo Cristo huan quisejcotilis ica se tlacanenca sihuatl. Ma axaca ma quichihua ya nopa, ax quema.
46006016	¿Ax inquimatij ajqueya itztoc ihuaya se tlacanenca sihuatl quipiya san se itlacayo ihuaya? Pampa Itlajtol Toteco quiijtohua se tlacatl huan se sihuatl mochihuaj san se inintlacayo.
46006017	Pero quema timochihuaj san se ica Tohueyiteco, timochihuaj san se totonaltzi ica ya.
46006018	Huajca amo xijchihuaca tlen hueli ica tlen ax imonamic. Tlacame tlen quichihuaj sequinoc tlamantli tlajtlacoli ax quitlanahu'iaj inintlacayo queja se tlen quichihua ni tlajtlacoli. Pampa tlen quichihua tlen hueli ica tlen ax inamic quitlanahu'ia itlacayo ica nopa tlajtlacoli.
46006019	¿Ax inquimatij imotlacayo eltoc ichaj Itonal Toteco? ¿Ax inquimatij Itonal Toteco mocahua ipan imotlacayo pampa Toteco Dios quititlanqui ma itzto nopona? Huajca ama ayoc timonahuat'iaj pampa tiiaxcahua Toteco,
46006020	pampa Jesucristo tlaxtlajqui patiyo para techcojqui huan techchijtoc tiiaxcahua. Huajca ica nochi tlen inquichihuaj ipan imotlacayo huan ica imotonal, monequi tijchihuase para ihuextilis Toteco.
46007001	Ama nimechnanquilis tlen innechtlajtlanijque quema innechtlajcuilhuijque. Cualtitoc intla se tlacatl ax quema mosihuajtis.
46007002	Pero, pampa itztoque miyac tlacame tlen quichihuaj tlen hueli ica tlen ax ininnamic, achi cuali intla sesen tlacatl quipiyas isihua, huan sesen sihuatl quipiyas ihuehue.
46007003	Huan monequi sesen tlacatl ma quichihua nochi tlen quinamiqui ihuaya isihua huan ma ax quiilhuis para axtle. Huan monequi sesen sihuatl ma quichihua nochi tlen quinamiqui ihuaya ihuehue huan ma ax quiilhui para axtle.
46007004	Se sihuatl ayoc quinahuat'ia itlacayo pampa itlacayo iaxca ihuehue. Huan san se ica se tlacatl, yajaya ayoc quinahuat'ia itlacayo pampa itlacayo iaxca isihua.
46007005	Sesen imojuanti amo xijtzacuili monamic quema quinequi itztos mohuaya. San quena, cualtitoc intla inome inmoilhu'iaj para ax initztose san sejco para se ome tonal para san inmomaijtose. Pero teipa sampa xipehuaca xiitztoca san sejco para Axcualtlacatl ax huelis inmechyoltilanas xitlajtlacolchihuaca ica seyoc tlen ax imonamic pampa ayoc inhuelij inmoijiyohu'iaj.
46007006	Huajca nimechilhu'ia achi cuali ximonamictica, pero ax nimechilhu'ia eltoc se tlanahuatili para nochi monequi ma monamictica.
46007007	Na nimoilhu'ia quisasqu'ia m'as cuali intla nochi itztosqu'iaj ininseltitzi queja na. Pero Toteco quimacatoc sesen nopa chicahualistli tlen quinequi ma quipiya. Quinequi sequin ma mocahuaca queja na, huan quinequi sequinoc ma quipiyaca ininnamic.
46007008	Niquinilhu'ia tlen ax quipiyaj ininnamic huan tlen ya mijque ininnamic para cualtitoc intla mocahuase ininseltitzi queja na.
46007009	Pero intla ohui para monejnemiltise xitlahuac pampa ininseltitzi, huajca ma monamictica. Quena, achi m'as cuali ma monamictica para ax quinequise tlajtlacolchihuase.
46007010	Para imojuanti tlen ya inmonamictijque, nimechilhu'ia ya ni. Se sihuatl ma ax quicahua ihuehue huan se tlacatl ma ax quicahua isihua. Nel'ia ax san na nimechilhu'ia, pero Toteco inmechnahuat'ia ni tlamantli.
46007011	Pero intla se sihuatl ya quicajtejtoc ihuehue, ma ax monamicti sampa. Ma mocahua iselti o ma mosejcotili sampa ica tlen ipa ihuehue. Huan se tlacatl san se ma ax quicahua isihua.
46007012	Huan ama nimechcamahu'ia sequinoc imojuanti tlen ya inquipiyaj imonamic. Na nimechilhu'ia ya ni yonque Tohueyiteco ax camatqui tlen ni tlamantli quema itztoya ipan tlaltepactli. Intla ama se tlacatl quineltoca Toteco huan quipiya isihua tlen ax quineltoca, huan isihua quinequi mocahuas ihuaya, ma mocahua. Nopa tlacatl ma ax quicajtehua.
46007013	Huan intla se sihuatl tlen ama quineltoca Toteco quipiya ihuehue tlen ax quineltoca, huan ihuehue quinequi mocahuas ihuaya, ma mocahua. Nopa sihuatl ma ax quicajtehua.
46007014	Pampa Toteco quiiyocacahuas nopa tlacatl tlen ax tlaneltoca para elis iaxca ipampa isihua tlen quineltoca Toteco. Huan Toteco quiiyocacahuas nopa sihuatl tlen ax tlaneltoca para elis iaxca ipampa ihuehue tlen quineltoca Toteco. Intla axtle, imoconehua elisqu'iaj queja tlen ax quineltocaj Toteco, pero ama Toteco quiniyocacajtoc imoconehua para iaxcahua.
46007015	Pero intla se mohuehue o mosihua tlen ax quineltoca Toteco quinequi mitzcajtehuas huan ayoc itztos mohuaya, huajca ma yohui. Nopa tlacatl o nopa sihuatl tlen quineltoca Toteco mocahua malacantoc pampa Toteco quinequi ma tiitztoca san sejco ica tlasehuilistli.
46007016	Pampa se sihuatl tlen quineltoca Toteco, ax quimati intla huelis quipalehuis ihuehue para momaquixtis tlen itlajtlacolhua. Huan se tlacatl tlen quineltoca Toteco, ax quimati intla huelis quipalehuis isihua para momaquixtis tlen itlajtlacolhua.
46007017	Ma sesen itzto queja Toteco quinequi ma itzto. Ximocahuaca queja initztoyaj quema Toteco inmechnotzqui para xijneltocaca. Queja nopa niquinilhu'ia nochi tlaneltocani tlen mosentil'iaj ipan tiopantini campa hueli.
46007018	Intla ya inmechtequilijtoyaj nopa tlanescayotl tlen itoca circuncisi'on quema Toteco inmechnotzqui xijneltocaca, amo ximocuesoca pampa inquipiyaj. Pero intla ax inquipixque nopa tlanescayotl ipan imotlacayo quema Toteco inmechnotzqui, amo ximotequilica.
46007019	Ax ipati intla inquipiyaj nopa tlanescayotl o ax inquipiyaj, san ipati intla inquinchijtinemij itlanahuatil Toteco.
46007020	Huajca sesen tlacatl ma mocahua queja itztoya quema Toteco quinotzqui ma quineltoca.
46007021	Intla se eltoya iaxca iteco tlen quicojtoya para ma quitequipano, ma ax mocueso pampa iaxca se tlacatl huan ax majcajtoc para yas campa quinequi. Pero intla iteco hueli quimajcahua para ayoc elis iaxca, achi cuali.
46007022	Pampa se tlatequipanojquetl tlen iaxca se iteco quimachilis ayoc ilpitoc quema quiselis Cristo. Huan se tlen ax eliyaya ilpitoc huan ax iaxca se iteco quema quiseli Cristo, quimachilis para yajaya ama se tlatequipanojquetl tlen iaxca Cristo.
46007023	Toteco tlaxtlajqui tlen ipati para inmechcojqui, huajca ama xijmatica para inelij initlatequipanojcahua Toteco huan ayoc ximoilhuica para san inelij initlatequipanojcahua se tlacatl.
46007024	Huajca noicnihua, ximocahuaca queja initztoyaj quema Toteco inmechnotzqui huan nopona campa inmopant'iaj, xijtoquilica Toteco.
46007025	Ica tlen aya monamict'iaj, Toteco ax nechmacatoc se tlanahuatili, pero nimechnanquilis queja nimoilhu'ia cuali xijchihuaca. Huelis inmotemachise nopan na queja se tlen temachtli pampa Toteco quipixtoc hueyi iyolo noca na.
46007026	Nimoilhu'ia achi cuali intla sesen tlacatl ma mocahua queja itztoc ama ipampa ni tlaohuijcayotl tlen ama tijpanoj.
46007027	Intla tijpiya mosihua, amo xijcahua. Intla ax tijpiya mosihua, amo xijtemo.
46007028	Pero intla se tlacatl mosihuajtis ama, ax tlajtlacolchihuas. Huan intla se ichpocatl monamictis, ax tlajtlacolchihuas. Pero tlen monamict'iaj quipiyase m'as cuesoli ipan ni tlaltepactli huan nijnequi tlen ax m'as ohui para imojuanti.
46007029	Nijnequi nimechilhuis ya ni, noicnihua. Ax mocahua miyac tonali. San quentzi m'as tonali huan tlacame tlen quipiyaj ininsihua ax quipiyase niyon se tlalochtli para itztose ininhuaya ininsihua ipampa nopa tonali tlen hualase.
46007030	Huan tlacame tlen chocaj monequis quicahuase inincuesol. Tlen paquij, ayoc quipiyase se tlalochtli para huetzcase. Huan tlen quicojtoque miyac tlamantli ipan ni tlaltepactli, ayoc quipiyase tonali para quitequihuise.
46007031	Nochi tlen tijtequihu'iaj tlamantli ipan ni tlaltepactli, monequi tijpiyase cuidado para ma ax techitzquili toyolo nopa tlamantli, pampa panotehuas ni tlaltepactli tlen ama tiquitaj huan nochi tlen quipiya.
46007032	San nijnequi xiyolpactoca huan amo ximocuesoca ipampa se imonamic. Se tlen ax quipiya inamic huelis moilhuis tlen itequi Toteco huan quejatza huelis quichihuas tlen quipact'ia Toteco,
46007033	pero se tlacatl tlen quipiya isihua, monequi moilhuis tlamantli ipan ni tlaltepactli huan tlaque monequi quichihuas para ma paqui isihua. Yeca ome tlamantli quiyoltilana.
46007034	Nojquiya san se ica se sihuatl tlen quipiya ihuehue huan se tlen ax quipiya. Se sihuatl tlen ayoc quipiya ihuehue, o se ichpocatl tlen aya monamictijtoc huelis moilhuis tlen itequi Toteco huan huelis moiyocacahuas senquistoc para quichihuas ipaquilis Toteco ipan itlacayo huan ipan itonal. Pero se sihuatl tlen ya quipiya ihuehue monequi moilhuis tlamantli ipan ni tlaltepactli huan quejatza monequi quichihuas para quipactis ihuehue.
46007035	Nimechilhu'ia ni tlamantli para nimechpalehuis. Ax nijnequi nimechnahuatis amo xijchihuaca se tlamantli. Nijnequi xijchihuaca tlen inquiitaj m'as inmechpalehuis para ica nochi imoyolo huelis inquitequipanose Toteco.
46007036	Intla se tlacatl quipiya se iichpoca huan moilhu'ia para ax quichihua tlen cuali ica ya pampa aya quicahuil'ia ma monamicti, huajca ma quichihua tlen quinequi. Intla iichpoca motlanquiya huan itztoc se telpocatl tlen quinequi mosihuajtis ihuaya, huajca ma monamictica. Ax se tlajtlacoli intla itata quincahuilis ma monamictica.
46007037	Pero intla seyoc tlacatl moilhu'ia m'as cuali ax quicahuilis iichpoca ma monamicti, huan intla ax quiyoltilana nopa ichpocatl para monamictis, huan nopa tlacatl quipiya tlasehuilistli ipan iyolo, huajca cuali para iichpoca mocahuas ichaj pampa itata queja nopa moilhu'ia ipan iyolo.
46007038	Huajca yajaya tlen quicahuil'ia iichpoca ma monamicti quichihua tlen cuali, huan yajaya tlen ax quicahuil'ia ma monamicti quichihua tlen achi cuali.
46007039	Se sihuatl tlen monamictijtoc ax hueli monamict'ia sampa intla ihuehue yoltoc. Pero intla ya mijqui ihuehue, huajca ayoc ilpitoc nopa sihuatl huan huelis sampa monamictis ica tlen quinequi, pero san ma monamicti ica se tlacatl tlen nojquiya quineltoca Tohueyiteco.
46007040	Pero na niquita huelis se cahual toahui m'as paquis intla ax monamictis sampa, huan nimoilhu'ia Itonal Toteco nechmacatoc ni tlajtoli tlen nimechilhu'ia.
46008001	Ama nimechcamahuis tlen tlacualistli tlen sequinoc quitlalijtoque iniixtla totiotzitzi. Inmoilhu'iaj ya inquimatij tlaque monequi inquichihuase ica ni tlamantli, pampa nopa nacatl ax quitlanahu'ia toijti. Pero sequin moilhu'ia achi m'as quimachil'ia nopa tlamantli huan mohueyimatij iniixtla sequinoc. Pero intla timoicnelise tiquinpalehuise sequinoc ma moscaltica ipan Tohueyiteco.
46008002	Intla se moilhu'ia ya quimati nochi, quinext'ia para ax tleno quimati queja monequi quimatis.
46008003	Pero intla se nel'ia quiicnel'ia Toteco, Toteco quiixmati.
46008004	Pero ¿tlaque tijchihuase? ¿Cuali para tijcuase nopa tlacualistli tlen sequinoc quitlalijtoque iniixtla totiotzitzi, o axtle? Tojuanti tijmatij nopa tlen inijuanti quinitaj para totiotzitzi, ax tleno ipati pampa ax yoltoque. Itztoc san se Dios huan axaca seyoc.
46008005	Huan yonque sequin tlacame quiijtohuaj itztoque miyac tlen quintocajt'ia "dioses" ipan elhuicac huan ipan ni tlaltepactli huan quintocajt'iaj "tecojme",
46008006	tojuanti tijmatij san itztoc setzi Dios, yajaya Totata, ica tlen pejqui nochi tlen onca. Huan tijmatij tiitztoque para ma tijchihuaca ipaquilis. Huan itztoc san se tlen nel'ia tecojtli huan yajaya Jesucristo ica tlen Toteco Totata quichijqui nochi tlen onca huan tojuanti tijpiyaj yolistli ipampa ya.
46008007	Pero sequin tlaneltocani aya cuali quimachil'iaj para itztoc san se Dios. Inijuanti momajtoyaj quinhueyimatij totiotzitzi huan moilhu'iaj yoltoque. Ama quema inijuanti quicuaj se tlacualistli tlen sequinoc quitlalijtoque iniixtla totiotzitzi, quiixpanoj tlen ininyolo quinilhu'iaj para ax cuali pampa ax quipiyaj fuerza.
46008008	Ax tiitztose m'as cuali iixpa Toteco intla tijcuase se tlacualistli, o ax tiitztose m'as fiero iixpa intla ax tijcuase.
46008009	Pero xijpiyaca cuidado para ax tleno, inquichihuase tlen quiyoltilanas ma tlajtlacolchihua se imoicni tlen aya cuali quineltoca Toteco.
46008010	Pampa se tlen moilhu'ia ax cuali quicuas tlen sequinoc quitlalijtoque iixtla se totiotzi o se tlaixcopincayotl huelis mitzitas quema titlacuati ipan nopa lugar tlen quichijtoque para nopa totiotzi. Huan mitzitas para ta tijchihuas, huajca pampa ax chicahuac quineltoca Toteco, yajaya nojquiya quicuas tlen quitlalijtoque iixtla nopa totiotzi, huan tlajtlacolchihuas ipan iyolo.
46008011	Huajca pampa ta achi m'as tijmati, tijyolcocos moicni tlen ax tetixtoc ipan Toteco huan Cristo nojquiya tlaxtlajqui ipampa itlajtlacolhua quema mijqui.
46008012	Huan quema tijyoltilana ma tlajtlacolchihua se moicni tlen aya tetixtoc ipan Cristo huan tijcocohua ipan iyolo, huajca titlajtlacolchihua iixpa Cristo.
46008013	Huajca intla se tlacualistli quichihuas para se noicni ma tlajtlacolchihua, ax quema nijcuas sampa para ax nijchihuas ma huetzi noicni.
46009001	Na niitlayolmelajca Toteco huan nimalacantoc queja sequinoc. Na niquitztoc Tohueyiteco Jes'us. Inmojuanti intlatzquijtoque ipan Tohueyiteco pampa nopa tequitl tlen nijchijqui campa imojuanti.
46009002	Intla sequinoc quiijtohuaj ax neli niitlayolmelajca Toteco, inquimatij para quena, nel'ia niitlayolmelajca. Nimechilhui itlajtol Toteco huan inquineltocaque, huan yeca imojuanti intenextil'iaj para niitlayolmelajca Tohueyiteco.
46009003	Ica inijuanti tlen tlajtlani tlaque tequihuejcayotl nijpiya, queja ni niquinnanquilis.
46009004	¿Ax inquimatij na huan tlen nohuaya nemij tijpiyaj tequihuejcayotl para tijselise san tlapic tlen tiquise huan tijcuase pampa tiquincamahu'ia tlacame itlajtol Toteco?
46009005	¿Ax inquimatij tijpiyaj tequihuejcayotl para tijpiyasqu'iaj tosihua tlen quineltoca Toteco huan tijhuicasqu'iaj tohuaya ipan totequi queja sequinoc itlayolmelajcahua Toteco quichihuaj, huan queja quichihua Pedro huan iicnihua Tohueyiteco Jes'us?
46009006	¿O huelis inmoilhu'iaj para san Bernab'e huan na ax tijpiyaj tequihuejcayotl para tijcahuase totequi tlen ica timopanolt'iaj?
46009007	Se soldado ax monequi quichihuas seyoc tequitl para tlaxtlahuas itlacualis. Axaca quitoca xocomecatl ipan imil huan teipa ax quipiya mano para quicuas. Axaca quinmocuitlahu'ia chivojme huan ax quipiyaj mano quiis ininlechi.
46009008	Ax san niquijtohua ni pampa queja nopa nimoilhu'ia, pero itlanahuatilhua Mois'es nojquiya queja nopa quiijtohuaj.
46009009	Ijcuilijtoc ipan itlanahuatilhua Mois'es campa quiijtohua: "Amo xijcamailpi nopa huacax tlen ipan moquejquetza trigo para quiyolquixtis." ¿Inmoilhu'iaj Toteco techmacac ni tlajtoli pampa moilhuiyaya san tlen huacaxme huan tlen tlacuasqu'iaj? ¡Ax neli!
46009010	Yajaya moilhuiyaya nojquiya tlen tojuanti tlen tiitequipanojcahua. Quena, Toteco quiita para quinamiqui se tlen tlapoxahua ipan mila, o se tlen pixca, ma tequitis cuali pampa quimati quiselis se parte tlen nopa pixquistli. Huan quinamiqui para tojuanti tiitequipanojcahua, ma tijselica tlen ica tipanose tlen nopa tlacame tiquinpalehu'iaj.
46009011	Tojuanti tijtoctoque itlajtol Toteco campa imojuanti huan ya nopa tlen tlahuel monequi para imotonaltzitzi, huajca ax se hueyi tlamantli intla intechmacasqu'iaj tlen ica tipanose.
46009012	Intla quinamiqui quema inquinmacaj nopa sequinoc tlen ama inmechmacht'iaj tlen ica panose, achi m'as quinamiqui intechmacase tojuanti tlen achtohui timechilhuijque tlen Cristo. Pero yonque tijpiyaj tequihuejcayotl para tijselise tlen ica tipanose, ax tijtequihuijtoque nopa tequihuejcayotl. San tiquijiyohu'iaj, huan ax timechilhu'iaj quema techpolohua se tlajquiya. Tijchihuaj ya ni pampa ax tijnequij tijchihuase niyon se tlamantli tlen huelis quitzacuilis nopa cuali tlajtoli tlen Cristo.
46009013	¿Ax inquimatij nopa israelitame tlen tlatequipanohuaj ipan ichaj Toteco ica nopa tlamantli tlen tlatzejtzeloltique, quicuaj nopa tlacualistli tlen tlacame quihuicaj ipan itiopa Toteco? Nojquiya tlen tlatequipanohuaj iixtla nopa tlaixpamitl, quicuaj tlen nopa tlacajcahualistli tlen tlacame temacaj ipan tlaixpamitl.
46009014	Queja nopa nojquiya Toteco quisencajtoc para tojuanti tlen tiquincamahu'ia itlajtol Toteco ma tijselica tlen ica tipanose tlen nopa tlacame tlen tiquinpalehuijtoque ma tlaneltocaca.
46009015	Pero ax nijtequihuijtoc niyon quentzi ni tequihuejcayotl tlen itequipanojcahua Toteco quipiyaj. Huan ax nimechtlajcuilhuil'ia ya ni para nimechtlajtlanis xinechpanoltica. Nijpiya miyac paquilistli para niteilhuis itlajtol huan ax tleno nijsel'ia tlen imojuanti. Nipaqui pampa nitequiti para nijpiyas tlen ica nipanos. Huan nijnequisqu'ia nimiquis intla se tlacatl nechtzacuilisqu'ia para ma ayoc nimopanolti noselti.
46009016	Ax hueli nimohueyimatis pampa nitlacamanalos itlajtol Toteco pampa yajaya Toteco nechtequimacac huan nechilhui ma nijchihua. Ninelteicneltic na intla ax nitlacamanalosqu'ia itlajtol.
46009017	Intla nitlacamanalos itlajtol ica nopaquilis, nijselis notlaxtlahuil. Pero yonque ax nijnequisqu'ia, noja monequi nitlacamanalos itlajtol, pampa Toteco quitlali nomaco ni tequitl huan monequi nijchihuas.
46009018	Huan ¿tlaque tlaxtlahuili nijsel'ia? Notlaxtlahuil eltoc nopa paquilistli tlen nijpiya pampa axaca monequi tlaxtlahuas tlen nijtequihu'ia quema nitecamahu'ia itlajtol, yonque nel'ia nijpiya tequihuejcayotl para sequinoc nechpanoltisqu'iaj pampa niitequipanojca Toteco.
46009019	Yonque nimalacantoc huan ax niiaxca niyon se tlacatl tlen nechcojtoc para ma nieli niitequipanojca, na nimochijtoc niinintequipanojca nochi tlacame para huelis niquintlanis m'as tlacame para Cristo.
46009020	Quema niitztoc ininhuaya sequinoc israelitame, nimochihua queja se tlen inijuanti para huelis niquintlanis para Cristo. Nojquiya nimochihua quema niitztoc ininhuaya tlen quintoquil'iaj itlanahuatilhua Mois'es. Quena, yonque nopa tlanahuatili ayoc quipiyaj tequihuejcayotl noca na, ica nopaquilis nijtoquil'ia para huelis niquintlanis tlacame tlen quintoquil'iaj nopa tlanahuatili.
46009021	Quema niitztoc ininhuaya tlacame tlen ax quiixmatij itlanahuatil Mois'es, ax nicamati queja niquixmatisqu'ia nopa ley. Pero ax nijchihua tlamantli tlen ax cuali tlen itlanahuatil Toteco techilhu'iaj ma ax tijchihuaca. San nijtoquil'ia nopa tlanahuatili tlen Cristo techmacatoc para huelis niquintlanis para Cristo nopa tlacame tlen ax quimatij itlanahuatilhua Mois'es.
46009022	Quema niitztoc ininhuaya tlacame tlen sequinoc quintlaijiyohuilt'iaj pampa ax quipiyaj chicahualistli, nimochihua queja se tlen ax quipiya chicahualistli para huelis niquintlanis para Cristo. Huan san se nijchihua ica nochi tlacame. Miyac nimoyolilhu'ia queja nimochihuas ica sesen tlacatl para huelis niquinpalehuis sequin para ma momaquixtica.
46009023	Huan nochi nijchihua para ma momahua nopa cuali tlajtoli, huan para huelis nijselis nojquiya nopa tlatiochihualistli tlen itlajtol temaca.
46009024	Campa tlacame motlalohuaj para quiitase ajqueya tlatlanis, yonque miyac tlacame motlalohuaj, san setzi quitlanis nopa tlen quitencajtoque quimacase nopa tlatlanquetl. Huajca imojuanti nojquiya xitequitica chicahuac ipan Toteco para intlatlanise.
46009025	Nochi tlacame tlen motlalohuaj tlamiyacapa para quiitase ajqueya tlatlanis, monahuat'iaj chicahuac huan quicahuaj miyac tlamantli tlen hueli quinquixtilis ininchicahualis. Queja nopa quichihuaj pampa quinequij quitlanise nopa xochi corona yonque teipa nopa xochi corona pilinis. Pero ica tojuanti, titequitij chicahuac ipan itequi Toteco pampa yajaya techmacas se corona tlen ax quema pilinis.
46009026	Huajca na nimochihua queja se tlen motlalohua xitlahuac hasta campa ontlami ojtli. Queja se tlen quipiya itequi para tlatehuis tlamiyacapa huan quichihua ica nochi ichicahualis, na nojquiya nitequiti ica nochi noyolo quema nijchihua itequi Toteco.
46009027	Queja se tlen tlatehu'ia quichihua para itlacayo ma eli tetic, na nijnahuat'ia notlacayo huan nijchihua ma eli notequipanojca. Niquinilhuijtoc miyac tlacame quejatza ma quitoquilica ipaquilis Toteco, huan ax nijnequi nijchihuas se tlamantli tlen ax senquistoc cuali huan quichihuas para ax hueli nijselis tlen Toteco quitencajtoc para quimacas nopa tlatlanquetl.
46010001	Noicnihua, amo xiquilcahuaca tlen panoc ica tohuejcapan tatahua tlen itztoyaj ihuaya Mois'es huejcajquiya. Toteco quinyacanqui ica se mixtli. Huan nojquiya quitlapo nopa hueyi atl para nochi huelque panoque campa tlahuactoc.
46010002	Huan ipan nopa mixtli huan nopa hueyi atl, nochi nopa tlacame mochijque san se ica Mois'es tlen ipan motemachijque para quitoquilise queja quema timocuaalt'iaj tijnext'iaj para tijtoquilise Toteco.
46010003	Nochi inijuanti quicuajque san se tlacualistli tlen Toteco quichijqui ma huetzi tlen elhuicac ica se chicahualnescayotl.
46010004	Nochi quiique tlen san se atl tlen Toteco quichijqui ma quisa ipan nopa hueyi tetl ica se chicahualnescayotl. Huan nopa tetl eliyaya Cristo tlen nejnenqui ininhuaya tohuejcapan tatahua campa hueli campa nentinenque.
46010005	Pero yonque Toteco quintiochijqui miyac, miyac tlen inijuanti quichijque tlamantli tlen ax quipacti. Huan yeca Toteco quichijqui ma miquica ipan nopa huactoc tlali campa ax tleno elqui.
46010006	Huan nochi ni tlamantli panoc para technextilis ma ax tijnequica tlamantli tlen ax cuali queja inijuanti quinequiyayaj.
46010007	Niyon ma ax tiquinhueyimatica totiotzitzi huan tlaixcopincayome queja sequin inijuanti quichijque, pampa ijcuilijtoc ipan Itlajtol Toteco campa quiijtohua: "Inijuanti ilhuichijque ica hueyi tlacualistli huan miyac tlaili, huan teipa mijtotijque huan tlen hueli quichijque tlen ax cuali huan mopaquilismacaque iniixtla totiotzitzi."
46010008	Nojquiya ma ax tijchihuaca tlen hueli ica tlen ax tonamic queja sequin inijuanti quichijque huan Toteco quichijqui ma miquica veintitres mil ipan san se tonal.
46010009	Niyon ma ax tijyejcoca Toteco para tiquitase tlaque quichihuas queja sequin inijuanti quichijque huan cohuame quintzacanijque huan miyac mijque.
46010010	Nojquiya ma ax tijtlaijilhuica Toteco queja sequin inijuanti quichijque huan Toteco quititlanqui ielhuicac ejca ma quinmicti.
46010011	Nochi ni tlamantli quinpanoc huan ijcuilijtoc para techmachtis tlen tiitztoque ama ipan ni tlamiya tonali.
46010012	Huajca imojuanti tlen inmoilhu'iaj inmoquetzaj huan intetique ipan Toteco, xijpiyaca cuidado para amo xihuetzica ipan tlajtlacoli.
46010013	Ax quema inmechyoltilantoc niyon se tlajtlacoli para xijchihuaca tlen ax quinyoltilantoc sequinoc tlacame. Pero Toteco, yajaya temachtli, huan ax quicahuilis ma inmechyoltilana se tlajtlacoli hasta campa ayoc huelis inquixicose. Nochipa ipan nopa tlalochtli inmechnextilis quejatza huelis incholose para ax intlajtlacolchihuase.
46010014	Huajca noicnihua tlen nimechicnel'ia, xijtlalcahuica campa tlacame quinhueyimatij totiotzitzi huan tlaixcopincayome.
46010015	Inmojuanti tlen nimechcamahu'ia, intlalnamiquij, huajca ximoilhuica intla cuali notlajtol tlen ama nimechilhuis o axtle.
46010016	Quema tojuanti tijtlajtlan'iaj Toteco ma quitiochihua nopa taza ipan itlacualis Toteco, tenextil'ia tijpiyaj toparte ipan Cristo tlen quitoyajqui ieso topampa. Huan quema tijtlapanaj nopa pantzi, tenextil'iaj para tijpiyaj toparte ipan Cristo tlen temacac itlacayo para miquis topampa.
46010017	Huan nochi tijcuaj san se pantzi ipan nopa tlacualistli huan ya nopa quinequi quiijtos yonque timiyaqui, tiitztoque san se ipan itlacayo, ya nopa itlacayo Cristo.
46010018	Ximoilhuica tlen nopa israelitame. Inijuanti quipixque mano quicuase tlen nopa tlacajcahualistli tlen quitencajque ipan itlaixpa Toteco, quinextiyayaj para inijuanti san sejco nojquiya eliyayaj iaxcahua Toteco tlen iaxca nopa tlaixpamitl.
46010019	¿Huajca tlaque nimechilhu'ia ica ya ni? Amo ximoilhuica para nimechilhu'ia para nel'ia itztoque nopa totiotzitzi, niyon ax nimechilhu'ia quipiya chicahualistli nopa tlacajcahualistli tlen tlacame quitlal'iaj iixtla se totiotzi, pampa ax neli.
46010020	Pero nijnequi nimechilhuis para quema tlacame tlen ax quineltocaj Toteco temacaj tlacajcahualistli, melahuac quinmacaj tlacajcahualistli iajacahua Axcualtlacatl. Ax quimacaj Toteco Dios nopa tlacajcahualistli. Huan ax nijnequi xijpiyaca niyon se parte ica ajacame.
46010021	Ax hueli inquiise ipan nopa taza tlen iaxca Toteco huan nojquiya inquiise ipan nopa tazas tlen eltoque iniixtla ajacame. Ax hueli inquipiyase se parte ica tlen eltoc ipan imesa Toteco ipan itlacualis huan nojquiya inquicuase tlen eltoc ipan ininmesa ajacame huan inquipiyase se parte ininhuaya.
46010022	Amo xijcualancamacaca Toteco. ¿Inmoilhu'iaj para initztoque m'as intetique que Toteco huan huelis inquitzacuilise para ax inmechtlatzacuiltis?
46010023	Quena, niyon se tlanahuatili ax techtzacuil'ia niyon ax technahuat'ia ma ax tijchihuaca se tlajquiya, pero sequin tlamantli ax techpalehu'ia ma tijneltoquilica Toteco.
46010024	Axaca ma quitemo tlen cuali para ya iselti, pero ma tijchihuaca tlen quinpalehuis sequinoc.
46010025	Huajca xijcuaca nochi tlen quinamacaj ipan tianquis huan axaca xijtlajtlanica intla quitlalijtoyaj nopa nacatl iixtla se totiotzi o axtle, para ax inquimatise,
46010026	pampa ni tlaltepactli iaxca Toteco ihuaya nochi tlen ipani eltoc huan nochi tlamantli yajaya techmacatoc para tijtequihuise.
46010027	Nojquiya intla se tlen ax quineltoca Toteco inmechnotzas para xitlacuatij ihuaya huan inquinequij inyase, huajca xiyaca. Huan xijcuaca nochi tlen inmechmacas huan ax tleno xijtlajtlanica tlen nopa tlacualistli para ax inquimatise huan ax inmechyolcocos.
46010028	Pero intla se inmechilhuis para nopa nacatl achtohuiya eltoya se tlacajcahualistli para nopa totiotzitzi, huajca amo xijcuaca para ax inquiyolcocose yajaya tlen inmechilhuijtoc. Xiquilnamiqui para ni tlaltepactli huan nochi tlen eltoc ipani iaxca Toteco.
46010029	Huelis imojuanti ax inmechijtlacos intla inquicuasqu'iaj, pero niquijtohua inquiyolcocose ne tlacatl pampa moilhuis ipan iyolo para ax cuali tlen inquichihuaj quema inquicuaj. Huelis sequin imojuanti inmoilhu'iaj: "¿Para tlen seyoc tlacatl quiijtos ax nijchihua tlen cuali huan moyolcocos quema nijchihua se tlaquiya tlen nijpiya mano ma nijchihua?
46010030	Huan intla nijtlascamati Toteco ipampa nopa tlen nechmacatoc ma nijcua, ¿para tlen nechteilhuis seyoc ica nopa tlen nijcua, pampa tijtlascamatqui Toteco para nopa tlacualistli?"
46010031	Pero nimechilhu'ia, ica nochi tlen inquicuaj, o inquiij, o nochi sequinoc tlamantli tlen inquichihuaj, monequi xijchihuaca nochi para ihuextilis Toteco.
46010032	Ax tleno xijchihuaca tlen quiyoltilanas ma tlajtlacolchihua se israelita, o se tlen ax israelita, o tlen hueli tlacatl tlen quineltoca Toteco huan itztoc ipan itiopa.
46010033	Huajca xijchihuaca queja na nijchihua. Nijnequi nijchihuas tlen quinpactis nochi tlacame. Ax nijchihua tlen quisas cuali san para na. Nijnequi ma quisas cuali para miyac tlacame para inijuanti ma quineltocaca Cristo tlen quinmaquixtis tlen inintlajtlacolhua.
46011001	Huajca xijchihuaca queja na nijchihua pampa na nijchihua nochi tlen nihueli para nijchihuas tlen Cristo quichijqui.
46011002	Noicnihua, nipaqui pampa nijcaqui innechilnamiquij ica cuali huan inquitoquil'iaj nopa tlamachtili tlen nimechmachtijtoc.
46011003	Pero onca se tlamantli tlen nijnequi nimechilhuis para xijmachilica. Se tlacatl quipiya tequihuejcayotl ica isihua pampa itztoc queja itzonteco, queja Cristo quipiya tequihuejcayotl ica nochi tlacame, huan queja Toteco Dios quipiya tequihuejcayotl ica Cristo o huelis tiquijtose Toteco itzonteco Cristo.
46011004	Intla se tlacatl momaijtohua ica Toteco ipan tlasentilistli o camati itlajtol Toteco huan quiicpahuijtoc isombrero, huajca ax quinext'ia intla quitlepanita Cristo.
46011005	Pero intla se sihuatl momaijtohua ica Toteco ipan tlasentilistli o tlamacht'ia tlajtoli tlen Toteco quimacatoc huan ax motzontzactoc, huajca ax quinext'ia intla quitlepanita ihuehue. Eltoc queja moxintoc nopa sihuatl.
46011006	Huajca intla se sihuatl ax quinequi mocuatzacuas, ma moxima. Pero intla mopinahua para moximas, huajca ma mocuatzacua.
46011007	Ax cuali para se tlacatl mocuatzacuas quema inmosentil'iaj, pampa Toteco quinchijtoc tlacame queja ya iixcopinca huan tlacame quinext'iaj Toteco ihueyitilis, pero se sihuatl tenextil'ia ihuehue ihueyitilis.
46011008	Pampa quema Toteco quichijqui nopa achtohui tlacatl, Ad'an, yaja ax hualajqui ipan se sihuatl, pero nopa achtohui sihuatl, Eva, hualajqui ipan nopa tlacatl.
46011009	Huan Toteco ax quinchijchijqui tlacame para quinpalehuise sihuame, pero quinchijchijtoc sihuame para quinpalehuise tlacame.
46011010	Huajca monequi se sihuatl ma motzontzacua para ma quinextis iniixtla elhuicac ehuani para ihuehue quipiya tequihuejcayotl ica ya.
46011011	Pero yonque eltoc queja nopa, nochi tojuanti tiitztoque san se ipan Jesucristo, huan niyon tlacame, niyon sihuame ax hueli mohueyimatise para itztoque m'as huejhueyi.
46011012	Huan yonque melahuac nopa achtohui sihuatl quisqui ipan itlacayo nopa tlacatl, teipa sihuame quintlacatilt'iaj nochi tlacame, huan yajaya Toteco tlen techchijchijqui nochi tojuanti.
46011013	Huajca ximoilhuica, imojuanti. ¿Cuali para se sihuatl momaijtos ica Toteco, intla ax mocuatzactoc? ¡Ax neli!
46011014	Ipan imoyolo inquimatij para quipinahualtisqu'ia se tlacatl intla quipiyasqu'ia huehueyac itzoncal,
46011015	pero quema se sihuatl quipiya itzoncal huehueyac, huajca se paquilistli huan yejyectzi para ya pampa Toteco quimacatoc itzoncal para ica ya nopa ma motzontzacua.
46011016	Pero intla sequin quinequij monajnanquilise ica ni tlajtoli, ma quimatica para ya ni tojuanti titlamacht'iaj. Nojquiya ya ni quichihuaj nochi toicnihua ipan itiopahua Toteco tlen mosentil'iaj campa hueli.
46011017	Pero monequi nimechilhuis seyoc tlamantli tlen ax nechchihua ma nipaqui imohuaya ica tlen inquichihuaj. Nijcaqui ax inmopalehu'iaj quema inmosentil'iaj, san m'as inmotlapech'iaj.
46011018	Pampa nijcaqui quema inmosentil'iaj, inmotlajcoxelohuaj, huan ica quentzi nijneltoca para melahuac.
46011019	Huan huelis inmoilhu'iaj para monequi inmoiyocanequise para ma monexti ajqueya quichihua tlen quipact'ia Toteco.
46011020	Huajca intla inmotlajcoitaj quema inmosentil'iaj, ax neli inquicuaj Toteco itlacualis,
46011021	pampa nijcaqui miyac tlen imojuanti inmotlayacanalt'iaj huan inquitlalochcuaj tlen inquihualicaj ipan nopa tlacualistli. Niyon ax inquichiyaj para ma ajsica sequinoc tlaneltocani para inquixelose tlen inquihualicaque ica nochi. Huajca sequin tlen teipa ajsij ax tleno quisel'iaj huan mayanaj. Huan sequinoc tlen cualca ajsij moixhuit'iaj huan hasta moihuint'iaj.
46011022	¿Ax inquipiyaj imochajchaj campa huelis intlacuase huan intlaise? ¿Para tlen inquimacaj pinahualistli itiopa Toteco huan inquinpinahualt'iaj imoicnihua tlen teicneltzitzi huan tlen ax tleno quipiyaj para quihualicase? ¿Inmoilhu'iaj para na nipaqui ica tlen inquichihuaj? ¡Ax neli! ¡Ica ya ni, ax nipaqui!
46011023	Pampa elqui yajaya Tohueyiteco tlen nechnextili nopa tlen nimechmachtijtoc tlen itlacualis, huan ya ni tlen nimechilhuijtoc. Tohueyiteco Jes'us quiitzqui se pantzi ipan nopa tlayohua quema Judas quitemactili,
46011024	huan quema quitlascamatqui iTata, quitlajcoitac, huan quinilhui imomachtijcahua: "Xijcuica ni pantzi huan xijcuaca. Ni notlacayo tlen nitemacas quema nimiquis imopampa imojuanti. Xijchijtiyaca ya ni para innechilnamiquise."
46011025	San se Tohueyiteco Jes'us quichijqui ica nopa taza. Quema inijuanti ya tlantoya tlacuaj ica tiotlac, quiitzqui se taza ica xocomecatl iayo huan quiijto: "Ni taza tenextil'ia noeso tlen nijtoyahuas para quipehualtis nopa yancuic tlajtolsencahuali tlen Toteco quichihua ica tlacame. Quema inquiise, xijchihuaca pampa inquiilnamiquij nimijqui imopampa."
46011026	Huan nochipa quema inquicuase ni pantzi huan inquiise ni xocomecatl iayo, inteyolmelahuase para Tohueyiteco mijqui topampa huan queja nopa monequi xijchijtiyase hasta yajaya mocuepas.
46011027	Huajca intla se quicuas nopa pantzi o quiis tlen nopa taza ipan nopa tlacualistli tlen Toteco technextilijtoc, huan ax quichihua queja quinamiqui, yajaya quihuicas tlajtlacoli pampa tlajtlacolchihuas ica ieso huan itlacayo Tohueyiteco.
46011028	Huajca achtohui monequi sesen tlacatl ma moyoltlachili para momacas cuenta intla eltoc tlen ax cuali ipan iyolo. Huan quema quimatis para ax tleno tlen ax cuali eltoc ipan iyolo, ma quicua nopa pantzi huan ma quii tlen nopa taza queja quinamiqui.
46011029	Pampa Toteco quitlatzacuiltis aqui hueli tlacatl intla quiis huan quicuas itlacualis Toteco huan ax moilhuis para nel'ia hueyi ipati itlacayo Tohueyiteco huan tlen yaja techchihuilijtoc.
46011030	Yeca miyac tlen imojuanti ama ax inquipiyaj fuerza, huan inmococohuaj, huan hasta sequin ya mictoque pampa Toteco inmechtlatzacuilt'ia.
46011031	Pero intla cuali timoyoltlachilise huan ax tijcuase ica tlajtlacoli ipan toyolo, huajca Toteco ax techtlatzacuiltis.
46011032	Quema Toteco techtlatzacuilt'ia, techxitlahua para ma timoyolpatlaca huan ma ax tijselica tlatzacuiltilistli ica sequinoc tlacame tlen ni tlaltepactli.
46011033	Huajca noicnihua, quema inmosentilise para inquicuase nopa tlacualistli tlen Toteco technextilijtoc, ximochiyaca se ica seyoc.
46011034	Huan intla se nel'ia mayana, ma tlacuajtehua ichaj para ax intlajtlacolchihuase quema inmosentil'iaj. Huan ica nopa sequinoc tlamantli tlen innechtlajtlanijtoque, nijsencahuas nochi quema niajsiti nopona imohuaya.
46012001	Huan ama noicnihua, nijnequi nimechilhuis se quentzi tlen nopa tlamantli tlalnamiquilistli o hueltilistli tlen Itonal Toteco quinmaca tlaneltocani pampa nijnequi achi m'as cuali xijmachilica.
46012002	Ya inquimatij quema aya inquineltocayayaj Tohueyiteco, inquinhueyimatiyayaj totiotzitzi tlen ax huelij camatij huan inquintoquiliyayaj nopa totiotzitzi campa hueli huan san inmocuapolojtinemiyayaj.
46012003	Yeca ama nijnequi nimechilhuis queja inquinyolmatise tlacame tlen nel'ia camatij ica ichicahualis Itonal Toteco huan inijuanti tlen san quinequij inmechcuapolose. Xijmatica para niyon se tlen camati ica ichicahualis Itonal Toteco huelis quiijtos para tlatelchihuali Jes'us. Huan niyon se ax huelis quiijtos para Jes'us itztoc Tohueyiteco intla ax camati ica ichicahualis Itonal Toteco.
46012004	Onca miyac tlamantli hueltilistli o tlalnamiquilistli tlen tlacame quisel'iaj para huelis quichihuase itequi Toteco. Pero itztoc san se Itonal Toteco tlen temaca nochi nopa yajatili tlen tlaneltocani quisel'iaj.
46012005	Onca miyac tlamantli tequitl ica tlen huelis tijtequipanose Tohueyiteco, pero itztoc san se Tohueyiteco tlen tijtequipanohuaj.
46012006	Toteco tequiti ipan iyolis sesen tlaneltocaquetl queja quiita cuali para ya, pero san se Toteco quichihua itequi ica nochi tojuanti.
46012007	Huan Itonal Toteco quinext'ia para itztoc ipan sesen tlaneltocaquetl pampa quimaca nochi nopa hueltilistli huan chicahualistli tlen monequi para ica quinpalehuis nochi sequinoc tlaneltocani.
46012008	San se Itonal Toteco quinmaca sequin tlaneltocani tlajtoli tlen quipiyaj tlalnamiquilistli, huan sequinoc quinmacatoc tlajtoli para ma tlamachtica.
46012009	San se Itonal Toteco quinmacatoc sequinoc tlacame ma quipiyaca miyac tlaneltoquili huan quinmacatoc sequinoc hueltilistli huan chicahualistli para ma quinchicahuaca cocoyani.
46012010	Huan Itonal Toteco quinmacatoc sequinoc chicahualistli para quichihuase chicahualnescayotl. Sequinoc quinmacatoc nopa hueltili huan chicahualistli queja itiocamanalojcahua para ma quiselica huan ma tecamahuica itlajtol Toteco. Sequin tlacame quisel'iaj hueltilistli para quimatise intla Itonal Toteco quimacatoc se tlacatl itlajtol o intla se iajaca Axcualtlacatl quimacatoc. Sequin tlaneltocani quisel'iaj hueltili para camatise tlajtoli tlen ax momachtijtoque. Huan sequinoc quisel'iaj hueltilistli para teyolmelahuase tlen quiijtohuaj inijuanti tlen camatij ica tlajtoli tlen ax momachtijtoque.
46012011	Pero itztoc san se Itonal Toteco tlen quinmajmaca nochi ni tlamantli chicahualistli huan san yajaya quitlapejpen'ia catl'ia tlaneltocaquetl ma quiseli sesen chicahualistli.
46012012	Se tlacatl quipiya san se itlacayo, pero itlacayo quipiya miyac partes huan nochi nopa miyac partes quipiya itequi huan san sejco mochihua itlacayo. Huan queja nopa nojquiya eltoc ica itlacayo Cristo.
46012013	Itztoc san se Itonal Toteco tlen techtlatzquiltijtoc tojuanti tlen tijneltocaj Cristo ipan itlacayo. Sequin tojuanti tiitztoque tiisraelitame, sequinoc axtle. Sequin tlaneltocani quipiyaj ininteco ipan ni tlaltepactli tlen quincojtoc para iaxca, sequinoc axtle, san malacantoque, pero nochi tojuanti tijselijtoque san se Itonal Toteco ipan toyolo.
46012014	Itlacayo se tlacatl ax san se parte quipiya, pero quipiya miyac partes.
46012015	Huan ¿tlaque panos intla se iicxi se tlacatl huelisqu'ia camatisqu'ia huan quiijtosqu'ia: "Na ax niima ni tlacatl, huajca ax nise parte tlen itlacayo"? tlen quiijtosqu'ia ya ni ax tleno quipatlasqu'ia pampa iicxi nopa tlacatl noja mocahuasqu'ia se parte ipan itlacayo.
46012016	Huan nojquiya ax tleno mopatlas intla se inacas quiijtosqu'ia: "Na ax niiixtiyol ni tlacatl, yeca ax nise parte tlen itlacayo." Pampa yonque queja nopa moilhuisqu'ia inacas, noja mocahuasqu'ia se parte ipan itlacayo.
46012017	Huan intla campa hueli ipan itlacayo se tlacatl quipixtosqu'ia senquistoc iixtiyolhua, huajca ¿quejatza tlacaquisqu'ia? O intla campa hueli quipixtosqu'ia senquistoc inacashua, huajca ¿quejatza tlaijnecuisqu'ia?
46012018	Pero ax queja nopa. Toteco quichijqui totlacayo ica miyac partes huan sesen parte quitlali campa yajaya quinejqui ma yohui.
46012019	Intla se tlacatl quipiyasqu'ia senquistoc iicxihua, ¿quejatza tiquijtose quipiya itlacayo?
46012020	Pero Toteco quisencajtoc para tijpiyase miyac tlamantli partes ipan totlacayo, pero san se totlacayo tijpiyaj.
46012021	Huan iixtiyol se tlacatl ax huelis quiilhuis ima: "Ta ax timonequi", niyon itzonteco ax huelis quiilhuis iicxi: "Ta ax timonequi."
46012022	Ya nopa ax neli, pampa monequi nochi partes ipan totlacayo, huan achi m'as monequi nopa partes tlen nesi para ax tetic huan ax m'as ipati queja ne sequinoc.
46012023	Nopa partes ipan totlacayo tlen timoilhu'iaj ax senquistoc cuali, achi m'as tiquinmocuitlahu'iaj. Huan nopa partes tlen ax cuali para ma tiquinnextica, tiquinyoyont'iaj ica m'as cuidado.
46012024	Huan nopa partes tlen cuali monext'iaj, ax m'as tiquintzacuaj. Huajca Toteco quisencajtoc totlacayo para achi m'as tijmocuitlahuica nopa partes tlen timoilhu'iaj quipolohuaj.
46012025	Quichijqui ni pampa ax quinejqui ma moxelo totlacayo. Quinequi sesen parte ma quimocuitlahuis nopa sequinoc partes.
46012026	Intla se parte mococohua, huajca nochi partes tlaijiyohu'iaj ihuaya. Huan intla se parte ipan totlacayo quisel'ia se tlatlepanitacayotl, nochi partes ipan totlacayo paquij.
46012027	Ama initztoque itlacayo Cristo huan sesen imojuanti initztoque queja se parte tlen itlacayo tlen tlahuel monequi.
46012028	Huan ipan itlacayo Cristo, o itiopa, Toteco techmacatoc sesen tojuanti totequi. Achtohui quintequimacac tlayolmelahuani huan, teipa tiocamanalohuani. Teipa quintequimacac tlamachtiani huan teipa tlen quipiyaj chicahualistli para quichihuase chicahualnescayotl. Teipa quintequimacac tlen quipiyaj yajatili para quinchicahuase cocoyani, huan teipa tlen quipiyaj yajatili para tepalehuise. Teipa quintequimacac tlen quipiyaj yajatili para tlayacanase ipan nochi tlamantli tlen quichihua itiopa. Huan teipa quinmacac sequin nopa yajatili para camatise sequinoc tlajtoli tlen ax momachtijtoque.
46012029	Pero xijmachilica, ax nochi quipiyaj nopa tequitl queja tlayolmelahuani. Ax nochi tiocamanalohuani. Ax nochi tlamachtiani tlen Itlajtol Toteco. Ax nochi huelij quichihuaj chicahualnescayotl.
46012030	Ax nochi huelij quinchicahuaj cocoyani. Ax nochi huelij camatij sequinoc tlajtoli tlen ax momachtijtoque. Ax nochi huelij teyolmelahuase tlen quiijtosnequi nopa tlajtoli tlen sequinoc quiijtohuaj.
46012031	Pero intla inquitemohuaj se chicahualistli tlen Itonal Toteco, huajca ica nochi imoyolo xijnequica nopa tlamantli chicahualistli tlen achi m'as quinpalehu'ia sequinoc. Pero ama nimechilhuis tlen seyoc ojtli tlen noja m'as cuali para inquitoquilise.
46013001	Yonque nihuelisqu'ia nicamatisqu'ia tlajtoli tlen tlacame huan elhuicac ehuani camatij, ax tleno nopati intla ax niteicnel'ia. Quema nicamatisqu'ia nopa tlajtoli elisqu'ia queja san nitamborhuijhuitequi o niteposhuijhuitequi.
46013002	Yonque nijpiyasqu'ia chicahualistli para nicamatisqu'ia Itlajtol Toteco queja se tiocamanalojquetl, huan yonque nijmatisqu'ia nochi tlen ohui huan yonque nijpiyasqu'ia miyac tlaneltoquili hasta nihuelisqu'ia niquilhuisqu'ia se tepetl ma moijcueni huan nel'ia moijcuenisqu'ia, intla ax niteicnel'ia, ax tleno nopati.
46013003	Yonque nitemajmacasqu'ia nochi tlen nijpixtoc para oncas inintlacualis teicneltzitzi, o yonque nitemacasqu'ia notlacayo para ma quitlatica, intla ax niteicnel'ia, ax tleno nechpalehuisqu'ia iixpa Toteco.
46013004	Se tlen teicnel'ia quipiya iyolo ininhuaya sequinoc huan quinchihuil'ia tlen cuali. Yajaya ax quinequi tlen sequinoc quipiyaj. Ax mohueyimati, niyon ax momachil'ia achi cuali que sequinoc.
46013005	Se tlen teicnel'ia moyolilhu'ia achtohui quema tlananquil'ia. Ax camati san quej hueli. Ax itzcuinti huan ax yolquentzi. Niyon ax quichihuil'ia cuenta quema seyoc quichihuil'ia tlen ax cuali.
46013006	Tlen teicnel'ia ax quema paqui ica tlen ax cuali, san paqui ica tlen melahuac.
46013007	Se tlen teicnel'ia quiijiyohu'ia nochi tlamantli tlen huala huan motemach'ia para ajsis tlen cuali. Nochipa quichiya para sequinoc ma quichihuaca tlen cuali huan mocahua temachtli yonque tlen hueli quipanotihuala.
46013008	Teicnelijcayotl nochipa eltos huan ax quema tlamis. Pero ajsis hora quema tlacame ayoc camatise tlajtoli tlen Toteco quinmacas queja quichihuaj tiocamanalohuani. Ajsis hora tlacame ayoc camatise tlajtoli tlen ax momachtijtoque. Ajsis hora quema Itonal Toteco ayoc quinmatiltis tlacame tlen ohui.
46013009	Ama san se quentzi tijmatij, huan quema se camati itlajtol Toteco queja se tiocamanalojquetl, san huelis camatis se quentzi.
46013010	Pero quema tlen senquistoc cuali hualas, nochi tlen pilquentzi tlamis.
46013011	Quema niitztoya niconetzi nicamatiyaya queja se conetl, nimoilhuiyaya queja se conetl, huan nijmachiliyaya tlamantli queja se conetl. Pero quema nimotlacachijqui, niquiyocacajqui nopa tlamantli tlen coneme quichihuaj.
46013012	San se ica tojuanti. Ama eltoc queja tijtlachil'iaj Toteco ipan se tescatl campa tzintlayohua huan ax hueli tiquitaj cuali, pero teipa quema yajaya mocuepas, timoixtlachilise. Amantzi niquixmati se quentzi, pero teipa niquixmatis senquistoc queja Toteco senquistoc nechixmati.
46013013	Huajca onca eyi tlamantli tlen huejcahuas. Monequi tijpiyase tlaneltoquili. Monequi timotemachise para panos nochi tlen Toteco quiijto panos, huan monequi titeicnelise, pero nopa tlen m'as hueyi ipati ica ni eyi tlamantli eltoc ya ni, monequi titeicnelise.
46014001	Huajca achi m'as xijchihuaca fuerza xiquinicnelica sequinoc, pero nojquiya xijnequica miyac para Itonal Toteco ma inmechmaca se yajatili o se tlalnamiquilistli tlen yajaya quimaca se tlacatl para huelis quichihuas itequi. Huan achi m'as xijnequica para Itonal ma inmechmaca nopa chicahualistli queja se tiocamanalojquetl para incamatise itlajtol Toteco.
46014002	Pampa se tlen quipiya chicahualistli para camatis ica seyoc tlajtoli tlen ax momachtijtoc, quicamahu'ia Toteco, pero ax quincamahu'ia tlacame pampa tlacame ax hueli quimachil'iaj. Yajaya san camati tlamantli tlen ixtacatzi tlen Itonal Toteco quimacatoc para ma quiijto.
46014003	Pero se tiocamanalojquetl camati itlajtol Toteco huan quinpalehu'ia tlacame para ma moscaltica ipan Toteco, huan quinfuerzajmaca huan quinyolchicahua tlaneltocani.
46014004	Huajca se tlen camati seyoc tlajtoli, mopalehu'ia iselti para achi m'as quineltocas, pero se tlen camati para Toteco, quinpalehu'ia nochi nopa tlasentilistli tlen tlaneltocani para achi m'as quineltocase Tohueyiteco.
46014005	Na nipaquisqu'ia intla nochi imojuanti inhuelisqu'iaj incamatisqu'iaj ica sequinoc tlajtoli, pero achi m'as nipaquisqu'ia intla inquipiyasqu'iaj chicahualistli queja se tiocamanalojquetl para incamatisqu'iaj para Toteco. Pampa achi m'as ipati se tlen camati para Toteco que se tlacatl tlen camati seyoc tlajtoli intla axaca hueli quiixtoma tlen quiijtohua para huelis quinpalehuis ma moscaltica nochi nopa tlasentilistli tlen tlaneltocani.
46014006	Noicnihua, intla niyasqu'ia campa imojuanti huan nicamatisqu'ia ica seyoc tlajtoli tlen ax inquimachil'iaj, ¿quejatza nimechpalehuisqu'ia? Pero quena, nimechpalehuis intla nimechilhuis nopa tlen Toteco nechnextilijtoc, o nimechmatiltis achi m'as tlen melahuac, o nimechilhuis itlajtol Toteco tlen yaja nechmacatoc, huan nochi nimechilhuisqu'ia ipan imotlajtol tlen inquimachil'iaj.
46014007	Nimechmacas se huicaltili. Intla se tlapitza o tlatzotzona, huan axaca hueli quimachil'ia tlaque huicatl quitzotzona, huajca san tlapic.
46014008	Huan ipan se tlatehuijcayotl intla yajaya tlen tlapitza ax quimati quipitzas nopa huicatl para quinnotzas tlacame ma mosentilica, huajca axaca quimatis intla monequi mosentilise para tlatehuise, o axtle.
46014009	San se ica imojuanti. Intla ax inquiijtohuaj tlajtoli tlen nochi huelis quimachilise, axaca quimatis tlen inquiijtohuaj huan san tlapic imotlajtol.
46014010	Melahuac onca miyac tlamantli tlajtoli tlen tlacame camatij ipan ni tlaltepactli. Huan sesen tlajtoli quipiya tlen quinequi quiijtos para tlen quimachil'iaj.
46014011	Pero intla ax nihueli nijmachil'ia tlen sequinoc quiijtohuaj, yajaya tlen camatij nechitase queja nisejcoyoc ejquetl huan na niquinitas nojquiya para inijuanti sejcoyoc ehuani.
46014012	Huajca imojuanti tlen tlahuel inquinequij chicahualistli tlen Itonal Toteco temaca, xijnequica nopa tlamantli chicahualistli tlen achi m'as quinpalehuis sequinoc ipan itiopa Toteco para m'as ma moscaltica.
46014013	Intla se hueli camati tlajtoli tlen ax momachtijtoc, ma quitlajtlani Toteco para nojquiya huelis quiixtomas tlen quiijtojtoc.
46014014	Pampa intla nimomaijtohua ica Toteco ica tlajtoli tlen ax nijmachil'ia, huajca eltoc queja notonal momaijtohua pero notlalnamiquilis ax tleno quichihua.
46014015	¿Tlaque nijchihuas huajca tlen m'as cuali? M'as cuali nimomaijtos ica notonal huan nijtequihuis tlajtoli tlen nijmachil'ia. Huan nihuicas ica notonal huan nihuicas ica tlajtoli tlen nijmachil'ia.
46014016	Pampa intla inquipaquilismacaj Toteco ica imotonal pampa incamatij tlajtoli tlen ax inmomachtijtoque, nopa tlacame tlen itztoque ipan tlasentilistli imonechca ax huelis quiijtose: "Queja nopa ma eli", huan quihueyichihuase Toteco imohuaya, pampa ax quimachil'iaj tlen inquiijtohuaj.
46014017	Huajca, yonque inquitlascamatij Toteco ica yejyectzi ica nopa tlajtoli tlen inhuelij incamatij, ax tleno quinpalehu'ia sequinoc para ma moscaltica ipan Toteco.
46014018	Nijtlascamati Toteco para achi m'as nicamati ica tlajtoli tlen ax nimomachtijtoc que nochi imojuanti.
46014019	Pero quema niitztoc ipan tlasentilistli ipan tiopa, m'as cuali niquijtosqu'ia san macuili tlajtoli ica notlalnamiquilis huan ica tlajtoli tlen nochi quimachil'iaj huan niquinpalehuis sequinoc, huan ax para niquijtosqu'ia majtlactli mil tlajtoli tlen axaca huelis quimachilis.
46014020	Noicnihua, amo ximoilhuica queja coneme, pampa coneme san se quentzi quimachil'iaj. Cualtitoc xiitztoca queja coneme ica tlen ax cuali, pampa coneme san pilquentzi quimatij tlen ax cuali, pero ipan sequinoc tlamantli ximoilhuica queja huejhueyi tlacame tlen quipiyaj cuali inintlalnamiquilis.
46014021	Ipan Itlajtol Toteco ijcuilijtoc campa Toteco quiijto: "Niquincamahuis ni notlacajhua tlen ax nechneltocaj ica tlajtoli tlen ax quimachilise, pampa elis sejcoyoc ehuani tlen quincamahuise notlajtol, pero yonque queja nopa elis, ni tlacame ax nechchihuilise cuenta." Queja nopa quiijto Tohueyiteco.
46014022	Huajca quema Itonal Toteco temaca chicahualistli para camatise sequinoc tlajtoli, ax se tlanescayotl para tlaneltocani, pero eltoc se tlanescayotl para tlen ax quineltocaj. Pero quema Itonal Toteco temacas chicahualistli queja se tiocamanalojquetl para se tlacatl camatis itlajtol Toteco tlen yaja quimacatoc, ax elis se tlanescayotl para tlen ax quineltocaj, ya nopa para tlaneltocani.
46014023	Huan quema nochi nopa tiopamitl tlen tlaneltocani mosentil'iaj, intla nochi camatisqu'iaj tlajtoli tlen axaca quimachil'ia, huan intla ajsisqu'iaj tlacame tlen ax quineltocaj Tohueyiteco, o tlen ax quema hualajtoque ipan nopa tlasentilistli, inijuanti moilhuisqu'iaj para intlapolohuaj.
46014024	Pero intla nochi tlen camatij ipan tlasentilistli, camatise itlajtol Toteco ica tlajtoli tlen nochi quimachil'iaj, huan calaquisqu'iaj tlacame tlen ax quineltocaj Toteco, o tlen ax quema hualajtoque ipan tlasentilistli, huajca quena, quicaquise huan quimachilise para quipiyaj inintlajtlacolhua pampa itlajtol Toteco quinteilhuis.
46014025	Nempa quiitase tlen quitlatiyayaj ipan ininyolo huan queja fiero moilhuiyayaj. Yeca nopa tlacame tlen san paxalohuaj motlancuaquetzase para quihueyichihuase Toteco huan quiijtose para nel'ia Toteco itztoc imohuaya.
46014026	Huajca noicnihua, ¿tlaque nimechilhu'ia monequi inquichihuase ipan imotlasentilis? Quema inmosentil'iaj, itztoque sequin tlen quinequij huicase se tiohuicatl tlen Salmos, itztoque sequin tlen quinequij tlamachtise Itlajtol Toteco, huan itztoque sequin tlen quinequij teilhuise nochi tlen Toteco quinnextilijtoc. Itztoque sequin tlen quinequij camatise ica tlajtoli tlen ax momachtijtoque, huan itztoque sequin tlen quinequij tlaixtomase tlen quinequi quiijtos nopa tlajtoli. Cualtitoc nochi ya ni, pero monequi nochi tlen inquichihuaj quinpalehuis nochi tlaneltocani para ma moscaltica ipan Toteco.
46014027	Huajca intla sequin quinequij camatise tlajtoli tlen ax momachtijtoque, ma camatica san ome o eyi, pero ax m'as. Huan ma camatica sesentzitzi, huan nojquiya monequi itztos se tlen quipiya chicahualistli para quiixtomas nopa tlajtoli para quinilhuis nochi nopa tlacame tlen quiijtojtoque.
46014028	Huan intla axaca hueli quinixtomilis sequinoc tlen quinequi quiijtos nopa tlajtoli, huajca axaca ma camati tlajtoli ipan se tlasentilistli tlen sequinoc ax quimachil'iaj. Inijuanti tlen quinequiyayaj camatise ica seyoc tlajtoli ma ax tleno quiijtose ipan nopa tlasentilistli, o inijuanti huelis momaijtose ica Toteco ipan ininyolo.
46014029	Nojquiya san ome o eyi tiocamanalohuani ma camatica itlajtol Toteco, huan nochi sequinoc ma moyolilhuica tlen quiijtohuaj huan ma moilhuica intla Itonal Toteco nel'ia quinmacatoc inintlajtol o axtle.
46014030	Pero teipa intla itztoc seyoc tlen mosehu'ia nopona huan Toteco quinextil'ia se tlamantli para quiijtos, huajca ma ayoc molinis yajaya tlen camatiyaya achtohui. Ma quicahuili camatis ne seyoc.
46014031	Queja nopa, san sesentzitzi, nochi tiocamanalohuani huelis camatise. Huan nochi sequinoc tlacame huelis quicaquise huan quimachilise m'as huan nopa tlajtoli quinyolchicahuas.
46014032	Pampa se tiocamanalojquetl tlen quipiya chicahualistli para camatis para Toteco, hueli quinahuat'ia itonaltzi huan mochiyas hasta quema quitocaros para camatis.
46014033	Pampa ipan se tlasentilistli, Toteco ax quinequi para nochi ma san quichihuaca tlen quinequise huan tlahuejchihuase san sejco. Yajaya quinequi ma onca tlasehuilistli huan quinequi sesentzitzi ma panotiyaca queja inmosencajtoque para panos. Nojquiya xijchihuaca queja quichihuaj itlatzejtzeloltijca tlacajhua Toteco tlen mosentil'iaj ipan nochi sequinoc tiopantini,
46014034	huan amo xiquincahuilica sihuame ma camatica ipan tlasentilistli pampa ax quinamiqui. Monequi sihuame quincahuilise ininhuehuejhua ma quinyacanaca queja quiijtohuaj itlanahuatil Toteco.
46014035	Huan intla sihuame quinequij quimatise se tlamantli, ma quintlajtlanica ininhuehuejhua ipan ininchajchaj, pampa ax quinamiqui intla se sihuatl camatis ipan tlasentilistli.
46014036	Amo ximoilhuica para Itlajtol Toteco pejqui ica imojuanti huan san imojuanti tlen inquineltocaj, pampa itztoque miyac tlen quiselijtoque itlajtol campa hueli.
46014037	Huajca intla sequin imojuanti inmoilhu'iaj para intiocamanalohuani, o inmoilhu'iaj Itonal Toteco achi m'as inmechyacana que sequinoc, xijmachilica para ni tlen nimechtlajcuilhu'ia nica eltoc tlen Toteco tlanahuat'ia.
46014038	Huan intla se ax quimachil'ia para ya ni tlen Toteco tlanahuat'ia, ma axaca quichihuili cuenta.
46014039	Huajca noicnihua, xijnequica para Itonal Toteco ma inmechmaca chicahualistli para xielica tiocamanalohuani para incamatise para Toteco, pero nojquiya amo xiquintzacuilica tlen quinequij camatise tlajtoli tlen ax momachtijtoque.
46014040	Pero ipan tlasentilistli xijchihuaca nochi queja quinamiqui huan nochi ma camatica sesentzitzi queja inmosencajtoque para ma pano.
46015001	Ama noicnihua, nijnequi nimechilnamiquiltis tlen nopa cuali tlajtoli tlen Cristo tlen nimechilhui achtohuiya. Inquiselijque nopa cuali tlajtoli huan hasta ama noja inquineltocaj,
46015002	huan ya nopa tlen inmechmaquixtijtoc tlen imotlajtlacolhua intla ipan nopa tlajtoli inmotlatzquilijtoque. Intla axtle, huajca san tlapic inquineltocaque.
46015003	Nimechilhui nopa tlajtoli tlen achi m'as ipati tlen Toteco nechmatilti. Nimechilhui queja Tohueyiteco Cristo mijqui ipampa totlajtlacolhua queja quiijto Itlajtol Toteco para quichihuasqu'ia.
46015004	Huan tlacame quitzajque itlacayo ipan se tlacajcahuaya para mijcatzitzi, huan nimechilhui ica eyi tonali yajaya moyolcuic queja quiijto Itlajtol Toteco para quichihuasqu'ia.
46015005	Huan teipa yajaya monexti ica Pedro huan teipa ica nochi nopa majtlactli huan se itlayolmelajcahua.
46015006	Teipa Tohueyiteco Jesucristo monexti ica pano macuili ciento toicnihua san sejco. Nechca nochi nopa macuili ciento tlaneltocani noja itztoque hasta ama, pero sequin ya mijque.
46015007	Teipa Tohueyiteco monexti iixpa Jacobo, huan teipa nochi sequinoc itlayolmelajcahua quiitaque.
46015008	Huan hasta nelteipa, quema panotoya miyac m'as tonali, monexti noca na. Elqui queja ax nitlacatqui ipan nopa tonali tlen cuali huan ax niquitac quema nemiyaya nica.
46015009	Na niitztoc nopa tlen m'as pilsiltzi tlen nochi itlayolmelajcahua huan ax quinamiqui para nechtocajtise niitlayolmelajca Toteco queja quinnotzaj nopa sequinoc, pampa niquintlaijiyohuilti tlen itztoque ipan itiopa Tohueyiteco.
46015010	Pero pampa hueyi iyolo noca na, Toteco nechmacac tequitl para nielis niitlayolmelajca. Pero ax san tlapic Toteco quipixqui hueyi iyolo noca na, pampa nitequititoc achi m'as que nochi sequinoc. Pero ax nitequiti noselti, pampa yajaya Toteco tlen tequiti ipan na pampa hueyi iyolo nohuaya.
46015011	Huajca ax ipati intla na tlen nicamati itlajtol o nopa sequinoc. San ipati timechcamahuijque itlajtol Toteco huan inquineltocaque.
46015012	Huan tojuanti timechyolmelajque quejatza Cristo moyolcuic quema ya mictoya huan inquineltocaque. Huajca ama ¿para tlen sequin imojuanti inquiijtohuaj para tlacame tlen mictoque ax quema moyolcuise?
46015013	Pampa intla tlacame tlen ya mictoque ax huelis moyolcuise, huajca ax hueltosqu'ia moyolcuitosqu'ia Cristo.
46015014	Huan intla Cristo ax moyolcuitosqu'ia, huajca san tlapic timechilhuijtosqu'iaj tlen yajaya huan san tlapic inquineltocatosqu'iaj.
46015015	Nojquiya elisqu'ia queja tiistlacatini quema timechilhuijque tlen Toteco, pampa timechilhuijtoque para Toteco Dios quiyoliti Toteco Cristo, pero Toteco Dios ax quiyolcuitosqu'ia intla nel'ia tlen mictoque ax huelis moyolcuise queja inquiijtohuaj.
46015016	Pampa intla inijuanti tlen ya mictoque ax huelisqu'iaj moyolcuisqu'iaj, huajca niyon Cristo ax moyolcuitosqu'ia.
46015017	Huan intla nel'ia Tohueyiteco Cristo ax moyolcuic queja inquiijtohuaj, huajca san tlapic inquineltocatoque huan noja inquihuicaj imotlajtlacolhua.
46015018	Nojquiya tlen inquiijtohuaj quinequi quiijtos para tlaneltocani tlen ya mictoque, mopolojtoque.
46015019	Huajca intla san techpalehu'ia tojuanti tlen timotemach'iaj ipan Cristo quema noja tiitztoque huan ax tleno techpalehuisqu'ia quema timiquise, huajca achi m'as titeicneltique que nochi sequinoc tlacame. Pero axtle, ax queja nopa.
46015020	Pero nopa tlen melahuac eltoc ya ni. Cristo nel'ia moyolcuic quema ya mictoya queja nopa achtohui pixquistli tlen tenextil'ia para teipa oncas se hueyi pixquistli. Quena, pampa moyolcuic ya, technextil'ia nochi sequinoc tlen mictoque nojquiya moyolcuise teipa.
46015021	Eltoc queja ni. Ica nopa tlacatl, Ad'an, miquistli pejqui ipan tlaltepactli, huan nojquiya ica tlen quichijqui san se tlacatl, Jesucristo, ama tlacame hueli moyolcuise.
46015022	Pampa Ad'an tlajtlacolchijqui huejcajquiya, nochi tlacame monequi ma timiquica. Pero nojquiya pampa san se tlacatl, Jesucristo, moyolcuic, nochi tlacame huelis moyolcuise.
46015023	Pero sesen moyolcuis quema quitocaros. Quena, achtohui Cristo moyoliti queja nopa achtohui tlacatl para moyolitis, huan teipa quema Cristo mocuepas, nochi tlen iaxcahua moyolitise.
46015024	Huan teipa Toteco Cristo quintlanis nochi icualancaitacahua tlen motocajt'iaj tlanahuatiani, huan tlen quipiyaj tequihuejcayotl. Huan nochi itlacajhua tlen itztoque campa tlanahuat'ia Toteco, Cristo quimactilis imaco Toteco Dios, iTata, para yajaya ma quinnahuatis.
46015025	Pero monequi para Cristo tlanahuatis hasta quintlanis nochi icualancaitacahua.
46015026	Huan icualancaitaca tlen hasta m'as teipa Cristo quitlamiltis elis miquistli. Huan quema yajaya quixolehuas miquilistli, axaca m'as miquis.
46015027	Toteco Dios quimacatoc Cristo tlanahuatili ica nochi tlacame huan nochi tlamantli. Pero ax quinequi quiijtos para Cristo quipiya tlanahuatili para quinahuatis Toteco Dios, pampa Toteco Dios quimacac Cristo tlanahuatili.
46015028	Huan quema nochi tlamantli huan nochi icualancaitacahua mocahuase imaco Cristo para quinnahuatis, huajca ica ipaquilis motemactilis ica iTata tlen quitlalijtoc nochi imaco Cristo. Huan yeca ipan nopa tonali Toteco Dios quipiyas nochi tlanahuatili ica nochi tlen onca.
46015029	Nojquiya, intla inijuanti tlen mictoque ax moyolcuisqu'iaj, ¿para tlen sequin mocuaalt'iaj para tlacame tlen ya mictoque? San tlapic para quichihuaj intla ax inquineltocaj para moyolcuise.
46015030	Huan intla ax timoyolcuise, ¿para tlen mojmostla nijchihua tlen mahuilili?
46015031	Melahuac tlen nimechilhu'ia, mojmostla eltoc queja ajsi nopa hora para nimiquis. Ya ni melahuac queja nojquiya melahuac nijpiya miyac paquilistli ipampa nochi tlen Cristo Jes'us quichijtoc ipan imojuanti.
46015032	San tlapic para nimotehuijtoc ica nopa fiero tlacame ipan altepetl 'Efeso tlen itztoyaj queja tecuanime intla ax nimoyolcuis. Intla mijcatzitzi ax quema moyolcuise, achi cuali ma tijchihuaca queja sequinoc quiijtohuaj: "Ma titlamahuisoca, ma titlacuaca huan ma titlaica nochi tlen tijnequij, pampa mostla timiquise."
46015033	Amo xiquincahuilica sequinoc ma inmechcajcayahuaca. Onca se tlajtoli tlen quiijtohua: "Intla se cuali tlacatl nemi ica fiero tlacame, quiijtlacose nopa cuali tlen quinequiyaya quichihuas."
46015034	Ximotlalnamictica huan ayoc xitlajtlacolchihuaca. Itztoque sequin imojuanti tlen aya inquiixmatij Tohueyiteco. Nimechilhu'ia ni para ximopinahuaca.
46015035	Huelis sequin imojuanti inquinequij innechtlajtlanise: "¿Quejatza huelis moyolcuise mijcatzitzi? ¿Tlaque tlamantli inintlacayo quipiyase quema moyolcuise?"
46015036	Huihuitic tlen queja nopa tlajtlani. ¿Ax inquimatij quema inquitocaj se xinachtli, achtohui monequi palanis huan elis queja se tlamantli tlen mictoc huan teipa ixihuiyo panquisas?
46015037	Huan nopa xinachtli tlen inquitojque ax quipixqui itlachiyalis queja ixihuiyo tlen chamanqui. Inquitojque se xinachtli. Huelis se xinachtli tlen trigo o seyoc tlamantli xinachtli, pero nopa xinachtli tlen inquitojque ax nesqui queja nopa ixihuiyo tlen ixhuac.
46015038	Ica nochi tlamantli xinachtli Toteco quichihua ma ixhua huan ma quipiya nopa tlamantli ininxihuiyo o huelis tiquijtose nopa tlamantli inintlacayo tlen ya quinequi ma quipiyaca. Huan sesen tlamantli xinachtli quipiya tlen ya ixihuiyo huan ax onca seyoc queja ya.
46015039	San se eltoc ica tlacame huan tlapiyalime. Tlacame quipiyaj se tlamantli ininnacayo, huan tlapiyalime seyoc, huan totome seyoc, huan michime seyoc.
46015040	Elhuicac ehuani huan inijuanti tlen itztoque ipan elhuicac nojquiya quipiyaj seyoc tlamantli ininnacayo huan ax queja tojuanti ipan ni tlaltepactli tijpiyaj. Iniyejyejca ax nesi san se queja tlen eltoc ipan tlaltepactli.
46015041	Itlahuil tonati ax nesi san se queja itlahuil metztli, niyon ax nesi san se queja inintlahuil sitlalime. Huan nochi sitlalime ax cahuanij ica san se ininchicahualis.
46015042	Queja nopa elis quema mijcatzitzi moyolcuise. Tlacame quitlalpachohuaj se mijcatzi ica itlacayo tlen palani, pero Toteco quiyolitis ica se itlacayo tlen ax palanis.
46015043	Quema tlacame quitlalpachohuaj se mijcatzi, fiero itlacayo, pero quema Toteco quiyolitis, elis yejyectzi. Nopa tlen tlacame quitlalpachohuaj ax quipiya fuerza, pero nopa tlen Toteco quiyolitis miyac fuerza quipiyas.
46015044	Quema tiquintlalpachohuaj mijcatzitzi, quipiyaj se inintlacayo queja tlacame ipan ni tlaltepactli, pero quema moyolcuise, quipiyase seyoc tlamantli inintlacayo queja se tonaltzi, o queja tlacame ipan elhuicac quipiyaj. Quena, onca inintlacayo tlacame tlen ni tlaltepactli huan nojquiya onca inintlacayo tlacame tlen itztoque ipan elhuicac.
46015045	Quiijtohua ipan Itlajtol Toteco: "Ica Ad'an, nopa achtohui tlacatl ipan tlaltepactli, Toteco quisencajqui itlacayo huan quitlali ialma huan quichijqui ma yolto." Pero Cristo, tlen eltoc seyoc tlayacanquetl queja Ad'an, ajsico teipa huan yajaya mochijqui se tonaltzi tlen temaca yolistli.
46015046	Ama, ax tijpiyaj se totlacayo tlen elhuicac, pampa achtohui monequi tijpiyase totlacayohua tlen ni tlaltepactli huan teipa tijpiyase totlacayohua tlen elhuicac.
46015047	Ad'an tlen itztoya achtohui, quipixqui itlacayo tlen Toteco quisencajtoya ica tlali tlen ni tlaltepactli. Pero Cristo tlen teipa hualajqui, hualajqui tlen elhuicac.
46015048	Nochi tlacame tlen itztoque ipan ni tlaltepactli quipiyaj inintlacayohua queja tlen Ad'an quipixtoya, pero quema tijpiyase totlacayo tlen elhuicac, elis san queja tlen Cristo quipiya.
46015049	Queja ama totlacayo nesi queja itlacayo Ad'an tlen elqui tlen ni tlaltepactli, teipa tijpiyase totlacayo tlen nesis queja itlacayo Cristo tlen ehua elhuicac.
46015050	Tlen nijnequi nimechilhuis, noicnihua, eltoc ya ni. Totlacayo tlen ama tijpiyaj ica toeso huan tonacayo, ax huelis itztos nepa campa tlanahuat'ia Toteco. Ni totlacayo miqui huan ax huelis yas campa nochi itztose para nochipa.
46015051	Pero xitlacaquica se quentzi huan nimechilhuis se tlamantli yejyectzi tlen hasta ama tlacame ax quimatiyayaj. Ax nochi tojuanti timiquise, pero nochi tojuanti Toteco techpatilis totlacayo ica tlen yancuic.
46015052	Quema itequipanojca tlapitzas nopa tlamiya tlapitzali, Toteco techpatilis totlacayo. Ya nopa panos ica se tlalochtli queja quema tiixijcopij huan titlachixtehuaj. Pampa quema quipitzas nopa tlapitzali, tlaneltocani tlen mictoque, moyolcuise ica inintlacayo tlen ax quema huelis miquis, huan tojuanti tlen noja tiitztoque, Toteco san techpatilis totlacayo ica tlen yancuic.
46015053	Pampa totlacayo tlen ama ax huejcahua, mopatlas ica tlen huejcahuas para nochipa, huan yonque ni totlacayo miqui, totlacayo tlen tijpiyase teipa, ax quema huelis miquis.
46015054	Huajca, quema totlacayo tlen ama ax huejcahua, mopatlas ica tlen huejcahuas para nochipa, huan mopatlas ni totlacayo tlen ama miqui ica tlen ax quema miquis, ipan nopa tlalochtli panos queja ijcuilijtoc ipan Itlajtol Toteco campa quiijtohua: "Cristo quitlantoc miquistli huan yeca miquistli ayoc quipiya chicahualistli.
46015055	Huajca ¿quejatza huelis techtlanis miquistli? ¿Quejatza huelis techcocos? Ayoc tleno huelis techchihuilis."
46015056	Miquilistli hasta ama hueli techtlani pampa tijpixtoyaj totlajtlacolhua. Huan tijpixtoyaj totlajtlacolhua pampa ax huelqui tijchihuaj tlen quiijtohua itlanahuatilhua Toteco.
46015057	Pero ama ma tijtlascamatica Toteco pampa yajaya techmacac chicahualistli ma tijtlanica miquistli ica tlen Tohueyiteco Jesucristo techchihuilijtoc.
46015058	Huajca, noicnihua, tlen nimechicnel'ia, xiitztoca intemachme ipan Toteco. Amo xijcahuaca niyon se tlamantli ma inmechiyocatlalis tlen ya. Nochipa xijchihuaca nochi nopa tequitl tlen Tohueyiteco inmechmaca xijchihuaca para ya. Huan xijmatica, ax san tlapic nopa tequitl tlen inquichihuaj quema inmotlatzquilijtoque ipan Jes'us.
46016001	Ama nimechilhuis tlen nopa tomi tlen inquinequij inquisentilise para toicnihua tlen tlaijiyohu'iaj. Xijchihuaca queja niquinilhuijtoc ma quichihuaca nopa tlaneltocani ipan tlasentililistli ipan tlali Galacia.
46016002	Ipan nochi domingo, nopa achtohui tonal ipan samano, monequi sesen imojuanti xiquiyocatlalica se parte tlen nopa tomi tlen inquitlantoque. Huan nopa tomi xicajcocuica para nopa ofrenda quema niajsiti para ax monequis inquisentilise san ipan nopa tlalochtli.
46016003	Huan nojquiya ama xiquintlapejpenica nopa tlacame tlen inquinequij ma quihuicaca nopa tomi. Queja nopa quema niajsiti nopona, niquintitlanis nopa tlacame ica amatlajcuiloli para quihuicase nopa tomi hasta toicnihua tlen tlaijiyohu'iaj ipan altepetl Jerusal'en.
46016004	Huan intla quinamiqui para niyas nojquiya, huajca inijuanti hueli yase nohuaya.
46016005	Niyas nimechpaxaloti quema nimocuepas tlen tlali Macedonia pero nijnequi achtohui niyas nopona.
46016006	Huan huelis nimocahuas se ome tonali imohuaya. Nojquiya huelis nimocahuas imohuaya hasta panos nopa metztli tlen tlasesecayotl, huan teipa huelis innechpalehuise ica tlen monequi ipan noojhui para campa monequi niyas.
46016007	Pero ax nijnequi san nimechitztiquisati ama, pampa intla Tohueyiteco nechcahuilis, nijnequi nimocahuas imohuaya para se quesqui tonali.
46016008	Pero nijnequi nimocahuas nica ipan altepetl 'Efeso ama hasta tlamis nopa Ilhuitl Pentecost'es.
46016009	Pampa niquita Toteco nechmacatoc se hueyi tequitl nica huan miyac tlacame quisel'iaj notlajtol, yonque nojquiya itztoque miyac tlen nechcocol'iaj.
46016010	Intla Timoteo ajsis nopona campa imojuanti, xijselica ica cuali pampa yajaya quichihua itequi Toteco queja na nijchihua.
46016011	Xiquitaca para nochi nopona ma quitlepanitaca. Nojquiya quema Timoteo quisas nopona, xijpalehuica ica tlen monequi huan xijtitlanica ipan iojhui ica cuali, pampa nijchiya para ma ajsi nica ininhuaya sequinoc tlen hualase ihuaya.
46016012	Miyac huelta niquilhui toicni Apolos para ma yohui ininhuaya nopa sequinoc tlen yohuij campa imojuanti, pero ax quinequi yas amantzi. Yajaya yas inmechitati quema huelis.
46016013	Xitlachixtoca. Xiitztoca intemachme ipan tlen inquineltocaj tlen Toteco. Ximoneltlalica queja tlacame tlen quipiyaj fuerza huan ximotetilica.
46016014	Huan nochi tlen inquichihuaj, xijchihuaca ica teicnelijcayotl.
46016015	Inquimatij Est'efanas huan ichampoyohua elque tlen achtohui quineltocaque Tohueyiteco ipan imotlal Acaya. Huan ama inijuanti motemacatoque para quinpalehuise itlacajhua Toteco.
46016016	Huajca nijnequi xiquincahuilica ma inmechyacanaca inijuanti huan sequinoc tlen cuali quichihuaj itequi Toteco queja inijuanti quichihuaj.
46016017	Ninelpaqui pampa ya ajsicoj nica Est'efanas, Fortunato, huan Acaico. Inijuanti nechpalehuijtoque ica nopa tlen imojuanti ax inhuelij inquichihuaj pampa ax inaquiyayaj.
46016018	Inijuanti nechyolchicajtoque queja inmechyolchicajtoque imojuanti. Xiquintlepanitaca tlacame tlen quichihuaj queja inijuanti.
46016019	Tlaneltocani ipan tiopantini tlen mosentil'iaj campa hueli ipan tlali Asia inmechontlajpalohuaj. Huan Aquila huan Priscila huan nopa tlasentilistli tlen tlaneltocani tlen mosentil'iaj ipan ininchaj nojquiya inmechontlajpalohuaj miyac ipan Tohueyiteco.
46016020	Nochi toicnihua nica nojquiya inmechontlajpalohuaj. Ximotlajpaloca se ica seyoc huan ximotzoponica ica se tlatlepanitacayotl tlen tlatzejtzeloltic pampa inmoicnel'iaj ipan Toteco.
46016021	Na niPablo nimechtlajcuilhu'ia ni tlajtoli nica ica noma para nimechtlajpalos.
46016022	Intla se ax quiicnel'ia Tohueyiteco, ma itzto tlatelchihuali para nochipa. Ma huala Tohueyiteco.
46016023	Tohueyiteco Jesucristo ma quipiya hueyi iyolo ica imojuanti.
46016024	Nimechicnel'ia nochi imojuanti tlen inmotlatzquilijtoque ipan Tohueyiteco Cristo Jes'us. Queja nopa ma eli.
47001001	Na niPablo niitlayolmelajca Jesucristo pampa Toteco ica ipaquilis nechtlapejpeni para niteilhuis itlajtol. Na ihuaya toicni Timoteo timechtlajcuilhu'iaj imojuanti tlen initiopa Toteco ipan altepetl Corinto huan nojquiya tiquintlajcuilhu'iaj nochi tlaneltocani tlen itztoque ipan imotlal Acaya.
47001002	Toteco Totata huan Toteco Jesucristo ma quipiyaca hueyi ininyolo ica imojuanti huan ma inmechmacaca tlasehuilistli ipan imoyolo.
47001003	Ma tijtlascamatica Toteco Dios, yajaya tlen iTata Tohueyiteco Jesucristo. Yajaya tlen techtlasojtla huan ajachica techyoltlal'ia.
47001004	Yajaya techyoltlal'ia ipan nochi nopa trabajojyotl tlen techpanotihuala huan queja nopa quichihua para tojuanti nojquiya tihuelise tiquinyoltlalise sequinoc tlen itztoque ipan tlaohuijcayotl san se queja Toteco techyoltlalijtoc.
47001005	Quema tojuanti miyac titlaijiyohu'iaj pampa tiiaxcahua Cristo, Toteco miyac techtiochihua huan Cristo miyac techyoltlal'ia.
47001006	Huan tojuanti titlaijiyohuijtoque miyac pampa tijnequij imojuanti xiyolpactoca huan para nel'ia ximomaquixtica ipan Jesucristo. Huan quema Toteco techyoltlal'ia, queja nopa quichihua para tojuanti nojquiya huelis timechyoltlalise huan timechpalehuise para inquipiyase fuerza huan ax inhuetzise quema inpanose ipan tlaijiyohuilistli queja tojuanti.
47001007	Tojuanti timotemach'iaj ipan Toteco para yajaya inmechyoltlalis queja techyoltlalijtoc pampa nojquiya intlaijiyohu'iaj queja tojuanti.
47001008	Noicnihua, nijnequi xijmatica para tojuanti tijpanoque miyac trabajojyotl ipan tlali Asia. Tlahuel miyac trabajojyotl tijpixque hasta ayoc tijpixque chicahualistli para huelis tiquijiyohuise. Tijmachiliyayaj para timiquisqu'iaj.
47001009	Quena, timoilhuiyayaj para temachtli nimantzi techmictisqu'iaj. Ya nopa techpanoc para ma ax timotemachica ipan toseltitzi, pero para ma timotemachica ipan Toteco tlen quinyolit'ia mijcatzitzi.
47001010	Quena, Toteco techmanahui quema nopa tlacame mocualtlaliyayaj para techmictise. Huan yajaya mojmostla techmanahu'ia. Huan timotemach'iaj ipan ya para teipa techmanahuis tlen nopa miquistli tlen m'as mahuilili.
47001011	Huan imojuanti nojquiya intechpalehu'iaj quema inmomaijtohuaj. Intla miyac tlen imojuanti inmomaijtohuaj ica Toteco topampa, huajca quema Toteco techmanahuis, miyac tlen imojuanti nojquiya inquihueyimatise huan inquitlascamatise.
47001012	Ica miyac paquilistli huan ica se toyolo tlen ax techteilhu'ia, nimechilhu'ia para nochipa tijchijtoque tlen senquistoc cuali huan tlen xitlahuac iixpa Toteco. Niyon se tlamantli ax tijchijtoque san ica totlalnamiquilis tojuanti. Pero Toteco quena, pampa hueyi iyolo noca na, nechpalehuijtoc para nijchihuas tlen nel'ia xitlahuac ica tlacame ipan ni tlaltepactli tlen ax quineltocaj Toteco huan achi m'as nijchijtoc tlen xitlahuac ica imojuanti.
47001013	Ipan noamatlajcuilol san nimechtlajcuilhu'ia xitlahuac tlen ax ohui para inquipohuase huan inquimachilise. Ax tleno nijtlatiyaya para san sequin ma quimachilica. Nijnequi se tonal xijmachilica nochi tlen tojuanti,
47001014	yonque ama san se pilquentzi inquimachil'iaj tlen tojuanti. Huan queja nopa ipan nopa tonal quema sampa hualas Tohueyiteco Jesucristo, huelis inpaquise pampa intechixmatij, queja nojquiya tipaquise pampa timechixmatij.
47001015	Huan pampa nimotemach'ia para sampa inpaquise tohuaya, nijnequiyaya niyas nimechitati ome hueltas, para ome hueltas inquiselijtosqu'iaj tlatiochihualistli.
47001016	Nijnequiyaya nimechitas quema niyasqu'ia ipan ojtli para tlali Macedonia huan teipa quema nimocuepasqu'ia. Nimoilhui para queja nopa innechpalehuijtosqu'iaj ica tlen monequiyaya ipan ojtli para tlali Judea, pero ax quisqui.
47001017	Huajca huelis intlajtlanise para tlen nijpatlac notlalnamiquilis intla nel'ia nimoilhuiyaya para niyas nepa. O huelis inmoilhu'iaj para nicamati queja tlacame ipan ni tlaltepactli tlen quiijtohuaj, "quena", pero ipan ininyolo quiijtohuaj, "axtle".
47001018	Pero ax quej nopa, noicnihua. Toteco Dios quimati para na ax niquijtojtosqu'ia, quena, nijchihuas se tlamantli, intla ya nijmati para ax nijchihuas.
47001019	Pampa Jesucristo, Icone Toteco, yajaya tlen Timoteo, Silvano huan na timechcamahuijtoque, ax quema quiijtosqu'ia quichihuas se tlamantli tlen quimati ipan iyolo para ax quichihuas. Yajaya nochipa quiijtohua quichihuas huan, quena, quichihua.
47001020	Huan nojquiya Jesucristo temachtli quichihuas senquistoc nochi tlen Toteco techtencahuilijtoc para quichihuas. Yeca tijhueyichihuaj huan tijtlascamatij Toteco pampa tiquitaj para nel'ia temachtli. Yeca quema tijhueyichihuaj Toteco huelis tiquijtose: "Quej nopa ma eli" ica nochi nopa tlamantli tlen yajaya techtencahuilijtoc.
47001021	Huan Toteco Dios yajaya tlen techchijtoc tojuanti huan imojuanti para ma tielica titemachme ipan Tohueyiteco Cristo. Yajaya nojquiya techmacac Itonal para techiyocacahuas para ma tielica tiiaxcahua.
47001022	Quena, Toteco quitlalijtoc isello ipan tojuanti para ma nesi tiiaxcahua. Huan yajaya techmacatoc Itonal ipan toyolo queja se tlayacanca tomi tlen technextil'ia para temachtli techmacas nochi tlen techtencahuilijtoc yonque noja polihui para techmacas.
47001023	Nijtestigojquetza Toteco para senquistoc melahuac tlen nimechilhu'ia ama. Melahuac ax niyajqui nimechitato ipan altepetl Corinto pampa ax nijnejqui nimechtlacahualtiti ica tlajtoli tlen nelchicahuac.
47001024	Ax nijnequi nimechnahuatis quejatza monequi xijneltocaca queja nielisqu'ia niimoteco. Tojuanti tijnequij titequitise san sejco ica imojuanti huan timechpalehuise para noja m'as xipaquica huan ximochihuaca intemachme.
47002001	Huajca nimoyolilhui achi cuali para ax m'as nimoyolcocos, ax nimechitati nimantzi huan nimechcuesolmacas queja nijchijqui achtohui.
47002002	Pampa intla nimechcuesolmacas, huajca ¿ajqueya nechyoltlalis na? ¿Quejatza huelis innechyoltlalise intla na tlen nimechcuesolmacac?
47002003	Yeca nimechtlajcuilhui nopa amatlajcuiloli para xijxitlahuaca nochi tlen monequi quema aya niajsi. Quej nopa ax nimocuesos quema niajsiti ica imojuanti tlen achi m'as monequi innechchihuilisqu'iaj para ma nipaqui. Inquimatij para na nipaquis quema nijmatis para nochi imojuanti nojquiya inpaquij.
47002004	Nel'ia nechyolcoco quema nimechtlajcuilhui nopa amatlajcuiloli. Nimocueso huan nimochoquili miyac, pampa ax nimechtlajcuilhuiyaya para nimechcuesolmacas, pero nijnequiyaya xijmatica para nel'ia miyac nimechicnel'ia.
47002005	Yajaya nopona imohuaya tlen quichijqui nopa tlajtlacoli tlen ica nimechtlajcuilhui achtohui, ax san na nechcuesolmacac, pero nojquiya inmechcuesolmacatoc nochi imojuanti. Ax niquijtohua para yajaya nelmiyac inmechcuesolmacatoc pampa ax nijnequi nijchihuas m'as hueyi ni tlamantli.
47002006	Miyac tlen imojuanti ya inquitlatzacuiltijtoque yajaya tlen tlajtlacolchijqui. Huan nimoilhu'ia para ya cuali ica ya nopa.
47002007	Ya ajsic hora para xijtlapojpolhuica huan xijyoltlalica para ax quicahuas quineltoca Toteco. Ax nijnequi para yajaya ma mocueso miyac hasta ayoc quimatis tlaque quichihuas.
47002008	Huajca ama xijnextilica para noja inquiicnel'iaj miyac.
47002009	Achtohui quema nimechtlajcuilhui para xijtlatzacuiltica, nojquiya nijnequiyaya nimechyejyecos para niquitas intla inquichihuasqu'iaj nochi tlen nimechilhui o axtle. Huan, quena, innechneltocaque.
47002010	Huajca ama quema inquitlapojpolhuise, na nojquiya nijtlapojpolhuis, intla onca se tlamantli tlen monequi nijtlapojpolhuis. Huan quema nijtlapojpolhuis, nijchihuas iixpa Cristo pampa nimechicnel'ia.
47002011	Monequi tijtlapojpolhuise para Axcualtlacatl ax quitequihuis ya ni queja se ojtli para ipan calaquis tohuaya huan techcajcayahuas. Cuali tijmatij queja ya mosenilhuijtoc quejatza huelis techcajcayahuas.
47002012	Quema niajsito altepetl Troas para nitlacamanalos nopa cuali tlajtoli tlen Tohueyiteco Cristo, nijpanti Toteco techtlapohuilijtoya se ojtli para ma nijchihua itequi nopona,
47002013	pero nimocuesoyaya miyac pampa ax nijpanti toicni Tito tlen niquilhui para ma nechnamiquis nepa quema quisasqu'ia tlen campa imojuanti. Huajca niquinnahuatijtejqui tlen itztoyaj nepa Troas huan niyajqui tlali Macedonia nijtemoto.
47002014	Tijtlascamatij Toteco Dios pampa Cristo ya tlatlantoc huan ama techyacana queja titlacame tlen moaxcatijtoc. Huan techtequihu'ia para tiquincamahuise tlacame Itlajtol campa hueli techaj, para Itlajtol ma momoyahuas queja se tlaajhuiyacayotl tlen campa hueli ajsi.
47002015	Quena, eltoc queja tonemilis quipiya se tlaajhuiyacayotl tlen Cristo pampa Cristo itztoc topani huan nopa tlaajhuiyacayotl tlen tijpiyaj quipact'ia Toteco Dios. Pero ax san se quisel'iaj nopa tlaajhuiyacayotl tlacame tlen momaquixt'iaj tlen inintlajtlacolhua huan tlacame tlen yohuij mictla.
47002016	Ica tlacame tlen mopolose, eltoc queja timijmiyot'iaj queja se tlamantli pajtli tlen se tlacatl quiijnecuis huan nimantzi miquis. Pero ica tlacame tlen momaquixtise, timijmiyot'iaj queja se tlamantli tlen se tlacatl quiijnecuis huan quipantis yolistli para nochipa. Nel'ia hueyi nopa tequitl tlen tijchihuaj. Axaca hueli quichihua iselti.
47002017	Tojuanti ax tiitztoque queja tlacame tlen quitequihu'iaj Itlajtol Toteco para tlacajcayahuase para san quinequij quitlanise tomi. Tojuanti tiquincamahu'ia tlacame Itlajtol ica toyolo xitlahuac iixpa Toteco Dios tlen techtlachil'ia huan tlen techtequimacatoc ma tijchihuaca. Quena, tiquincamahu'ia nochi tlacame ica itequihuejcayo Cristo pampa timotlatzquilijtoque ipan ya.
47003001	Amo ximoilhuica tiquijtojtoque ya ni para timohueyimatise. Ax monequi timechnextilise se amatl tlen quiijtohua para cuali tlen titlacamanalohua queja nopa tlacajcayajca tlamachtiani quichihuaj. Niyon ax monequi timechtlajtlanise xinechmacaca se amatlajcuiloli para tiquinnextilise sequinoc. Inquimatij para tiquijtohuaj san tlen melahuac.
47003002	Initztoque queja se amatlajcuiloli tlen ijcuilijtoc ipan toyolo huan tlen nochi tlacame hueli quipohuase huan quimatise para nel'ia cuali nopa tequitl tlen tijchijque campa imojuanti.
47003003	Quena, initztoque queja se amatlajcuiloli tlen tojuanti tijhuicaj para titenextil'iaj tijchihuaj se cuali tequitl. Huan Cristo quiijcuilo nopa amatlajcuiloli para tlacame ma techixmatise ajqueya tojuanti, pero ax ijcuilijtoc ica l'apiz. Quiijcuilo ica Itonal Toteco tlen yoltoc. Huan ax quiijcuilo ipan tetl queja Mois'es quichijqui huejcajquiya. ¡Axtle! Yajaya quiijcuilo nopa amatlajcuiloli ipan ininyolo tlacame quema quitlali Itonal ipan ininyolo tlaneltocani.
47003004	Tojuanti timotemach'iaj ipan imojuanti pampa timotemach'iaj ipan Toteco Dios tlen tequititoc ipan imoyolo ipampa tlen Cristo techchihuilijtoc.
47003005	Tijmatij para toseltitzitzi ax tleno hueli tijchihuase para Toteco, pero yajaya Toteco Dios techmaca tlalnamiquilistli para cuali tijchihuase itequi.
47003006	Huan yajaya techchijtoc tiitequipanojcahua para ma titeyolmelahuaca tlen nopa yancuic tlajtolsencahuali tlen quichijtoc ica tlacame. Ax titeyolmelahuaj tlen nopa achtohui tlajtolsencahuali tlen quiijcuilo ipan tetl, pero tojuanti titeyolmelahuaj tlen nopa tlajtolsencahuali tlen Itonal Toteco ama quichihua ipan teyolo. Nopa tlajtolsencahuali tlen tlajcuiloli huejcajquiya tehualiquili miquistli, pero ama Itonal Toteco temaca yolistli tlen yancuic.
47003007	Huan quema Toteco quimacac Mois'es nopa achtohui tlajtolsencahuali tlen quiijcuilo ipan tetl, ajsico ica itlatlanex Toteco. Huan cahuanqui ixayac Mois'es hasta nopa israelitame ax hueliyayaj quitlachil'iaj, huan teipa ica yolic sejtiyajqui itlatlanex hasta ixayac mocajqui queja eltoya.
47003008	Pero nopa yolistli tlen Itonal Toteco temaca ama noja m'as quipiya itlatlanex.
47003009	Quena, melahuac quipixqui itlatlanex nopa tlanahuatili huejcajquiya tlen quinnextilijque tlacame para quipiyayayaj tlajtlacoli iixpa Toteco. Pero para tojuanti achi m'as cuajcualtzi ni yancuic tlajtolsencahuali pampa techchihua tixitlahuaque iixpa Toteco.
47003010	Huan yonque nopa tlanahuatili tlen ajsicoj huejcajquiya hualajqui ica itlatlanex Toteco, eltoc queja ax quipixque itlatlanex quema tiquitaj quejatza tlahuel onpano m'as cuajcualtzi ni yancuic tlajtolsencahuali tlen temaca yolistli.
47003011	Intla nopa achtohui tlajtolsencahuali elqui cuajcualtzi yonque mocajqui para san se tlalochtli huan teipa panotejqui, tlahuel m'as onpano quipiya itlatlanex ni yancuic tlajtolsencahuali tlen huejcahuas para nochipa.
47003012	Huan pampa timotemach'iaj ipan ni yancuic tlajtolsencahuali tlen huejcahuas para nochipa, timoneltlal'iaj quema titeyolmelahuaj tlen Cristo.
47003013	Tojuanti ax tijchihuaj queja Mois'es tlen quitzajqui ixayac ica se yoyomitl para nopa israelitame ma ax quiitaca quejatza sejtiyohuiyaya itlatlanex.
47003014	Tlahuel yoltetique nopa israelitame tlen itztoyaj huejcajquiya huan ax quimachiliyayaj. Huan hasta ama quema se israelita quipohua nopa achtohui tlajtolsencahuali ipan Itlajtol Toteco, eltoc queja noja tzactoc inintlalnamiquilis para ma ax quimachilica tlen melahuac. Huan san Cristo hueli quinquixtilis tlen quitzacua inintlalnamiquilis intla quineltocase.
47003015	Melahuac hasta ama noja tzactoc ininyolo israelitame quema quipohuaj tlen Mois'es quiijcuilo. Ax quimachil'iaj inintequi nopa miyac tlanahuatili.
47003016	Pero quema se israelita quisel'ia Tohueyiteco, huajca Toteco quitlapohuil'ia itlalnamiquilis para ma quimachili tlen quipohua.
47003017	Tohueyiteco Jesucristo yajaya san se ica Itonal Toteco, huan quema Itonal Tohueyiteco mocahua ipan iyolo se tlacatl, nopa tlacatl ayoc ilpitoc ipan tlajtlacoli, ya majcajtoc.
47003018	Pero ica nochi tojuanti, ax tzactoc toxayac. Tiitztoque queja tescatl tlen ipan tlahu'ia itlatlanex Tohueyiteco. Huan yeca mojmostla Itonal Toteco tequiti ipan tojuanti huan techpatlatiya para m'as tijpiyase itlachiyalis Tohueyiteco. Yeca mojmostla techmacatiya m'as itlatlanex para ma tiitztoca achi m'as queja ya.
47004001	Huajca pampa Toteco Dios techicnel'ia miyac huan techmacatoc ni yejyectzi tequitl para titepohuilise itlajtol Toteco, ma ax quema tijcahuase.
47004002	Huan ax tleno tijpiyaj ica nopa fiero tlamantli tlen sequinoc quichihuaj ixtacatzi, niyon ica fiero tlamantli tlen quihualica pinahualistli. Axaca tijcajcayahuaj. Ax quema titlamachtisqu'iaj para Itlajtol Toteco quiijtohua se tlamantli tlen ax quiijtohua. Pero titepohuil'iaj tlajtoli tlen senquistoc melahuac para nochi tlacame tlen cuali ininyolo ma quimatica para xitlahuac tlen tiquijtohuaj iixpa Toteco Dios.
47004003	Intla onca sequin tlen ax quimachil'iaj ni cual tlajtoli tlen titepohuil'iaj, eltoc pampa tzactoc inintlalnamiquilis huan yohuij mictla.
47004004	Ica inijuanti tlen ax quineltocaj Cristo, nopa Axcualtlacatl tlen quinahuat'ia ni tlaltepactli ipan ni tonali, quintzacuilijtoc inintlalnamiquilis pampa ax quinequi ma quimachilica nopa cual tlajtoli tlen huelis quinmacas tlahuili ipan ininyolo. Ax quincahuil'ia ma quiitaca ihueyitilis Cristo yajaya tlen iixcopinca Toteco Dios.
47004005	Huajca ax titlacamanalohuaj tlen tojuanti, pero titlacamanalohuaj tlen Cristo Jes'us huan tiquinyolmelahuaj tlacame para yajaya Dios tlen yoltoc huan Tohueyiteco nochi titlacame. Huan nojquiya tiquinilhu'iaj para tojuanti tiimotequipanojcahua para timechpalehuise queja tihuelij, pampa queja nopa tijtequipanohuaj Tohueyiteco Jes'us.
47004006	Pampa Toteco Dios tlen huejcajquiya tlanahuati para ma onca tlahuili campa oncayaya tzintlayohuilotl, nojquiya techtlahuilijtoc ipan toyolo para ma tijmachilica para nochi ihueyitilis Toteco monext'ia ipan ixayac Jesucristo.
47004007	Tojuanti tlen tiquincamahu'ia tlacame ni tlajtoli tijpiyaj iricojyo Toteco ipan ni totlacayo tlen ax quipiyaj chicahualistli. Tiitztoque queja soquichachapali tlen ax huejcahuaj. Huan yeca nochi tlacame hueli quiitaj para nopa hueyi chicahualistli tlen tijpiyaj, huala tlen Toteco. Ax huala tlen tojuanti.
47004008	Campa hueli tlacame techchihuil'iaj tlen ax cuali, pero aya techtzontlamiltijtoque. Quemantzi ayoc tijmatij tlaque tijchihuase, pero ax tijcajtoque totequi.
47004009	Tlacame techtotocaj, pero Toteco Dios ax quema techcahua toseltitzi. Quemantzi techcocohuaj, pero ax techtzontlamiltijtoque.
47004010	Campa hueli tiyohuij tijtemactil'iaj totlacayo para ma techmictica san se queja Tohueyiteco Jes'us temacac itlacayo para miquis. Huan ya nopa tijchihuaj para ma nesi topani para nojquiya tijpiyaj nopa yancuic yolistli tlen Jes'us ama quipiya.
47004011	Tlacame mojmostla quinequij techmictise tojuanti tlen tijtequipanohuaj Tohueyiteco Jes'us. Huan pampa tinemij nechca miquistli, quipalehu'ia para ma nesi ipan ni totlacayo tlen tlantehuas para tojuanti ya tijpiyaj iyolis Jes'us topani.
47004012	Quena, techajsi tlaijiyohuilistli huan tlacame quinequij techmictise pampa tiquincamahu'ia tlacame tlen Cristo, pero ax tijcajtejtoque totequi, ama inquipiyaj yolistli tlen yancuic para nochipa.
47004013	Ipan Itlajtol Toteco nopa tlajcuilojquetl quiijto: "Nijneltoca nopa tlajtoli huan yeca nicamati." Huan tojuanti nojquiya san se nopa tlaneltoquili tijpiyaj. Tijneltocaj ni tlajtoli huan yeca ticamatij huan titeyolmelahuaj tlen Cristo.
47004014	Huan ax tiquimacasij timiquise pampa tijmatij Toteco Dios tlen quiyoliti Tohueyiteco Jes'us, nojquiya techyolcuis san sejco ica imojuanti, huan yajaya nojquiya technextis nopona iixpa Cristo.
47004015	Nochi trabajojyotl tlen tijpanoj ama, tiquijiyohu'iaj para huelis timechpalehuise huan tiquinpalehuise sequinoc para m'as xijneltocatiyase Tohueyiteco. Tijnequij ma momoyahua ni tlajtoli para hueyi iyolo Toteco Dios ica tlacame huan para ma momiyaquilica nopa tlacame tlen quiixmatise Toteco Dios. Huan queja nopa nojquiya momiyaquilise tlacame tlen quitlascamatise Toteco ipampa itlaicnelilis, huan nochi ya ni quichihuas para ma nesis m'as ihueyitilis Toteco.
47004016	Yeca amo xijcuesihuilica totequi, pampa yonque tlantinemi toyolis, mojmostla Toteco techmaca yancuic chicahualistli ipan totonal.
47004017	Yonque titlaijiyohu'iaj se pilquentzi para se tlalochtli ipan ni tlaltepactli, ya ni ax tleno. Tijmatij ipampa ni tlaijiyohuilistli, Toteco techmacas tlen tlahuel yejyectzi tlen huejcahuas para nochipa.
47004018	Yeca tojuanti ax timoilhu'iaj tlen ni tlaijiyohuilistli huan tlamantli tlen ama tiquitaj, pero timoilhu'iaj tlen nopa tlamantli tlen axaca hueli quiita ama. Pampa nochi tlen ama tiquitaj eltoc san para se tlalochtli, pero nopa tlamantli tlen aya hueli tiquitaj tlen Toteco quitencajtoc para techmacas, ya nopa eltos para nochipa.
47005001	Totlacayo eltoc queja se cali tlen ipan tiitztoque ipan ni tlaltepactli. Huan quema ajsis hora tlamis ni totlacayo, huajca Toteco techmacas seyoc totlacayo nepa elhuicac. Huan totlacayo tlen yancuic ax elis queja se cali tlen tlacame quichijchijtoque ica ininma. Elis se totlacayo tlen huejcahuas para nochipa nepa elhuicac.
47005002	Ama quema noja tiitztoque ipan ni totlacayo ipan ni tlaltepactli, tlahuel tiayijtij pampa ya tijnequij ma techpatili totlacayo ica tlen yancuic.
47005003	Huan ipan nopa tonal tijpiyase totlacayo tlen yancuic para ipan tiitztose, pampa axaca itztos nepa elhuicac tlen ax quipiyas itlacayo tlen yancuic.
47005004	Amantzi pampa tiitztoque ipan ni tlaltepactli ipan totlacayo tlen tlantiya, techchihuil'ia ma tiayijtica, pero ax pampa tijnequij ma miqui totlacayo. Tiayijtij pampa tijnequij para Toteco ma techpatilis ni totlacayo tlen tlamis ica se totlacayo tlen quipiyas yolistli yancuic para nochipa.
47005005	Eltoc yajaya Toteco Dios tlen techcualchijchijtoc para teipa techmacas totlacayo tlen yancuic, huan yajaya techmacatoc Itonal queja se tlayacanca tomi para techmatiltis para temachtli tijselise.
47005006	Huajca ama mojmostla tiyolpaquij pampa timotemach'iaj ica tlen panos teipa, yonque tijmatij quema noja tiitztoque ica totlacayo ipan ni tlaltepactli, aya tiitztoque ipan tochaj nepa elhuicac ihuaya Tohueyiteco Jesucristo.
47005007	Nica san tijneltocatinemij para panos nochi tlen techtencahuilijtoc yonque noja aya hueli tiquitaj.
47005008	Pero timotemach'iaj para temachtli nochi panos huan tijnequij tijcajtehuase ni totlacayo tlen miqui huan tiyase tiitztotij ipan tochaj nepa elhuicac ihuaya Tohueyiteco.
47005009	Yeca yonque tiitztose ipan ni tlaltepactli o axtle, tlen m'as tijnequij eltoc para tijchihuase tlen quipact'ia Tohueyiteco,
47005010	pampa se tonal nochi tojuanti monequi timoquetzase iixpa Cristo campa yajaya mosehuis para techtlajtolsencahuas. Huan yajaya techtlaxtlahuis sesen tojuanti queja quinamiqui ipampa nochi tlen cuali o tlen ax cuali tlen tijchijque quema tiitztoyaj ipan totlacayo ipan ni tlaltepactli.
47005011	Tojuanti nel'ia tiquimacasij huan tijtlepanitaj Tohueyiteco, huan yeca tijchihuaj nochi tlen tihuelij para tiquintlanise tlacame ma quineltocaca. Toteco quimati para titequitij ica toyolo xitlahuac iixpa, huan nimotemach'ia para imojuanti nojquiya inquimatij.
47005012	Ax nimechilhuis sampa tlen tojuanti para timohueyimatise imoixpa, pero timechilhu'iaj tlen xitlahuac para xipaquica ica tohuaya. Nojquiya tijnequij timechmacase se ome tlajtoli tlen inmechpalehuis inquinnanquilise nopa tlacame tlen san mohueyimatij quejatza nesij, niyon ax momacaj cuenta intla cuali ininyolo.
47005013	Intla tlacame moilhu'iaj tilocojtij ipampa tlen tijchihuaj, xijmatica para nochi tijchihuaj para ihueyitilis Toteco. Intla sequinoc moilhu'iaj tlen tijchihuaj quinext'ia para cuali totlalnamiquilis, xijmatica tijchihuaj tlen timoilhu'iaj quisas cuali para imojuanti.
47005014	Huan pampa Tohueyiteco Cristo techicnel'ia miyac, itlaicnelijcayo techchihuil'ia ma titequitica chicahuac. Cuali tijmatij Cristo mijqui ipampa nochi tlacame, huan quema Cristo mijqui, elqui queja nochi mijque ihuaya.
47005015	Quena, Cristo mijqui pampa quinequiyaya para nochi tojuanti tlen tiitztoque ma ayoc tiitztoca para tijchihuase tlen tojuanti tijnequij. Mijqui para ma tiitztoca para tijchihuase tlen quipact'ia Tohueyiteco pampa Cristo mijqui ipan cuamapeli huan moyolcuic topampa nochi tojuanti.
47005016	Huajca ma ayoc tiquintlachilica tlaneltocani queja nesij, queja quichihuaj tlacame ipan ni tlaltepactli. Achtohuiya nimoilhuiyaya para Cristo nojquiya itztoya se tlacatl san se queja na pampa queja nopa moilhuiyayaj nochi tlacame, pero ama ayoc nimoilhu'ia ya nopa tlen ya.
47005017	Pampa quema se acajya quineltoca Cristo motlatzquil'ia ipan ya, huan mochihua se yancuic tlacatl. Inemilis tlen achtohuiya ya tlami. Nopona pehua se yancuic yolistli.
47005018	Nochi ni yancuic nemilistli huala tlen Toteco Dios. Quena, Toteco Dios techhualicac campa ya iselti para ma timoyoltlalica ihuaya ipampa tlen Tohueyiteco Cristo quichijqui. Huan ama yajaya techtequimacatoc para ma tiquinhualicaca nochi tlacame campa ya para ma moyoltlalica ihuaya.
47005019	Quinequi ma tiquinilhuica tlacame para yajaya Toteco Dios itztoya ipan Cristo huan tequitiyaya para ma moyoltlalica nochi tlacame ipan tlaltepactli. Yajaya ax quipohuayaya sesen inintlajtlacolhua tlacame. Huan ama techtequimacatoc ma tiquinilhuica nochi tlacame ni cuali tlajtoli para quejatza Cristo huelis quinyoltlalis ica Toteco Dios.
47005020	Huajca tojuanti tiitlatitlanilhua Cristo, Toteco Dios techtequihu'ia para timechnotzase para xiyaca campa ya. Yeca ica itequihuejcayo Cristo chicahuac timechtlajtlan'iaj, ximoyoltlalica ihuaya Toteco Dios tlen inmechicnel'ia miyac.
47005021	Huan yonque Cristo ax quema tlajtlacolchijqui, Toteco Dios quicuic nochi totlajtlacolhua huan quitlali ipan Tohueyiteco Cristo queja nochi eltosqu'ia iaxca ya para yajaya ma tlaxtlahuas. Quej nopa quichijqui Toteco para huelis techchihuas tixitlahuaque ipampa tlen Cristo quichijqui.
47006001	Tojuanti tlen tiitequipanojcahua Toteco, ica nochi toyolo timechtlajtlan'iaj xijselica ica yejyectzi ni cuali tlajtoli pampa hueyi iyolo Toteco ica tlacame. Amo xijcahuaca se lado queja ax tleno elisqu'ia,
47006002	pampa ijcuilijtoc ipan Itlajtol Toteco campa yajaya quiijtohua: "Quema ajsis nopa hora tlen cuali, nimechcaquis quema innechnotzase. Ipan nopa tonal nimechpalehuis huan nimechmaquixtis tlen imotlajtlacolhua." Quej nopa quiijto Toteco Dios. Pero xiquitaca, ama ajsic hora para inquitlajtlanise Toteco ma inmechpalehui. Ama ni tonal, nopa tonali quema Toteco quinequi inmechmaquixtis tlen imotlajtlacolhua.
47006003	Xijchihuaca campeca para xijchihuaca nochi tlen cuali para axaca ma quihuejcamajcahuas Toteco ipampa tlen tijchihuaj. Ax tijnequij para niyon se ma techijilnamiqui, niyon quitlaijilhui totequi ipampa tijchijtoque tlen ax monequi.
47006004	Quena, nochi tlen tijchihuaj, quinext'ia para melahuac tiitequipanojcahua Toteco. Tijpiyaj toyolo yonque techtlaijiyohuilt'iaj tlacame, o ax tijpiyaj tlen ica tipanose, o tijpanoj miyac trabajojyotl.
47006005	Tiquijiyohu'iaj yonque tlacame techmaquil'iaj, techtzacuaj, o mosentlanchihuaj tohuaya. Quemantzi titequitij hasta campa ayoc tihuelij. Quemantzi ax techcahuaj ma ticochica huan quemantzi timayanaj pampa ax tleno tijpiyaj para tijcuase.
47006006	Pero tojuanti titenextil'iaj para tijpiyaj se nemilistli tlen tlapajpactic huan para cuali tiquixmatij Itlajtol Toteco. Nochi quiitaj para tijpiyaj toyolo ica nochi tlacame huan tiquinchihuil'iaj tlen cuali. Nempa nesi para Itonal Toteco tequiti ipan toyolo huan para titeicnel'iaj miyac.
47006007	Ica cuali toyolo titeyolmelahuaj tlen senquistoc melahuac, huan tlacame quiitaj para ichicahualis Toteco Dios tequiti ipan tonemilis. Huan pampa tiitztoque tixitlahuaque iixpa Toteco, tijpiyaj nochi tlen monequi para titlatehuise huan timomanahuise ica yajaya tlen ax cuali.
47006008	Tojuanti tijtequipanohuaj Toteco yonque tlacame techtlepanitaj, o techcocol'iaj. Ax tijquetzaj totequi yonque tlacame camatij cuali tlen tojuanti huan techtlascamatil'iaj, o techtlaijilhu'iaj. Yonque sequin tlacame techitaj queja titlacajcayahuani, tojuanti ticamatij tlen senquistoc melahuac.
47006009	Yonque nochi tlacame campa hueli techixmatij, miyac techitaj queja ax techixmatij. Quemantzi timopant'iaj nechca miquistli, pero noja tiitztoque. Quemantzi tlahuel techtlatzacuilt'iaj huan quinequij techtzontlamiltise, pero noja ax techmictijtoque.
47006010	Yonque tijpanoj cuesoli, nochipa tipactoque. Yonque titeicneltzitzi, pero tiquinricojchihuaj miyac tlacame para ma quipiyaca tlen tlahuel ipati nepa iixpa Toteco. Quemantzi nesi para ax tleno tijpiyaj, pero tijpiyaj nochi tlamantli tlen m'as monequi.
47006011	Noicnihua tlen initztoque ipan altepetl Corinto, nimechcamahuijtoc tlen senquistoc melahuac, huan ax tleno nijtlatijtoc. Huan nijnequi xijmatica para nel'ia nimechicnel'ia ica nochi noyolo.
47006012	Intla ax cuali timohuicaj, ax totlajtlacol tojuanti, pampa miyac timechicnel'iaj. Elisqu'ia imotlajtlacol imojuanti pampa san pilquentzi intechicnel'iaj.
47006013	Na nimechcamahu'ia queja inelisqu'iaj inconeme. Nijnequi xitechicnelica queja tojuanti timechicnel'iaj.
47006014	Amo ximosentilica ihuaya se tlen ax quineltoca Toteco, pampa tlacame tlen quichihuaj tlen xitlahuac ax tleno quipiyaj ininhuaya tlen motemactilijtoque ica tlajtlacoli. Huan tlen nemij ipan tlahuili ax tleno quipiyaj ica tlen nemij ipan tzintlayohuilotl.
47006015	Tohueyiteco Cristo ax tleno quipiya ica Axcualtlacatl. Huan se tlen quineltoca Tohueyiteco Cristo ax tleno quipiya ica se tlen ax quinequi quineltocas.
47006016	Nojquiya itiopa Toteco ax tleno quipiya ica totiotzitzi tlen tlacame quinmachijchijtoque. Nochi tojuanti tiitztoque tiitiopaj Toteco tlen yoltoc pampa yajaya mocahua ipan toyolo. Eltoc queja Toteco Dios quiijto ipan Itlajtol campa ijcuilijtoc: "Nimochantis ipan tlacame tlen nechneltocaj, huan ninejnemis tlatlajco inijuanti. Na nielis niininTeco, huan inijuanti elise notlacajhua."
47006017	Yeca Toteco Dios quiijtohua: "Xiquintlalcahuica tlacame tlen ax quineltocaj Toteco. Ximoiyocatlalica. Amo xijnechcahuica tlen ax cuali tlen inijuanti quichihuaj. Huan na nimechselis ica cuali.
47006018	Huan na nielis niimoTata, huan imojuanti inelise innotelpocahua huan innoichpocahua. Quej nopa quiijtohua Toteco Dios tlen Quipiya Nochi Tlanahuatili."
47007001	Huajca noicnihua tlen nimechicnel'ia, pampa Toteco Dios techtencahuilijtoc para techchihuilis nochi nopa huejhueyi tlamantli, ma timoiyocatlalica tlen nochi tlamantli tlen quiijtlacos totlacayo o toyolo iixpa Toteco. Ma tijchihuaca campeca para tijchijtinemise tlen senquistoc tlatzejtzeloltic iixpa Toteco pampa tiquimacasij huan tijtlepanitaj.
47007002	Sampa xitechitaca ica cuali huan ximoyoltlalica tohuaya pampa inquimatij axaca tijchihuilijtoque tlen fiero. Axaca tijyacantoque ipan se ojtli tlen ax cuali, niyon axaca tijcajcayajtoque.
47007003	Ax nimechilhu'ia ya ni para nimechajhuas queja inquichijtosqu'iaj tlen ax cuali. Eltoc queja ya nimechilhui. Na miyac nimechicnel'ia huan nipaquisqu'ia para nimiquisqu'ia imohuaya o niitztosqu'ia nepa imohuaya.
47007004	Tlahuel nimotemach'ia ipan imojuanti. Nicamati yejyectzi tlen imojuanti pampa inquichihuaj tlen cuali. Nijpiya miyac paquilistli pampa innejnemij xitlahuac huan tlahuel innechyolchicahuaj quema nimopant'ia ipan trabajojyotl.
47007005	Quema tiajsicoj nica ipan tlali Macedonia, ax huelqui timosiyajcahuaj. Campa hueli tijpantiyayaj tlaijiyohuilistli. Tlacame techtehuiyayaj huan ipan toyolo timajmahuiyayaj miyac.
47007006	Pero Toteco Dios tlen quinyolchicahua tlen quipiyaj cuesoli, techyolchicajqui miyac ica Tito quema yajaya ajsico.
47007007	Pero ax san nipajqui pampa sampa niquitac Tito, pero nojquiya nipajqui pampa nechilhui quejatza inquiyolchicajtoyaj quema ajsito nopona campa imojuanti. Huan nechilhui quejatza tlahuel inquinequij intechitase sampa, huan quejatza inmocuesojque ica tlen inquichijtoyaj. Nechilhui para tlahuel innechicnel'iaj, yeca nel'ia nipajqui miyac.
47007008	Yonque inmechcuesolmacac nopa achtohui noamatlajcuilol, huan nojquiya na nimocueso quema nimechtitlanili, ama ayoc nimocuesohua. Ama niquita para nopa amatlajcuiloli san inmechmacac cuesoli para se tlalochtli.
47007009	Huajca ama nel'ia nipaqui. Ax nipaqui pampa inmechcuesolmacac noamatlajcuilol, pero nipaqui pampa nopa cuesoli inmechpalehui para inmoyolcuepque ica tlen ax cuali inquichihuayayaj. Quena, Toteco Dios quinequi para itlacajhua ma mocuesoca hasta moyolpatlase. Huajca quiijtosnequi para nopa amatlajcuiloli inmechpalehui miyac.
47007010	Intla se tlacatl mocuesohua queja Toteco Dios quinequi, moyolcuepa tlen itlajtlacolhua, huan momaquixt'ia. Huan nochipa paquis pampa queja nopa quichijtoc. Pero quema se tlacatl san mocuesohua huan ax moyolcuepa queja miyac quichihuaj ipan ni tlaltepactli, nopa cuesoli san quihualica miquistli.
47007011	Huajca ximomacaca cuenta quejatza inmechpalehui nopa cuesoli tlen inmechpanti pampa inmocuesojque queja Toteco quipact'ia. Chicahuac inquinequiyayaj inmomanahuise huan yeca incualanque ica nopa tlacatl tlen tlajtlacolchijtoya. Tlen panoc quichijqui para xiquimacasica Toteco huan para xijnequica ma niya nimechpalehuiti. Huan imoseltitzitzi inmotemacaque para inquitlatzacuiltise nopa tlajtlacolchijca tlacatl. Inquichijque nochi tlen inhuelque para inquixitlahuase nopa tlamantli para ama ma nesi imojuanti ax inquihuicaj tlajtlacoli.
47007012	Huajca quema nimechtlajcuilhui nopa amatlajcuiloli, ax elqui san para tlen tlajtlacolchijqui o san para tlen tlaijiyohui, pero nijnequiyaya para huelis xijnextica iixpa Toteco para innechicnel'iaj miyac.
47007013	Quema tijmatque para tlahuel intechicnel'iaj, nel'ia tipajque miyac. Huan achi m'as tipajque quema tijmatque quejatza inquiselijque Tito ica miyac paquilistli quema inmechpaxoloto. Nel'ia inquiyolchicajque huan inquifuerzajmacaque.
47007014	Achtohuiya niquilhuijtoya para inquiselisqu'iaj ica yejyectzi, huan quena, ax intechpinahualtijque. Queja nochipa nimechilhuijtoc nochi tlen melahuac, nojquiya quisqui melahuac tlen cuali niquilhui Tito inquichihuasqu'iaj.
47007015	Yeca ama Tito noja m'as inmechicnel'ia pampa quiilnamiqui quejatza inquineltocaque nochi tlen inmechilhui. Huan inquiselijque ica miyac tlatlepanitacayotl huan inhuihuipicayayaj pampa inquinequiyayaj inquichihuase tlen senquistoc cuali.
47007016	Huajca nel'ia nipaqui pampa nijmati nihueli nimotemach'ia ipan imojuanti, huan nijmati inquichihuase nochi tlen xitlahuac.
47008001	Ama noicnihua nijnequi nimechpohuilis tlen Toteco Dios quinchihuilijtoc tlaneltocani ipan tiopantini tlen mosentil'iaj campa hueli ipan tlali Macedonia, pampa nel'ia hueyi iyolo ica inijuanti.
47008002	Yonque inijuanti quipanotoque miyac tlaohuijcayotl, quipiyaj miyac paquilistli. Yonque teicneltzitzi, hueyi ininyolo huan tlahuel miyac tomi temacatoque para quinpalehuise sequinoc tlaneltocani tlen ax tleno quipiyaj.
47008003	Nijmati temacaque nochi tlen huelque huan teipa ica ininpaquilis temacaque noja m'as hasta pilquentzi mocajqui para inijuanti.
47008004	Huan ica nochi ininyolo techtlajtlanijque ma tijselica iniofrenda huan ma tiquinhuiquilica itlacajhua Toteco tlen tlaijiyohu'iaj pampa quinequiyayaj nopa paquilistli para huelis quinpalehuise.
47008005	Pero inijuanti noja m'as quichijque huejhueyi tlamantli huan ax queja tojuanti tijchiyayayaj, pampa achtohui motemacaque ininseltitzitzi ica Toteco huan teipa motemacaque ica tojuanti para techpalehuise pampa quiitaque para ya nopa ipaquilis Toteco.
47008006	Yeca quema niquitac tlen nopa tlaneltocani ipan tlali Macedonia temacatoyaj, niquilhui Tito ma yohui inmechitati, pampa yajaya inmechpalehui achtohui quema pejqui inquisentil'iaj nopa tomi huan nijnequiyaya ma inmechyolchicahuati para inquitlamisentilise nochi nopa tomi tlen inquinequiyayaj inquinmacase sequinoc.
47008007	Nijmati onpano cuali inquichihuaj nochi tlamantli. Tlahuel inquineltocaj Toteco. Onpano cuali intlamacht'iaj Itlajtol. Miyac inquimatij. Nochi tlen inquichihuaj, inquichihuaj ica nochi imoyolo. Huan tlahuel intechicnel'iaj queja timechnextilijque xiteicnelica. Huajca ama nojquiya ipan ni ofrenda, nimechyolchicahua para xijpiyaca hueyi imoyolo huan xitemacaca miyac tomi para toicnihua tlen tlaijiyohu'iaj.
47008008	Ax nimechnahuatis xijchihuaca. San nijnequi xijmatica para sequinoc tiopantini tlahuel quinequij quinpalehuise toicnihua tlen ax tleno quipiyaj. Intla nojquiya intemacaj miyac, inquinextise para nel'ia inteicnel'iaj.
47008009	Ya inquimatij para hueyi iyolo Tohueyiteco Jesucristo ica tlacame huan teicnel'ia miyac. Huan yonque yajaya itztoya tlahuel rico, mochijqui teicneltzi imopampa, para imojuanti huelis inmoricojchihuase ica tlen nel'ia ipati ipampa tlen yajaya quichijqui.
47008010	Huajca nimechmaca noconsejo para xijtlamisentilica nopa ofrenda tlen inquipehualtijque inquisentil'iaj se xihuijtla, pampa imojuanti tlen achtohui pejqui inquisentil'iaj tomi.
47008011	Huajca xijchihuaca nochi tlen inhuelij ama para xijtlamisentilica nopa ofrenda ica nopa paquilistli tlen achtohuiya inquipiyayayaj para intemacase.
47008012	Pampa intla se tlacatl temacas iofrenda ica iyolo, huajca Toteco quiselis nopa ofrenda queja tlen nopa tlacatl quipiya, yonque miyac o quentzi. Yajaya ax inmechtlajtlan'ia xitemacaca tlen ax inquipiyaj.
47008013	Pero ax nimechilhu'ia xitemacaca nelmiyac hasta moricojchihuase nopa sequinoc toicnihua huan imojuanti intlaijiyohuise pampa ax inquipiyase tlen ica inpanose. ¡Axtle!
47008014	San nijnequi ama para san se xiitztose huan niyon se ma ax mayanas. Amantzi quema inquipiyaj miyac, hueli inquinpalehuise tlen ax tleno quipiyaj. Huan queja nopa, quema inmechpolos tlen monequi, inijuanti nojquiya inmechpalehuise.
47008015	Eltos queja ijcuilijtoc ipan Itlajtol Toteco campa quiijtohua: "Yajaya tlen quisentili miyac pixquistli, ax mocahui miyac pampa quinpalehui sequinoc. Huan yajaya tlen quentzi quisentili, ax tleno quipolo pampa sequinoc quipalehuijque."
47008016	Nel'ia nijtlascamati Toteco Dios, pampa quichijtoc para Tito ma inmechicneli huan ma inmechpalehui san se queja na nijnequi nijchihuas.
47008017	Quema niquilhui ma yohui sampa campa imojuanti, nel'ia paquiyaya pampa yajaya iselti quinequiyaya sampa inmechitati.
47008018	Huan ihuaya Tito nojquiya nijtitlani ma inmechpaxaloti seyoc toicni tlen nochi tlaneltocani ipan tiopantini campa hueli quihueyimatij pampa yejyectzi tecamahu'ia Itlajtol Toteco.
47008019	Huan nojquiya toicnihua tlen campa hueli tiopantini quitequitlalijtoque ni toicni para ma nejnemi tohuaya para tijhuicase nopa tomi tlen quisentilijtoque huan tiquinmacase toicnihua tlen tlaijiyohu'iaj. Ni tequitl elis para ihueyitilis Tohueyiteco huan quinnextilis quejatza monequi timopalehuise.
47008020	Tiyase san sejco para axaca huelis techteilhuis para ax tijchijtoque tlen xitlahuac ica nopa hueyi ofrenda tlen toicnihua quisentilijtoque.
47008021	Tijchihuaj campeca para tijchihuase tlen xitlahuac iixpa Toteco huan iniixpa nochi tlacame.
47008022	Ica ni ome nojquiya nijtitlani seyoc toicni tlen technextilijtoc miyac huelta ipan miyac tlamantli tequitl para yaja nochipa quichihua cuali itequi Toteco. Huan ama noja m'as quinequi yas inmechitati ihuaya Tito pampa miyac motemach'ia ipan imojuanti para inquichihuase nochi tlen cuali ica ni ofrenda.
47008023	Intla se acajya inmechtlajtlanis ajqueya Tito, xiquinilhuica para yajaya nohuampo tlen tequiti nohuaya para san sejco timechpalehuise. Nojquiya xiquinilhuica para nopa tlacame tlen yohuij ihuaya itztoque inintlatitlanilhua tlaneltocani ipan tiopantini campa hueli. Tlen inijuanti quichihuaj eltoc para ihueyitilis Tohueyiteco Cristo.
47008024	Huajca xiquinselica ica cuali para toicnihua tlen itztoque ipan nochi tiopantini ma quimatica quejatza inquinicnel'iaj sequinoc tlaneltocani, pampa ya tiquinilhuijtoque para imojuanti miyac inteicnel'iaj.
47009001	Ax monequi nimechtlajcuilhuilis ipan ni amatlajcuiloli para xiquinpalehuica ica tomi toicnihua tlen tlaijiyohu'iaj,
47009002	pampa ya nijmati para tlahuel inquinequij inquinpalehuise. Huan ica paquilistli niquinilhuijtoc tlaneltocani ipan tlali Macedonia para imojuanti ipan tlali Acaya inpejque se xihuijtla para inmoilhu'iaj quejatza huelis inquinpalehuise. Yeca quema inijuanti quicajque tlen inquichihuayayaj, nechca nochi inijuanti quinequiyayaj quinpalehuise toicnihua nojquiya.
47009003	Huajca nimechtitlanil'ia ni toicnihua para ma quisa melahuac tlen niquijto tlen imojuanti. Huajca nijnequi xijsentilica nopa tomi huan ximocualtlalica para inquinmactilise.
47009004	Nel'ia nimopinahuasqu'ia huan imojuanti nojquiya, intla sequin tlen tlali Macedonia yase nohuaya hasta imotlal huan timechpantitij ax inquisentilijtoque nopa tomi. Ya niquinilhuijtoc para tlahuel inquinequiyayaj inquinpalehuise tlen teicneltzitzi.
47009005	Yeca nimoilhui m'as cuali ma yaca achtohui ni toicnihua para inmechpalehuise inquisentilise se hueyi ofrenda tlen inquitencajtoque intemacase. Quej nopa nesis intemacaj ica paquilistli huan ax pampa inmechfuerzajhuijtoque.
47009006	Xiquilnamiquica inin: Aqui tocas quentzi, pixcas quentzi. Huan aqui tocas miyac, nojquiya miyac pixcas.
47009007	Sesen imojuanti monequi temacas queja ipa moyolilhuijtoc para temacas. Amo xitemacaca ica cuesoli, niyon pampa seyoc inmechfuerzajhu'ia, pampa Toteco quiicnel'ia tlen temaca ica paquilistli.
47009008	Huan Toteco Dios quipiya nochi chicahualistli para inmechmacas tlahuel miyac tlatiochihualistli hasta mocahuas para nochipa inquipiyase nochi tlen monequi, huan nojquiya inquipiyase miyac para ica inquinpalehuise sequinoc.
47009009	Ijcuilijtoc ipan Itlajtol Toteco campa quiijtohua: "Se cuali tlacatl quinpalehu'ia miyac tlen teicneltzitzi. Nopa cuali tlamantli tlen quichihua mocahuas para nochipa."
47009010	Pampa yajaya Toteco Dios tlen techmaca xinachtli para tijtocase huan yajaya tlen quitiochihuas tlen tijtocaj para ma oncas tlen tijcuase. Huan Toteco nojquiya inmechmacas tlahuel miyac xinachtli para inquitocase huan yajaya quinmiyaquilis tlen inquitocaj para inquipiyase se hueyi pixquistli. Quej nopa inquipiyase tlahuel miyac tlamantli tlen cuali para ica inquinpalehuise sequinoc.
47009011	Quena, Toteco inmechmacas tlahuel miyac para huelis intemacase miyac. Quej nopa, quema tiquinmactilise tlen teicneltzitzi nopa hueyi ofrenda tlen inquisentilijtoque, inijuanti quitlascamatise huan quipaquilismacase Toteco Dios.
47009012	Huajca quema inquintitlanilise nopa tomi, ax san tiquinmacase tlen quinpolohua nopa tlaneltocani, pero tijchihuase para ma quitlascamatica Toteco ica nochi ininyolo.
47009013	Quena, quema quiselise nopa tlapalehuili, quipaquilismacase Toteco pampa inquinmacaque hasta mocahua tlen monequiyaya. Huan nojquiya quema intemacaj miyac, intenextil'iaj para nel'ia inquitlepanitaj nopa cuali tlajtoli tlen Tohueyiteco Cristo.
47009014	Nojquiya ica miyac teicnelijcayotl inijuanti momaijtose ica Toteco imopampa, pampa quiitase para nel'ia hueyi iyolo ica imojuanti huan inmechtiochijtoc miyac, huan yeca hueli inquinpalehu'iaj.
47009015	Ma tijtlascamatica Toteco Dios pampa techmacatoc Cristo, nopa regalo tlen nel'ia hueyi hasta ax hueli tijtlamipohuase tlen ya.
47010001	Na niPablo nimechtlajtlan'ia se tlamantli huan nitlajtlani ica yamanic huan ica miyac teicnelijcayotl queja Cristo quichihuasqu'ia. Imojuanti inquiijtohuaj nimechnojnotza nelchicahuac quema nimechtlajcuilhuil'ia, pero quema niitztoc imohuaya, nimoicnochihua huan nimechnojnotza yamanic.
47010002	Nimechtlajtlan'ia para quema niajsiti campa imojuanti, amo xinechchihuilica ma nicamatis chicahuac ica nopa tlacame tlen quiijtohuaj san nijchihua tlamantli para nimohueyimatis queja sequinoc tlacame ipan ni tlaltepactli quichihuaj.
47010003	Quena, na san nieli se tlacatl tlen ninemi ipan ni tlaltepactli, pero quema nimotehu'ia ica tlen ax cuali, ax nitlatehu'ia queja tlacame quichihuaj ipan ni tlaltepactli.
47010004	Quema titlatehu'iaj, ax tijtequihu'iaj tepostli queja tlacame quitequihu'iaj nica, pero tijtequihu'iaj ichicahualis Toteco Dios tlen quixolehua nochi nopa chicahuac tlamantli tlen Axcualtlacatl.
47010005	Yeca hueli tijtlanij inintlajtol huan nochi tlalnamiquilistli tlen quinchihuil'iaj tlacame ma mohueyimatica huan quintzacuil'iaj para ma ax quiixmatica Toteco. Huan nochi tlen se tlacatl moyolilhu'ia, tijyejyecohuaj huan tijchihuil'iaj para nopa tlanejnehuilistli ma mopatla ica tlen Cristo quiijto para melahuac huan para nopa tlacatl ma quineltocas ya.
47010006	Huajca quema imojuanti inquitlamichihuase tlen quiijtohua Toteco huan inmotlamixitlahuase queja monequi, tiquintlatzacuiltise inijuanti tlen noja aya tlatlepanitaj.
47010007	Imojuanti inquitlachil'iaj queja nesi se tlamantli. Queja nesi itlachiyalis se tlacatl, pero ax inquiitaj quejatza eltoc ipan iyolo. Intla se tlen itztoc imohuaya moilhu'ia para temachtli ya iaxca Cristo, huajca ma quimachili para tojuanti nojquiya tiiaxcahua queja ya.
47010008	Huan yonque sequin quiijtose nimohueyimati miyac ica nopa tequihuejcayotl tlen Tohueyiteco Jes'us nechmacatoc, ax nipinahua. Pampa nel'ia nijpiya tequihuejcayotl para nimechpalehuis para achi m'as ximoscaltica ipan Tohueyiteco Jes'us, pero nopa tequihuejcayotl ax eltoc para nimechcuapolhuilis imotlalnamiquilis.
47010009	Nimechilhu'ia ya nopa para amo ximoilhuica nijnequi nimechtemajmatis ica noamatlajcuilol.
47010010	Nijmati sequin nepa quiijtohuaj para ma ax quichihuilica cuenta noamatlajcuilol. Quiijtohuaj para ipan noamatlajcuilol nimechnojnotza nelchicahuac, pero quema niitztoc imohuaya, ax nijpiya tequihuejcayotl, niyon ax nijmati nicamatis cuali.
47010011	Pero ma quimatica tlen queja nopa quiijtohuaj para queja nimechnojnotza chicahuac ipan amatlajcuiloli quema ax niitztoc imohuaya, nojquiya nimotlalis chicahuac quema niitztos imoixpa.
47010012	Ax nimohueyimatisqu'ia huan niquijtosqu'ia para nihueyi queja nopa sequinoc tlen inmechilhu'iaj para inijuanti m'as cuajcualme. Inijuanti san motlachil'iaj huan moilhu'iaj para nel'ia cuajcualme. Ax quintlachil'iaj sequinoc tlen nel'ia nemij xitlahuac. Inijuanti moyejyecohuaj ininseltitzitzi ica tlayejyecoli tlen inijuanti quisencajtoque. ¡Nel'ia huihuitique!
47010013	Pero tojuanti, ax timohueyimatij ica se tequihuejcayotl tlen ax tijpiyaj. ¡Axtle! San tijnequij tijchihuase nochi nopa tequitl tlen Toteco quiiyocacajtoc para tojuanti huan techmacatoc ma tijchihuaca. Huan se parte tlen nopa tequitl eltoc nepa imohuaya para timechpalehuise.
47010014	Ax tijpanoltil'iaj tlen techtocarohua quema timechilhu'iaj para tijpiyaj tequihuejcayotl ica imojuanti, pampa tojuanti tlen achtohui tiyajque hasta campa imojuanti huan timechilhuijque nopa cuali tlajtoli tlen Cristo.
47010015	Nojquiya ax timohueyimatque huan tiquijtohuaj tijchijque se tequitl campa imojuanti tlen sequinoc nel'ia quichijtoque. ¡Axtle! Tojuanti san tijchiyaj para quema m'as chicahuac inquineltocase Toteco, noja m'as huelis titequitise nepa campa imojuanti, pero san tijchihuase nopa tequitl tlen Toteco techmacatoc ma tijchihuaca.
47010016	Huan nojquiya tijchiyaj para huelis titlacamanalos itlajtol Toteco ipan sequinoc altepetini tlen m'as huejca tlen imojuanti campa axaca tequititoc. Quej nopa axaca huelis quiijtos timohueyimatij ica se tequitl tlen sequinoc ya quipehualtijtoyaj.
47010017	Huajca intla se acajya quinequi mohueyimatca camatis, huajca ma mohueyimatica ica nochi tlen Tohueyiteco quichihuilijtoc.
47010018	Ax ipati quema tojuanti timohueyimatij, pero tlahuel ipati quema techhueyimati Toteco.
47011001	Nijnequi xinechijiyohuica se tlalochtli huan xinechcahuilica ma nimohueyimati se quentzi queja se tlen huihuitic.
47011002	Nel'ia nimechtlasojtla miyac queja Toteco Dios inmechtlasojtla. Eltoc queja se nitetat tlen nijsencajqui para nimechtemactilis para inelise iniaxcahua Cristo. Huan nijnequi nimechnextis iixpa huan nijmati inelise queja se cuali ichpocatl tlen ax quema nejnentoc ica seyoc, huan nijnequi xiquicnelica san ya.
47011003	Pero niquimacasi para huelis Axcualtlacatl inmechcajcayahuas queja huejcajquiya quicajcayajqui Eva. Huelis quiijtlacos imotlalnamiquilis para ayoc inquiicnelise san Cristo ica se imoyolo tlen cuali iixpa.
47011004	Pampa nijmati quema ajsico sequinoc tlacame campa imojuanti tlen tlamacht'iaj seyoc tlajtoli para inmomaquixtise tlen ax queja timechilhuijtoque, inquinsel'iaj ica yejyectzi. Yonque ajsij tlen tlamacht'iaj seyoc tlamachtilistli tlen Jes'us tlen ax queja timechmachtijtoque, o quinequij xijselica seyoc tlamantli itonal tlen ax Itonal Toteco, imojuanti nima inquinneltocaj.
47011005	Pero na nimoilhu'ia para nopa tlayolmelahuani tlen inmoilhu'iaj quipiyaj m'as tlanahuatili, ax m'as huejhueyi que na.
47011006	Pampa yonque ax nimomachtijtoc para nicamatis tlamiyacapa ica tlajtoli tlen tlahuel yejyectzi, na cuali nijmati tlen nitlamacht'ia, huan miyac huelta nimechnextilijtoc para melahuac notlamachtil.
47011007	¿Atlac nitlajtlacolchijqui quema nimechpohuili itlajtol Toteco huan ax nimechtlajtlani xinechmacaca tlen ica nipanos? Nimoicnonejqui para huelis inmohueyichihuase imojuanti.
47011008	Eltoc queja "niquintlaxtequili" toicnihua ipan sequinoc tiopantini para huelis nimechpalehuis, pampa nijseli inintomi para ica nimopanolti quema nitequitiyaya campa imojuanti.
47011009	Huan quema niitztoya imohuaya huan nechpolohuayaya tlen ica nipanos, ax nimechtlajtlani xinechpalehuica. Elque nopa tlaneltocani ipan tlali Macedonia tlen ajsicoj huan nechhualiquilijque nochi tlen monequiyaya. Nochipa nimomocuitlahui para ax nimechcuatotoni huan queja nopa noja nijchijtiyas pampa ax quema nijnequi nimechcuatotonis ica tlen nechpolohua.
47011010	Queja temachtli nijmati Cristo itztoc ipan na, nojquiya temachtli nijmati para ax nijselis imotomi, huan ax nijselis inintomi sequinoc tlen ehua ipan nochi nopa tlali Acaya, pampa ax nijnequi acajya ma nechcamatzacuas. Nijnequi para huelis niquijtos para ax tleno nijsel'ia tlen imojuanti quema nitequiti imohuaya.
47011011	Pero amo ximoilhuica para ax nijsel'ia imotomi pampa ax nimechicnel'ia. ¡Axtle! Toteco Dios quimati para nel'ia nimechicnel'ia miyac.
47011012	Ax nijsel'ia imotomi pampa nijnequi niquincamatzacuas nopa tlacame tlen tlahuel quinequij quiijtose para quichihuaj san se quej na. Ax neli tequitij queja na, pampa inijuanti ax tlamacht'iaj intla tlacame ax quintlaxtlahu'iaj.
47011013	Inijuanti san istlacatij, ax neli itlayolmelajcahua Toteco. Mochihuaj queja itlayolmelajcahua Toteco san para inmechcajcayahuase.
47011014	Huan amo san ximotlachilica ica tlen quichijtoque, pampa Axcualtlacatl nojquiya moixpatla huan mochihua queja se elhuicac ejquetl tlen huala nepa campa onca tlahuili.
47011015	Huajca amo ximosentlachilica intla itequipanojcahua Axcualtlacatl nojquiya monext'iaj queja tlamachtiani tlen cuajcualme. Pero teipa quinchiya se tlatzacuiltilistli queja quinamiqui ipampa tlen ax cuali quichijtoque.
47011016	Sampa nimechilhu'ia para ma axaca moilhuis nihuihuitic o nilocojti pampa quej ni nicamati. Pero yonque inmoilhu'iaj nihuihuitic, xinechcahuilica ma nicamati tlen na noselti para nimohueyimatis se quentzi.
47011017	Quema nimohueyimati, ax nicamati queja Tohueyiteco camati. Nicamati queja se tlen huihuitic tlen quipact'ia mohueyimatis ica itlajtol.
47011018	Pero pampa nopa sequinoc tlacame tlen inmechmacht'iaj mohueyimatij ica tlen quichijtoque, huajca na nojquiya nijchihuas.
47011019	Nijmati para imojuanti inmoilhu'iaj para tlahuel intlalnamiquij, huajca ¿para tlen inmechpact'ia inquitlacaquilise tlen huihuitique?
47011020	Inquitlacaquil'iaj aqui hueli tlen inmechnahuat'ia queja initequipanojcahua. Inquincahuil'iaj ma inmechquixtilica imotomi huan ma inmechcajcayahuaca. Inquincahuil'iaj ma mohueyimatica huan ma inmechixtlatzinica.
47011021	Nimopinahua nimechilhuis para ax nijpiya chicahualistli para queja nopa nimechchihuilis. Pero intla monequi nimohueyimatis para innechitase queja inijuanti, nojquiya huelis nimohueyimatis. (Nicamati queja se huihui tlacatl.)
47011022	Inijuanti quiijtohuaj para hebreo tlacame, huan na nojquiya nihebreo. Quiijtohuaj para israelitame, nopa tlacame tlen Toteco quintlapejpenijtoc, huan na nojquiya niisraelita. Inijuanti quiijtohuaj para iixhuihua Abraham, huan na nojquiya niiixhui.
47011023	Quiijtohuaj para quitequipanohuaj Tohueyiteco Cristo, pero na achi m'as nijchijtoc hueyi tequitl que inijuanti. (Nijsenhuiquil'ia nicamati queja se huihui tlacatl.) Na nitequititoc m'as chicahuac que inijuanti. Tlahuel miyac huelta nechmaquilijtoque tlacame. Miyac huelta nechtzactoque ipan tlatzactli, huan miyac huelta tlacame quinectoque nechmictise.
47011024	Macuili huelta israelitame nechcuartajhuijtoque hasta nopa treinta y nueve hueltas tlen quicahuil'ia totlanahuatil.
47011025	Eyi huelta nechhuitejque. Se huelta nechtepachojque. Eyi huelta niitztoya para nimisahuis ipan hueyi atl pampa atzonpolijqui nopa cuacanahua tlen ipan niyohuiyaya. Semilhuitl huan seyohual niitztoya tlatlajco hueyi atl pampa atzonpolijqui tocuacanahua.
47011026	Ninejnentoc tlahuel miyac para niquinilhuis tlacame itlajtol Toteco campa hueli yonque mahuilili noojhui o tlahuel huejca. Niquinixcotontoc miyac hueyi atl tlen mahuilili. Nimopantijtoc ininhuaya tlaxtequini. Nimopantijtoc campa mahuilili iniixpa israelitame tlen notlacajhua huan iniixpa tlacame tlen ax israelitame. Nijpanotoc tlen mahuilili ipan altepetini, huan ipan huactoc tlali campa tlatzitzica huan ipan hueyi atl. Huan nimopantijtoc campa mahuilili quema nimopanti ininhuaya tlacame tlen quiijtohuaj para tlaneltocani, pero ax neli.
47011027	Nitequititoc chicahuac hasta tlahuel nisiyajtoc. Quemantzi ax nijpixqui niyon se tlalochtli para nicochis. Miyac huelta nimayanayaya huan niamiquiyaya miyac pampa ax nijpixqui tlacualistli. Quemantzi nisesecuiyaya pampa ax nijpixqui tlen nimoquentis.
47011028	Huan ax san nochi ni tlamantli tlen nechcuesolmaca, nojquiya mojmostla nimocuesohua pampa nochi inincuesol nochi tlaneltocani ipan campa hueli tiopantini.
47011029	Quema se tlaneltocaquetl mococohua o ax quipiya fuerza ipan Toteco, na nojquiya nijmachil'ia para nimococohua. Intla se acajya quiyoltilana se tlaneltocaquetl ma tlajtlacolchihua, na nojquiya nimopinahua huan nicualani ica tlen quicajcayajqui.
47011030	Intla monequi nimohueyimatis, san nimohueyimatis ica tlamantli tlen tenextil'ia para ax nijpiya chicahualistli na.
47011031	Toteco Dios, yajaya tlen iTata Toteco Jes'us huan tlen quinamiqui ma tijhueyichihuaca para nochipa, yajaya quimati para senquistoc melahuac tlen nimechilhu'ia.
47011032	Quema niitztoya ipan altepetl Damasco, nopa gobernador tlen quitequitlalijtoya Tlanahuatijquetl Aretas, quintlali soldados campa ipuertajyo nopa altepetl para ma nechitzquica.
47011033	Pero noicnihua nechtlatijque ipan se hueyi chiquihuitl huan nechtemohuijque ipan se ventana tlen eltoya ipan nopa tepamitl tlen quiyahualohua nopa altepetl. Quej nopa huelqui nicholo tlen nopa gobernador.
47012001	Na nijmati para san tlapic m'as nicamatis tlen na, pero noja nijchihuas. Ama nijnequi nimechilhuis tlen niquitztoc ipan tlanextili huan nimechilhuis tlen tlamantli tlen Toteco nechnextilijtoc.
47012002	Quipiya 14 xihuitl Toteco nechhuicac ipan nopa expa elhuicac tlen m'as huejcapa campa yajaya mocahua. Ax nijmati intla quihuicac notlacayo o axtle, san Toteco Dios quimati tlen panoc, pero na ya nijneltocayaya Cristo quema panoc.
47012003	Pero ax nijmati intla niyajqui ica notlacayo o axtle. San Toteco quimati.
47012004	Pero, quena, nijmati nechtilanqui hasta elhuicac campa tlahuel tlayejyectzi. Huan nopona nijcajqui tlajtoli tlen onpano ixtacatzi hasta ax hueli niquijtos pampa ax nechcahuil'iaj.
47012005	Na nihuelisqu'ia nimohueyimatis ica nochi tlen niquitac nopona, pero ax nijchihuas. Intla nijnequisqu'ia nimohueyimatisqu'ia ica se tlamantli, nimechpohuilisqu'ia tlamantli tlen inmechnextilis para ax nijpiya chicahualistli.
47012006	Huan intla nijnequisqu'ia nimohueyimatis tlen noselti, san nimechilhuisqu'ia tlen melahuac. Pero ax nijnequi nicamatis tlen na. Ax nijnequi tlacame ma tlahuel nechtlepanitaca. Nijnequi san ma nechtlepanitaca ipampa tlen quiitztoque nijchihua huan pampa tlen quicactoque nitlamacht'ia.
47012007	Huan Toteco ax quinejqui ma nimohueyimati ica nochi nopa huejhueyi tlamantli tlen nechnextili, huan yeca nechmacac se tlamantli tlen eltoc queja se huitztli ipan notlacayo. Eltoc se itlatitlanil Axcualtlacatl tlen ajsitoc para ma nechtlaijiyohuilti para ma amo nimohueyimati ica tlen ax quinamiqui.
47012008	Expa nijtlajtlanijtoc Tohueyiteco para ma nechquixtili,
47012009	pero yajaya nechilhui: "¡Axtle! Hueyi noyolo ica ta huan san ya nopa monequi. Nochicahualis achi m'as mopannext'ia quema se tlacatl ax quipiya fuerza." Huajca yeca nipaqui pampa ax nitetic, pampa queja nopa monext'ia nopan na ichicahualis Cristo.
47012010	Quena, nipaqui pampa ax nitetic huan nipaqui quema tlacame nechtlaijilhu'iaj. Nipaqui quema ax nijpiya tlen ica nipanos huan quema tlacame nechtlaijiyohuilt'iaj. Nipaqui quema nijpano trabajojyotl pampa niquixmati Cristo, pampa quema ax nijpiya fuerza, ya nechchihua nitetic pampa Cristo nechmaca ichicahualis.
47012011	Nicamatitoc tlen noselti queja se nihuihui tlacatl. Pero eltoc pampa imojuanti innechfuerzajhuijtoque ma nijchihua. Monequiyaya incamatitosqu'iaj cuali tlen na, pero ax ya nopa inquichijque. Yonque nimechilhuijtoc para ax tleno nopati, melahuac niyon quentzi niitztoc m'as nipilsiltzi iixpa Toteco que nopa tlacame imohuaya tlen quiijtohuaj para inijuanti itlayolmelajcahua Toteco tlen m'as huejhueyi.
47012012	Quema niitztoya imohuaya nimechnextili para melahuac niitlayolmelajca Toteco pampa nijchijqui miyac tlanescayotl, huan chicahualnescayotl, huan tlamantli tlen ica san inmosentlachiliyayaj.
47012013	Ax huelis inquiijtose para niquinchihuilijtoc sequinoc m'as cuali huan ax queja nimechchihuili imojuanti. San, quena, nijseli iniofrendas huan ica imojuanti ax nijnequiyaya nimechcahuilis xinechpanoltica. Xinechtlapojpolhuica intla ya ni elqui se tlamantli tlen inmechtlanahui.
47012014	Ama nimocualtlal'ia para nimechpaxaloti ica expa. Pero ica ax tleno ica nimechcuatotonis pampa ax nijnequi imotomi, na nimechnequi imojuanti. Imojuanti innoconehua huan inquimatij ax inintequi coneme para quiajcocuise tomi para inintatahua, pero inintequi tetatme quiajcocuise tomi para quinpanoltise ininconehua.
47012015	Huajca ica paquilistli nijtlamiltis nochi tlen nijpiya huan hasta na nojquiya nimotemactilis para nimechpalehuis para inquisase cuali iixpa Toteco. Huan nimotemactilis para nimechpalehuis yonque nesi para quema m'as nimechicnel'ia, ax m'as innechicnel'iaj.
47012016	Huan yonque inquimatij ax nimechtlajtlani para innechpanoltise, itztoque sequin campa imojuanti tlen quiijtohuaj nimechcajcayajqui. Quiijtohuaj nieli se tlacajcayajquetl tlen tlahuel nijmati nitlacajcayahuas.
47012017	Pero ¿quejatza huelis quiijtose ya nopa? ¿Atlac inmechquixtili se tlaquiya tlen nimechtitlanilijtoc? ¡Axtle!
47012018	Nijtlajtlani Tito ma yohui inmechitati huan nijtitlanqui seyoc toicni ihuaya, pero inijuanti ax tleno inmechtlajtlanijque. ¿Ax que? Inijuanti huan na san se tlamantli tijchihuaj. San se ojtli tijtoquil'iaj huan san se Itonal Toteco tijpiyaj.
47012019	Huelis inmoilhu'iaj nimechilhu'ia nochi ya ni para timomanahuise imoixpa, pero axtle, ax quej nopa. Toteco Dios huan Toteco Cristo quimatij para nochi tlen nimechilhuijtoc eltoc para nimechpalehuis inmoscaltise m'as ipan Toteco.
47012020	Pero niquimacasi para quema niajsiti campa imojuanti, huelis ax nimechpantiti queja na nijnequi, huan yeca ax inpaquise ica tlen monequis nimechilhuis. Niquimacasi nimechpantiti inmonajnanquilijtose, inmoiyocanectose, incualantose, inmotlajcoxelojtose, inmotlaijilhuijtose, inmoijilnamictose, inmohueyimajtose huan inmoiyocacajtose para sesen quichijtos san tlen quinequi.
47012021	Quena, niquimacasi pampa huelis quema niyas nopona, noTeco sampa nechpinahualtis ica quejatza initztoque. Huelis monequi nichocas. Huelis miyac tlen mosentil'iaj imohuaya ama tlen achtohuiya tlajtlacolchijque aya moyolcueptoque. Huelis noja tlen hueli quichihuaj ica tlen ax ininnamic huan quichihuaj sequinoc tlamantli tlen ax cuali.
47013001	Ama ica expa nimechpaxaloti. Itlajtol Toteco quiijtohua intla monequi tijnextise para melahuac se tlamantli, monequi ome o eyi testigos tlen quiitztoque tlen panoc para tenextilise tlamiyacapa tlen melahuac panoc.
47013002	Quema nimechpaxaloto ica ompa, niquincamahui inijuanti tlen tlajtlacolchijtoyaj, huan ama, queja niitztosqu'ia nopona imohuaya, sampa niquincamahu'ia inijuanti huan nochi sequinoc imojuanti. Huan nimechyolmelahua para quema niyas nopona ni huelta, ayoc nijpiyas noyolo imohuaya huan nochi niquintlalnamictis.
47013003	Inquitemohuayayaj se tlanescayotl para inquimatise intla Tohueyiteco Cristo camati nopan na o axtle, huan quena, Cristo inmechnextilis. Huan quema yajaya inmechnextilis ax elis se tlamantli yamanic tlen quichihuas, pero inmechnextilis ihueyi chicahualis.
47013004	Yonque nesqui queja itlacayo Cristo ax quipixqui chicahualistli quema quicuamapeloltijque huan yajaya mijqui, ama yajaya yoltoc huan quipiya ihueyi chicahualis Toteco. Huan ama tojuanti tiitztoque queja yajaya elqui huan ax tijpiyaj chicahualistli ipan tojuanti, pero pampa timotlatzquilijtoque ipan Cristo, tijpiyaj yancuic nemilistli ipan ya, huan tijpiyase ichicahualis Toteco huan nopa chicahualistli tijtequihuise quema tiitztose nopona imohuaya.
47013005	Huajca ximotlajtlachilica cuali intla nel'ia intlaneltocani o axtle. Ximoyejyecoca intla inquichihuaj tlamantli tlen quinext'iaj para nel'ia inquineltocaj Tohueyiteco o axtle. Ximotlajtlanica intla temachtli inquimatij para Jesucristo itztoc ipan imoyolo. Pampa intla axtle, huajca intzinquisque ipan nopa tlayejyecoli pampa ax neli inquineltocaj.
47013006	Na nimochiya xijneltocaca para tojuanti ticualquistoque ipan ni tlayejyecoli huan nel'ia tiiaxcahua Cristo.
47013007	Tijtlajtlan'iaj Toteco para quema tiajsise, ma timechpantise para ax inquichihuaj niyon se tlamantli tlen ax cuali. Ax tijtlajtlan'iaj para tlacame ma techcualitaca huan ma quiijtoca para tijchijque se cuali tequitl. Nijnequi xijchihuaca tlen xitlahuac masque ayoc monequis notequi nopona huan nesi para ax quisqui cuali totequi ica imojuanti.
47013008	Pampa intla nochi imojuanti nopona ya inquichihuaj tlen xitlahuac, ax tleno m'as monequi nijchihuas. Pero intla noja polihui inmonejnemiltise tlen xitlahuac, huajca oncas notequi para ma nimechpalehuis xijchihuaca tlen xitlahuac.
47013009	Tojuanti nel'ia tipaquise intla quema tiajsitij, nochi imojuanti inquineltocatose Toteco ica nochi imoyolo huan ax monequis ticamatise chicahuac. Huajca timomaijtohuaj ica Toteco para xiitztoca intlaneltocani tlen ya inquichihuaj nochi tlen senquistoc cuali iixpa.
47013010	Yeca nimechtlajcuilhui ni amatlajcuiloli para xijcualtlalica nochi tlen monequi para ax monequis nimechnextilis nochicahualis quema nimechpaxalos. Huan nopa tequihuejcayotl tlen Toteco nechmacac, ax nijnequi nijtequihuis para nimechtlatzacuiltis huan nimechcocos, pero nijnequi para huelis nijtequihuis para nimechpalehuis para inmoscaltise ipan Toteco.
47013011	Huajca ama, noicnihua, para nijtlamiltis nijnequi nimechilhuis xijpiyaca paquilistli. Xijsencahuaca nochi tlen ax cuali campa imojuanti para nochi eltos senquistoc cuali. Ximosemacaca. Xijpiyaca san se imotlalnamiquilis huan xiitztoca ica tlasehuilistli ipan imoyolo. Huan queja nopa, Toteco Dios tlen teicnel'ia huan tlen temaca tlasehuilistli itztos imohuaya.
47013012	Ximotlajpaloca se ica sequinoc huan ximotzoponica ica se tlatlepanitacayotl tlen tlatzejtzeloltic pampa inmoicnel'iaj ipan Toteco.
47013013	Nochi tlen iaxcahua Toteco inmechontlajpalohuaj.
47013014	Ma itztoca imohuaya Tohueyiteco Jesucristo tlen hueyi iyolo ica imohuaya, huan Toteco Dios tlen inmechicnel'ia huan Itonal Toteco tlen nemi ica imohuaya para inmechyacantiyas. Quej nopa ma eli.
48001001	Na niPablo, niitlayolmelajca Jesucristo nimechtlajcuilhu'ia. Ax nechtequitlalijque tlacame para nielis niitlayolmelajca Jesucristo, niyon ax nechilhuijque sequinoc quema Toteco nechtequitlali. Nechtequimacaque Jesucristo huan Toteco Totata tlen quiyoliti Jes'us quema mictoya.
48001002	Na huan nochi toicnihua ipan Cristo tlen itztoque nicani nohuaya timechtlajpalohuaj imojuanti tlen initztoque ipan itiopahua Toteco ipan tlali Galacia.
48001003	Toteco Totata huan Toteco Jesucristo ma quipiyaca hueyi ininyolo ica imojuanti huan ma inmechmacaca tlasehuilistli ipan imoyolo.
48001004	Jesucristo motemacac huan mijqui para techmaquixtis tlen totlajtlacolhua huan para techmalacanis tlen nopa tlen ax cuali tlen onca ipan ni tonali pampa ya ni elqui ipaquilis Toteco Totata para quichihuas.
48001005	Huajca ma tijhueyimatica Toteco nochi tonali para nochipa. ¡Quej nopa ma eli!
48001006	Nel'ia ax hueli nijneltoca para nimantzi inquicajtejque Toteco tlen quipiya hueyi iyolo imohuaya ipan Jesucristo huan tlen inmechnotzqui para iniaxcahua. Ama ya inquitoquil'iaj seyoc tlamantli tlamachtili tlen ax queja tlen nimechilhui huan inmoilhu'iaj ya nopa inmechtlajtlacolquixtis.
48001007	Pero ax neli onca seyoc tlamachtilistli tlen huelis inmechtlajtlacolquixtis. San itztoque sequin tlacame tlen inmechcuapolhuil'iaj imotlalnamiquilis, huan quinequij quipatlase nopa cuali tlajtoli tlen Cristo.
48001008	Intla aqui hueli tlacatl inmechilhuis seyoc tlamachtilistli tlen quiijtohua para huelis inmechtlajtlacolquixtis, ma quiajsi ihueyi cualancayo Toteco. Quena, yonque na niyasqu'ia campa imojuanti o yonque se elhuicac ejquetl hualajsqu'ia tlen elhuicac huan inmechmachtisqu'ia seyoc tlamachtilistli huan ax ya tlen timechmachtijtoque, ma quiajsi ihueyi cualancayo Toteco.
48001009	Sampa nimechilhu'ia tlen ya nimechilhuijtoc. Intla se acajya inmechilhuis seyoc tlamachtili tlen ax queja tlen inquiselijtoque, ma quiajsi ihueyi cualancayo Toteco.
48001010	Ax nimechilhu'ia ya ni pampa nijnequi nimechpactis, o nijnequi ma nechcualitaca tlacame. Nimechilhu'ia ya ni pampa nijnequi nijyolpactis Toteco Dios. Intla nijtemosqu'ia ma nechcualitaca tlacame, huajca ayoc niitztosqu'ia niitequipanojca Cristo.
48001011	Noicnihua, nijnequi xijmatica para nopa cuali tlajtoli tlen nimechilhuijtoc ax san tlacame quisencajtoque ica inintlalnamiquilis.
48001012	Ax elqui se tlacatl tlen nechilhui nopa cuali tlajtoli. Elqui Jesucristo tlen nechnextili.
48001013	Ya inquicactoque queja eltoya nonemilis achtohuiya quema nijtoquiliyaya toisraelita tlamachtil. Inquicactoque quejatza tlahuel niquintlatzacuiltiyaya nochi tlen quineltocayayaj Tohueyiteco. Quena, nijnequiyaya niquintzontlamiltis nochi tlen itztoyaj ipan itiopa Toteco.
48001014	Tlen nochi israelitame ipan notlal tlen nohuaya moscaltiyayaj na nielqui tlen m'as nimomachti toisraelita tlamachtil. Huan ica nochi noyolo nijchijqui campeca para nijchihuas senquistoc nochi tlen quiijtohua inintlamachtil tohuejcapan tatahua.
48001015	Pero Toteco ya nechiyocatlalijtoya para nielis niitlayolmelajca quema aya nitlacatiyaya, huan yajaya nechnotzqui pampa quipixqui hueyi iyolo nohuaya.
48001016	Huan nechnextili Icone Cristo huan nechtequimacac para ma niquinilhui tlacame tlen ax israelitame tlen Cristo. Huan quema monextijtoya noca na, ax niyajqui nijcamahuito se tlacatl para ma nechconsejomaca tlaque nijchihuasqu'ia.
48001017	Niyon ax niyajqui ipan hueyi altepetl Jerusal'en para niquinitati nopa tlayolmelahuani tlen Toteco quinnotzqui quema aya nijneltocayaya. Niyajqui huejca hasta tlali Arabia para niitztos noselti. Huan m'as teipa quema niquisqui Arabia, sampa nimocuepqui ipan altepetl Damasco.
48001018	Ax niyajqui Jerusal'en hasta ya panotoya eyi xihuitl. Huajca quena, niyajqui niquitato Pedro huan nimocajqui ome samano ihuaya.
48001019	Pero nopa sequinoc itlayolmelajcahua Toteco, ax niquinitac. San niquitac Jacobo, iicni teipan ejquetl Tohueyiteco Jes'us.
48001020	Toteco quimati xitlahuac nochi tlen nimechtlajcuilhuijtoc nicani huan ax niistlacati.
48001021	Teipa niyajqui ipan tlali Siria huan tlali Cilicia.
48001022	Pero nopa tiopantini tlen tlaneltocani tlen mosentil'iaj campa hueli ipan tlali Judea noja aya quema nechitztoyaj.
48001023	Inijuanti san quicajque quiijtohuaj para nopa tlacatl tlen achtohuiya quintlatzacuiltiyaya huan quinequiyaya quitlamiltis nopa cuali tlajtoli tlen Jesucristo tlen inijuanti quineltocaj, ama quinilhuiyaya nochi tlacame para ma quineltocaca Jesucristo.
48001024	Huajca nochi inijuanti quihueyimatiyayaj Toteco pampa quipatlatoya nonemilis.
48002001	Huan teipa quema ya panotoya seyoc catorce xihuitl, sampa niyajqui altepetl Jerusal'en ihuaya Bernab'e. Huan nojquiya nijhuicac Tito.
48002002	Niyajqui pampa Toteco nechnextili ma niya. Huan quema niitztoya nepa, nimosentili ininhuaya nopa tlayacanca israelita tlaneltocani para huelqui ticamatique san tojuanti. Nijnequiyaya niquinilhuis nopa cuali tlajtoli tlen niquinpohuiliyaya tlacame tlen ax israelitame para ax onca se tlamantli tlen techiyocatlalis. Ax nijnequiyaya ma quisa san tlapic nochi tlen tijchijtoque.
48002003	Huan inijuanti quicualcajque tlen nitlamachtiyaya, huan ax quiijtojque para Tito tlen itztoya nohuaya ma motequili nopa tlanescayotl tlen itoca circuncisi'on, yonque yajaya eliyaya se griego tlen ax quiixmati nopa tlamantli.
48002004	Pejqui nopa tlalnamiquilistli para ma motequilica nopa tlanescayotl quema hualajque sequin istlacatini tlen quiijtojque para eliyayaj tlaneltocani, pero ax neli. Inijuanti ixtacatzi pejque quitlachil'iaj tonemilis huan quiitaque quejatza Cristo Jes'us techmalacanijtoya tlen itlanahuatil Mois'es. Huajca inijuanti quinequiyayaj sampa ma tielica queja tiinintequipanojcahua para ma tijtoquilica itlanahuatil Mois'es huan ma tiquinfuerzajhuica nochi tlacame tlen ax israelitame ma motequilica nopa tlanescayotl tlen itoca circuncisi'on ipan inintlacayo.
48002005	Pero niyon se tlalochtli ax tiquintlacaquilijque. Pampa tijnejque para imojuanti tlen ax inisraelitame san xijmatica tlen melahuac: Toteco quimaquixt'ia tlen quineltoca Cristo, huan axaca monequi motequilis itlacayo.
48002006	Huan nopa tlayacanca tlaneltocani ax nechilhuijque niyon se tlamachtili yancuic para ma niquinilhui tlacame. (Para na ax tleno ipati intla miyac tlacame quinitaj para huejhueyi tlayacanani, pampa iixpa Toteco san se topati.)
48002007	Pero nima nopa tlayacanani quiitaque para Toteco nechtequimacatoya ma niquinilhui tlacame tlen ax israelitame quejatza Toteco tetlajtlacolquixt'ia, san queja quitequimacatoya Pedro ma quinilhui israelitame.
48002008	Quena, san queja Toteco quititlanqui Pedro queja itlayolmelajca ica israelitame, nechtitlantoc na niitlayolmelajca ica tlacame tlen ax israelitame.
48002009	Quema Jacobo, Pedro huan Juan tlen m'as tlaixmatilme momacaque cuenta tlen nopa tequitl huan tlatiochihualistli tlen Toteco nechmacatoya, sampa nechmatlajpalojque huan quimatlajpalojque Bernab'e queja se tlanescayotl para techselijque queja tiicnime tlen san sejco tijchihuaj itequi Toteco. Quiijtojque para Bernab'e huan na ma tiyaca ica tlacame tlen ax israelitame huan inijuanti ica israelitame.
48002010	San nojquiya nechilhuijque ma tiquilnamiquica tiquinpalehuise tlen pilteicneltzitzi queja nochipa tijchihuaj campeca tijchihuase.
48002011	Pero teipa, quema Pedro ajsico altepetl Antioqu'ia, monejqui niquixcoilhui tlamiyacapa pampa quichihuayaya tlen ax cuali.
48002012	Achtohui tlacuayaya ininhuaya tlaneltocani tlen ax israelitame tlen ax quipiyaj nopa tlanescayotl san se queja tlacuayaya ininhuaya tlen israelitame. Pero teipa, ajsicoj se ome israelita tlacame tlen eliyayaj ihuampoyohua Jacobo tlen quinequiyayaj nochi tlaca tlaneltocani tlen ax israelitame ma motequilica nopa tlanescayotl para momaquixtise. Huajca Pedro quinimacasqui nopa tlacame tlen ajsicoj huan pejqui moiyocacahua tlen tlaneltocani tlen ax israelitame, huan ayoc tlacuayaya ininhuaya.
48002013	Teipa nojquiya quipixque ome ininxayac nopa sequinoc israelita tlaneltocani tlen itztoyaj nepa pampa no moiyocacajque tlen tlaneltocani tlen ax israelitame. Hasta Bernab'e nojquiya moiyocacajqui tlen ax israelitame queja Pedro quichihuayaya.
48002014	Huajca quema niquitac Pedro ax nejnemiyaya xitlahuac queja quiijtohua Itlajtol Toteco, nicajhuac. Iniixpa nochi nopa tlaneltocani, niquilhui: "Xijcaqui Pedro, ta tiisraelita tlacatl huan mitztequilijtoque nopa tlanescayotl, pero ama tinejnemi queja se tlacatl tlen ax israelita pampa ayoc tijtoquil'ia sequinoc tlamantli tlen quiijtohuaj itlanahuatil Mois'es. Huajca, ¿para tlen ama tijnequi ni tlacame tlen ax israelitame ma nejnemica queja israelitame? Ax xitlahuac tlen tijchihua."
48002015	Tojuanti tiisraelitame hasta quema titlacatque. Ax "titlajtlacolchihuani" queja quinnotzaj tlacame tlen ax israelitame.
48002016	Pero tiisraelita tlaneltocani ya timomacatoque cuenta para axaca hueli mochihuas xitlahuac iixpa Toteco pampa quitoquil'iaj itlanahuatil Mois'es. Ya tijmachil'iaj para san tlen quineltoca Jesucristo itztose xitlahuaque iixpa. Yeca tojuanti nojquiya tijneltocaque Jesucristo para Toteco Dios ma techchihua tixitlahuaque iixpa pampa tijneltocatoque. Tiquitaque ax tleno ipati eliyaya para quitoquiliyaya itlanahuatil Mois'es, pampa axaca hueli mochihua xitlahuac iixpa Toteco pampa quitoquil'ia nopa tlanahuatili.
48002017	Huan intla tijneltocatoque Cristo para ma techchihua tixitlahuaque iixpa Toteco, huan timomacaj cuenta para tiisraelitame nojquiya titlajtlacolchihuani iixpa Toteco, ¿huelis tiquijtose Cristo techchijqui titlajtlacolchihuani? ¡Axtle! Ax queja nopa ximoilhuica.
48002018	Pero intla nipehuasqu'ia nitlamachtis para tlacame hueli momaquixtisqu'iaj tlen inintlajtlacolhua intla quitoquilisqu'iaj tlanahuatili tlen ayoc quipiya chicahualistli, huajca quena, nimochihua nitlaixpanoquetl.
48002019	Pampa noca na, yonque miyac nimomachti huan nijchijqui campeca nijtoquilis itlanahuatil Mois'es, niquitac para nochi nopa tlanahuatili ax quema huelqui nechchihua nixitlahuac iixpa Toteco, pampa ax nihuelqui nijtlamichihua tlen quiijtohuaj. Nopa tlanahuatili ayoc quinnahuat'iaj tlen mictoque, huan huajca nimochijtoc queja se nimijcatzi para nochi nopa tlanahuatili ma ayoc nechnahuati. Nijchijqui ya ni para huelis niyoltos para Cristo.
48002020	Nel'ia nechcuamapeloltijque ihuaya Cristo huan nepa nimijqui. Huan yeca ama na ayoc niyoltoc, pero quena, ama Cristo itztoc nopan na. Huan ni yolistli tlen ama nijpiya huala pampa nijneltoca Icone Toteco tlen nechicneli huan motemactili huan mijqui nopampa na.
48002021	Niquita tlahuel hueyi ipati tlen Toteco quichijqui quema techtlasojtlac huan quititlanqui Cristo ma miqui topampa, huan na ax nijhuejcamajcahua tlen quichijtoc. Intla itlanahuatil Mois'es tlen tiisraelitame tijtoquiliyayaj techchihuilijtosqu'iaj tixitlahuaque iixpa Toteco huan techmaquixtijtosqu'iaj, huajca san tlapic mictosqu'ia Cristo.
48003001	¡Nel'ia inhuihuitique inG'alata ehuani! ¿Ajqueya inmechcajcayajtoc para ayoc inquineltocaj tlen melahuac? Nempa nimechilhui queja inijuanti quicuamapeloltijque Jesucristo quema niitztoya imohuaya.
48003002	San se tlamantli nimechtlajtlanis. ¿Toteco inmechmacac Itonal pampa inquitoquilijque itlanahuatil Mois'es? ¡Axtle! Itonal Toteco hualajqui ipan imoyolo quema inquicajque nopa tlen Jesucristo inmechchihuilijtoya, huan inmotemachijque ipan ya para ma inmechmaquixti.
48003003	Huajca amo ximohuihuichihuaca. Intla monequiyaya Itonal Toteco para inmechmacas yolistli tlen yancuic pampa nochi nopa tlanahuatili ax huelqui temaca yolistli, amo ximoilhuica para huelis inquisencahuase achi cuali itequi Toteco pampa sampa inquichihuaj campeca inquitoquilise nochi nopa tlanahuatili.
48003004	Ya intlaijiyohuijtoque miyac pampa inquineltocaj Cristo. ¿Huan inmoilhu'iaj para intlaijiyohuijtoque san tlapic? ¡Axtle! Na nijmati para ax san tlapic.
48003005	Nimechtlajtlan'ia: ¿Toteco inmechmacac Itonal huan quichijqui hueyi chicahualnescayotl imoixpa pampa inquintoquilijque itlanahuatil Mois'es? ¡Axtle! Inquimatij para Toteco quichijqui nopa tlamantli pampa inquicajque Itlajtol Toteco huan inquineltocaque.
48003006	Eltoc queja ijcuilijtoc ipan Itlajtol Toteco campa quiijtohua: "Abraham quineltocac Toteco, huan yeca Toteco quiitac para itztoc xitlahuac iixpa."
48003007	Huajca xijmachilica para nochi nopa tlacame tlen quineltocaj Toteco, inijuanti itztoque tlen nel'ia iconehua Abraham.
48003008	Tlen huejcajquiya mocajtoc ijcuilijtoc ipan Itlajtol Toteco quejatza miyac xihuitl teipa Toteco quinchihuasqu'ia tlacame tlen ax israelitame xitlahuaque iixpa intla quineltocasqu'iaj. Huan Toteco Dios quiilhui Abraham ni cuali tlajtoli quema quiijto: "Ica ta, Abraham, niquintiochihuas nochi tlamantli tlacame tlen itztoque ipan campa hueli tlali ipan tlaltepactli."
48003009	Quena, nochi tlen motemachise ipan Cristo, Toteco quintiochihuas queja Toteco quitiochijqui Abraham pampa quineltoquili.
48003010	Pero nochi tlacame tlen quitoquil'iaj itlanahuatil Mois'es para momaquixtise, quipantise ihueyi cualancayo Toteco pampa ax huelij quichihuaj nochi tlen quiijtohuaj nochi nopa tlanahuatili. Huan ijcuilijtoc ipan Itlajtol Toteco campa quiijtohua: "Tlatelchihualtique nochi tlacame tlen ax quichihuaj senquistoc nochi tlen ijcuilijtoc ipan ni tlanahuatili."
48003011	Huajca nempa nesi para Toteco Dios ax quinita tlacame xitlahuaque iixpa pampa quitoquil'iaj itlanahuatil Mois'es. Itlajtol Toteco quiijtohua: "Se tlen itztoc xitlahuac iixpa Toteco, itztos para nochipa pampa quineltoca Toteco."
48003012	Ya ni nopa ojtli tlen cuali. Quena, intla se quineltocas Toteco, yajaya quimaquixtis tlen itlajtlacolhua. Pero se tlen quinequi quitoquilis itlanahuatil Mois'es para momaquixtis quipiya seyoc tlamantli tlalnamiquilistli. Pampa itlanahuatil Mois'es quiijtohuaj: "Se tlen quinequi quipantis yolistli pampa quitoquil'ia nochi ni tlanahuatili, monequi quitoquilis senquistoc nochi tlen quiijtohuaj."
48003013	Pero Cristo tlaxtlajqui tlen monequiyaya para techmaquixtis tlen nopa tlatelchihuali tlen nopa tlanahuatili quiijtojtoya techajsisqu'ia. Quema yajaya mijqui ipan cuamapeli topampa, yajaya quiseli nopa tlatelchihuali tlen techajsisqu'ia, pampa Itlajtol Toteco quiijtohua: "Tlatelchihualtique nochi tlacame tlen quincuapilohuaj ipan cuamapeli."
48003014	Yeca ama ica tlen Cristo Jes'us quichijqui topampa tojuanti, Toteco Dios hueli quintiochihuas hasta tlacame tlen ax israelitame san se queja quitiochijqui Abraham. Huan quema tojuanti tijneltocaj Toteco, tijsel'iaj Itonal Toteco tlen ya techtencahuilijtoc para techmacas.
48003015	Xiquitaca noicnihua. Nimechilhuis se huicaltili para m'as inquimachilise tlen nimechilhu'ia. Quema tlacame quichihuaj se tlajtolsencahuali ipan se amatl huan quifirmarohuaj, huajca quipiya tlanahuatili. Huan axaca huelis moquixtis para ax quitlamichihuas tlen quitlajtolcajtoc quichihuas ipan nopa amatl. Huan nojquiya axaca huelis quiixpolos tlen quiijtohua, niyon quipihuis m'as tlamantli ipan nopa amatl.
48003016	Nojquiya Toteco quichijqui se tlajtolsencahuali huejcajquiya tlen quiijto quichihuas para Abraham huan se iteipan ixhui. Pero nopa tlajtolsencahuali ax quiijto: "Abraham huan iteipan ixhuihua", queja camatisqu'ia tlen miyac iteipan ixhuihua. ¡Axtle! Nopa tlajtolsencahuali quiijto: "Abraham huan iteipan ixhui." Quinequi quiijtos Abraham huan iteipan ixhui tlen elqui Cristo.
48003017	Huajca ya ni tlen nimechilhu'ia: Toteco quichijqui nopa tlajtolsencahuali ica Abraham huan quitencahuili quejatza quitiochihuasqu'ia. Huajca itlanahuatil Mois'es tlen ajsicoj teipa quema panotoya 430 xihuitl, ax huelqui quixolehua nopa tlajtolsencahuali tlen Toteco ya quichijtoya ica Abraham.
48003018	Huan intla Abraham monectosqu'ia quitoquilis itlanahuatil Mois'es para quiselijtosqu'ia nopa tlatiochihualistli tlen Toteco quitencahuili quimacasqu'ia, ax hueltosqu'ia quiselijtosqu'ia, pampa aya oncayayaj itlanahuatil Mois'es para quitoquilisqu'ia. Pero Toteco quimacac Abraham nopa tlamantli pampa san quitencahuili quimacas.
48003019	Huajca, ¿para tlen hualajqui itlanahuatil Mois'es? ¡Xitlacaquica! Toteco temacac nochi nopa tlanahuatili para quinnextilis tlacame quesqui tlajtlacoli quihuicayayaj huan quesqui tlajtlacoli quipiyayayaj iixpa Toteco. Pero nochi nopa tlanahuatili san quipixqui itequi hasta tlacatisqu'ia Cristo, yajaya tlen iteipan ixhui Abraham tlen Toteco quitencajqui para quitiochihuas. Nojquiya ax san se ipati nopa tlanahuatili huan Cristo, pampa Toteco quinmacac israelitame nopa tlanahuatili ica elhuicac ehuani tlen teipa quimacac Mois'es. Huajca ielhuicac ejca Toteco huan Mois'es motlajcoquetztoyaj ica Toteco huan tlacame.
48003020	Pero axaca monequi motlajcoquetzas quema se quitencahuas iselti para quimacas seyoc se tlamantli. Huan axaca motlajcoquetzqui quema Toteco iselti quitencahuili Abraham tlen quimacasqu'ia.
48003021	Huajca amo ximoilhuica para itlanahuatilhua Mois'es quitlamilti nopa tlen Toteco quitencahuili Abraham para quimacasqu'ia. ¡Axtle! Toteco temacac nopa miyac tlanahuatili huan nopa tlatencahuali huan nochi ome quipiyaj inintequi, huan ax elqui inintequi nopa miyac tlanahuatili para techmacas yolistli para nochipa. Intla Toteco techmacatosqu'ia miyac tlanahuatili tlen techmacatosqu'ia yolistli para nochipa, huajca tiquintoquilijtosqu'iaj nopa miyac tlanahuatili huan techchijtosqu'iaj tixitlahuaque iixpa Toteco.
48003022	Pero Itlajtol Toteco quiijtohua para nochi titlacame tiilpitoque ipan tlajtlacoli, huan san hueli timomaquixtise tlen totlajtlacolhua intla tijneltocase Jesucristo.
48003023	Huejcajquiya quema aya hualayaya Cristo para ma tijneltocaca, itlanahuatil Mois'es techilpiyayaj huan techyahualtzacuayaya tiisraelitame. Huan queja nopa elqui hasta ajsic hora para Toteco technextili ma tijneltocaca Cristo.
48003024	Huajca itlanahuatil Mois'es eltoyaj queja nopa tlatequipanojquetl ipan techaj tlen quipiya itequi para quinmocuitlahuis huan quintlalnamictis nopa coneme hasta huehuejtiyase, ica tojuanti elqui hasta hualajqui Cristo tlen nel'ia huelqui techchijqui tixitlahuaque iixpa Toteco.
48003025	Pero ama, ya ajsico Cristo para ma tijneltocaca, huan ayoc tiitztoque imaco nopa tlatequipanojquetl tlen elqui itlanahuatil Mois'es, pampa ayoc quipiyaj tequihuejcayotl ica tojuanti.
48003026	Huajca ama nochi imojuanti iniconehua Toteco pampa inquineltocatoque Cristo Jes'us.
48003027	Huan nochi tojuanti tlen Itonal Toteco techtlatzquiltijtoc ipan Cristo, techchijtoc ma tiitztoca queja Cristo.
48003028	Huan Toteco ayoc techita queja titlacame, tisihuame, titecojme, titlatequipanohuani, tiisraelitame, o tlen ax tiisraelitame, pampa nochi san se tiitztoque ipan Cristo.
48003029	Ama intla iniaxcahua Cristo, huajca nelnel'ia initeipa ixhuihua Abraham. Huan yeca nojquiya inquiselise tlen Toteco quitencahuili Abraham.
48004001	Ximoilhuica tlen ni huicaltili tlen nimechilhuis. Ma tijtlalica para se tlacatl tlen tlapijpixtoc miquis huan quicajtehuas miyac tlamantli para ipilcone. Pero yonque nel'ia nochi iaxca nopa ipilcone, yajaya mocahua queja se tlatequipanojquetl pampa noja pilsiltzi.
48004002	Huan mojmostla monequi quinneltoquilis tlen quimocuitlahu'iaj hasta moscaltis huan quiaxitis nopa xihuitl tlen quiijto itata para quiselis nochi tlen iaxca.
48004003	Quej nopa nojquiya eltoya ica tojuanti quema aya hualayaya Cristo. Tiitztoyaj queja tipilconetzitzi huan titlatequipanohuani tlen tijtoquiliyayaj inintlalnamiquilis ajacame tlen itztoque ipan ni tlaltepactli.
48004004	Pero quema ajsic hora tlen Toteco Dios quiixtlalijtoya, quititlanqui Icone tlen quitlacatilti se israelita sihuatl tlen quintlepanitac itlanahuatilhua Mois'es.
48004005	Toteco quititlanqui Icone para techcohuas para tiiaxcahua huan para techmalacanis tlen itlanahuatil Mois'es, para Toteco ma techseli queja tiiconehua.
48004006	Huajca ama nochi tojuanti timochijtoque tiiconehua Toteco, huan yeca Toteco techmacatoc Itonal Icone ipan toyolo. Huan ama tiquijtohuaj: "Pap'a", quema tijnotzaj Toteco Dios pampa tlahuel tiquicnel'iaj.
48004007	Huajca ayoc tiitztoque queja titlatequipanohuani. Ama tiiconehua. Huan pampa tiiconehua, nojquiya tijselise nochi tlen Toteco quicualtlalijtoc para quinmacas iconehua. Huan tijselise nochi tlen Cristo techchihuilijtoc.
48004008	Achtohuiya quema aya inquiixmatiyayaj Toteco, imojuanti tlen ax inisraelitame inquintequipanohuayayaj totiotzitzi tlen tlacame quinchijtoque tlen ax neli Dios.
48004009	Pero ama ya inquiixmatij Toteco o m'as xitlahuac tiquijtose, Toteco inmechixmati, huajca ¿para tlen inquinequij inquicajtehuase Toteco para sampa inquitequipanose itlanahuatilhua Mois'es tlen ayoc quipiyaj chicahualistli? Ax tleno ipati itlanahuatilhua Mois'es para techmaquixtis huan ayoc quipiya tequihuejcayotl.
48004010	Ama inquichihuaj campeca para inquitoquilise nopa tlanahuatili pampa inilhuichihuaj quema yancuic metztli, huan quema sesen tlamantli ipohual, huan quema yancuic xihuitl, huan quema onca israelita ilhuitl, pampa inmoilhu'iaj queja nopa inquipactise Toteco.
48004011	Nel'ia chicahuac nitequititoc para nimechmachtis tlen melahuac, huan ama nimomajmat'ia miyac pampa huelis notequi ica imojuanti elqui san tlapic.
48004012	Noicnihua, nimechtlajtlan'ia chicahuac para xijcajtehuaca itlanahuatilhua Mois'es queja na nijchijtoc. Na nimochijtoc queja imojuanti tlen ax inisraelitame initztoyaj huan ninemi iyoca tlen nopa miyac tlanahuatili. Nochipa innechchihuilijtoque san tlen cuali.
48004013	Inquimatij quema achtohui niyajqui nimechilhuito itlajtol Toteco, eltoya pampa nimococohuayaya.
48004014	Pero yonque nitlaijiyohuiyaya ica se cocolistli tlen fiero, ax innechijixque huan ax innechhuejcamajcajque, pero innechselijque queja inquiselisqu'iaj se ielhuicac ejca Toteco. Quena, queja inquiselisqu'iaj Cristo Jes'us, innechselijque.
48004015	¿Canque yajqui nopa paquilistli tlen inquipixque quema nimechcamahuito achtohuiya? Nel'ia intla inhueltosqu'iaj, inmoquixtilijtosqu'iaj imoixtiyol huan innechmacatosqu'iaj para nimochicajtosqu'ia.
48004016	Pero ama, huelis nimochijtoc niimocualancaitaca pampa nimechilhu'ia tlen melahuac.
48004017	Nopa tlacame tlen tlamacht'iaj nopa tlamachtilistli tlen ax xitlahuac mochihuaj queja imohuampoyohua, pero ax quichihuaj pampa quinequij inmechchihuilise tlen cuali huan tlen inmechpalehuis. Inijuanti san quinequij inmechiyocatlalise tlen na para xiquintoquilica huan xijtlacaquilica inintlamachtil.
48004018	Cuali intla sequinoc quinequij elise imohuampoyohua yonque niitztoc imohuaya o axtle, intla nelnel'ia quinequij inmechchihuilise tlen cuali.
48004019	Innopilconehua tlen nimechicnel'ia. Sampa nitlaijiyohu'ia ica imojuanti queja se sihuatl tlen quitlacatilt'ia icone. Huan nitlaijiyohuis hasta nopa tonal quema imonemilis nesis queja iyolis Cristo.
48004020	Nel'ia tlahuel nijnequi niitztosqu'ia imohuaya para nimechcamahuis ica yamanic, pero ama nel'ia nimocuesohua huan ax nijmati tlaque nimechilhuis.
48004021	Xinechilhuica ya ni, imojuanti tlen inquinequij inquitoquilise nochi tlen quiijtohuaj itlanahuatil Mois'es. ¿Nel'ia inquimachil'iaj tlen quiijtohuaj nopa tlanahuatili? ¡Huelis axtle!
48004022	Itlajtol Toteco techilhu'ia para Abraham quinpixqui ome ioquichpilhua. Se ioquichpil quipixqui ica inelsihua huan ne seyoc quipixqui ica se itlatequipanojca tlen quicojtoya.
48004023	Nopa sihua tlatequipanojquetl quipixqui cuali itlacayo huan yeca nimantzi conepixqui. Pero inelsihua Abraham eltoya tenantzi huan ax hueliyaya conepiya. Pero teipa, yonque ya nanatzi tlacatqui icone ica ichicahualis Toteco pampa Toteco quitencahuilijtoya Abraham para tlacatisqu'ia.
48004024	Ni ome sihuame quinext'ia nopa ome tlajtolsencahuali tlen Toteco quisencajtoc ica tlacame. Nopa sihua tlatequipanojquetl tlen itoca Agar quinext'ia nopa tlajtolsencahuali tlen Toteco quichijqui ica israelitame ipan tepetl Sina'i quema quinmacac itlanahuatil Mois'es huan nochi mochijque tlatequipanohuani para quintoquilise nopa tlanahuatili.
48004025	Quena, Agar itequipanojca Abraham quinext'ia israelitame tlen huejcajquiya itztoyaj ipan tepetl Sina'i ipan tlali Arabia huan nopa israelitame tlen ama itztoque ipan nopa hueyi altepetl Jerusal'en nicani ipan ni tlaltepactli. Nochi ni tlacame quintoquil'iaj itlanahuatil Mois'es huan itztoque queja tlatequipanohuani tlen ilpitoque ipan nochi nopa tlanahuatili.
48004026	Pero tojuanti tlen tijneltocaj Cristo tiehuani ipan nopa yancuic Jerusal'en tlen temos tlen elhuicac. Huan Sara inelsihua Abraham tlen ax elqui tlatequipanojquetl, itztoc tonana tojuanti tlen ax tiquintoquil'iaj itlanahuatil Mois'es.
48004027	Huan ijcuilijtoc ipan Itlajtol Toteco quejatza ichicahualis hueli quipatla iyolis se tlen ax hueli conepiya. Quiijtohua: "Ta tisihuatl, xipaqui. Yonque ax tiquinpiya coneme, xijpiya paquilistli. Pampa yonque ama ax tiquinpiya moconehua, teipa tiquinpiyas m'as moconehua queja sequinoc sihuame."
48004028	Huajca ama noicnihua, tiitztoque queja Isaac tlen Toteco quitencahuili Abraham para tlacatisqu'ia yonque isihua ax huelqui conepiya. Huan na huan imojuanti tiiconehua Toteco pampa ya quitencajqui techchihuasqu'ia tiiconehua intla tijneltocasqu'iaj Jesucristo.
48004029	Huan queja huejcajquiya icone Agar, nopa tlatequipanojquetl, quitlaijiyohuilti nopa oquichpil Isaac tlen Itonal Toteco quitlacatilti, ama nojquiya inijuanti tlen quinequij ma tijtoquilica itlanahuatil Mois'es techtlaijiyohuilt'iaj tojuanti tlen Itonal Toteco techtlacatilti.
48004030	Pero Itlajtol Toteco techilhu'ia queja Toteco quiilhui Abraham huejcajquiya: "Xijtotoca Agar, nopa sihua tlatequipanojquetl ihuaya ioquichpil, pampa ioquichpil nopa sihuatl tlen mitztequipanohua ax huelis quiselis tlen tijcajtehuas. San quiselis mocone Isaac tlen Sara mosihua quitlacatilti."
48004031	Huajca noicnihua, ax tiitztoque queja tiiconehua nopa sihua tlatequipanojquetl tlen eliyaya iaxca iteco. Tojuanti tiiconehua Sara yajaya tlen nel'ia eltoya isihua Abraham huan eltoya majcajtoc.
48005001	Cristo techtojtomilijtoc ica nopa tlen tiilpitoyaj para ma tielica tlacame tlen timajcajtoque para tiyase campa tijnequise. Ax quinequi ma tiitztoca titlatequipanohuani tlen tiilpitoque. Huajca ximotetilica huan amo xijcahuilica ma sampa inmechilpica itlanahuatilhua Mois'es.
48005002	Xijtlacaquilica tlen na niPablo nimechilhu'ia. Intla intlacame inmotequilisqu'iaj nopa tlanescayotl tlen itoca circuncisi'on pampa inmoilhu'iaj para ica ya nopa Toteco inmechtlapojpolhuis imotlajtlacolhua, huajca ax tleno ipati Cristo para imojuanti.
48005003	Sampa nimechyolmelahuas, intla inmotequilise nopa tlanescayotl ipan imotlacayo pampa inmoilhu'iaj Toteco inmechcualitas, huajca monequi inquichihuase senquistoc nochi tlen quiijtohuaj itlanahuatil Mois'es.
48005004	Quena, intla inmoilhu'iaj monequi inquintoquilise nochi nopa tlanahuatili para inelise inxitlahuaque iixpa Toteco, ya inmohuejcatlalijtoque tlen Cristo tlen quipiya hueyi iyolo ica tojuanti.
48005005	Pero tojuanti tlen timotemach'iaj ipan Cristo, ica miyac paquilistli huan ica itlapalehuil Itonal Toteco timochiyaj hasta nopa tonal quema yajaya techchihuas senquistoc tixitlahuaque iixpa.
48005006	Para tojuanti tlen titlatzquitoque ipan Jesucristo, ax ipati intla techtequilijtoque totlacayo o axtle. San ipati intla nel'ia tijneltocaj Cristo huan tiquinicnel'iaj toicnihua.
48005007	Achtohuiya inmonejnemiltiyayaj cuali. ¿Ajqueya inmechtzacuili para ayoc inquitoquil'iaj tlen melahuac?
48005008	Nopa tlalnamiquilistli tlen inmechmacatoque ax huala tlen Toteco tlen inmechnotztoc para inelise inmajcajtoque.
48005009	Quemantzi se tlacatl tlen fiero iyolis huelis quincajcayahuas miyac tlacame. Eltoc queja nopa tlajtoli tlen quiijtohua: "San se quentzi tlasasaltili quisonehuas miyac pantzi."
48005010	Na nimotemach'ia ipan Tohueyiteco para inmechpalehuis para ayoc ximoilhuica tlen nopa tlamachtilistli tlen ax neli. Huan Toteco quitlatzacuiltis aqui hueli tlacatl tlen quinequis inmechcajcayahuas.
48005011	Intla niquinilhuisqu'ia tlacame tlen ax israelitame para monequi motequilise inintlacayo para Toteco quinselis, axaca nechcocolisqu'ia. Pero nechcocol'iaj miyac israelitame pampa nitlamacht'ia para Toteco quinmaquixt'ia tlacame san pampa Jes'us mijqui ipan icuamapel ininpampa inijuanti.
48005012	Cuali elisqu'ia intla inijuanti tlen quinequij ximotequilica imotlacayo, ma motequilica inintlacayo hasta ma mocaparoca.
48005013	Noicnihua, Toteco inmechnotzqui para inmechmalacanis. Pero yonque inmajcajtoque, amo xijtoquilica imotlacayo tlen quinequi tlajtlacolchihuas. Pero ximotequipanoca se ica seyoc pampa inmoicnel'iaj.
48005014	Quena, nochi itlanahuatil Mois'es eltoc ipan ni tlajtoli: "Xiquinicneli sequinoc queja timoicnel'ia."
48005015	Pero intla imojuanti inmonajnanquil'iaj huan inmoijilnamiquij, huajca ximomocuitlahuica para ax inmotzontlamiltise.
48005016	Ya ni nimechilhu'ia: Ximonejnemiltica cuali ica itlapalehuil huan ichicahualis Itonal Toteco huan quej nopa ax inquitoquilise imotlacayo tlen quinequi tlajtlacolchihuas.
48005017	Pampa imotlacayo quinequi xitlajtlacolchihuaca, huan Itonal Toteco quinequi xijchihuaca tlen cuali. Huajca ni ome tlalnamiquilistli mococol'iaj huan quema inquinequij inquichihuase se tlamantli, sesen ni ome inmechnojnotza xijchihuaca queja sesen itlalnamiquilis huan ax inmechcahuilis inquichihuase tlen xitlahuac inquinequij inquichihuase.
48005018	Huajca monequi xijcahuilica Itonal Toteco ma inmechyacana, huan quej nopa ayoc elis itlanahuatilhua Mois'es tlen quipiyase tequihuejcayotl ipan imonemilis.
48005019	Nempa nesi nopa fiero tlamantli tlen tlacame quichihuaj quema quitoquil'iaj tlen quinequi inintlacayo. Momecat'iaj huan quichihuaj tlen hueli ica tlen ax ininnamic. Moilhu'iaj miyac tlamantli tlen ax cuali. Quichihuaj tlen fiero pampa ya nopa tlahuel quinequij quichihuase.
48005020	Quihueyichihuaj tlen tlacame quichijtoque huan quiitaj para se dios. Tetlajchihu'iaj, tecocol'iaj, mosisin'iaj, huan techicoitaj. Nojquiya tlacame cualancatlahuejchihuaj, monajnanquil'iaj, motlajcoxelohuaj, huan tlamacht'iaj tlen ax xitlahuac.
48005021	Quiixtocaj tlen sequinoc quipiyaj, temict'iaj, moihuint'iaj huan quichihuaj tlen fiero pampa ihuintij. Huan inijuanti tlen quitoquil'iaj tlen inintlacayo quinequi huan miyac m'as tlamantli tlen ax cuali. Sampa nimechilhu'ia tlen ya nimechilhuijtoc. Tlacame tlen quichijtinemij ni tlamantli tlen ax cuali, ax huelis calaquise campa tlanahuat'ia Toteco.
48005022	Pero quema tijpiyaj Itonal Toteco ipan toyolo huan tijcahuil'iaj ma techyacantiya, ya ni tlen tijchihuaj: Titeicnel'iaj, tipaquij, tijpiyaj tlasehuilistli ipan toyolo, tijpiyaj toyolo ininhuaya sequinoc, titetlasojtlaj, tiquinchihuil'iaj sequinoc tlen cuali, tiitztoque titemachme,
48005023	timoicnonequij huan timonahuat'iaj cuali para ma ax titlajtlacolchihuaca. Tlacame tlen quichihuaj ni cuali tlamantli ax monequi se tlanahuatili.
48005024	Quena, tojuanti tlen tiiaxcahua Cristo Jes'us eltoc queja tijmictijque itlanequilis totlacayo tlen techyoltilanayaya ma titlajtlacolchihuaca huan tijtlalijque ipan cuamapeli ihuaya Jes'us.
48005025	Huan ama pampa tijpiyaj yolistli tlen yancuic tlen Itonal Toteco techmacac, nojquiya ma tijcahuilica Itonal Toteco ma techyacantiya ipan sesen tlamantli tlen tijchihuaj.
48005026	Ma ayoc tijtemoca ajqueya techhueyimatis. Ma ayoc timonajnanquilica. Huan ma ayoc tiquixtocaca tlen sequinoc quipiyaj.
48006001	Noicnihua, intla inquipant'iaj se imoicni tlen huetztoc ipan se tlajtlacoli, imojuanti tlen inmonejnemilt'iaj ica ichicahualis Itonal Toteco xijpalehuica para ma motlalana. Quena, ica yamanic xijnojnotzaca ma ayoc tlajtlacolchihua. Pero ximomocuitlahuica para ax inmechyoltilanas huan nojquiya imojuanti intlajtlacolchihuase.
48006002	Ximopalehuica se ica seyoc ica imocuesolhua huan queja nopa inquichihuase tlen Cristo technahuatijtoc.
48006003	Intla se tlacatl moilhu'ia yajaya m'as hueyi que sequinoc huan ax hueli quipalehu'ia se tlen huetztoc, yajaya nel'ia mocajcayahua.
48006004	Monequi sesen tojuanti ma timotequitlachilica para tiquitase intla iixpa Toteco cuali timonejnemilt'iaj o axtle. Huan intla cuali tonemilis, huajca ma tipaquica, pero axaca ma paqui san pampa quichijtoc tlen achi cuali que se iicni tlen tlajtlacolchijtoc.
48006005	Pampa sesen tojuanti tijpiyaj totequi para tijmocuitlahuise tlen tojuanti tonemilis.
48006006	Xiquinpalehuica tlen inmechmacht'iaj itlajtol Toteco, ica tomi huan ica nochi nopa cuali tlamantli tlen inquipiyaj.
48006007	Amo ximocajcayahuaca, pampa axaca hueli quicajcayahuas Toteco. Tlen inquitocase, ya nopa inquipixcase.
48006008	Intla inquichihuaj tlen ax cuali pampa inquitoquil'iaj tlen eltoc imopani tlen quipact'ia tlajtlacolchihuas, inquipantise se nemilistli tlen fiero. Pero intla inquichihuaj tlen cuali queja Itonal Toteco techilhu'ia ma tijchihuaca, huajca Itonal Toteco techmacas se yolistli tlen yancuic huan huejcahuas para nochipa.
48006009	Ma ax ticuesihuica para tijchihuase tlen cuali, pampa intla ax tijcahuase tijchihuaj tlen cuali, Toteco techtlaxtlahuis miyac quema ajsis tonal.
48006010	Huajca ama, quema noja tihuelij, ma tiquinchihuilica tlen cuali nochi tlacame. Huan achi m'as monequi ma tiquinchihuilica tlen cuali toicnihua ipan Cristo.
48006011	Xiquitaca para noselti ica huejhueyi nomatlajcuilol nimechtlajcuilhuil'ia nimantzi.
48006012	Nopa tlacame tlen quinequij ximotequilica nopa tlanescayotl san quinequij iniisraelita huampoyohua ma quincualitaca para ma ax quintlaijiyohuiltica queja techtlaijiyohuilt'iaj. Huan inquimatij techtlaijiyohuilt'iaj pampa titlamacht'iaj para san Cristo hueli techtlajtlacolquixtis, pampa yajaya mijqui ipan icuamapel topampa.
48006013	Pero nopa israelita tlacame tlen quinequij inmechmachtise tlen nopa tlanescayotl, niyon inijuanti ax quichihuaj nochi tlen quiijtohuaj itlanahuatil Mois'es. San quinequij ximotequilica imotlacayo para mohueyimatise huan quiijtose quinpiyaj tlacame tlen quitoquil'iaj inintlamachtil.
48006014	Pero na san nimotlepanita ipampa tlen Jesucristo quichijqui ipan icuamapel para nechmaquixtis, huan intla nimotlepanitas ica seyoc tlamantli, ma Toteco nechtlatzacuilti. Huajca ayoc hueli nechyoltilana tlamantli tlen onca ipan ni tlaltepactli, pampa ipan nopa cuamapeli mijqui tlen nonacayo quinequiyaya. Huan niquita nochi tlamantli tlen ax cuali ipan tlaltepactli queja mictoc para na.
48006015	Huajca ax ipati intla timotequilijtoque nopa tlanescayotl o axtle. San ipati intla tijpiyaj yolistli tlen yancuic ipan Cristo.
48006016	Ma Toteco inmechtlasojtla huan ma inmechmaca tlasehuilistli ipan imoyolo nochi imojuanti tlen innejnemij queja nimechilhuijtoc huan nochi inisraelitame tlen nel'ia inintlacajhua Toteco.
48006017	Huajca ama huan teipa ayoc nijnequi timonajnanquilise ica nochi ni tlamantli. Huan ama ma ayoc aca nechtlajtlani intla nel'ia niitequipanojca Toteco, pampa lipintic notlacayo campa nechcocojtoque tlacame tlen quicocol'iaj Jesucristo huan ya nopa mocahua queja se tlanescayotl tlen quinext'ia nempa para niitequipanojca.
48006018	Noicnihua, Tohueyiteco Jesucristo ma quipiya hueyi iyolo ica imojuanti. Quej nopa ma eli.
49001001	Na niPablo niitlayolmelajca Jesucristo pampa Toteco ica ipaquilis nechtlapejpeni huan nechtequitlali para niteilhuis Itlajtol. Nimechtlajcuilhuil'ia imojuanti ipan altepetl 'Efeso tlen temachtli inquineltocaj Jesucristo huan tlen initlatzejtzeloltijca tlacajhua.
49001002	Toteco Totata huan Toteco Jesucristo ma quipiyaca hueyi ininyolo ica imojuanti, huan ma inmechmacaca tlasehuilistli ipan imoyolo.
49001003	Ma tijpaquilismacaca Toteco Dios, yajaya tlen iTata Toteco Jesucristo pampa techtiochijtoc ica nochi tlamantli tlatiochihualistli tlen cuali nepa elhuicac pampa techtlatzquiltijtoc ipan Jesucristo.
49001004	Huejcajquiya quema polihuiyaya para quichihuas tlaltepactli, Toteco Dios techtlapejpeni para teipa techtlatzquiltis ipan Cristo. Quinejqui ma tiitztoca titlatzejtzeloltique huan para ma ax tijpiyaca niyon se totlajtlacol iixtla.
49001005	Huan pampa Toteco miyac techicneli, huejcajquiya quema quisencahuayaya tlaque quichihuasqu'ia teipa, quiijto para teipa techselis queja tiiconehua ipampa tlen Jesucristo techchihuilis. Huan ya nopa Toteco quichijqui pampa elqui ipaquilis para quichihuas.
49001006	Huajca ma tijpaquilismacaca Toteco pampa onpano hueyi iyolo ica tojuanti huan yeca techselijtoc ipan Jesucristo tlen yajaya quiicnel'ia.
49001007	Quena, pampa tlahuel hueyi iyolo Toteco tohuaya, tlaxtlajqui tlen monejqui para techtojtomas tlen totlajtlacolhua ica ieso Icone. Huan ama tijpiyaj tlapojpolhuili tlen totlajtlacolhua.
49001008	Huan pampa hueyi iyolo ica tojuanti techmacac cuali tlalnamiquilistli huan quichijtoc para ma tijmachilica miyac.
49001009	Huan techmatiltijtoc tlaque ipaquilis tlen axaca quimatiyaya. Quena, quipacti Toteco technextilis tlen huejcajquiya quitlalijtoya quichihuas.
49001010	Huan ya ni tlen Toteco quiixquetztoya se tonal para quichihuas quema ajsisqu'ia hora. Quinsentilis nochi tlacame huan nochi tlamantli, ipan Cristo. Huan Cristo quipiyas tlanahuatili ica nochi ipan elhuicac huan nochi ipan tlaltepactli.
49001011	Huan nojquiya tlen huejcajquiya Toteco ipa quitlalijtoya para tijpiyasqu'iaj nopa tlatiochihualistli tlen tijselisqu'iaj quema techtlatzquiltisqu'ia ipan Cristo. Huan nochi ni tlamantli panotihuala queja Toteco quisencajqui pampa yajaya quichihua ma pano nochi queja ipaquilis.
49001012	Pampa hasta huejcajquiya Toteco quinequiyaya para tiisraelitame tlen achtohui timotemachijque ipan Cristo, ma tijpaquilismacaca Toteco Dios pampa yajaya itztoc onpano hueyi.
49001013	Huan ama imojuanti nojquiya tlen ax inisraelitame inquicactoque Itlajtol Toteco tlen melahuac. Huan Itlajtol inmechilhuijtoc quejatza Cristo hueli inmechmaquixt'ia tlen imotlajtlacolhua. Huajca quema inquineltocaque Cristo, Toteco inmechsellohuijqui huan inmechtlatzquilti ipan Cristo. Quena, inmechtlalili isello para nesis iniaxcahua pampa inmechmacac Itonal para ma itzto imohuaya queja quitencajtoya achtohuiya para quichihuasqu'ia.
49001014	Huan Itonal Toteco eltoc queja se tlayacanca tomi tlen technextil'ia para temachtli tijselise nochi tlen techtencahuilijtoc techmacas nepa elhuicac. Quena, yajaya tlaxtlajqui tlen monejqui para techcohuas para tiiaxcahua huan para techtojtomas tlen tlajtlacoli. Huajca ma tijpaquilismacaca Toteco pampa yajaya itztoc onpano hueyi.
49001015	Huajca pampa Toteco inmechmacatoc nochi ni tlatiochihualistli, quema nijcajqui quejatza chicahuac inquineltocaj Tohueyiteco huan queja inquinicnel'iaj nochi tlacame tlen iaxcahua,
49001016	pejqui nijtlascamati Toteco por imojuanti. Huan ax nijcahua nimomaijtohua ajachica imopampa.
49001017	Nijtlajtlan'ia Toteco Dios, yajaya nopa Tetata tlen m'as quipiya ihueyitilis. Quena, nijtlajtlan'ia yajaya tlen Iteco Tohueyiteco Jesucristo para ma inmechmaca tlalnamiquilistli para inquimachilise nochi tlen inmechmacht'ia para achi m'as xiquixmajtiyaca.
49001018	Nijtlajtlan'ia Toteco ma quitlahuili imotlalnamiquilis para xijmatica nopa tlen temachtli Toteco techmacatoc tojuanti tlen technotzqui para ma tielica tiiaxcahua. Quena, nijnequi xijmatica para onpano yejyectzi huan cuajcualtzi nochi nopa huejhueyi tlamantli tlen yajaya quicualtlalijtoc para techmacas tojuanti tlen tiitlatzejtzeloltijca tlacajhua. Huan techmacas teipa nepa elhuicac.
49001019	Huan nijtlajtlan'ia xijmatica quejatza onpano hueyi ichicahualis Toteco tlen tequiti ipan tojuanti tlen tijneltocaj. Huan ni chicahualistli techpalehu'ia huan techfuerzajmaca.
49001020	Elqui ica ni hueyi chicahualistli Toteco quiyoliti Cristo quema mictoya, huan quitlalanqui hasta elhuicac huan quisehui nepa inejmatl campa onca m'as tlatlepanitacayotl.
49001021	Huan Toteco quimacac Cristo nopa tlanahuatili tlen m'as hueyi pampa quitlali para ma quinnahuati nochi tlen itztoque. Quinnahuat'ia ielhuicac ejcahua huan nochi ajacame yonque quintocajt'iaj tlen quipiyaj tlanahuatili, o tequiticayotl, o chicahualistli o hueyitilistli. Huan nojquiya quinnahuat'ia nochi sequinoc tlen quipiyaj inintoca. Quena, Cristo quinahuatis nochi tlen itztoque ipan tlaltepactli o tlen itztose ipan nopa tlaltepactli tlen hualas.
49001022	Huan Toteco quitlalijtoc nochi tlen itztoque huan nochi tlamantli tlen onca iicxitla Cristo para san yajaya ma quipiya tlanahuatili. Huan Toteco quitlalijtoc Cristo ma quipiya tlanahuatili ica itiopa, quinequi quiijtos nochi titlaneltocani.
49001023	Quena, nochi titlaneltocani tiitztoque tiitlacayoj Cristo huan queja Toteco quimacac Cristo nochi tlamantli, Cristo quitemit'ia tlaneltocani ipan itiopa ica nochi tlatiochihualistli. Quena, quinmaca nochi tlen yajaya quinchijchijtoc, nochi tlen quinmonequil'ia.
49002001	Toteco inmechmacac yolistli imojuanti tlen achtohui initztoyaj queja inmijcatzitzi iixpa Toteco pampa imotlaixpanolhua huan imotlajtlacolhua.
49002002	Quena, achtohui innejnemiyayaj ipan tlajtlacoli queja ne sequin ipan ni tlaltepactli. Inquichijtinenque tlen quinequiyaya Axcualtlacatl, nopa hueyi ajacatl tlen tequiti ajacatipa. Yajaya tlen tequiti ipan ininyolo nochi tlacame tlen ax quinequij quitlepanitase Toteco, niyon ax quichihuaj tlen yajaya quiijtohua.
49002003	Achtohuiya nochi tojuanti nojquiya tiitztoyaj queja inijuanti. Tijchijtinenque san tlen fiero queja quinequiyaya totlacayo tlen quipact'ia tlajtlacolchihuas. Quena, tijchihuayayaj ya ni pampa totequihua huan totlalnamiquilis quinequiyaya ma tijchihuaca, pampa hasta quema titlacatque, queja nopa tiitztoyaj. Huan yeca Toteco san quichiyayaya para techtlatzacuiltis ininhuaya nopa sequinoc ax cuajcualme.
49002004	Pero Toteco tlen tlahuel miyac tetlasojtla, techicneli quema tijchihuayayaj tlen ax cuali pampa quipiya hueyi iteicnelijcayo ica tojuanti.
49002005	Huan quema noja timictoyaj iixpa Toteco ipan totlajtlacolhua, Toteco techmacac yolistli yancuic san sejco ica Cristo. Quena, techmaquixti san pampa hueyi iyolo ica tojuanti.
49002006	Huan Toteco techyoliti ica Cristo huan techsehui ihuaya Cristo nepa elhuicac. Huan amantzi Toteco techita queja para ya tiitztoque nepa elhuicac pampa techtlatzquilti ipan Cristo Jes'us.
49002007	Techsehuijtoc ipan elhuicac pampa quinejqui quinextis para nochipa quejatza onpano hueyi iyolo ica tojuanti ipampa tlen Cristo Jes'us techchihuilijtoc.
49002008	Huajca pampa nel'ia hueyi iyolo Toteco Dios, yajaya inmechmaquixti tlen imotlajtlacolhua quema inquineltocaque Jesucristo. Huan ax inquineltocaque Jesucristo imoseltitzitzi, pero elqui Toteco techmacac nopa tlaneltoquili.
49002009	Huan ax inmechmaquixti pampa inquichijtoyaj se tlamantli tlen cuali para queja nopa axaca huelis mohueyimatis iixpa.
49002010	Toteco techchijtoc huan tojuanti tiitztoque tiitequi ya. Huan techmacatoc yolistli yancuic ipan Cristo Jes'us para huelis tijchihuase tlamantli tlen cuali pampa queja nopa hasta huejcajquiya quitlalijtoya para ma tijchijtinemica.
49002011	Huajca xiquilnamiquica quejatza elqui achtohuiya ica imojuanti tlen ax inisraelitame. Tojuanti tiisraelitame timechcualancaitayayaj pampa ax inmotequilijtoyaj nopa machiyotl tlen itoca circuncisi'on ipan imotlacayo queja tiisraelitame timomajtoque tijchihuaj.
49002012	Ipan nopa tonali initztoyaj huejca tlen Cristo. Ax tleno inquipixque ica tiisraelitame tlen tiitlacajhua Toteco. Ax inquipixque tlanahuatili para inquiselise tlen Toteco techtencahuilijtoya tiisraelitame. Ax inquiixmatiyayaj Toteco. Ipan tlaltepactli ax inquipiyayayaj ajqueya para ipan inmotemachise para inmechmaquixtis.
49002013	Pero imojuanti tlen achtohuiya initztoyaj huejca tlen Cristo, ama intlatzquijtoque ipan ya pampa inmechnechcahuilti quema quitoyajqui ieso huan mijqui imopampa.
49002014	Huan elqui Cristo tlen quisencajqui tlasehuilistli ica imojuanti tlen ax inisraelitame huan ica tojuanti tlen tiisraelitame, pampa Cristo techsejcotili huan techchijqui san se tiitlacajhua. Quena, yajaya quixolejqui tlen techtlajcoitayaya.
49002015	Huan quema Cristo mijqui, quichijqui para ma ayoc timocualancaitaca, pampa quiquixtili ichicahualis itlanahuatil Mois'es huan nochi nopa tlamantzitzi tlen technahuatiyaya tiisraelitame. Huajca amantzi tiisraelita tlacame huan imojuanti tlen ax inisraelitame, nochi tiitztoque queja san se tlacatl tlen yancuic, huan yeca ama onca tlasehuilistli.
49002016	Quema Cristo mijqui ipan cuamapeli para quiyoltlalis Toteco ica tiisraelitame huan imojuanti tlen ax inisraelitame, yajaya quitlamilti nopa cualantli tlen tijpixtoyaj se ica seyoc huan quichijqui ma tiitztoca ipan san se totlacayo ipan Toteco.
49002017	Cristo hualajqui huan teyolmelajqui tlen nopa cuali tlajtoli tlen tlasehuilistli tlen eltoc para imojuanti tlen ax inisraelitame tlen initztoyaj huejca tlen ya huan para tojuanti tiisraelitame tlen tiitztoyaj m'as nechca tlen Toteco.
49002018	Yeca ama, aqui hueli tlacatl yonque israelita o ax israelita huelis quinechcahuis Toteco Totata ica itlapalehuil Itonal Toteco ipampa tlen Jesucristo techchihuilijtoc.
49002019	Huajca imojuanti tlen ax inisraelitame ayoc initztoque queja insejcoyoc ehuanij tlen ax quipiyaj niyon se tequihuejcayotl. Ama ya san se inehuani ica tojuanti tlen Toteco techchijtoc tiitlatzejtzeloltijca tlacajhua. Quena, ama initztoque ichampoyohua Toteco.
49002020	Tiitztoque queja se tiopamitl tlen Toteco quichijtihualajtoc ica tlacame tlen quineltocaj. Itlayolmelajcahua Toteco huan nopa tiocamanalohuani itztoque queja itzinpehualtil nopa itiopa. Cristo Jes'us itztoc queja nopa hueyi tetl tlen yohui calnacastla tlen ipan quiquetzase nopa tiopa.
49002021	Huan ipan Cristo nochi titlaneltocani timonechicohuaj queja tetini ipan se tepancali. Huan mojmostla mochihua m'as hueyi itepa huan timochijtiyohuij itlatzejtzeloltijca tiopa Toteco tlen yajaya quichihua ica tlacame tlen quineltocaj Cristo.
49002022	Huan ama imojuanti nojquiya tlen ax inisraelitame initztoque queja nopa tetini ipan itepanyo nopa tiopa, huan Toteco mocahua ipan imojuanti pampa Itonal itztoc ipan imoyolo.
49003001	Yeca pampa quej nopa ipaquilis Cristo Jes'us, na niPablo nijtzactoc ipan ni tlatzactli pampa niquinilhuiyaya tlacame queja imojuanti tlen ax inisraelitame Itlajtol.
49003002	Huelis ya inquicactoque quejatza Toteco, pampa hueyi iyolo noca na, nechtequimacatoc ma nimechilhuis intlacame tlen ax inisraelitame Itlajtol.
49003003	Huan ya nimechtlajcuilhui quentzi ipan ni amatlajcuiloli para elqui Toteco iselti tlen nechnextili tlen yajaya quichihuayaya ipan Cristo.
49003004	Huan quema inquipojtiyase tlen nimechtlajcuilhuijtoc, inquimachilise quejatza nijmati ni tlamantli tlen Cristo.
49003005	Quena, huejcajquiya Toteco axaca quinextiliyaya ni tlamantli, pero ama Toteco ica Itonal ya quinnextilijtoc itlayolmelajcahua huan itiocamanalojcahua tlen quiniyocatlalijtoc para iaxcahua.
49003006	Huan ¿tlaque onca nopa tlamantli tlen achtohuiya Toteco ax tenextiliyaya? Elqui para nochi imojuanti tlen ax inisraelitame san sejco inquiselise imoparte ica tojuanti tiisraelitame ipan nopa tlatiochihualistli tlen Toteco techmacas tojuanti tiiconehua. Huan ama tiitztoque san sejco ipan itlacayo. Huan nopa tlen techtencahuili ipan Cristo Jes'us tlen Toteco techmacas tiisraelitame, nojquiya inquiselise imojuanti pampa inquineltocaj nopa cuali tlajtoli tlen ya.
49003007	Huajca ama pampa hueyi iyolo noca na, Toteco queja se regalo nechmacatoc notequi para ma nieli niitequipanojca. Huan ipampa ihueyi chicahualis tlen tequiti nopan na, ama niquinilhu'ia tlacame nopa cuali tlajtoli.
49003008	Yonque na m'as nipilsiltzi iixpa Toteco que nochi sequinoc itlatzejtzeloltijca tlacajhua, yajaya nechmacatoc ni paquilistli para ma niquinilhui tlacame tlen ax israelitame tlen Cristo. Huan yonque axaca hueli quitlamipohuilis nochi tlen Cristo quipiya pampa yajaya onpano tlapijpixtoc, na niquinyolmelahua nopa cuali tlajtoli para Cristo quipiya tlahuel miyac tlamantli tlatiochihualistli para quinmacas.
49003009	Quena, Toteco tlen quichijchijtoc nochi tlamantli nechmacatoc ni notequi para ma niquinilhui nochi tlacame tlen yajaya quisencajqui tlen huejcajquiya. Huan itlalnamiquilis tlen axaca quimatiyaya elqui ya ni; yajaya quinmaquixtis tlen israelitame huan tlen ax israelitame ipan Cristo.
49003010	Toteco quichijqui ya ni para ama ipan ni tonali nochi tlen quipiyaj tlanahuatili huan chicahualistli tlen tlanahuat'iaj nepa ajacatipa ma quiitaca para nelhueyi itlalnamiquilis. Quinequi ma quiitaca para itiopa tlen ax nesi, mochijtoc ica tlaneltocani tlen israelitame huan tlen ax israelitame.
49003011	Pampa hasta tlen huejcajquiya Toteco ipa moilhuijtoya quichihuas ya ni ica Cristo Jes'us, Tohueyiteco.
49003012	Yeca ica tlaque techchihuilijtoc Cristo huan pampa tijneltoca, ya tijpiyaj tequihuejcayotl para tijnechcahuise huan tijcamahuise Toteco huan tijmatij temachtli techselis ica paquilistli.
49003013	Huajca amo xicuesihuica xijtoquilica Toteco yonque ama nitlaijiyohu'ia ipan tlatzactli pampa nimechilhuijtoc imojuanti huan sequinoc tlen ax israelitame Itlajtol. Nochi ni quipannext'ia para miyac imopati iixpa huan se tlatlepanitacayotl para imojuanti.
49003014	Quema nimoilhu'ia tlen ihueyi tlalnamiquilis para quisencahuas nochi ni hueyi tlamantli, nimotlancuaquetza huan nimomaijtohua iixpa Totata, yajaya tlen iTata Tohueyiteco Jesucristo.
49003015	Yajaya nel'ia inintata nochi nopa familias tlen tlacame huan elhuicac ehuani tlen itztoque ipan elhuicac huan ipan tlaltepactli pampa yajaya quinchijchijqui huan quintocajtlali.
49003016	Huan pampa Toteco nel'ia tlapijpixtoc huan quipiya nopa chicahualistli tlen m'as hueyi, nijtlajtlan'ia para Itonal ma inmechmaca miyac chicahualistli ipan imoyolo.
49003017	Nimomaijtohua ica Toteco para xijcahuilica Cristo ma mochanti ipan imoyolo pampa inquineltocaj. Nijtlajtlan'ia Toteco para yajaya ma pajcaitztos ipan imoyolo pampa quipiya tlanahuatili ica nochi tlen eltoc nepa. Huan queja se tzontli quisel'ia chicahualistli tlen inelhuayo, nijtlajtlan'ia para mojmostla xijselica imochicahualis tlen iteicnelijcayo.
49003018	Nijnequi imojuanti huan nochi sequinoc itlatzejtzeloltijca tlacajhua Toteco xijmachilica quejatza ihuexca itlaicnelicayo Toteco. Pampa onpano hueyi itlaicnelijcayo huan ajsi campa m'as huejcapa, huan campa m'as tlatzintla, huan ajsi tlen campa quisa tonati hasta campa oncalaqui.
49003019	Quena, nijnequi xiquixmatica itlaicnelijcayo Cristo tlen axaca hueli quitlamiixmatis. Nijnequi initztose queja se tlatlamachihuali tlen temitoc ica se quentzi tlen ihueyitilis Toteco.
49003020	Ma tijhueyimatica Toteco Dios yajaya tlen quipiya chicahualistli para quichihuas onpano m'as miyac huan ax queja nochi tlen hueli tijtlajtlan'iaj o tlen tihuelij timoilhu'iaj. Huan quichihuas ica ichicahualis tlen ya tequiti ipan tojuanti.
49003021	Quena, tojuanti tlen timochihuaj tiitiopaj tlen tlaneltocani ma tijhueyichihuaca Totata san sejco ica Jesucristo para nochipa, huan ma ax quema tlami. Quej nopa ma eli.
49004001	Na tlen nitzactoc pampa queja nopa ipaquilis Tohueyiteco, nimechtlajtlan'ia xijpiyaca se imonemilis tlen nel'ia cuali queja quinamiqui quipiyase tlacame tlen Toteco quinnotzqui para elise iaxcahua.
49004002	Ximoicnonequica huan ximocamahuica ica cuali queja tlacame tlen cuali monahuat'iaj. Xijpiyaca imoyolo se ica seyoc, huan sesen imojuanti xiquijiyohuica quema seyoc imoicni quichihua o quiijtohua se tlamantli pampa yajaya aya cuali tlamachil'ia. Quej nopa inquinextilise inquiicnel'iaj.
49004003	Ica itlapalehuil Itonal Toteco, xijchihuaca campeca inquipiyase san se imotlalnamiquilis. Huan quej nopa inquipiyase tlasehuilistli.
49004004	Pampa nochi tojuanti tlen tijneltocaj Toteco tiitztoque queja san se totlacayo iixpa Toteco. Tijpiyaj san se Itonal Toteco. Huan quema technotzqui, quiijto ma tijchiyaca para senquistoc techmaquixtis nepa elhuicac san se queja quinmaquixtis nochi sequinoc tlen quinnotztoc.
49004005	San itztoc setzi Tohueyiteco Jesucristo. Huan nochi tijneltocaj san se Itlajtol. Onca san setzi tlacuaaltilistli.
49004006	Itztoc setzi Toteco Dios, yajaya tlen Totata nochi tojuanti. Yajaya quipiya tlanahuatili ica nochi tojuanti. Huan yajaya itztoc ipan para nochi tojuanti huan itztoc ipan nochi tojuanti.
49004007	Huan Cristo techmacatoc sesen tojuanti nopa yajatili o chicahualistli tlen monequi para tijchihuase itequi pampa hueyi iyolo ica tojuanti huan quinequi ma tijtequihuica para ya.
49004008	Huajca quisa queja ijcuilijtoc ipan Itlajtol para Toteco quichihuasqu'ia campa quiijtohua: "Quema yajaya tlejcos elhuicac quinyacantiyas inijuanti tlen quintlantoc. Huan quinmacatejqui sesen tlacatl regalos tlen yajatili."
49004009	Pero ¿tlaque quinequi quiijtos "yajaya tlejcoc elhuicac"? Quinequi quiijtos para yajaya achtohuiya temotoya tlen elhuicac hasta campa m'as tlatzintla ipan ni tlaltepactli.
49004010	Huajca yajaya tlen temoc ipan ni tlaltepactli eltoc nojquiya yajaya tlen tlejcoc hasta nepa elhuicac campa m'as huejcapa. Quichijqui ya nopa para ma nesi ya itztoc campa hueli ipan san se tlalochtli huan quitemit'ia nochi tlaltepactli huan elhuicactli.
49004011	Huan quinmacac sequin nopa yajatili para ma elica tlayolmelahuani, huan sequin para ma elica tiocamanalohuani, huan sequin para ma teyolmelahuaca quejatza Cristo tetlajtlacolquixt'ia. Huan quinmacac sequin nopa yajatili para ma elica tlayacanani tlen tlaneltocani huan sequin para ma elica tlamachtiani tlen Itlajtol Toteco.
49004012	Pero Tohueyiteco techmacac sesen tojuanti toyajatil para ica tiquincualtlalise nochi sequinoc itlacajhua para quichihuase itequi. Huan teipa monequi tojuanti tlen tiitlacajhua ma timotequipanoca se ica seyoc para tijmacase tetili nochi tojuanti tlen tiitlacayoj Cristo, quinequi quiijtos nopa tlasentilistli tlen ax moita tlen nochi itlacajhua.
49004013	Monequi tijtequihuise toregalo o tochicahualis huan timotequipanose ica seyoc hasta nochi titlaneltocani timochihuase san se ipan tlen tijneltocaj huan cuali tiquixmatise Icone Toteco. Quej nopa ayoc tiitztose queja ticoneme. Ya tiitztose tihuejhueyi tlacame ipan Cristo. Huan monequi timoscaltijtiyase hasta tijpiyase se nemilistli queja Cristo quipiya.
49004014	Huajca ma ayoc tiitztoca queja coneme tlen quipatlaj inintlalnamiquilis ajachica huan quitoquil'iaj tlen hueli tlamachtili pampa eltoc queja se ajacatl quinhuica campa hueli. Ma ayoc inmechcajcayahuaca tlacame tlen istlacatij huan quisencahuaj tlen hueli tlajtoli para inmechmachtise, pampa inijuanti neltlalnamiquini para quejatza tlacajcayahuase.
49004015	Pero tojuanti ma tijtoquilijtinemica tlen melahuac ica teicnelijcayotl. Huan ma timoscaltijtiyaca para tiitztose m'as queja Cristo, yajaya tlen totzonteco, huan tlen technahuat'ia nochi titlaneltocani queja totzonteco quinahuat'ia totlacayo.
49004016	Ipan itlacayo se tlacatl nochi partes monechicohuaj huan tequitij san sejco. Huan Cristo quichihua para nochi tojuanti tlen tiitztoque tiitlacayoj ma timonechicoca huan ma titequitica cuali san sejco pampa sesen tojuanti tijchihuaj tlen totequi para ma tijchihuaca. Huan quema sesen tlaneltocaquetl ica miyac teicnelijcayotl quichihua tlen itequi huan timopalehu'iaj se ica sequinoc, huajca quena, nochi itlacayo Cristo moscalt'ia.
49004017	Huajca ya ni nimechilhu'ia ica itequihuejcayo Tohueyiteco. Ayoc xijpiyaca imonemilis queja tlacame tlen ax quineltocaj Toteco pampa nel'ia maneltic tlen moilhu'iaj huan ax tleno ipati.
49004018	Tzactoc inintlalnamiquilis huan huejca mocahuaj tlen nopa nemilistli yancuic tlen Toteco temaca. Ax quipiyaj nopa yolistli pampa moyoltetilijtoque para ax quiixmatica Toteco.
49004019	Inijuanti quipolojtoquejya ininpinahualis huan motemactilijtoque para quichihuase tlamantli tlen m'as fiero. Ayoc moilhu'iaj intla cuali o ax cuali tlen quichihuaj, san tlajtlacolchijtinemij, huan mojmostla quinequij quichihuase m'as tlen ax cuali.
49004020	Pero quema inquicajque tlen Cristo, ax inmechmachtijque xijchihuaca tlamantli tlen fiero.
49004021	Ama inquicactoquejya tlen ya huan inquimatij nopa tlen xitlahuac tlen inmechmachtijtoque tlen ya,
49004022	huan inquitlahuelcajque imonemilis tlen achtohui quema intlacajcayahuayayaj huan inquichijtinemiyayaj tlamantli tlen fiero tlen quinequiyaya imotlacayo xijchihuaca.
49004023	Ama inquipiyaj tlen yancuic imopani para quiyancuilis imotlalnamiquilis huan imoyolo para xijtlapejpenica para inquichihuase tlen cuali.
49004024	Huajca monequi inquinextise imonemilis tlen yancuic pampa Toteco inmechchijtoc se yancuic tlacatl tlen eltoc queja ya. Xijpiyaca imonemilis yancuic pampa Toteco inmechchijtoc se yancuic tlacatl tlen eltoc queja ya. Huan ama huelis inquichijtinemise tlen xitlahuac huan tlen tlatzejtzeloltic.
49004025	Huajca ayoc ximoistlacahuica. Sesen imojuanti xiquinilhuica sequinoc tlen melahuac pampa sesen tojuanti tiitztoque queja tipartes ipan san se totlacayo ipan Cristo.
49004026	Intla incualanij, amo xitlajtlacolchihuaca. Nimantzi ximoyoltlalica quema aya calaqui tonati.
49004027	Amo xijcahuilica Axcualtlacatl ma calaqui huan ma inmechnotza xitlajtlacolchihuaca.
49004028	Imojuanti tlen intlaxtequiyayaj, ayoc xitlaxtequica. Monequi xitequitica. Monequi xijchihuaca tlamantli tlen cuali ica imoma para inquipiyase tlen ica inpanose huan para nojquiya huelis inquinpalehuise sequinoc tlen quinpolohua tlen ica panose.
49004029	Amo tlen hueli xicamatica. San xiquijtoca tlamantli tlen cuali tlen quinyolchicahuas huan quinhualiquilis tlatiochihuali tlen quicaquise.
49004030	Amo xijchihuaca tlen quicuesolmacas Itonal Toteco tlen tlatzejtzeloltic. Pampa yajaya Itonal Toteco tlen inmechtlalilijtoc imachiyo Toteco tlen quinext'ia iniaxcahua huan para temachtli Toteco inmechhuicas elhuicac quema ajsis tonal.
49004031	Ayoc ximoyolcuitlamacaca. Ayoc ximochihuaca inyolquentzitzi. Ayoc xicualanica. Ayoc xicualancatlahuejchihuaca. Ayoc xitetlaijilhuica. Ayoc xitecocolica.
49004032	M'as cuali ximochihuilica tlen cuali se ica seyoc. Ximotlasojtlaca huan ximotlapojpolhuica se ica seyoc queja Toteco inmechtlapojpolhuijtoc ipan Cristo.
49005001	Imojuanti iniconehua Toteco, huajca xijchihuaca queja yajaya quichihua.
49005002	Mojmostla xiquinicnelica tlacame queja Cristo techicnel'ia hasta motemactili para miquis para techtlajtlacolquixtis. Quena, yajaya mochijqui nopa tlacajcahualistli tlen Toteco quiseli pampa tlahuel quipacti.
49005003	Pero imojuanti tlen initlatzejtzeloltijca tlacajhua Toteco, ax quinamiqui xijchihuaca tlen ax cuali. Amo xijnequica para inmoaxcatise m'as tlamantli mojmostla. Amo quema xijchihuaca tlamantli ica se tlen ax monamic. Ma amo quema xijchihuaca nopa tlamantli tlajtlacoli.
49005004	Amo xiquijtoca tlajtoli tlen fiero. Amo xiahuilcamatica, niyon amo xiquijtoca tlen quinpinahualt'ia sequinoc pampa ax quinamiqui para imojuanti. Pero xijtlascamatica Toteco para nochi nopa cuali tlamantli tlen inmechchihuilijtoc.
49005005	Ya inquimatij para ax huelis calaquis campa Cristo huan campa Toteco tlanahuat'ia se tlacatl tlen quichijtinemi tlen ax cuali, o tlen quichijtinemi tlen hueli ica tlen ax inamic, o tlen quinequi m'as tlamantli mojmostla. Pampa se tlen tlahuel quinequi moaxcatis m'as tlamantli, itztoc san se queja se tlen quinhueyichihua totiotzitzi.
49005006	Ma axaca inmechcajcayahuas huan inmechilhuis para ax tleno imopantis intla inquichihuase ni tlajtlacoli, pampa Toteco chicahuac quintlatzacuiltis inijuanti tlen ax quitlepanitaj.
49005007	Huajca ximoiyocatlalica tlen ax cuajcualme huan ax quema xitlajtlacolchihuaca ininhuaya.
49005008	Achtohuiya initztoyaj ipan tzintlayohuilotl, pero ama pampa inmotlatzquilijtoque ipan Tohueyiteco, initztoque ipan tlahuili, huajca xijchijtinemica tlen cuali para ma nesi innejnemij ipan tlahuili.
49005009	Quema Toteco quitlahuil'ia itlalnamiquilis se tlacatl, yajaya itztoc cuali, nejnemi xitlahuac, huan quiijtohua tlen melahuac.
49005010	Huajca xijchijtinemica campeca para inquimachilise tlen quipact'ia Toteco.
49005011	Ximoiyocatlalica tlen nochi nopa tlamantli tlen sequinoc quichihuaj ipan tzintlayohuilotl pampa nopa tlamantli ax quisase cuali para imojuanti. Pero quena, xiquintlalnamictica tlen queja nopa quichihuaj huan xiquinyacanaca campa tlahuili.
49005012	Se pinahualistli para ticamatise tlen nopa fiero tlamantli tlen sequin quichihuaj campa axaca quinita.
49005013	Pero quema se tlahuili quintlahuil'iaj, tlanemijya quinext'ia para fiero tlen quichihua pampa tlahuili quinext'ia nochi.
49005014	Yeca nopa tlajtoli quiijtohua: "Xiijita ta tlen ticochtoc. Xiquincajtehua tlen itztoque queja mijcatzitzi pampa san tlajtlacolchijtinemij. Quena, xiisa huan Cristo mitztlahuilis."
49005015	Huajca ximomocuitlahuica queja inmonejnemilt'iaj. Amo xinemica queja inijuanti tlen huihuitique. Xinemica queja tlalnamiquini pampa inquiixmatij tlen melahuac.
49005016	Amo ximotonalpoloca, pero mojmostla xitequitica para Toteco pampa ipan ni tonali tlacame quichihuaj miyac tlamantli tlen fiero.
49005017	Huajca amo ximohuihuinequica. Ximotlalnamictica huan xijchihuaca campeca para inquimachilise tlen Toteco quinequi xijchihuaca.
49005018	Amo ximoihuintica ica tlaili pampa ya nopa quicuapolos imonemilis, pero xijcahuilica Itonal Toteco ma inmechyacantinemi ica ichicahualis.
49005019	Huajca queja nopa inmocamahuise se ica seyoc nopa cuajcuali tlajtoli tlen ijcuilijtoc ipan Salmos, huan ica tiohuicatl huan huicatl tlen quisa ipan imoyolo. Quena, inhuicase huan inquipaquilismacase Toteco ica nochi imoyolo.
49005020	Huan nochipa xijtlascamatica Toteco Totata ipan itoca Tohueyiteco Jesucristo para nochi tlamantli tlen inmechpanotihuala.
49005021	Nojquiya para monextis inquitlepanitaj Cristo, monequi nochi imojuanti xiquincahuilica sequinoc ma quipiyaca tlanahuatili ica imojuanti huan monequi inijuanti nojquiya ma inmechcahuilica imojuanti inquipiyase tlanahuatili ica inijuanti.
49005022	Xijtlacaquilica insihuame tlen inquipiyaj imohuehue. Xijcahuili mohuehue ma quipiya tlanahuatili ica ta queja nochi tojuanti monequi ma tijcahuilica Tohueyiteco ma quipiya tlanahuatili ica tojuanti.
49005023	Pampa se tlacatl quipiya tlanahuatili ica isihua queja Cristo quipiya tlanahuatili ica itiopa, quinequi quiijtos nochi tojuanti tlen tijneltocaj. Huan Cristo motemactili para elis totemaquixtijca.
49005024	Yeca queja tojuanti tlen tiitiopaj Cristo tijcahuil'iaj ma quipiya tlanahuatili ica tojuanti, nojquiya sihuame monequi quicahuilise ininhuehue ma quipiya tlanahuatili ica inijuanti ipan nochi tlamantli.
49005025	Xitlacaquica intlacame tlen inquipiyaj imosihua. Xiquicneli mosihua queja Cristo quiicnelijtoc itiopa huan mijqui para quimaquixtis.
49005026	Quena, yajaya mijqui para quitlatzejtzelolchihuas itiopa huan quitlapajpacchihuas ica nopa atl tlen itlajtol Toteco.
49005027	Huan quinequi itiopa tlen tlaneltocani tlen ax moita huan tlen yajaya quicualtlal'ia para ya iselti, ma eli onpano cuajcualtzi ipan nopa tonal quema moquetzas iixpa. Quinequi sesen tlacatl ipan itiopa ma eli nel'ia tlapajpactic huan ax quipiyase niyon se itlajtlacol, o niyon se tlamantli tlen ax melahuac. Quinequi sesen ipan itiopa ma eli tlatzejtzeloltic huan para axaca huelis techteilhuis ica niyon se tlamantli.
49005028	Huajca queja nopa nojquiya monequi se tlacatl quiicnelis isihua queja moicnel'ia. Yajaya tlen quiicnel'ia isihua, moicnel'ia.
49005029	Pampa axaca quitlahuelcahua itlacayo. Nochi tlacame quitlamacaj inintlacayo huan quimocuitlahu'iaj ica teicnelijcayotl. Huajca queja tijmocuitlahu'iaj totlacayo huan queja Cristo quimocuitlahu'ia itiopa, queja nopa xijmocuitlahui mosihua.
49005030	Huan tojuanti tlen tijneltocaj tiitztoque queja tipartes ipan itlacayo. Quena, tiitztoque queja tiinacayo huan tiiomiyo.
49005031	Huajca queja quiijtohua Itlajtol Toteco: "Quema se tlacatl mosihuajtis, quicajtehuas itata huan inana huan motlatzquilis ica isihua huan nopa ome mochihuase queja eltosqu'ia san setzi inintlacayo."
49005032	Ya ni achi quentzi ohui para inquimachilise, pero ya ni technextil'ia quejatza Cristo mohuica ihuaya itiopa tlen mochijtoc ica nochi tlaneltocani.
49005033	Huajca sampa nimechilhu'ia, sesen tlacatl ma quiicneli isihua queja moicnel'ia, huan se sihuatl monequi quitlepanitas ihuehue.
49006001	Xitlacaquica inconeme tlen inquineltocaj Tohueyiteco. Xijchihuaca tlen imotata huan imonana inmechilhu'iaj pampa ya nopa tlen xitlahuac.
49006002	Xiquintlepanitaca imotata huan imonana pampa ya ni nopa achtohui tlanahuatili tlen techtencahuil'ia tlen cuali Toteco techmacas intla tijchihuase.
49006003	Quena, intla tiquintlepanitase tonana huan totata, techtencahuilijtoc para tijpiyase se tonemilis tlen cuali huan tiitztose miyac xihuitl ipan ni tlaltepactli.
49006004	Huan intetatme, xitlacaquica. Amo xiquincualancamacaca imoconehua. Xiquiniscaltica cuali. Xiquintlalnamictica ica teicnelijcayotl huan xiquinmachtica tlen Tohueyiteco quinequi ma quimatica.
49006005	Xitlacaquica intlatequipanohuani tlen imoteco inmechcojtoc. Xijchihuaca tlen inmechilhu'iaj imotecohua nicani ipan ni tlaltepactli. Xiquintlepanitaca huan xiquinmahuilica para ax inquichihuase tlen ax quinpact'ia. Xiquinchihuilica se cuali tequitl queja inquitequipanosqu'iaj Cristo.
49006006	Amo xitequitica cuali san quema imopatron inmechtlachilijtoc queja sequinoc quichihuaj tlen quinequij ma quincualitaca tlacame. Monequi nochipa xitequitica cuali pampa initequipanojcahua Cristo. Huajca ica nochi imoyolo xitequitica queja inquimatij quipact'ia Toteco Dios.
49006007	Xitequitica ica paquilistli queja inquitequipanosqu'iaj Tohueyiteco. Amo ximoilhuica intla san inquintequipanohuaj tlacame.
49006008	Xiquilnamiquica para yajaya Toteco Dios techtlaxtlahuis quema tijchihuaj tlen cuali ipan ni tlaltepactli yonque titequipanohuani tlen tiiaxcahua se tecojtli o tiitztoque timajcajtoque huan hueli tiyohuij campa tijnequij.
49006009	Huan nojquiya xitlacaquica intecojme tlen inquincojtoque imotlatequipanojcahua. Xiquinchihuilica imotequipanojcahua tlen cuali. Ayoc xiquintemajmatica. Xiquilnamiquica imojuanti huan inijuanti initztoque initlatequipanojcahua Tohueyiteco tlen itztoc nepa elhuicac huan yajaya ax techchicoicnel'ia. San se techicnel'ia nochi tojuanti.
49006010	Amantzi para nijtlamiltis ni amatlajcuiloli, ya ni nimechilhu'ia. Nochi imojuanti, innoicnihua, xielica intetique ica nopa chicahualistli tlen Toteco inmechmacatoc.
49006011	Ma tijtequihuica tlen Toteco techmacatoc para ica timomanahuise huan para tijtlanise Axcualtlacatl pampa yajaya san mosenilhuijtoc quejatza huelis techcajcayahuas.
49006012	Pampa tojuanti ax timotehu'iaj ininhuaya tlacame queja tojuanti tlen quipiyaj inieso huan ininnacayo. Timotehu'iaj ininhuaya ajacame tlen ax quipiyaj inintlacayo, pero quipiyaj inintequi ipan ni tlaltepactli campa onca tzintlayohuilotl. Sequin motocajt'iaj tlen quipiyaj tlanahuatili, sequin tlen quipiyaj chicahualistli, huan sequin tlen quipiyaj tequihuejcayotl. Ni ajacame itztoque campa hueli ajacatipa huan quinnotzaj tlacame ma quichihuaca tlen ax cuali. Ica inijuanti, quena, tijpiyaj tlatehuilistli.
49006013	Yeca queja se soldado mocualtlalis para tlatehuilistli, monequi imojuanti xijtequihuica sesen tlamantli tlen Toteco inmechmacatoc para ica inmomanahuise. Quej nopa ax tleno huelis inmechchihuilise nopa ajacame quema hualase inmechtehuiquij pampa inmoquetztose ica chicahualistli iniixpa.
49006014	Huan quej ni inmoquetzase intemachme. Xiquijtoca san tlen melahuac mojmostla huan ya nopa inmechcualtlalijtos queja se soldado tlen cuali quitetzilohua itlajcoilpica. Xijchihuaca san tlen xitlahuac mojmostla huan inmocualtlalijtose queja se soldado tlen motlalil'ia se tepostli para moyolixtzacuas.
49006015	Queja se soldado cuali quiijilp'ia izapato para hueli moquetzas ica temachili, monequi xijpiyaca nopa tlasehuilistli ipan imoyolo tlen temaca nopa cuali tlajtoli tlen Toteco.
49006016	Huan ipan nochi tlatehuilistli tlen tijpiya ica Axcualtlacatl, monequi ximotemachica ipan Toteco. Quena, queja itepostzajca se soldado quisehu'ia nopa lemenca cuatlamintli tlen icualancaitaca quimajcahuil'ia, imotlaneltoquilis quiquetzas nochi ilemenca cuatlamintli tlen Axcualtlacatl inmechmajcahuilis.
49006017	Xijmatica para temachtli Toteco inmechmaquixtijtoc tlen imotlajtlacolhua huan nopa tlalnamiquilistli quimocuitlahuis imotzonteco queja se soldado tlen motlalil'ia itepostzontzajca. Huan para inquitehuise Axcualtlacatl, xijtequihuica Itlajtol Toteco tlen eltoc queja se machete tlen Itonal Toteco techmacatoc.
49006018	Ajachica huan quema pano tlen hueli tlamantli, ximomaijtoca ica Toteco ica itlapalehuil Toteco. Xitlachixtoca huan amo xijcahuaca ximomaijtoca. Quena, queja se soldado tlen tlamocuitlahu'ia, xitlachixtoca. Huan nochipa xijtlajtlanica Toteco ma quintiochihua nochi itlatzejtzeloltijca tlacajhua.
49006019	Nojquiya ximomaijtoca nopampa na. Xijtlajtlanica Toteco ma nechmaca nopa tlajtoli tlen quinamiqui huan para ma nimoneltlali niquinilhuis tlacame nochi itlalnamiquilis Toteco tlen axaca quimatiyaya. Quena, ma nimoneltlali niteilhuis quejatza Cristo nojquiya quintlajtlacolquixtis tlacame tlen ax israelitame san se ica tojuanti tlen tiisraelitame yonque achtohui ax tijmachiliyayaj ya ni.
49006020	Yeca nitzactoc huan niilpitoc ica tepos cadenas pampa Toteco nechtequimacatoc niitlatitlanca huan nimoneltlaliyaya para niquinilhuis tlacame ni tlajtoli queja monequi nijchihuas.
49006021	T'iquico, toicni tlen tiquicnel'iaj yas inmechilhuiti tlen nechpanotihuala huan tlen nijchihua. Yajaya temachtli nechpalehu'ia ipan itequi Toteco.
49006022	Yeca nimechtitlanilijtoc san para xijmatica tlen tojuanti huan para yajaya ma inmechyolchicahua.
49006023	Toicnihua, ma Toteco Totata huan Toteco Jesucristo inmechmaca tlasehuilistli ipan imoyolo. Ma inmechpalehui ximoicnelica se ica seyoc huan m'as ximotemachica ipan ya.
49006024	Ma Toteco quipiya hueyi iyolo ica nochi imojuanti tlen inquiicnel'iaj Toteco Jesucristo ica se tlaicnelijcayotl tlen ax quema mopatla. Quej nopa ma eli.
50001001	Na niPablo huan Timoteo tlen itztoc nohuaya, tojuanti tiitequipanojcahua Cristo Jes'us tlen techcojtoc para ma tielica tiiaxcahua. Timechtlajcuilhuil'iaj nochi imojuanti intlatzejtzeloltijca tlacajhua Toteco nepa ipan altepetl Filipos tlen yajaya inmechtlatzquiltijtoc ipan Jesucristo. Nimechtlajcuilhu'ia nochi imojuanti ininhuaya imotlayacancahua huan imotlapalehuijcahua ipan tlasentilistli.
50001002	Toteco Totata huan Toteco Jesucristo ma quipiyaca hueyi ininyolo ica imojuanti, huan ma inmechmacaca tlasehuilistli ipan imoyolo.
50001003	Nochipa quema nimechilnamiqui, nijtlascamati Toteco imopampa.
50001004	Huan nochipa ninelpaqui quema nimomaijtohua ica Toteco imopampa,
50001005	pampa hasta quema achtohui inquineltocaque Toteco huan hasta ama intepohuilijtoque tlen Cristo huan innechpalehuijtoque para ma momoyahua itlajtol.
50001006	Huan temachtli nijmati ya ni. Nopa cuali tequitl tlen Toteco quipehualtijtoc ipan imoyolo quema inquineltocaque, quisenhuiquilis quicualtlalijtiyas mojmostla hasta quitlamiltis ipan nopa tonal quema Jesucristo hualas.
50001007	Cuali para nimoilhu'ia quej ni tlen imojuanti pampa nel'ia nimechhuica ipan noyolo. Hueyi iyolo Toteco ica nochi tojuanti huan san sejco techtiochijtoc miyac. Huan yonque niitztoc ipan tlatzactli, o nimonext'ia iniixpa tequihuejme para nijmanahuis itlajtol Toteco, o san niteilhu'ia itlajtol, innechpalehuijtihualahuij ipan nochi tlamantli.
50001008	Toteco quimati nel'ia miyac nimechicnel'ia ica nochi nopa teicnelijcayotl tlen Jesucristo nechmacatoc.
50001009	Quema nimomaijtohua, nijtlajtlan'ia Toteco para noja m'as xiquinicnelica sequinoc, huan para noja m'as xijmatica tlen ya, huan xijpiyaca nel'ia cuali imotlalnamiquilis.
50001010	Nijnequi xijmatica quejatza inquitlapejpenise tlen nel'ia cuali para initztose senquistoc intlapajpactique. Huan queja nopa axaca huelis inmechteilhuis ama, niyon quema Cristo sampa mocuepas.
50001011	Nochipa xijchihuaca tlen cuali huan tlen xitlahuac iixpa Toteco. Huan quema tlacame quiitase nochi nopa cuali tlamantli tlen Jesucristo inmechpalehu'ia xijchihuaca, quihueyimatise huan quipaquilismacase Toteco.
50001012	Noicnihua, nijnequi xijmatica para nochi ni tlaijiyohuilistli tlen nechpanotihualajtoc quipalehuijtoc para m'as ma momoyahua itlajtol Toteco.
50001013	Ama nochi tlen itztoque nicani quimatij nitzactoc san pampa nijneltoca Cristo. Huan hasta nojquiya quimatij nochi nopa soldados tlen quimocuitlahu'iaj nopa hueyi cali campa itztoc nopa hueyi tlanahuatijquetl.
50001014	Huan pampa nitzactoc, miyac tlaneltocani ayoc majmahuij huan achi m'as mosemacatoque ipan Toteco, huan yeca ama m'as moneltlal'iaj para quinilhuise sequinoc itlajtol.
50001015	Sequin nel'ia quincamahu'iaj tlacame itlajtol Toteco pampa nechcocol'iaj huan quinequij mohueyimatise ica tlen quichihuaj, pero sequinoc quincamahu'iaj tlacame tlen Cristo ica ininyolo cuali iixpa Toteco.
50001016	Inijuanti tlen nechcocol'iaj tecamahu'iaj itlajtol Toteco para tlacame ma quintlepanitaca. Ax quichihuaj nel'ia para Toteco. Huan moilhu'iaj m'as nechyolcocose pampa nitzactoc quema nijmatis tlen quichihuaj.
50001017	Pero nopa sequinoc tlacame, quena, tecamahu'iaj itlajtol Toteco pampa nechicnel'iaj. Huan inijuanti quimatij Toteco nechtequitlalijtoc nicani para nijmanahuis itlajtol iniixpa tequihuejme.
50001018	Pero ax quenijqui. Yonque sequin teilhu'iaj itlajtol ica nochi ininyolo huan sequinoc ax cuali ininyolo, noja nipaqui pampa miyac tlacame quinilhu'iaj sequinoc tlen Cristo. Huan noja m'as nipaquis,
50001019	pampa nijmati nochi quisas cuali para na huan se tonal nechmanahuise pampa inquitlajtlan'iaj Toteco nopampa na huan Itonal Jesucristo nechpalehu'ia mojmostla.
50001020	Ax quema nijnequi nijchihuas se tlamantli tlen ica nimopinahuas iixpa. Ya nopa tlen nijchiya. San nijnequi nimoneltlalis para Cristo para tlacame ma quiitaca ihueyitilis ipan nonemilis yonque niitztos para m'as tonali o yonque nechmictise.
50001021	Pampa intla niitztos, niitztos para nijtequipanos Cristo. Huan intla nimiquis, nijtlanis nel'ia miyac, pampa niitztoti ihuaya Cristo para nochipa.
50001022	Pero intla noja niitztos, huajca noja m'as nitequitis para Toteco huan m'as tlacame quineltocase Cristo. Yeca nel'ia ax nijmati tlaque nijtlapejpenis. Ax nijmati intla nijnequi niitztos o nijnequi nimiquis.
50001023	Ohui para nijmatis tlen m'as cuali. Quemantzi nimoilhu'ia huelis achi m'as cuali para niitztos. Huan quemantzi nimoilhu'ia achi cuali para nimiquis huan niyas niitztoti ihuaya Cristo pampa ya nopa tlen m'as cuali para na.
50001024	Pero para imojuanti quisas m'as cuali intla noja niitztos.
50001025	Huajca nimoilhu'ia para noja niitztos para nimechpalehuis inmoscaltise ipan Toteco huan m'as inpactose pampa cuali inquineltocaj.
50001026	Intla niitztos, huajca quema nimechpaxaloti, sampa inquitlascamatise Cristo Jes'us pampa quichijtoc para ma nechchololtica tlen ni tlatzactli huan sampa niitztos imohuaya.
50001027	Pero yonque tlen hueli tlen ni ome tlamantli nopantis, tlen m'as ipati elis para ximonejnemiltica nel'ia cuali queja tlen quiijtohua itlajtol Toteco. Quej nopa yonque noja niyas nepa campa imojuanti o axtle, nijcaquis quejatza initztoque intemachme ipan Toteco, huan inquipiyaj san se imoyolo, huan chicahuac intequitij para tlacame ma quineltocaca itlajtol Toteco.
50001028	Niyon quentzi amo xiquinimacasica tlen inmechcocol'iaj. Huan quema noja m'as inmoneltlalise para Toteco, ya nopa elis se tlanescayotl tlen quinnextilis para Toteco inmechmaquixtijtoc imojuanti huan para inijuanti nel'ia polihuise.
50001029	Pampa Toteco ax san inmechmacatoc nopa paquilistli para xijneltocaca Cristo, nojquiya inmechmacatoc nopa paquilistli xitlaijiyohuica pampa iniaxcahua.
50001030	Tojuanti tiitztoque san sejco ipan ni hueyi tlatehuijcayotl ica tlen ax cuali. Innechitztoque quema nitlaijiyohuiyaya achtohuiya huan inquimatij hasta ama noja nitlaijiyohu'ia.
50002001	Ya inquimatij para Toteco inmechicnel'ia huan inmechtlatzquiltijtoc ipan Cristo, huan inquimatij quejatza ya nopa inmechyolchicahua huan inmechyoltlal'ia. Inquimatij Itonal Toteco itztoc imohuaya huan inmechchihuil'ia ximoicnelica huan ximotlasojtlaca.
50002002	Huajca xijchihuaca tlen nechmacas hueyi paquilistli huan xijpiyaca san se imotlalnamiquilis. Nochi imojuanti ximoicnelica miyac huan xitequitica san sejco queja inelisqu'iaj san se tlacatl ica san se imoyolo.
50002003	Axaca ma quichihua se tlamantli pampa quinequi mohueyimatis iniixpa sequinoc. Ma axaca mohueyimati, pero ximoicnonequica. Sesen imojuanti xiquinitaca nochi sequinoc queja m'as huejhueyi que ta.
50002004	Amo san ximoilhuica tlen tlamantli tlen inmechpalehuis. Nojquiya ximoilhuica tlen quinpalehuis sequinoc.
50002005	Ximoyolilhuica queja Cristo Jes'us moilhu'ia:
50002006	Yonque yajaya Dios huan hueltosqu'ia mocajtosqu'ia campa ipa itztoya ihuaya Toteco Dios, ax moilhui para monequi mocahuas nopona ica nopa hueyi tlanahuatili tlen quipixtoya.
50002007	Moilhui achi cuali quicahuas nochi tlen eliyaya iaxca, huan huajca mochijqui queja se tlen ax quipixqui niyon quentzi tlanahuatili. Moicnonejqui huan mochijqui se tlacatl, quena, mochijqui queja se tlatequipanojquetl.
50002008	Huan quema ya itztoya se tlacatl, m'as moicnonejqui para senquistoc quichihuas tlen iTata quinequiyaya. Quena, motemacac para miquis ipan se cuamapeli, nopa miquistli tlen m'as quipiya pinahualistli.
50002009	Huan pampa moicnonejqui teipa Toteco quihueyitlali nepa elhuicac, huan quichijqui m'as hueyi que nochi sequinoc pampa quimacatoc nopa tlanahuatili tlen m'as hueyi.
50002010	Huan Toteco quichijqui ni para ma motlancuaquetzaca iixpa Jes'us nochi tlen itztoque ipan elhuicac, nochi ipan tlaltepactli huan nochi tlen itztoque ipan mictla pampa momacase cuenta para yaja tlen m'as hueyi.
50002011	Huan nochi tlacame tlen camatij nochi tlamantli tlajtoli quiijtose tlamiyacapa para Jesucristo, yajaya Dios Tohueyiteco, huan ica ya ni quinextise ihueyitilis Toteco Totata.
50002012	Noicnihua tlen nimechicnel'ia, nochipa inquichijtihualajtoque tlen nimechilhuijtoc quema niitztoya imohuaya. Huajca ama, quema ax niaqui, achi m'as xinechcaquica. Xijchijtinemica tlen xitlahuac queja quinamiqui para ma mopannextis ipan imojuanti para Toteco nel'ia inmechmaquixtijtoc tlen imotlajtlacolhua. Xiitztoca queja tlacame tlen huihuipicaj pampa tlahuel quiimacasij quiixpanose Toteco Dios.
50002013	Pampa yajaya Toteco tlen tequiti ipan imoyolo huan inmechchihua xijnequica xijchihuaca ipaquilis, huan yajaya inmechmacas chicahualistli para inquichihuase.
50002014	Ica nochi tlen inquichihuaj ximomocuitlahuica para amo ximotlaijilhuica, niyon amo ximonajnanquilica.
50002015	Huan quej nopa axaca huelis inmechteilhuis ica niyon se imotlajtlacol. Xijpiyaca se yolistli tlen tlapajpactic queja quinamiqui pampa imojuanti iniconehua Toteco. Xiitztoca queja tlahuili ipan ni tlaltepactli campa senquistoc onca tzintlayohuilotl. Quena, yonque initztoque ininhuaya miyac tlacame tlen tlahuel fiero inintlalnamiquilis huan tlen onpano quinpact'ia tlajtlacolchihuase ma cahuani imotlahuil.
50002016	Huan mojmostla ximotlatzquilijtoca cuali ipan itlajtol Toteco tlen temaca yolistli yancuic, huan queja nopa ipan nopa tonal quema Cristo mocuepas, tlahuel miyac nipaquis ica nochi tlen inquichijtoque, huan nijmatis para ax san tlapic elqui notequi quema niyajqui nimechilhuito itlajtol Toteco.
50002017	Imotlaneltoquilis eltoc queja se tlacajcahualistli tlen inquimacaj Toteco huan intla nimiquis, nonemilis elis queja se tlacajcahualistli para Toteco. Huajca yonque tlen hueli nopantis, nipaquis huan nijnequi xipaquica nohuaya.
50002018	Xipaquica nohuaya intla monequi nimiquis pampa nijtoquil'ia Cristo.
50002019	Intla ipaquilis Tohueyiteco Jes'us, nijnequi para ax huejcahuas nijtitlanis Timoteo ma inmechitati. Huan quema mocuepas nicani, nijpiyas paquilistli pampa nechpohuilis quejatza initztoque.
50002020	Pampa axaca seyoc quipiya se iyolo queja Timoteo. Yajaya, queja na, motequipachohua imopampa para xinejnemica cuali.
50002021	Nochi sequinoc tlen itztoque nicani san moilhu'iaj tlen cuali para inijuanti. Ax moilhu'iaj quejatza huelis quipalehuise itequi Cristo Jes'us.
50002022	Imojuanti ya inquiixmatij inemilis Timoteo pampa queja se oquichpil tlen ica paquilistli quipalehu'ia itata, yajaya nechpalehuijtoc para niquinilhu'ia tlacame itlajtol Toteco.
50002023	Huajca nijnequi nijtitlanis para ma inmechitati. San achtohui monequi nijmatis tlaque nopantis nicani.
50002024	Huan nimotemach'ia ipan Toteco para ax huejcahuas na nojquiya niyas nimechitati.
50002025	Pero para amantzi, nimoilhu'ia m'as cuali sampa nimechtitlanilis toicni Epafrodito tlen innechtitlanilijque para ma nechhualiquili tlen inquisentilijque para ica nimopanoltis ipan itequi Toteco. Huan nojquiya tequitico nohuaya ipan itequi Toteco, pampa nechpalehu'ia. Pampa nechpalehu'ia ipan nopa tlatehuijcayotl tlen tijpiyaj ica tlen ax cuali.
50002026	Pero ama yajaya tlahuel quinequi mocuepas campa imojuanti pampa tlahuel mocuesohua pampa inquicajque para mococohuayaya.
50002027	Huan nel'ia mococohuayaya hasta mictinemiyaya. Pero Toteco quitlasojtlac huan nojquiya nechtlasojtlac na huan yajaya mochicajqui. Pampa intla mictosqu'ia, nijpiyasqu'ia noja m'as cuesoli tlen nijpiya amantzi.
50002028	Yeca achi m'as nimoisihuilt'ia nimechtitlanilis para inpaquise quema sampa inquiitase, huan ica ya nopa na nojquiya nipaquis.
50002029	Huajca xijselica Epafrodito ica cuali ipan Toteco huan ica miyac paquilistli. Nochipa xiquintlepanitaca nochi tlaneltocani tlen monejnemilt'iaj xitlahuac queja ya.
50002030	Quena, mictoyaya pampa quichihuayaya itequi Cristo huan ica quentzi mictoyaya pampa nechchihuiliyaya nopa tequitl tlen ax inhuelque innechchihuilijque pampa initztoyaj huejca.
50003001	Huan ama, noicnihua, xijpiyaca paquilistli ipan Tohueyiteco. Para na ax ya se tequitl para sampa nimechilhuis tlen ya nimechilhuijtoc, huan cuali para imojuanti intla sampa nimechilhuis.
50003002	Xitlachixtoca ica nopa ax cuajcualme tlen mosisin'iaj queja chichime huan quinpact'ia motequilise inintlacayo. Ax melahuac inintlajtol. Tlamacht'iaj para nochi tlacame monequi ma motequilica nopa tlanescayotl tlen itoca circuncisi'on para huelis momaquixtise tlen inintlajtlacolhua.
50003003	Pero nel'ia eltoc tojuanti tlen tijpiyaj nopa tlanescayotl tlen itoca circuncisi'on tlen nel'ia ipati, pampa tojuanti tijhueyichihuaj Toteco Dios ica itlapalehuil Itonal Toteco. Tojuanti ax timotemach'iaj ipan tlen se tlacatl quichihuilijtoc totlacayo. Timotemach'iaj ipan Cristo Jes'us huan tlen yajaya techchihuilijtoc.
50003004	Na achi m'as que sequinoc nihueltosqu'ia nimotemachijtosqu'ia ipan nopa tlen na niitztoya para nimotlajtlacolquixtilijtosqu'ia pampa na achi m'as nijchijtinemiyaya nopa tlamantli tlen israelitame moilhu'iaj temaquixtisqu'ia.
50003005	Nechtequilijque nopa tlanescayotl tlen itoca circuncisi'on ipan notlacayo quema nijpiyayaya chicueyi tonali. Nitlacatqui niisraelita pampa niiteipa ixhui Benjam'in, icone Israel tlen huejcajquiya. Nicamati hebreo pampa nitlacatqui ipan se familia tlen hebreo tlacame. Huan teipa quema nimotlacachijqui, nimochijqui se nifariseo, inijuanti tlen achi m'as chicahuac quitoquil'iaj itlanahuatil Mois'es.
50003006	Huan pampa tlahuel niquintoquili inintlanahuatilhua nopa fariseos, nijtlatzacuiltiyaya itiopa Toteco, tlen quiijtosnequi nochi tlacame tlen quineltocaj Cristo. Huan axaca huelqui nechteilhu'ia ica itlanahuatilhua Mois'es, pampa nijchijqui nochi tlen quiijto.
50003007	Pero nochi nopa tlamantli tlen achtohuiya nimoilhuiyaya para tlahuel ipati, teipa niquitac para ax tleno ipati quema nijmachili tlen Cristo nechchihuili.
50003008	Quena, niquita nochi tlamantli queja ax tleno ipati. Ama san nijnequi niquixmatis Jesucristo, nohueyiTeco, huan san ya nopa niquita para hueyi ipati. Huajca ama nijtlahuelcajtoc nochi tlen nijchihuayaya huan tlen achtohui nieliyaya, huan niquita nochi nopa tlamantli san queja tlasoli para huelis nijtoquilis Jesucristo,
50003009	huan nitlatzquitos ipan ya. Ama nijmati para ax niitztoc xitlahuac iixpa Toteco ipampa tlen nijchihuayaya quema nijtoquiliyaya nopa tlanahuatili. Pero Toteco nechchijqui nixitlahuac quema nijneltocac Cristo, pampa Toteco quinchihua tlacame xitlahuaque iixpa ipampa inintlaneltoquilis ipan Jesucristo.
50003010	Huajca ama san ya ni nijnequi. Nijnequi niquixmatis Cristo huan nijmachilis ipan na nopa hueyi chicahualistli ica tlen moyolcuic. Nijnequi nitlaijiyohuis se quentzi queja yajaya tlaijiyohui. Nijnequi mojmostla nimotemactilis ica ya yonque monequi nimiquis ipampa.
50003011	Quena, huan nochi nijchihua pampa quema nimiquis, nijnequi nimoyolcuis huan niquisas campa mijcatzitzi.
50003012	Ax niquijtohua para nijpiya nonemilis tlen senquistoc cuali, niyon ax hueli niquijtos para ax onca niyon se notlajtlacol. Pero mojmostla nijchihua campeca para nijchihuas m'as tlen cuali para se tonal nicaxilis nopa tlen Jes'us quinequiyaya ma nieli quema ya nechmaquixti huan nechnotzqui para ma nieli niiaxca.
50003013	Noicnihua, ax ninemi nel'ia cuali queja nijnequi ninemis. Pero ya ni nijchihua: Mojmostla niquilcahua tlen nijchijqui yalhuaya huan san nimoyolilhu'ia tlen cuali huelis nijchihuas ama.
50003014	Mojmostla ica nochi noyolo nijchihua campeca para ninejnemis nel'ia cuali. Nijnequi nielis queja se tlatlanquetl tlen motlalohua hasta itlamiya. Huan yeca quinotzas para yas huejcapa iniixpa nochi para quiselis tlen quitlantoc. Nijnequi nijselis nopa tlatlancayotl tlen nechmacas Toteco Dios. Yajaya tlen technotzqui ipan Jesucristo para ma tiyaca huejcapa hasta elhuicac para tijselise tlen onca para tojuanti.
50003015	Nochi intlaneltocani tlen ya intetixtoque ipan Cristo monequi ximoilhuica queja na huan xijtemoca mojmostla quejatza inhuelise inmonejnemiltise noja m'as cuali. Huan intla sequin imojuanti inmoilhu'iaj para ayoc tleno m'as inmechpolohua para inmonejnemiltise nel'ia cuali, huajca Toteco inmechnextilis para aya inquiaxil'iaj pampa aya inquichihuaj nochi tlen senquistoc xitlahuac.
50003016	Pero para ama monequi mojmostla ma tinejnemica queja quiijtohua nochi itlajtol tlen ya tijmajtoque.
50003017	Noicnihua, nochi imojuanti ximonejnemiltica queja na nimonejnemilt'ia. Nojquiya ximomacaca cuenta ajqueya m'as monemilt'iaj cuali queja tojuanti.
50003018	Nimechilhuijtoc ya ni miyac huelta huan ama nichoca para sampa nimechilhuis. Itztoque miyac tlacame tlen quiijtohuaj quitoquil'iaj Cristo, pero ica ininnemilis quinext'iaj para quicocol'iaj tlen yajaya quinchihuili quema mijqui ipan cuamapeli.
50003019	Nopa tlacame polihuise para nochipa. Ax quema moilhu'iaj tlen Toteco. San moilhu'iaj tlen quinequij inintlacayo huan sentlacuaj se tonal. Monequi mopinahuasqu'iaj ica nochi tlen fiero quichijtoque, pero inijuanti mohueyimatij. Nopa tlacame san moilhu'iaj tlen eltoc ipan ni tlaltepactli.
50003020	Pero tojuanti ax tiitztoque queja inijuanti. Tojuanti ayoc tiehuaj nicani, tojuanti ticomun tlacame nepa elhuicac campa itztoc Tohueyiteco. Huan ama titlachixtoque para sampa hualas Tohueyiteco Jesucristo.
50003021	Huan quema hualas, yajaya techpatilis ni totlacayo tlen teicneltzi tlen ama titlacame tijpiyaj para elis queja ya itlacayo tlen yancuic huan tlen eltoc nel'ia cuali. Huan Jesucristo huelis techpatilis totlacayo pampa quipiya nopa chicahualistli tlen m'as hueyi tlen quimaca tlanahuatili ica nochi tlacame huan nochi tlen onca.
50004001	Huajca, noicnihua, na nel'ia nimechicnel'ia miyac huan ica nochi noyolo nijnequi nimechitati pampa tlahuel innechmacaj paquilistli. Para na, imojuanti initztoque queja se corona o se tlatlancayotl tlen nijtlantoc nepa elhuicac pampa nimechilhui itlajtol Toteco. Xijsenhuiquilica xiitztoca intemachme ipan Toteco. Nimechicnel'ia miyac.
50004002	Nijnequi niquintlajtlanis nopa sihuame Evodia huan S'intique ma motlapojpolhuica se ica seyoc huan ma quipiyaca san se inintlalnamiquilis ipan Jesucristo.
50004003	Quena, huan nojquiya nimitztlajtlan'ia ta tlen nel'ia titequiti nohuaya para xiquinpalehui nopa sihuame ma moyoltlalica. Inijuanti tequititoque chicahuac para nechpalehuijque tiquinilhuijque tlacame itlajtol Toteco. Nojquiya Clemente huan sequinoc toicnihua quinpalehuijque para teilhuise itlajtol. Nochi inijuanti quipiyaj inintoca ijcuilijtoc ipan nopa amatl nepa elhuicac campa ijcuilijtoc nochi tlen quipiyaj yolistli yancuic para nochipa.
50004004	Nochipa xipactoca ipan Tohueyiteco. Sampa nimechilhu'ia, xipactoca.
50004005	Ma nochi tlacame quiitaca quejatza inquichihuil'iaj tlen cuali aqui hueli tlacatl. Xiquilnamictoca nechcatitoc para sampa hualas Tohueyiteco.
50004006	Ayoc ximotequipachoca ica niyon se tlamantli. M'as cuali ximomaijtoca ica Toteco ica nochi tlen inmechpanotihuala. Xijtlajtlanica ma inmechmaca nochi tlen monequi huan xijtlascamatica para nochi tlen inmechchihuilijtoc.
50004007	Intla queja nopa inquichihuaj, Toteco inmechmacas tlasehuilistli ipan imoyolo tlen tlacame ax huelis quimachilise. Huan nopa tlasehuilistli quiyahualtzacuas imoyolo huan imotlalnamiquilis Toteco pampa inmechtlatzquiltijtoc ipan Cristo.
50004008	Huan ama noicnihua, xinechtlacaquilica. San ya ni para nijtlamiltis ni tlajcuiloli. Ipan imotlalnamiquilis, san ximoyolilhuijtinemica tlen tlamantli tlen melahuac huan tlamantli tlen nochi quitlepanitaj. Ximoyolilhuica tlen tlamantli tlen xitlahuac huan tlen tlapajpactic. Ximoyolilhuica nopa tlamantli tlen yejyectzi huan tlen nochi tlacame quicualitaj. Quena, ximoyolilhuijtinemica tlen tlamantli tlen tlapalehu'ia huan tlen nochi tlacame quicualitaj. Quena, intla inquicaquij tlen hueli tlamantli tlen nel'ia cuali huan tlen nochi tlacame quihueyitlal'iaj, san ya ni ximoyolilhuica.
50004009	Xijsenhuiquilica xijchihuaca nochi nopa tlamantli tlen nimechmachtijtoc o nimechijcuilhuilijtoc. Quena, nochi tlen inquicactoque huan inquiitztoque para nijchihua, ya nopa xijchihuaca huan itztos imohuaya Itonal Toteco Dios tlen temaca paquilistli.
50004010	Na nipaqui miyac huan nijtlascamati Toteco pampa sampa intechilnamijque huan innechtitlanilijque se quentzi tlen ica nimopanoltis. Nijmati para nochipa inquinectoque innechpalehuise, pero panoc tonali quema ax inquipixque quejatza innechpalehu'iaj.
50004011	Ax nimechilhu'ia nimocuesohuayaya pampa nechpolohuayaya tlen ica nipanos. Pampa nimomatquiya huan nijpiyas paquilistli ica tlen nipanotihuala.
50004012	Nipaqui quema nijpiya pilquentzi tlen ica nipanos huan nojquiya nipaqui quema nijpiya hasta mocahua. Nipaqui quema nimayana huan quema niixhuitoc. Nipactoc ica miyac o ica quentzi.
50004013	Nochi nihueli nijchihua ica nopa chicahualistli tlen Cristo nechmaca.
50004014	Pero yonque nipaqui ica tlen onca, cuali para innechpalehuijque ica tlen monequi para nipanos.
50004015	Imojuanti inquiilnamiquij quema achtohuiya nimechilhui itlajtol Toteco huan teipa quema niquisqui imotlal para niyajqui tlali Macedonia huan ipan sequinoc tlaltini, san imojuanti tlen inehuaj altepetl Filipos, innechpalehuijque, huan yeca inquiselijque itlatiochihualis Toteco.
50004016	Hasta quema nimocahuayaya ipan altepetl Tesal'onica, ompa o expa innechtitlanilijque tomi para ica nipanos.
50004017	Ax nipaqui san pampa innechmacaque tlen ica nipanos, m'as nipaqui pampa nijmati Toteco paqui ica nopa cuali tequitl tlen inquichijtoque. Huan yeca yajaya quitlalis ipan imocuenta huan inmechtlaxtlahuis huan inmechtiochihuas.
50004018	Ama ica ni tomi tlen innechtitlanilijque ica Epafrodito, nijpiya nochi tlen monequi. Nel'ia nijpiya hasta mocahua. Tlen innechmacatoque quipact'ia Toteco queja inquimacatosqu'iaj se tlacajcahualistli tlen ajhuiyac mijyot'ia huan tlejco hasta elhuicac.
50004019	Huan ni Toteco tlen nechmocuitlahu'ia na, inmechmacas imojuanti nochi tlen inmechpolohua pampa tlahuel miyac iricojyo nepa ipan elhuicac huan techmacas ipampa tlen Cristo Jes'us techchihuilijtoc.
50004020	Ma tijhueyichihuaca Toteco Dios yajaya tlen Totata para nochipa. Quena, ma ax quema tijtlamiltica tijhueyichihuaj. Quej nopa ma eli.
50004021	Xiquintlajpaloca nochi toicnihua ipan Cristo Jes'us, quena, xiquintlajpaloca nochi iconehua Toteco tlen quiniyocacajtoc para iaxcahua. Toicnihua tlen itztoque nicani nohuaya inmechontlajpalohuaj.
50004022	Huan nochi sequinoc tlen Toteco quiiyocacajtoc ipan ni altepetl inmechontlajpalohuaj. Huan achi m'as inmechontlajpalohuaj tlen iaxcahua Toteco tlen tequitij ipan nopa hueyi cali para nopa hueyi tlanahuatijquetl, C'esar.
50004023	Tohueyiteco Jesucristo ma quipiya hueyi iyolo ica imojuanti. Quej nopa ma eli.
51001001	Na niPablo. Toteco Dios ica ipaquilis nechtequitlali ma nieli niitlayolmelajca Jesucristo. Na ihuaya toicni Timoteo,
51001002	timechtlajcuilhu'iaj imojuanti tlen initlatzejtzeloltijca tlacajhua Toteco ipan altepetl Colosas, imojuanti tlen temachtli intoicnihua ipan Cristo. Ma Toteco Totata huan Toteco Jesucristo quipiyaca hueyi ininyolo ica imojuanti huan ma inmechmacaca tlasehuilistli ipan imoyolo.
51001003	Nochipa timomaijtohuaj ica Toteco Dios, yajaya tlen iTata Tohueyiteco Jesucristo huan tijtlascamatij imopampa.
51001004	Tijcactoque quejatza nel'ia cuali inquineltocatoque Cristo Jes'us huan quejatza miyac inquinicnel'iaj nochi itlatzejtzeloltijca Toteco.
51001005	Nijmati inquichihuaj nochi ya ni pampa inquichiyaj inquiselise nopa tlen yejyectzi tlen Toteco quiajcoctoc para inmechmacas nepa elhuicac. Ya nopa inquichixtihualajtoque hasta quema achtohuiya inquicajque itlajtol Toteco tlen melahuac,
51001006	tlen ajsitoc campa imojuanti. Ama nopa tlajtoli ajsitoc campa hueli ipan tlaltepactli huan moscalt'ia huan quipixtihuala itlajca pampa m'as tlacame quineltocatihualajtoque queja panoc ica imojuanti. Quena, moscaltijtiyajtoc itlajtol Toteco campa imojuanti hasta tlen nopa achtohui tonal quema inquicajque huan inquimachilijque para melahuac hueyi iyolo Toteco ica tojuanti.
51001007	Epafras tlen tiquicnel'iaj miyac elqui tlen achtohui yajqui inmechmachtito itlajtol Toteco. Yajaya se itequipanojca Cristo tlen nel'ia temachtli tlen tijtitlanij campa hueli tiyohuij.
51001008	Yajaya techilhuijtoc quejatza Itonal Toteco inmechpalehuijtoc para miyac xiquinicnelica sequinoc.
51001009	Huajca, hasta quema achtohuiya tijcajque tlen imojuanti timomaijtojtoque ica Toteco imopampa huan tijtlajtlanijtoque para xijmatica senquistoc nochi tlen Toteco quinequi quichihuas ipan imonemilis. Tijtlajtlan'iaj ma inmechmaca tlalnamiquilistli para cuali xijmachilica nochi tlen Itonal Toteco tenextil'ia.
51001010	Quejnopa inquipiyase imonemilis queja quinamiqui quipiyase tlacame tlen iaxcahua Toteco huan inquipactise ipan nochi tlamantli tlen inquichihuase. Huan pampa inquineltocaj, inquinchihuilise sequinoc tlen cuali huan mojmostla m'as inquiixmajtiyase Toteco.
51001011	Tijtlajtlan'iaj Toteco ica ihueyi chicahualis ma inmechmaca nopa chicahualistli tlen monequi para inquiijiyohuise nochi tlen inmechpanotihuala huan para noja inquipiyase imoyolo ica nochi tlacame.
51001012	Huan yeca ica paquilistli huelis inquitlascamatise Toteco Totata tlen techcualtlalijtoc nojquiya ma tijselica nopa tlatiochihualistli nepa elhuicac ininhuaya nochi sequinoc tlaneltocani tlen Toteco quiniyocacajtoc para iaxcahua.
51001013	Pampa Toteco techmalacanijtoc tlen ichicahualis Axcualtlacatl tlen tlanahuat'ia campa tzintlayohuilotl huan techtlalijtoc campa tlanahuat'ia Icone, Jes'us, tlen yajaya tlahuel quiicnel'ia.
51001014	Huan Jes'us techcojtoc ica ieso para huelis techmalacanis tlen nopa tlen ax cuali huan techtlapojpolhuijtoc nochi totlajtlacolhua.
51001015	Cristo tlen tiquitztoque itztoc iixcopinca Toteco Dios tlen axaca hueli quiita. Cristo ipa itztoya hasta quema aya tleno oncayaya tlen tlachijchijhuali. Huan yajaya tlen quipiya tlanahuatili ica nochi tlamantli tlen teipa quichijchijqui.
51001016	Quena, Toteco quitequimacac Cristo ma quichijchihua nochi tlen onca ipan elhuicac huan nochi ipan tlaltepactli. Quichijchijqui nochi tlamantli tlen hueli tiquitaj huan nojquiya quinchijchijqui nochi tlen ax hueli tiquinitaj queja inijuanti tlen mosehu'iaj campa m'as quipiyaj tequihuejcayotl, huan inijuanti tlen quipiyaj ininhueyitilis. Quinchijqui inijuanti tlen quipiyaj tlanahuatili huan tlen quipiyaj chicahualistli. Nochi tlamantli Tohueyiteco Jesucristo quinchijchijqui huan nochi iaxcahua para ma quichihuaca tlen yajaya quinequi.
51001017	Cristo ipa itztoya quema aya tleno oncayaya huan nochi tlamantli tlen tlachijchihuali motlatzquilijtoc ica ichicahualis.
51001018	Queja motzonteco mitzyacana ipan motlacayo, Jesucristo itzonteco itlacayo, quinequi quiijtos itiopa o nochi tojuanti tlen tijneltocaj. Quena, yajaya totlayacanca. Yajaya tlen achtohui moyolcuic tlen nochi mijcatzitzi. Yajaya tlen m'as hueyi huan tlen quinyacana huan quinnahuat'ia nochi tlen onca.
51001019	Toteco Totata ica senquistoc nochi ihueyitilis itztoc ipan Cristo pampa elqui ipaquilis para ma itztoca san se.
51001020	Toteco quichijtoc para nochi tlen itztoque ipan elhuicac huan ipan tlaltepactli ma moyoltlalise ihuaya ipampa tlen Cristo quichijqui quema mijqui huan quitoyajqui ieso ipan cuamapeli. Huajca ama tlen achtohuiya itztoyaj icualancaitacahua huelis quipiyase tlasehuilistli ica ya.
51001021	Huajca imojuanti nojquiya tlen achtohuiya inmohuejcatlalijtoyaj tlen Toteco Totata, huan inquicocoliyayaj ipan imotlalnamiquilis huan inquichijtinemiyayaj tlen ax cuali,
51001022	ama Jesucristo inmechyoltlalijtoc ica ya. Pampa Jesucristo mocuepqui tlacatl huan mijqui ipan cuamapeli para huelis technextis iixpa Toteco titlatzejtzeloltique huan ica niyon se totlajtlacol. Ama axaca huelis techteilhuis iixpa ica niyon se tlamantli.
51001023	Huajca monequi ma tijneltocatinemise huan ica nochi toyolo ma timocahuaca cuali titlatzquitoque ipan tlen tijneltocaj. Ma ax tijcahuaca nopa tlen netlachiyalistli tlen tijpantijque quema tijneltocaque ni cuali tlajtoli. Ama miyac tlacame tlacamanalohuaj ni tlajtoli campa hueli techaj ipan ni tlaltepactli. Huan Toteco nechchijtoc na, niPablo, niitequipanojca para nojquiya ma nitlacamanalo.
51001024	Huan ama nipaqui pampa nitlaijiyohu'ia se quentzi imopampa. Cristo miyac tlaijiyohui ipampa itlacayo o itiopa, huan na nojquiya ipan notlacayo nijtlamilt'ia se quentzi nopa tlaijiyohuilistli tlen polihui pampa nijtequipanohua itoca.
51001025	Huan elqui Toteco tlen techtequitlalijtoc ma nieli niitequipanojca ipan itiopa. Quena, ni tequitl nechmacatoc para nimechpalehuis imojuanti tlen ax israelitame huan nimechyolmelahuas Itlajtol.
51001026	Quena, monequi niquincamahuis tlacame ni tlajtoli tlen huejcajquiya axaca quimatiyaya pampa Toteco quitlatijtoya, pero ama yajaya technextilijtoc nochi tojuanti tlen techiyocacajtoc para tiiaxcahua.
51001027	Pampa Toteco quinejqui ma quimatica nochi tlaneltocani nochi nopa cuali tlamantli tlen quinchihuilis tlacame tlen ax inisraelitame. Huan yonque achtohui axaca quimatiyaya, ama Toteco quinequi xijmatica para ama Cristo nojquiya hualitztoc ipan imoyolo imojuanti tlen ax inisraelitame, huan yeca imojuanti nojquiya huelis inquichiyase para inyase elhuicac campa tlayejyejca para inquipiyase se parte ipan ihueyitilis.
51001028	Yeca campa hueli campa tiyohuij tiquinilhu'iaj nochi tlacame tlen Cristo huan tiquintlalnamict'iaj huan tiquinmacht'iaj ica nochi nopa tlalnamiquilistli tlen Toteco techmacatoc. Tijnequij nochi tlacame ma elica senquistoc cuajcualme ipan Cristo ipan nopa tonal quema tiquinnextise iixpa Toteco.
51001029	Yeca nitequiti chicahuac ica nochi nopa chicahualistli tlen Cristo nechmaca.
51002001	Nijnequi xijmatica quejatza nimotequipacho huan nimomaijtohua imopampa huan nijtlajtlan'ia para nochi tlaneltocani ipan altepetl Laodicea huan ininpampa nochi sequinoc tlaneltocani tlen ax quema nechitztoque.
51002002	Nimomaijtohua ica Toteco para ximosemacaca huan ximotlatzquilica ica itlaicnelijcayo. Nijtlajtlan'ia para ximotemachica para inquimachilise nochi nopa tlalnamiquilistli tlen Toteco quisencajqui tlen achtohuiya quitlatijtoyaj. Huan nopa tlen quitlatijtoya elqui nochi tlen quinchihuilisqu'ia tlacame ica Cristo.
51002003	Ipan Cristo tijpantise nochi tlalnamiquilistli huan nochi tlamatilistli.
51002004	Ya ni nimechilhu'ia para axaca ma inmechcajcayahuas inijuanti tlen yejyectzi camatij huan quinequij inmechhuicase ipan seyoc tlamachtili.
51002005	Yonque ax niitztoc campa imojuanti, noyolo itztoc imohuaya huan nipaqui pampa nijcaqui para inmonejnemilt'iaj nel'ia cuali huan para inquineltocaj Cristo ica nochi imoyolo.
51002006	Queja inquiselijque Tohueyiteco Jesucristo pampa inquineltocayayaj, ama queja nopa xinemica ihuaya. Huan ximocahuaca inmotlatzquilijtoque ipan ya.
51002007	Queja inelhuayo se cuahuitl monequi ma motlatzquili huejcatla, imojuanti nojquiya ximotlatzquilica ipan Cristo huan xijcahuaca para yajaya ma inmechchihua senquistoc intemachme ipan tlen inquineltocaj queja timechmachtijtoque. Huan nochipa xijtlascamatica miyac Toteco ica nochi imoyolo para nopa tlen inmechchihuilijtoc.
51002008	Ximomocuitlahuica para axaca inmechcajcayahuas ica miyac tlajtoli yejyectzitzi huan queja nopa inmechilpis ipan tlen ax melahuac huan tlen ax ipati. Tlen inijuanti inmechmacht'iaj huala tlen inintlalnamiquilis tlacame huan tlen ajacame huan ax ya nopa tlen xitlahuac. Inijuanti ax inmechmacht'iaj tlen Cristo.
51002009	Cristo itztoc senquistoc Dios huan senquistoc se tlacatl tlen quipiya itlacayo.
51002010	Ama inmechtlatzquiltijtoc ipan ya, huan yeca ayoc tleno inmechpolohua para inelise senquistoc incuajcualme. Yajaya quipiya tlanahuatili ica nochi tlamantli elhuicac ehuani huan ajacame yonque quipiyaj tlanahuatili o chicahualistli.
51002011	Huan quema inquiselijque Cristo, ax elqui se tlacatl tlen inmechtequili nopa tlanescayotl. Pero yajaya Cristo inmechmacac se tlanescayotl tlen ax nesi, pampa inmechnescayoti quema inmechquixtili itequihuejcayo nopa tlen fiero tlen eltoya imopani tlen san quinequiyaya tlajtlacolchihuas.
51002012	Quema Itonal Toteco inmechtlali ipan Cristo, elqui queja inmijque huan inmechtlalpachojque ica Cristo. Huan teipa Toteco inmechyolcuic pampa inmotemachijque ipan ihueyi chicahualis tlen quiyolcuic Cristo quema yajaya mictoyaya. Huan ya ni tlen tijnext'iaj quema timocuaalt'iaj.
51002013	Achtohuiya initztoyaj queja inmictoque iixpa Toteco pampa san intlajtlacolchijtinemiyayaj huan ax inquitemohuayayaj Toteco pampa ax inisraelitame. Pero ama quena, Toteco inmechyolitijtoc ihuaya Cristo huan inmechtlapojpolhuijtoc nochi imotlajtlacolhua.
51002014	Sesen tojuanti tijpixtoyaj queja se amatl tlen techteilhuiyaya tlen tlajtlacoli tijchijtoyaj huan tlen titlahuicayaya iixpa Toteco. Pero Cristo quitlali nopa amatl ica totlajtlacolhua ipan icuamapel huan nepa quixolejqui nochi tlen ica techteilhuiyaya. Quichijqui ni quema mijqui topampa.
51002015	Huan Cristo quiquixtili ichicahualis Axcualtlacatl huan iajacahua tlen quipiyaj tlanahuatili huan tlen quipiyaj chicahualistli huan quinpinahualti tlamiyacapa quema quintlanqui ipan icuamapel.
51002016	Huajca amo xiquintlacaquilica tlen inmechteilhu'iaj huan quiijtohuaj para ax cuali tlen inquicuaj huan tlen inquiij. Quiijtohuaj monequi inilhuichihuase para Toteco ipan yancuic metztli huan ipan sequinoc tonali queja israelitame quichihuaj huan monequi inquitlepanitase nopa tonali quema mosiyajcahuaj israelitame.
51002017	Quema aya hualayaya Cristo, nochi nopa tlanahuatili ipati eliyaya pampa elqui queja se acahuilotl tlen quinexti tlen hualasqu'ia teipa. Pero ama hualajtoc Cristo, huan ayoc ipati nochi nopa tlanahuatili tlen huejcajquiya.
51002018	Amo xiquintlacaquilica nopa tlacame tlen quinequij xiyaca ipan seyoc ojtli para amo xijselise nopa tlen inmechchiya ipan elhuicac. Nopa tlacame quichihuaj queja nel'ia moicnonequisqu'iaj, pero ax neli. Quiijtohuaj monequi xiquinhueyimatica elhuicac ehuani huan para inijuanti quiselijtoque ni tlamachtili ipan temictli huan yeca quipiyaj m'as inintlalnamiquilis. Inijuanti san moilhu'iaj queja tlajtlacolchijca tlacame.
51002019	Pero inijuanti ax motlatzquilijtoque ipan Cristo, yajaya tlen totzonteco huan tlen techyacana nochi titlaneltocani tlen tiitztoque ipan itlacayo. Huan tojuanti, quena, tiitztoque san sejco ipan itlacayo huan timotlatzquilijtoque ipan ya. Huan timoscalt'iaj san quema tijsel'iaj nopa chicahualistli tlen huala tlen Toteco.
51002020	Imojuanti inmijque quema Cristo mijqui, huan yajaya inmechtojtonqui tlen inintlamachtil ajacame ipan ni tlaltepactli. Huajca ayoc xiquincahuilica ma inmechnahuatica nopa piltlanahuatiltzitzi tlen inijuanti quichijtoque,
51002021	tlen quiijtohuaj: "Amo xiquitzquica o amo xijnechcahuica ni tlamantli, o amo xijcuaca ni tlacualistli, o niyon amo xijtoxomaca nopa." Niyon quentzi amo xiquinchihuilica cuenta ni tlanahuatili.
51002022	Imojuanti san inmechmacaj miyac tlanahuatili huan tlamachtilistli tlen tlacame quisencajtoque. Nochi tlacualistli tlami quema tijtequihu'iaj huan ax hueli inmechyolijtlacos.
51002023	Huelis nochi ni tlanahuatili nesij para cuali pampa se tlacatl monequi ma moneltlalis para senquistoc quintoquilis. Huan tlen quintoquil'iaj ni tlanahuatili motlaijiyohuilt'iaj miyac, huan moicnonequij miyac huan tlahuel monahuat'iaj para ax quinixpanose nopa miyac tlanahuatili huan para miyac quihueyitlepanitase Toteco. Pero ax tleno ipati para se quintoquilis nochi nopa tlanahuatili. Ax quipalehuis se tlacatl ma quitlani nopa tlajtlacoli tlen itlacayo huan itlajtlacolchijca tlalnamiquilis quinequi quichihuase.
51003001	Pero Toteco inmechyolitijtoc ihuaya Cristo, huajca ximoilhuica tlen eltoc nepa elhuicac campa Cristo mosehuijtoc inejmatl Toteco campa m'as onca tlatlepanitacayotl.
51003002	Quena, san ximoyolilhuica tlen nepa elhuicac, amo ximoilhuica tlen eltoc ipan ni tlaltepactli.
51003003	Inmijque nicani ihuaya Cristo huan ayoc inmoilhu'iaj tlen eltoc ipan ni tlaltepactli. Ama imonejnemilis tlen nel'ia eltoc nepa elhuicac ica Cristo huan iixpa Toteco.
51003004	Huan se tonal quema sampa mohualnextiqui Cristo, yajaya tlen toyolis, imojuanti nojquiya inmonextise ihuaya huan inquipiyase imotlatlanex queja yajaya quipiya.
51003005	Huajca ximomacaca cuenta para inmictoquejya huan ayoc xijchihuaca tlen imoyolo inmechnotza xijchihuaca. Amo xijchihuaca tlen hueli ica tlen ax imonamic. Amo ximoilhuica tlen ax cuali. Amo xijtoquilica tlen fiero tlen quinequi imotlacayo. Amo ximoilhuica tlamantli tlen eli se pinahualistli. Amo xijnequica inquipiyase m'as tlamantzitzi mojmostla, pampa tlacame tlen queja nopa quichihuaj, quihueyimatij tlen quipiyaj queja elisqu'ia se dios huan ayoc quihueyimatij Toteco.
51003006	Yeca ihueyi cualancayo Toteco quinajsis nochi tlacame tlen quichihuaj ni tlamantli pampa ax quitlepanitaj.
51003007	Achtohuiya nojquiya inquichijtinemiyayaj nochi ni tlamantli quema initztoyaj queja ni tlacame ipan ni tlaltepactli.
51003008	Pero ama, ayoc xijchihuaca. Ayoc ximocualanica, ayoc ximochihuaca inyolquentzitzi, ayoc xitecocolica, ayoc xitetlaijilhuica, huan ayoc xicamatica fiero tlajtoli.
51003009	Ayoc ximoistlacahuica se ica seyoc pampa queja se moquixtil'ia itlaque sosoltic, ya inmoquixtilijtoque imotlajtlacolchijca tlalnamiquilis tlen inmechnahuatiyaya huan inquicajtejtoque nochi nopa fiero tlamantli tlen inquichihuayayaj.
51003010	Ama queja se tlacatl tlen moquent'ia iyoyo tlen yancuic, Toteco inmechmacatoc se imonemilis tlen yancuic tlen eltoc queja ya. Yeca mojmostla xijchihuaca campeca para m'as inquiixmajtinemise Cristo huan m'as inmochihuase queja ya.
51003011	Ipan ni yancuic yolistli inquimatij para ax ipati iixpa Toteco intla se tlacatl itztoc se israelita o axtle, intla motequilijtoc nopa tlanescayotl ipan itlacayo o axtle. Ax ipati intla se tlacatl ax tleno quimati o san cuatitlan nejnemi, o intla tequiti campa quitlaxtlahu'ia huan hueli yohui campa quinequi, o intla monequi quisentequipanos iteco tlen quicojtoc para iaxca. Ax ipati intla se tlacatl ehua se cuali tlali tlen nochi quipiya, o sejcoyoc campa ax tleno onca. San ipati intla se tlacatl quineltoca Cristo, pampa yajaya Cristo tlen ipati. Huan yajaya Toteco hualitztos ipan iyolo aqui hueli tlacatl. Huan quema yajaya itztoc ipan toyolo, axaca ipati m'as iixpa que sequinoc, nochi tiitztoque san se.
51003012	Huajca pampa Toteco inmechtlapejpenijtoc huan inmechiyocacajtoc para iaxcahua pampa inmechicnel'ia miyac, monequi xiquintlasojtlaca huan xiquinchihuilica sequinoc tlen cuali. Sesen imojuanti ximoicnonequica huan xitecamahuica ica yamanic. Xijpiyaca imoyolo ica nochime.
51003013	Huajca xijpiyaca imoyolo ica tlen inmechchihuil'iaj tlen ax cuali huan xiquintlapojpolhuica. Intla se quiteilhu'ia seyoc ica se tlenijqui, ma quitlapojpolhui queja Cristo inmechtlapojpolhuijtoc.
51003014	Huan tlen m'as ipati para inquichihuase, monequi ximoicnelica huan queja nopa initztose cuali, pampa tlaicnelijcayotl techilp'ia san sejco para ma tijpiyaca sanse toyolo.
51003015	Cristo inmechmacac tlasehuilistli ipan imoyolo para xijchihuaca tlen cuali, huajca ya nopa xijchihuaca, pampa Toteco inmechnotztoc para xijselica itlasehuilis pampa initztoque ipan san se itlacayo. Huan nochipa ximotlascamatica.
51003016	Xijcahuaca para ma mocahua ipan imoyolo nochi nopa yejyectzi tlajtoli tlen techilhu'ia tlen Cristo. Ximoyolchicahuaca se ica seyoc ica Itlajtol Toteco huan ximomachtijtinemica. Xihuicaca salmos, huan tiohuicatl, huan huicatl tlen quipalehu'ia imotonaltzi para inquipaquilismacase Toteco. Quena, xihuicaca huan xijtlascamatica Toteco ica nochi imoyolo.
51003017	Huan nochi tlen inquichihuaj huan nochi tlen inquiijtohuaj, xijchihuaca pampa inquineltocaj Tohueyiteco Jes'us huan iniaxcahua. Huan nochipa xijtlascamatica Toteco Totata ipan Cristo.
51003018	Xitlacaquica insihuame tlen inquipiyaj imohuehue. Sesen imojuanti xijcahuilica imohuehue ma inmechyacana queja quinamiqui pampa iniaxcahua Toteco.
51003019	Xitlacaquica intlacame tlen inquipiyaj imosihuajhua. Nochi imojuanti xiquinicnelica imosihua huan amo ximocualanica ininhuaya.
51003020	Huan inconeme, xijchihuaca nochi tlen imonana huan imotata inmechilhu'iaj pampa ya nopa tlen quipact'ia Toteco.
51003021	Xitlacaquica imojuanti tlen inquinpiyaj imoconehua. Amo xiquincualancamacaca imoconehua para ma ax mocuesose.
51003022	Xitlacaquica intlatequipanohuani xijneltoquilica imotecohua nicani ipan ni tlaltepactli. Xijchihuaca nochi tlen inmechnahuat'iaj. Amo xitequitica chicahuac san quema inmechtlachil'iaj. Mojmostla xitequitica ica nochi imoyolo huan xijchihuaca tlen quipact'ia imoteco yonque axaca inmechtlachil'ia, pero xijchihuaca pampa inquiimacasij huan inquitlepanitaj Toteco.
51003023	Xitequitica chicahuac huan ica paquilistli ipan tlen hueli tequitl tlen inquichihuaj. Xijmachilica para inquitequipanohuaj Toteco, amo ximoilhuica intla san inquitequipanohuaj se tlacatl.
51003024	Xiquilnamiquica para Toteco inmechmacas nopa tlaxtlahuili tlen quinamiqui inquiselise nepa elhuicac, pampa nel'ia Cristo yajaya imoTeco huan yajaya tlen inquitequipanohuaj.
51003025	Pero intla ax intequitij queja quinamiqui o intla inquichihuaj tlen ax cuali, Toteco inmechmacas se tlaxtlahuili tlen ax nel'ia inmechpactis, pampa Toteco ax techchicoicnel'ia huan nochi tlacame quiselise inintlaxtlahuil queja tlen quichijtoque.
51004001	Xitlacaquica intecojme tlen inquinpiyaj tlatequipanohuani tlen inquincojtoque para imoaxcahua. Xiquinchihuilica imotequipanojcahua tlen xitlahuac huan tlen cuali pampa inquimatij nojquiya inquipiyaj imoTeco nepa elhuicac.
51004002	Nochipa ximomaijtojtinemica ica Toteco. Huan quema inmomaijtohuaj, xitlachixtoca tlaque inquitlajtlan'iaj. Huan xijtlascamatica Toteco ipampa nochi tlen inmechmacatoc.
51004003	Nojquiya amo xiquilcahuaca xijtlajtlanica Toteco para tojuanti. Xijtlajtlanica para ma techtlapohuili se ojtli para m'as tihuelise titecamahuise Itlajtol campa hueli. Nijnequi niquinilhuis m'as tlacame nopa tlamantli tlen Cristo tlen huejcajquiya axaca quimatiyaya. Quejnopa nijchihuayaya huan yeca nechtzajque.
51004004	Xijtlajtlanica Toteco para huelis nitecamahuis Itlajtol nempa queja quinamiqui nijchihuas.
51004005	Ximomocuitlahuica huan ximonejnemiltica ica tlalnamiquilistli iniixpa tlen ax quineltocaj Toteco. Amo san ximotonalpoloca ininhuaya. Xiquinilhuica Itlajtol Toteco.
51004006	Xiquincamahuica ica yamanic huan ica yejyectzi, pero melahuac. Huan ximoilhuica quejatza monequi inquinanquilise sesen tlacatl quema inmechtlajtlanise.
51004007	Toicni T'iquico tlen tiquicnel'iaj yas inmechilhuiti nochi tlen nechpano nicani. Yajaya nel'ia se notlapalehuijca tlen temachtli huan quitequipanohua Toteco nohuaya.
51004008	Nimechtitlanil'ia T'iquico para inquimatise quejatza tiitztoque nicani huan para yajaya huelis inmechyolchicahuas.
51004009	Nojquiya ihuaya T'iquico nimechtitlanil'ia toicni On'esimo tlen tiquicnel'iaj. Yajaya nojquiya se toicni tlen temachtli huan itztoc se tlen imojuanti. Inijuanti inmechilhuise nochi tlen pano nicani.
51004010	Inmechtlajpalohuaj Aristarco tlen itztoc ipan tlatzactli nohuaya huan Marcos imachicni Bernab'e. Ya nimechilhuijtoc para xijselica Marcos ica cuali intla yas inmechitati.
51004011	Nojquiya inmechtlajpalohua Jes'us tlen tojuanti tijtocajt'iaj Justo. San ni eyi israelita tlaneltocani tequitij nohuaya para quinnotzase tlacame ma calaquica campa tlanahuat'ia Toteco, huan inijuanti nel'ia nechyolchicajtoque miyac.
51004012	Nojquiya inmechtlajpalohua Epafras tlen ehua nepa campa imojuanti. Yajaya quitequipanohua Toteco nicani ica nochi iyolo. Mojmostla ica miyac chicahualistli quitlajtlan'ia Toteco imopampa. Quitlajtlan'ia para xielica intemachme, huan para xielica queja tlacame tlen chicahuac quineltoca Toteco huan para ma xijmatica nochi ipaquilis Toteco.
51004013	Nimechyolmelahua para nopa Epafras nel'ia mocuesohua miyac imopampa huan nojquiya ininpampa toicnihua tlen itztoque ipan altepetl Laodicea huan altepetl Hier'apolis.
51004014	Lucas, nopa tepajtijquetl tlen tiquicnel'iaj, huan Demas nojquiya inmechontlajpalohuaj.
51004015	Xiquintlajpaloca inijuanti tlen quineltocaj Toteco nepa Laodicea. Nojquiya xijtlajpaloca Ninfas huan nopa tlaneltocani tlen mosentil'iaj ipan ichaj.
51004016	Quema ya inquipojtose ni amatlajcuiloli, xiquinpanoltilica toicnihua tlen mosentil'iaj ipan altepetl Laodicea para ma quipohuaca nepa nojquiya. Huan imojuanti xijpohuaca nopa amatlajcuiloli tlen niquintlajcuilhuijtoc tlaneltocani ipan Laodicea.
51004017	Xiquilhuica Arquipo ni tlajtoli: "Xijpiya cuidado xijchihua nochi nopa tequitl tlen Toteco mitzmacatoc xijchihua."
51004018	Nicani na niPablo nimechtlajcuilhuijtoc ni tlajtoli ica noma para nimechtlajpalos. Xiquilnamiquica niitztoc ipan tlatzactli. Ma Toteco quipiya hueyi iyolo ica imojuanti. Quejnopa ma eli.
52001001	Na niPablo, ininhuaya Silvano huan Timoteo, timechtlajcuilhu'iaj imojuanti ipan nopa tiopamitl tlen tlaneltocani ipan altepetl Tesal'onica. Intlatzquijtoque ipan Toteco Totata huan ipan Toteco Jesucristo. Toteco ma quipiya hueyi iyolo ica imojuanti huan ma inmechmaca tlasehuilistli.
52001002	Ajachica tijtlascamatij Toteco imopampa imojuanti huan tijtlajtlan'iaj ma inmechtiochihua.
52001003	Nochipa quema timomaijtohuaj ica Toteco Totata ipampa imojuanti, tiquilnamiquij quejatza intequitij chicahuac pampa inquineltocaj, huan quejatza inquitequipanohuaj pampa inquiicnel'iaj, yonque tlahuel insiyahuij. Tiquilnamiquij nojquiya quejatza mojmostla inquichiyaj para sampa hualasoc Tohueyiteco Jesucristo.
52001004	Toicnihua, tijmatij para temachtli Toteco inmechicnel'ia huan inmechtlapejpenijtoc para inelise iniaxcahua.
52001005	Huan quema titlacamanalojque nopa cuali tlajtoli campa imojuanti, ax san timechilhuiyayaj tlajtoli tlen ax ipati. Timechilhuijque itlajtol Toteco huan nopa tlajtoli quipixqui chicahualistli pampa Itonal Toteco inmechnextiliyaya ipan imoyolo para tlen tiquijtojque nel'ia elqui melahuac. Huan inquimatij tonemilis quema tiitztoyaj nepa imohuaya inmechnextili para melahuac totlajtol, pampa tijnequiyayaj xijneltocaca Toteco.
52001006	Huan intechtoquilijque tlen tojuanti tijchijtoque huan tlen Tohueyiteco quichijqui, pampa yonque inmechtlaijiyohuiltiyayaj sequinoc tlacame, inquiselijque itlajtol Toteco ica paquilistli tlen Itonal Toteco inmechmacac.
52001007	Huan yeca inquinnextilijtoque nochi tlaneltocani ipan tlali Macedonia huan ipan tlali Acaya tlen cuali para nojquiya quichihuase.
52001008	Huan tlen imojuanti, ax san mosemoyajtoc itlajtol Toteco ipan tlaltini Macedonia huan Acaya, ama yajtoc hasta tlacame ipan campa hueli tlali, pampa campa hueli quitlacaquilijtoque quejatza ica nochi imoyolo inquineltocaj Toteco. Yeca ayoc monequi tiquinilhuise tlen imojuanti,
52001009	pampa nopa tlacame ininseltitzitzi techpohuil'iaj tlen quicactoque para panoc quema timechpaxalojque. Techilhu'iaj quejatza inmoyolpatlaque huan inquincajque inquinhueyichihuaj nopa totiotzitzi tlen tlacame quinchijtoyaj ica ininma, huan pejqui inquitequipanohuaj Toteco tlen itztoc huan tlen temachtli.
52001010	Huan techilhu'iaj quejatza ama inquichiyaj para Jes'us, icone Toteco, sampa ma huala tlen elhuicac. Quena, Toteco Dios quiyoliti Jes'us quema mictoya, huan yajaya Jes'us tlen techmanahu'ia para ax techajsis ihueyi cualancayo Toteco tlen teipa monextis.
52002001	Noicnihua, inquimatij ax san tlapic totequi quema timechhualiquilijque itlajtol Toteco.
52002002	Yonque achtohuiya ipan altepetl Filipos titlaijiyohuijque miyac huan tlacame fiero techchihuilijque, Toteco techpalehuis ma tiajsica campa imojuanti huan ma timoneltlalica timechilhuise itlajtol Toteco yonque tonechca itztoyaj miyac tlen quinequiyayaj ma ayoc aca tiquilhuise.
52002003	Huan quema tiquinilhu'iaj tlacame itlajtol Toteco, ax quema tiistlacatij, ax quema tijchihuaj tlen ax cuali, huan ax quema tijnequij tiquincajcayahuase.
52002004	Ax quema tiquincamahu'iaj tlacame pampa tijnequij ma tiquinpactica. Pero tijnequij tijpactise Toteco tlen achtohui techyoltlachili huan techmacac itlajtol para ma titlacamanaloca pampa motemachi ipan tojuanti para tijchihuase. Huajca xitlahuac tiquincamahu'iaj tlacame.
52002005	Huan inquimatij ax quema timechcamahuijque para timechyectlalise, niyon ax quema timechcajcayajque para xinechmacaca tomi pampa timechilhuiyayaj itlajtol. Toteco quimati nel'ia xitlahuac tlen niquijtohua.
52002006	Ax quema tijtemojque para imojuanti, niyon para sequinoc, ma techhueyichihuaca. Yonque tijpiyaj tequihuejcayotl pampa tiitlayolmelajcahua Jesucristo para tijselise tlen quinamiqui ipampa totequi.
52002007	Pero quema tiitztoyaj imohuaya, timechcamahuijque ica yamanic tlajtoli. Timechchihuilijque queja se tena tlen quiniscalt'ia iconehua ica miyac teicnelili.
52002008	Huan pampa timechicnel'iaj miyac, ax tijnequiyayaj san timechilhuise itlajtol Toteco tlen cuali, pero nojquiya timictosqu'iaj imopampa imojuanti, pampa nel'ia timechicnel'iaj.
52002009	Huan noicnihua, xiquilnamiquica quejatza titequitiyayaj hasta tisiyahuiyayaj. Titequitiyayaj yohuali huan tonali para tijtlanise tlen ica tipanose para ma ax timechcuatotonica quema timechilhuiyayaj itlajtol Toteco.
52002010	Inquiitaque huan Toteco nojquiya quiitac quejatza tinejnenque campa imojuanti tlen inquineltocaj Toteco. Tijchijque tlen senquistoc cuali huan xitlahuac, huan axaca huelis techteilhuis ica niyon se tlamantli ax cuali.
52002011	Inquimatij queja timechtlalnamictijque huan timechyolchicajque sesen imojuanti queja se tetata quinchihuil'ia iconehua.
52002012	Timechilhuijque para xinemica xitlahuac queja quinamiqui pampa Toteco inmechnotzqui para xicalaquica campa yajaya tlanahuat'ia huan xijpiyaca imoparte ipan ihueyitilis.
52002013	Huajca yeca, ax tijcahuaj para tijtlascamatij Toteco pampa intechtlacaquilijque tlen timechilhuijque huan inquiselijque itlajtol Toteco ica paquilistli. Ax inquiselijque san queja itlajtol tlacame. Inquiselijque queja itlajtol Toteco pampa inquimachilijque para ya nopa tlen melahuac elqui. Huan eltoc nopa itlajtol Toteco tlen noja quichihua itequi ipan imoyolo imojuanti tlen inquineltocaj Tohueyiteco.
52002014	Huan ica imojuanti, toicnihua, inmochijque queja quichijque nopa tlaneltocani ipan tlali Judea, pampa san se inmechtlaijiyohuiltijque tlacame tlen san sejco ehuaj imohuaya queja quintlaijiyohuiltijque nopa israelitame tlen ax quineltocaj Tohueyiteco ipan inintlal.
52002015	Sequin nopa israelitame quimictijque Tohueyiteco Jes'us, quinmictijque nopa tiocamanalohuani tlen Toteco quintitlanili, huan nojquiya techtojtocaque tojuanti. Ax quichihuaj tlen quipact'ia Toteco huan quincocol'iaj nochi tlacame.
52002016	Quinequiyayaj techtzacuilise para ma ax tiquincamahuica tlen ax israelitame para ma ax momaquixtica ipan Toteco. Quej ni, nopa israelitame nochipa quichihuaj m'as tlajtlacoli hasta temitoc ininnemilis ica tlajtlacoli, huan yeca ama ininpani eltoc icualancayo Toteco.
52002017	Toicnihua, yonque ax tiitztoque nepa imohuaya pampa monejqui tiquisque para se tlalochtli, timechilnamiquij ipan toyolo huan tlahuel tijnequij sampa timechitatij.
52002018	Nel'ia tijnequiyayaj timechpaxalotij. Huan na niPablo nijchijqui campeca miyac huelta para niyas, pero Axcualtlacatl nechtzacuili.
52002019	Tijnequij timechitatij pampa intechmacaj hueyi paquilistli. Ipan nopa tonal quema Tohueyiteco Jes'us sampa hualas, huan timoquetzase iixpa, tijpiyase hueyi paquilistli pampa initztose nepa tohuaya. Quena, para timechitase nopona ipan nopa tonal elis queja se corona para tojuanti.
52002020	Quena, imojuanti innechmacaj hueyi paquilistli huan yeca Toteco techhueyitlalis nopona.
52003001	Huajca yeca, quema ax tihueliyayaj timochiyaj m'as para tijmatise quejatza initztoyaj, nimoilhui cuali para nimocahuas noselti ipan altepetl Atenas,
52003002	huan para Timoteo ma yahui campa imojuanti. Nijtitlanqui para ma inmechmacas tetili huan inmechyolchicahuas para m'as xijneltocaca Tohueyiteco. Nel'ia Timoteo se toicni ipan Cristo huan quitequipanohua Toteco tohuaya para tiquinilhuise tlacame nopa cuali tlajtoli tlen Cristo techchihuilijtoc.
52003003	Yajaya inmechpalehuito para axaca moyamanilis para quineltocas Toteco pampa ya intlaijiyohu'iaj ipampa ya, pampa inquimatij Toteco quitlalijtoc para titlaneltocani ma tijpanoca tlaijiyohuilistli.
52003004	Huan quema noja tiitztoyaj imohuaya, timechilhuiyayaj se tonal ajsis tlaijiyohuilistli huan ama queja nopa panotoc queja inquiitaj.
52003005	Huajca yeca, quema ayoc huelqui nimochixqui m'as, nijtitlanqui Timoteo para quimatis intla noja chicahuac inquineltocaj Tohueyiteco para yajaya huelis mocuepas huan nechmatiltis. Nimocuesohuayaya intla huelis Axcualtlacatl inmechcajcayajtosqu'ia huan inmechtlantosqu'ia, huan totequi eltosqu'ia san tlapic.
52003006	Pero ama ya mocueptoc Timoteo, huan techilhuijtoc nopa cuali tlajtoli para noja chicahuac inquineltocaj Tohueyiteco huan para inteicnel'iaj miyac. Techilhuijtoc quejatza nochipa intechilnamiquij tojuanti ica cuali, huan quiijto para nel'ia inquinequij intechitase queja nojquiya tojuanti tijnequij timechitase.
52003007	Yeca toicnihua, yonque techpanotihualajtoc miyac tlaohuijcayotl huan tlaijiyohuilistli nica, techyolchicajqui miyac quema tijmatque para noja cuali inquineltocaj Tohueyiteco.
52003008	Huan ama nel'ia tiyolpaquij huan techmaca yancuic chicahualistli pampa tijmatij ica temachili inmoquetzaj ipan ya.
52003009	Yeca ax quema hueli tijtlamitlascamatise Toteco ipampa imojuanti. Quema timoilhu'iaj tlen imojuanti, techmaca miyac paquilistli iixpa Toteco.
52003010	Huan tonali huan yohuali tijtlajtlan'iaj Toteco chicahuac para sampa timoixitase. Tijnequij timechpalehuise xijneltocaca Tohueyiteco achi m'as cuali intla oncasqu'ia campa polihui se quentzi.
52003011	Huajca Toteco Totata huan Toteco Jes'us ma techyacanas para huelis sampa timechpaxalotij.
52003012	Huan Tohueyiteco ma inmechpalehuis para ximoicnelica huan xiquinicnelica nochi sequinoc tlacame hasta mocahuas inmoteicnelilis, queja nojquiya tojuanti timechicnel'iaj.
52003013	Huan Tohueyiteco ma inmechmacas tetili ipan imoyolo para initztose intlatzejtzelolme, huan axaca huelis inmechteilhuis quema inmoquetzase iixpa Toteco Totata quema sampa hualas Tohueyiteco Jes'us ininhuaya nochi sequinoc itlatzejtzeloltijca tlacajhua.
52004001	Huajca ama, toicnihua timechtlajtlan'iaj chicahuac ximonejnemiltica queja quipact'ia Toteco queja tojuanti timechmachtijtoque. Ya inquichihuaj ya ni, pero tijnequij timechyolchicahuase ipan Toteco para achi m'as xijchihuaca.
52004002	Huan ya inquimatij nopa tlanahuatili tlen timechmacaque ica itequihuejcayo Tohueyiteco Jes'us.
52004003	Pampa Toteco quinequi mojmostla m'as initztose intlatzejtzeloltique huan intlaiyocatlalilme tlen tlajtlacoli. Yajaya quinequi para axaca tlen imojuanti ma quichihua tlamantli ica se tlen ax inamic.
52004004	Quinequi sesen imojuanti ma quinahuati sese itlacayo. Quinequi ximonemiltica queja tlatzejtzelolme iixpa Toteco para nochi tlacame inmechtlepanitase.
52004005	Ax quinequi para inquicahuilise inmotlajtlacolchijca tlanequilis ma inmechnahuatis queja quichihuaj tlacame tlen ax quiixmatij Toteco.
52004006	Huan ma axaca quicajcayahuas, niyon quiixpanos, iicni ipan Cristo ica ni tlajtlacoli huan mocuilis isihua, pampa Toteco chicahuac quitlatzacuiltis tlen ya nopa quichihuas. Ya timechilhuijque ya ni achtohuiya.
52004007	Pampa Toteco technotztoc para timochihuase titlatzejtzeloltique, ax technotztoc para ma tijchihuaca tlen fiero iixpa.
52004008	Huajca intla se tlacatl quitlahuelcahua ni tlamachtili, ax quitlahuelcahua se tlacatl; yajaya quitlahuelcahua Toteco tlen techmacatoc Itonal tlen tlatzejtzeloltic.
52004009	Pero ax monequi timechtlajcuilhuise para timechilhuise xiquinicnelica imoicnihua, pampa Toteco ya inmechmachtijtoc quejatza monequi inmoicnelise se ica seyoc.
52004010	Huan nel'ia inquinicnel'iaj nochi imoicnihua ipan nochi imotlal Macedonia. Pero toicnihua, timechtlajtlan'iaj para achi m'as xiquinicnelica.
52004011	Xijchihuaca campeca para mojmostla initztose inmoyoltlalijtoque huan innejnemise ica yoltlasehuilistli. Huan ximotequihuica ica tlen imojuanti imocuenta. Xitequitica cuali ica imoma queja ya timechnahuatijque.
52004012	Queja nopa tlacame tlen ax quineltocaj Toteco inmechtlepanitase, huan ax monequis inquintlajtlanise sequinoc tlen inmechmonequil'ia.
52004013	Toicnihua, tojuanti tijnequij xijmachilica tlaque panos ica tlaneltocani tlen ya mictoque para ax inmocuesose queja ne sequinoc tlacame tlen ax mochiyaj para itztose ihuaya Jesucristo.
52004014	Tojuanti tijmatij para Jes'us mijqui huan sampa moyolcuic, yeca nojquiya tijneltocaj para Toteco Dios quichihuas para toicnihua tlen ya mictoque ma hualaca ihuaya Jes'us quema yajaya sampa hualas.
52004015	Huan timechilhu'iaj ya ni tlen Tohueyiteco techilhui. Tojuanti tlen noja tiitztose huan timocajtose ipan tlaltepactli quema sampa hualas Tohueyiteco, ax titlejcose huan tiquintlayacancuilise nopa tlaneltocani tlen ya mictoque.
52004016	Pampa yajaya Tohueyiteco tzajtzis ica hueyi tlanahuatili huan hualtemos tlen elhuicac. Huan ielhuicac ejca Toteco tlen m'as quipiya chicahualistli camatis nel'ia chicahuac huan se quipitzas itlapitzal Toteco para tematiltise tlen onca. Huan achtohui moyolitise inintlacayohua nopa tlaneltocani tlen ya mictoque.
52004017	Teipa Toteco techquixtis huan techtlejcoltis tojuanti tlen noja tiitztose ipan tlaltepactli huan san sejco ica inijuanti para timopantise ihuaya Tohueyiteco nepa campa mixtli ipan elhuicactli. Huan queja nopa tiitztose para nochipa ihuaya Tohueyiteco.
52004018	Huajca ximoyolchicahuaca se ica seyoc ica ni tlajtoli. Amo ximocuesoca.
52005001	Toicnihua, ax monequi timechtlajcuilhuise quejatza huan quema nochi ya ni panos.
52005002	Pampa cuali inquimatij tlaloch ajsis nopa tonal tlen iaxca Tohueyiteco. Ajsis quema tlacame ax moilhuise para ajsisqu'ia, queja se tlaxtejquetl calaqui tlalochtli ica tlayohua.
52005003	Tlacame quiijtojtose ya onca tlasehuilistli huan ya itztoque ica cuali, huan ipan nopa tlalochtli quinajsis se hueyi tlatzacuiltili. Nimantzi hualas queja se sihuatl quema pehua itlacuajcualol para tlatlacatiltis huan axaca huelis cholos.
52005004	Pero imojuanti noicnihua, ax initztoque ipan tzintlayohuilotl para nopa tonal ma inmechmajmati queja tlamajmat'ia se tlaxtejquetl ica tlayohua.
52005005	Imojuanti ya innejnemij ipan tlahuili o campa tona. Ya inquiixmatij Toteco Jesucristo huan ayoc initztoque ipan tzintlayohuilotl.
52005006	Yeca ama ma ayoc tiitztoca queja tlacame tlen cochtoque huan ax quimatij tlen oncas. Ma titlachixtoca para quema ajsis nopa tonal. Ma tijpiyaca cuali totlalnamiquilis.
52005007	Tlen ax quiixmatij Toteco itztoque queja tlacame tlen cochtoque o tlen ihuintitoque tlayohua.
52005008	Pero ma tijpiyaca cuali totlalnamiquilis pampa tiitztoque queja tlacame tlen nemij tonaya. Ma tijneltocaca Toteco ica nochi toyolo. Ma titeicnelica. Ma timochiyaca ica paquilistli para Toteco tlen techmaquixtijtoc ma techhuicas ihuaya. Intla tijchihuaj nochi ni tlamantli, timocualtlalijtose queja se soldado tlen motlalil'ia se iyolix tepostzajcayo huan itepos tzontzajca para quimocuitlahuis itlacayo ipan tlatehuijcayotl.
52005009	Pampa Toteco Totata ax techtlalijtoc para ma tijselise tlatzacuiltilistli. Techtlalijtoc para techmaquixtis ipampa tlen Jesucristo techchihuilijtoc.
52005010	Yajaya mijqui topampa tojuanti para ma tiitztoca ihuaya para nochipa yonque timictoque o noja tiitztoque quema yajaya hualas.
52005011	Yeca noja m'as ximoyolchicahuaca ipan Toteco huan ximofuerzajmacaca se ica sequinoc queja ya nijmati para inquichijtiyohuij.
52005012	Ama toicnihua, timechtlajtlan'iaj para xiquintlepanitaca miyac nopa tlacame tlen tlayacanaj ipan itequi Toteco nepa campa imojuanti. Inijuanti tequitij chicahuac campa imojuanti huan inmechmacht'iaj pampa Tohueyiteco quintequimacatoc ma inmechmocuitlahuica para innejnemise cuali.
52005013	Huan monequi inquintlepanitase huan inquinicnelise miyac ipampa nopa tequitl tlen quichihuaj. Xiitztoca san sejco ica paquilistli.
52005014	Huan nojquiya timechtlajtlan'iaj, toicnihua, para chicahuac xiquincamahuica nopa tlacame tlen tlatzihuij nopona campa imojuanti. Xiquinyolchicahuaca inijuanti tlen nimantzi mopinahuaj huan ax quipiyaj tetili. Xiquinpalehuica tlen aya nelcuali quineltocaj Toteco. Huan xijpiyaca imoyolo ica nochi tlacame.
52005015	Xijtlachilica para axaca ma quicuepilis seyoc tlen ax cuali quichihuilijtoc. Nochipa xijchihuaca campeca ximochihuilica tlen cuali se ica sequinoc huan ica nochi sequinoc tlacame.
52005016	Xipaquica mojmostla.
52005017	Ximomaijtojtinemica ica Toteco ajachica.
52005018	Xijtlascamatica Toteco ipan nochi tlamantli tlen inmechpanotihuala pampa queja nopa Toteco quinequi xijchihuaca nochi imojuanti tlen initztoque iniaxcahua Cristo Jes'us.
52005019	Amo xijcotonilica itequi Itonal Toteco ipan imoyolo.
52005020	Amo xijtlaijilhuica itlajtol se itiocamanalojca Toteco.
52005021	Pero xijyejyecoca nochi tlen quiijtohuaj. Xijtoquilica tlen cuali.
52005022	Xijtlahuelcahuaca nochi tlamantli tlen ax cuali.
52005023	Toteco, yajaya tlen iselti techmaca tlasehuilistli ipan toyolo, senquistoc ma inmechchihua intlatzejtzeloltique. Ma inmechmocuitlahuili Toteco imotonal, imoalma, huan imotlacayo para axaca huelis inmechteilhuis ica niyon se tlamantli quema sampa hualas Tohueyiteco Jesucristo.
52005024	Toteco tlen inmechnotzqui para inelise iaxcahua, yajaya temachtli. Huan yajaya quitlamisencahuas ni tlen tijtlajtlan'iaj.
52005025	Toicnihua, ximomaijtoca ica Toteco topampa tojuanti.
52005026	Ximotlajpaloca huan ximotzoponica ica se tlatlepanitacayotl tlen tlatzejtzeloltic pampa inmoicnel'iaj ipan Cristo.
52005027	Nimechnahuat'ia intlayacanani ica itequihuejcayo Tohueyiteco para xijpohuaca ni amatlajcuiloli para ma quicaquica nochi toicnihua.
52005028	Tohueyiteco Jesucristo ma quipiya hueyi iyolo imohuaya. Queja nopa ma eli.
53001001	Na niPablo, ininhuaya Silvano huan Timoteo, timechtlajcuilhuil'iaj ni amatl imojuanti ipan nopa tiopamitl tlen tlaneltocani tlen inmosentil'iaj ipan altepetl Tesal'onica. Intlatzquijtoque ipan Toteco Totata huan ipan Toteco Jesucristo.
53001002	Toteco Totata huan Toteco Jesucristo ma quipiyaca hueyi ininyolo imohuaya huan ma inmechmacaca tlasehuilistli.
53001003	Toicnihua, mojmostla tijtlascamatij Toteco imopampa imojuanti, pampa queja nopa quinamiqui. Tijtlascamatij pampa mojmostla inquineltocaj Toteco ica m'as chicahualistli huan mojmostla m'as inmoicnel'iaj.
53001004	Huajca, ica paquilistli tiquinilhu'iaj tlaneltocani ipan sequinoc itiopahua Toteco tlen cuali inquichihuaj. Tiquinilhu'iaj quejatza inquipiyaj imoyolo huan quejatza ica sesen nopa tlaijiyohuilistli huan tlaohuijcayotl tlen inquiijiyohu'iaj, m'as chicahuac inquineltocaj Toteco.
53001005	Toteco quitequihuis ni tlaijiyohuilistli para tenextilis para yajaya tetlajtolsencahua xitlahuac. Intlaijiyohu'iaj ama pampa inquicahuil'iaj Toteco ma inmechnahuati ipan imoyolo nica huan ya ni tenextil'ia para inmechchijtoc quinamiqui incalaquise elhuicac campa yajaya tlanahuatis para nochipa.
53001006	Huan pampa Toteco itztoc xitlahuac, yajaya nojquiya quincuepilis ica tlaijiyohuilistli nopa tlacame tlen ama inmechtlaijiyohuilt'iaj.
53001007	Huan imojuanti tlen ama intlaijiyohu'iaj, inmechchihuas ximosiyajcahuaca queja nojquiya techchihuas tojuanti ma timosiyajcahuaca quema Tohueyiteco Jesucristo mohualnextiqui tlen elhuicac ihuaya ielhuicac ejcahua tlen quipiyaj huejhueyi chicahualistli.
53001008	Quena, hualas ipan tlitl tlen quipiyas miyac tlixochitl para quintlatzacuiltis nopa tlacame tlen ax quiixmatij huan tlen ax quinejque quichihuase tlen itlajtol Toteco Jesucristo quinilhui.
53001009	Inijuanti monequi tlaxtlahuase tlen quinamiqui ipampa inintlajtlacol, huan yeca mocuapolojtose para nochipa nepa mictla. Nepa itztose huejca tlen campa itztoc Toteco ica nochi ihueyitilis huan ichicahualis.
53001010	Huan ya ni panos ipan nopa tonal quema Jesucristo sampa hualas ipan ni tlaltepactli huan nochi itlatzejtzeloltijca tlacajhua quihueyichijtose huan mosentlachilijtose ica nochi tlen techchihuilijtoc. Huan imojuanti nojquiya initztose ihuaya tlen quihueyichijtose pampa ya inquineltocaque tlen timechilhuijtoque tlen ya.
53001011	Huajca yeca mojmostla timomaijtohuaj ica Toteco ipampa imojuanti huan tijtlajtlan'iaj ma inmechmaca chicahualistli para inquichihuase nochi itequi queja ya inquinequij inquichihuase pampa inquineltocaj Toteco. Huan nijtlajtlan'ia ma quitlachili imotequi huan ma paqui pampa inmechnotzqui para iniaxcahua.
53001012	Huan yeca sequinoc tlacame quihueyichihuase Toteco quema quiitase tlen inquichijtoque, huan nojquiya inmechhueyichihuase ipampa tlen inquichijtoque. Huan nochi ni panos pampa hueyi ininyolo Toteco Totata huan Toteco Jesucristo imohuaya.
53002001	Toicnihua, ama nijnequi nimechcamahuis tlen nopa tonal quema Tohueyiteco Jesucristo sampa hualas huan timosentilise ihuaya.
53002002	Ma axaca inmechmajmatis, noicnihua. Niyon amo xiquincahuilica sequinoc ma inmechcuesolmacaca huan inmechilhuise para ya ajsico nopa tonal tlen Tohueyiteco. Yonque inmechilhu'iaj para tojuanti timechtitlanilijque se amatlajcuiloli tlen quiijto ya ajsico, o ajqueya quiselijtoc se tlajtoli, o se tlanextili queja se temictli tlen Toteco para ya ajsico, amo xiquinneltocaca.
53002003	Axaca ma inmechcajcayahua. Achtohui, quema aya ajsi nopa tonal, miyac tlacame quicahuase quineltocase Toteco. Nojquiya monextis nopa tlajtlacol tlacatl tlen ax quitlepanita niyon se tlanahuatili, yajaya tlen mocuapolos nepa mictla.
53002004	Nopa tlajtlacol tlacatl quicocolis Toteco huan nochi tlamantli tlen tlacame quinhueyimatij o quinnotzaj "dios". Quinequis nochi quintlamiltis. Mohueyitlalis huan quinequis nochi tlacame ma quihueyichihuaca san ya. Hasta yas huan mosehuis ipan nopa hueyi tiopamitl tlen Toteco huan quiijtos para yajaya Dios.
53002005	¿Ax inquiilnamiquij nimechilhui ni quema niitztoya imohuaya?
53002006	Nojquiya ya inquimatij ajqueya yajaya tlen ax quicahuil'ia ma monexti nopa tlajtlacol tlacatl hasta ajsis itonal para monextis.
53002007	Ya pejqui nopa tlajtlacoli tlen quichihuas nopa tlacatl tlen ax quitlepanita niyon se tlanahuatili, pero yajaya ax huelis monextis, pampa amantzi itztoc se tlen ax quicahuil'ia ma monexti. Teipa Toteco quiquixtis yajaya tlen ax quicahuil'ia ma monexti,
53002008	huan huajca quena, mopannextis nopa tlajtlacol tlacatl tlen ax quitlepanita niyon se tlanahuatili. Huan teipa, quema ajsis Tohueyiteco tlen onpano quipiya chicahualistli, nimantzi quimictis nopa tlajtlacol tlacatl san ica iijiyo. Quena, Tohueyiteco quitzontlamiltis ica itlatlanex tlen monextis quema hualas.
53002009	Pampa nopa tlajtlacol tlacatl hualas para quichihuas itequi Axcualtlacatl, huan quipiyas hueyi chicahualistli, huan nesis queja quichihua tlanescayotl huan huejhueyi chicahualis nescayotl, pero ax neli nopa tlamantli tlen quichihua, san tlacajcayahua.
53002010	Quichihuas miyac tlamantli tlen ax cuali ica tlen quincajcayahuas tlacame tlen mocuapolose para nochipa pampa ax quinequise quiselise itlajtol Toteco huan quiicnelise tlen melahuac. Inijuanti ax quinequise motlajtlacolquixtise.
53002011	Yeca Toteco quinmacas nopa tlacame inintlalnamiquilis para ma quineltocaca se istlacaticayotl.
53002012	Huan Toteco quintlalilis tlatzacuiltili pampa ax quineltocaque tlen melahuac. San mopaquilismacayayaj ica tlen ax cuali quichihuayayaj.
53002013	Pero tojuanti, nochipa tijtlascamatij Toteco imopampa imojuanti, toicnihua, pampa Toteco inmechicnel'ia miyac. Huan quema aya pehuayaya tlaltepactli, yajaya ya inmechtlapejpenijtoya para inmechtlajtlacolquixtis. Huan teipa Itonal Toteco inmechiyocatlali para inelise iniaxcahua quema inquineltocaque itlajtol Toteco tlen melahuac.
53002014	Huan quema timechilhuijque nopa cuali tlajtoli, Toteco inmechnotzqui para inquipiyase tlen inmechtocaros nepa campa itztoc Tohueyiteco Jesucristo ica nochi ihueyitilis.
53002015	Huajca, toicnihua, ximoquetzaca huan ximotlacxilica cuali. Xijneltocatiyaca san nopa tlamachtilistli tlen nimechmachtijtoc quema niitztoya imohuaya huan tlen nimechijcuilhuilijtoc ipan amatlajcuiloli. Amo xijcahuaca, niyon amo xijtoquilica seyoc tlamachtili.
53002016	Toteco Jesucristo huan Toteco Totata techicnel'ia nochi tojuanti huan techyoltlalijtoc para nochipa pampa hueyi iyolo ica tojuanti. Yajaya tlen techchihuil'ia ma tijchiyaca ica paquilistli nochi nopa cuali tlamantli tlen techmacas teipa.
53002017	Huan ama Toteco Totata huan Toteco Jesucristo ma inmechyolchicahuaca huan ma inmechchihuaca intemachme para inquiijtose huan inquichihuase nochi tlen cuali.
53003001	Huajca para tijtlamiltise san ya ni, toicnihua. Ximomaijtoca ica Toteco topampa tojuanti. Xijtlajtlanica para ma momoyahua nimantzi itlajtol Toteco huan para miyac tlacame ma quiselica huan ma quitlepanitaca queja panoc quema imojuanti inquicajque.
53003002	Xijtlajtlanica Toteco ma techmanahui ica ax cuajcualme huan tlacame tlen fiero quichihuaj, pampa itztoque sequin tlen ax quineltocaj Toteco.
53003003	Pero Toteco yajaya temachtli huan yajaya inmechmacas tetili huan inmechmanahuis tlen Axcualtlacatl.
53003004	Huan timotemach'iaj ipan Toteco para ya inquichihuaj tlen timechilhuijtoque, huan mojmostla m'as inquichijtiyase.
53003005	Ma Toteco inmechpalehui para achi m'as xijmachilica hasta canque ontlantoc itlaicnelijcayo para imojuanti. Huan ma inmechpalehuis inquipiyase imoyolo queja Cristo quipixqui ica tlen inmechpanotihuala.
53003006	Ama toicnihua, timechnahuat'iaj ica itequihuejcayo Tohueyiteco Jesucristo, ximoiyocatlalica ica nochi tlaneltocani tlen ax tleno quichihuaj huan ax tequitij chicahuac queja timechmachtijtoque.
53003007	Pampa inquimatij quinamiqui para inquitoquilise tojuanti huan tlen cuali tijchijtoque. Huan quema tiitztoyaj imohuaya, ax titlatzihuiyayaj.
53003008	Titlaxtlajque para totlacualis tlen tijcuajque para ax timechcuatotonise. Huan chicahuac titequitiyayaj tonali huan yohuali yonque nel'ia ohui elqui totequi.
53003009	Tijpiyaj tequihuejcayotl para timechtlajtlanijtosqu'iaj totlacualis san tlapic, pero ax tijnequiyayaj. Tijnejque timechcahuilise se cuali nemachtili para huelis inquitoquilise.
53003010	Huan quema noja tiitztoyaj imohuaya timechmacaque se tlanahuatili tlen quiijto: Intla se ax quinequi tequitis, ma ax tlacua.
53003011	Pampa tijcactoque itztoque sequin campa imojuanti tlen tlatzihuij huan ax quichihuaj niyon se tequitl. San quinequij mocalaquise campa ax inincuenta.
53003012	Huajca ama tiquinnahuat'iaj nopa tlaneltocani ica itequihuejcayo Tohueyiteco Jesucristo huan tiquinyolchicahua ma tequitica huan ma ax camatica. Huan ica inintequi ma quitlanica tlen inijuanti quimonequil'ia.
53003013	Huan toicnihua, imojuanti tlen ya intequitij cuali, amo xisiyahuica para inquichihuase tlen cuali.
53003014	Huan intla se tlaneltocaquetl ax quichihua tlen timechilhu'iaj ipan ni amatlajcuiloli, ximomacaca cuenta ajqueya ya huan amo ximohuicaca ihuaya para ma mopinahuas.
53003015	Pero amo xiquitaca queja inmocualancaitaca, pero xijtlalnamictica pampa yajaya imoicni.
53003016	Toteco, yajaya tlen temaca tlasehuilistli, ma inmechmaca tlasehuilistli mojmostla yonque tlen hueli inmechpanotihuala. Toteco ma itzto imohuaya nochi imojuanti.
53003017	Nica na niPablo nimechtlajcuilhu'ia ica noma para nimechtlajpalos. Quej ni nesi na notlajcuilol campa tlamis nochi noamatlajcuilol, huan quema inquiitase notlajcuilol, inquimatise nimechtitlanil'ia nopa amatlajcuiloli.
53003018	Tohueyiteco Jesucristo ma quipiya hueyi iyolo ica nochi imojuanti. Queja nopa ma eli.
54001001	Na niPablo tlen niitlayolmelajca Jesucristo nimitztitlanil'ia ni amatlajcuiloli. Toteco Dios Totemaquixtijca huan Toteco Jesucristo yajaya tlen ipan timotemachiyaj tlanahuatijque ma nieli niitlayolmelajca huan yeca nijchihua ni tequitl.
54001002	Noicni Timoteo, nimitztlajcuilhu'ia ni amatlajcuiloli. Nimitzicnel'ia ipan Toteco queja tinonelcone, pampa tijneltocatoc Toteco queja na nijneltoca. Toteco Totata huan Toteco Jesucristo ma quipiyaca hueyi ininyolo mohuaya huan ma mitztlasojtlaca, huan ma mitzmacaca tlasehuilistli ipan moyolo.
54001003	Timoteo, sampa nimitzilhu'ia tlen nimitzilhui quema nimitzcajte para niyas tlali Macedonia. Ximocahua nepa ipan altepetl 'Efeso huan xiquinnahuati nopa tlacame tlen tlamacht'iaj tlen ax neli ma ayoc quichihuaca.
54001004	Xiquinilhui tlaneltocani nepa ma ayoc moilhuica tlen cuentos tlen huejcajquiya. Ma ax moilhuica monequi quitemose ajqueya elqui ininhuejcapan tatahua huan intla ne sequinoc moilhu'iaj para elque cuajcualme o axtle, pampa nopa tlamantli san quichihuaj para tlacame ma monajnanquilica huan ax tleno quisencahuaj. Ax techpalehu'iaj para m'as ma tijneltocatiyaca Toteco queja yajaya quinequi ma tijchihuaca.
54001005	Pero quema tojuanti tiquinmacaj toicnihua tlanahuatili ma quichihuaca, tijchihuaj para tlahuel ma teicnelica ica ininyolo tlen tlapajpactique iixpa Toteco huan para ma quipiyaca ininyolo tlen ax quinteilhu'ia para quipiyaj ome ixayac. Tijnequij para nel'ia ma quineltocaca Toteco ica nochi ininyolo.
54001006	Sequin tlacame quicajtejque ni tlalnamiquilistli tlen achtohui quineltocayayaj. Ama san monajnanquil'iaj ica tlamantli tlen ax ipati.
54001007	Quinequij elise tlamachtiani tlen itlanahuatilhua Mois'es para tlacame ma quinhueyitlepanitase, pero ax quimachil'iaj tlaque quiijtohuaj, niyon tlaque inintequi itlanahuatilhua yonque tlamacht'iaj ica miyac chicahualistli.
54001008	Pero tojuanti tijmatij para cuali itlanahuatilhua Mois'es intla tlacame quintequihu'iaj queja Toteco quinejqui ma tiquintequihuica.
54001009	Pero Toteco ax quinchijqui nopa tlanahuatili para tlacame tlen itztoque xitlahuaque iixpa. Toteco quinmacac nopa tlanahuatili para tlacame tlen ax tlatlepanitaj, huan ax quintlacaquil'iaj tlen quipiyaj tequihuejcayotl, huan san quichihuaj tlen ax cuali. Itztoque tlacame tlen tlajtlacolchijtinemij huan tlen ax tleno quineltocaj, huan tlen hueli camatij tlen Toteco huan quihuejcamajcahua nochi tlen tlatzejtzeloltic. Itztoque tlen quinmict'iaj inintatahua huan tlen quinmict'iaj sequinoc tlacame.
54001010	Toteco quimacac nopa tlanahuatili para tlacame tlen quichihuaj tlen hueli ica tlen ax ininnamic, huan para tlacame tlen nemij ininhuaya tlacame, huan sihuame tlen nemij ininhuaya sihuame para tlen hueli quichihuase. Quimacac nopa tlanahuatili para tlacame tlen teixtequij, huan istlacatij, huan teilhu'iaj tlen ax melahuac huan tlen quichihuaj miyac tlamantli tlen nopa xitlahuac tlamachtilistli techilhu'ia ma ax tijchihuaca.
54001011	Huan nopa xitlahuac tlamachtilistli huala tlen nopa cuali tlajtoli tlen onpano yejyectzi tlen Toteco quicajtejtoc nomaco para ma nijmoyahua. Yajaya tlen quinamiqui ma tijhueyitlalica.
54001012	Nijtlascamati Tohueyiteco Jesucristo tlen nechyolitac para nitemachtli huan yeca nechmacac ni itequi huan nechfuerzajmacatoc ma nijchihua.
54001013	Yonque yajaya cuali quimatiyaya para achtohuiya nicahuilmatiyaya itoca Cristo. Achtohui niquintlaijiyohuiltiyaya itlacajhua huan nel'ia nimosisiniyaya. Pero yonque queja nopa nielqui, Toteco nechtlasojtlac pampa aya nijneltocayaya huan ax nijmachiliyaya tlen nijchihuayaya.
54001014	Nel'ia onpano hueyi iyolo Toteco ica na. Yajaya nechmacac nopa tlaneltoquili huan nopa teicnelijcayotl tlen tijpantijque quema techtlatzquilti ipan Cristo Jes'us.
54001015	Nel'ia temachtli ni tlajtoli tlen nimechilhuis huan monequi nochi quineltocase: Jesucristo hualajqui ipan ni tlaltepactli para quintlajtlacolquixtis tlajtlacolchihuani huan na achi m'as nitlajtlacolchijtoya tlen nochi sequinoc tlacame.
54001016	Yeca Toteco nechtlasojtlac pampa Jesucristo quinejqui nechtlalis para tenextis hasta canque ontlami para quipiya iyolo ica tlajtlacolchihuani tlen m'as onpano tlajtlacolchijtoque. Huan yeca ama sequinoc tlacame quimachilise para nojquiya huelis quineltocase Jesucristo huan quiselise yolistli para nochipa.
54001017	Huajca ma tijhueyitlepanitaca Toteco, yajaya nopa Tlanahuatijquetl tlen tlanahuatis para nochipa huan ax quema tlamis. Quena, ma tijhueyimatica yajaya tlen ax hueli miquis, huan tlen axaca hueli quiitas, pampa san yajaya Dios huan quipiya nochi tlalnamiquilistli. Queja nopa ma eli.
54001018	Timoteo, nocone, ni tlanahuatili nimitzmacas. Ximoneltlali huan xitlatehui chicahuac ica tlen ax cuali queja inintiocamanalojcahua Toteco quiijtojque tijchihuasqu'ia.
54001019	Xijsenhuiquili xijneltoca itlajtol Toteco ica moyolo tlapajpactic iixpa queja ya tijmati tijchihuas. Sequin tlacame quiixpanotoque tlen quiyolmatij para xitlahuac huan quinpantijque para quixolejtoyaj inintlaneltoquilis.
54001020	Himeneo huan Alejandro itztoque ome tlen queja nopa quichijtoque. Niquinquixti tlen campa tlaneltocani huan niquintemactilijtoc imaco Axcualtlacatl para quimatise ax tlen hueli camatise tlen Toteco.
54002001	Timoteo, achtohui nimitztlajtlan'ia chicahuac para nochi imojuanti ximomaijtoca ica Toteco ipampa nochi tlacame. Xijtlajtlanica Toteco ma quintiochihuas huan ma quintlasojtlas. Xijtlajtlanica ma quinmaca tlen quimonequil'ia huan xijtlascamatica Toteco ipampa sesen inijuanti.
54002002	Quej ni xijtlajtlanica Toteco ipampa tlanahuatiani huan nochi tlen quihuicaj tequihuejcayotl para inijuanti ma tequitica cuali huan huelis tiitztose ica cuali huan ica tlasehuilistli. Quej ni huelis tijtoquilise Toteco huan sequinoc techtlepanitase.
54002003	Toteco yajaya Totemaquixtijca quipact'ia ma timomaijtoca para sequinoc queja nopa,
54002004	pampa yajaya quinequi nochi tlacame ma momaquixtica huan ma quimatica tlen nel'ia melahuac.
54002005	Pampa itztoc san se Dios. Itztoc san se tlen motlajcoquetza tlatlajco Dios huan tlacame para quinyoltlalis se ica seyoc, huan yajaya Jesucristo tlen mocuepqui tlacatl.
54002006	Jesucristo motemacac huan mijqui ipampa nochi tlacame para tlaxtlahuas tlen monequiyaya huan para techmalacanis tlen totlajtlacolhua. Huan quema ajsic hora Toteco technextili nochi tlen quichijtoya.
54002007	Huan yeca Toteco nechtequitlalijtoc na para nielis niitlayolmelajca huan para ma nitlacamanalo itlajtol. Nechtequitlali para ma niquinmachti tlacame tlen ax israelitame para ma quineltocaca huan ma quimatica tlen melahuac. Nimitzilhu'ia tlen melahuac huan ax niistlacati.
54002008	Huajca quema mosentil'iaj tlaneltocani campa hueli, nijnequi para tlacame ma momaijtoca. Pero quema quitlalanaj ininma para momaijtose ma itztoca tlatzejtzeloltique iixpa Toteco. Ma ax quipiyaca cualantli niyon tlanajnanquilistli ipan ininyolo.
54002009	Huan nijnequi sihuame ma moyoyontica huan moyectlalise queja quinamiqui para sequinoc ma quintlepanitaca. Ma ax huejcahuaca para mocualtlalise ica miyac oro, huan perlas, huan yoyomitl tlen tlahuel patiyo para tlacame ma quintlachilica.
54002010	Achi cuali ma quinitaca sihua tlaneltocani para yejyectzitzi pampa quichihuaj miyac tlamantli tlen cuali queja quinamiqui sihuame tlen quineltocaj Toteco.
54002011	Ipan tlasentilistli nopa sihuame ma quitlacaquilica nopa tlamachtilistli huan ma quiselica ica nochi ininyolo.
54002012	Ax niquincahuil'ia sihuame ma quipiyaca nopa tequitl para quinmachtise tlacame ipan tlasentilistli, niyon para quipiyase tequihuejcayotl ica tlacame. Ma san tlacaquica.
54002013	Pampa Toteco quichijqui Ad'an achtohui huan teipa quichijqui Eva.
54002014	Huan Axcualtlacatl quicajcayajqui Eva huan yajaya tlajtlacolchijqui. Ax quicajcayajqui Ad'an.
54002015	Pero Toteco quinmaquixtis sihuame ica nopa conetl tlen quichijqui ma tlacati intla inijuanti quineltocase huan teicnelise huan quipiyase ininnemilis tlen tlatzejtzeloltic huan inintlalnamiquilis tlen cuali.
54003001	Nimitzilhuis se tlajtoli tlen temachtli. Intla se tlacatl quinequi mochihuas se huehue tlaneltocaquetl para tlayacanas ipan tlasentilistli, quinequi se cuali tequitl.
54003002	Pero monequi se tlayacanquetl tlen tlaneltocani ma eli se tlacatl tlen axaca huelis quiteilhuis. Monequi quipiyas setzi isihua huan san itztos ica ya. Monequi ma eli se tlacatl tlen cuali monahuat'ia huan tlen quitlamichihua itequi. Ma eli se tlacatl tlen nochi quitlepanitaj, huan tlen quipact'ia quinselis paxalohuani ipan ichaj, huan tlen nel'ia cuali tlamacht'ia itlajtol Toteco.
54003003	Monequi se tlacatl tlen ax quema moihuint'ia, niyon ax mosisin'ia. Monequi se tlen nel'ia quipiya iyolo ica tlacame, huan ax cualancatemohua. Monequi se tlen ax quinequi tomi tlen ax iaxca.
54003004	Xijtequitlali se tlacatl tlen cuali quinyacana nochi ipan ichaj huan tlen quinpiya iconehua tlen quitlacaquil'iaj itlajtol ica miyac tlatlepanitacayotl.
54003005	Pampa intla se tlacatl ax hueli tlayacana ipan ichaj, quejatza huelis quimocuitlahuis tlaneltocani ipan itiopa Toteco.
54003006	Amo xijtequitlalica se tlacatl para tlayacanquetl tlen yancuic quineltocatoc Toteco, pampa san polihui mohueyimatis queja quichijqui Axcualtlacatl huan queja nopa quiselis se tlatzacuiltili queja yajaya quiseli.
54003007	Nojquiya monequi xijtlalica se huehue tlaneltocaquetl tlen quitlepanitaj nochi tlacame yonque ax quineltocaj Toteco. Queja nopa axaca huelis quiteilhuis huan nopa Axcualtlacatl ax quicajcayahuas.
54003008	Nojquiya tlacame tlen quinequij mochihuase tlapalehuiani ipan tiopamitl tlen tlaneltocani monequi elise tlacame tlen nochi quintlepanitaj. Xiquintequitlalica tlacame tlen ax quipiya ome ixayac, huan tlen ax quema moihuint'iaj, huan tlen ax quinequij tomi tlen ax iniaxca.
54003009	Xiquintlalica tlacame tlen yoltlapajpactique huan tlen ica nochi ininyolo quineltocaj nopa tlamachtilistli tlen Jesucristo tlen axaca quimatiyaya hasta Toteco technextili.
54003010	Pero quema aya tiquintlalijtoc queja tlapalehuiani, monequi xiquinmacaca seyoc tequitl ipan tlasentilistli para tiquinyejyecos intla quichihuase cuali nopa tequitl iniixpa nochi, o axtle. Intla, quena, cuali quichihuaj, huajca xiquintequitlalica queja tlapalehuiani.
54003011	Huan nojquiya nopa sihuame monequi elise cuali sihuame tlen nochi quintlepanitaj. Ma ax elica sihuame tlen teilnamiquini, niyon tlen moihuint'iaj, pero ma elica sihuame tlen temachme ica nochi tlen quichihuaj.
54003012	Monequi sesen tlaca tlapalehuijquetl quipiyas san setzi isihua huan san itztos ica ya. Monequi tlaca tlapalehuiani ma elica tlacame tlen quimocuitlahu'iaj ininchaj huan quinyacanaj ininconehua ica cuali.
54003013	Pampa tlacame tlen quichihuase nel'ia cuali ni tequitl tlen tlapalehuiani ipan tiopamitl quipiyase inintlatlepanitacayo huan quineltocase Jesucristo ica m'as temachili.
54003014	Nimitztlajcuilhu'ia ama yonque nijnequi ax huejcahuas para nimechitati.
54003015	Pero intla ax hueli niyas nimantzi, nijnequi nimechmatiltis queja monequi tlaneltocani ma mochihuase ipan ifamilia Toteco. Pampa nopa tlaneltocani tlen mosentil'iaj, inijuanti itiopa Toteco tlen yoltoc huan eltoque queja tlaquetzali tlen quiijiyohu'iaj nopa tlen melahuac.
54003016	Nochi quimatij para nel'ia hueyi nopa tlen Toteco technextili para ma tijmachilica tlen ya: Cristo mochijqui tlacatl huan monexti campa tojuanti. Itonal Toteco technextili para yajaya elqui xitlahuac iixpa Toteco. Elhuicac ehuani quiitaque. Huan tlaneltocani quinilhuijque miyac tlacame ipan campa hueli tlali tlen ya. Miyac tlacame ipan ni tlaltepactli quineltocaque. Huan teipa Toteco sampa quitlejcolti huan quiseli ipan elhuicac.
54004001	Itonal Toteco techyolmelajtoc xitlahuac para ipan itlamiya tonali sequin tlacame quicahuase tlen tijneltocaj. Quintlacaquilise ajacame tlen Axcualtlacatl tlen san tlacajcayahuaj huan quiselise inintlamachtil.
54004002	Ni tlamachtiani san quipiyaj ome ininxayac huan istlacatini, pero pampa quipiyaj ininyolo mictoc, ayoc tleno moilhu'iaj quema quichihuaj tlen ax cuali.
54004003	Quiijtohuaj para se tlaneltocaquetl ax hueli quipiyas inamic. Quiijtohuaj ayoc huelis tijcuase sequin tlamantli tlacualistli. Pero Toteco quichijtoc nopa tlacualistli para tojuanti tlen tijneltocaj Toteco huan tijmatij tlen melahuac ma tijcuaca ica tlascamatili.
54004004	Pampa nochi tlacualistli tlen Toteco quichijtoc eltoc cuali huan ax monequi tijhuejcamajcahuase niyon se. Huelis tijtlascamatise Toteco huan tijselise nochi,
54004005	pampa Itlajtol Toteco quiijtohua yajaya quitiochihuas huan quitlatzejtzelolchihuas totlacualis quema tijtlascamatij.
54004006	Xiquinmachtis tlaneltocani nepa ni tlamantli tlen nimitzilhuijtoc, huan queja nopa tielis se icual tlatequipanojca Jesucristo. Huan se cuali tequihue monequi momachtis nopa tlajtoli tlen quineltoca. Quena, motlamacas ica nopa cuali tlamachtilistli tlen quitoquil'ia queja elisqu'ia itlacualis.
54004007	Amo xijtlacaquili huihui tlajtoli huan tlajtoli tlen ax ipati tlen camatij sequin tename, pero xijtequihui moyolis huan mochicahualis para m'as timocualchijchihuas ipan Toteco.
54004008	Intla tijcualchijchihuas motlacayo, cualtitoc. Pero m'as ipati intla timocualchijchihuas ipan Toteco, pampa mitzpalehuis para nochipa. Ipati ama quema tiitztoque ipan ni tlaltepactli huan achi m'as ipati elis teipa quema tiitztose elhuicac.
54004009	Temachtli ni tlajtoli tlen nimitzilhuijtoc huan quinamiqui para nochi tlacame ma quiselica.
54004010	Huan yeca tojuanti chicahuac titlatequipanojtinemij huan titlaijiyohuijtinemij pampa tijnequij timochixtose ipan yajaya Toteco tlen yoltoc huan ax quema miquis. Yajaya inintemaquixtijca nochi tlacame huan quinmaquixtis para nochipa nochi tlen quineltocaj.
54004011	Xiquinmachti nopa tlaneltocani nochi ni tlen nimitzilhuijtoc huan xiquinnahuati ma quichihuaca.
54004012	Ma axaca quiijto ax monequi mitztlacaquilis pampa noja titelpoca tlacatl. Pero xiquinnextili tlaneltocani tlen cuali para quichihuase ica tlen titlamacht'ia huan ica tlen tijchihua. Xiquinnextili quejatza ma teicnelica huan ma quineltocaca Toteco ica nochi ininyolo huan quejatza ma quipiyaca ininyolis tlen tlapajpactic.
54004013	Hasta quema niajsiti nepa, ya ni monequi xijchijtiya quema inmosentil'iaj. Xijpohua Itlajtol Toteco para nochi quicaquise. Xiquinmachti tlen quiijtosnequi. Huan xiquinyolchicahua tlaneltocani ma quichihuaca tlen quiijtohua.
54004014	Xijtequihui nopa yajatili tlen Toteco mitzmacac quema nopa huehue tlaneltocani mitztzonmajpachojque huan Toteco quinmacac tlajtoli para camatise tlen nochi nopa cuali tequitl tlen tijchihuasqu'ia teipa.
54004015	Ica nochi moyolo xijchijtinemi nochi ni tlamantli tlen nimitzilhuijtoc. San ya nopa xijmati para nochi tlaneltocani quiitase para mojmostla tijchihua m'as cuali itequi Toteco.
54004016	Ximotlachili para san tlen xitlahuac tijchihuas huan para san tlen cuali titlamachtis. Xijsentoquili ya ni. Intla quej ni tijchihuas, Toteco mitzmaquixtis ta huan inijuanti tlen mitztlacaquilise.
54005001	Amo xicajhua se huehue tlacatl quema quichihua tlen ax cuali. Achi cuali xijnojnotza ica yamanic queja elisqu'ia motata. Huan tlen san cuali chicaj tlacame, xiquinnojnotza queja elisqu'iaj moicnihua.
54005002	Xiquincamahui sihuame tlen tename queja elisqu'iaj monanahua huan chicaj sihuame queja elisqu'iaj mosihua icnihua. Huan quema tiquincamahu'ia, xijpiya motlalnamiquilis tlapajpactic.
54005003	Monequi tlaneltocani quimocuitlahuise nochi cahual toahuihua tlen axaca quipiyaj para quinpalehuis.
54005004	Pero intla se cahual toahui quinpiya iconehua o iixhuihua tlen ya huejhueyi para quipalehuise, huajca monequi ma quipalehuica. Monequi iconehua quiitase para Toteco quintequimacatoc achtohui ma quichihuaca tlen cuali ica inintatahua o tlen itztoque ininchampoyohua. Quena, monequi quicuepilise tlen yejyectzi inintatahua quinchihuilijque quema quiniscaltijque, pampa Toteco quipact'ia quema se quinmocuitlahu'ia itatahua.
54005005	Pero ica cahual toahuihua tlen nel'ia mocahuaj ininpilseltitzitzi huan axaca quipiyaj para quinpalehuis, huajca, quena, monequi xiquinpalehuica. Inijuanti san mochiyaj ipan Toteco huan momaijtohuaj huan quitlajtlan'iaj tonaya huan yohuali para ma quinmacas tlen ica panose.
54005006	Pero sequinoc cahual toahuihua san quitemohuaj tlen quinpact'ia inintlacayohua. Yonque yoltoque, Toteco quinita queja tlen ya mictoque.
54005007	Xiquinnahuati tlaneltocani ma quichihuaca nochi ni para ax aqui huelis quinteilhuis pampa ax quinpalehu'iaj cuali cahual toahuihua, niyon pampa quinpalehu'iaj tlen ax nemij cuali.
54005008	Pero intla se ax quinequi quimacas itata, o inana, o sequinoc ichampoyohua tlen quimonequil'ia, huajca ica ya nopa quiijtohua ayoc quineltoca Toteco. Huan quichijtoc m'as fiero que se tlacatl tlen ax quema quineltocatoc Toteco.
54005009	Amantzi nimitzilhuis catl'ia cahual toahuihua inquintlapejpenise huan inquinijcuilose ipan tiopa. San xiquintlapejpenica cahual toahuihua tlen ya quipiyaj sesenta xihuitl huan tlen nochipa itztoyaj san ica ininhuehue,
54005010	huan tlen nochi tlaneltocani quimatij para quichijtinentoque tlen cuali. Quena, xiquinijcuilo toahuihua tlen cuali quiniscaltijtoque ininconehua huan tlen ica paquilistli quinsel'iaj paxalohuani. Monequi sihuame tlen quinpajpaquilijtoque iniicxihua tlaneltocani o tlen hueli tlamantli tequitl tlen monequi. Xiquintlapejpeni tlen ax quema mohueyimatij huan tlen quimatij quinpalehu'iaj tlen tlaijiyohu'iaj. Quena, xiquintlapejpeni nopa cahual toahuihua tlen ica nochi ininyolo quichijtoque tlen cuali.
54005011	Pero cahual toahuihua tlen aya quipiyaj sesenta xihuitl amo xiquinijcuiloca ipan tiopamitl, pampa tlen inintlacayo quinequi, quiniyocatlalis tlen itequi Toteco huan sampa quinequise monamictise.
54005012	Yeca Toteco quintlatzacuiltis pampa ax quichijque tlen quitlajtolcajque para quichihuase quema moijcuilojque ipan tiopa.
54005013	Huan san polihui para cahual toahuihua tlen ax m'as quipiyaj xihuitl pehuas motlatzcanequise quema calnemise ipan inintequi. Huan nojquiya huelis teilnamiquise, huan tlatzintocatinemise tlen ax inincuenta. Huan quej nopa camatise tlen ax quinamiqui quiijtose.
54005014	Huajca nijnequi cahual toahuihua tlen ax m'as quipiyaj xihuitl sampa ma monamictica huan quipiyase m'as ininconehua. Nijnequi cuali ma quimocuitlahuise ininchajchaj. Ax tleno ma quichihuaca tlen ica tocualancaitaca huelis quinteilhuis.
54005015	Pampa sequin cahual toahuihua ya quicajtejtoque Toteco huan quitoquil'iaj Axcualtlacatl.
54005016	Nojquiya intla se sihuatl o se tlacatl tlen quineltoca Toteco quinpiya cahual toahuihua tlen quinita queja iteixmatcahua, monequi quinpalehuis huan ax quincahuas para nopa tiopamitl tlen tlaneltocani ma quinpalehuica. Queja nopa, tlaneltocani huelise quinpalehuise san nopa cahual toahuihua tlen nel'ia axaca quipiyaj.
54005017	Monequi nochi toicnihua ma quintlepanitaca nopa huehue tlaneltocani tlen tlayacanaj ipan tiopamitl intla tequitij cuali. Huan monequi ma quintlaxtlahuica cuali. Pero achi m'as ma quintlepanitaca huan ma quintlaxtlahuica nopa tlayacanani tlen ica nochi ininchicahualis tlacamanalohuaj huan tlamacht'iaj Itlajtol Toteco,
54005018	pampa Itlajtol Toteco quiijtohua: "Amo xijcamailpi nopa toro tlen ipan moquejquetza trigo para quiyolquixtis." Huan nojquiya quiijtohua: "Quema se tlacatl tequiti, monequi para quiselis itlaxtlahuil."
54005019	Amo xijtlacaquili se tlacatl tlen quiteilhu'ia se huehue tlacatl tlen quinyacana tlaneltocani. Pero intla ome o eyi quiteilhu'iaj, huajca quena, xiquinchihuili cuenta.
54005020	Huan intla se huehue tlacatl noja tlajtlacolchihua, xijteilhuica iniixpa nochi tlaneltocani para sequinoc quiimacasise tlajtlacolchihuase.
54005021	Timoteo, nimitznahuat'ia iixpa Toteco Dios, huan iixpa Jesucristo, huan iniixpa nopa elhuicac ehuani tlen tlatzejtzeloltique, xijchihuas ni tlamantli tlen nimitzilhuijtoc iniixpa nochi tlaneltocani huan amo xiquinchicoicneli huehue tlaneltocani tlen mohuampoyohua.
54005022	Amo xijtlali moma ipan se tlacatl nimantzi para tijtequimacas queja se huehue tlaneltocaquetl tlen tlayacanas. Pampa intla tijtzonmajpachos para tijtequitlalis se tlacatl huan teipa tlajtlacolchihuas, huajca motlajtlacol nojquiya pampa ax tijpixqui tlamocuitlahuili achtohui ajqueya tijtequitlali. Huajca ximotlachili para tijchihuas tlen nel'ia cuali huan ax titlajtlacolchihuas.
54005023	Nojquiya nimitzyolmelahuas tlen moijti huan nopa cocolistli tlen tijpiya ajachica. Ax san atl xiqui, nojquiya xiqui quentzi xocomecatl iayo tlen cococ para timochicahuas.
54005024	Huan ica tlacame tlen tiquintlapejpen'ia, xiquilnamiqui para itztoque sequin tlacame tlen nempa nesi inintlajtlacolhua huan nochi quimatij Toteco quintlajtolsencahuas. Pero itztoque sequinoc tlacame tlen ax nesis inintlajtlacolhua hasta miyac tonali teipa huan huajca quena, nochi quimatise.
54005025	Ihuical ica cuali tequitl tlen tlacame quichihuaj. Ica sequin nimantzi nempa nesi tlen cuali quichijtoque huan nochi quimatij. Pero itztoque sequinoc tlacame tlen quichihuaj cuali tequitl huan ax nesis nimantzi, pero teipa quena, nesis inintequi tlen cuali pampa ax hueli huejcahuas motlatijtoc. Huajca xijpiya tlamocuitlahuili xijtlachili ajqueya inijuanti tiquintlalis para tlayacanani.
54006001	Toicnihua tlen itztoque tlatequipanohuani tlen inintecohua quincojtoque para iniaxca monequi quintlepanitase inintecohua ipan tlaltepactli para axaca huelis quitlaijilhuis itoca Toteco huan itlamachtil.
54006002	Huan intla toicnihua tlen tlatequipanohuani quipiyaj ininteco tlen nojquiya quineltocaj Toteco, ma ax quicahuaca quintlepanitaj. Monequi achi m'as cuali ma quintequipanoca pampa ininteco nojquiya eli iniicni ipan Jesucristo. Huan inincualtequi tlen nopa tlatequipanohuani quichihuaj quipalehuis se tlaneltocaquetl tlen Toteco quiicnel'ia. Huajca Timoteo, xiquinmachtijtinemi huan xiquincamahuijtinemi ni tlamachtilistli.
54006003	Intla itztoc se tlacatl tlen tlamacht'ia seyoc tlamantli tlen ax queja ni temachtli tlamachtilistli tlen Tohueyiteco Jesucristo, huajca ax neli inintlajtol, pampa ni tlamachtilistli techpalehu'ia ma tijpiyaca toyolis m'as queja Toteco.
54006004	Huan se tlen tlamacht'ia seyoc tlamantli san mohueyimati huan ax tleno quimati. San quipact'ia tlanajnanquilis huan tecamaijixnamiquis ica tlen quinequi quiijtos sesen piltlajtoltzitzi tlen tlacame quiijtohuaj. Queja nopa tlacame pehuaj mochicoitaj, huan moiyocaquixt'iaj, huan quintlaijilhu'iaj sequinoc, huan moilhu'iaj ne sequinoc tlajtlacolchijtoque quema huelis ax melahuac.
54006005	Ni tlamachtiani nochipa quichihuaj para ma onca tlatehuijcayotl ica ininhuihui tlajtol tlen huala ipan inintlalnamiquilis tlen ijtlacajtoc. Ax quiijtohuaj tlen melahuac. Mochihuaj queja quitoquil'iaj Toteco itlajtol, pero san quinequij quitlanise miyac tomi. Huajca xiquincajtehua nopa tlamachtiani.
54006006	Pero intla tojuanti nel'ia tijtoquil'iaj Toteco itlajtol huan tipaquij ica tlen tijpiyaj, tijtlantoque miyac. Quena, tiitztoque queja tominpiyani.
54006007	Pampa ax tleno tijhualicaque ipan ni tlaltepactli quema titlacatque huan temachtli ax tleno tijhuicase quema timiquise.
54006008	Huajca intla tijpiyaj tlen tijcuase huan tlen timoquentise, ma tipaquica,
54006009	pampa tlacame tlen tlahuel quinequij miyac tomi, nimantzi huetzise, pampa tlajtlacoli quinyoltilanas. Eltoc queja se tlaquetztli tlen quinmasilt'ia. Huan inijuanti pehuase quinequise m'as tlamantzitzi tlen quinijtlacos. Huan ya nopa quinhuicas ipan se ojtli tlen quixolehuas ininyolis hasta teipa mopolose.
54006010	Miyac tlamantli tlajtlacoli pehua quema se tlacatl quiicnel'ia tomi huan mojmostla quinequi quipiyas m'as. Sequin tlen tlahuel quinequiyayaj tomi ya quicajtejtoque quineltocaj Toteco huan yeca quipantijtoque miyac tlacuajcualocayotl.
54006011	Pero ta Timoteo, ta tise tlacatl tlen tiiaxca Toteco. Huajca xijtlalcahui nochi tlen ax cuali queja ya nimitzilhui. Huan xijtoquili tlen xitlahuac. Mojmostla xiitzto m'as queja Toteco. M'as xijneltoca ya huan m'as xiquinicneli mohuampoyohua. Mojmostla xijsentoquili motequi huan xijpiya moyolo ica nochi tlacame.
54006012	Ximoneltlali para titlatehuis ica tlen ax cuali queja quichihua se cuali soldado. Quena, tiitztoque ipan se tlatehuijcayotl para ma mocahua senquistoc melahuac totlaneltoquilis huan para m'as tlacame ma quicaquise huan quineltocase. Ximoaxcati nopa yolistli para nochipa tlen Toteco mitzmacatoc. Tiquijto iniixpa miyac tlacame quejatza tijneltoca Jes'us; huajca ax quema xijcahua.
54006013	Timoteo, nimitznahuat'ia iixpa Totata tlen quinmaca yolistli nochi tlamantli tlen itztoque huan iixpa Cristo Jes'us tlen quiilhui Poncio Pilato tlen melahuac quema itztoya iixpa,
54006014	xiquinchihua nochi ni tlanahuatili tlen nimitzilhuijtoc ica moyolo senquistoc tlapajpactic para axaca huelis mitzteilhuis pampa tijpatlatoc nopa tlamachtili. Huan queja nopa xijchijtiya hasta monextis Jesucristo quema sampa hualas.
54006015	Pampa quema ajsis nopa tonal tlen cuali, Toteco Dios quiilhuis Tohueyiteco Jesucristo ma sampa hualas tlen elhuicac. Pampa Toteco Dios quinahuat'ia nochi tlen onca huan yajaya tlen quinamiqui tijhueyitlalise. Yajaya nopa Tlanahuatijquetl tlen quinnahuat'ia nochi tlanahuatiani ipan tlaltepactli huan yajaya ininTeco nochi tecojme.
54006016	San yajaya quipiya yolistli para nochipa ipan ya. Yajaya mocahua ipan nopa tlahuili tlen chicahuac tlahu'ia hasta axaca huelis monechcahuis. Axaca se tlacatl tlen quiitztoc Toteco Totata huan axaca hueli quiita. Ma tijnextilica nochi tlatlepanitacayotl pampa yajaya quipiya nochi tlanahuatili huan quipiyas para nochipa. Queja nopa ma eli.
54006017	Xiquinilhui tlaneltocani tlen quipiyaj miyac tomi nica ipan ni tlaltepactli, ma ax mohueyimatica huan ma ax motemachica ipan inintomi pampa nimantzi huelis quipolose nochi. Xiquinilhui ma motemachica ipan Toteco tlen itztoc huan techmaca nochi tlen onca para ma tipactoca huan techmaca hasta mocahua.
54006018	Xiquinilhui tlen tominpiyaj ax san ma quipiyaca miyac tomi, pero nojquiya ma quichihuaca miyac tlamantli tlen cuali. Ma ax mochihuaca itzcuime, pero ica paquilistli ma quintemoca tlacame tlen ax quipiyaj tomi para quinpalehuise.
54006019	Quej ni quema noja itztoque nica quitlantiyase miyac tlatlancayotl tlen Toteco quiajoctiyas nepa elhuicac huan se tonal quinmacas. Queja nopa quipantise nopa yolistli tlen nelnel'ia cuali.
54006020	Ta Timoteo, xijmocuitlahui nopa tlamachtili tlen Toteco mitzmacac pampa motemachi ipan ta. Xiquincajtehua nopa tlacame tlen monajnanquil'iaj huan camatij tlen ax cuali huan tlen ax ipati. Quena, xiquincahua nopa tlamachtiani tlen quiijtohuaj quimatij nochi, pero ax neli, pampa huihuitique.
54006021	Sequin tlacame quitoquilijque inintlamachtil huan quicajtoque tlen quineltocayayaj. Timoteo, Toteco ma quipiya hueyi iyolo mohuaya. Queja nopa ma eli.
55001001	Na niPablo, niitlayolmelajca Jesucristo nimitztlajcuilhu'ia ni amatlajcuiloli. Toteco Dios ica ipaquilis nechtequitlali niitlayolmelajca. Nechtequimacac ma niquinilhui tlacame tlen nopa yolistli tlen quintencahuilijtoc quinmacas nochi tlen motlatzquiltijtoque ipan Cristo Jes'us.
55001002	Noicni Timoteo, nimitzicnel'ia queja tinocone. Toteco Dios huan Toteco Jesucristo ma quipiya hueyi iyolo mohuaya. Ma mitztlasojtla huan ma mitzmaca tlasehuilistli ipan moyolo.
55001003	Nochipa nimitzilnamiqui huan nijtlascamati Toteco yohuali huan tonali pampa tijneltocatoc. Yajaya tlen nijtequipanohua ica noyolo tlapajpactic iixpa queja nohuejcapan tatahua nojquiya quichijque.
55001004	Nijnequi sampa nimitzitas pampa niquilnamiqui queja tichocac quema timonahuatijque huan nipaquis miyac quema sampa timoitase.
55001005	Nijmati ta tijneltoca Toteco ica nochi moyolo queja achtohui quichijqui mohueyi nana, Loida, huan teipa monana, Eunice.
55001006	Huajca nimitzilnamiquilt'ia xijtequihui huan xijmaca tetili nopa yajatili tlen Toteco mitzmacac quema nimitztzonmajpacho.
55001007	Pampa nopa tonaltzi tlen Toteco techmacatoc ax techchihua ma timajmahuica. Yajaya techmaca chicahualistli. Techchihuil'ia ma tiquinicnelica tlacame huan ma tijpiyase cuali totlalnamiquilis.
55001008	Huajca ax quema ximopinahua xiquinyolmelahua tlacame tlen Jesucristo huan xiquinilhui na nitzactoc pampa nijneltoca. Huan ica ichicahualis Toteco monequi xiquijiyohuis nochi tlen monequi titlaijiyohuis pampa titeilhu'ia itlajtol.
55001009	Pampa yajaya Toteco techmaquixti tlen totlajtlacolhua huan technotzqui para ma tiitztoca titlatzejtzeloltique iixpa. Ax techmaquixti tlen totlajtlacolhua pampa tijchihuayayaj tlen cuali. Toteco techmaquixti san pampa quipixqui hueyi iyolo ica tojuanti huan quinejqui ya nopa quichihuas. Toteco quiijto quema aya quichihuayaya tlaltepactli para teipa quipiyasqu'ia hueyi iyolo tohuaya ipampa tlen Jesucristo techchihuilisqu'ia.
55001010	Pero ama technextilijtoc nochi tlen quisencajqui quichihuas pampa Totemaquixtijca Jesucristo hualajqui huan quixolejqui ichicahualis miquilistli para ayoc tleno huelis techchihuilis. Huan yajaya technextilijtoc para tiitztose para nochipa ihuaya ya intla tijneltocase itlajtol.
55001011	Huan Toteco nechtequitlalijtoc niitlacamanalojca huan niitlayolmelajca huan niitlamachtijca para ma niquinilhui tlacame tlen ax israelitame ni cuali tlajtoli.
55001012	Yeca nitlaijiyohu'ia nica ipan tlatzactli. Pero ax nimopinahua, pampa niquixmati yajaya tlen nijneltoca huan nijmati temachtli para yajaya quipiya chicahualistli para quimocuitlahuis tlen nijcajtoc imaco hasta ajsis nopa tonal tlen ya quitlalijtoc.
55001013	Timoteo, quema tiquinilhu'ia tlacame ni cuali tlajtoli tlen nimitzilhuijtoc, amo xijpatla niyon se quentzi. Huan xitenextili quejatza tijneltoca Toteco huan tiquinicnel'ia tlacame pampa tiitztoc ipan Jesucristo.
55001014	Ica itlapalehuil Itonal Toteco tlen mocahua ipan toyolo, xijmocuitlahui nopa cuali tlajtoli tlen Toteco quicajtoc momaco, huan axaca xijcahuili ma quipatla.
55001015	Huelis ya tijmati nechcajtejque nochi tlaneltocani tlen ajsicoj nica tlen tlali Asia, hasta nojquiya nechcajtejque Figelo huan Herm'ogenes.
55001016	San Ones'iforo, axtle. Toteco ma quitlasojtla ica nochi ichampoyohua pampa miyac huelta yajaya hualajqui para nechyolchicahuas, huan ax pinajqui pampa niitztoya nica niilpitoc ica tepos cadena.
55001017	Huan quema Ones'iforo itztoya ipan altepetl Roma, ax moquetzqui nechtemojtinenqui hasta nechpanti.
55001018	Ma Toteco quitlasojtla ipan nopa tonal quema techtequitlachilis. Ta cuali tijmati queja techpalehui nojquiya nepa ipan altepetl 'Efeso.
55002001	Nocone Timoteo, tijmati para nel'ia hueyi iyolo Toteco ica ta ipan Cristo Jes'us huan mitzmacatoc miyac yajatili.
55002002	Nopa tlamachtili tlen tijcajqui nitlamachti iniixpa miyac tlacame, ama xiquinmachti sequinoc tlen temachme para teipa inijuanti no huelise quinmachtise sequinoc.
55002003	Nojquiya xiquijiyohui tlaijiyohuilistli nohuaya queja se cuali soldado tlen Jesucristo.
55002004	Xijchihua queja se tlacatl tlen mosoldadojchihua. Yajaya ax hueli moilpis ica tlamantli ipan ininyolis sequinoc tlacame. San hueli moyolilhu'ia quejatza quipactis iteco tlen quisoldadojchijqui.
55002005	Huan xijchihua queja se motlalojquetl tlen motlalohua ica sequinoc para quiitase ajqueya tlatlanis. Monequi motlalos senquistoc xitlahuac queja quiijtohua tlanahuatili o ax huelis tlatlanis huan quiselis nopa xochi corona.
55002006	Huan milchihuani monequi achtohui ma tequitica chicahuac para huelis teipa quicuase tlen quipixcase.
55002007	Huajca ximoyolilhui miyac ica tlen nimitzilhuijtoc nica huan Toteco mitzpalehuis tijmachilis nochi.
55002008	Xiquilnamiqui Jesucristo quema titlaijiyohu'ia. Yajaya tlen tlacatqui queja iteipan ixhui Tlanahuatijquetl David tlen huejcajquiya huan yajaya tlen sampa moyoliti quema mictoya. Ya ni nopa cuali tlajtoli tlen nitlacamanalohua,
55002009	huan yeca niquijiyohu'ia miyac tlaohuijcayotl huan niilpitoc ica tepos cadena queja se tlaixpanoquetl tlen temajmati. Pero yonque na niilpitoc ica tepos cadena, Toteco itlajtol ax ilpitoc.
55002010	Huan niquijiyohu'ia nochi tlen huala pampa niquinicnel'ia inijuanti tlen Toteco quintlapejpenijtoc nojquiya para iaxcahua. Nijnequi inijuanti ma momaquixtica ipan Cristo Jes'us para huelis itztose para nochipa nepa campa tlatlanextli.
55002011	Ya ni se tlajtoli tlen melahuac: Intla timijque quema Cristo mijqui, nojquiya tiyoltose ihuaya.
55002012	Intla tiquijiyohu'iaj tlaohuijcayotl pampa tiquixmatij, se tonal titlanahuatise ihuaya. Intla tiquijtohuaj ax tijchihuase tlen Cristo techilhu'ia, huajca yajaya quiijtos ax techmacas nopa tlatlancayotl.
55002013	Intla tojuanti ax tiitztoque titemachme, yajaya mocahua temachtli pampa ax hueli quiijtos ax moixmati ica iselti huan yajaya itztoc ipan toyolo.
55002014	Xiquinilnamiquilti tlaneltocani tlen ni tlamantli. Xiquinnahuati iixpa Toteco ma ax tlanajnanquilica tlen quiijtosnequi sesen tlajtoli, pampa ax ipati huan quitlaminenpolos ininyolis tlen quitlacaquilise.
55002015	Xitequiti chicahuac para quema ajsis nopa tonal quema timonextis iixpa Toteco, yajaya hueli quiijtos para tijchijqui tlen quipact'ia. Xiitzto se icual tlatequipanojca tlen ax monequi mopinahuas pampa cuali quimati quejatza quitequihuis huan quiixtomas Itlajtol tlen melahuac.
55002016	Xiquincajtehua tlacame tlen tlamacht'iaj tlen ax quinamiqui huan tlen ax ipati, pampa ica inintlajtol quinyacanaj tlacame ma quichihuaca m'as tlamantli tlen ax quipact'ia Toteco.
55002017	Inintlamachtil tlen ax melahuac tlamahuas queja se cocolistli tlen tlamahua. Queja nopa inintlamachtil Himeneo huan Fileto.
55002018	Inijuanti chicoquistoque tlen nopa tlajtoli tlen melahuac. Ama tlamacht'iaj para moyolcuitoquejya nochi tlacame tlen mictoque tlen moyolcuise. Yeca sequin tlen tlaneltocayayaj ayoc quimatij tlaque quineltocase.
55002019	Pero ipan ichaj Toteco quitlalijtoc se tlatzinpehualtili tlen temachtli huan nepa ijcuilijtoc ya ni: "Toteco quinixmati inijuanti tlen nel'ia iaxcahua"; huan nojquiya quiijtohua: "Nochi tlacame tlen motemachijtoque ipan Tohueyiteco Jesucristo ma ayoc quichihuaca tlen ax cuali."
55002020	Ipan se hueyi cali tlen iaxca se tlacatl tlen tlapijpixtoc onca miyac tlamantli tlen inijuanti quitequihu'iaj. Onca sequin tlamantli tlen ax patiyo queja huajcali huan soqui chachapali, huan nojquiya onca sequin tlen patiyo tlen quichijtoque ica oro huan ica plata. Nopa caltecojtli quitequihu'ia huajcali huan tlamantli tlen soquitl ica se tequitl tlen quejhueltzi. Huan quitequihu'ia tlamantli tlen patiyo quema monequi tlen yejyectzi para tlacame quitlepanitase.
55002021	Intla se tlaneltocaquetl moiyocacahuas ica inijuanti tlen tlamacht'iaj tlen ax cuali, yajaya elis queja se tlamantli tlen nel'ia patiyo ipan ichaj Toteco, huan Toteco quitequihuis ipan se cuali tequitl huan tlacame tlen quiitase, quitlepanitase Toteco.
55002022	Huajca xicholojtehua quema se tlamantli mitzyoltilana para xijchihua queja telpocame tlen ni tlaltepactli quinpact'ia quichihuaj. Xijtoquili tlen xitlahuac. Xijneltoca Toteco ica nochi moyolo, huan xiquinicneli tlacame. Xiitzto ica cuali ica nopa tlaneltocani tlen motemach'iaj ipan Toteco ica ininyolo cuali iixpa.
55002023	Xiquintlalcahui tlacame tlen camatij huihui tlajtoli pampa teipa san pehuaj mocamaijixnamiquij.
55002024	Se tlen itlatequipanojca Tohueyiteco ma ax quitemos para mocamaijixnamiquis ica sequinoc. Monequi ma quinchihuili nochi tlacame tlen cuali. Monequi tlamachtis cuali para tlacame ma quimachilica itlamachtil huan monequi ma quipiya iyolo ica nochi tlacame.
55002025	Se itlatequipanojca Tohueyiteco monequi quinmachtis ica yamanic tlajtoli nopa tlacame tlen quicocol'iaj. Huelis Toteco quinpatilis ininyolo para huelis moyolpatlase huan quimatise tlen melahuac.
55002026	Huan queja nopa, cholose tlen campa quintlaquechilijtoc Axcualtlacatl, pampa yajaya quinmasiltijtoc para ma quichihuaca tlen yajaya quinequi.
55003001	Nojquiya monequi xijmachili ya ni. Quema hualas itlamiya tonali elis nel'ia fiero.
55003002	Tlacame san moicnelise ininseltitzitzi huan tlahuel quinequise miyac tomi. Tlahuel motlepanitase huan mohueyimatise. Quitlaijilhuise Toteco huan ax quintlepanitase ininnanahua huan inintatahua. Ax motlascamatise ipampa tlen quiselijtoque huan ax tleno quiitase para tlatzejtzeloltic.
55003003	Ax teicnelise. Ax tetlasojtlase. San teijilnamiquise. Tlacame ayoc huelis monahuatise huan yeca quichihuase san tlen quinequise. Tecocose ica paquilistli, huan quicocolise nochi tlen cuali.
55003004	Quena, ipan itlamiya tonali tlacame quincajcayahuase hasta ininhuampoyohua huan mosisinise huan quichihuase tlen hueli tlamantli. Moilhuise miyac inintlalnamiquilis, pero ax neli. Quitemose san tlen ica huelis mopaquilismacase, pero ax quitemose Toteco.
55003005	Sequin nopa tlacame mochihuase queja quixmatij Toteco, pero axtle. Ica tlen quichihuase quinextise para ax tleno quinequij tlen ichicahualis. Xiquintlahuelcahua tlacame tlen quej ni quichihuaj.
55003006	Itztoque queja nopa tlacame nopona. Quincajcayahuaj sihuame tlen huihuitique para huelis calaquise ipan ininchajchaj para tlamachtise tlen ax melahuac. Huan quinmasilt'iaj nopa sihuame para quitoquilise inintlamachtil. Nopa sihuame ya quipiyaj miyac inintlajtlacolhua huan tlahuel quinequij quichihuase san tlen quinpact'ia.
55003007	Nopa sihuame quinequij momachtise nochi tlamachtilistli tlen yancuic, pero ax quema hueli quimachil'iaj tlen melahuac.
55003008	Nopa tlamachtiani quinequij quiquetzase tlajtoli tlen melahuac queja Janes huan Jambres, itetlajchihuijcahua Fara'on huejcajquiya quinequiyayaj quiquetzase nopa chicahualnescayotl tlen Mois'es quichihuayaya. Ya ijtlacajtoc inintlalnamiquilis nopa tlamachtiani huan san tlacajcayahuaj quema quiijtohuaj quineltocaj Toteco, pampa ax neli.
55003009	Pero ayoc huejca yase, pampa teipa nochi quinitase para huihuitique queja panoc ica Janes huan Jambres huejcajquiya.
55003010	Pero ta Timoteo, tijtoquilijtoc tlen nitlamacht'ia huan tlen na nijchihua. Tijmati tlen nijnequi nijchihuas ipan nonejnemilis huan quejatza nijneltoca Toteco. Tiquitztoc quejatza niquijiyohuijtoc nochi tlen nechpanotihualajtoc. Tijmati niteicnel'ia huan nijpiya noyolo ica sequinoc.
55003011	Tijmati quejatza nechtlaijiyohuiltijque miyac huan quejatza nimoyoltetili. Tijmati quejatza nechtlamicocojque ipan altepetini Antioqu'ia, Iconio huan Listra, pero sesen huelta Toteco nechmanahui.
55003012	Huan nochi tlaneltocani tlen quinequij monejnemiltise queja Cristo Jes'us quinequi, quinpantise tlacame tlen quintlaijiyohuiltise.
55003013	Pero ax cuajcualme huan tlacame tlen tlacajcayahuaj noja quichihuase achi m'as tlen fiero. Quisenhuiquilise tecajcayahuase m'as pampa Axcualtlacatl ya quincajcayajtoc.
55003014	Pero ta, Timoteo, xijtoquilijtinemi tlen timomachtijtoc huan tlen tijmati para melahuac pampa tiquinixmati ajqueya inijuanti mitzmachtijtoque.
55003015	Pampa hasta quema ticonetzi tieliyaya, tijmatiyaya nopa Tlajcuiloli tlen tlatzejtzeloltic. Huajca amo xijcahua. Huan Itlajtol Toteco mitztlalnamictijtoc huan mitznextilijtoc quejatza huelqui timomaquixti tlen motlajtlacolhua pampa tijneltocac Cristo Jes'us.
55003016	Toteco temacac nochi nopa Tlatzejtzeloltic Tlajcuiloli, huan quipiya itequi para techmacht'ia tlen melahuac huan techtlacahualt'ia quema tijchihuaj tlen ax monequi. Huan Itlajtol techtlalnamict'ia huan technextil'ia quejatza ma timonejnemiltica xitlahuac.
55003017	Quena, Toteco techmacatoc Itlajtol para techcualtlalis nochi tojuanti tlen tiiaxcahua para huelis tijchihuase nochi tlen cuali.
55004001	Timoteo, nimitznahuat'ia iixpa Toteco Totata huan iixpa Toteco Jesucristo tlen se tonal quintlajtolsencahuas nochi tlacame tlen yoltoque huan tlen mictoque quema sampa hualas ipan tlaltepactli para tlanahuatis,
55004002	xitlacamanalojtinemi itlajtol Toteco. Xiquinilhui tlacame itlajtol nochipa yonque ohui tijchihuas o ax ohui. Xiquinxitlahua tlen ax quimatij tlaque monequi quichihuase huan xiquintlacahualti tlen ica ininpaquilis tlajtlacolchihuaj. Xiquinyolchicahua ma quichihuaca tlen cuali huan nochipa xiquinmachti ica tlajtoli tlen yamanic.
55004003	Pampa ajsis se tonal quema tlacame ayoc quinequise quitlacaquilise nopa tlamachtilistli tlen xitlahuac. Quinequise quitlacaquilise san tlen quinpactis. Huan quintemose tlamachtiani tlen quinmachtise tlen inijuanti quinequij.
55004004	Huan ayoc quitlacaquilise tlen melahuac, san quitoquilise tlajtoli tlen ax neli.
55004005	Pero ta, Timoteo, nochipa xijpiya cuali motlalnamiquilis. Ximoyoltetili quema titlaijiyohu'ia. Xiquinilhui tlacame itlajtol Toteco huan xiquinnotza ma quitoquilica. Xijtlamichihua mojmostla nochi nopa tequitl tlen Toteco mitzmacatoc.
55004006	Pero ica na, ya nijtoyajtoc nonemilis para Toteco queja se tlacajcahualistli tlen atic, huan ya monechcahuijtihuala nopa hora quema nimiquis.
55004007	Na nitlatehuijtoc chicahuac queja se cuali soldado monequi quichihuas. Na nitlantoc nochi notequi queja se motlalojquetl tlen motlalojtoc hasta campa ontlami. Huan nimosentemachijtoc ipan nopa tlamachtili tlen Toteco nechnextili ma nijneltoca.
55004008	Huajca nechchiya ica se corona tlen nijtlantoc pampa nijchijqui tlen xitlahuac. Huan Tohueyiteco, nopa tequihue tlen xitlahuac, nechmacas nopa corona quema techtequitlachilis nochi titlaneltocani. Huan ax san na nijselis se corona, pero nojquiya quiselise nochi tlaneltocani tlen tlahuel quichixtose ma sampa hualas.
55004009	Xijchihua campeca para nimantzi tihualas techpaxaloqui.
55004010	Ya nechtlahuelcajqui Demas huan yajqui altepetl Tesal'onica pampa tlahuel quiicnel'ia tlamantli tlen ni tlaltepactli. Crescente yajqui tlali Galacia para quichihuas itequi Toteco, huan Tito yajqui tlali Dalmacia.
55004011	San toicni Lucas itztoc nohuaya. Xijtemo Marcos huan xijhualica mohuaya pampa yajaya nechpalehuis miyac.
55004012	Nojquiya ax aqui T'iquico pampa nijtitlanqui altepetl 'Efeso.
55004013	Quema tihualas, techhualiquili notlaque tlen nijcajtejqui ipan ichaj Carpo ipan altepetl Troas. Nojquiya xinechhualiquili nopa amatlapohuali, pero achi m'as nijnequi xinechhualiquili nopa amatl tlen ipan nitlajcuilohuayaya.
55004014	Alejandro nopa teposchijquetl nechchihuilijtoc miyac tlamantli tlen ax cuali. Toteco ma quicuepilis queja quinamiqui ica tlen quichijtoc.
55004015	Xijpiya cuidado ica ya pampa nel'ia quinequi quiquetzas tlen titlamacht'iaj.
55004016	Quema achtohui monejqui nimonextis iniixpa nopa tequihuejme, ax aqui hualajqui para nechtenpalehuis. Nochi nechtlahuelcajque. Ma ax quintlatzacuilti Toteco ipampa tlen quichijque.
55004017	Pero Toteco, quena, yajaya itztoya nohuaya huan nechmacac chicahualistli para cuali nitlacamanalos itlajtol huan quicajque miyac tlacame tlen ax israelitame. Huan Toteco nechmanahui huan ax nechmictijque nimantzi.
55004018	Huan nijmati Toteco nechmaquixtis tlen nochi tlen ax cuali huan nechhuicas nepa elhuicac campa yajaya tlanahuat'ia. Ma tijhueyichihuaca para nochipa. Queja nopa ma eli.
55004019	Xiquintlajpalo Prisca huan Aquila. Huan xiquintlajpalo nochi tlen itztoque ipan ichaj Ones'iforo.
55004020	Mocajqui Erasto ipan altepetl Corinto. Nojquiya nijcajtejqui Tr'ofimo ipan altepetl Mileto pampa mococohua.
55004021	Ximoisihuilti para huelis tiajsiqui nica quema aya tlaseseya. Mitzontlajpalohuaj Eubulo, Pudente, Lino, Claudia huan nochi toicnihua ipan Cristo nica.
55004022	Tohueyiteco Jesucristo ma itzto ica motonal, Timoteo. Huan ma quipiya hueyi iyolo imohuaya nochi imojuanti nopona. Queja nopa ma eli.
56001001	Noicni Tito, na niPablo niitlatequipanojca Toteco huan niitlayolmelajca Jesucristo. Nechtitlantoque ma niquinnotzas tlacame tlen Toteco huejcajquiya quintlapejpeni ma quineltocaca. Quinequi ma niquinmachtis para ma quimatica tlen melahuac, pampa ya nopa quinnextilis quejatza ma quipiyaca ininnemilis tlen cuali queja quipact'ia Toteco.
56001002	Ni tlamachtili quinmacas temachili para ma quimatica ya quipiyaj nopa yolistli yancuic para nochipa tlen Toteco, yajaya tlen ax hueli istlacati, techtencahuili techmacas quema aya oncayaya tlaltepactli.
56001003	Huan ama quema ajsic hora, Toteco tenextil'ia ni tlajtoli tlen ni yolistli yancuic huan quichihua ica tojuanti tlen campa hueli tijcamanalohuaj itlajtol. Quena, Toteco Totemaquixtijca nechnahuati ma nijchihua ni tequitl huan quicajqui nomaco.
56001004	Huajca na niPablo nimitztlajcuilhu'ia ta tiTito ipan ni amatlajcuiloli. Nel'ia tiitztoc queja tinocone pampa nimitzpalehui xijneltoca Toteco queja na no nijchihua. Toteco Totata huan Tohueyiteco Jesucristo yajaya tlen Totemaquixtijca ma quipiyaca hueyi ininyolo mohuaya huan ma mitztlasojtlaca huan ma mitzmacaca tlasehuilistli ipan moyolo.
56001005	Noicni Tito, nimitzcajtejqui ipan nopa piltlaltzi Creta tlen quiyahualohua hueyi atl para tijtlamisencahuas tlen polihuiyaya ipan totequi nopona. Nimitzilhui xiquintlali huehue tlacame para tlayacanase campa mosentil'iaj tlaneltocani ipan sesen altepetl.
56001006	Nimitzilhui xiquintequitlali huehue tlacame tlen nochi quiijtohuaj quichihuaj tlen cuali, huan tlen quipiyaj san se ininsihua. Xiquintequitlali tlacame tlen quinpiyaj coneme tlen quineltocaj Toteco, huan tlatlepanitaj. Quena, xiquintequitlali tlacame tlen axaca huelis quinteilhuis ica tlen ax monequi.
56001007	Pampa se tlen quinyacana tlaneltocani, yajaya itlatequipanojca Toteco huan monequi elis se tlacatl tlen axaca huelis quiteilhuis. Amo xiquintlali tlacame tlen mohueyimatij. Amo xiquintlali tlacame tlen yolquentzitzi, niyon tlen moihuint'iaj. Amo xiquintlali tlen mosisin'iaj o tlen tlahuel quinequij tomi tlen ax iniaxca.
56001008	Pero monequi xiquintlali tlacame tlen quinpact'ia quinsel'iaj paxalohuani ipan ininchajchaj huan tlen quiicnel'iaj nochi tlen cuali. Xiquintlali tlacame tlen quipiyaj cuali inintlalnamiquilis huan tlen quichihuaj tlen xitlahuac. Xiquintlali tlacame tlen tlatzejtzeloltique huan tlen cuali monahuat'iaj.
56001009	Xiquintlali tlacame tlen motlatzquilijtoque ipan nopa tlamachtili tlen melahuac tlen nitlamachtijtoc. Huan queja nopa, nopa tlacame cuali huelise quinyolchicahuase sequinoc ica nopa cuali tlamachtili tlen Toteco. Nojquiya huelis quinnanquilise tlen quiijtohuaj para ax melahuac totlamachtil.
56001010	Xiquintequitlali tlacame tlen queja nopa cuajcualme pampa itztoque miyac tlanajnanquilijca tlacame tlen camatij queja tlen huihuitique, huan san tlacajcayahuaj. Queja nopa quichihuaj miyac israelita tlacame tlen quiijtohuaj quineltocaj Toteco, pero moilhu'iaj monequi tlacame motequilise nopa machiyotl circuncisi'on para momaquixtise tlen inintlajtlacolhua.
56001011	Monequi nopa tlayacanani quintlajtoltzacuase nopa israelita tlacame pampa quincajcayajque nochi ipan sequin caltini para ma ayoc quineltocaca Toteco. Nopa tlacajcayahuani tlamacht'iaj tlen ax cuali pampa quinequij quineltlanise tomi.
56001012	Eltoc queja quiijcuilo se tlacatl tlen ejqui nepa Creta campa tiitztoc, yajaya quiijto: "Creta ehuani nochipa istlacatini. Itztoque queja tecuanime tlen mosisin'iaj. Inijuanti tlatzihuini huan san quinequij tlacuase se tonal." Quej ni quiijto nopa tlacatl,
56001013	huan melahuac itlajtol. Huajca, xiquinajhua chicahuac nopa tlaneltocani nepa tlali Creta para inijuanti ayoc quichihuase queja sequinoc ipan inintlal, pero monequi ma quineltocaca Toteco ica nochi ininyolo.
56001014	Ma ayoc quintlacaquilica inintlajtol israelitame tlen san tlamacht'iaj tlatempohualistli huan tlanahuatili tlen tlacame huejcajquiya quichijque, pampa nopa tlacame ya quicajtejtoque tlen melahuac.
56001015	Tlacame tlen yoltlapajpactique quiitaj tlapajpactic nochi tlen onca. Pero inijuanti tlen ax quineltocaj Toteco huan ax tlapajpactic ininyolo, quiitaj se tlamantli huan quiijtohuaj ax tlapajpactic pampa hasta inintlalnamiquilis huan ininyolo nojquiya ijtlacajtoc.
56001016	Quiijtohuaj quiixmatij Toteco, pero ica tlen quichihuaj, technextil'iaj para axtle. Quichihuaj tlen Toteco quicocol'ia. Ax quineltocaj tlen yajaya technahuatijtoc. Inijuanti ax huelij quichihuaj niyon quentzi tlen cuali.
56002001	Pero ta Tito, san xicamati tlen quinamiqui ica nopa cuali tlamachtili.
56002002	Xiquinilhui nopa huehue tlacame para ma monahuatica cuali para queja nopa sequinoc quintlepanitase. Ma quipiyaca cuali inintlalnamiquilis. Xiquinilhui nopa tlacame para chicahuac ma quineltocaca Toteco. Ma quinicnelica sequinoc miyac huan ma quipiyaca ininyolo ininhuaya.
56002003	Ihuical xiquinilhui nopa tename. Xiquinilhui ma nejnemica queja quipact'ia Toteco. Ma ax teilnamictinemica. Ma ax ihuintica. Huan ma tlamachtica sequinoc para no ma quichihuase tlen cuali.
56002004	Sihuame tlen ya quipiyaj miyac xihuitl ma quinmachtica sihuame tlen aya quipiyaj m'as xihuitl para ma quinicnelica ininhuehuejhua huan ininconehua.
56002005	Ma quinnextilica para quipiyase cuali inintlalnamiquilis. Ma quinmachtica para ma moyolilhuica tlen nel'ia cuali. Cuali ma quimocuitlahuica ininchajchaj. Ma tepalehuica. Ma quincahuilise ininhuehuejhua para ma quinyacanaca para axaca huelis quitlaijilhuis itlajtol Toteco ica tlen quichihuaj sihua tlaneltocani.
56002006	Nojquiya Tito, xiquinmachti nopa tlacame tlen aya quipiyaj m'as xihuitl para ma quipiyaca cuali inintlalnamiquilis.
56002007	Xiquinnexti ma quichihuaca tlen cuali ica nochi nopa cuali tlamantli tlen tijchijtiya ta. Ipan nochi tlen titlamacht'ia, xijnexti para tijchihua tlen xitlahuac huan para cuali motlalnamiquilis.
56002008	Huan quema titlamacht'ia, xijpiya cuidado para motlajtol elis temachtli para axaca huelis mitzteilhuis ica tlen tiquijtohua. Huajca queja nopa mopinahuase tlen techcocol'iaj pampa ax quipantise tlen ax cuali para quiijtose tlen tojuanti.
56002009	Xiquinilhui tlaneltocani tlen tlatequipanohuani para ma quintlacaquilica inintecohua nochi tlen quinilhu'iaj. Ma quichihuaca nochi tlen quinpactis inintecohua huan ma ax quincamaijixnamiquica.
56002010	Xiquinilhui nopa tlatequipanohuani ax tleno ma quiixtequica, pero ma quinnextilica inintecohua para nel'ia temachme. Huan queja nopa inijuanti no quinequise quineltocase nopa tlajtoli tlen Toteco, yajaya tlen Totemaquixtijca, pampa quiitase nochi tlen cuali tlen inintlatequipanojcahua quichihuaj.
56002011	Pampa Toteco technextilijtoc para hueyi iyolo ica nochi tlacame huan hueli quitlajtlacolquixtis tlen hueli tlacatl.
56002012	Huan pampa Toteco quipiya hueyi iyolo tohuaya, technextil'ia para monequi ma tijcajtehuaca nochi tlen ax quipact'ia huan nochi tlen tlacame tlen ni tlaltepactli tlahuel quinequij. Yajaya quinequi ma timonahuatica cuali ama ipan ni tonali. Ma tijchihuaca nochi tlen xitlahuac, huan ma tiitztoca m'as queja yajaya.
56002013	Huan mojmostla ma titlachixtoca para nopa tonal quema sampa hualas Jesucristo. Quena, nel'ia yejyectzi elis quema monextis Tohueyiteco Jesucristo, Totemaquixtijca, huan tiquitase ica nochi ihueyitilis huan itlatlanex.
56002014	Jesucristo motemacac ipan cuamapeli huan mijqui topampa tojuanti huan tlaxtlajqui tlen monejqui para techmalacanis tlen nochi tlen ax cuali. Huan Toteco techyolpajpajqui para techchihuilis tiitlacajhua tlen tlahuel tijnequij tijchihuase nochi tlamantli tlen cuali.
56002015	Huajca Tito, xiquinilhuijtinemi tlacame ma quitoquilica nochi ni tlamantli, huan xiquinyolchicahua ma quichihuaca. Xiquintlacahualti campa monequi ica miyac tequihuejcayotl para nochi quichihuase cuenta motlajtol.
56003001	Xiquinilnamiquilti nochi tlaneltocani nepa ma quintlacaquilica tequihuejme huan tlanahuatiani ipan inintlal. Ma moisihuiltica para quichihuase nochi cuali tequitl tlen tequihuejme quinilhu'iaj ma quichihuaca.
56003002	Tlaneltocani ma ax quintlaijilhuica sequinoc. Ma ax tlacamaijixnamiquica, pero ma itztoca ica yejyectzi ica nochi tlacame huan ma quinnojnotzaca ica cuali.
56003003	Pampa nojquiya tojuanti tlen ama titlaneltocani, achtohuiya tihuihuitixtoyaj huan ax titlaneltocayayaj. San timocuapolojtoyaj. Achtohuiya technahuatiyaya tlen totlacayo quinequiyaya, huan tijchihuayayaj san tlen techpactiyaya. Mojmostla tijchihuayayaj tlen fiero huan tiquixtocayayaj tlen sequinoc quipiyayayaj. Quena, titecocoliyayaj queja nojquiya techcocoliyayaj.
56003004	Pero teipa Toteco Totemaquixtijca technextili quejatza yajaya quintlasojtla huan quinicnel'ia nochi tlacame,
56003005	huan yeca techmaquixti tlen totlajtlacolhua. Ax techmaquixti pampa tijchijtoyaj tlen cuali huan tlen xitlahuac, pero techmaquixti pampa techtlasojtlac. Quena, techyolpajpajqui huan techchijqui sampa ma titlacatica, huan ica Itonal Toteco techmacac yolistli tlen yancuic.
56003006	Huan Toteco techmacatoc Itonal ica nochi ichicahualis ipampa tlen Jesucristo, Totemaquixtijca, quichijqui.
56003007	Huan Toteco techchihuilijtoc tixitlahuaque iixpa pampa hueyi iyolo tohuaya. Huan ama tijchiyaj timoaxcatise nopa yolistli yancuic tlen ax quema tlamis tlen yajaya techcahuilijtejtoc pampa tiiconehua.
56003008	Nel'ia melahuac nochi tlen nimitzilhuijtoc, huajca nijnequi ximotetili huan xiquinilhui tlaneltocani para ma momocuitlahuica para quichijtiyase miyac tlamantli tlen cuali. Nel'ia cuali ni tlamachtilistli huan quinpalehu'ia nochi tlacame.
56003009	Pero amo ximonajnanquilica ica tlajtoli tlen ax ipati. Amo ximonajnanquilica tlen tohuejcapantatahua tlen mijque huejcajquiya. Amo ximocamaijixnamiquica, niyon amo ximotehuica ica tlen quiijtosnequij itlanahuatilhua Mois'es, pampa ax tleno quinpalehu'ia tlen queja nopa quichihuaj.
56003010	Intla se tlacatl tlamacht'ia se tlamantli tlen inmechtlajcoxelohua, huajca xijyolmelahua hasta ome huelta ma ayoc quichihua. Pero intla ica ompa ax mitztlacaquil'ia, xiquiyocacahua huan ax tleno xijpiya ihuaya.
56003011	Pampa tijmatij se tlacatl tlen queja nopa ax mitztlacaquilis, ya momajtoc tlajtlacolchijtinemi. Huan yajaya no quimati para ica tlen quichihua quiselis se hueyi tlatzacuiltili.
56003012	Tito, nimitztitlanilis Artemas o T'iquico huan quema se tlen inijuanti ajsis nepa, xijchihua campeca para tiyas nimantzi ipan altepetl Nic'opolis para timopantise nepa. Nijnequi nimocahuati nepa quema tlaseseyas.
56003013	Xijchihua nochi tlen tihueli para tlaneltocani nopona ma quinpalehuica Apolos huan nopa tlatempalehuijquetl Zenas ica nochi tlen monequi ipan iniojhui para ax tleno quinpolos.
56003014	Toicnihua nopona monequi quimatise quichihuase nochi tlamantli tlen cuali, huan quinpalehuise sequinoc tlen quinpolohua tlen ica panose. Queja nopa, toicnihua ax itztose queja cuatini tlen ax temacaj inintlajca.
56003015	Tito, nochi tlen itztoque nica nohuaya mitzontlajpalohuaj. Nojquiya xiquintlajpalo nochi nopona tlen quineltocaj Toteco huan techicnel'iaj. Toteco ma quipiya hueyi iyolo ica imojuanti. Queja nopa ma eli.
57001001	Na niPablo tlen niitztoc ipan tlatzactli pampa nicamatiyaya nopa cuali tlajtoli tlen Jesucristo. Na niitztoc nica ihuaya noicni Timoteo. Nimitztlajcuilhu'ia ni amatlajcuiloli ta, tinoicni Filem'on, tlen nimitzicnel'ia huan tlen titequiti nohuaya ipan itequi Toteco.
57001002	Nojquiya niquintlajcuilhu'ia tosihua icni Apia tlen nochi quiicnel'iaj, huan Arquipo tlen nojquiya se isoldado Toteco tlen tequiti tohuaya para titecamahuise itlajtol Toteco. Nojquiya tiquintlajcuilhu'iaj nochi nopa tlasentilistli tlen tlaneltocani tlen mosentil'iaj ipan mochaj.
57001003	Toteco Dios Totata huan Toteco Jesucristo ma quipiyaca hueyi ininyolo imohuaya huan ma inmechmacaca tlasehuilistli.
57001004	Filem'on, nochipa nijtlascamati Toteco mopampa ta quema nimomaijtohua,
57001005	pampa quejipa nijcaqui para chicahuac tijneltoca Tohueyiteco Jesucristo huan miyac tiquinicnel'ia nochi itlatzejtzeloltijca tlacajhua.
57001006	Huan nijtlajtlan'ia Toteco para huelis tiquinilhuis miyac tlacame queja tijneltocatoc Jesucristo para inijuanti nojquiya huelise quineltocase. Queja nopa ta huan inijuanti huelise inquimachilise nochi nopa tlatiochihuali tlen tijpiyaj ipan Jesucristo.
57001007	Tinoicni Filem'on, tijpiyaj hueyi paquilistli ica quejatza titeicnel'ia. Huan miyac huelta titechyolchicajtoc queja nojquiya tiquinyolchicajtoc nochi tlen Toteco quiniyocatlalijtoc para elise itlatzejtzeloltijca tlacajhua.
57001008	Huajca nimitztlajtlan'ia se favor. Yonque nihuelisqu'ia nimitznahuatisqu'ia ica itequihuejcayo Cristo para xijchihua tlen quinamiqui, ax nimitznahuatis.
57001009	Pero pampa nimitzicnel'ia, san nimitztlajtlan'ia ni favor, na niPablo tlen nijpiya miyac xihuitl, huan tlen nitzactoc pampa nijtoquil'ia Cristo Jes'us.
57001010	Nimitztlajtlan'ia ipampa On'esimo tlen niquita queja nocone pampa niquilhui itlajtol Toteco nica campa nitzactoc huan yajaya quineltocac.
57001011	Nijmati On'esimo ax m'as mitzpalehuiyaya quema aya choloyaya momaco, pero intla sampa tijselis para motlatequipanojca, ama yajaya mitzpalehuis miyac queja nojquiya nechpalehu'ia.
57001012	Huajca nimitztitlanil'ia On'esimo huan nijmachil'ia queja nimitztitlanil'ia noyolo pampa nel'ia niquicnel'ia.
57001013	Nijnequiyaya mocajtosqu'ia nohuaya queja se tlen tinechtitlanilijtosqu'ia para nechtequipanos nica campa nitzactoc pampa nitlacamanalohua nopa cuali tlajtoli tlen Jesucristo.
57001014	Pero pampa ax tijmatiyaya intla itztoya nohuaya, ax nijnequiyaya ma mocahua huan ica fuerza nimitzquixtilis se mocual tlatequipanojca. Nijnequi ica mopaquilis xijchihua tlen tiquita cuali para tijchihuas.
57001015	Huelis timoilhuis para On'esimo mitzcajtejqui para se tlalochtli para teipa huelis mocahuas mohuaya para nochipa.
57001016	Huan ama yajaya ayoc san se tlatequipanojquetl tlen tijcojtoc. Ama yajaya toicni ipan Jesucristo tlen niquicnel'ia huan tlen nijmati tiquicnelis nojquiya quema sampa itztos mohuaya para mitztequipanos.
57001017	Huajca intla tinechixmati queja nimoicni tlen tequiti mohuaya ipan itequi Jesucristo, xijseli On'esimo queja tinechselisqu'ia.
57001018	Huan intla yajaya mitzixtequilijtoc se tlenijqui o intla mitztlahuiquil'ia se tlenijqui, xijtlali ipan nocuenta na.
57001019	Na niPablo nimitztlajcuilhu'ia ni tlajtoli ica noma: Nimitztlaxtlahuis. Pero ax nimitzilhuis quesqui tinechtlahuiquil'ia pampa nimitzpalehui xijneltoca Jesucristo.
57001020	Quena noicni, xijchihua ni favor huan sampa xijseli. Ya nopa nechpalehuis na huan nechyolchicahuas ipan Tohueyiteco.
57001021	Yeca nimitztlajcuilhuil'ia ni amatl pampa cuali nijmati tijchihuas tlen nimitzilhu'ia. Quena, nel'ia nijmati onpano tijchihuas nochi tlen nimitztlajtlan'ia.
57001022	Nojquiya xinechchihuili se favor huan xinechsencahuilis campa nicochis. Nijmati tijtlajtlan'ia Toteco para ma nechmajcahuaca ipan ni tlatzactli. Huan nijchiya para queja nopa panos para huelis niyas nimechpaxaloti.
57001023	Mitzontlajpalohua Epafras tlen nohuaya itztoc ipan tlatzactli pampa camatiyaya tlen Jesucristo.
57001024	Nojquiya mitzontlajpalohuaj Marcos, Aristarco, Demas huan Lucas tlen nojquiya tequitij nohuaya ipan itequi Toteco.
57001025	Toteco Jesucristo ma quipiya hueyi iyolo ica imotonal. Queja nopa ma eli.
58001001	Huejcajquiya Toteco Dios quinnojnotzqui tohuejcapan tatahua miyac huelta ica itiocamanalojcahua. Quemantzi quinnojnotzqui itiocamanalojcahua ipan temictli, quemantzi ica tlanextili huan quemantzi itztoya nechca inijuanti quema quincamahuiyaya.
58001002	Pero ama ipan ni itlamiya tonali Toteco technojnotztoc ica Icone tlen yajaya techtitlanili. Toteco Dios quitequimacac Icone ma quichijchihua nochi tlamantli tlen onca huan quiijtojtoc para nochi tlen onca eltoc iaxca.
58001003	Itlatlanex Toteco Dios tlahu'ia ipan Icone pampa Icone itztoc san se ica ya. Quena, Jesucristo itztoc queja iixcopinca tlen technextil'ia quejatza itztoc Toteco Dios. Ica itlajtol, Icone Toteco quimajcuitoc nochi tlen onca ipan tlaltepactli huan elhuicactli campa eltoc, pampa itlajtol tlahuel quipiya chicahualistli. Yajaya mijqui para techpajpacas tlen totlajtlacolhua huan teipa yajqui elhuicac huan mosehuito inejmatl Toteco Dios campa m'as onca tlatlepanitacayotl.
58001004	Ya ni technextil'ia para Icone Toteco itztoc m'as hueyi que nochi elhuicac ehuani, pampa Toteco quimacac Icone tequihuejcayotl tlen onpano m'as hueyi que nopa tlen ielhuicac ejcahua quipiyaj.
58001005	Toteco Dios ax quema quiilhuijtoc se elhuicac ejquetl tlen quiilhui Icone. Quiijto: "Ta tiNocone. Ama nitlayolmelahua tlamiyacapa para na nimoTata." Huan ax quema quiijto tlen se elhuicac ejquetl: "Na nielis iTata huan yajaya elis Nocone."
58001006	Huan sejcoyoc ipan iTlajtol Toteco ijcuilijtoc nopa tlen Toteco quiijto quema quiixnextis Icone tlen quipiya hueyi tlatlepanitacayotl ipan ni tlaltepactli. Quiijto: "Ma quihueyichihuaca nochi noelhuicac ejcahua."
58001007	Pero tlen inintequi elhuicac ehuani, quiijtohua: "Toteco Dios quinchijqui ielhuicac ejcahua ma itztoca tonaltzitzi. Quena, quintequihu'ia queja tlayolmelahuani tlen itztoque queja tlilelemectli."
58001008	Pero quema Itlajtol Toteco camati tlen Icone, quiijto: "Ta tiDios, titlanahuatis para nochipa huan ax quema tlamis motlanahuatilis. Titlatlajtolsencahuas senquistoc xitlahuac huan temachtli.
58001009	Mitzpact'ia nochi tlen cuali huan tijcocol'ia nochi tlen ax cuali. Yeca Toteco Dios, yajaya tlen moTeco, mitztequitlalijtoc tiitlanahuatijca huan mitzmacatoc m'as paquilistli que nochi sequinoc."
58001010	Nojquiya Toteco Dios quiilhui Icone: "NoTeco, ipan ipejya nochi tlen onca, ta tijchijchijqui itlatzinpehualtil tlaltepactli. Ta tijchijchijqui nochi hasta elhuicactli ica moma.
58001011	Nochi inijuanti tlamise, pero ta, tiitztos para nochipa. Tlaltepactli huan elhuicactli sosolihuise queja sosolihui se yoyomitl.
58001012	Tiquinmimilos queja elisqu'ia se tlaquemitl tlen sosoltic huan ya ajsic hora para tlantiyas. Pero ta, noTeco, tielis san se para nochipa. Ax quema tihuehuejtiyas, niyon ax quema tlamis monemilis."
58001013	Huan Toteco Dios ax quema quiilhui se elhuicac ejquetl queja quiilhui Icone ipan ni tlajtoli: "Ximosehui nica nonejmatl campa onca m'as tlatlepanitacayotl, hasta nijchihuas para tiquinnahuatis nochi mocualancaitacahua."
58001014	Ielhuicac ejcahua Toteco itztoque san tonaltzitzi tlen tlatequipanohuaj. Quena, Toteco quintitlantinemi para quinpalehuise huan quinmocuitlahuise nochi tlacame tlen Toteco quintlapejpenijtoc para quinmaquixtis tlen inintlajtlacolhua.
58002001	Yeca pampa Icone Toteco itztoc m'as hueyi que nochi ielhuicac ejcahua Toteco, monequi achi m'as tijtlacaquilise nochi nopa tlamachtili tlen tijcactoque tlen ya para ax quema tichicoquisase tlen iojhui.
58002002	Tijmatij nochi nopa tlanahuatili tlen Toteco temacac ica elhuicac ehuani huejcajquiya quipixqui chicahualistli. Huan tlen ax quineltocaque huan ax quintlepanitaque nopa tlanahuatili, quiselijque se tlatzacuiltili queja quinamiquiyaya.
58002003	Huajca intla quintlatzacuilti tlen ax quintlepanitaque tlen quiijtojque ielhuicac ejcahua, noja m'as hueyi Toteco techtlatzacuiltis tojuanti intla ax tijchihuil'iaj cuenta nopa hueyi tlamantli tlen techchihuilijtoc Icone quema techmaquixti tlen totlajtlacolhua. Pampa elqui yajaya Tohueyiteco Jes'us tlen achtohui techilhuico para techmaquixtis tlen totlajtlacolhua, huan teipa nojquiya techilhuicoj nopa tlacame tlen quicajque itlajtol Icone. Quena, inijuanti no hualajque huan technextilijque para temachtli techmaquixtis.
58002004	Huan nojquiya Toteco technextiliyaya para temachtli inintlajtol nopa tlacame, pampa quema Itonal Toteco quinequiyaya, quinmacayaya nopa tlacame yajatili ma quichihuaca tlanescayotl, chicahualis nescayotl huan miyac tlamantli tlen ica tlacame quinsentlachilijque.
58002005	Huan Toteco ax quintequimacatoc elhuicac ehuani para tlanahuatise ipan nopa tlaltepactli tlen teipa oncas tlen ica ticamatij.
58002006	Pero tlacame tlanahuatise nopona pampa ijcuilijtoc ipan Itlajtol campa se tlacatl quiilhu'ia Toteco: "Toteco, ¿para tlen titechchihuil'ia cuenta tojuanti titlacame? ¿Para tlen timocuatoton'ia ica tojuanti?
58002007	Para se tlalochtli tijchijqui para titlacame ma ax tiitztoca tinelhuejhueyi queja nopa elhuicac ehuani. Pero teipa titechnextilis miyac tlatlepanitacayotl huan titechhueyitlalis titlacame. Huan titechmacas tequihuejcayotl ica nochi tlen tijchijtoc.
58002008	Quena, tijtlali tomaco titlacame para ma tijnahuatica nochi." Huan quema quiijtohua quitlali nochi tlamantli momaco, quinequi quiijtos ax onca niyon se tlamantli tlen tlacame ax quinahuatise. Amantzi aya tiquitaj intla tlacame quinahuat'iaj nochi pampa noja polihui para panos.
58002009	Pero tojuanti tiquitaj Jes'us, yajaya tlen para se tlalochtli Toteco quichijqui ma eli tlatzintla tlen elhuicac ehuani para huelqui mijqui topampa nochi titlacame pampa hueyi iyolo tohuaya. Huan ama pampa Jes'us mijqui topampa tojuanti, Toteco Dios quihueyitlalijtoc huan quinextilijtoc miyac tlatlepanitacayotl.
58002010	Nochi tlen onca, eltoc pampa queja nopa ipaquilis Toteco. Huan yajaya quichijchijqui nochi tlen onca. Huan ica tlen Jes'us tlaijiyohui, Toteco quichijqui para yajaya ma eli nopa tlayacanquetl tlen senquistoc quinamiqui para quinmaquixtis nochi tlacame tlen mochihuase iconehua.
58002011	Huajca ama Jes'us huan nochi tojuanti tlen techtlatzejtzelolchijtoc tijpiyaj san se totata, yajaya, toTata Dios. Yeca Jesucristo ax pinahua para techilhuis tiiicnihua.
58002012	Ipan Itlajtol Toteco ijcuilijtoc campa Jes'us quiilhui iTata: "Niquincamahuis noicnihua tlen ta, huan ipan tlasentilistli timitzpaquilismacase san sejco ica huicatl."
58002013	Huan nojquiya quiijtohua: "Na nimotemachis ipan Toteco Dios ihuaya noicnihua." Huan nojquiya Jes'us quiijto: "Nica niitztoc ininhuaya iconehua Toteco tlen yajaya nechmacatoc."
58002014	Huan pampa tojuanti tlen Jes'us technotzqui "tiiconehua" san titlacame tlen tijpiyaj toomiyo huan tonacayo, Jes'us nojquiya tlacatqui queja se tlacatl tlen quipiya inacayo huan iomiyo. Huan pampa mochijqui se tlacatl, huelqui mijqui huan quixolejqui ichicahualis nopa Axcualtlacatl tlen quipixqui tlanahuatili para ma onca miquistli ipan tlaltepactli.
58002015	Quena, Jes'us hualajqui queja se tlacatl para nochi tlacame tlen mojmostla quiimacasiyayaj miquise, ma ayoc majmahuica. Eltoc queja quintojtonqui tlacame campa ilpitoque para ma yaca malacantoque.
58002016	Tojuanti tijmatij Jes'us ax hualajqui para quinpalehuis elhuicac ehuani. Yajaya hualajqui para techpalehuis nochi titlacame tlen tijneltocaj Toteco queja Abraham quineltocac.
58002017	Yeca monequiyaya para Jes'us mochihuasqu'ia queja tojuanti tiiicnihua para huelis mochihuasqu'ia se tohueyi totajtzi tlen tetlasojtla huan temachtli techtenpalehu'ia iixpa Toteco. Huajca quena, Jes'us mocuepqui tlacatl para huelis motemactilis ica Toteco Dios topampa tojuanti queja nopa tlacajcahualistli tlen nelnel'ia techquixtilis totlajtlacolhua nochi titlacame.
58002018	Huan pampa Jesucristo tlaijiyohui huan Axcualtlacatl quiyoltilanqui ma tlajtlacolchihua, ama Jes'us quipiya chicahualistli para techpalehuis quema titlaijiyohu'iaj huan quema Axcualtlacatl techyoltilana ma titlajtlacolchihuaca.
58003001	Noicnihua, imojuanti tlen initlatzejtzeloltijca tlacajhua Toteco huan tlen inmechtlapejpenijtoc para inyase elhuicac, ximoyolilhuica tlen Jes'us, yajaya itlayolmelajca Toteco huan tohueyi totajtzi tojuanti ipan totlaneltoquilis.
58003002	Jes'us elqui temachtli iixpa Toteco tlen quitequimacac queja totajtzi. Quena, san se elqui temachtli queja Mois'es elqui temachtli ipan nochi nopa tlamantli tequitl tlen Toteco quimacac ma quichihua ipan ichaj Toteco huejcajquiya.
58003003	Pero Jes'us itztoc m'as hueyi que Mois'es, yeca quinamiqui para m'as tijtlepanitase ya. Nochipa m'as tijtlepanitaj se calchijquetl huan ax queja nopa cali tlen yajaya quisencajqui.
58003004	Nochi caltini quipiyaj ajqueya quinchijchijtoc, pero Toteco Dios, yajaya tlen quichijchijtoc nochi tlen onca ipan tlaltepactli.
58003005	Huan Mois'es elqui temachtli para quichihuas nochi tlen Toteco quiilhui ipan nochi itequi ipan ichaj Toteco tlen quiquetzqui huejcajquiya, pero yajaya san elqui se tlatequipanojquetl. Huan nochi tlen quichijqui ipan nopa cali tlen Toteco tenextili tlen Toteco quichihuasqu'ia teipa.
58003006	Pero Cristo, ax eli se tlatequipanojquetl, yajaya Icone Toteco huan yajaya quipiya tlanahuatili ica nochi ichaj Toteco. Huan tojuanti tlen titlaneltocani tiitztoque ipan ichaj Toteco intla tijsenhuiquil'iaj timoneltlal'iaj huan ica paquilistli timochiyaj ipan Toteco.
58003007	Huan ijcuilijtoc ipan Itlajtol Toteco campa Itonal techilhu'ia: "Ama quema inquicaquij itlajtol Toteco, xijtlacaquilica.
58003008	Amo ximoyoltetilica queja huejcajquiya moyoltetilijque nopa israelitame tlen eliyayaj imohuejcapan tatahua. Pampa huejcajquiya nepa campa huactoc tlali inijuanti quiyejyecojque Toteco para quiitase tlaque quichihuasqu'ia."
58003009	(Huan Toteco quiijto:) "Yonque nijchihuayaya chicahualnescayotl iniixtla imohuejcapan tatahua para cuarenta xihuitl, inijuanti quejipa nechyejyecohuayayaj huan mochiyayayaj quiitase tlaque m'as nijchihuasqu'ia para nechneltoquilisqu'iaj.
58003010	Yeca nel'ia nicualanqui ininhuaya nopa tlacame, pampa niquitac para ni tlacame nochipa yolchijchicoquisaj. Ax quiixmajtoque nopa cuali ojtli tlen na nijnequi ma quitoquilica.
58003011	Huajca nicualanqui ininhuaya huan nimotestigojquetzqui para ax quema calaquise campa onca nopa tlasiyajcahualistli tlen nitemaca."
58003012	Huajca noicnihua, ximomocuitlahuica para ax inquipiyase se imoyolo tlen ax cuali tlen ayoc quinequis tlaneltocas. Amo xijpiyaca se imoyolo tlen quinequi inmechchijchicoquixtis tlen Toteco tlen nel'ia yoltoc.
58003013	M'as cuali, ama quema noja onca tonali, ximoyolchicahuaca se ica seyoc para m'as inquineltocase Toteco. Ma axaca moyoltetili ica Toteco pampa quicajcayajtoc tlajtlacoli.
58003014	Pampa intla timochihuase titemachme hasta itlamiya tonali huan tijsenhuiquilise timotemachise ipan Toteco queja quema achtohuiya tijneltocaque Cristo, huajca temachtli tijselise ihuaya Cristo nochi tlen techtocaros.
58003015	Huan ijcuilijtoc ipan Itlajtol Toteco campa quiijtohua: "Ama xijtlacaquilica tlen Toteco quiijtohua. Amo ximoyoltetilica ica ya queja nopa israelitame quichijque huejcajquiya quema ax quitlepanitaque."
58003016	Huan ¿ajqueya eliyayaj nopa tlacame tlen ax quitlepanitaque yonque quicajque tlen yajaya quinilhui ma quichihuaca? Elque nopa israelitame tlen Mois'es quinquixti ipan tlali Egipto.
58003017	Huan san se inijuanti tlen tlajtlacolchijque huan quicualancamacaque Toteco para cuarenta xihuitl, huan yeca quincahuili ma miquica nepa ipan huactoc tlali huan para nopona ma quintlalpachoca.
58003018	Huan Toteco quinilhui nopa israelitame tlen ax quineltocaque para melahuac ax calaquisqu'iaj ipan nopa tlali tlatencahuali para ipan mosehuise.
58003019	Huajca tiquitaj para inijuanti ax huelque calajque campa mosiyajcahuasqu'iaj pampa ax quineltocaque Toteco.
58004001	Huan ama ipan ni tonali Toteco noja technotza ma ticalaquica ipan itlasiyajcahualis. Huajca ma timomocuitlahuise para ax tiquiyocacahuase niyon se tlajtoli tlen Toteco techtencahuilijtoc para quejatza hueli timosiyajcahuase ipan ya.
58004002	Pampa Toteco nojquiya techilhuijtoc tojuanti nopa cuali tlajtoli para huelis timosehuise san se queja huejcajquiya quinilhui nopa israelitame. Pero nopa cuali tlajtoli tlen Toteco quinilhui huejcajquiya ax quinpalehui, pampa ax quineltocaque.
58004003	Pampa san tojuanti tlen nel'ia tijneltocaj Toteco huelis ticalaquise campa onca nopa tlasiyajcahualistli. Toteco Dios camati tlen inijuanti tlen ax quineltocaque huan quiijto: "Quema nicualanqui ininhuaya, nimotestigojquetzqui para ax calaquise campa onca nopa tlasiyajcahualistli tlen nitemaca." Huajca inijuanti ax calajque campa Toteco quinequiyaya ma calaquica yonque Toteco quitlamilti itequi hasta quema quichijchijqui tlaltepactli huan quinchiyayaya para inijuanti ma mosiyajcahuaca ihuaya.
58004004	Pampa ijcuilijtoc ipan Itlajtol Toteco tlen Toteco quichijqui ipan nopa chicompa tonali, quiijtohua: "Toteco Dios mosehui ipan nopa chicompa tonali pampa ya quitlamiltijtoya nochi itequi."
58004005	Pero ipan sejcoyoc nojquiya techpohuil'ia tlen nopa israelitame tlen ax calajque campa Toteco quinequiyaya, pampa Toteco Dios quiijto: "Ax calaquise campa nitemaca tlasiyajcahualistli."
58004006	Huajca Toteco ax quincahuili nopa tlacame ma calaquica pampa ax quineltocaque yonque Toteco quinilhuijtoya icual tlajtol. Pero noja polihui para sequin tlacame ma calaquica huan mosehuise ihuaya.
58004007	Yeca Toteco Dios quiixtlalijtoc seyoc tonal para ma calaquica campa onca tlasiyajcahualistli, pampa Toteco quiijto: "Ama ni tonal." Huan teipa quema ya panotoya miyac xihuitl, David tlayolmelajqui tlen Toteco quiijto huejcajquiya, huan quiijto: "Ama ni tonal, intla Toteco inmechnotzas ximosehuica ihuaya, xijtlacaquilica. Amo ximoyoltetilica, niyon amo xijtlahuelcahuaca itlajtol."
58004008	Pero ax camati tlen tlali Cana'an, pampa intla Josu'e hueltosqu'ia quinmacatosqu'ia tohuejcapan tatahua tlasiyajcahualistli nopona, Toteco teipa ayoc quiijtosqu'ia para ama eltoc nopa tonal para tlacame ma calaquica ipan itlasiyajcahualis.
58004009	Huajca noja mocahua se tlasiyajcahualistli para itlacajhua Toteco ipan ma calaquise.
58004010	Huan aqui hueli calaquis campa Toteco temaca tlasehuilistli, mosiyajcahuas tlen nochi itequi san se queja Toteco mosiyajcajqui quema quitlamilti itequi para quichijchijqui tlaltepactli.
58004011	Huajca ma tijchihuaca campeca para ticalaquise campa timosiyajcahuase ihuaya Toteco. Ma ax timochihuaca queja nopa israelitame tlen huetzque pampa ax quitlepanitaque Toteco huejcajquiya.
58004012	Pampa Itlajtol Toteco yoltoc huan quipiya tlahuel miyac chicahualistli. M'as tlatequi que se machete tlen oncac tlatentili. Itlajtol Toteco calaqui hasta ipan tealma huan tetonal huan hasta campa m'as teyolijtic. Huan quipannext'ia intla cuali o ax cuali tlen timoyolilhu'iaj huan quipannext'ia tlen tijnequij tijchihuase.
58004013	Ax tleno tlen Toteco quichijtoc huelis motlatis iixtla para ma ax quiita, pampa iixtla ya nempa nesi nochi tlen tijchihuaj huan tlen timoyolilhu'iaj. Huan se tonal monequi timoquetzase iixtla para tijmacase cuenta tlen nochi tlen tijchijtoque.
58004014	Yeca tojuanti tijpiyaj se tohueyi totajtzi tlen ya ajsito ipan elhuicac, yajaya Jes'us, Icone Toteco. Huajca nochipa ma timotemachica ipan ya queja tiquijtojtoque tlamiyacapa para tijchihuaj.
58004015	Nopa tohueyi totajtzi techtlasojtla quema ax tijpiyaj fuerza para tijchihuase tlen xitlahuac, pampa nochi tlamantli tlajtlacoli nojquiya quiyoltilanqui Jes'us queja tojuanti techyoltilana mojmostla, pero yajaya ax quema tlajtlacolchijqui.
58004016	Huajca ma timonechcahuica ica tlatemachili campa mosehuijtoc Toteco tlen nochi quinahuat'ia. Huan ma ax timajmahuica tijtlajtlanise itlapalehuil, pampa temachtli techtlasojtlas huan techpalehuis ipan tlen hueli tlalochtli quema m'as monequi pampa hueyi iyolo ica tojuanti.
58005001	Nopa huejhueyi israelita totajtzitzi itztoyaj tlacame tlen quintlapejpenijtoyaj tlen nochi totajtzitzi. Huan quipixque tequihuejcayotl para moquetzase iixpa Toteco ininpampa nochi israelitame. Nojquiya quipixque inintequi para quimacase Toteco tlacajcahualistli huan inieso tlapiyalime para ma quiixtzacuilica inintlajtlacolhua nopa tlacame.
58005002	Huan sesen nopa huejhueyi totajtzitzi quipixqui hueyi iyolo ica nopa tlacame tlen ax quimatque catl'ia cuali para quichihuase huan tlen chicoquistoyaj. Pampa nopa totajtzitzi nojquiya itztoyaj san tlacame queja tojuanti, huan ax quipixque miyac fuerza para quichihuase nochi tlen cuali.
58005003	Yeca sesen hueyi totajtzi monequiyaya achtohui quimacas Toteco se tlacajcahualistli para ma quiixtzacuas tlen ya itlajtlacolhua huan teipa quimacayaya Toteco se tlacajcahualistli para ma quiixtzacua tlen Toteco inintlajtlacolhua nochi tlacame.
58005004	Huan niyon se hueyi totajtzi ax motlapejpeni iselti para mochihuas hueyi totajtzi huan quipiyas nopa tlatlepanitacayotl, pero monejqui Toteco Dios ma quitlapejpeni sesen inijuanti, san se queja Toteco quitlapejpeni Aar'on huejcajquiya.
58005005	Yeca Cristo nojquiya ax motlapejpeni ica iselti para mochihuas tohueyi totajtzi. ¡Axtle! Elqui Toteco Dios tlen quitequitlali Cristo quema quiilhui: "Ta tiNocone. Ama nitlayolmelahua tlamiyacapa para na nimoTata."
58005006	Huan nojquiya ipan Itlajtol, Toteco Dios queja ni quiilhui Cristo: "Ta tielis se totajtzi para nochipa ica san se nopa hueyi tequihuejcayotl queja Melquisedec quipixqui."
58005007	Quema Cristo itztoya ipan ni tlaltepactli, yajaya momaijto ica Toteco Dios. Quitlajtlani Toteco tlen quinequiyaya huan quicamahui ica nochi iyolo hasta chocac. Pampa san Toteco quipiyayaya chicahualistli para quimaquixtis tlen nepa campa miquistli. Huan Toteco Dios quitlacaquili pampa Cristo quitlepanitayaya Toteco ica nochi iyolo.
58005008	Huan yonque Cristo eliyaya Icone Toteco, ica tlen quiijiyohui, quipanti para nel'ia miyac ipati para quitlepanitas tlen Toteco quiilhui ma quichihua.
58005009	Huan ica ni mochijqui senquistoc nopa hueyi totajtzi tlen Toteco Dios quinequiyaya. Huan mochijqui nopa Temaquixtijquetl tlen quinmaquixt'ia para nochipa nochi tlacame tlen quichihuaj tlen yajaya quiijtohua,
58005010	pampa Toteco Dios quitequimacac Cristo para elis se hueyi totajtzi ica san se nopa hueyi tequihuejcayotl tlen quipixqui Melquisedec huejcajquiya.
58005011	Onca miyac m'as tlen ni tlamantli tlen nijnequisqu'ia nimechilhuis, pero ohui para nimechixtomilis pampa ax inquinequij inquicaquise.
58005012	Quipiya miyac xihuitl inquineltocaque Toteco huan quinamiqui ya inelisqu'iaj intlamachtiani pero, axtle. Noja monequi para sequinoc ma inmechmachtica sampa nopa tlamantli tlen ax m'as ohui ipan Itlajtol Toteco. Initztoque queja coneme tlen ya monequi tlacuase, pero noja quinequij lechi.
58005013	Quena, nochi tlaneltocani tlen san quinequij quicaquise tlen ax m'as ohui ipan Itlajtol Toteco itztoque queja pilconetzitzi tlen ax moscaltijtoque ipan Toteco, huan ax hueli quimatise tlaque cuali huan tlaque ax cuali para quichihuase.
58005014	Pero tlacualistli tlen tetic eltoc para tlacame tlen ya moscaltijtoque huan hueli quimachil'iaj Itlajtol Toteco tlen m'as ohui. Ni tlacame quitequihuijtoque inintlalnamiquilis para quiixmatise tlen cuali huan tlen ax cuali para quichihuase.
58006001	Huajca ma tijcahuaca tlaica nopa achtohui tlamachtili tlen Cristo tlen ya inquicactoque. Ama nimechmachtis nopa tlamachtili tlen inmechpalehuis inmoscaltise. Ayoc monequi nimechilhuis sampa para axaca huelis momaquixtis tlen itlajtlacolhua pampa quichihua tlen cuali, niyon ax monequi nimechilhuis para monequi xijcahuaca imotlajtlacolhua huan xijneltocaca Toteco.
58006002	Ayoc monequi nimechilhuis nopa tlamachtili tlen tlacuaaltilistli, niyon tlaque quiijtosnequi quema tlayacanani ipan tlaneltocani quitlal'iaj ininma ipan se tlaneltocaquetl para quitequimacase. Ayoc monequi nimechilhuis para moyolcuise nochi mijcatzitzi huan quejatza Toteco tetlajtolsencahuas huan tetlatzacuiltis para nochipa. Nochi ni tlamantli ya inquimatij.
58006003	Huajca intla Toteco quinequi, nimechmachtis sequinoc tlamantli tlen m'as monequi.
58006004	Pampa san tlapic niquinmachtis tlacame tlen quipixtoyaj tlahuili ipan ininyolo huan quicajtejtoque. ¿Para tlen sampa niquinmachtis tlen ya quimachilijtoque tlen cuali Toteco techmacas nepa elhuicac huan tlen ya quiselijtoque Itonal Toteco?
58006005	Intla ya quimachilijtoque ipan ininyolo para cuali itlajtol Toteco, huan quimatij para oncas hueyi chicahualistli ipan nopa tlali tlen hualas teipa,
58006006	huan teipa chicoquisaj tlen Toteco, ax huelis niquinyolchicahuas ma moyolcuepaca ica ya quema eltoc queja quicuamapelolt'iaj huan quipinahualt'iaj Icone tlamiyacapa.
58006007	Ni tlacame itztoque queja se mili tlen quisel'ia miyac atl quema tlaahuetzi. Huan intla tlen quitoctoque ipan nopa mili temaca cuali itlajca, huajca Toteco quitiochihuas.
58006008	Pero intla nopa mili san temaca huitztli huan sahuamecatl, huajca ax tleno ipati. Nechcatitoc para Toteco quitelchihuas nopa mili. Huan temachtli quitlatis tlen temacatoc.
58006009	Pero imojuanti noicnihua tlen nimechicnel'ia, yonque nimechcamahuijtoc tlen ni tlacame tlen quicajtejtoque Toteco, ax nijneltoca para imojuanti inquicajtejtoque. Nimotemach'ia ipan Toteco para tlamantli tlen m'as cuali inmechchiya imojuanti ipan nopa tonal, tlamantli tlen Toteco quinmacas tlacame tlen quiselise tlamaquixtilistli.
58006010	Toteco Dios nochipa quichihua tlen xitlahuac. Yajaya ax quiilcahuas nopa tequitl tlen inquichijtoque pampa inquiicnel'iaj. Ax quiilcahuas quejatza inquinpalehuijque itlatzejtzeloltijca tlacajhua huan hasta ama noja inquichihuaj.
58006011	Pero nijnequi para sesen imojuanti xiquicnelica Toteco hasta ajsis tonal para inmiquise. Queja nopa inquimatise ica temachili inquiselise nochi tlen inmochiyaj para inquiselise.
58006012	Ax tijnequij ximotlatzcanequica. Tijnequij para xielica queja nopa tlaneltocani tlen ica nochi ininyolo quineltocaj nochi tlen Toteco techilhuijtoc huan quipiyaj ininyolo para quichiyase hasta quiselise nochi tlen Toteco techtencahuilijtoc para techmacas. Nel'ia Toteco techmacas nochi tlen tijchiyaj.
58006013	Nimechmacas se huicaltili. Quema Toteco quitencahuili Abraham tlen quimacasqu'ia, quinequiyaya Abraham ma quineltoca para temachtli quiselisqu'ia. Huan pampa axaca m'as hueyi que ya para quitestigojquetzas, Toteco Dios motestigojquetzqui iselti,
58006014	huan quiilhui Abraham: "Temachtli nimitztiochihuas tlahuel miyac. Nijchihuas para moteipa ixhuihua ma elica onpano miyac millones hasta axaca huelis quinpohuas."
58006015	Huan Abraham quipixqui iyolo huan quichixqui huan ajsic tonal quema Toteco quimacac Isaac queja quitencahuilijtoya.
58006016	Quema tlacame quitencahuaj para quichihuase se tlamantli, quitestigojquetzaj se tlen m'as hueyi que inijuanti para ma quinneltocaca para temachtli inintlajtol. Huan nochi quimatij quema se tlatestigojquetza huajca ica ya nopa tlami tlajtoli huan monequi tlen tlatestigojquetzqui ma quichihua tlen quiijto.
58006017	Yeca Toteco Dios motestigojquetzqui pampa quinequiyaya quinnextilis nopa tlacame para temachtli quiselisqu'iaj nopa tlen quitencahuayaya para quinmacas, huan para yajaya ax quema moyolpatlasqu'ia ica tlen moilhuijtoya quichihuas.
58006018	Huajca Toteco techmacatoc ome tlamantli tlen ax hueli mopatla, pampa Toteco ax hueli istlacati. Achtohui techtencahuili tlen techmacas huan teipa motestigojquetzqui para quichihuas tlen quiijtojtoc. Yeca ama nochi tojuanti tlen timotlalojtoque campa ya para techmanahuis, huelis timoyolchicahuase pampa tijmatij temachtli yajaya quichihuas nochi tlen techtencahuili para quichihuas.
58006019	Huajca tijmatij temachtli Toteco techmaquixtis queja techtencahuilijtoc quichihuas. Huan yeca eltoc queja tijpiyaj toalma cuali ilpitoc hasta nepa ipan elhuicac.
58006020	Tohueyiteco Jes'us ya calajqui elhuicac para quitlapos se ojtli para tojuanti huelis ticalaquise nojquiya. Huan nopona yajaya mochijtoc nopa hueyi totajtzi tlen nochipa itztos ica nopa hueyi tequihuejcayotl tlen quipixqui Melquisedec huejcajquiya.
58007001	Huejcajquiya Melquisedec eliyaya tlanahuatijquetl tlen altepetl Salem huan eliyaya se totajtzi iixpa Toteco tlen M'as Hueyi. Huan se tonal quema Abraham mocuepayaya ichaj pampa quintlantoya miyac tlanahuatiani ipan tlatehuilistli, Melquisedec quinamiquico huan quitiochijqui.
58007002	Huan Abraham quimacac se diezmo tlen nochi tlamantli tlen quitlantoya ipan nopa tlatehuilistli. Nopa tocajyotl, Melquisedec, quiijtosnequi "tlanahuatijquetl tlen xitlahuac." Huan nojquiya eliyaya tlanahuatijquetl tlen Salem, huan Salem quiijtosnequi "Tlasehuilistli." Huajca yajaya se "Tlanahuatijquetl Tlen Tlasehuilistli."
58007003	Ax cana ijcuilijtoc ajqueya itata, o ajqueya inana, o ajqueya ihuejcapan tatahua Melquisedec. Ax cana techilhu'ia quema tlacatqui o quema mijqui. Huajca tiquitaj para yajaya itztoc queja Icone Toteco tlen mochijtoc se totajtzi para nochipa.
58007004	Xiquitaca quejatza tijmatij para tlahuel hueyi eliyaya Melquisedec. Achtohui Abraham, yajaya tlen elqui tohuejcapan tata nochi tiisraelitame, quiitac para hueyi pampa quimacac Melquisedec se diezmo tlen nochi tlen quitlantoya ipan tlatehuilistli.
58007005	Miyac xihuitl teipa itlanahuatilhua Mois'es quinmacac tequihuejcayotl iixhuihua Lev'i tlen mochijque totajtzitzi para quiselise diezmos tlen israelitame yonque inijuanti nojquiya itztoyaj iniicnihua huan iteipa ixhuihua Abraham.
58007006	Pero ni Melquisedec tlen ax tijmatij ajqueya itatahua ax eliyaya iixhui Lev'i, huan Abraham quimacac se diezmo tlen nochi tlen quipixqui. Ica ompa, Melquisedec quitiochijqui Abraham, yajaya tlen Toteco ya quitencahuilijtoya tlaque quimacas.
58007007	Huan nochi tlacame quimatij para se tlen tetiochihua quipiya m'as tequihuejcayotl huan ax queja tlen tlatiochihuali.
58007008	Ica expa, nopa israelita totajtzitzi tlen quiselijque nochi diezmos itztoyaj san tlacame tlen miquiyayaj huan teipa sequinoc quiitzquijque inintequi. Pero ica Melquisedec ax tiquitaj intla mijqui, pampa Itlajtol Toteco camati tlen ya queja noja itztoc.
58007009	Huan ica najpa, tiquitaj m'as hueyi Melquisedec que israelita totajtzitzi tlen teipa itztosqu'iaj pampa eltoc queja ininhuejcapan tata tlen itoca eliyaya Lev'i, nojquiya itztoya nopona nopa tonal huan nojquiya quitlaxtlahui Melquisedec quema Abraham quimacac idiezmo.
58007010	Pampa yonque Lev'i aya tlacatiyaya nopa tonal quema Melquisedec quinamijqui huan quiseli nopa diezmos, huelis tiquijtose para Abraham quihuicayaya ipan itlacayo nopa xinachtli ica tlen teipa tlacatisqu'ia Lev'i, pampa Lev'i elqui se iteipa ixhui Abraham.
58007011	Huan ama ica ya ni nijtlamiltis. Nopa israelitame quinselijque itlanahuatilhua Mois'es tlen quiijto para totajtzitzi ma elica iteipa ixhuihua Lev'i. Pero intla nochi tlen nopa totajtzitzi quichijque hueltosqu'ia quinchijtosqu'iaj tlacame xitlahuaque iixpa Toteco, ax monectosqu'ia para Toteco techtitlanilijtosqu'ia seyoc totajtzi, yajaya Cristo, tlen ax ininteipa ixhui Lev'i huan Aar'on, pero quipiya tequihuejcayotl queja Melquisedec quipixqui huejcajquiya.
58007012	Huan ama pampa mopatlac totajtzi, Toteco nojquiya monejqui quipatlas nopa israelita tlanahuatili,
58007013	pampa tijmatij para Cristo ax huala ipan ihueyi familia Lev'i. Yajaya huala ipan seyoc hueyi familia tlen ax huelqui mochihuase totajtzitzi.
58007014	Quena, nempa nesi para Tohueyiteco Jesucristo huala ipan nopa hueyi familia tlen mochijqui ica iteipa ixhuihua Jud'a. Huan Mois'es ax cana quiijcuilo intla Jud'a o se iixhui huelis mochihuas totajtzi.
58007015	Huajca ama noja m'as nempa nesi para ya onca se yancuic tlamantli totajtzi tlen quipiya tequihuejcayotl queja Melquisedec.
58007016	Quena, Cristo ax mochijqui totajtzi pampa hualayaya ipan ifamilia Lev'i tlen itlanahuatilhua Mois'es quiijtojque ma elis totajtzi. ¡Axtle! Cristo mochijqui totajtzi pampa quipiya chicahualistli para itztos para nochipa huan axaca huelis quitlamiltis iyolis,
58007017	yeca ijcuilijtoc ipan Itlajtol Toteco tlen Toteco Dios quiilhui Cristo, huan quiijto: "Ta tielis se totajtzi para nochipa ica san se nopa hueyi tequihuejcayotl queja Melquisedec quipixqui."
58007018	Huajca Toteco quitlamiltili inintequi nopa miyac tlanahuatili tlen temacatoya achtohuiya pampa ax quipixqui chicahualistli, huan ax ipati eliyaya,
58007019	para quinmaquixtis tlacame huan quinchihuas xitlahuaque iixpa Toteco. Pero ama pejtoc seyoc tlajtoli tlen achi cuali huan huelis tijnechcahuise Toteco pampa techchihuilijtoc tixitlahuaque iixpa.
58007020	Quema Toteco quichijqui Jesucristo se totajtzi para nochipa, tlatestigojquetzqui para ma tijmatise para temachtli,
58007021	pero quema quintequimacac nopa israelita totajtzitzi, axaca tlatestigojquetzqui. San ica Jesucristo Toteco Dios quiijto: "Na nimoTeco Dios. Nimotestigojquetza huan ax nimoyolcuepas: 'Ta tielis se totajtzi para nochipa ica san se nopa hueyi tequihuejcayotl queja Melquisedec quipixqui.' "
58007022	Huajca tijmatij ica temachili para itequi Cristo queja totajtzi elis onpano m'as cuali que nopa totajtzitzi tlen achtohuiya, pampa itequi Cristo pejqui quema Toteco Dios tlatestigojquetzqui.
58007023	Huan achtohuiya itztoyaj miyac totajtzitzi, pampa quema mijqui sesen inijuanti, monequiyaya seyoc ma quiitzquis itequi.
58007024	Pero pampa Cristo itztos para nochipa, ayoc monequis seyoc.
58007025	Huan yeca Cristo hueli quinmaquixtis para nochipa nochi tlacame tlen quinechcahu'iaj Toteco ipampa tlen yajaya quichijqui, pampa yajaya itztos para nochipa huan ajachica momaijtohua ica Toteco Totata ininpampa inijuanti.
58007026	Jesucristo yajaya senquistoc nopa tlamantli hueyi totajtzi tlen monequiyaya para tojuanti. Yajaya tlatzejtzeloltic huan ax quipiya tlajtlacoli. Axaca huelqui quiteilhuis ica niyon se tlamantli tlen ax cuali. Huan ama yajaya itztoc iyoca tlen nochi titlajtlacolchijca tlacame, huan quitlalijtoc campa m'as onca tlatlepanitacayotl nepa ipan elhuicac.
58007027	Nopa israelita totajtzitzi mojmostla quimacayayaj Toteco Dios tlacajcahualistli. Achtohui quimacayayaj para inintlajtlacolhua inijuanti, huan teipa quimacayayaj para inintlajtlacolhua nochi tlacame. Pero Cristo ax queja nopa quichijqui. Yajaya san se huelta motemactili huan mijqui queja se tlacajcahualistli, yeca ayoc monequi m'as tlacajcahualistli.
58007028	Huejcajquiya itlanahuatilhua Mois'es quintequimacac tlacame para ma elica huejhueyi totajtzitzi yonque tlajtlacolchihuani tlen ax quipixque chicahualistli para quichihuase tlen nelcuali. Pero yonque ya eltoyaj itlanahuatilhua Mois'es, Toteco Dios motestigojquetzqui huan quitequimacac Icone, Jesucristo tlen senquistoc cuali, para ma eli hueyi totajtzi para nochipa.
58008001	Tlen nochi tlen nimechilhuijtihualajtoc, ya ni tlen m'as ipati: Tohueyi totajtzi Jesucristo ya mosehuijtoc nepa elhuicac inejmatl Toteco Dios campa m'as onca tlatlepanitacayotl.
58008002	Nopona Jesucristo tequiti queja tohueyi totajtzi tiopan calijtic nepa ipan elhuicac campa nelnel'ia eltoc Campa M'as Tlatzejtzeloltic. Nopa tiopamitl Toteco Dios iselti quichijqui. Ax tlachijchihuali ica ininma tlacame.
58008003	Nochi huejhueyi totajtzitzi quipiyayayaj inintequi para quimacase Toteco Dios tlacajcahualistli huan inieso tlapiyalime. Huan Jesucristo nojquiya monequiyaya quimacas Toteco se tlacajcahualistli.
58008004	Intla Jesucristo itztosqu'ia ipan tlaltepactli, ax elisqu'ia se totajtzi, pampa nica ya itztoque totajtzitzi tlen temacaj tlacajcahualistli queja quiijtohuaj itlanahuatilhua Mois'es.
58008005	Pero tijmatij nopa israelita totajtzitzi nica ipan ni tlaltepactli tequitij ipan se tiopamitl tlen san quiixcopinaj nopa tiopamitl tlen nelnel'ia eltoc nepa elhuicac, o huelis tiquijtose para san se ecahuilotl tlen nopa tlen nelnel'ia. Pampa huejcajquiya quema Mois'es quichihuayaya nopa tiopamitl tlen cuetlaxtli, Toteco quicamahui huan quiilhui: "Xijpiya cuidado para tijchihuas senquistoc queja nopa tiopamitl nepa elhuicac tlen nimitznextili iixcopinca nepa ipan tepetl Sina'i."
58008006	Huan ama Cristo tohueyi totajtzi tlen itztoc nepa elhuicac nojquiya quipiya se tequitl tlen m'as cuali que inijuanti tlen tlatequipanohuaj ipan ni tlaltepactli, pampa yajaya quisencajqui se tlajtolsencahuali ica Toteco Dios huan titlacame tlen achi m'as cuali. Huan nopa yancuic tlajtolsencahuali techtencahuil'ia miyac tlamantli tlen m'as cuali que nopa tlajtoli achtohuiya.
58008007	Intla nopa achtohui tlajtolsencahuali ica Toteco huan tlacame eltosqu'ia senquistoc cuali, huajca ax monectosqu'ia seyoc.
58008008	Pero Toteco Dios iselti quiitac para tlacame tlen quipixtoyaj nopa achtohui tlajtolsencahuali, ax hueliyayaj quichihuaj tlen quiijtohua, huan yajaya ax quipacti huan quiijto: "Ajsis se tonali quema nijchihuas se yancuic tlajtolsencahuali ica tlacame ipan tlali Israel huan ipan tlali Jud'a.
58008009	Ax elis queja nopa achtohui tlajtolsencahuali tlen nijchijqui ininhuaya ininhuejcapan tatahua quema niquinmatilanqui huan niquintlayacancuili para ma quisaca ipan tlali Egipto. Pampa inijuanti ax quichijque tlen quiijto nopa achtohui tlajtolsencahuali huan yeca niquintlalcahui.
58008010	Pero ya ni elis nopa yancuic tlajtolsencahuali tlen nijchihuas ica israelitame. Ajsis tonali quema nijtlalis notlanahuatilhua ipan inintlalnamiquilis para ma quimatica tlaque nijnequi ma quichihuaca. Quena, niquijcuilos ipan ininyolo para ma quitlepanitaca. Huan na nielis niininTeco huan inijuanti elise notlacajhua.
58008011	Huan axaca monequisoc quiilhuis ihuampo o iicni para monequi quiixmatis Tohueyiteco, pampa nochi nechixmatise hasta tlen m'as huejhueyi huan hasta tlen m'as pilsiltzitzi.
58008012	Na niquintlasojtlas huan niquintlapojpolhuis nopa tlaixpanoli tlen quichijtoque, huan ayoc quema niquilnamiquis inintlajtlacolhua."
58008013	Quema Toteco camatqui tlen se tlajtolsencahuali tlen yancuic, quiijtosnequi quichijqui para nopa achtohui tlajtolsencahuali ma ayoc quipiya itequi. Huan tlen ayoc quipiya itequi sosolihuis huan teipa polihuis.
58009001	Ipan nopa achtohui tlajtolsencahuali oncayaya miyac tlanahuatili tlen quinilhuiyaya tlacame quejatza ma quihueyichihuaca Toteco huan nojquiya oncayaya se tlatzejtzeloltijca tiopamitl tlen cuetlaxtli nica ipan tlaltepactli.
58009002	Nopa tiopamitl tlen cuetlaxtli quipixtoya ome cuartos. Nopa achtohui cuarto quitocajtiyayaj "Campa Tlatzejtzeloltic", huan nopona eltoya nopa tlahuil quetzali huan nopa mesa ica nopa pantzi tlen tlatzejtzeloltic.
58009003	Huan teipa oncayaya se cortina huan ica iica eltoya nopa seyoc cuarto tlen quitocajtiyayaj "Campa M'as Tlatzejtzeloltic".
58009004	Huan nopona eltoya nopa tlaixpamitl tlen oro campa quitlat'iaj copali huan nopa caxa tlen cuahuitl tlen quialtijtoyaj senquistoc ica oro. Huan iijtic nopa caxa quipixtoya se xarro tlen oro ica quentzi nopa pantzi tlen huetzqui tlen elhuicac tlen itoca man'a. Huan nojquiya quipixqui icuatopil Aar'on tlen chamanqui. Huan nojquiya quipixtoya nopa ome tepatlactli tlen ipan quiijcuilojtoya nopa majtlactli tlanahuatili.
58009005	Nojquiya, ipan itzajca nopa caxa quisencajtoque ome iniixcopinca tlen se tlamantli ielhuicac ejcahua Toteco tlen inintoca querubines. Huan nopa tlaixcopincayome tlen quichijtoque, eltoya tlaatili ica oro. Tlen nelnel'ia querubines elhuicac ehuani itztoque nepa campa itztoc Toteco huan campa nesi itlatlanex. Huan nopa tlaixcopincayome tlen elhuicac ehuani quipatlajtoyaj inieltlapal queja para quiecahuilise itzajca nopa caxa. Huan nepa ipan itzajca nopa caxa quimacaque Toteco estli tlen quiixtzacuiliyaya inintlajtlacolhua nopa tlacame. Pero ama ax nicaxilis para nicamatis m'as tlen ni tlamantli.
58009006	Quema ya quicualtlalijtoyaj nochi nopa tlamantzitzi tiopan calijtic, nopa israelita totajtzitzi ajachica calaquiyayaj ipan nopa achtohui cuarto para quichihuase inintequi iixpa Toteco.
58009007	Pero ipan nopa cuarto tlen m'as calijtic tlen quitocajtiyayaj "Campa M'as Tlatzejtzeloltic", san hueliyaya calaquis nopa hueyi israelita totajtzi se huelta ipan se xihuitl. Huan quema calaquiyaya, monequiyaya quihuicas ieso se tlapiyali para quimacas Toteco. Achtohui quimacayaya estli ipampa ya itlajtlacolhua huan teipa quimacayaya ipampa inintlajtlacolhua tlen quichijque nochi tlacame pampa ax quimatiyayaj intla tlajtlacoli.
58009008	Ica nochi ni tlanahuatili, Itonal Toteco technextil'ia para aqui hueli tlacatl ax hueliyaya calaquis ipan nopa cuarto Campa M'as Tlatzejtzeloltic, quinequi quiijtos campa itztoc Toteco, quema noja tequitiyaya nopa achtohui tiopan cuarto huan nopa israelita totajtzitzi ajachica quimacayayaj Toteco tlacajcahualistli.
58009009	Ni tlamantli technextil'ia quejatza nochi mopatlatoc ama. Pampa nopa tlacajcahualistli huan inieso tlapiyalime tlen tlacame quimacayayaj Toteco huejcajquiya, ax huelqui nel'ia quinyolpajpaca tlen inintlajtlacolhua.
58009010	Nojquiya nopa achtohui tlajtolsencahuali quipixqui miyac tlanahuatili tlen quinilhuiyayaj tlacame tlaque hueliyaya quicuase o quiise. Huan nopa tlanahuatili quinilhuiyayaj quejatza monequi momajtequise, maltise huan mopajpacase para huelise quihueyimatise Toteco. Nochi ni tlamantli quipixqui chicahualistli hasta oncac nopa yancuic tlajtolsencahuali.
58009011	Pero ama Cristo mochijtoc nopa Hueyi Totajtzi tlen techhualiquil'ia nochi nopa tlamantli tlen cuali tlen ama tijpiyaj. Huan yajaya ax calajqui Campa M'as Tlatzejtzeloltic ipan se tiopamitl tlen tlamachijchihuali ipan ni tlaltepactli, pero calajqui Campa M'as Tlatzejtzeloltic nepa elhuicac huan ya nopa m'as cuali.
58009012	Huan quema calajqui Campa M'as Tlatzejtzeloltic ipan elhuicac ax quihuicac inieso chivojme o huacaxme queja quichihuayayaj israelita totajtzitzi ipan tlaltepactli, pero quimacac Toteco tlen ya ieso. Huan Cristo calajqui san se huelta huan ayoc m'as monejqui, pampa ica ieso techmaquixti tlen totlajtlacolhua para nochipa.
58009013	Achtohuiya nopa estli tlen chivojme huan torojme, huan inincuanexo pilhuacaxtzitzi quipiyayaya chicahualistli para quintlapajpacchihuas nopa tlacame tlen mochijtoyaj ax tlapajpacme iixpa Toteco.
58009014	Pero miyac m'as hueli quichihua ieso Cristo, pampa ieso quipiya chicahualistli para quitlapajpacchihuas tonemilis huan toyolo tlen tlajtlacoli tlen techhuicasqu'ia campa miquistli. Huan techchihua ma tijtequipanoca Toteco tlen nel'ia itztoc. Itonal Toteco tlen itztoc para nochipa quipalehui Cristo tlen ax quipixqui niyon se itlajtlacol, para ma motemactili ica Toteco queja se tlacajcahualistli tlen senquistoc cuali para totlajtlacolhua.
58009015	Huajca yeca ama eltoc Cristo tlen motlajcoquetza ica tlacame huan Toteco Dios, huan yajaya quisencajtoc nopa yancuic tlajtolsencahuali. Yeca ama nochi tojuanti tlen Toteco technotztoc para ma tijneltocaca Cristo, huelis tijselise para nochipa nochi nopa cuali tlamantli tlen Toteco techtencahuilijtoc techmacas. Tijselise nochi pampa Cristo techcojqui ica ieso quema mijqui por tojuanti. Quena, ieso techtlapojpolhu'ia totlajtlacolhua tlen tijchijque quema noja quipiyayaya itequi nopa achtohui tlajtolsencahuali.
58009016	Pero inquimatij intla se tlacatl quichihua se amatl tlen quiijtohua ajqueya quiselis sesen tlamantli tlen iaxca quema yajaya miquis, axaca huelis moaxcatis tlen quitocaros hasta quema ya mictos nopa tlacatl.
58009017	Pampa nopa amatl ax quipiyas chicahualistli hasta ya mictos yajaya tlen quiijcuilo.
58009018	Queja nopa elqui huejcajquiya ica nopa achtohui tlajtolsencahuali, monequiyaya miquis se tlapiyali para pehuas itequiticayo nopa tlajtolsencahuali.
58009019	Mois'es quinpohuili nopa israelitame nochi nopa tlanahuatili. Huan teipa quicuic borrego ichcatl tlen chichiltic huan nopa xihuitl itoca hisopo huan quixoloni ipan inieso torojme huan chivojme tlen quimanelojtoya ica atl. Huan teipa quiijtzelo nopa estli ipan nochi nopa israelitame huan ipan nopa tlajcuiloli tlen quipixtoya nopa miyac tlanahuatili.
58009020	Huan quema quiijtzelohuayaya nopa estli, Mois'es queja ni quinilhui nopa tlacame: "Ni estli quipehualt'ia itequi nopa tlajtolsencahuali tlen Toteco quichijtoc ica imojuanti."
58009021	Nojquiya Mois'es quiijtzelo estli ipan nopa tiopamitl tlen cuetlaxtli huan ipan nochi nopa tlamantzitzi tlen quitequihuiyayaj para quihueyichihuase Toteco tiopan calijtic.
58009022	Huajca hueli tiquijtose para ipan nopa achtohui tlajtolsencahuali, quitlapajpacchihuayayaj nochi tlamantli ica estli. Huan ax onca tlapojpolhuili intla se ax quitoyahuas estli.
58009023	Nopa tiopamitl tlen cuetlaxtli tlen huejcajquiya oncac nica ipan tlaltepactli ihuaya nochi nopa tlamantzitzi tlen quitequihuijque calijtic eltoya se iixcopinca tlen nopa tlen nelnel'ia eltoc nepa elhuicac. Huan nojquiya Mois'es monejqui quitequihui inieso tlapiyalime para quitlapajpacchihuas nochi tlamantzitzi nopona, pero nochi nopa tlamantzitzi tlen onca nepa elhuicac, Toteco quintlapajpacchijqui ica se tlacajcahualistli tlen m'as ipati.
58009024	Pampa Cristo ax calajqui ipan nopa cuarto Campa M'as Tlatzejtzeloltic tlen tlacame quichijchijtoque tlen san technextil'ia quejatza eltoc nepa elhuicac. ¡Axtle! Cristo calajqui nepa elhuicac campa eltoc nopa tiopamitl tlen nelnel'ia huan nopona yajaya itztoc iixpa Toteco para techpalehuis.
58009025	Huan Cristo ax motemactili miyac huelta queja nopa huejhueyi israelita totajtzitzi calaquiyayaj sesen xihuitl Campa M'as Tlatzejtzeloltic para quimacase Toteco inieso tlapiyalime. ¡Axtle!
58009026	Intla queja nopa monectosqu'ia, Cristo monectosqu'ia miquis miyac huelta tlen quema pejqui tlaltepactli. ¡Pero axtle! Cristo monexti ipan ni itlamiya tonali huan motemactili san se huelta para miquis ipan cuamapeli queja se tlacajcahualistli para quinquixtilis inintlajtlacolhua nochi tlacame huan yeca ayoc tleno monequi m'as.
58009027	Pampa Toteco Dios quitlalijtoc para monequi nochi tlacame ma miquica san se huelta huan teipa monextise iixpa para ma quintlajtolsencahuas.
58009028	Huajca Cristo nojquiya mijqui san se huelta quema motemactili queja se tlacajcahualistli para quintlajtlacolquixtis miyac tlacame. Huan yajaya sampa hualas, pero ax hualas para tetlajtlacolquixtiqui. ¡Axtle! Yajaya hualas para quinmaquixtis para nochipa nochi tlen ajachica quichixtoque para ma huala.
58010001	Itlanahuatilhua Mois'es huan nochi tlen huejcajquiya quinnahuatijque tlacame ma quichihuaca elqui san queja se ecahuilotl tlen technescayotiliyaya nopa miyac cuali tlamantli tlen teipa nel'ia melahuac hualasqu'ia ica Cristo. Pero nopa miyac tlanahuatili ax temacac tlen melahuac. Huan yonque tlacame quimacayayaj Toteco tlacajcahualistli sesen xihuitl, nopa tlacajcahualistli ax huelqui quinchihua xitlahuaque iixpa Toteco.
58010002	Intla quinchijtosqu'ia nopa tlacame xitlahuaque huan nel'ia quinyolpajpactosqu'ia iixpa, ax monectosqu'ia para ajachica quimacase Toteco m'as tlacajcahualistli, pampa ayoc quimachilijtosqu'iaj para noja quihuicaj tlajtlacoli iixpa.
58010003	¡Pero axtle! Pampa quema inijuanti quihualicayayaj tlacajcahualistli sesen xihuitl, nopa tlacajcahualistli quinilnamiquiltiyaya tlen inintlajtlacolhua.
58010004	Pampa inieso torojme huan chivojme ax hueli nel'ia tetlajtlacolquixtil'ia.
58010005	Yeca Cristo, quema hualajqui ipan tlaltepactli, quiilhui Toteco Dios: "Nopa tlacajcahualistli huan inieso tlapiyalime ax elqui tlen nel'ia tijnequiyaya, huajca tijsencajqui notlacayo para nitlacatis queja se tlacatl huan nimitzmacas nopa tlacajcahualistli tlen melahuac quinamiqui.
58010006	Pampa yonque tlacame quinmictiyayaj tlapiyalime huan quintlatiyayaj nejmaxtique moixtla, huan mitzmacayayaj sequinoc tlamantli tlacajcahualistli por inintlajtlacolhua, ax tijcualitac.
58010007	Huajca na niquijtohua: 'Nica niitztoc noTeco. Nijchihuas nochi mopaquilis pampa queja nopa ijcuilijtoc ipan nopa Amatlapohuali para ma nijchihua.' "
58010008	Achtohui Cristo quiijto para Toteco ax quipact'ia tlacajcahualistli, huan inieso tlapiyalime, huan tlapiyalime tlen quintlatiyayaj nejmaxtique ipan tlaixpamitl ipampa inintlajtlacolhua yonque nochi ya nopa eltoya senquistoc tlen quiijtojque itlanahuatilhua Mois'es para tlacame ma quimacaca Toteco.
58010009	Huajca teipa Cristo quiilhui Toteco Dios: "Nica niitztoc noTeco. Nihualajtoc para nijchihuas tlen mopaquilis." Huajca ica ni quinext'ia para quitlamilt'ia nopa achtohui tlajtolsencahuali huan quipehualt'ia seyoc tlen m'as cuali.
58010010	Huan ipaquilis Toteco elqui para Cristo ma techtlatzejtzelolchihua para nochipa quema san se huelta motemactili huan mijqui ipan cuamapeli.
58010011	Nochi nopa totajtzitzi tlen itlanahuatilhua Mois'es mojmostla quinmictiyayaj tlapiyalime huan quimacayayaj Toteco queja tlacajcahualistli. Pero nopa tlacajcahualistli ax quema huelqui tetlajtlacolquixt'ia.
58010012	Pero Cristo motemacac para miquis san se huelta por totlajtlacolhua para nochipa, huan teipa yajaya mosehui inejmatl Toteco Dios campa m'as onca tlatlepanitacayotl.
58010013	Nopona Cristo quichiya hasta Toteco Dios quimacas nochi icualancaitacahua para ma quinnahuati.
58010014	Pampa ica setzi tlacajcahualistli tlen temactili, techchijqui tixitlahuaque iixpa Toteco nochi tojuanti tlen techiyocacajtoya para tiiaxcahua.
58010015	Tijmatij para melahuac ya ni, pampa Itonal Toteco techilhui san se ipan Itlajtol Toteco campa quiijtohua:
58010016	"Ya ni nopa yancuic tlajtolsencahuali tlen nijchihuas ica israelitame. Nijtlalis notlanahuatil ipan ininyolo para ma quimatica tlaque nijnequi ma quichihuaca. Quena, niquijcuilos ipan inintlalnamiquilis para ma quitlepanitaca."
58010017	Huan nojquiya Toteco quiijto: "Ayoc quema niquilnamiquis inintlajtlacolhua huan inintlaixpanolhua." Queja nopa quiijtohua Itlajtol Toteco.
58010018	Huajca pampa Toteco ya techtlapojpolhuijtoc nochi totlajtlacolhua huan quinilcajtoc para nochipa, ayoc monequi tijmacase tlacajcahualistli para ma techtlapojpolhui.
58010019	Huajca ama noicnihua, nochi tojuanti huelis ticalaquise ica temachili nopona Campa M'as Tlatzejtzeloltic ipan elhuicac campa itztoc Toteco Dios, pampa Jes'us quitoyajqui ieso topampa tojuanti.
58010020	Quena, quema Jes'us temactili itlacayo huan mijqui, quitlapo nopa cortina tlen quitzacuayaya Campa M'as Tlatzejtzeloltic ipan nopa hueyi tiopamitl huan techtlapohuili se ojtli tlen yancuic huan tlen temaca yolistli.
58010021	Huan pampa tijpiyaj tohueyi totajtzi, Jesucristo, tlen quipiya tlanahuatili ica nochi itlacajhua huan techpalehu'ia iixpa Toteco,
58010022	ma timonechcahuica campa Toteco Dios ica toyolo tlen xitlahuac iixpa. Ma tijmatica para temachtli techselis, pampa eltoc queja Toteco quiijtzelojtoc toyolo tlen elqui fiero ica ieso Cristo para ma tielica titlapajpactique iixpa. Nojquiya quipajpactoc totlacayohua ica atl tlen senquistoc cuali.
58010023	Huajca ma ax caxanis totlaneltoquilis, pero ma tijneltocaca para temachtli tijselise nochi nopa tlatiochihualistli tlen tiquinilhuijtoque sequinoc para tijchiyaj tijselise, pampa Toteco temachtli techmacas nochi tlen techtencahuilijtoc.
58010024	Ma tijtemoca quejatza timosemacase se ica seyoc para m'as timoicnelise huan tijchihuase tlen cuali.
58010025	Ximomocuitlahuica para ax inquicahuase inmosentilise ininhuaya sequinoc tlaneltocani. Amo xijchihuaca queja sequinoc tlen ayoc mosentil'iaj. Quinamiqui ximosentilica huan ximosemacaca achi m'as ama pampa ya inquiitaj monechcahu'ia para sampa hualas Jesucristo.
58010026	Intla se tlacatl tlajtlacolchihuas ica ipaquilis quema ya quiixmajtoc tlen melahuac, ayoc oncas seyoc tlacajcahualistli tlen huelis quimacas Toteco ipampa itlajtlacolhua.
58010027	Quena, intla quihuejcamajcahuas itlacajcahualis Cristo, san hueli quichiyas se temajmatili para Toteco quitlajtolsencahuas huan quitlatzacuiltis ipan nopa hueyi tlitl tlen quintzontlamiltis icualancaitacahua Toteco.
58010028	Huejcajquiya quema se tlacatl quiixpano se itlanahuatil Mois'es huan ome o eyi tlacame quiitaque huan quiteilhuijque, huajca nopa tequihuejme quimacaque tlanahuatili para ma quimictica, niyon ma ax quitlasojtlaca.
58010029	Pero ama se tlacatl tlen quihuejcamajcahuas Icone Toteco, monequi ma quiseli se tlatzacuiltili tlen noja m'as hueyi. Quena, Toteco tlahuel quitlatzacuiltis tlen moilhuis ax tleno ipati tlen Cristo quichijqui quema quitoyajqui ieso para techtlapajpacchihuas tlen totlajtlacolhua huan para quipehualtis nopa yancuic tlajtolsencahuali ica Toteco. Nopa tlacame chicahuac quitlaijilhu'iaj Itonal Toteco tlen technextil'ia quejatza Toteco quipiya hueyi iyolo ica tojuanti.
58010030	Tojuanti tijmatij para Toteco Dios quiijto: "Na tlen nechnamiqui nitecuepilis tlen ax cuali quichijtoque huan quena, niquintlaxtlahuis." Huan nojquiya ijcuilijtoc ipan Itlajtol Toteco campa quiijtohua: "Toteco quintlajtolsencahuas itlacajhua."
58010031	¡Nel'ia temajmati elis para tlen huetzis imaco Toteco tlen yoltoc para ma quitlatzacuilti!
58010032	Pero xiquilnamiquica nopa yejyectzi tonali quema inquicajque itlajtol Toteco. Yonque sequinoc inmechtlaijiyohuiltiyayaj, imojuanti inmocajque intemachme ipan Toteco.
58010033	Quemantzi tlacame inmechpinahualtiyayaj huan inmechmaquiliyayaj tlamiyacapa. Huan quemantzi inmechhuicaque para xijtlachilica quema chicahuac quintlaijiyohuiltiyayaj sequinoc imoicnihua.
58010034	Quena, nojquiya intlaijiyohuijque ica nopa tlaneltocani tlen quintzactoyaj. Huan quema tlacame inmechquixtiliyayaj tlamantli tlen imoaxca, inpaquiyayaj pampa inquimatiyayaj para nepa elhuicac inmechchiyayaya miyac tlatiochihualistli tlen m'as cuali huan tlen m'as ipati.
58010035	Huajca xijsenhuiquilica ximotemachica ipan Toteco yonque intlaijiyohu'iaj, pampa yajaya inmechmacas se hueyi tlaxtlahuili nepa elhuicac.
58010036	Pero ama, monequi xijpiyaca imoyolo huan xiquijiyohuica nochi tlen inmechpanotihuala, huan quema ya inquichijtose nochi ipaquilis Toteco, yajaya temachtli inmechmacas nochi tlen inmechtencahuilijtoc.
58010037	Pampa Itlajtol Toteco quiijtohua: "Ica se quentzi tonali hualas yajaya tlen quiijto tlajcuiloli para hualasqu'ia. Yajaya, ax huejcahuas.
58010038	Se tlen itztoc xitlahuac iixpa Toteco, itztos para nochipa pampa quineltoca. Pero intla se moicancuepas, ax nipaquis ihuaya."
58010039	Pero tojuanti ax tiitztoque ininhuaya tlen moicancuepaj huan quicahuaj Toteco huan mocuapolose. ¡Axtle! Tojuanti tiitztoque ininhuaya tlen quineltocaj Toteco para ma quinmaquixtilis inialma.
58011001	¿Tlaque quiijtosnequi tlaneltoquili? Quinequi quiijtos tijneltocaj para temachtli panos nopa tlamantli tlen Toteco techtencahuilijtoc. Yeca senquistoc tijmatij para temachtli ya eltoc nopa tlamantli tlen ama niyon quentzi aya hueli tiquinitaj.
58011002	Huejcajquiya Toteco Dios tlahuel camatqui cuali tlen tohuejcapan tatahua pampa quineltocaque ica tlatemachili.
58011003	Pampa tijneltocaj Itlajtol Toteco, tijmatij para Toteco san quiijto para ma onca tlaltepactli, elhuicactli huan nochi tlamantli, huan nochi nopa tlamantli oncac. Huan tijmatij nochi tlamantli tlen ama tiquitaj, Toteco quisencajqui tlen tlamantli tlen axaca huelqui quiitac.
58011004	Abel quineltocac temachtli tlen Toteco quiijto huan yeca quimacac Toteco se tlacajcahualistli tlen m'as cuali huan ax queja itlacajcahualis Ca'in. Huan pampa quineltocac, Toteco quiijto para Abel itztoya xitlahuac iixpa, huan quiijto para quicualitac itlacajcahualis. Huan yonque quipiya miyac xihuitl para mijqui Abel, itlaneltoquilis technextil'ia quejatza tojuanti monequi nojquiya tijneltocase Toteco.
58011005	Enoc quineltocac temachtli tlen Toteco quiijto, huan yeca se tonali Toteco quihuicac elhuicac noja yoltoc. Huan ayoc aqui quipanti itlacayo pampa ax mijqui; Toteco san quihuicac. Pero Toteco ya ipa quiijtojtoya para quipactiyaya iyolis Enoc.
58011006	Pero se tlacatl ax hueli quiyolpactis Toteco intla ax quineltoca temachtli tlen Toteco quiijtohua. Pampa aqui hueli tlen quinequi monechcahuis campa Toteco, monequi quineltocas para Toteco itztoc, huan para yajaya quintlaxtlahu'ia tlacame tlen nel'ia quitemohuaj ica tlen cuali.
58011007	No'e quineltocac temachtli tlen Toteco quiijto, huan yeca quema Toteco quiyolmelajqui para hualasqu'ia tlahuel miyac atl yonque ax huelqui quiita para hualayaya, No'e, ica majmajtli, nimantzi pejqui quichijchihua nopa hueyi cuacanahua queja quiilhui, para ipan momanahuisqu'iaj ya huan ichampoyohua. Huan pampa No'e quineltocac Toteco, technextil'ia quejatza nel'ia hueyi inintlajtlacol nopa sequinoc tlacame tlen ax quineltocaque tlen Toteco quiijto. Huan yeca Toteco quichijqui No'e xitlahuac iixpa pampa quineltocac.
58011008	Abraham quineltocac temachtli tlen quiijto Toteco. Yeca quema Toteco quiilhui ma quisa ipan itlal huan ma yohui ipan se tlali tlen yajaya quitencahuili para quimacas para iaxca, Abraham quisqui. Quicajtejqui ichaj huan yajqui yonque ax quimatiyaya canque ajsiti o canque eltoya nopa tlali.
58011009	Huan pampa Abraham quineltocac tlen Toteco quiijto, yajaya ajsito ipan nopa tlali tlen Toteco quitencahuilijtoya quimacas. Huan nopona itztoya ipan yoyon caltini queja se sejcoyoc ejquetl. Huan teipa nojquiya san se quichijque Isaac huan Jacob pampa quiselijque san se tlatencahuali tlen Toteco huan quineltocaque.
58011010	Abraham mocajqui ipan yoyon caltini huan quipixqui iyolo pampa quineltocac temachtli tlen Toteco Dios quiilhuijtoya. Yajaya quichiyayaya para itztos ipan nopa altepetl nepa elhuicac. Achtohui Toteco moyolilhui quejatza elis nopa altepetl huan teipa quiyejyeco huan quisencajqui. Nopa altepetl quipiya cuali itlatzinpehualtil huan huejcahuas para nochipa.
58011011	Nojquiya Sara, isihua Abraham, quineltocac temachtli tlen Toteco quiijto, yeca yonque ax hueliyaya conepiya, quiseli chicahualistli para conecuis. Huan teipa quitlacatilti se icone yonque ya nanatzi. Quena, quineltocac para eliyaya temachtli Toteco tlen quitencahuilijtoya para quipiyas icone.
58011012	Huan Abraham nojquiya quineltocac Toteco yonque ya huehuejtixtoya huan ya panotoya tonali para huelis quinpiyas iconehua. Pero yonque queja nopa elqui, quipixqui icone huan teipa icone motlacachijqui huan quinpixqui iconehua. Huan ama iteipa ixhuihua Abraham tlahuel momiyaquilijtoque hasta axaca hueli quinpohuas. Itztoque queja imiyaca sitlalime huan queja imiyaca xali iteno hueyi atl.
58011013	Nochi ni tlacame quineltocaque temachtli tlen Toteco quiijto, pero quema mijque noja ax quiselijtoyaj tlen Toteco quintencahuilijtoya para quinmacas. Pero inijuanti ica paquilistli quichiyayayaj pampa quimatiyayaj para Toteco temachtli quinmacasqu'ia. Yeca inijuanti quiijtojque para itztoyaj sejcoyoc ehuani huan san paxalohuani ipan ni tlaltepactli.
58011014	Huan quema inijuanti camatque queja nopa, nempa nesi para quitemohuayayaj se tlali tlen nel'ia elisqu'ia iniaxca.
58011015	Pero ax moilhuiyayaj tlen nopa tlali campa quisque, pampa intla queja nopa elisqu'ia, huajca hueltosqu'iaj mocueptosqu'iaj nopona intla quinectosqu'iaj.
58011016	Pero inijuanti quinequiyayaj se tlali tlen achi cuali, quinequi quiijtos quinequiyayaj itztose nepa elhuicac. Yeca Toteco ax pinahua para motocajt'ia ininDios, huan yajaya quinsencahuilijtojca se altepetl nepa elhuicac.
58011017	Abraham quineltocac temachtli tlen Toteco quiijto, huan yeca quema Toteco quiyejyeco huan quiilhui ma quimactili Isaac, icone iyojtzi, queja se tlacajcahualistli, nimantzi mocualtlali para quimictis yonque Toteco quitencahuilijtoya para quimacasqu'ia iteipa ixhuihua ipan ya.
58011018	Pampa Toteco ya quiilhuijtoya: "Ipan Isaac tijpiyas miyac moteipa ixhuihua."
58011019	Quema Abraham itztoya para quimictis icone, quimatiyaya para Toteco quipixqui chicahualistli para quiyolitisqu'ia Isaac yonque quimictisqu'ia. Huan huelis tiquijtose para Toteco sampa quimacac icone yolistli quema ya mictoc pampa quema quiilhui ma ax quimicti elqui nelnechca imiquilis.
58011020	Isaac quineltocac temachtli tlen Toteco quiijto, yeca quintencahuili itelpocahua Jacob huan Esa'u nopa tlatiochihualistli tlen quimatqui Toteco quinmacasqu'ia teipa.
58011021	Jacob quineltocac temachtli tlen Toteco quiijto, yeca quema ya itztoya para miquis, quitencahuili sesen itelpocahua Jos'e quejatza Toteco quintiochihuasqu'ia teipa. Huan Jacob quihueyichijqui Toteco quema quincamahui, momatlaquechijtoya ipan icuatopil.
58011022	Jos'e quineltocac temachtli tlen Toteco quiijto. Yeca quema nechca eliyaya para miquis, quinilhui nopa israelitame para melahuac se tonal Toteco quinquixtisqu'ia ipan nopa tlali Egipto huan quinilhui ma quihuicase iomiyohua ininhuaya.
58011023	Inana huan itata Mois'es quineltocaque temachtli tlen Toteco quiijto. Huajca quema quiitaque para nel'ia yejyectzi nopa pilconetzi tlen Toteco quinmacatoya, quitlatijque para eyi metztli, huan ax quiimacasiyayaj nopa tlanahuatijquetl tlen tlanahuatijtoya ma quinmictica nochi israelita oquichpilme.
58011024	Mois'es quineltocac temachtli tlen Toteco quiijto. Yeca quema motlacachijqui ax quinejqui motocajtis icone iichpoca Fara'on.
58011025	Quitlapejpeni para tlaijiyohuis ininhuaya itlacajhua Toteco. Ax quinejqui mopaquilismacas ica tlajtlacoli tlen san temaca paquilistli para se tlalochtli.
58011026	Mois'es quiitac para achi m'as ipati para tlaijiyohuis ipampa nopa Cristo tlen hualasqu'ia huan ax queja para quipiyas nochi nopa tomi tlen elqui iaxca ipan tlali Egipto, pampa ya quiitayaya nopa tlaxtlahuili tlen Toteco teipa quimacasqu'ia.
58011027	Huan pampa Mois'es quineltocac Toteco, yajaya quisqui tlali Egipto, niyon ax quiimacasiyaya icualancayo nopa tlanahuatijquetl, pampa quimatiyaya para Toteco itztoya ihuaya yonque ax hueliyaya quiita.
58011028	Huan pampa quineltocac Toteco, Mois'es quinilhui nopa israelitame para ma quisencahuaca nopa Pascua tlacualistli, huan ma quimictica se pilborregojtzi huan ma quiijtzeloca ieso ipan inincaltencua para ielhuicac ejca Toteco tlen temict'ia, ma ax quimictisqu'ia iniachtohui ejca cone quema panosqu'ia.
58011029	Mois'es huan nochi nopa israelitame quineltocaque para temachtli tlen Toteco quiijto, yeca panoque ipan nopa Chichiltic Hueyi Atl queja elisqu'ia tlen hueli tlali tlen huactoc. Pero quema nopa egiptome quinejque panose, nopa atl quinatzonpolihuilti.
58011030	Nopa israelitame quineltocaque temachtli tlen Toteco quiijto, yeca inijuanti quiyahualojtinenque nopa altepetl Jeric'o para chicome tonali. Huan nopa hueyi tepamitl tlen quiyahualohuayaya nopa altepetl, huetzqui.
58011031	Nopa sihuatl Rahab tlen achtohuiya tlacanemiyaya quineltocac Toteco huan yeca quinseli nopa achtohui israelitame tlen hualajque tlajtlachiyacoj quejatza huelisqu'iaj quitlanisqu'iaj ialtepe. Huan yeca Rahab ax mijqui ininhuaya nopa sequinoc Jeric'o ehuani tlen ax quitlepanitaque Toteco.
58011032	¿Huan tlaque m'as monequi niquijtos? Ax nicaxilis para nimechpohuilis quejatza chicahuac quineltocaque Toteco nopa tlacame queja Gede'on, Barac, Sans'on, Jeft'e, David, Samuel huan nochi nopa tiocamanalohuani.
58011033	Quena, nochi inijuanti quineltocaque temachtli tlen Toteco quiijto huan yeca quintlanque tlanahuatiani huan ininsoldados, tetlajtolsencajque xitlahuac huan quiselijque tlen Toteco quintencahuilijtoya. Huan yonque quintzajque sequin inijuanti ininhuaya tecuanime, Toteco quincamatzajqui huan quinmanahui pampa quineltocaque.
58011034	Huan quema quinmictisnequiyayaj ipan tlitl xahuantoc, nopa tlitl sehuiyaya. Quema nechca itztoyaj para miquise sequin ica machete, Toteco quinmanahui. Quema ayoc quipiyayayaj fuerza, Toteco quinfuerzajmacac. Quipixque chicahualistli ipan tlatehuilistli huan tlatlanque, huan quintojtocaque miyac soldados tlen huejca ehuani.
58011035	Sequin sihuame quineltocaque Toteco huan yajaya quinyoliti sampa ininconehua o ininhuehuejhua tlen ya mictoyaj. Sequinoc tlaneltocani mijque pampa chicahuac quintlaijiyohuiltiyayaj para ma quicahuasqu'iaj Toteco, pero ax quiselijque para ma quinmaquixtis tlen nopa tlaijiyohuilistli, pampa quinequiyayaj quiselise tlen nelcuali teipa quema nochi tlacame moyolcuise.
58011036	Sequin tlaneltocani quinpinahualtijque, sequinoc quinhuitejque ica cuartas ica omitl, sequinoc quinilpijque ica tepos mecatl ipan tlatzactli tlen fiero.
58011037	Sequin tlaneltocani quinmictijque ica tetl, sequinoc quinhuejhuelojque ica sierra, sequinoc quinmictijque ica machetes, sequinoc quinyejyecojque ica miyac tlamantli para ma quitlahuelcahuaca Toteco, pero ax quicajque. Sequinoc tlaneltocani nejnenque campa hueli huan ax cana quipiyayayaj para mosehuise. San quipiyayayaj inincuetlaxo borregojme o chivojme para ininyoyo. Eliyayaj tlahuel teicneltzitzi huan tlahuel mayanayayaj, huan tlacame san quincocoliyayaj huan tlen hueli quinchihuiliyayaj.
58011038	Nochi ni tlaneltocani nel'ia itztoyaj cuajcualme huan ax quinamiquiyaya itztose ipan ni tlaltepactli. Motlatijtinenque campa hueli ipan huactoc tlali, ipan tepetini, ipan tlacajcahuaya huan ipan huejhueyi tlacoyoctini ipan tlaltepactli.
58011039	Toteco quipacti tlen quichijque nochi ni tlacame huan camatqui cuali tlen inijuanti pampa chicahuac quineltocaque. Pero quema mijque nopa tlacame, noja ax quiselijtoyaj nochi tlen Toteco quintencahuilijtoya quinmacas.
58011040	Pampa Toteco quipixqui itlalnamiquilis tlen achi cuali. Quinejqui para inijuanti ma quichiyaca tlen quintencahuilijtoya hasta san sejco techchihuas tojuanti huan inijuanti senquistoc cuali iixpa huan techmacas nochi tlen quiijtojtoc techmacas.
58012001	Ama eltoc queja techyahualohuaj huan techtlachil'iaj nochi ni tlacame tlen achtohui quineltocaque Toteco huan quiijiyohuijque tlen quinpanotihualajqui. Huajca queja se motlalojquetl quichihua, ma timoquixtilica nochi tlen techtzacuil'ia huan ma tijtlahuelcahuaca nopa tlajtlacoli tlen m'as techtzacuil'ia. Ma timoyoltetilica huan ma timotlaloca ipan nopa ojtli tlen Toteco technextilijtoc.
58012002	Ma tijpixtoca totlachiyalis ipan Jes'us tlen technextili quejatza ma tijneltocaca Toteco huan techpalehu'ia mojmostla achi m'as ma tijneltocaca. Yajaya quiijiyohui nopa hueyi pinahualistli para miquis ipan cuamapeli pampa quimatiyaya nopa hueyi paquilistli tlen quichiyayaya teipa. Huan ama ya mosehuijtoc inejmatl Toteco campa m'as onca tlatlepanitacayotl.
58012003	Ximoyolilhuica tlen nochi tlen Jes'us quiijiyohui huan tlen nochi nopa fiero tlamantli tlen ax cuajcualme quichihuilijque para ax inyamalihuise huan intlapolose.
58012004	Hasta amantzi ax timictoque ipan nopa tlatehuilistli ica nopa tlajtlacolchijca tlacame tlen techcocol'iaj.
58012005	¿Huelis ya inquiilcajtoque tlen Toteco techilhui tojuanti tiiconehua? Ijcuilijtoc ipan Itlajtol Toteco campa yajaya techilhu'ia: "Noconehua, amo xicualanica quema na niimoTeco nimechtlalnamict'ia, niyon amo ximotzinquixtica quema nimechtlacahualt'ia.
58012006	Pampa nochi tlen niquinicnel'ia, niquintlalnamict'ia, huan niquincuahuasashu'ia nochi tlen niquinsel'ia para elise noconehua."
58012007	Huajca xiquijiyohuica quema Toteco inmechtlalnamict'ia pampa ica ya nopa inmechnextil'ia para nel'ia initztoque iniconehua. Quena, Toteco quichihua queja nochi tetatme tlen quintlalnamict'iaj huan quinxitlahuaj ininconehua quema quichihuaj tlen ax cuali para quinnextilise quejatza ma monejnemiltica cuali. Axaca se conetl tlen itata ax quema quitlalnamict'ia.
58012008	Intla Toteco ax inmechtlalnamict'ia huan ax inmechxitlahua quema inquichihuaj tlen ax cuali, huajca ax nel'ia iniconehua. Ax initztoque ipan ifamilia huan yajaya ax imoTata.
58012009	Nojquiya quema tiitztoyaj ticoneme, tijpixtoyaj totatahua ipan ni tlaltepactli tlen techtlalnamictiyayaj huan techtlacahualtiyayaj huan yeca tiquintlepanitayayaj. Huajca noja m'as monequi tijtlepanitase Toteco Totata para huelis se tonal tiitztose ihuaya.
58012010	Totatahua ipan ni tlaltepactli techtlalnamictijque huan techtlacahualtijque para se ome xihuitl queja quiitaque para cuali pampa quinequiyayaj ma timonejnemiltica xitlahuac. Pero quema Toteco techtlalnamict'ia huan techxitlahua, yajaya quimati tlen senquistoc cuali para techpalehuis tielise titlatzejtzeloltique queja yajaya tlatzejtzeloltic.
58012011	Quema se techtlalnamict'ia o techxitlahua, ax techpact'ia ipan nopa tlalochtli, pampa techcocohua. Pero intla tijchihuaj cuenta para tlen techxitlahua, teipa tiquitase para nopa tlatzacuiltili techpalehui miyac para tijchihuase tlen xitlahuac huan para ma tijpiyaca tlasehuilistli ipan toyolo.
58012012	Huajca ximoyolchicahuaca ipan Toteco imojuanti tlen insiyahuij. Huan ximotetilica imojuanti tlen inyamalijtoque ipan imotlaneltoquilis.
58012013	Xijtoquilica se ojtli tlen xitlahuac. Queja nopa, nochi tlacame tlen yohuij imotepotzco yonque pilquentzi quineltocaj Toteco, ax motepotlamise, niyon ax huetzise. Inijuanti nejnemise xitlahuac huan quipiyase chicahualistli.
58012014	Xijchihuaca campeca xiitztoca ica yejyectzi ica nochi tlacame huan xijpiyaca se yolistli tlatzejtzeloltic, pampa intla ax inquipiyase se yolistli tlatzejtzeloltic, huajca ax huelis inquiitase Tohueyiteco.
58012015	Hueyi iyolo Toteco ica tojuanti huan ximomocuitlahuica se ica seyoc para axaca quiilcahuas. Ma axaca yolcualani pampa intla se cualantinemis, huelis quintlanahuis miyac toicnihua huan huelis quinmajcahuas ipan tlajtlacoli.
58012016	Ximotlachilica para axaca ma quichihua tlamantli ica tlen ax inamic. Ma axaca quihuejcamajcahua tlen Toteco techmacatoc queja Esa'u quichijqui. Yajaya quitlahuelcajqui nochi nopa tlatiochihuali tlen eliyaya iaxca para quiselis pampa eliyaya nopa achtohui ejquetl. Quena, nochi quinemaquilti iicni ica se plato tlacuali quema mayanayaya.
58012017	Huan tijmatij para teipa Esa'u quinequiyaya quiselis itlatiochihual itata, pero ax huelqui. Yonque chocac miyac, ya panotoya tonal para moyolcuepas huan para moaxcatis tlen quinamacatoya.
58012018	Imojuanti ax inmonechcahu'iaj campa se tepetl tlen hueli inquiitzquise queja nopa israelitame quichijque huejcajquiya quema Toteco quinmacac itlanahuatilhua. Inijuanti quinechcahuijque se tepetl tlen tlatlayaya, huan iniixpa monexti se hueyi tzintlayohuilotl tlen quinmajmati, huan quiitaque se hueyi ajcomalacatl.
58012019	Huan quicajque tlapitzali huan quicajque quejatza chicahuac Toteco quincamahuiyaya. Huan inijuanti tlahuel quiimacasque itlajtol huan yeca ica nochi ininyolo quitlajtlanijque Toteco para ma ayoc quincamahui.
58012020	Toteco quinmacac se tlanahuatili para intla aqui hueli tlacatl o tlapiyali quinechcahuisqu'ia nopa tepetl, monequi quimictise ica tetl o ica cuatlamintli. Huajca inijuanti tlahuel momajmatijque.
58012021	Huan pampa tlahuel temajmati tlen quiitaque ipan nopa tonal, Mois'es nojquiya quiijto: "Nel'ia nimajmahui huan nihuihuipica."
58012022	Pero ica imojuanti ax queja nopa. Inajsitoque campa tepetl Sion campa eltoc ialtepe Toteco tlen yoltoc. Quena, inajsitoque ipan altepetl Jerusal'en tlen eltoc nepa elhuicac campa mosentilijtoque onpano miyac miles tlen elhuicac ehuani.
58012023	Inajsitoque ipan nopa tlasentilistli tlen tlacame tlen temachtli quiselise itlatiochihualis Toteco pampa quipiyaj inintoca ijcuilijtoc nepa elhuicac. Quena, inajsitoque campa Toteco itztoc, yajaya tlen quintlajtolsencahuas nochi tlacame. Nojquiya inmosentilijtoque ininhuaya inintonaltzitzi cuajcuali tlacame tlen ama Toteco quinchijtoc senquistoc xitlahuaque iixpa.
58012024	Inajsitoque campa Jes'us tlen quichijqui ni yancuic tlajtolsencahuali ica Toteco huan tlacame. Inajsitoque campa eltoc ieso yajaya tlen tetlapojpolhu'ia. Huan ieso Jes'us tlen tetlapojpolhu'ia eltoc m'as cuali que ieso Abel tlen quinotzayaya Toteco para ma tetlatzacuilti.
58012025	Huajca xijchihuaca campeca para inquitlamichihuase tlen Toteco techilhu'ia. Huejcajquiya nopa israelitame tlen itztoyaj ipan ni tlaltepactli quiselijque se hueyi tlatzacuiltili pampa ax quitlepanitaque itlajtol Toteco tlen Mois'es quinpohuiliyaya. Huajca achi m'as tojuanti tijselise se hueyi tlatzacuiltili intla ax tijchihuase cuenta tlen techcamahu'ia tlen elhuicac.
58012026	Achtohuiya, quema Toteco quincamahui ipan nopa tepetl Sina'i, itos quichijqui ma mojmolini tlali. Huan ama yajaya techtencahuilijtoc sampa mojmolinis pampa quiijtohua: "San se huelta m'as nitecamahuis, huan sampa mojmolinis tlaltepactli. Pero ama nojquiya mojmolinis elhuicactli."
58012027	Quema yajaya quiijto: "San se huelta m'as", quiijtosnequi para mojmolinis huan Toteco quiquixtis nochi tlamantli tlen yajaya quichijtoc. Huan san mocahuas nopa tlamantli tlen eltoc para nochipa tlen ax hueli mojmolin'ia.
58012028	Huajca pampa tijselise se altepetl tlen ax hueli mojmolin'ia, ma tijtlascamatica Toteco. Nojquiya ma tijtequipanoca ica nochi toyolo, ma tijpaquilismacaca huan ma tijhueyichihuaca ica miyac majmajtli huan tlatlepanitacayotl,
58012029	pampa Toteco yajaya temajmati queja se tlitl tlen quitlamitlat'ia nochi tlen onca.
58013001	Ax quema xijcahuaca ximoicnelica queja inicnime.
58013002	Amo xiquilcahuaca para inquinselise ica cuali, nopa tlacame tlen huejca ehuani tlen ajsij campa imochaj, pampa queja nopa sequin quinselijtoque elhuicac ehuani queja ininpaxalojcahua yonque ax quimatiyayaj.
58013003	Amo xiquilcahuaca xiquinpalehuica tlen tzactoque pampa tepohuiliyayaj itlajtol Toteco. Ximoyolilhuica queja tlaijiyohu'iaj queja imojuanti initztosqu'iaj ipan tlatzactli ininhuaya. Nojquiya xiquinilnamiquica nopa sequinoc toicnihua tlen tlacame quinchihuil'iaj tlen fiero, pampa imojuanti nojquiya inquipiyaj imotlacayo tlen se tonal huelis tlaijiyohuis.
58013004	Nochi ma quitlepanitaca se tlacatl huan se sihuatl tlen monamictijtoque pampa tlapajpactic ininnemilis san sejco. Pero Toteco Dios quintlatzacuiltis tlen momecat'iaj huan tlen quichihuaj tlamantli ica tlen ax ininnamic.
58013005	Amo xiquixtocaca inquipiyase miyac tomi. M'as cuali xipaquica ica tlen inquipiyaj pampa Toteco Dios quiijtojtoc: "Ax quema nimechcajtehuas, nochipa niitztos imohuaya."
58013006	Huajca ica miyac paquilistli sesen tojuanti hueli quiijtos: "Toteco nechpalehu'ia. Ax niquimacasis tlen tlacame huelise nechchihuilise."
58013007	Xiquinilnamiquica imotlamachtijcahua tlen inmechyacanque huan inmechmachtijque Itlajtol Toteco achtohui. Ximoyolilhuica tlen nochi nopa tlatiochihualistli tlen hualajqui tlen ininnemilis huan xijchihuaca campeca para cuali inquineltocase Toteco queja inijuanti quineltocaj.
58013008	Jesucristo itztoc san se yalhuaya huan ama huan san se itztos para nochipa.
58013009	Ma axaca inmechcajcayahua ica miyac tlamantli tlamachtilistli tlen yancuic o tlen ax quema inquicactoque. Inquimatij para hueyi iyolo Toteco imohuaya huajca m'as cuali ma tijcahuilica para ni tlalnamiquilistli ma techyolchicahua ipan Toteco. Amo xijtemoca para inmomacase tetili iixpa Toteco ipampa ax inquicuaj sequin tlacualistli. Nopa piltlanahuatiltzitzi tlen tlacame quichijtoque ax quinpalehuijtoc tlen quintoquil'iaj.
58013010	Nopa totajtzitzi tlen noja quimacaj Toteco tlacajcahualistli para momaquixtise, ax quipiyaj parte ipan nopa tlacajcahualistli tlen tojuanti tijpiyaj. Pampa Jesucristo mijqui ipan icuamapel queja totlacajcahualis ipan tlaixpamitl huan yajaya tlen nel'ia tetlajtlacolquixt'ia.
58013011	Sesen xihuitl nopa hueyi israelita totajtzi quicui ieso nopa tlapiyali tlen quimictijque huan quihuica tiopan calijtic Campa M'as Tlatzejtzeloltic huan quitencahua queja se tlacajcahualistli para quiixtzacuas tlajtlacoli. Huan teipa quicui itlacayo nopa tlapiyali huan quisa tlen nopa altepetl huan nopona quitlat'ia.
58013012	Huajca queja nopa nojquiya elqui ica Jes'us. Quena, yajaya quisqui nopa altepetl huan nepa tlaijiyohui huan mijqui para tetlapajpacchihuas ica ieso.
58013013	Huajca ma tiquisaca nojquiya huan tiyase altepeteno campa yajaya itztoc campa onca pinahualistli, yonque monequis titlaijiyohuise pampa tiiaxcahua.
58013014	Pampa nica ipan ni tlaltepactli ax onca se altepetl tlen huejcahuas para nochipa. ¡Axtle! Tojuanti tijchiyaj nopa yancuic altepetl nepa elhuicac tlen teipa oncas.
58013015	Ma nochipa tijtlascamatica Toteco ica itlapalehuil Jesucristo. Ni tlascamatili eltoc nopa tlacajcahualistli tlen ama quinamiqui tijmacase Toteco. Huajca ica tocamac ma tijhueyichihuaca Toteco ajachica.
58013016	Amo xiquilcahuaca para xijchihuaca tlen cuali. Xiquinpalehuica sequinoc tlen ax tleno quipiyaj, pampa ya nopa quicualita Toteco queja elisqu'ia se tlacajcahualistli.
58013017	Xiquintlepanitaca imotlayacancahua ipan Toteco huan xiquincahuilica ma quipiyaca tlanahuatili ica imojuanti, pampa inijuanti quimocuitlahu'iaj imoalma. Inijuanti quimatij para se tonal monequi moquetzase iixpa Toteco huan quimacase cuenta tlen nochi tlen quichijtoque. Xiquincahuilica para ma quimacase cuenta tlen imojuanti ica paquilistli iixpa huan ax ica cuesoli, pampa intla axtle, huajca imojuanti nojquiya intlaijiyohuise.
58013018	Ximomaijtoca ica Toteco topampa tojuanti. Tijmatij ipan toyolo para tinemij xitlahuac iixpa huan queja nopa tijnequisqu'iaj tijchihuase nochipa.
58013019	Huan achi m'as nijnequi ximomaijtoca ica Toteco ama para ax huejcahuas niyas nimechitati.
58013020	Ma inmechtiochihua Toteco Dios tlen temaca tlasehuilistli ipan teyolo huan tlen quiyoliti Tohueyiteco Jesucristo. Yajaya nopa hueyi tlamocuitlahuijquetl tlen itlacajhua. Huan yajaya tlen quitoyajqui ieso para quipehualtis nopa yancuic tlajtolsencahuali tlen huejcahuas para nochipa.
58013021	Ma inmechmaca nochi yajatili tlen monequi para inquichihuase nochi tlen cuali tlen ya ipaquilis. Toteco ica ichicahualis Jesucristo ma quichihua ipan imojuanti nochi tlen quipact'ia. Ma tijhueyichihuaca para nochipa huan ax quema ma tijtlamiltise. Queja nopa ma eli.
58013022	Noicnihua, ica nochi noyolo nimechtlajtlan'ia xijtlacaquilica nochi tlen nimechilhu'ia nica ipan ni amatlajcuiloli para nimechyolchicahuas, pampa ax quipiya miyac tlajtoli.
58013023	Nojquiya nijnequi xijmatica para ya quimalacanijque toicni Timoteo tlen tzactoya. Huan intla yajaya nimantzi ajsis nica, nijhuicas nohuaya quema nimechpaxaloti.
58013024	Xiquintlajpaloca nochi tlen inmechyacanaj ipan Toteco huan nojquiya nochi sequinoc itlatzejtzeloltijca tlacajhua Toteco nepa. Toicnihua ipan tlali Italia inmechontlajpalohuaj.
58013025	Toteco ma quipiya hueyi iyolo ica imojuanti. Queja nopa ma eli.
59001001	Na niSantiago. Na niinintequipanojca Toteco Dios huan Toteco Jesucristo. Nimechtlajcuilhuil'ia innoisraelita icnihua ipan Cristo tlen initztoque ipan nopa majtlactli huan ome huejhueyi familias tlen iteipa ixhuihua Israel. Ama inmosemantoque campa hueli ipan tlaltepactli. Nimechtlajpalohua.
59001002	Noicnihua, xiquitaca para se hueyi paquilistli quema inmechpanotihuala tlaohuijcayotl.
59001003	Inquimatij para tlaohuijcayotl quiyejyecohua inmotlaneltoquilis huan quichihua para m'as xijpiyaca inmoyolo para intlaijiyohuise.
59001004	Huajca xijpiyaca inmoyolo para cuali xiquijiyohuica nochi tlen inmechpanotihuala para inelise queja tlen moscaltijtoque huan motlacachijtoque ipan Toteco. Huan inquipiyase senquistoc cuali imotlalnamiquilis huan queja nopa ax tleno inmechpolos.
59001005	Intla se tlen imojuanti quinequi achi m'as tlalnamiquilistli pampa ax quimati tlachque ipaquilis Toteco ipan inemilis, ma quitlajtlani Toteco huan yajaya quimacas. Yajaya tlen temaca miyac tlalnamiquilistli, huan ax quiajhuas pampa quitlajtlan'ia.
59001006	Pero quema se quitlajtlan'ia Toteco, monequi quineltocas para temachtli Toteco quipalehuis, huan queja nopa, quena, quipalehuis. Ma ax moilhui: "Huelis Toteco nechpalehuis o huelis axtle." Pampa tlen moilhu'ia queja nopa itztoc queja nopa hueyi atl tlen yohui campa ajacatl quihuijhuica.
59001007	Tlen ax quineltoca para temachtli Toteco quipalehuis, ma ax quichiya, pampa Toteco ax tleno quimacas.
59001008	Nopa tlacatl ax temachtli pampa quipiya ome itlalnamiquilis, huan ax quema quimatis tlen melahuac quichihuas ipan inemilis.
59001009	Ma paquica toicnihua ipan Cristo tlen teicneltzitzi pampa Toteco quinita para nel'ia hueyi ininpati iixpa.
59001010	Huan toicnihua tlen tominpiyaj ma paquica quema Toteco quinicnochijtoc iixpa. Monequi quimachilise para ax huejcahuase ipan ni tlaltepactli ica inintomi. Itztoque san queja se xochitl tlen cahuantoc sacapetlaixco huan nesi yejyectzi san se tlalochtli.
59001011	Pero quema pehua tona chicahuac, nopa sacatl huaqui. Huan nopa xochitl nimantzi pilini huan huetzi, huan ayoc nesi yejyectzi. Quej ni itztoc se quentzi tonali se tlacatl tlen tominpiya huan teipa quema moneltequihu'ia, tlalochmiquis.
59001012	Toteco quintiochihuas nopa tlacame tlen quiijiyohu'iaj huan ax tlajtlacolchihuaj quema huala tlayejyecoli huan tlaohuijcayotl. Toteco quinmacas se corona nepa elhuicac. Quena, quinmacas yolistli para nochipa queja ya quintencahuilijtoc quinmacas tlen quiicnel'iaj.
59001013	Huan quema se tlajtlacoli mitzyoltilana xijchihua, amo ximoilhui para yajaya Toteco tlen mitzyoltilana para xitlajtlacolchihua. ¡Axtle! Axaca hueli quiyoltilanas Toteco ma tlajtlacolchihua huan yajaya ax quema quinyoltilana tlacame ma tlajtlacolchihuaca.
59001014	Pero nopa tlamantli fiero tlen se tlacatl o se sihuatl tlahuel quinequi quichihuas ipan itlalnamiquilis, ya nopa quiyoltilana.
59001015	Huan pampa tlahuel quinequi quichihuas tlen fiero, teipa tlajtlacolchihua. Huan tlen tlajtlacolchihua, teipa quipantis miquistli.
59001016	Xijtlacaquilica, noicnihua tlen nimechicnel'ia. Amo ximocajcayahuaca.
59001017	Nochi tlen yejyectzi huan tlen cuali tijsel'iaj, techmaca Toteco tlen itztoc nepa huejcapa ipan elhuicac. Yajaya tlen quichijqui tonati, metztli huan nochi sitlalime. Yajaya ax quema mopatla. Niyon ax quema ajsis tonali quema techchihuilis tlen ax cuali.
59001018	Yajaya ica ipaquilis techtlacatilti para tiiconehua quema tijneltocaque itlajtol tlen melahuac. Huan quichijqui para ma tielica queja tlen achtohui tlen nochi tlacame tlen teipa elise iconehua.
59001019	Huajca noicnihua tlen nimechicnel'ia, nimantzi xijtlacaquilica cuali quema seyoc inmechcamahu'ia. Pero quema inquincamahu'iaj sequinoc, xiquincamahuica ica yamactzi, huan quema inquinequij incualanise, achtohui ximoilhuica intla cuali incualanise o axtle.
59001020	Pampa tocualancayo titlacame ax techpalehu'ia para tijyolpactise Toteco, niyon ax techchihua tixitlahuaque iixpa Toteco.
59001021	Huajca xijcajtehuaca nochi tlen fiero huan nochi tlen ax cuali tlen inquinequij inquichihuase. Ximoicnochihuaca huan xijselica nopa cuali tlajtoli tlen Toteco quitlalijtoc ipan imoyolo, pampa nopa tlajtoli quipiya chicahualistli para inmechtlajtlacolquixtis.
59001022	Huan monequi xijchihuaca nochi tlen inmechilhu'ia itlajtol Toteco. Amo ximoilhuica para cuali san inquicaquise Itlajtol Toteco pero ax monequi inquichihuase tlen quiijtohua. Queja nopa san inmocajcayahuaj inmoseltitzitzi.
59001023	Tlen quicaqui Itlajtol Toteco huan ax quichihua, itztoc queja se tlen san motescaita,
59001024	huan quema ya moitac, quistehua, huan nimantzi quiilcahua quejatza fiero nesiyaya.
59001025	Pampa itlanahuatilhua Toteco eltoque senquistoc cuali huan techtojtoma ica tlen ax cuali para hueli tiyohuij timalacantoque. Huan intla se acajya quintlachilijtinemis itlanahuatilhua huan ax quiilcahuas, pero mojmostla quichijtinemis tlen quiijtohuaj, Toteco quitiochihuas nopa tlacatl.
59001026	Intla se acajya quiijtohua quineltoca Toteco, pero ax momocuitlahu'ia ica tlen quiijtohua; huan san tlen hueli camati, huajca yajaya san moyolcajcayahua. Ax tleno ipati itlaneltoquilis.
59001027	Yajuanti tlen nel'ia quitlepanitaj Toteco Dios huan quipiyaj inintlaneltoquilis tlen senquistoc cuali iixpa, quichihuaj ya ni: quinpalehu'iaj icnotzitzi huan cahual toahuihua tlen tlaijiyohu'iaj, huan momocuitlahu'iaj ipan ni tlaltepactli para tlen fiero ax quinyoltilanas ma tlajtlacolchihuaca.
59002001	Noicnihua tlen nimechicnel'ia. ¿Quejatza huelis inquiijtose para inquineltocatoque Tohueyiteco Jesucristo tlen onpano hueyi, huan noja inquinchicoicnel'iaj tlacame?
59002002	-
59002003	Quema ajsi se tlacatl ipan inmotlasentilis ica ianillo tlen oro huan ica iyoyo tlen cuali, inquisel'iaj ica yejyectzi huan inquiilhu'iaj: "Ximosehui nica ipan ni cuali siyaj." Pero quema ajsis seyoc tlacatl tlen teicneltzi ica iyoyo tlen sosoltzi, inquiilhu'iaj: "Ximoquetza nopano o ximosehui tlalchi."
59002004	¿Ax inquiitaj para inquinchicoicnel'iaj tlacame? Inmochihuaj queja se tetlajtolsencajquetl tlen quiijtohua ajqueya cuali huan ajqueya ax cuali. Pero ax xitlahuac inmotlalnamiquilis pampa inquiicnel'iaj se tlacatl san ipampa tlen cuali motlalil'ia.
59002005	Xitlacaquica, noicnihua, tlen nimechicnel'ia. Toteco quintlapejpenijtoc yajuanti tlen teicneltzitzi para achi m'as nimantzi quineltocase. Huan yajuanti quiselise ininparte nepa campa Toteco tlanahuat'ia, pampa queja nopa yajaya techtencahuilijtoc nochi tojuanti tlen tiquicnel'iaj.
59002006	Pero imojuanti inquinpinahualt'iaj tlen teicneltzitzi. ¿Para tlen? ¿Ax inquimachil'iaj para itztoque nopa tlacame tlen tlapijpixtoque tlen achi m'as inmechchihuil'iaj tlen ax cuali huan achi m'as inmechhuahuatatzaj campa tequicali?
59002007	Yajuantijya tlen tominpixtoque tlen m'as quitlaijilhu'iaj itoca yejyectzi Tohueyiteco Jesucristo tlen inmechaxcati nochi imojuanti.
59002008	Nel'ia cuali intla inquitoquil'iaj nopa hueyi tlanahuatili ipan Itlajtol Toteco tlen quiijtohua: "Xiquinicneli sequinoc queja timoicnel'ia moselti."
59002009	Pero intla inquintlapejpen'iaj ajqueya inquinicnelise, intlajtlacolchihuaj huan inquinixpanoj itlanahuatilhua Toteco, pampa Toteco quinequi xiquinicnelica nochi tlacame.
59002010	Intla se tlacatl quitoquil'ia nechca nochi tlen quiijtohuaj itlanahuatilhua Toteco, pero san se tlamantli tlen quiijtohuaj ax quichihua, huajca nopa tlacatl san se quihuica tlajtlacoli queja se tlen quinixpanotoc nochi nopa tlanahuatili.
59002011	Pampa yajaya Toteco tlen quiijto ma ax timomecatica, nojquiya quiijto ma ax titemictica. Yeca intla ax timomecatijtoc, pero titemictijtoc, titlaixpanoquetl. Huan tijhuica tlajtlacoli ica nochi itlanahuatilhua Toteco.
59002012	Huajca ica nochi tlen inquiijtohuaj huan ica nochi tlen inquichihuaj, xiquilnamiquica ajsis se tonal quema Toteco inmechtlajtolsencahuas. Quitlachilis intla tlen tijchijtoque quiaxil'ia tlen technahuat'ia ma tijchihuaca nopa tlanahuatili tlen teicnelijcayotl. Huan nopa tlanahuatili tlen teicnelijcayotl techtojtoma ica tlen ax cuali para huelis timocahuase timalacantoque.
59002013	Huan intla ax inquintlasojtlaj sequinoc tlacame, huajca Toteco ax inmechtlasojtlas quema inmechtlajtolsencahuas. Pero intla inquintlasojtlaj sequinoc, intlatlanise ipan nopa tonal quema Toteco tetlajtolsencahuas.
59002014	Noicnihua, ax tleno ipati iixpa Toteco intla se tlacatl san quiijtohua quineltoca Toteco, intla ax quinpalehu'ia sequinoc huan queja nopa quinextis para, quena, nel'ia quineltoca Toteco. Toteco ax quitlajtlacolquixt'ia se tlen queja nopa quineltoca, huan ax tleno m'as quichihua.
59002015	Intla se toicni ax quipiya iyoyo o ax quipiya tlen ica panos, monequi tijpalehuise.
59002016	Intla san tiquilhuise: "Xiya ica paquilistli, xitlacua cuali, huan ximopiqui cuali pampa tlaseseya", pero ax tleno tijpalehu'iaj ica tlen monequi para itlacayo, huajca san tlapic totlajtol. Ax tleno quipalehuijtoc.
59002017	Queja nopa nojquiya ica tlen quiijtohua quineltoca Toteco, intla ax quichijtinemi tlamantli tlen cuali, ax tleno ipati itlaneltoquilis pampa mictoc huan ax hueli quipiya itlajca.
59002018	Intla se quiijtos para sequin tlacame quipiyaj tlaneltoquili huan sequinoc quichihuaj tlamantli tlen cuali, huan yajaya se tlen quipiya tlaneltoquili, huajca na niquijtos: ¿quejatza hueli tinechnextilis motlaneltoquilis huan ax tijchihua tlamantli tlen cuali? Pero ica na, quena, huelis nimitznextilis nijneltoca Toteco, pampa huelis nimitznextilis nopa cuali tlamantli tlen nijchijtihuala.
59002019	Inquiijtohuaj inquineltocaj para itztoc san setzi Dios. Cualtitoc queja nopa. Pero nojquiya hasta iajacahua Axcualtlacatl quimatij para itztoc san setzi Dios huan huihuipicaj iixpa ica majmajtli.
59002020	¿Ax hueli inquimachil'iaj? ¿Inhuihuitique? Intla se quiijtohua quineltoca Toteco huan ax quichihua tlamantli tlen cuali, huajca ax ipati itlajtol pampa ax melahuac quineltoca Toteco.
59002021	¿Ax inquiilnamiquij para tohuejcapan tata Abraham mochijqui xitlahuac iixpa Toteco pampa quichijqui tlen Toteco quiilhui? Yajaya quineltocac hasta quimacatosqu'ia icone, Isaac, queja se tlacajcahualistli ipan tlaixpamitl queja Toteco quinahuatijtoya.
59002022	Huajca Abraham quinexti para motemachiyaya ipan Toteco huan nochi huelque quiitase, pampa quichihuayaya tlen Toteco quiilhui huan huajca quinexti para nel'ia ajsitoc itlaneltoquilis.
59002023	Huajca quisqui melahuac campa ijcuilijtoc ipan Itlajtol Toteco campa quiijtohua: "Abraham quineltocac Toteco, huan yeca Toteco quiitac ya para itztoc xitlahuac iixpa." Huan sequinoc quitocatlalijque Abraham "ihuampo Toteco".
59002024	Xijmatica ya ni, Toteco quichihua se tlacatl xitlahuac iixpa intla quichihuas tlen cuali, huan ica ya nopa quinext'ia itlaneltoquilis. Ax mochihua xitlahuac iixpa pampa san quiijtohua quineltoca Toteco.
59002025	Queja nopa nojquiya eltoya ica Rahab tlen itztoya huejcajquiya huan achtohuiya tlacanenqui. Toteco quichijqui xitlahuac iixpa ipampa nopa tlen cuali quichijqui tlen quinextili itlaneltoquilis. Pampa Rahab quinseli nopa israelitame tlen yajque tlachiyatoj ipan itlal huan ixtacatzi quintitlanqui ipan seyoc ojtli para quinmanahuis.
59002026	Ya inquimatij intla se tlacatl ax quipiya itonal ipan itlacayo, huajca ya mictoc. Huan se tlacatl tlen quiijtohua quineltoca Toteco, pero ax quichihua tlamantli tlen cuali, ya mictoc itlaneltoquilis.
59003001	Noicnihua, ax cuali para miyac imojuanti inquinequise inmochihuase tlamachtiani tlen Itlajtol Toteco. Achi m'as monequi para tojuanti tlen titlamacht'iaj Itlajtol ma tijchihuaca tlen nel'ia cuali. Pampa Toteco ica achi m'as cuidado techtequitlachilis titlamachtiani que sequinoc tlaneltocani.
59003002	Nochi titlacame quemantzi timocuapolohuaj. Pero intla se tlacatl hueli monahuatis para ax quema quiixpanos seyoc ica tlen quiijtohua, huajca yajaya senquistoc se cuali tlacatl huan nojquiya cuali hueli quinahuatis itlacayo para ax tlajtlacolchihuas.
59003003	Ica se cahuayo, tijtlalil'iaj se tepos camachali pilsiltzi huan ica ya nopa, nopa hueyi cahuayo techneltoquil'ia huan yahui campa tijnequij ma yahui.
59003004	Nojquiya ica huejhueyi cuacanahua ipan hueyi atl, yonque tlaajaca chicahuac huan nopa ajacatl quinequi quihuicas, nopa cuacanahua san yas campa iteco quinequi ma yahui, pampa iteco quinahuat'ia ica nopa tepostli pilsiltzi tlen eltoc itzintla nopa cuacanahua.
59003005	Queja nopa nojquiya ica tonenepil, pampa yonque pilsiltzi ipan totlacayo, mohueyimati ica tlen hueli quichihua. Ica tonenepil huelis tiquijtose tlen tlahuel quincocos sequinoc. Se piltlilelemectzi tlen pehua pilquentzi, huelis quiajsis se hueyi cuatitlamitl, huan quintlamitlatis nopa cuatini.
59003006	Huan tonenepil eltoc queja nopa piltlilelemectzi. Yonque pilsiltzi tonenepil, tlen tiquijtohuaj huelis quintlanahuis miyac campa hueli. Huan yonque tonenepil eltoc se parte tlen totlacayo, nopa tlen quiijtohua huelis quinenpolos nochi totlacayo. Huan nopa Axcualtlacatl tlen nepa mictla techajcomana para ma tiquijtoca tlen hueli, pampa quinequi ma titetlaijilhuica hasta ma tijtlamixolehuaca tonemilis.
59003007	Tlacame huelij quinmaxojtil'iaj nochi tlamantli tlapiyalime huan totome. Huan hasta quinmaxojtilijtoque nochi tlamantli cohuame huan tlamantli tlen itztoque ipan hueyi atl.
59003008	Pero axaca hueltoc quimaxojtil'ia ininnenepil tlacame huan nochi tlen quiijtohuaj. Tlacame ax hueli quinahuatise ininnenepil ma ax molini pampa tlahuel quinequij quiijtose miyac tlamantli tlen fiero. Eltoc queja se cohuatl tlen temitoc ica itencococa.
59003009	Ica tonenepil tijhueyichihuaj Toteco Totata huan ya nopa nel'ia cuali, pero nojquiya ica tonenepil tiquintelchihuaj sequinoc tlacame tlen Toteco quinchijchijtoc ica tlen ya iixcopinca, huan ya nopa fiero.
59003010	Huajca ica san setzi tonenepil tiquijtohuaj tlamantli tlen cuali huan tlamantli tlen fiero. Noicnihua, ax quinamiqui ya nopa.
59003011	Ipan se ameli ax quisa cuali atl se tlalochtli huan teipa poyec atl.
59003012	Noicnihua, se lalax cuahuitl ax hueli temaca mangos. Niyon se xocomeca tzontli ax hueli temaca lalax. Campa meya poyec atl, ax huelis meyas cuali atl. Huajca ax quinamiqui para tonenepil quiijtos tlen ax cuali.
59003013	Intla nel'ia intlalnamiquij huan inquimachil'iaj iojhui Toteco, xijnextica para incuajcualme huan xijchihuaca miyac tlamantli tlen cuali. Huan intla nel'ia intlalnamiquij, amo ximohueyimatica ica tlen inquichihuaj. Queja nopa quena, intenextilise nel'ia inquipiyaj inmotlalnamiquilis.
59003014	Pero intla inquinchicoitaj sequinoc huan san inquinequij inmohueyichihuase inmoseltitzi, huajca amo ximohueyimatica pampa ax neli intlalnamiquij. San inmoistlacahu'iaj intla inmoilhu'iaj intlalnamiquij.
59003015	Toteco tlen itztoc elhuicac ax inmechmacatoc se tlalnamiquilistli queja nopa. ¡Axtle! Nopa tlalnamiquilistli tlen fiero hualajqui ipan tlaltepactli. Queja nopa tlachihuaj tlacame nica, pampa nopa Axcualtlacatl quinmaca nopa tlamantli tlalnamiquilistli tlen fiero.
59003016	Pampa quema tlacame mochicoitaj huan san quinequij mohueyitlalise ininseltitzi, huajca ax tleno quisas cuali huan oncas nochi tlamantli tlajtlacoli.
59003017	Pero nopa tlalnamiquilistli tlen Toteco temaca ax queja nopa. Tlacame tlen quipiyaj nopa tlalnamiquilistli tlen Toteco temaca, quichihuaj tlen senquistoc cuali. Tlayoltlal'iaj huan teicnel'iaj. Quipiyaj ininyolo. Tetlasojtlaj huan techihuil'iaj tlen cuali. Tlen quipiyaj itlalnamiquilis Toteco, ax quinchicoicnel'iaj tlacame, niyon ax quipiyaj ome ixayac.
59003018	Huan campa ni tlacame yahuij onca tlasehuilistli pampa tlayoltlal'iaj huan quichihuaj tlen cuali.
59004001	Inmonajnanquil'iaj huan inmotehu'iaj se ica seyoc, pero ¿para tlen queja nopa? ¿Ica tlachque pehua? Inquichihuaj queja nopa, pampa ipan inmotlalnamiquilis inquinequij miyac tlamantli tlen ax cuali.
59004002	Inquinequij tlen sequinoc quipiyaj huan quema ax inhuelij inquicuij, huajca inquinmict'iaj. Intlaijixtocaj pampa sequinoc tlapijpiyaj huan yeca pehua inquinnajnanquil'iaj huan inmotehu'iaj se ica seyoc. Pero ax inquipiyaj nopa tlen inquinequij pampa ax inquitlajtlanijtoque Toteco ma inmechmaca.
59004003	Huan quemantzi, yonque inquitlajtlan'iaj Toteco ma inmechmaca se tlamantli, yajaya ax inmechmaca pampa inquitlajtlan'iaj ica se imoyolo tlen ax cuali, huan san inquinequij inquinempolose tlen inquitlajtlan'iaj. San inquinequij inquitequihuise ica tlen inmechpactisqu'ia.
59004004	Imojuanti ya inquicajtejtoque Toteco queja se tlacatl tlen quicahua isihua para momecatis. ¿Ax inquimatij, intla inmohuampochihuase ica tlen eltoc ipan ni tlaltepactli, huajca inmochihuase inincualancaitacahua Toteco? Sampa nimechilhuis, aqui hueli tlen quinequi mohuampochihuas ica ni tlaltepactli, mochihua icualancaitaca Toteco.
59004005	¿Inmoilhu'iaj ax tleno quinequi quiijtos campa Itlajtol Toteco quiijtohua: "Itonal Toteco tlen Toteco quitlalijtoc para ma mocahua ipan toyolo techtlasmati huan quinequi ma ax tiquicnelica seyoc, san Toteco"?
59004006	Huan Toteco pampa hueyi iyolo ica tojuanti, ajachica techpalehu'ia ma ax tihuetzica. Huajca Itlajtol Toteco quiijtohua: "Toteco quincocol'ia tlen mohueyimatij, pero quipiya hueyi iyolo ica yajuanti tlen moicnochihuaj iixpa."
59004007	Huajca ximoicnochihua iixpa Toteco. Ximoquetzaca queja intemachme iixpa Axcualtlacatl huan amo xijchihuaca tlen quinequi xijchihuaca, huan yajaya inmechtlalcahuis.
59004008	Ximonechcahuica campa Toteco huan yajaya inmechnechcahuis. Cuali xijmachilica para intlajtlacolchihuani huan xijcahuaca imotlajtlacol. Inquipiyaj ome imoxayac pampa nojquiya inquiicnel'iaj ni tlaltepactli, huajca ximoyolpajpacaca.
59004009	Ximocuesoca miyac huan xichocaca ica tlen inquichihuaj. Inpaquiyayaj ipan inmotlajtlacolhua, pero ama ma mocuepa imotlahuetzquilis ica choquistli. Huan inmopaquilis ma mocuepa cuesoli ipampa nopa tlajtlacoli tlen inquichijtoque.
59004010	Ximoicnochihua iixpa Toteco huan yajaya inmechhueyitlalis.
59004011	Noicnihua, amo ximotlaijilhuica se ica seyoc. Se acajya tlen quitlaijilhu'ia iicni ipan Cristo huan quiijtohua ax cuali, quitlaijilhu'ia itlanahuatil Toteco tlen techilhu'ia ma timoicnelica, huan quiijtohua nopa tlanahuatili ax cuali. Pero ax totequi para tijtlajtolsencahuase nopa tlanahuatili, huan tiquijtose intla cuali o ax cuali. Tojuanti totequi para ma tijneltocaca tlen nopa tlanahuatili technahuat'ia.
59004012	Itztoc san setzi tlen techmaca nopa tlanahuatili, yajaya Toteco Dios, huan san yajaya quipiya tequihuejcayotl para tetlajtolsencahuas. San ya hueli temaquixtis o tetzontlamiltis. Pero imojuanti, ax inquipiyaj tequihuejcayotl para inquintlajtolsencahuase sequinoc.
59004013	Xijtlacaquilica noicnihua. Sequin imojuanti inquiijtohuaj: "Ama o mostla tiyase campa nopa altepetl huan timocahuase nepa se xihuitl. Tijpantise se tequitl huan tijtlanise cuali tomi."
59004014	Ax cuali incamatij queja nopa. Ax inquimatij niyon quentzi tlachque inmopantis mostla. Imoyolis san huejcahuas se tlalochtli. Eltoc queja se ayahuitl tlen nesi se tlalochtli ica ijnaloc huan nimantzi sampa quema tijtlachilis, ayoc nesi.
59004015	Huajca achi cuali inquiijtosqu'iaj: "Intla Toteco quinequi, huajca tiitztose huan titequitise, o tijchihuase ni tlamantli o nopa tlamantli."
59004016	Pero ama, incamatij queja tlen nel'ia mohueyimatij, huan ya nopa ax cuali.
59004017	Huan xiquilnamiquica, intla se acajya quimati tlen xitlahuac para quichihuas, pero ax quichihua, yajaya tlajtlacolchihua.
59005001	Xijtlacaquilica intlapijpiyani. Xichocaca huan xitlahuelchihuaca pampa inquimatij nopa tlaijiyohuilistli tlen inmechchiya.
59005002	Ya palantinemi nochi nopa tlamantli tlen inquipiyaj, huan cuatzipime quicuajtinemij nochi inmoyoyo tlen yejyectzi.
59005003	Imotomi yonque tlen oro huan tlen plata moxixtoc ipan bolsas, huan ya nopa quinext'ia para ax inquinpalehuijtoque tlen teicneltzitzi. Yeca inmotomi inmechnenpolos queja tlitl quitzontlamilt'ia tlen quitlat'ia. Quena, inquipiyaj miyac tlamantli tlen cuali nica, pero nopa miyac tlamantli inmechteilhuise ipan itlamiya tonali para ax intepalehuijtoque.
59005004	Xijtlacaquilica intlapijpiyani, ax ajsitoc inquintlaxtlahuijtoque tlen inmechpalehuiyayaj ica pixquistli ipan imomil. San inquincajcayajtoque. Huajca ama yajuanti inmechteilhu'iaj iixpa Toteco tlen Quipiya Nochi Chicahualistli.
59005005	Ipan nochi inmonemilis ipan ni tlaltepactli, san inquichihuayayaj tlen inmechpactiyaya para ixhuis inmotlanequilis. Intlapijpiyani initztoque queja pitzome tlen quipiyaj miyac tlacualistli mojmostla. Pero queja nopa eltoc para ma motomahuaca para nopa tonal quema ininteco quinmictis.
59005006	Inquinteilhuijtoque huan inquinmictijtoque tlacame tlen cuajcualme tlen ax tleno quichijtoque, niyon ax momanahuijtoque.
59005007	Pero imojuanti tlen innoicnihua, xijpiyaca inmoyolo ica nochi tlen intlaijiyohu'iaj ipan ni tonali quema tijchiyaj ma sampa hualas Tohueyiteco Jesucristo. Ximoilhuica queja se tojquetl tlen quitoca xinachtli ipan imil, huan quipiya iyolo hasta quema tlaahuetzis achtohui huan teipa. Huan teipa quichiya m'as tonali para oncas pixquistli.
59005008	Imojuanti nojquiya xijpiyaca inmoyolo huan ximosemacaca pampa ax huejcahuas para sampa hualas Toteco.
59005009	Noicnihua, amo ximotlaijilhuica se ica seyoc para axaca monequis inmechtlajtolsencahuas, pampa nopa tetlajtolsencajquetl ax huejcahuas para ajsis. Ya monechcahu'ia campa puerta.
59005010	Noicnihua, ximoilhuica tlen itiocamanalojcahua Toteco tlen huejcajquiya itztoyaj. Yajuanti tlayolmelahuayayaj tlen Toteco quinilhuiyaya huan quipixque ininyolo yonque tlaijiyohuiyayaj.
59005011	Tijmatij yajuanti ama nel'ia paquij pampa quiijiyohuijque tlen quinpanoc. Ya inquimatij queja Job tlaijiyohui. Huan inquimatij teipa Toteco nel'ia quichihuili tlen cuali pampa Toteco tlahuel teicnel'ia huan tetlasojtla.
59005012	Pero noicnihua, seyoc tlajtoli tlen nel'ia ipati nimechilhu'ia. Amo xitlatestigojquetzaca para sequinoc m'as ma inmechneltocaca. Amo xijtestigojquetzaca elhuicactli, niyon tlaltepactli. Axaca xijtestigojquetzaca. San xiquijtoca "quena" quema inquinequij inquiijtose, "quena". Huan xiquijtoca "axtle" quema inquinequij inquiijtose "axtle". Queja nopa Toteco ax inmechtlatzacuiltis ipampa inmotlajtol.
59005013	Intla itztoc se campa imojuanti tlen tlaijiyohu'ia, huajca ma momaijto ica Toteco. Tlen paqui ipan Toteco, ma huicaca huan ma quihueyichihuaca Toteco.
59005014	Intla itztoc se tlen mococohua, ma quinnotzaca nopa huehue tlacame tlen tlayacanaj ipan inmotiopa tlen tlaneltocani, huan ma momaijtoca ipan Toteco ipampa tlen mococohua. Huan ma quipoloca aceite ica itequihuejcayo Tohueyiteco Jesucristo.
59005015	Huan quema inmomaijtose ipan Toteco para ma quichicahua nopa cocoxquetl, xijneltocaca para temachtli Toteco quichihuas, huan quichicahuas. Quena, Toteco quitlalanas nopa cocoxquetl. Huan intla nopa cocoxquetl tlajtlacolchijtoc, huajca Toteco quitlapojpolhuis.
59005016	Huajca ximopohuilica se ica seyoc tlachque tlaixpanoli inquichijtoque. Huan se ica seyoc ximomaijtoca ipan Toteco ipampa sesen imojuanti, huan Toteco inmechchicahuas. Quema se tlacatl tlen itztoc xitlahuac iixpa Toteco quitlajtlan'ia Toteco chicahuac para se tlamantli, huajca Toteco quichihuas.
59005017	El'ias, itiocamanalojca Toteco, nojquiya elqui se tlacatl queja tojuanti huan quitlajtlani Toteco chicahuac para ma ax tlaahuetzis. Huan ax tlaahuetzqui ipan ni tlaltepactli para eyi xihuitl huan tlajco.
59005018	Huan teipa sampa quitlajtlani Toteco ma tlaahuetzilti, huan tlaahuetzqui chicahuac huan nochi tlatoctini sampa temacac itlajca.
59005019	Noicnihua, intla se acajya quicajtejtoc Itlajtol Toteco tlen melahuac, huan seyoc quipalehu'ia ma mocuepa ica Toteco,
59005020	huajca xijmatica para yajaya tlen quipalehu'ia nopa tlajtlacolchijquetl para ma mocuepa huan ma quicajtehua iojhui tlen ax cuali, quimanahuijtoc ialma para ax quipantis miquistli. Huan nopa tlacatl quipantis tlapojpolhuili pampa moyolpatlatoc.
60001001	Na niPedro niitlayolmelajca Tohueyiteco Jesucristo. Nimechtlajcuilhuil'ia imojuanti tlen inquicajtejtoque imotlal huan inyajtoque initztotij campa hueli ipan tlaltini Ponto, Galacia, Capadocia, Asia huan Bitinia.
60001002	Huejcajquiya Toteco Totata inmechtlapejpeni pampa ipa quimatiyaya tlachque panosqu'ia teipa. Huan Itonal Toteco inmechiyocacajtoc para inelise intlatzejtzeloltique iixtla. Yeca inquineltocatoque Jesucristo huan inmechyolpajpactoc ica ieso tlen quitoyajqui topampa nochi tojuanti. Ma Toteco quipiya hueyi iyolo ica imojuanti huan ma inmechmaca miyac tlasehuilistli ipan imoyolo.
60001003	Ma tijhueyichihuaca Toteco Dios yajaya tlen iTata Tohueyiteco Jesucristo pampa miyac techtlasojtla, huan yeca techtlacatiltijtoc sampa huan techchihuilijtoc ma tijpiyaca tonemilis tlen yancuic. Huan nochi tlen tijpiyaj eltoc pampa yajaya quiyoliti Jesucristo quema ya mictoya. Huan ama timochixtoque tlachque techmacas teipa,
60001004	pampa nepa elhuicac techchiya tlamantli tlen tlahuel cuali tlen Toteco quiajcojtoc para techmacas teipa. Huan nopa tlamantli huejcahuas para nochipa. Ax palanis, niyon nenpolihuis, niyon sosolihuis.
60001005	Ama pampa inquineltocaj Jesucristo, Toteco inmechmocuitlahuijtinemis ica ichicahualis hasta ajsis nopa san itlamiya tonali. Huan ipan nopa tonali inmechnextilis nochi tlen inmechchiya nepa pampa Toteco inmechmaquixtijtoc tlen imotlajtlacolhua.
60001006	Huajca xiyolpaquica, yonque ama para se tlalochtli monequi inquiijiyohuise miyac tlamantli tlayejyecoli.
60001007	Quena, queja tlacame quiyejyecohuaj oro ipan tlitl para quipiyase oro tlen senquistoc cuali, queja nopa Toteco nojquiya quichihua ica imojuanti. Yajaya quicahuil'ia para ma huala tlaijiyohuilistli para quiyejyecos imotlaneltoquilis para quiitas intla senquistoc inquineltocaj. Quema Toteco quiyejyecohua imotlaneltoquilis, m'as quipatiita huan ax queja oro tlen m'as cuali. Huan intla Toteco quiitas para senquistoc cuali inquineltocaj Jesucristo, huajca ipan nopa tonal quema sampa hualas Tohueyiteco Jesucristo yajaya inmechxochimacas, inmechhueyitlalis huan yajaya quinnextilis nochi quejatza miyac inmechtlepanita.
60001008	Inquiicnel'iaj Jesucristo yonque ax quema inquiitztoque. Huan inquineltocaj yonque ax hueli inquiitaj ama. Nel'ia hueyi nopa paquilistli tlen inquipiyaj ipan imoyolo hasta ax hueli inquinilhuise sequinoc quejatza tlahuel inpaquij.
60001009	Huan pampa inmotemachijtoque ipan ya, yajaya quimaquixti imoalma para ax mocuapolos para nochipa.
60001010	Itiocamanalojcahua Toteco huejcajquiya quiijcuilojque tlen panosqu'ia teipa huan techilhui quejatza Toteco quipiyasqu'ia hueyi iyolo ica tojuanti ipan ni tonali. Pero itiocamanalojcahua ax quimachiliyayaj cuali tlen quiijcuilohuayayaj. Huajca quitemojque huan momachtijque para quimachilise quejatza Toteco techtlajtlacolquixtisqu'ia ama.
60001011	Huan Itonal Tohueyiteco Cristo itztoya ininpani, huan quinmacayaya inintlalnamiquilis para huelque quiijcuilojque huejcajquiya quejatza Cristo tlaijiyohuisqu'ia ipan ni tonali. Huan huejcajquiya nojquiya quiijcuilojque quejatza Cristo quipiyasqu'ia ihueyitilis teipa, quema tlamisqu'ia itlaijiyohuilis. Huan itiocamanalojcahua Toteco quinequiyayaj quimatise ajqueya yajaya tlen tlaijiyohuisqu'ia teipa huan ipan tlachque xihuitl panosqu'ia.
60001012	Toteco quinnextili para nopa tlamantli tlen quiijcuilohuayayaj ax panosqu'ia ipan ininyolis, pero elqui inintequi para tlayolmelahuase tlen panos miyac xihuitl teipa ica nochi tojuanti. Huan yeca teipa Toteco quititlanqui Itonal tlen elhuicac, huan nopa tlacame yajque ica ichicahualis Itonal para inmechnextilise tlen quinequi quiijtos Itlajtol Toteco tlen nopa tiocamanalohuani quiijcuilojque huejcajquiya. Inmechnextilijque nochi nopa tlamantli nelcuajcualtzi tlen Toteco techchihuilijtoc ipan Cristo huan hasta ama elhuicac ehuani nojquiya quinequij quitlachilise quejatza panotiya ni tlamantli.
60001013	Huajca xijmocuitlahuica imotlalnamiquilis para inmoyolilhuise tlen xitlahuac. Cuali ximonahuatica. Huan ica paquilistli ximochiyaca hasta inquiselise nochi nopa tlatiochihualistli tlen Toteco inmechmacas quema sampa hualas Jesucristo.
60001014	Xijchihuaca tlen Toteco inmechilhu'ia pampa iniconehua. Amo xijchihuaca nopa tlamantli ax cuali tlen inquichihuayayaj achtohuiya quema ax tleno inquimachiliyayaj tlen itlajtol Toteco.
60001015	Tlatzejtzeloltic Toteco tlen inmechnotztoc para xiitztoca iniconehua; huajca imojuanti nojquiya xiitztoca intlatzejtzeloltique huan xijchihuaca tlen senquistoc cuali.
60001016	Pampa ijcuilijtoc ipan Itlajtol Toteco campa yajaya quiijto: "Monequi xiitztoca intlatzejtzeloltique pampa na nitlatzejtzeloltic."
60001017	Intla inquitocaxt'iaj Toteco "Totata" quema inquinotzaj, cualtitoc, pero monequi nojquiya inquiimacasise inquiixpanose. Queja nopa monequi inquitlepanitase nochi tonali quema noja innemij ipan ni tlaltepactli campa initztoque queja seyoc altepetl ehuani. Yajaya ax inmechchicoicnelis quema tetlajtolsencahuas. Quintlajtolsencahuas nochi tlacame queja tlen cuali huan tlen ax cuali quichijtoque.
60001018	Achtohuiya inquitoquiliyayaj inintlalnamiquilis tohuejcapan tatahua, pero inquimatij Toteco tlaxtlajqui para inmechmaquixtis tlen nopa yolistli tlen ax ipati tlen inquipixtoyaj. Pero Toteco ax tlaxtlajqui para inmechmaquixtis ica tlen panotehua queja tomi tlen plata o tlen oro. ¡Axtle!
60001019	Yajaya tlaxtlajqui ica ieso Jesucristo tlen quitoyajqui quema mijqui. Huan imiquilis ya onpano hueyi ipati. Quena, queja tlacame quimict'iaj se pilborregojtzi tlen ax tleno quichijtoc para se tlacajcahualistli, nojquiya Cristo mijqui imopampa imojuanti yonque ax quipixqui niyon se itlajtlacol.
60001020	Huejcajquiya quema noja aya oncayaya tlaltepactli, Toteco Dios quitequimacac Cristo para ma huala ipan tlaltepactli huan ma miqui topampa tojuanti tlen techicnel'ia miyac. Huan yeca queja nopa panotoc ipan ni tonali.
60001021	Por tlen Cristo inmechchihuilijtoc, inmotemachijtoque ipan Toteco Dios. Huan pampa Toteco quiyolcuic Cristo quema ya mictoya huan quimacac ihueyitilis, ama imojuanti hueli inquineltocase Toteco huan inmochiyase ipan ya ica temachili.
60001022	Ama inquichihuaj tlen quiijtohua nopa tlajtoli tlen melahuac tlen Toteco, huan yajaya inmechyolpajpactoc para huelis inquinicnelise imoicnihua. Huajca nel'ia ximoicnelica se ica seyoc ica imoyolo cuali iixtla Toteco,
60001023	pampa ya intlacatque sampa. Se tonal tlamis nopa yolistli tlen pejqui quema intlacatque tlen imonana, pero ax quema tlamis nopa yolistli yancuic tlen ama inquipiyaj pampa inquineltocatoque Itlajtol Toteco, pampa Itlajtol Toteco yoltoc huan mocahuas para nochipa.
60001024	Ijcuilijtoc ipan Itlajtol Toteco queja ni: "Nochi tlacame ipan ni tlaltepactli itztoque queja sacatl tlen ax huejcahua. Huan nochi tlamantzitzi tlen tlacame quipiyaj eltoc queja xochitl tlen pilinij. Nochi sacatl huaqui huan nochi xochitl huetzi,
60001025	pero Itlajtol Toteco mocahua para nochipa." Huan ya ni Itlajtol tlen inmechcamahuijtoque.
60002001	Huajca ayoc xitecocolica, niyon xitlacajcayahuaca, niyon amo xijchihuaca ome imoxayac. Ayoc xiquinchicoitaca sequinoc, niyon xiquintlaijilhuica.
60002002	Queja pilconetzitzi quinequij lechi, tlahuel xijnequica Itlajtol Toteco ica nochi ichicahualis para ica inmoscaltise ipan Toteco tlen inmechmaquixtijtoc,
60002003	huan ya inquimatij para hueyi iyolo ica imojuanti.
60002004	Huajca ximonechcahuica campa Cristo, yajaya tlen quipiya yolistli ipan ya. Yonque tlacame ax quiselijque, Toteco Dios quitlapejpeni Cristo huan quiijto para yajaya tlen m'as ipati. Quena, yajaya itztoc queja nopa tetl tlen m'as hueyi huan m'as monequi quema tlacame quichihuaj se cali tlen tetini. Nopa hueyi tetl monequi yohui calnacastla huan ipan ya tlatzquise nochi sequinoc tetini ipan nopa cali.
60002005	Titlaneltocani ya tijpiyaj yolistli yancuic huan tiitztoque queja nopa sequinoc tetini tlen ica Toteco quichihua nopa cali tlen axaca hueli quiita. Monequi timotlatzquilise ipan Cristo tlen mocahua calnacastla. Tiitztoque titotajtzitzi tlen titlatzejtzeloltique. Huan totequi eltoc para tijmacase Toteco tlacajcahualistli. Pero ax tijmacaj tlacajcahualistli tlen tlacame hueli quiitase. Totlacajcahualis eltoc para tijtequipanose, huan tijchihuase nochi tlen technahuat'ia. Huan Toteco quiselis tlen tijmacase pampa Jesucristo ya techpajpactoc.
60002006	Ijcuilijtoc ipan Itlajtol Toteco campa Toteco quiijto ni tlen Cristo, huan quiijtohua: "Queja se calchijquetl achtohui quitlapejpen'ia nopa hueyi tetl tlen yas calnacastla huan ipan quiquetzas ichaj, na ya niquiyocatlalijtoc ipan altepetl Jerusal'en yajaya tlen nijtlapejpenijtoc para elis tlen m'as ipati ipan nochaj. Huan ajqueya quineltocas ax quema mopinahuas pampa quineltocatoc."
60002007	Quena, tojuanti tlen tijneltocaj Cristo, tiquitaj para onpano hueyi ipati. Pero sequinoc tlen ax quineltocaj, san quihuejcamajcahuaj Cristo queja ax tleno ipati. Yeca elis queja ni tlen Toteco quiijtohua ipan Itlajtol: "Nopa hueyi tetl tlen nopa calchihuani quihuejcamajcajque huan quiijtojque ax tleno ipati, yajaya nopa tlen Toteco quitlapejpeni para elis tlen m'as monequi ipan ichaj huan yas calnacastla para quimacas tetili nopa cali."
60002008	Huan nojquiya Toteco camati tlen Cristo ipan Itlajtol campa quiijtohua: "Yajaya elis queja se tetl campa tlacame motepotlamise huan ipan huetzise." Quena, tlacame motepotlamise huan mopolose pampa ax quineltocaj niyon ax quichihuaj tlen quiijtohua Itlajtol, huan quej nopa quipantise nopa tlatzacuiltilistli tlen Toteco ipa quitlalijtoya para ininpantis.
60002009	Pero imojuanti ax inmotepotlamijtoque ipan Itlajtol. Initztoque tlacame tlen Toteco inmechtlapejpenijtoc tlen huejcajquiya. Inmechchijtoc queja se hueyi pamitl tlen totajtzitzi tlen quitequipanohuaj. Initztoque queja se hueyi altepetl tlen tlacame tlatzejtzeloltique. Quena, initlacajhua tlen Toteco inmechcojtoc para inelise iniaxcahua. Huan inmechtequimacatoc xiquinilhuica sequinoc tlacame quejatza ihueyitilis Toteco tlen inmechnotzqui quema innejnemiyayaj ipan ojtli tlen ax cuali huan campa tzintlayohuilotl. Ama inmechchijtoc xinejnemica campa itlahuil tlen cuajcualtzi.
60002010	Achtohuiya ax ineliyayaj itlacajhua, pero ama quena, initlacajhua Toteco. Achtohuiya ax tleno inquimatiyayaj tlen itlasojtlacayo Toteco, pero ama inquiitaj para Toteco inmechtlasojtla miyac.
60002011	Noicnihua tlen nimechicnel'ia. Initztoque ipan ni tlaltepactli pero ax nica inehuani, san inpaxalohuani. Huajca amo xijchihuaca tlen ax cuali tlen inquinequij inquichihuase, pampa nopa tlamantli quitilana huan quitehu'ia imoyolo para ma xijcahuaca Toteco.
60002012	Ximomocuitlahuica miyac para innejnemise xitlahuac ininhuaya tlen ax quineltocaj Toteco. Yonque ama inmechtlaijilhu'iaj huan quiijtohuaj ax incuajcualme, pero teipa quiitase nochi tlen cuali inquichijtinemij huan quineltocase Toteco. Queja nopa yajuanti nojquiya quihueyichihuase Toteco ipan nopa tonal quema yajaya hualas para tetlajtolsencahuas.
60002013	Toteco quinequi xijtlepanitaca nochi tequitl tlen gobierno huan nojquiya xijtlepanitaca nopa hueyi tequihuejquetl tlen quipiya tequihuejcayotl.
60002014	Nojquiya xiquintlepanitaca nochi tequihuejme pampa Toteco quinmacatoc tequihuejcayotl quintlatzacuiltise tlen tlaixpanoj huan para quincualitase tlen quichihuaj tlen cuali.
60002015	Ipaquilis Toteco para xijchihuaca tlen cuali para ax huelis inmechteilhuise nopa tlacame tlen ama inmechteilhu'iaj. Yajuanti ax quipiyaj inintlalnamiquilis huan san huihuitique.
60002016	Ica Cristo ax initztoque queja nopa tlatequipanohuani tlen iniaxcahua inintecohua queja se inintlapiyal. Ax inquipiyaj se imoteco tlen inmechnahuat'ia sesen tlamantli tlen inquichihuase. Initztoque inmajcajtoque para inquitlapejpenise, pero amo xijchihuaca queja sequinoc tlen quitlapejpen'iaj tlajtlacolchihuase pampa majcajtoque. Ama xijtlapejpenica para inquitequipanose Toteco ica nochi imoyolo.
60002017	Xiquintlepanitaca nochi tlacame. Xiquinicnelica imoicnihua ipan Cristo. Xijtlepanitaca Toteco huan xiquimacasica para inquiixpanose. Xijtlepanitaca nopa hueyi tlanahuatijquetl ipan imotlal.
60002018	Xijtlacaquilica imojuanti tlen intlatequipanohuaj tlen iniaxcahua se imoteco nica. Monequi xiquinneltocaca imotecohua huan xiquintlepanitaca. Xiquintlepanitaca tlen cuajcualme huan quipiyaj ininyolo, huan nojquiya xiquintlepanitaca tlen fiero inintlalnamiquilis.
60002019	Quema intlaijiyohu'iaj huan ax tleno inquichijtoque tlen ax cuali, Toteco quicualitas intla inquiselise nopa tlaijiyohuilistli pampa inquitlepanitaj Toteco ipan imoyolo.
60002020	Pero ax ipati iixtla Toteco intla intlajtlacolchijtoque huan yeca inmechtlatzacuilt'iaj huan inquiijiyohu'iaj, pampa ya nopa tlen quinamiqui inquiselisqu'iaj. Pero intla inquichihuaj tlen cuali huan inquiijiyohu'iaj tlaijiyohuilistli tlen ax quinamiqui huan noja inquipiyaj imoyolo, huajca quena, Toteco quicualitas.
60002021	Toteco quitlalijtoc para quemantzi ma titlaijiyohuica. Pampa Cristo tlaijiyohuico imopampa imojuanti huan inmechnextilijtoc queja monequi para xijpiyaca imoyolo quema intlaijiyohu'iaj pampa queja nopa quichijqui ya.
60002022	Cristo ax quema tlajtlacolchijqui, niyon axaca quicajcayajqui.
60002023	Quema tlacame quitlaijiyohuiltiyayaj Cristo, ax tleno quinnanquiliyaya. Quema yajaya tlaijiyohuiyaya, ax temajmatiyaya ica tlen quincuepilisqu'ia teipa. Pero nochipa quincajqui tlen fiero quichihuiliyayaj imaco Toteco tlen tetlajtolsencahua xitlahuac.
60002024	Huan Cristo iselti quihuicac totlajtlacolhua ipan itlacayo quema mijqui ipan nopa cuamapeli. Quichijqui para tojuanti ma tielica queja mijcatzitzi quema acajya technotza ma titlajtlacolchihuaca. Huan intla timijcatzitzi huan ayoc hueli technotza tlajtlacoli, huajca ama huelis tijpiyase tonemilis xitlahuac. Quena, quicocojque Jes'us huan yeca Toteco techchicajqui iixtla.
60002025	Tinejnemiyayaj queja borregojme tlen mocuapolojtoyaj, pero ama timocueptoque ica Toteco, yajaya totlamocuitlahuijca tlen quimocuitlahu'ia toalma.
60003001	Nojquiya xijtlacaquilica insihuame. Intla se sihuatl quipiya ihuehue, ma quicahuili ihuehue para ma quiyacana. Huan intla quej nopa quichihua, yonque se quipiya ihuehue tlen ax quineltoca itlajtol Toteco, ihuehue quiitas para cuali iyolis isihua, huan ica yolic quineltocas Toteco yonque ax tleno isihua quiilhu'ia.
60003002	Quiitase senquistoc cuali tlen inquichihuaj huan quejatza tlahuel intlatlepanitaj.
60003003	Ax tlahuel ximocuatotonica para se imoyejyejca tlen inmotlalilise imopani. Amo ximocuesoca quejatza inmoxilhuise, huan tlachque tlamantli oro inmotlalilise huan tlachque yoyomitl patiyo inmoquentise.
60003004	M'as cuali xijtemoca se imoyejyejca tlen eltoc ipan imoyolo. Xijpiyaca teicnelili ica nochi huan nochipa ximoechcapanoca para queja nopa inquipiyase imoyejyejca tlen ax quema tlamis, pampa ya nopa tlen ipati iixtla Toteco.
60003005	Sihuame tlen tlatzejtzeloltique huejcajquiya queja nopa quitemojque se ininyejyejca tlen ininyolijtic. Yajuanti mochixque ipan Toteco huan quincahuilijque ininhuehuejhua ma quinyacanaca.
60003006	Queja nopa nojquiya quichijqui Sara, pampa quineltoquili Abraham tlen elqui ihuehue huan quinotzqui "noteco". Huan initztose queja Sara intla inquichihuase tlen xitlahuac. Huan queja nopa ax aqui monequis quiimacasis tlen ihuehue quichihuilis.
60003007	Nojquiya xijtlacaquilica intlacame. Xiitztoca ica cuali ininhuaya imosihuajhua huan xiquintlepanitaca. Xijmachilica para yajuanti ax tetic inintlacayo queja titlacame, pero Toteco quinsel'ia sihuame san se queja techsel'ia titlacame huan nojquiya quinmaca yolistli yancuic pampa hueyi iyolo ica nochi tojuanti. Intla se ax quitlepanitas isihua, Toteco ax quicaquis quema momaijtos.
60003008	Huajca para nijtlamiltis, monequi nochi imojuanti inquipiyase san se imoyolo. Xijpiyaca hueyi imoyolo se ica seyoc. Ximoicnelica queja inicnime. Ximotlasojtlaca huan ximoicnochihuaca.
60003009	Amo xiquincuepilica tlacame tlen fiero inmechchihuil'iaj. Amo xiquintlaijilhuica tlen inmechtlaijilhu'iaj, pero xiquinchihuilica tlen cuali huan xijtlajtlanica Toteco ma quintiochihua. Inquimatij Toteco inmechnotztoc para iniaxcahua para inmechtiochijtinemis quema inquichijtinemij tlen ipaquilis.
60003010	Ijcuilijtoc ipan Itlajtol Toteco campa quiijtohua: "Aqui quinequi itztos ica cuali huan quipiyas paquilistli ma ax tetlaijilhui huan ma ax istlacati.
60003011	Ma quicajtehua tlen fiero huan ma quichihua san tlen cuali. Ma quichihua campeca para itztos ica cuali ica nochi tlacame, huan nojquiya ma quinpalehui sequinoc ma itztoca ica cuali se ica seyoc.
60003012	Pampa Toteco quinmocuitlahu'ia tlen quichihuaj tlen xitlahuac iixtla, huan quincaqui quema momaijtohuaj. Pero Toteco moicancuepa ica tlen quichihuaj tlen ax cuali."
60003013	Intla inquichijtinemise tlen cuali ica nochi imoyolo, Axaca inmechchihuilis se tlenijqui.
60003014	Huan yonque tlacame inmechtlaijiyohuiltisqu'iaj pampa inquichihuaj tlen cuali, Toteco inmechtlaxtlahuis. Huajca amo xiquinimacasica sequinoc, niyon amo ximocuesoca ica tlen pano.
60003015	San ya ni monequi xijchihuaca. Xijhueyimatica Cristo ipan imoyolo huan san yajaya xijmatica para imohueyiTeco. Ximocualchijchijtoca quejatza intlananquilise intla se tlacatl inmechtlajtlanis para tlen inmotemach'iaj ipan Cristo, pero xijnanquilica ica yamanic huan ica tlatlepanitacayotl.
60003016	Xijpiyaca imoyolo ica nochi, huan queja nopa yajuanti tlen inmechtlaijilhu'iaj mopinahuase, pampa quiitase para cuali imonemilis pampa inquitoquil'iaj Cristo.
60003017	Pampa achi m'as cuali intlaijiyohuise pampa inquichijtoque tlen cuali, intla queja nopa ipaquilis Toteco, huan ax intlaijiyohuise pampa inquichijtoque tlen fiero.
60003018	Pampa Cristo nojquiya tlaijiyohui huan mijqui san sempatzi, huan ica imiquilis tlaxtlajqui tlen monejqui ipampa totlajtlacolhua nochi titlacame para nochipa. Quena, yajaya tlen senquistoc cuali mijqui topampa tojuanti tlen titlaixpanoni, huan ya nopa quichijqui pampa quinejqui techhuicas campa Toteco. Huan yonque tlacame quimictijque itlacayo, itonal quichijqui para sampa ma moyolcuis.
60003019	Huan elqui itonal Cristo tlen yajqui huan quincamahui nopa tonalme tlen tzactoque.
60003020	Ya ni inintonalhua yajuanti tlen huejcajquiya ax quitlepanitaque Toteco ipan nopa tonali quema Toteco quipixqui iyolo huan quichixqui para miyac tonali para No'e ma quichihua nopa hueyi cuacanahua. Momaquixtijque san chicueyi tlacame quema nopa atl quitlejcolti inincuacanahua.
60003021	Huan nopa atl techilnamiquilt'ia tlen quejatza ama timocuaalt'iaj ipan atl quema timomaquixt'iaj. Ax timocuaalt'iaj para ma quipajpaca tlen soquiyo ipan totlacayo, pero timocuaalt'iaj para tijnextilise para ica nochi toyolo tijtlajtlan'iaj Toteco ma techyolpajpaca. Huan quena, Toteco techmaquixt'ia ipampa tlen Jes'us quichijqui quema mijqui huan moyolcuic.
60003022	Huan ama Jesucristo yajtoc elhuicac huan mosehuijtoc inejmatl Toteco Dios campa m'as quipiya tlatlepanitacayotl. Huan nopano quichihuaj ipaquilis nochi elhuicac ehuani huan nojquiya yajuanti tlen inintoca tlen quipiyaj tequihuejcayotl huan tlen quipiyaj chicahualistli.
60004001	Cristo tlaijiyohui ipan itlacayo quema mijqui, huajca ma timoyolilhuica queja ya tlaijiyohui huan ma ax tiquimacasica intla monequi titlaijiyohuise. Tlacame tlen ipan ininyolo mocualtlalijtoque para tlaijiyohuise pampa iaxcahua Toteco ayoc quinequij tlajtlacolchihuase.
60004002	Intla intlaijiyohu'iaj, ayoc inquichihuase tlen ax cuali tlen imotlacayo quinequi quichihuas. Ipan ni tonali tlen mocahua para noja initztose ipan tlaltepactli, inquichijtinemise tlen ipaquilis Toteco.
60004003	Ya inpanotoque miyac tonali quema inquichihuayayaj miyac tlajtlacoli queja quichijtinemij tlacame tlen ax quiixmatij Toteco. Inquichihuayayaj miyac tlajtlacoli tlen quinequiyaya imotlacayo. Inihuintiyayaj, huan intlahuejchihuayayaj, huan inyohuiyayaj ipan ilhuitl campa tlahuel inontlaiyayaj. Inquintlepanitayayaj tlamantli tlen tlacame quinchijtoque, huan inquinitayayaj queja dioses, huan ya nopa Toteco ax quinequi quiitas.
60004004	Pero ama ayoc inquichihuaj. Ayoc intlajtlacolchijtinemij ica tlen eliyayaj imohuampoyohua, huan yeca yajuanti san inmechsentlachil'iaj huan inmechtlaijilhu'iaj.
60004005	Pero Toteco quintlajtolsencahuas pampa yajaya mocualtlalijtoc para quintlajtolsencahuas tlen yoltoque huan tlen mictoque.
60004006	Yeca quincamahuijque itlajtol Toteco ica tlen ama mictoque para yonque inintlacayohua quiselijque nopa tlatzacuiltili tlen miquistli queja nochi titlacame timiquij, ama itztoque ipan inintonal queja Toteco itztoc.
60004007	Ya monechcahu'ia nopa tonali quema tlamis tlaltepactli. Huajca monequi inquipiyase cuali imotlalnamiquilis huan ximonahuatica cuali para huelis inmomaijtose ica Toteco queja monequi.
60004008	Huan tlen achi m'as ipati, monequi ximoicnelica miyac se ica seyoc, pampa se tlen quiicnel'ia ne seyoc quitlapojpolhu'ia yonque nopa seyoc quiixpano miyac huelta.
60004009	Ximoselica se ica seyoc quema inmopaxalohuaj. Xiquintlamacaca huan xiquinmacaca campa mocahuase tlaneltocani tlen ajsij campa imojuanti, huan amo ximocuesijcaitaca.
60004010	Toteco inmechmacatoc sesen imojuanti imoyajatil tlen monequi para inquichihuase sesen tlamantli imotequi ipan nopa tlasentilistli tlen tlaneltocani. Huajca ica nopa yajatili tlen inquiselijtoque pampa hueyi iyolo Toteco, ximopalehuica se ica seyoc para initztose inincualtequipanojcahua.
60004011	Intla se tlen imojuanti quipiya itequi para camatis itlajtol Toteco, ma camati queja elisqu'ia Toteco tlen camati ipan ya. Intla se tlen imojuanti quipiya itequi para quinpalehuis sequinoc, ma quinpalehui ica nopa chicahualistli tlen Toteco quimaca. Queja nopa nochi tlen inquichihuaj elis para ihueyitilis Toteco Dios, huan huelis tijhueyitlalise pampa tlen Jesucristo techchihuilijtoc. Yajaya quipiya nochi hueyitilistli huan nochi tequihuejcayotl para nochipa. Huan itequihuejcayo ax quema quipiyas itlamiya. Quena, queja nopa eltos.
60004012	Noicnihua tlen nimechicnel'ia, amo ximosentlachilica pampa tlahuel intlaijiyohu'iaj. Amo ximoilhuica para san imojuanti tlen queja nopa inmechpano.
60004013	Pero xipaquica quema intlaijiyohu'iaj pampa Cristo nojquiya tlaijiyohui huan inmechcahuilijtoc inquimatise se quentzi tlaijiyohuilistli queja ya quimatqui. Huan yeca quema yajaya hualas huan nochi imojuanti inquiitase ihueyitilis, nel'ia miyac inpaquise.
60004014	Intla sequin inmechtlaijilhu'iaj pampa inquineltocaj Cristo, xijpiyaca paquilistli huan xijmatica nopa cuajcualtzi Itonal Toteco mocahua ipan imoyolo. Huan xijmatica yonque yajuanti quitlaijilhu'iaj Toteco, imojuanti inquihueyichihuaj.
60004015	Intla intlaijiyohu'iaj, ma ax eli pampa intemictijtoque o intlaxtectoque. Ma ax eli pampa inquichijtoque tlen ax cuali o pampa incalactoque campa ax monequi.
60004016	Pero intla intlaijiyohu'iaj pampa iniaxcahua Cristo, amo ximopinahuaca. Xijpaquilismacaca Toteco pampa tlacame quimatij iniaxcahua.
60004017	Ya ajsic tonali para Toteco tetlajtolsencahuas. Achtohui techtlajtolsencahuas tojuanti tlen tiiconehua. Huan intla monequi techtlajtolsencahuas tojuanti tlen tiiconehua, san ximoilhuica quejatza tlahuel quintlatzacuiltis yajuanti tlen ax quema quineltoquilijtoque tlen technahuat'ia itlajtol.
60004018	Quisas queja ijcuilijtoc ipan Itlajtol Toteco campa quiijtohua: "Intla ica ohui momaquixtise tlacame tlen itztoque xitlahuaque iixtla Toteco, huajca nel'ia fiero elis para tlen ax quitlepanitaj Toteco huan tlajtlacolchihuaj miyac."
60004019	Huajca intla ama intlaijiyohu'iaj pampa queja nopa ipaquilis Toteco, ximotemacaca ipan Toteco, yajaya tlen techchijchijqui huan tlen senquistoc temachtli. Huan teipa xijsenhuiquilica xijchijtinemica tlen cuali.
60005001	Ama nimechcamahuis inhuehue tlacame tlen intlayacanaj ipan tiopantini tlen tlaneltocani. Na nojquiya nise huehue tlacatl tlen nitlayacanquetl queja imojuanti. Huan niquitac Cristo quema tlaijiyohui huan mijqui. Nojquiya nijselis tlen quinamiqui para na ipan nopa tonali quema Cristo mocuepas huan nochi quiitase ihueyitilis.
60005002	Queja tlacame quinmocuitlahu'iaj ininborregojhua, monequi inhuehue tlacame xiquinmocuitlahuica itlacajhua Toteco tlen itztoque imomaco. Xiquinmocuitlahuica ica paquilistli huan ica cuali imoyolo, pampa ya nopa quipact'ia Toteco. Amo ximoilhuica para Toteco inmechfuerzajhuisqu'ia, pampa ax neli. Niyon amo xijchihuaca pampa inquinequij inquitlanise tomi. Xijchihuaca pampa tlahuel inquinequij inquitequipanose Toteco.
60005003	Amo xiquinnahuatica tlen itztoque imomaco queja initztosqu'iaj inintecohua. Pero xiquinnextilica se cuali ojtli para ma quitoquilica.
60005004	Huan quema Toteco, nopa Hueyi Tlamocuitlahuijquetl hualas, yajaya inmechmacas se corona tlen tlahuel yejyectzi huan tlen ax nenpolihuis.
60005005	Intelpocame, nojquiya xiquincahuilica nopa huehue tlacame ma inmechyacanaca. Huan nochi imojuanti ximoicnochihuaca huan ximopalehuica se ica seyoc pampa ijcuilijtoc ipan Itlajtol Toteco campa quiijtohua: "Toteco ax quincualita tlen mohueyimatij, pero hueyi iyolo ica tlen moicnochihuaj iixtla."
60005006	Huajca ximoicnochihuaca iixtla Toteco tlen quipiya hueyi chicahualistli huan yajaya inmechhueyitlalis quema yajaya quiijtos para ya ajsic tonal.
60005007	Xiquilhuica Toteco nochi imocuesol huan xijcahuaca imaco, pampa yajaya inmechmocuitlahu'ia.
60005008	Nochipa ximotlalnamictica huan xitlachixtoca, pampa Axcualtlacatl, yajaya imocualancaitaca, nemi campa hueli queja se tecuani tlen quitemojtinemi ajqueya huelis quitzontlamiltis.
60005009	Chicahuac xijtehuica para ax inmechtlanis. Ximotetilica huan xijneltocaca Toteco ica nochi imoyolo. Xiquinilnamiquica toicnihua ipan Cristo campa hueli ipan ni tlaltepactli nojquiya tlaijiyohu'iaj san se queja imojuanti.
60005010	Huan quema ya intlaijiyohuijtose se quentzi, Toteco tlen hueyi iyolo imohuaya inmechchihuas inchicajtoque huan intemachme. Huan inmechmacas yancuic chicahualistli huan tetili pampa inmotlatzquilijtoque ipan ya. Yajaya Toteco tlen inmechnotzqui para inquipiyase imoparte ipan ihueyitilis tlen huejcahuas para nochipa nepa campa tlayejyeca. Huan nochi quichijqui pampa initztoque ipan Jesucristo.
60005011	Yajaya quipiya nochi hueyitilistli huan nochi tequihuejcayotl para nochipa. Huan itequiticayo ax quema quipiyas itlamiya. Quena, quej nopa eltos.
60005012	Ica itlapalehuil Silvano nimechtlajcuilhuijtoc ni pilamatlajcuiloltzi. Yajaya se toicni tlen temachtli ipan Cristo. Nimechtlajcuilhuijtoc para nimechyolchicahuas huan nimechilhuis para melahuac hueyi iyolo Toteco ica tojuanti yonque tlen hueli tlaohuijcayotl techpanotihuala.
60005013	Imoicnihua tlen itztoque ipan nopa tiopa tlen tlaneltocani ipan altepetl Babilonia inmechontlajpalohuaj. Toteco nojquiya quintlapejpenijtoc queja inmechtlapejpenijtoc imojuanti. Nojquiya Marcos tlen niquita queja nocone, inmechontlajpalohua.
60005014	Ximotlajpaloca huan ximotzoponica ica se tlatlepanitacayotl tlen tlatzejtzeloltic pampa inmoicnel'iaj ipan Cristo. Toteco ma inmechmaca tlasehuilistli ipan imoyolo nochi imojuanti tlen initztoque ipan Jesucristo. Queja nopa ma eli.
61001001	Na niSim'on Pedro. Na niitlatequipanojca huan niitlayolmelajca Jesucristo. Nimechtlajcuilhuil'ia imojuanti tlen Jesucristo inmechpalehuijtoc xijneltocaca ica nochi imoyolo queja tojuanti tijchihuaj. Huan Jesucristo inmechmacatoc tlaneltoquilistli pampa yajaya xitlahuac, huan yajaya itztoc Dios huan Totemaquixtijca.
61001002	Toteco noja m'as ma quipiya hueyi iyolo imohuaya huan mojmostla ma inmechmaca miyac tlasehuilistli ipan imoyolo para m'as inquinixmajtiyase Toteco Totata huan Toteco Jes'us.
61001003	Tohueyiteco Cristo ica ihueyi chicahualis techmacatoc nochi tlen monequi para huelis tinejnemise cuali huan tiitztose m'as queja ya. Ya tijpiyaj nochi tlen monequi pampa tiquixmatij Cristo, yajaya tlen technotztoc para se tonal tijselise tlen ihueyitilis huan para se tonal ma tiitztoca cuali queja ya.
61001004	Huan pampa yajaya quipiya ihueyitilis huan yajaya senquistoc cuali, techtencahuilijtoc miyac tlamantli tlen tlahuel hueyi huan tlen tlahuel cuali. Quiijtojtoc para huelis techmaquixtis tlen nopa fiero tlamantli tlen tlacame ipan ni tlaltepactli quichijtinemij pampa tlahuel quinequij tlajtlacolchihuase. Huan quiijtojtoc techmacas se yolistli yancuic queja Toteco quipiya. Quena, queja nopa techtencahuili.
61001005	Yeca amo san xijneltocaca Toteco, pero mojmostla xijpixtiyaca imonemilis m'as xitlahuac. Huan amo san xinemica nel'ia xitlahuac, pero nojquiya mojmostla m'as xijmajtiyaca tlen Toteco quinequi xijchihuaca.
61001006	Huan quema inquimatise cuali tlen Toteco quinequi xijchihuaca, huajca m'as inmonahuatise huan inmotlachilise para ax intlajtlacolchihuase. Huan tlen cuali monahuat'iaj para ax tlajtlacolchihuase, teipa m'as quipiyase ininyolo para quiijiyohuise tlen huala. Huan tlen cuali quipiyaj ininyolo, teipa itztose m'as queja Toteco.
61001007	Huan quema se itztoc m'as queja Toteco, m'as moilhuijtinemis tlen sequinoc huan quejatza huelis quinpalehuis. Huan intla tiquinpalehuijtiyase sequinoc, teipa nel'ia tiquinicnelise queja Toteco quinequi.
61001008	Intla queja ni inmoscaltijtiyase ipan nochi ni tlamantli, huajca cuali inquiixmatise Tohueyiteco Jesucristo. Huan Toteco inmechtequihuis ipan itequi huan nochi tlen inquichihuase para Toteco quisas cuali.
61001009	Pero se tlen ax moscalt'ia ipan Toteco huan ax hueli quichihua ni tlamantli itztoc queja se popoyotzi o queja se tlen ax hueli tlachiya huejca. Yajaya ya quiilcajtoc para Toteco quipajpaquili iyolo tlen nopa tlajtlacoli tlen achtohuiya quichihuayaya.
61001010	Huajca noicnihua, xinemica nel'ia cuali para inquinextise para Toteco temachtli inmechtlapejpenijtoc huan inmechnotztoc para inelise iniaxcahua. Intla inquichijtinemij ni tlamantli tlen nimechilhuijtoc, ax quema inhuetzise ipan tlajtlacoli.
61001011	Huan Tohueyiteco Jesucristo, yajaya Totemaquixtijca, tlen tlanahuatis para nochipa, inmechcaltlapos nepa elhuicac huan inmechselis ica paquilistli quema inajsitij.
61001012	Nochipa nimechilnamiquiltis tlen ni tlamantli yonque nel'ia ya inquimatij huan ya inmotlatzquilijtoque ipan nopa tlen melahuac tlen inmechmachtijtoque.
61001013	Pero nimoilhu'ia cuali para nimechilnamiquiltijtinemis tlen ni tlamantli quema noja niitztos para ax quema inquiilcahuase.
61001014	Pampa nijmati monechcahu'ia nopa tonal para nimiquis pampa queja nopa Tohueyiteco Jesucristo ya nechnextili.
61001015	Huajca nijchihuas campeca para nimechilnamiquiltis ajachica quejatza monequi innejnemise nel'ia cuali para ax inquiilcahuase quema ya nimictos.
61001016	Tojuanti ax timechpohuiliyayaj cuentos tlen san tijsencajtoyaj quema timechilhuijque tlen ihueyi chicahualis Jesucristo huan para yajaya sampa hualas ipan tlaltepactli. ¡Axtle! Na ihuaya ne sequinoc tiquitztoque ihueyitilis ica toixtiyol.
61001017	Tojuanti tijcajque quema Toteco Dios quihueyimatqui Jesucristo tlen elhuicac huan quinextili miyac tlatlepanitacayotl. Quena, Toteco Totata tlen onpano hueyi huan cuajcualtzi camatqui tlen nepa campa tlayejyectzi huan quiijto: "Ya ni Nocone tlen niquicnel'ia huan nipaqui miyac ica tlen quichihua."
61001018	Quema tiitztoyaj nepa ipan nopa tepetl tlatzejtzeloltic campa technextili ihueyitilis, toseltitzitzi tijcajque quema Toteco Dios quiijto ni tlajtoli tlen elhuicac.
61001019	Huan para tojuanti tlen tiquitaque, quichijqui noja m'as temachtli nopa tlajtoli tlen quiijcuilojque itiocamanalojcahua Toteco huejcajquiya. Yeca monequi san tequitl initztose para inquitlacaquilise tlen quiijcuilojtoque pampa inintlajtol eltoc queja se tlahuili tlen tlatlanext'ia campa tzintlayohua. Xijtlacaquilica inintlajtol hasta quema Jesucristo sampa hualas. Ipan nopa tonal yajaya elis queja se tlahuili tlen nel'ia chicahuac, huan elis queja yajaya cahuantos ipan imoyolo.
61001020	Pero xijmatica para niyon se tlamantli ipan Itlajtol Toteco tlen itiocamanalojcahua quiijcuilojque huejcajquiya, ax hualajqui tlen nopa tiocamanalohuani ininseltitzi,
61001021	niyon hualajqui pampa nopa tiocamanalohuani quinequiyayaj quiijtose tlen panos teipa. ¡Axtle! Elqui Itonal Toteco tlen quinilhuijtiyajqui nopa tlatzejtzeloltique tlacame tlen Toteco quinequiyaya ma quiijcuiloca.
61002001	Huejcajquiya nojquiya itztoyaj israelitame tlen istlacatiyayaj huan motocaxtiyayaj itiocamanalojcahua Toteco, pero ax neli. Huan queja nopa nojquiya itztose istlacatica tlamachtiani campa imojuanti. Huan ixtacatzi tlamachtise tlen ax neli huan tlen quinsemanas nochi tlen quiselise inintlamachtil. Hasta quiijtose ax quiixmatij Tohueyiteco tlen quincojqui. Huan quipantise se hueyi tlatzacuiltili tlen nimantzi quintzontlamiltis.
61002002	Huan miyac tlacame quintoquilise nopa istlacatini ipan ininnemilis tlen fiero huan quichihuase miyac tlamantli ininhuaya tlen ax ininnamic. Huan yeca sequinoc tlacame quitlaijilhuise nopa ojtli tlen melahuac tlen Toteco techilhui ma tijtoquilica.
61002003	Huan pampa nopa istlacatini quinequise imotomi, inmechcajcayahuase ica miyac tlajtoli tlen ax neli. Toteco huejcajquiya quiixtlalijtoc inintlatzacuiltilis huan temachtli quinajsis. Nechcatitoc nopa tonal para quintlamiltis.
61002004	Toteco ax quintlapojpolhui nopa elhuicac ehuani tlen tlajtlacolchijque. Quinmajcajqui hasta mictla, huan quintzajqui ipan tzintlayohuilotl huan nepa mochiyaj hasta nopa tonal quema Toteco quintlajtolsencahuas.
61002005	Nojquiya Toteco ax quintlapojpolhui nopa tlacame tlen itztoyaj huejcajquiya, pero quititlanqui se tlahuelatl para quinisahuis nochi nopa ax cuajcualme. San quinmaquixti No'e huan chicome m'as. Huan No'e quinyolmelahuayaya sequinoc quejatza huelisqu'iaj itztosqu'iaj xitlahuac iixtla Toteco.
61002006	Huan Toteco nojquiya quintlatzacuilti nopa fiero tlacame ipan altepetini Sodoma huan Gomorra. Quintlamitlati yajuanti huan inialtepehua huan teipa san mocajqui cuanextli. Ica tlen quinchihuili, Toteco technextilijtoc tlachque elis ininpantis nochi ax cuajcualme.
61002007	Pero Toteco nojquiya ipan nopa tonali quimaquixti Lot tlen nopa fiero altepetini pampa yajaya elqui se tlacatl tlen itztoya xitlahuac iixtla. Huan nel'ia tlaijiyohuiyaya miyac mojmostla ipampa nopa fiero tlacame pampa san quichihuayayaj tlen fiero tlen inintlacayo quinequiyayaj quichihuase.
61002008	Huan cuali Lot itztoya ininhuaya nopa fiero tlacame, huan mojmostla quiyolcocohuayaya tlen fiero quiitayaya huan tlen fiero quicaquiyaya.
61002009	Yeca tiquitaj Toteco quimati quejatza quinmaquixtis cuali tlacame ipan tlen hueli tlayejyecoli. Huan nojquiya Toteco quimati quejatza quintlatzacuiltijtiyas fiero tlacame hasta ajsis hora para quintlajtolsencahuas.
61002010	Huan achi m'as Toteco quintlatzacuiltis fiero tlacame tlen quichihuaj san tlen inintlacayo quinequi huan yajuanti tlen quincocol'iaj nochi tlen quipiyaj tequihuejcayotl. Nopa tlacame mohueyimatij huan mosisin'iaj. San quichihuaj tlen yajuanti ininseltitzi quinequij. Ax majmahuij para quinistlacahu'iaj ajacame tlen quipiyaj m'as chicahualistli queja yajuanti.
61002011	Pero niyon nopa elhuicac ehuani tlen quipiyaj m'as chicahualistli huan tequihuejcayotl, ax quema quintlaijilhu'iaj ajacame iixtla Toteco.
61002012	Pero nopa istlacatica tlamachtiani itztoque queja tlapiyalime tlen ax quipiyaj inintlalnamiquilis. Tlapiyalime san quichihuaj tlen inintlacayo quinequi, huan ax hueli moyolilhu'iaj achtohui tlachque ininpantis, huajca ax ohui tiquinmasiltise huan tiquinmictise. Huan san se eli ica nopa tlamachtiani, nimantzi quintlaijilhu'iaj ajacame pampa ax quimachil'iaj ininchicahualis. Huan yeca nopa tlamachtiani mopolose san queja tlapiyalime.
61002013	Yajuanti quintlaijiyohuilt'iaj tlen quincajcayahuaj, huan huajca para inintlaxtlahuil nojquiya tlaijiyohuise. Ica ininpaquilis quichijtinemij tlen m'as fiero tlamiyacapa quema tonaya. Yajuanti eltoque queja se mancha ipan imoyoyo tlen cuali. Yajuanti se pinahualistli campa imojuanti, pampa yohuij ipan imoilhui queja cuajcualme quema intlacuaj san sejco, pero quema itztoque campa mesa, inmechhuetzquil'iaj quejatza inmechcajcayajtoque.
61002014	Yajuanti ax quema quiitaj se sihuatl huan ax quiixtocaj. Ax quema tlaxicohuaj para tlajtlacolchihuase. Quinyoltilanaj tlen aya nelcuali quineltocaj Toteco para ma tlajtlacolchihuaca ininhuaya. Nochi tlen quiitaj, quinequij moaxcatise. Toteco ya quintelchijtoc huan inintlatzacuiltilis ya quinchiya.
61002015	Mocuapolojtoque pampa quicajtejtoque nopa ojtli xitlahuac. Quichijtoque queja Balaam icone Beor tlen huejcajquiya quipactiyaya quitlanis tomi ica nopa tlamantli fiero tlen quichijqui.
61002016	Hasta iburro Balaam camatqui huan quiajhuac pampa yohuiyaya para m'as tlajtlacolchihuas, yonque burrojme ax hueli camatij. Pero Toteco quichijqui para nopa burro ma camati queja titlacame ticamatij, huan quitzacuili nopa tiocamanalojquetl Balaam para ax quichihuas m'as tlamantli tlen ax xitlahuac.
61002017	Ni tlacajcayahuani itztoque queja se ameli tlen ax quipiya atl. Itztoque queja mixtli tlen nesi para quihualicasqu'ia atl, pero nopa ajacatl san quihuica huan ax tlaahuetzi. Huajca Toteco ya quinsencahuilijtoc inintlatzacuiltilis nopa tlacajcayahuani huan mocahuase campa tlahuel tzintlayohua para nochipa.
61002018	Yajuanti camatij para mohueyimatise, pero nochi quimatij para huihuitic inintlajtol huan ax melahuac. Para quincajcayahuase tlacame tlen yancuic quicajtejtoque tlajtlacoli, nopa fiero tlacame quiijtohuaj para huelis tijchihuase tlen hueli ica tlen ax tonamic para queja nopa quinequij nopa yancuini sampa ma calaquica ipan tlajtlacoli.
61002019	Yajuanti quiijtohuaj huelis quinmalacanise sequinoc, pero yajuanti ininseltitzi itztoque ilpitoque ipan tlen inintlacayo quinequi, pampa se tlacatl mocahua queja itlatequipanojca nopa tlajtlacoli tlen quichijtinemi.
61002020	Miyac tlacame quicaquij tlen Tohueyiteco Jesucristo, Totemaquixtijca, huan quicajtehuaj tlajtlacoli tlen eltoc ipan ni tlaltepactli. Pero intla yajuanti teipa mocuepaj huan sampa moilp'iaj ipan nopa tlajtlacoli huan nopa tlajtlacoli quintlani, itztose m'as fiero teipa que achtohuiya.
61002021	Achi cuali intla ax quimajtosqu'iaj tlen nopa ojtli xitlahuac, pampa nel'ia fiero intla quimatij nopa ojtli tlen cuali huan teipa quinhuejcamajcahuaj nopa miyac tlanahuatili tlatzejtzeloltique tlen Toteco quinmacatoc.
61002022	Ica yajuanti eltoc queja nopa tlajtoli tlen quiijtohua: "Se chichi mocuepas huan quicuas tlen quiisotlatoc. Huan quema quipajpacaj se pitzo, nopa pitzo sampa mocuepas huan momimilos ipan soquitl."
61003001	Noicnihua tlen nimechicnel'ia, ya ni nopa ompa amatlajcuiloli tlen nimechtlajcuilhuijtoc. Ica ni ome nijnequi nimechyolchicahuas para ximoyolilhuica xitlahuac. Huan nijnequi nimechilnamiquiltis tlen ya inquimatij.
61003002	Quena, nijnequi inquiilnamiquise tlen quiijtojque nopa tlatzejtzeloltique tiocamanalohuani huejcajquiya. Nojquiya nijnequi inquiilnamiquise tlen Tohueyiteco Jes'us, Totemaquixtijca, technahuati tiitlayolmelajcahua huan teipa tojuanti timechilhuijque.
61003003	Achtohui xijmatica ya ni. Ipan itlamiya tonali hualase tlacame tlen san quihuetzquilise nochi tlen tijneltocaj, huan quichihuase tlen hueli tlamantli tlajtlacoli tlen inintlacayo quinequij ma quichihuase.
61003004	Inmechilhuise: "Inquiijtohuaj Cristo quiijto sampayano hualas. ¿Canque itztoc? Ax hualajtoc. Pampa nochi tlamantli panotihuala queja ipa panoyaya. Xiquitaca hasta tlen quema pejqui tlaltepactli, huan teipa quema mijque tohuejcapan tatahua, huan teipa hasta ama nochi panotihuala san se huan ax hualajtoc Cristo." Queja nopa inmechilhuise.
61003005	Pero yajuanti quinequij quiilcahuase para Toteco huejcajquiya quichijqui elhuicactli ica itlajtol, huan teipa quichijqui tlali ipan ni tlaltepactli ma tlejco tlen atl, huan quichijqui ica atl.
61003006	Huan yajuanti quiilcahuaj queja Toteco huejcajquiya quintzontlamilti tlen itztoyaj ipan tlaltepactli ica atl ipan nopa tlahuelatl.
61003007	Huan Toteco nojquiya ica itlajtol ya quiniyocatlalijtoc nopa elhuicactli huan ni tlaltepactli tlen ama eltoc para teipa quixolehuas ica se tlitl ipan nopa tonal quema quintlajtolsencahuas tlacame. Huan yajuanti tlen fierojtique yase campa tlitl campa tlaijiyohuise para nochipa.
61003008	Huajca amo xiquilcahuaca ya ni, noicnihua tlen nimechicnel'ia: Toteco quiita se tonal queja elisqu'ia se mil xihuitl. Huan nojquiya Toteco quiita se mil xihuitl queja elisqu'ia san se tonal.
61003009	Toteco ax quiilcajtoc tlen quiijtojtoc queja sequin moilhu'iaj. Techtencahuilijtoc para sampa hualas, huan temachtli hualas. Pero ama yajaya quichiya pampa nel'ia quipiya iyolo ica tojuanti huan quinequi nochi ma timoyolpatlaca huan tijcahuase totlajtlacolhua. Ax quinequi niyon se ma polihui para nochipa.
61003010	Huan nimantzi ajsis nopa tonal quema tiquitase itequihuejcayo Tohueyiteco. Quena, queja se tlaxtejquetl calaqui ipan imochaj quema ax intlachixtoque, nojquiya quema ax inmoilhu'iaj, elhuicactli tlamis. Huan inquicaquise quema tlahuelchihuas queja se hueyi tlitl, huan nochi tlen onca ipan elhuicactli campa sitlalime tlamitlatlas. Huan tlatlas tlaltepactli huan nochi tlen quipiya.
61003011	Huajca pampa ya inquimatij queja ni Toteco quixolehuas nochi tlen onca, monequi xiitztoca intlatzejtzeloltique huan xijchihuaca tlen senquistoc cuali para m'as tiitztiyase queja Toteco.
61003012	Xitlachixtoca para nopa tonal quema nesis itequihuejcayo Toteco huan nojquiya xijchihuaca tlen monequi para ma moisihuilti para ajsis nopa tonali. Quena, ipan nopa tonali nochi elhuicactli campa sitlalime huan nochi tlen eltoc nopano tlatlas huan semanihuis, huan nochi tlen onca atiyas pampa nopa tlitl elis tlahuel totonic.
61003013	Pero tojuanti tijchiyaj nopa yancuic elhuicactli huan tlaltepactli yancuic tlen Toteco techtencahuilijtoc campa nochi quichihuase san tlen xitlahuac.
61003014	Huajca noicnihua tlen nimechicnel'ia, pampa inmochiyaj para panos ni tlamantli, xijchihuaca campeca para ax intlajtlacolchihuase. Xielica senquistoc tlapajpactique iixtla Toteco para axaca huelis inmechteilhuis. Queja nopa Toteco inmechpantis ica tlasehuilistli ipan imoyolo quema mocuepas.
61003015	Huan xiquilnamiquica para Toteco quipiya iyolo huan quichiya para hualas pampa quinequi ma onca m'as tonali para quinmaquixtis tlacame tlen inintlajtlacolhua. Toicni Pablo tlen nochi quiicnel'iaj miyac nojquiya inmechtlajcuilhuijtoc huan inmechilhui san se tlamantli ica nopa tlalnamiquilistli tlen Toteco quimacac.
61003016	Yajaya camatitoc tlen iyolo Toteco ipan sesen iamatlajcuilol yonque quemantzi onca tlen ohui para tijmachilise. Huan sequin tlen ax momacht'iaj Itlajtol Toteco huan aya motlatzquilijtoque ipan ya, quipatlaj itlajtol Pablo huan nochi sequinoc amatini ipan Itlajtol Toteco, yeca yajuanti mopolose.
61003017	Pero ica imojuanti innoicnihua tlen nimechicnel'ia, ya inquimatij ni tlamantli achtohuiya quema aya pano. Huajca monequi intlachixtose para ni tlacame tlen fiero tlen quinequij inmechcajcayahuase ica istlacaticayotl ax hueli inmechhuicase ipan se ojtli tlen ax cuali. Ya inmotlatzquilijtoque ipan Toteco, huajca axaca ma inmechmajcahua.
61003018	Pero ximomachtijtiyaca m'as tlen Tohueyiteco Jesucristo yajaya tlen Totemaquixtijca. Huan m'as xijmachilijtiyaca quejatza yajaya quipiya hueyi iyolo tohuaya. Ma tijhueyichihuaca ama huan para nochipa. Queja nopa ma eli.
62001001	Timechtlajcuilhuil'iaj tlen Jesucristo, yajaya tlen ipa itztoya ipejya nochi tlen onca. Timechilhuise tlen tijcactoque quema yajaya techcamahui huan tlen tiquitztoque ica toixtiyol. Quena, tijtlachilijtoque Jesucristo huan ticajsique ica toma. Yajaya quitocaxt'iaj nopa "Tlajtoli" tlen temaca yolistli.
62001002	Quema yajaya hualajqui, technextili nopa yolistli, huan tiquitaque. Huajca ama timechpohuilise tlen Jesucristo tlen quipiya yolistli para nochipa ipan ya para temacas. Achtohui yajaya itztoya nepa ihuaya Totata huan teipa hualajqui nica campa tojuanti.
62001003	Huajca timechilhuise tlen tiquitztoque huan tlen tijcactoque para imojuanti huan tojuanti huelis tijpiyase paquilistli se ica seyoc ipan Toteco. Huan para nochi san sejco hueli timohuampochihuase ica Toteco Totata huan Icone Jesucristo.
62001004	Ama nimechtlajcuilhuil'ia ni tlamantli nica para san sejco ma tijpiyaca se hueyi paquilistli.
62001005	Huan ya ni nopa tlajtoli tlen Jesucristo techmachti huan ya nopa timechilhu'iaj ama. Toteco Dios yajaya tlahuili, yajaya senquistoc cuali. Ax onca tzintlayohuilotl o tlen ax cuali ipan ya.
62001006	Intla tiquijtohuaj timohuampochijtoque ica Toteco Dios huan noja tinejnemij ipan tzintlayohuilotl, tiistlacatij huan ax tijchihuaj tlen melahuac.
62001007	Pero intla tinemij ipan tlahuili huan tijchihuaj tlen cuali pampa Toteco tlen itztoc tlahuili nemi tohuaya, huajca tijpiyase paquilistli se ica seyoc, huan ieso Jesucristo, Icone Toteco, techyolpajpactinemis tlen nochi tlajtlacoli.
62001008	Intla tiquijtohuaj ax tijpiyaj tlajtlacoli, huajca timocajcayahuaj ica toseltitzi huan ax tijnequij tiquijtose tlen melahuac.
62001009	Pero intla tiquilhuise Toteco totlajtlacolhua tlen tijchijtoque, huajca yajaya temachtli huan quichihua san tlen xitlahuac, huan techtlapojpolhuis totlajtlacolhua huan techyolpajpacas ica nochi tlen ax cuali tijchijtoque.
62001010	Pero intla tiquijtohuaj ax titlajtlacolchijtoque, huajca tijtocaxt'iaj Toteco se istlacatiquetl huan ax tijpiyaj itlajtol ipan toyolo pampa Toteco ya quiijtojtoc tijpiyaj tlajtlacoli.
62002001	Noconehua tlen nimechicnel'ia, nimechtlajcuilhuil'ia nochi ni tlamantli para amo xitlajtlacolchihuaca. Pero intla se acajya tlajtlacolchihuas, tijpiyaj se totlatempalehuijca tlen itztoc iixtla Toteco Totata. Totlatempalehuijca yajaya Jesucristo tlen quichihua san tlen senquistoc cuali.
62002002	Quema Jesucristo mijqui ipan cuamapeli, yajaya elqui nopa tlacajcahualistli tlen tlaxtlajqui ipampa totlajtlacolhua. Huan ax mijqui san topampa tojuanti totlajtlacolhua. Nojquiya mijqui ipampa inintlajtlacolhua nochi tlacame ipan tlaltepactli.
62002003	Huan tijmatij temachtli tiquixmatij Jesucristo, intla tijchihuaj tlen Toteco technahuat'ia.
62002004	Pero intla se quiijtohua quiixmati Toteco huan ax quichihua tlen Toteco technahuat'ia, yajaya se istlacatiquetl huan ax quinequi quiijtos tlen melahuac.
62002005	Pero ajqueya quichihua tlen itlajtol quiijtohua, quiicnel'ia Toteco ica se teicnelijcayotl tlen senquistoc cuali. Huan intla queja nopa titeicnel'iaj huan tijchihuaj tlen technahuat'ia, huajca tijmatij tiitztoque ipan Toteco.
62002006	Huan intla tiquijtohuaj tiitztoque san se ihuaya Jesucristo, monequi tinejnemise cuali queja yaja nejnenqui.
62002007	Noicnihua, ni tlen nimechtlajcuilhuil'ia ax eli se tlanahuatili tlen yancuic. Ni tlanahuatili para ximoicnelica eltoc tlen Toteco ipa inmechnahuati hasta ipejya quema achtohui inquineltocaque Cristo. Huajca ya inquicactoque.
62002008	Pero eltoc queja nimechtlajcuilhu'ia ica se yancuic tlanahuatili. Huan nel'ia monexti ipan iyolis Cristo para quitoquili ni tlanahuatili queja nojquiya nesi para imojuanti inquitoquilijque. Huan yeca eltoc queja ama panotij tzintlayohuilotl campa hueli huan ya tlahu'ia se tlahuili tlen quinext'ia tlen melahuac.
62002009	Intla se tlacatl quiijtohua nemi ipan tlahuili huan quichihua tlen cuali, pero noja quicocol'ia iicni ipan Cristo, huajca ax melahuac tlen quiijtohua. Pampa nopa tlacatl noja nejnemi ipan tzintlayohuilotl huan quichihua tlen ax cuali.
62002010	Pero se tlen quinicnel'ia sequinoc iicnihua ipan Cristo, nejnemi ipan tlahuili huan ax huetzis ipan tlajtlacoli.
62002011	Pero se tlen quicocol'ia seyoc iicni ipan Cristo, itztoc queja se tlen nentinemi ipan tzintlayohuilotl, niyon ax quimati campa yohui pampa tlen ax cuali quitzacuilijtoc itlalnamiquilis.
62002012	Noconehua tlen nimechicnel'ia, nimechtlajcuilhuil'ia ni amatlajcuiloli pampa Toteco ya inmechtlapojpolhuijtoc imotlajtlacolhua ipampa tlen Jesucristo quichijqui.
62002013	Imojuanti intetatme, nimechtlajcuilhuil'ia ni amatlajcuiloli pampa ya inquiixmatij Jesucristo tlen ipa itztoc tlen ipejya nochi tlen onca. Telpocame, nimechtlajcuilhu'ia ni amatlajcuiloli pampa ya inquitlantoque Axcualtlacatl. Noconehua, nimechtlajcuilhuijtoc pampa inquiixmatij Toteco Totata.
62002014	Tetatme, nimechtlajcuilhuijtoc pampa ya inquiixmajtoque yajaya tlen ipa itztoc hasta quema ipejya nochi tlen onca. Telpocame, nimechtlajcuilhuijtoc pampa intetique. Itlajtol Toteco mocahua ipan imoyolo huan ya inquitlantoque Axcualtlacatl.
62002015	Ayoc xiquicnelica tlen tlacame ipan ni tlaltepactli quiicnel'iaj, niyon amo xiquicnelica nopa tlamantli tlen eltoc ipan ni tlaltepactli. Intla se tlacatl quiicnel'ia tlamantli tlen ni tlaltepactli, huajca ax neli quiicnel'ia Toteco Totata.
62002016	Pampa nochi tlamantli tlen onca ipan ni tlaltepactli technotza ma tijchihuaca san tlen totlajtlacolchijca nacayo quinequi quichihuas. Techyoltilana ma tijnequica timoaxcatise nochi tlen tiquitaj, huan techchihuil'ia ma timohueyimatica ica tlen tijpiyaj ipan tonemilis nica. Pero ni tlamantli ax huala tlen Toteco Dios, ya ni huala tlen tlacame ipan ni tlaltepactli tlen ax quiicnel'iaj Toteco.
62002017	Pero panoti ni tlaltepactli huan nochi tlen itztoque ipani, huan nochi nopa tlamantli tlen yajuanti quinequij. Pero ajqueya quichihua tlen Toteco quinequi, itztos para nochipa.
62002018	Noconehua tlen nimechicnel'ia, ya tiitztoque ipan itlamiya tonali. Huan ya inquicactoque para hualas yajaya tlen quitocaxt'iaj Icualancaitaca Cristo, huan ama nel'ia ya monextijtoque miyac icualancaitacahua. Huan ya nopa techmachilt'ia para ya monechcahu'ia nopa itlamiya tonali ipan ni tlaltepactli.
62002019	Ni tlacame tlen quicocol'iaj Jesucristo quisque tlen tojuanti tlen tijneltocaj, pero nel'ia ax quema quineltocaque queja tojuanti. Intla itztosqu'iaj tohuaya ipan Cristo, huajca mocajtosqu'iaj tohuaya, pero quisque para ma nesi nochi tlen mosentil'iaj tohuaya ax san se ica tojuanti.
62002020	Pero imojuanti, ax initztoque queja yajuanti, pampa Toteco inmechmacatoc Itonal huan inquimatij nochi tlen melahuac.
62002021	Huajca ax nimechtlajcuilhu'ia ya ni pampa ax inquimatij tlen melahuac. Nimechtlajcuilhuil'ia pampa inquimatij, huan ax onca niyon se istlacaticayotl ipan tlen melahuac.
62002022	Nochi tojuanti tijmatij ajqueya istlacati. Istlacatij tlen quiijtohuaj Jes'us ax ya nopa Cristo tlen Toteco techilhui techtitlanilisqu'ia. Tlen queja nopa quiijtohuaj nel'ia icualancaitacahua Cristo huan ax quiixmatij Toteco Dios, niyon ax quiixmatij Icone.
62002023	Intla se tlacatl quiijtohua ax quiixmati Icone Toteco, huajca nojquiya ax quiixmati iTata. Pero intla se acajya tlayolmelahua para quineltoca para Jesucristo nel'ia itztoc Icone Toteco, huajca nopa tlacatl nojquiya quiixmati Toteco Dios.
62002024	Huajca xijcahuilica ma mocahua ipan imoyolo nopa tlajtoli tlen inquicactoque hasta quema achtohuiya inquineltocaque Cristo. Huan intla nopa tlajtoli mocahua ipan imoyolo, inmocahuase ihuaya Icone Toteco huan nojquiya ihuaya Toteco Totata.
62002025	Huan ya ni tlen Jesucristo techtencahuilijtoc; techilhuijtoc techmacas yolistli yancuic tlen ax quema tlamis.
62002026	Nimechtlajcuilhuijtoc pampa nijnequi xijmatica para nemij tlacame tlen quinequij inmechcajcayahuase.
62002027	Pero Toteco inmechmacatoc imojuanti Itonal, huan Itonal mocahua ipan imoyolo huan ax monequi seyoc inmechmachtis pampa Itonal Toteco iselti inmechmacht'ia nochi tlamantli. Huan tlen yajaya inmechmacht'ia ya nopa nel'ia melahuac. Ax se istlacaticayotl. Huan monequi xijchihuaca queja yajaya inmechmachtijtoc, huan ximocahuaca inmotlatzquilijtoque ipan Jesucristo.
62002028	Huajca ama noconehua, ximocahuaca inmotlatzquilijtoque ipan Cristo para huelis inquipiyase temachili huan ax inpinahuase quema yajaya hualas.
62002029	Inquimatij Jesucristo yajaya senquistoc cuali, huan nochi tlen quichijtinemij tlen cuali itztoque iconehua.
62003001	Ximomacaca cuenta quesqui techicnel'ia Toteco Totata pampa technotztoc tiiconehua. Huan yeca miyac ax cuajcualme ax techixmatij pampa ax quiixmatque ya.
62003002	Huajca noicnihua tlen nimechicnel'ia, ama ya tiitztoque tiiconehua Toteco, huan aya technextilijtoc quejatza tiitztose teipa. Pero tijmatij quema Jesucristo sampa hualas, tielise queja yajaya pampa tiquitase quejatza yajaya itztoc.
62003003	Huan nochi tojuanti tlen timochiyaj para tielise queja Jesucristo timoiyocacahuaj tlen nopa tlen ax cuali ama, para ma tiitztoca senquistoc cuali queja Cristo itztoc senquistoc cuali.
62003004	Quema se tlacatl tlajtlacolchihua, quiixpano se itlanahuatil Toteco, pampa tlajtlacoli eli quema se quiixpano se tlanahuatili.
62003005	Huan inquimatij Cristo hualajqui ipan tlaltepactli para techquixtilis totlajtlacolhua, huan yajaya ax quipixqui niyon se tlajtlacoli.
62003006	Huajca axaca tlen mocahua tlatzquijtoc ipan Jesucristo noja tlajtlacolchijtinemi. Tlacame tlen tlajtlacolchijtinemij ax quimachil'iaj ajqueya Jesucristo huan ax quiixmatij.
62003007	Noconehua tlen nimechicnel'ia, axaca ma inmechcajcayahua ica ya ni. Se tlacatl tlen quichijtinemi tlen xitlahuac, yajaya itztoc xitlahuac queja Cristo itztoc xitlahuac.
62003008	Pero se tlacatl tlen tlajtlacolchijtinemi, yajaya iaxca Axcualtlacatl, pampa Axcualtlacatl tlajtlacolchijtinentoc hasta quema pejqui tlaltepactli. Huajca yeca hualajqui Icone Toteco ipan ni tlaltepactli para quixolehuas itequi Axcualtlacatl.
62003009	Ajqueya tlacajtoc ipan Toteco huan Toteco quichijtoc icone ax tlajtlacolchijtinemi, pampa iixcopinca iTata, yajaya Toteco Dios, mocahua ipan ya. Huan ax hueli noja tlajtlacolchijtinemis pampa yajaya icone Toteco.
62003010	Huajca huelis tiquinitase ajqueya yajuanti iconehua Toteco huan ajqueya yajuanti iconehua Axcualtlacatl. Yajaya tlen ax quichihua tlen cuali huan ax quinicnel'ia iicnihua ipan Cristo, yajaya ax iaxca Toteco.
62003011	Huan ya ni nopa tlajtoli tlen inquicactoque hasta quema achtohui inquineltocaque Cristo: monequi timoicnelise se ica seyoc.
62003012	Ma ax tijchihuaca queja Ca'in tlen eltoya iaxca Axcualtlacatl huan quimicti iicni, Abel. Huan ¿para tlen quimicti iicni? Ca'in quimicti pampa quichihuayaya tlen fiero huan iicni quichihuayaya tlen xitlahuac.
62003013	Huajca noicnihua, ax tleno ximoilhuica intla ax cuajcualme ipan ni tlaltepactli inmechcocol'iaj.
62003014	Tojuanti tiquinicnel'iaj toicnihua, huan yeca tijmatij ya tipanquisque ipan toojhui tlen achtohui campa nochi mictoque. Ama tinemij ipan seyoc ojtli campa tijpiyaj yolistli tlen yancuic. Yajaya tlen ax quiicnel'ia iicni ipan Cristo noja mictoc iixtla Toteco.
62003015	Ajqueya quicocol'ia iicni ipan Cristo itztoc queja se temictijquetl. Huan inquimatij se temictijquetl ax quipiya yolistli tlen yancuic para nochipa ipan ya.
62003016	Tijmatij tlen quichihua se tlen nel'ia quiicnel'ia seyoc, pampa Cristo motemactili huan mijqui topampa tojuanti. Huan huajca tojuanti nojquiya, monequi timotemactilise ipampa toicnihua.
62003017	Pero intla titlapijpiya miyac ipan ni tlaltepactli, huan tiquitas se moicni tlen quipolohua tlen ica panos, huan san timoyoltetilis huan ax tijpalehuis, huajca ax hueli tiquijtos tiquicnel'ia moicni.
62003018	Noconehua tlen nimechicnel'ia, ma ax san tiquijtose tiquinicnel'iaj toicnihua, pero monequi ma tijnextica para melahuac tiquinicnel'iaj ica tlen cuali tiquinchihuil'iaj.
62003019	Intla tiquinicnel'iaj sequinoc huan tiquinpalehu'iaj, tijnext'iaj para melahuac tiiaxcahua Toteco. Huan queja nopa hueli tijpiyase temachili ipan toyolo quema timoquetzaj iixtla Toteco,
62003020	yonque toyolo quemantzi techteilhu'ia para ax tijchijtoque senquistoc nochi tlen tihueltosqu'iaj. Pero nopa tlen Toteco quiijtohua tlen tojuanti ipati m'as tlen nopa tlen toyolo techilhu'ia, pampa yajaya quimati nochi tlen onca. Huan quimati titeicnel'iaj huan titepalehuijtoque.
62003021	Huan noicnihua tlen nimechicnel'ia, intla toyolo ax techteilhu'ia, huajca quena, noja m'as hueli tijpiyase temachili quema tijnechcahu'ia Toteco.
62003022	Huan Toteco techmacas nochi tlen tijtlajtlanise pampa tiquinneltocaj itlanahuatilhua huan tijchihuaj nopa tlamantli tlen quipact'ia.
62003023	Huan ya ni itlanahuatil: Monequi ma tijneltocaca itoca Icone, Jesucristo, huan para yajaya eltoc tlen quipiya tequihuejcayotl. Huan monequi ma timoicnelica se ica seyoc queja technahuatijtoc.
62003024	Tlacame tlen quichihuaj tlen Toteco technahuat'ia mocahuaj tlatzquijtoque ipan Toteco huan Toteco itztoc ipan yajuanti. Huan tijmatij Toteco mocahua ipan tojuanti pampa tijpiyaj Itonal tlen yajaya techmacatoc.
62004001	Noicnihua tlen nimechicnel'ia. Amo xiquinneltocaca nochi tlacame san pampa quiijtohuaj quipiyaj Itonal Toteco huan yajaya quinmacatoc inintlamachtil. Monequi xiquinyejyecoca tlen quiijtohuaj ica Itlajtol Toteco para inquiitase intla melahuac nopa tonaltzi tlen quipiyaj huala tlen Toteco, o axtle. Pampa miyac tlacajcayahuani nemij campa hueli, huan quiijtohuaj para itiocamanalojcahua Toteco, pero san istlacatij.
62004002	Nimechilhuis quejatza inquimatise catl'ia quipiya Itonal Toteco huan catl'ia axtle. Nochi tlacame tlen quiijtohuaj para Jes'us yajaya nopa Cristo tlen Toteco techilhui techtitlanilisqu'ia ica itlacayo tlen tlacatl, huajca yajuanti quipiyaj Itonal Toteco.
62004003	Huan nochi tlacame tlen quiijtohuaj Jes'us ax yajaya Cristo tlen mocuepqui tlacatl, ax neli quipiyaj Itonal Toteco. Nopa tlacame ax hualahuij tlen Toteco. Yajuanti quipiyaj se iajacayo Icualancaitaca Cristo tlen ya inquicactoque ajsis ipan tlaltepactli huan nel'ia ya ajsico.
62004004	Noconehua tlen nimechicnel'ia, imojuanti iniaxcahua Toteco huan ya inquitlantoque nopa tlatehuilistli ica nopa istlacatica tiocamanalohuani pampa Itonal Toteco tlen mocahua ipan imojuanti quipiya m'as chicahualistli que Axcualtlacatl tlen itztoc ipan tlacame tlen iaxcahua ni tlaltepactli.
62004005	Nopa istlacatica tiocamanalohuani itztoque iaxcahua ni tlaltepactli. Huajca yajuanti camatij queja ax cuajcualme tlen ni tlaltepactli, huan ax cuajcualme tlen ni tlaltepactli quintlacaquil'iaj.
62004006	Pero tojuanti tiiaxcahua Toteco, huan nochi tlen quiixmatij Toteco Dios quitlacaquil'iaj tlen tiquijtohuaj. Pero yajuanti tlen ax iaxcahua Toteco, ax quinequij techtlacaquilise. Huajca queja nopa huelis tijmatise ajqueya quipiya Itonal Toteco tlen melahuac, huan ajqueya quinpiya ajacame tlen istlacatij.
62004007	Nohuampoyohua tlen nimechicnel'ia, ma timoicnelijtinemica se ica seyoc pampa teicnelijcayotl huala tlen Toteco. Huan nochi tlen nel'ia teicnel'iaj, yajuanti iconehua Toteco huan quiixmatij Toteco.
62004008	Aqui ax teicnel'ia ax quiixmati Toteco, pampa Toteco, yajaya teicnelijcayotl.
62004009	Toteco technextili hasta canque techicnel'ia pampa techtitlanili Icone iyojtzi para ma huala ipan ni tlaltepactli para ma tijpiyaca yolistli yancuic ipampa ya.
62004010	Ya ni technextilijtoc se teicnelijcayotl tlen melahuac. Ax tojuanti tiquicnelijque Toteco huan yeca Cristo hualajqui. Elqui Toteco Dios techicneli huan yeca techtitlanili Icone para yajaya elis nopa tlacajcahualistli tlen tlaxtlahuas ipampa totlajtlacolhua.
62004011	Nohuampoyohua tlen nimechicnel'ia, intla Toteco techicnelijtoc queja nopa, huajca monequi ma timoicnelica.
62004012	Niyon se tlacatl ax quema quiitztoc Toteco Dios, pero intla timoicnel'iaj, huajca Toteco mocahuas ipan tojuanti huan mojmostla iteicnelijcayo monextis ipan tojuanti ica tlen cuali tijchihuaj.
62004013	Tijmatij para melahuac timocahuaj ipan Toteco huan yajaya mocahua ipan tojuanti pampa yajaya techmacatoc Itonal.
62004014	Huan tiquitztoque Icone Toteco huan timechyolmelahuaj para melahuac Toteco Dios quititlanqui Icone para ma elis inintemaquixtijca nochi tlen itztoque ipan ni tlaltepactli.
62004015	Huan yajaya tlen quineltoca huan quinyolmelahua tlacame para Jes'us nel'ia Icone Toteco, Toteco mocahua ipan ya huan ya mocahua ipan Toteco.
62004016	Tojuanti ya tiquitztoque queja Toteco techicnel'ia huan ipan iteicnelijcayo tojuanti timotemachijtoque. Toteco yajaya teicnelijcayotl. Huan ajqueya mojmostla teicnel'ia mocahua motlatzquilijtoc ipan Toteco huan Toteco mocahua ipan ya.
62004017	Huan quema timocahuaj timotlatzquilijtoque ipan Toteco, nopa teicnelijcayotl quipiya itlajca para tojuanti pampa techmacas temachili iixtla ipan nopa tonal quema Toteco techtequitlachilis. Tijpiyase nopa temachili nopa tonal pampa ipan tlaltepactli tiitztoyaj queja Jes'us.
62004018	Ax monequi tiquimacasise yajaya tlen tlahuel techicnel'ia, pampa iteicnelilis quitlamilt'ia nochi majmajtli. Intla tojuanti timajmahuij, tiquimacasij se tlatzacuiltili huan ya nopa quinext'ia para aya senquistoc cuali moscaltijtoc iteicnelilis Toteco ipan tojuanti.
62004019	Tojuanti tiquicnel'iaj Toteco, pampa yajaya achtohui techicneli.
62004020	Intla se tlacatl quiijtohua: "Niquicnel'ia Toteco", pero yajaya quicocol'ia se iicni, huajca yajaya se istlacatiquetl. Pampa aqui ax quiicnel'ia se iicni tlen quiitztoc, ax huelis quiicnelis Toteco tlen ax quiitztoc.
62004021	Huan Toteco techmacatoc ni tlanahuatili: Yajaya tlen nel'ia quiicnel'ia Toteco, monequi nojquiya ma quinicneli iicnihua.
62005001	Nochi tlen quineltocaj para Jes'us itztoc nopa Cristo tlen Toteco techilhui techtitlanilisqu'ia, yajuanti itztoque iconehua Toteco. Huan nochi tlen quiicnel'iaj Toteco Dios, nojquiya quinicnel'iaj nopa sequinoc tlen Toteco quinchijtoc iconehua.
62005002	Huan tijmatij tiquinicnel'iaj iconehua Toteco quema tiquicnel'iaj Toteco huan tijtoquil'iaj tlen yajaya technahuatijtoc.
62005003	Huajca para tiquicnel'iaj Toteco quinequi quiijtos tiquintoquil'iaj itlanahuatilhua, huan itlanahuatilhua ax ohui.
62005004	Huan nochi iconehua Toteco quitlanij tlen ax cuali ipan ni tlaltepactli quema motemach'iaj ipan Toteco para quinpalehuis ma tlatlanica.
62005005	¿Ajqueya yajuanti nopa tlacame tlen quitlanij tlen ax cuali ipan ni tlaltepactli? Quitlanij yajuanti tlen quineltocaj para Jes'us itztoc Icone Toteco.
62005006	Huan nesqui para Jesucristo eltoc nel'ia Icone Toteco quema mocuaalti huan quema quitoyajqui ieso huan mijqui. Jesucristo ax san mocuaalti, pero mocuaalti, huan quitoyajqui ieso huan mijqui. Huan Itonal Toteco nojquiya teyolmelahua para ya ni tlen melahuac.
62005007	Pampa itztoque eyi tlen teyolmelahuaj tlen melahuac nepa elhuicac. Itztoc Toteco Totata, itztoc Icone tlen itoca nopa "Tlajtoli" pampa tenextil'ia Totata, huan itztoc Itonal Toteco. Huan ni eyi elij san setzi.
62005008	Huan onca eyi tlamantli ipan ni tlaltepactli tlen techilhu'ia para melahuac Jesucristo yajaya icone Toteco. Achtohui Itonal Toteco techilhu'ia ipan toyolo para melahuac. Ica ompa tijcajque quema Toteco Dios tlayolmelajqui para yajaya Icone quema Jes'us mocuaalti, huan ica expa nojquiya nempa nesqui para itztoya Icone quema quitoyajqui ieso huan mijqui. Huan nochi ni eyi tlamantli san se technextil'ia para Jesucristo yajaya Icone Toteco.
62005009	Intla se tlacatl teyolmelahua tlen nel'ia quiitztoc, tijneltocaj itlajtol. Huajca monequi achi m'as tijneltocase intla yajaya Toteco Dios iselti tlen teyolmelahua para nel'ia se tlamantli. Huan Toteco techyolmelajtoc ajqueya Icone.
62005010	Huan ajqueya quineltoca Icone Toteco quimati ipan iyolo para melahuac tlen quineltoca pampa nopano Toteco quiyolmelajtoc ajqueya icone. Huan nopa tlacame tlen ax quineltocaj tlen Toteco quiijto tlen Icone, quitocaxt'iaj Toteco se istlacatiquetl, pampa ax quineltocaj tlen quiijto para ajqueya Icone.
62005011	Huan ya ni tlen Toteco techyolmelahua: Toteco techmacatoc yolistli tlen yancuic huan ni yolistli tlen yancuic eltoc ipan Icone Jesucristo.
62005012	Yajaya tlen quipiya Icone Toteco ipan iyolo quipiya yolistli tlen yancuic, pero tlen ax quipiya Icone, ax quipiya nopa yolistli.
62005013	Nimechtlajcuilhuil'ia imojuanti tlen inquineltocaj ipan itequihuejcayo Icone Toteco. Nijnequi xijmatica temachtli ya inquipiyaj yolistli yancuic tlen ax quema tlamis, huan para m'as xijneltocaca ipan ya.
62005014	Huan tijmatij temachtli intla tijtlajtlan'iaj Toteco tlen quinamiqui ica tlen yajaya quinequi, yajaya techtlacaquil'ia.
62005015	Huan intla tijmatij para temachtli techtlacaquil'ia nochi tlen tijtlajtlan'iaj, tijmatij temachtli yajaya techmacas nopa tlen tijtlajtlanijtoque.
62005016	Intla se acajya quiita iicni ipan Cristo tlajtlacolchihua, pero ax se tlajtlacoli tlen nimantzi quihualicas nopa tlatzacuiltilistli para ma miqui, huajca ma momaijtoca para ya huan Toteco quimacas yolistli, intla ax quichijtoc tlajtlacoli tlen quihualica miquilistli. Se tlacatl huelis quichihuas tlajtlacoli tlen quihualicas miquilistli, huan ax nimechilhu'ia para xijtlajtlanica Toteco ipampa se tlen queja nopa quichihua.
62005017	Nochi tlen ax cuali, eltoc tlajtlacoli, pero onca tlajtlacoli ica tlen se ax miquis pampa quichijtoc.
62005018	Tijmatij iconehua Toteco ax tlajtlacolchijtinemij pampa Icone Toteco quinmocuitahu'ia para nopa Axcualtlacatl ma ax hueli quinitzqui ica ima.
62005019	Tojuanti tijmatij temachtli tiiconehua Toteco huan nochi sequinoc tlacame campa hueli ipan tlaltepactli mocahuaj ipan ichicahualis Axcualtlacatl.
62005020	Huan tijmatij temachtli hualajtoc Icone Toteco huan techmacatoc tlamachiltili para huelis tiquixmatise Toteco, yajaya tlen melahuac Dios. Huan tiitztoque san se ica ya tlen melahuac, pampa tiitztoque ipan Icone, Jesucristo. Yajaya temachtli Toteco huan yajaya tlen temaca nemilistli tlen yancuic.
62005021	Noconehua tlen nimechicnel'ia, ximotlachilica para amo xiquintlepanitaca tlaixcopincayome o tlamantli tlen tlacame quinchijtoque ica ininma huan quinitaj queja elisqu'ia Dios. Queja nopa ma eli.
63001001	Na nieli nopa huehue tlacatl niquijcuilohua ni amatl para nopa sihuatl tlen Toteco quitlapejpenijtoc. Nojquiya niquintlajcuilhuil'ia iconehua. Nimechicnel'ia nochi imojuanti. Nojquiya inmechicnel'iaj nochi tlacame tlen quimatij tlen melahuac.
63001002	Nochi tojuanti timechicnel'iaj pampa tijselijtoque tlen melahuac ipan toyolo huan nopa tlen melahuac mocahuas tohuaya para nochipa.
63001003	Toteco Totata huan Tohueyiteco Jesucristo tlen Icone Totata ma quipiyaca hueyi ininyolo ica nochi tojuanti tlen tijtoquil'iaj tlen melahuac huan tiquinicnel'iaj toicnihua. Ma techtlasojtlaca huan ma techmacaca tlasehuilistli.
63001004	Nipaqui miyac pampa niquinpanti sequin moconehua nemij ipan tlen melahuac queja Toteco Totata technahuati ma tijchihuaca.
63001005	Huajca nosihuaicni, ama xijchihua tlen nimitztlajtlan'ia. Ax nimitztlajcuilhu'ia para nimitzmacas se yancuic tlanahuatili. San nimitzilhu'ia nopa tlanahuatili tlen Toteco technahuati quema achtohuiya tijneltocaque Cristo. Ma timoicnelica se ica seyoc.
63001006	Teicnelijcayotl quiijtosnequi tijchijtinemij nochi tlen Toteco technahuatijtoc. Huan ya ni nopa tlanahuatili tlen Toteco technahuatijtoc: Ma tiquinicnelijtinemica tlacame queja techilhui ma tijchihuaca hasta quema achtohui tijneltocaque Cristo.
63001007	Itztoque miyac tlacajcayahuani tlen ajsitoque campa hueli ipan tlaltepactli huan quiijtohuaj Jesucristo ax mocuepqui tlacatl ica itlacayo queja tojuanti. Tlen quiijtohua ya nopa, yajaya nopa tlacajcayajquetl. Yajaya se icualancaitaca Cristo.
63001008	Titequititoque chicahuac nopano campa imojuanti para huelis inquiselise se tlaxtlahuili ipan nopa tonal quema Toteco temacas. Ximotlachilica para amo xijpoloca. Ximotlachilica huan Toteco ajsitoc inmechtlaxtlahuis.
63001009	Intla se tlacatl pehua quineltoca seyoc tlamachtili huan ax mocahua tlatzquitoc san ipan nopa tlamachtilistli tlen Cristo, ax quipiya Toteco. Pero ajqueya mocahua tlatzquitoc san ipan nopa tlen Cristo tlamachti, yajaya quinpiya Toteco Totata huan Icone ipan ya.
63001010	Intla acajya ajsi campa initztoque huan ax tlamacht'ia tlen melahuac tlen Cristo, amo xijselica ipan imocalijtic huan amo xijyolchicahuaca ica tlen quichihua.
63001011	Pampa intla se quiyolchicahuas, quipalehuis ica nopa tlen ax cuali quichihua.
63001012	Onca miyac tlamantli para nimechilhuis, pero ax nijnequi niquijcuilos nochi ipan amatl pampa nijchiya para niyas nopano campa initztoque para timocamahuise huan timoixtlachilijtose. Tlahuel miyac tipaquise san sejco.
63001013	Iconehua mosihuaicni tlen Toteco nojquiya quintlapejpenijtoc mitzontlajpalohuaj. Quej nopa ma eli.
64001001	Na nieli nopa huehue tlacatl nimitztlajcuilhuil'ia, tinohuampo Gayo, tlen nel'ia nimitzicnel'ia.
64001002	Noicni tlen nimitzicnel'ia, quema nimomaijtohua, nijtlajtlan'ia Toteco para nochi ma yohui nel'ia cuali para ta ipan nochi tlamantli. Nijtlajtlan'ia Toteco para xiitzto cuali ipan motlacayo queja nojquiya moalma eltoc cuali iixtla.
64001003	Nel'ia nipajqui quema hualajque toicnihua huan techilhuijque quej tijtoquil'ia tlen melahuac huan tijchihua tlen xitlahuac.
64001004	Ax tleno huelis nechmacas m'as paquilistli, pampa miyac nipaqui quema nijcaqui para noconehua nemij ipan se ojtli tlen xitlahuac.
64001005	Noicni Gayo tlen nimitzicnel'ia, nel'ia tijchihua tlen cuali quema tiquinsel'ia huan tiquinpalehu'ia toicnihua tlen tlamachtijtinemij, huan quema tiquinsel'ia tlen ax tlaixmatilme.
64001006	Yajuanti techyolmelahuacoj titlaneltocani nica ipan ni totiopa quejatza titeicnel'ia. Cuali para tiquinpalehuis ipan iniojhui tlen quitequipanohuaj Toteco, pampa ya nopa quinamiqui ma tijchihuaca ica tlen quitequipanohuaj Toteco.
64001007	Pampa nopa tlamachtiani yohuij campa hueli pampa quiicnel'iaj Toteco. Huan ax tleno quisel'iaj tlen sequinoc tlen ax quineltocaj Toteco.
64001008	Huajca monequi tiquinpalehuise tlen quitequipanohuaj Toteco para queja nopa yajuanti huan tojuanti san sejco tijchihuase para ma momoyahua tlen melahuac.
64001009	Niquijcuilo para xiteselica ipan seyoc amatlajcuiloli huan nijtitlanqui para nopa tiopamitl tlen tlaneltocani nepa. Pero Di'otrefes tlen quipact'ia tlayacanas nopano, ax quisel'ia totequihuejcayo huan ax quichihuil'ia cuenta tlen tiquijtohuaj.
64001010	Quema niajsiti nopano, nimechyolmelahuas tlen fiero quichihua, huan quejatza techilnamictinemi huan techistlacahuijtinemi. Huan ax paqui san para ya nopa quichihua, yajaya nojquiya ax quinsel'ia toicnihua tlen tlamachtijtinemij itlajtol Toteco. Huan quintzacuil'ia sequinoc tlen quinequij quinselise, huan intla acajya quinsel'ia totlamachtijcahua, quintojtoca ipan tiopa.
64001011	Noicni tlen nimitzicnel'ia, amo xijtoquili se tlen ax cuali. Xijtoquili tlen cuali. Ajqueya quichihua tlen cuali quinext'ia para yajaya iaxca Toteco, huan tlen quichihuaj tlen ax cuali quinext'iaj ax quiixmatij Toteco.
64001012	Nochi tlaneltocani camatij cuali tlen toicni Demetrio huan melahuac inintlajtol. Tojuanti nojquiya timechyolmelahuaj para Demetrio quihuica se cuali ojtli huan inquimatij melahuac tlen tiquijtohuaj.
64001013	Nijpixqui miyac tlamantli tlen nijnequiyaya nimitzilhuis, pero ax niquijcuilos nochi ipan ni amatl.
64001014	Pampa nijnequi niyas nepa achi nimantzi huan timocamahuise timoixtlachilijtose.
64001015	Ma Toteco mitzmaca tlasehuilistli. Mitzontlajpalohuaj mohuampoyohua nica. Xinechontlajpalhuili sesen tohuampoyohua tlen itztoque nopano.
65001001	Na niJudas tlen niiicni Jacobo. Na niitlatequipanojca Jesucristo. Nimechtlajcuilhuil'ia imojuanti tlen Toteco Dios inmechnotztoc huan inmechiyocacajtoc para inelise intlatzejtzeloltique ipan Dios Totata pampa san se initztoque ica Jesucristo.
65001002	Ma Toteco inmechtlasojtla miyac. Ma inmechmaca miyac tlasehuilistli ipan imoyolo. Ma inmechicneli miyac hasta ma mocahua.
65001003	Nohuampoyohua tlen nimechicnel'ia, tlahuel nijnequiyaya nimechtlajcuilhuis para nimechilhuis m'as tlen quejatza Toteco techtlajtlacolquixtilijtoc nochi tojuanti yonque tiisraelitame o axtle. Pero amantzi niquita monequi nimechtlajcuilhuis para nimechyolchicahuas para xitlamachtica huan xijmanahuica itlajtol Toteco. Ica se huelta para nochipa Toteco quicajqui itlajtol tomaco tojuanti tlen tiitlatzejtzeloltijca tlacajhua.
65001004	Monequi xijmanahuica itlajtol Toteco pampa ixtacatzi calactoque sequin tlacame campa imojuanti. Toteco huejcajquiya quisencajtoc para ni tlacame ma quiselica nopa hueyi tlatzacuiltilistli queja ijcuilijtoc ipan Itlajtol, pampa yajuanti ax quiixmatij Toteco. Tlamacht'iaj para cuali tijchihuase tlen hueli tlajtlacoli pampa hueyi iyolo Toteco tohuaya. Yajuanti ax quineltocaj para Jesucristo itztoc Tohueyiteco huan para yajaya Dios tlen Quipiya Nochi Chicahualistli.
65001005	Yonque ya inquimatij nochi ya ni, nijnequi nimechilnamiquiltis. Huejcajquiya Toteco quinmanahui itlacajhua tlen tlali Egipto, pero teipa quintzontlamilti sesen nopa tlacame tlen teipa ayoc quitoquilijque.
65001006	Nojquiya xiquilnamiquica tlachque Toteco quinchihuili elhuicac ehuani tlen mocuepque ax cuajcualme. Yajuanti ax quitlascamatque campa quipixque tequihuejcayotl nepa ipan elhuicac, pero quitlahuelcajtejque campa itztoyaj huan tlajtlacolchijque. Ama Toteco quinpixtoc ipan tzintlayohuilotl ilpitoque ica tepos mecatl tlen axaca huelis quitlapos para nochipa. Nepa quichiyaj para quiselise inintlatzacuiltilis ipan nopa hueyi tonali quema Toteco quintlajtolxitlahuas.
65001007	Huan nopa elhuicac ehuani tlen tlajtlacolchijque quichijque san se tlajtlacoli queja nopa tlacame ipan altepetini Sodoma, Gomorra huan nopa sequinoc altepetini ininnechca. Tlacame quichijque miyac tlamantli ica tlacame, huan sihuame ica sihuame huan tlajtlacolchijque ica tlen quipixque seyoc tlamantli ininnacayo. Huan Toteco quinxolejqui nopa altepetini ica tlitl para technextilis quejatza eltos nopa tlitl tlen ax quema sehuis tlen quinchiya tlacame tlen tlajtlacolchihuaj.
65001008	Nojquiya nopa fiero tlacame tlen calactoque campa imojuanti san se quichihuaj miyac tlajtlacoli. Yajuanti nemij queja ipan temictli, pampa tlen hueli tlajtlacoli tlen m'as fiero quichihuaj ica inintlacayo. Ax quintlepanitaj tlen quipiyaj tequihuejcayotl. Hasta nojquiya quinhuetzquil'iaj nopa ajacame tlen quipiyaj m'as chicahualistli.
65001009	Pero niyon Miguel, nopa itlayacanca elhuicac ejca Toteco, ax queja nopa quitlaijilhui Axcualtlacatl quema monajnanquiliyaya ihuaya tlen itlacayo nopa mijcatzi Mois'es. Ax motemacac para san tlen hueli quiijtos, pero Miguel quiilhui Axcualtlacatl: "Ma Toteco mitztlacahualti."
65001010	Pero nopa huihui tlacame nopano imohuaya quintlaijilhu'iaj tlamantli tlen ax quimachil'iaj. Itztoque queja tlapiyalime tlen nimantzi quichihuaj tlen inintlacayo quinequij pampa ax quipiyaj tlalnamiquilistli.
65001011	Teicneltzitzi yajuanti pampa Toteco quintlatzacuiltis miyac. Quitoquilijtoque ifiero ojhui Ca'in. Huan queja Balaam tlen itztoya huejcajquiya, nopa tlacame imohuaya tlen hueli quinequij quichihuase para quitlanise tomi. Yeca polihuise queja Cor'e tlen huejcajquiya mosisini ica Toteco.
65001012	Quema intlacuaj san sejco pampa inquiicnel'iaj Tohueyiteco, nel'ia se pinahualistli, pampa nopa fiero tlacame ax pinahuaj tlacuase tlahuel miyac pampa san moilhu'iaj tlen ininseltitzitzi. Nopa tlacame itztoque tlacajcayahuani queja mixtli tlen ax techhualiquil'ia atl huan san quihuica ajacatl. Itztoque queja cuatini tlen ax quema tlaquij. Ni tlacame ompa mictoque pampa ax quipiyaj inintlajca, huan nojquiya itztoque queja cuatini tlen tzinloncuejtoque. Niyon quentzi quipiyaj yolistli para tenextilise.
65001013	Itztoque queja se hueyi atl tlen tlahuel moxoyahua huan mosisin'ia huan teipa san quihualcahua tlasoli ipan xali. Nopa tlacame nojquiya san inmechhuiquil'iaj tlajtlacoli tlen eli se pinahualistli. Itztoque queja sitlalime tlen quicajtejtoque iniojhui campa nejnemiyayaj, huan yeca Toteco quipiya se lugar tlen quinchiya campa se tzintlayohuilotl tlen tlahuel yayahuic. Nopano mocahuase para nochipa.
65001014	Huejcajquiya Enoc nopa ichicompa ixhui Ad'an quiijto tlachque panosqu'ia teipa ica fiero tlacame queja tlen itztoque imohuaya. Enoc quiijto: "Xiquita, Tohueyiteco hualas ica miyac miles tlen iaxcahua tlen tlatzejtzelolme,
65001015	huan quintlajtolsencahuase nochi tlacame ipan tlaltepactli. Huan quintlalilis tlatzacuiltilistli nochi ax cuajcualme ipampa tlen ax cuali quichijtoque pampa ax quitlepanitaj Toteco. Quintlatzacuiltis nochi tlajtlacolchihuani ica nochi nopa fiero tlajtoli tlen quiijtojtoque para quitlaijilhuise Toteco."
65001016	Nopa ax cuajcualme tlen itztoque imohuaya quitlaijilhu'iaj nochi tlamantli huan nochi tlacame. Quichihuaj san tlen hueli tlajtlacoli tlen quinequij quichihuase. Mohueyimatij quema camatij. Quinhueyimatij sequinoc para quincajcayahuase, huan para ica ya nopa, ne sequinoc quinchihuilise tlen cuali.
65001017	Pero imojuanti tlen nimechicnel'ia, amo xijchihuaca queja nopa tlacame. Xiquilnamiquica nopa tlajtoli tlen itlayolmelajcahua Tohueyiteco Jesucristo quiijtojque huejcajquiya.
65001018	Pampa itlayolmelajcahua inmechilhuijque: "Ipan itlamiya tonali itztose tlacame tlen quihuetzquilise Toteco Itlajtol huan quitoquilise tlen ax cuali quinequij quichihuase."
65001019	Huan ama ajsitoj nopa tlacame campa imojuanti. Yajuanti quimatij tetlajcoxelohuaj pampa quitoquil'iaj tlen hueli quinequij quichihuase. Ax quipiyaj Itonal Toteco.
65001020	Pero imojuanti tlen nimechicnel'ia, ximofuerzajmacaca ipan tlen inquineltocaj pampa tlatzejtzeloltic huan senquistoc cuali tlen tijneltocaj. Ximomaijtoca ica ichicahualis Itonal Toteco.
65001021	Nochipa xinemica cuali ica Toteco para huelis inquiitase quejatza miyac inmechicnel'ia. Quena, queja nopa xinemica ipan ni tonali quema tijchiyaj para Toteco ma techmacas nopa yolistli tlen ax quema tlamis huan techmacas pampa techtlasojtla.
65001022	Xiquintlasojtlaca yajuanti tlen aya nelcuali quineltocaj Toteco huan xiquinpalehuica.
65001023	Xiquinmaquixtica sequinoc tlen nopa tlatzacuiltilistli tlen huala queja inquinquixtisqu'iaj ipan tlitl. Huan itztoque sequinoc tlen monequi inquintlasojtlase, yonque inquicocol'iaj inintlajtlacolhua, huan inquiijiyase queja se quiijiya quiitzquis se yoyomitl tlen fiero.
65001024	Ma tijhueyichihuaca Toteco tlen quipiya chicahualistli inmechmocuitlahuis para ma amo xitlajtlacolchihuaca. Yajaya ica miyac paquilistli inmechixnextis iixtla nepa campa itlatlanex huan ax inquipiyase niyon se imotlajtlacol.
65001025	Ma tijhueyichihuaca yajaya tlen iselti itztoc Dios huan axaca seyoc. Yajaya tlen techtlajtlacolquixtijtoc ica Tohueyiteco Jesucristo. Quena, yajaya ipa quipixtoc nochi hueyitilistli, tlanahuatili, chicahualistli huan tequihuejcayotl, huan quipixtos para nochipa. Queja nopa ma eli.
66001001	Ni amatl techilhu'ia ni tlamantli tlen Toteco quipannextili Jesucristo para ma technextiliqui tojuanti tiitlatequipanojcahua. Huan ni tlamantli panos ipan tlen hueli tlalochtli quema ax tijchiyaj ma pano. Jesucristo nechtitlanili se ielhuicac ejca tlen nechnextili ni tlamantli para ma niquinpohuilis sequinoc itlatequipanojcahua. Na niJuan huan niitlatequipanojca Jesucristo.
66001002	Huan nicani niquijcuilohua ni tlamantli para nimechpohuilis nochi tlen niquitztoc huan nochi itlajtol Toteco tlen Jesucristo nechilhui.
66001003	Toteco quitiochihuas yajaya tlen quipohuas ni amatlapohuali tlen techilhu'ia ama tlen panos teipa. Huan quintiochihuas nochi tlen quicaquise ni tlajtoli huan quichihuase tlen techilhu'ia pampa nechca hualas ni tlamantli.
66001004	Na niJuan, nimechtlajpalohua imojuanti ipan chicome tiopantini tlen tlaneltocani ipan tlali Asia. Ma quipiyaca hueyi ininyolo ica imojuanti Toteco Dios tlen ama itztoc, huan ipa itztoya, huan itztos para nochipa; huan Itonal Toteco tlen itztoc queja chicome tlahuili tlen mocahua iixmelac ihueyi siyaj Toteco,
66001005	huan Jesucristo tlen nochipa techilhu'ia tlen temachtli. Jesucristo itztoc tlen achtohui moyolcuic tlen nochi mijcatzitzi, huan yajaya nopa tlanahuatijquetl tlen quinnahuat'ia nochi tlanahuatiani ipan tlaltepactli. Jesucristo techicnel'ia huan ica ieso tlen quitoyajqui ipan cuamapeli, techyolpajpajqui tlen totlajtlacolhua. Ni Toteco ma inmechmaca tlasehuilistli ipan imoyolo.
66001006	Jes'us techchihuilijtoc titlanahuatiani huan titotajtzitzi iixpa iTata, Toteco Dios. Yajaya tlen ipa quipixtoc nochi hueyitilistli huan nochi tequihuejcayotl huan quipixtos para nochipa. Queja nopa elis.
66001007	Xiquitaca, Jesucristo hualas ipan mixtli. Nochi tlacame quiitase hasta nojquiya inijuanti tlen quicuaxajque quema itztoya ipan cuamapeli quiitase. Huan nochi xinachtli tlacame ipan tlaltepactli chocase huan momajmatise quema quiitase ya huala. Quena, queja nopa ma eli.
66001008	Toteco Dios quiijtohua: "Na niitztoc queja nopa letra A tlen achtohui huan queja nopa letra Z tlen itlamiya. Na niipejya huan niitlamiya nochi tlen onca. Xiquitaca, na niitztoc ama huan ipa niitztoya huan para nochipa niitztos. Na niitztoc Tlen Nijpiya Nochi Chicahualistli." Queja nopa Toteco quiijto.
66001009	Na niJuan nimechtlajcuilhu'ia. Na niimoicni. Toteco quipiya tlanahuatili ipan noyolo queja nojquiya ipan imoyolo. San sejco titlaijiyohu'iaj pampa tiiaxcahua Jesucristo huan monequi tijpiyase toyolo queja yajaya quipixqui iyolo. Na niJuan niitztoya ipan se piltlaltzi tlen itoca Patmos tlatlajco ipan hueyi atl campa nechhuicaque huan nechtzajque pampa nitlacamahuiyaya itlajtol Toteco huan niquinilhuiyaya tlacame tlen Jesucristo.
66001010	Huan ipan se tonal tlen iaxca Tohueyiteco, eliyaya queja ichicahualis Itonal Toteco hualajqui ipan na huan pejqui niitztoc queja nitemiquiyaya. Huan nijcajqui se tlen camatqui chicahuac ica noica. Huan nijcajqui itlajtol queja elisqu'ia se tlapitzali.
66001011	Huan nechilhui: "Naja niitztoc queja nopa letra A tlen achtohui huan queja nopa Z tlen itlamiya. Na niipejya huan niitlamiya nochi tlen onca. Xiquijcuilo ipan se amatlapohuali nochi tlen tiquitas huan xiquintitlanili nopa chicome tiopantini tlen tlaneltocani ipan tlali Asia. Xiquintitlanili nopa chicome tiopantini ipan altepetini 'Efeso, Esmirna, P'ergamo, Tiatira, Sardis, Filadelfia huan Laodicea."
66001012	Huan nimoicancuepqui para niquitas ajqueya nechcamahuiyaya. Huan quema nimoicancuepqui, niquitac chicome tlahuil quetzalme tlen oro.
66001013	Huan tlatlajco nopa tlahuil quetzali niquitac se tlen nesqui queja yajaya tlen Mocuepqui Tlacatl. Huan moquentijtoya iyoyo tlen ajsic hasta iicxico huan ica oro motlajcoilpitoya huan quitzacuayaya hasta iyolixpa.
66001014	Itzonteco huan itzoncal eltoya nelchipahuac queja ichcatl o queja nextli. Huan iixtiyol eliyaya queja tlixochitl tlen quistinemi ipan se tlitl.
66001015	Huan iicxi tlahuiyaya queja se tepostli bronce tlen quixahuanajtiltoyaj huan teipa nel'ia cuali quipojpojtoyaj. Huan nijcajqui itos tlen caquistiyaya chicahuac queja quema nopa hueyi atl ajcahuaca ica nochi ihueyi chicahualis.
66001016	Ipan inejmatl quipixqui chicome sitlalime. Huan icamaco quisqui se machete huehueyac tlen oncac tlatequi, huan ixayac tlahuiyaya queja tlahu'ia tonati ica tlajco tona.
66001017	Huan quema niquitac Jesucristo queja nopa, nihuetzqui iicxiteno queja nimictoc. Huan yajaya nechtlalili ima nejmatl huan nechilhui: "Amo ximomajmati. Na niipejya huan niitlamiya nochi tlen onca.
66001018	Naja tlen nijpiya yolistli ipan na. Nimijqui, pero ama niitztoc para nochipa. Na nijpiya nopa llaves para miquistli huan campa mocahuaj mijcatzitzi, pampa san na tlen nijpiya tequihuejcayotl para niquijtos ajqueya itztos nepa.
66001019	Xiquijcuilo tlen ya tiquitztoc, huan tlen ama eltoc, huan tlen panos teipa.
66001020	Ama nimitzilhuis tlaque quiijtosnequi nopa chicome sitlalime tlen tiquitac nomaco huan tlaque quiijtosnequi nopa chicome tlahuil quetzali tlen oro. Nopa chicome sitlalime quiijtosnequi nopa chicome elhuicac ehuani tlen quinyacanaj nopa chicome tiopantini tlen tlaneltocani. Huan nopa chicome tlahuil quetzali tlen oro quiijtosnequi nopa chicome tiopantini tlen tlaneltocani."
66002001	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani tlen eltoc ipan altepetl 'Efeso. Xiquilhui para na niJesucristo tlen nijpiya nomaco nopa chicome elhuicac ehuani tlen tlayacanaj ipan nopa chicome tiopantini. Huan ninemi tlatlatlajco nopa chicome tiopantini tlen tlaneltocani. Xiquilhui queja ni niquilhu'ia:
66002002	"Nijmati nochi tlen inquichihuaj. Nijmati para chicahuac intequitij huan inquipiyaj imoyolo ica nochi tlen inmechpanotihuala. Nijmati ax inquinijiyohu'iaj tlen ax cuajcualme. Quema ajsitoj tlacajcayahuani tlen motocajt'iaj itlayolmelajcahua Toteco, nijmati para inquinyejyecojque huan inquinixmatque para istlacatini.
66002003	Inquipixtoque imoyolo quema inquiijiyohuijtoque tlaohuijcayotl pampa innechicnel'iaj. Intequititoque chicahuac huan ax insiyajtoque, niyon ax innechcajtoque.
66002004	"Pero niquita se tlamantli tlen ax ijqui. Ayoc innechicnel'iaj huan ayoc inmoicnel'iaj queja achtohuiya.
66002005	Huajca xiquilnamiquica quejatza innechicneliyayaj achtohuiya huan ximoyolcuepaca huan sampa queja nopa xinechicnelica. Intla ax inmoyolcuepaj, huajca nimantzi niyas nepa huan nimechquixtilis imotlahuil quetzal campa eltoc.
66002006	Nojquiya nijmati seyoc tlamantli tlen cuali inquichihuaj. Inquicocol'iaj tlen quichihuaj nopa nicolaitame tlen na nojquiya ax nijnequi niquitas.
66002007	"Nochi inquipiyaj imonacas, huajca xijtlacaquilica huan xijmachilica tlen Itonal Toteco quinilhu'ia tlaneltocani ipan tiopantini, pampa quiijtohua: Nochi tlacame tlen quitlanij tlen ax cuali quicuase itlajca nopa cuahuitl tlen temaca yolistli para nochipa. Nopa cuahuitl ijcatoc campa tlahuel tlayejyectzi nepa campa itztoc Toteco."
66002008	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani ipan altepetl Esmirna huan xiquilhui para na niipejya huan niitlamiya nochi tlen onca. Nimijqui huan sampa nimoyolcuic huan queja ni niquilhu'ia:
66002009	"Nijmati nochi tlen inquichihuaj. Nijmati quejatza intlaijiyohu'iaj nopampa na. Nijmati tlahuel inteicneltzitzi, yonque nel'ia intlapijpixtoque iixpa Toteco. Nijmati quejatza inmechtlaijilhu'iaj nopa tlacame tlen quiijtohuaj para israelitame huan itlacajhua Toteco, pero ax neli. Tlen itztoque ipan nopa israelita tiopamitl, inijuanti nel'ia iaxcahua Axcualtlacatl pampa yajaya tlen inijuanti quitequipanohuaj.
66002010	Amo xiquimacasica tlen monequi inquiijiyohuise. Ax huejcahuas inijuanti tlen quitoquil'iaj Axcualtlacatl inmechtzacuase sequin imojuanti ipan tlatzactli para inmechyejyecose, huan intlaijiyohuise majtlactli tonali. Pero xiitztoca intemachme huan amo xinechcahuaca yonque monequi inmiquise. Huan na nimechmacas se corona tlen eli yolistli para nochipa.
66002011	"Nochi inquipiyaj imonacas, huajca xijtlacaquilica huan xijmachilica tlen Itonal Toteco nica quinilhu'ia tlaneltocani ipan nochi tiopantini. Tlen quitlanise tlen ax cuali ax yase mictla campa tlacame quiijiyohuise nopa ompa miquistli."
66002012	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani ipan altepetl P'ergamo huan xiquilhui para najaya tlen nijpiya se machete tlen oncac tlatequi huan queja ni niquilhu'ia:
66002013	"Nijmati nochi tlen inquichihuaj huan nojquiya nijmati initztoque nepa ipan nopa altepetl campa nochi quihueyichihuaj Axcualtlacatl. Pero noja innechtoquil'iaj ica nochi imoyolo. Ax inquicajtoque innechneltocaj yonque itoquilijcahua Axcualtlacatl quimictijque 'Antipas tlen quinpohuiliyaya tlacame tlen na mojmostla.
66002014	"Pero niquita se ome tlamantli tlen ax ijqui. Inquincahuil'iaj tlacame ma itztoca imohuaya tlen quichihuaj tlen Balaam quichijqui huejcajquiya. Balaam quiilhui Balac ma quinmachti israelitame ma quicuaca tlacualistli tlen quitlalijtoyaj iniixtla totiotzitzi para tlacajcahualistli. Huan ica nopa quinchijqui ma huetzica ipan tlajtlacoli. Nojquiya quiilhui ma quinmachti israelitame ma quichihuaca tlamantli ica tlen ax ininnamic, huan ya nopa tlen quichihuaj nopa tlacame nepa imohuaya.
66002015	Huan imojuanti nojquiya inquinijiyohu'iaj tlacame imohuaya tlen quitoquil'iaj ininfiero tlamachtilis nopa nicolaitame huan ya nopa ax nijnequi niquitas.
66002016	Huajca ximoyolcuepaca, pampa intla ax inmoyolpatlase, niyas nimantzi huan niquintehuis ica notlajtol tlen eltoc queja se machete tlen quisa ipan nocamac.
66002017	"Nochi inquipiyaj imonacas, huajca xijtlacaquilica huan xijmachilica tlen Itonal Toteco nica quinilhu'ia tlaneltocani ipan tiopantini. Tlen quitlanise tlen ax cuali niquinmacas nopa tlacualistli tlen huala tlen elhuicac tlen axaca hueli quiita. Huan nijmacas se piltetzi tlen chipahuac huan quipiyas se tocaitl tlen yancuic tlen tlajcuiloli ipani huan axaca quimatis nopa yancuic tocaitl tlen Toteco quimacas, san yajaya tlen quisel'ia."
66002018	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani ipan altepetl Tiatira huan xiquilhui para na niIcone Toteco. Na nijpiya noixtiyol tlen tlahu'ia queja tlixochitl huan nijpiya noicxi tlen nesi queja nopa tepostli bronce tlen nel'ia cuali quipojpojtoque huan queja ni nijnequi niquilhuis:
66002019	"Nijmati nochi tlen inquichihuaj huan quejatza miyac inteicnel'iaj. Nijmati chicahuac innechneltocaj huan innechtequipanohuaj. Inquiijiyohuijtoque nochi tlen inmechpanotihuala, huan mojmostla m'as inquichijtiyohuij tlen cuali ama huan ax queja inquichihuayayaj achtohuiya.
66002020	"Pero niquita se ome tlamantli tlen ax ijqui. Inquicahuil'iaj nopa sihuatl Jezabel ma quinmachti huan quintlajtlacolmaca notlatequipanojcahua. Yajaya motocajt'ia se itiocamanalojca Toteco huan quiijtohua tlamacht'ia tlajtoli tlen Toteco quimacatoc, pero ax neli. Yajaya quinmacht'ia tlaneltocani ma quichihuaca tlamantli ininhuaya tlen ax ininnamic. Quinmacht'ia ma quicuaca tlacualistli tlen sequinoc quitlalijtoque queja se tlacajcahualistli iniixtla totiotzitzi.
66002021	Nijchixqui miyac tonali para Jezabel moyolcuepasqu'ia, pero ax quinequi quicahuas momecat'ia.
66002022	Huajca nijmacas se cocolistli tlen ica huilantos ipan itlapech huan tlaijiyohuis miyac. Nojquiya tlaijiyohuise nochi tlen momecatiyayaj ihuaya intla ax quicahuase inintlajtlacol.
66002023	Huan niquinmictis nochi tlen quitoquil'iaj itlamachtilis Jezabel, intla ax moyolpatlaj, pampa itztoque queja iconehua. Yeca tlaneltocani quimatise ipan campa hueli tiopantini para na, niJesucristo, nijmati tlen sesen imojuanti inmoilhu'iaj ipan imotlalnamiquilis huan nijmati tlen eltoc ipan sesen imojuanti imoyolo. Huan nimechcuepilis sesen imojuanti queja tlen quinamiqui.
66002024	Nojquiya nijpiya se tlajtoli para ne sequin imojuanti ipan altepetl Tiatira tlen ax inquitoquilijtoque itlamachtilis nopa sihuatl. Ax inquimatij tlen inijuanti quitocajt'iaj nopa 'tlamachtilistli tlen m'as huejcapa' tlen Axcualtlacatl. Ax tleno m'as monequi nimechnahuatis.
66002025	San nijnequi inquichijtinemise nopa cuali tlamantli tlen ama inquichihuaj hasta quema nihualas. Amo xisiyahuica.
66002026	"Nochi tlacame tlen quitlanise tlen ax cuali huan quichijtinemise tlen nimechilhuijtoc hasta itlamiya, nimechmacas tequihuejcayotl inquinnahuatise tlacame ipan nochi tlaltini.
66002027	Chicahuac inquinnahuatise. Huan intla tlacame ax inmechtlepanitase, inquinchihuilise queja elisqu'iaj se comitl tlen tlapani. Inquipiyase san se nopa tequihuejcayotl queja noTata nechmacatoc na.
66002028	Huan nojquiya nimechmacas nopa sitlali tlen tlahu'ia chicahuac ica ijnaloc quema nechca para tlanesis.
66002029	Nochi inquipiyaj imonacas, huajca xijtlacaquilica huan xijmachilica tlen Itonal Toteco nica quinilhu'ia tlaneltocani ipan nochi tiopantini."
66003001	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani ipan altepetl Sardis huan xiquilhui para najaya tlen nijpiya nopa chicome itonalhua Toteco huan nopa chicome sitlalime, huan queja ni niquilhu'ia: "Nijmati nochi tlen inquichihuaj. Nijmati sequinoc quiijtohuaj cuali initztoque huan cuali inquitequipanohuaj Toteco, pero ax neli. Eltoc queja inmictoque iixpa Toteco.
66003002	Xiisaca huan xijmacaca tetili nopa tlamantli tlen noja inquichihuaj tlen quentzi cuali, pampa ax nijpant'ia para inquichihuaj tlen cuali iixpa Toteco.
66003003	Xiquilnamiquica itlajtol Toteco tlen inquicajtoque huan inquiselijtoque. Xijchihuaca nochi tlen nopa tlajtoli quiijtohua. Ximoyolcuepaca ica tlen ax cuali inquichihuayayaj. Intla axtle, niyas campa imojuanti quema ax innechchiyaj queja ajsi se tlaxtejquetl. Huan ax inquimatise ipan tlaque hora niajsiti.
66003004	"Pero itztoque se quesqui tlaneltocani imohuaya ipan altepetl Sardis tlen ax quisoquihuijtoque ica tlajtlacoli ininyoyo. Yajuanti moyoyontise ica tlen chipahuac huan nejnemise nohuaya, pampa queja nopa quinamiqui tlen itztoque tlapajpactique iixpa Toteco.
66003005	Quena, nochi tlacame tlen quitlanise tlen ax cuali Toteco quinyoyontis ica ininyoyo tlen chipahuac. Huan ax quema niquixpolos inintoca ipan nopa amatlapohuali tlen quipiya ajqueya inijuanti itztose para nochipa. Huan na niquijtos iixtla noTata huan ielhuicac ejcahua para nopa tlacame noaxcahua.
66003006	Nochi inquipiyaj imonacas, huajca xijtlacaquilica huan xijmachilica tlen Itonal Toteco nica quinilhu'ia tlaneltocani ipan nochi tiopantini."
66003007	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani ipan altepetl Filadelfia huan xiquilhui para na tlen senquistoc nitlatzejtzeloltic huan nitemachtli. Xiquinilhui para na nijpiya illaves huan itequihuejcayo Tlanahuatijquetl David. Quema nijtlapos se puerta, axaca huelis quitzacuas huan quema nijtzacuas se puerta, axaca huelis quitlapos. Xiquilhui para queja ni nijnequi niquilhuis:
66003008	"Nijmati nochi tlen inquichihuaj. Yonque quentzi imochicahualis, inquitoquil'iaj notlajtol huan inquinilhu'iaj tlacame para innoaxcahua. Huajca nimechtlapohuili se puerta imoixtla tlen axaca hueli quitzacuas.
66003009	Xiquitaca, nijchihuas para nopa tlacame tlen iaxcahua Axcualtlacatl ma hualaca huan ma motlancuaixtlapachoca imoicxiteno, huan quiijtose para imojuanti nopa tlacame tlen nimechicnel'ia. Nopa tlacame quiijtohuaj para israelitame huan itlacajhua Toteco, pero ax neli. San istlacatij.
66003010	"Nimechilhuijtoc xijpiyaca imoyolo ica tlen inmechpanotihuala huan nel'ia inquitlacaquilijtoque notlajtol, huajca na nimechmocuitlahuis para ax inmechpantis nopa hora quema oncas tlaijiyohuilistli ipan ni tlaltepactli para quinyejyecos tlen itztoque nica.
66003011	Xiquitaca, ipan tlen hueli tlalochtli nihualas. Huajca xijtoquilijtinemica itlajtol Toteco tlen inquipiyaj para axaca inmechquixtilis nopa corona tlen inquiselise nepa elhuicac.
66003012	Huan tlacame tlen quitlanise tlen ax cuali niquinchihuas ma elica queja tlaquetzali ipan ihueyi tiopa noTeco, huan ax quema quisase nepa. Huan niquijcuilos ipan nopa tlacame itoca noTeco huan itoca nopa yancuic altepetl Jerusal'en, ialtepe noTeco tlen temos tlen elhuicac campa yajaya itztoc. Huan niquijcuilos ipan inijuanti notoca tlen yancuic.
66003013	Nochi inquipiyaj imonacas, huajca xijtlacaquilica huan xijmachilica tlen Itonal Toteco nica quinilhu'ia tlaneltocani ipan nochi tiopantini."
66003014	Huan Jesucristo nechilhui: "Xijtlajcuilhui nopa elhuicac ejquetl ipan nopa tiopamitl tlen tlaneltocani ipan altepetl Laodicea huan xiquilhui para najaya tlen nijpiya nochi tequihuejcayotl. Na nitemachtli huan na tlen niquinilhu'ia tlacame tlen nel'ia xitlahuac. Xiquilhui ica na Toteco quichijqui nochi tlen onca huan na nijnahuat'ia, huan queja ni niquilhu'ia:
66003015	"Nijmati tlen inquichihuaj. Ax innechcocol'iaj huan ax innechicnel'iaj. Initztoque queja se tlamantli tlen ax sesec, niyon ax totonic. M'as cuali intla innechcocolisqu'iaj o innechicnelisqu'iaj,
66003016	pero pampa initztoque queja se atl tlen yamanca totonic, huajca monequi nimechisotlas.
66003017	Inquiijtohuaj intlapijpixtoque huan ax tleno inmechpolohua, pero ax inquimachil'iaj intla iixpa Toteco fiero initztoque. Yajaya inmechijiya. Inteicneltzitzi, inpopoyotzitzi huan inxolome iixpa ya.
66003018	Huajca nimechtlajtolmaca xihualaca campa na para nimechmacas tlen inmechchihuas nel'ia cuali iixtla. Amo xijtemoca tlen hueli oro, pero xinechcohuilica oro tlen m'as cuali tlen quipajpactoque ipan tlitl para nel'ia inmoricojtilise. Huan xinechcohuilica yoyomitl tlen nel'ia chipahuac queja Toteco quinmaca tlen itztoque xitlahuaque iixpa, huan ya nopa inmoquentise para ayoc inpinahuase pampa inxolome iixpa. Huan xinechcohuilica ixtiyol pajtli para inmotequilise ipan imoixtiyol para inquiitase tlen melahuac.
66003019	"Na tlen niquintlacahualt'ia huan niquintlalnamict'ia nochi tlacame tlen niquinicnel'ia, huajca ica nochi imoyolo ximoicnonequica huan ximoyolpatlaca.
66003020	"Xiquita, nimoquetza campa puerta huan nimitznotza. Intla tinechtoscaquis huan tinechcaltlapos, nicalaquis huan nitlacuas mohuaya huan tielis tinohuampo.
66003021	Huan nochi tlacame tlen quitlanise tlen ax cuali niquincahuilis ma mosehuica nohuaya nepa campa nimosehu'ia para nitlanahuatis, san se queja na nijtlanqui tlen ax cuali huan nimosehu'ia ihuaya noTata nepa campa yajaya tlanahuat'ia.
66003022	Nochi inquipiyaj imonacas, huajca xijtlacaquilica huan xijmachilica tlen Itonal Toteco nica quinilhu'ia tlaneltocani ipan tiopantini."
66004001	Teipa nijtlachili huan niquitac se puerta tlen tlapojtoya nepa elhuicac. Huan yajaya tlen nechcamahui achtohuiya huan tlen quipixtoya itos queja se tlapitzali chicahuac, sampa nechnotzqui huan nechilhui: "Xitlejco nica huan nimechnextilis tlen monequi panos teipa."
66004002	Huan nimantzi elqui queja Itonal Toteco quihuicac notonal ihuaya queja ipan se temictli. Huan nepa ipan elhuicac niquitac nopa hueyi siyaj queja tlen iaxca se tlanahuatijquetl, huan Toteco Dios mosehuiyaya nepa.
66004003	Huan yajaya tlahuiyaya queja se tlamantli tlen onpano cuali. Cahuaniyaya m'as huan ax queja nopa tetl tlen tlahuel patiyo tlen itoca jaspe o tlen itoca cornalina. Huan yahualtic ihueyi siyaj petlaniyaya se acosamalotl tlen nesqui queja nopa tetl tlen tlahuel patiyo tlen itoca esmeralda.
66004004	Huan nopa sempoali huan nahui siyas queja para tlanahuatiani quiyahualohuayayaj ihueyi siyaj Toteco. Huan ipan nopa siyas niquinitac mosehuiyayaj sempoali huan nahui huehue tlacame tlen moquentiyayaj ininyoyo tlen nelchipahuac. Huan nochi nopa huehue tlacame quipiyayayaj coronas tlen oro ipan inintzontecohua.
66004005	Huan tlen nopa hueyi siyaj quisayaya tlapetlanilotl huan tlatomonilotl huan tlahuejchijcayotl. Huan imelac ihueyi siyaj Toteco eltoya chicome tlahuil quetzali tlen lemeniyayaj tlen quinescayotijtoya nopa chicome itonalhua Toteco.
66004006	Huan iixmelac nopa hueyi siyaj nesqui queja se hueyi atl tlen tzalantic queja tescatl huan tlahuiyaya queja nopa tetl tlen itoca cristal. Huan iixmelac nopa hueyi siyaj huan yahualtic itztoyaj nahui tlamantli tlen yoltoque huan campa hueli ininpani quipixtoyaj iniixtiyolhua. Quipixtoyaj iniixtiyolhua iniixtla huan iniica.
66004007	Huan nopa achtohui tlamantli tlen yoltoc nesqui queja se le'on tecuani huan nopa ompa nesqui queja se hueyi toro tlen quimati tlapoxahua. Huan nopa expa tlamantli tlen yoltoc quipixtoya ixayac queja se tlacatl, huan nopa najpa tlamantli tlen yoltoc itztoya queja se hueyi cuajtli tlen quipatlajtoya ieltlapalhua queja patlantinemiyaya.
66004008	Huan sesen nopa nahui tlamantli tlen yoltoque quipixtoyaj chicuase inieltlapalhua huan campa hueli ininpani quipiyayayaj iniixtiyolhua inieltlapalijtic huan ininpani. Huan ax quema moquetzque yohuali huan tonali, san quiijtohuayayaj: "Tlatzejtzeloltic, quena, senquistoc tlatzejtzeloltic Toteco Dios Tlen Quipiya Nochi Chicahualistli. Yajaya ipa itztoya, huan ama itztoc, huan itztos para nochipa."
66004009	Huajca nochipa nopa tlamantli tlen yoltoque queja nopa quihueyichihuayayaj, quihueyitlascamatiyayaj huan quinextiliyayaj inintlatlepanitacayo Toteco Dios tlen mosehu'ia ipan nopa hueyi siyaj, yajaya tlen itztoc para nochipa huan ax quema tlamis itztos. Huan sesen huelta quema nopa tlamantli tlen yoltoque quihueyimatij Toteco,
66004010	nopa sempoali huan nahui huehue tlacame nojquiya motlancuaixtlapachojque iixpa yajaya tlen itztoc para nochipa, huan inijuanti nojquiya quihueyimatij. Huan nopa huehue tlacame nojquiya quitlal'iaj inincoronas imelac ihueyi siyaj huan quiijtohuaj:
66004011	"Ta tiToteco Dios tlen onpano tihueyi. Nochi chicahualistli tijpiya. Quinamiqui ma timitznextilica nochi tlatlepanitacayotl. Quinamiqui para san ta ma timitzhueyichihuaca. Ta tijchijchijqui nochi tlen onca. Quena, nochi tlen onca eltoc pampa eltoya mopaquilis para ma onca, huan yeca tijchijchijqui."
66005001	Huan niquitac se amatlapohuali mimilijtoc ipan ima nejmatl Toteco Dios tlen mosehuiyaya ipan ihueyi siyaj. Huan nopa amatlapohuali tlen mimilijtoc quipixtoya tlajcuiloli iijtic huan ipani huan quitzactoyaj ica chicome sellos.
66005002	Huan niquitac se elhuicac ejquetl tlen nel'ia tetic tlen tzajtziyaya: "¿Ajqueya senquistoc cuali huan quinamiqui para quitlapanas isellos ni amatlapohuali huan quitlapos?"
66005003	Pero axaca tlen itztoya ipan elhuicac, niyon axaca tlen itztoya ipan tlaltepactli, niyon axaca tlen itztoya itzintla tlaltepactli huelqui quitlapos nopa amatlapohuali para quiitas tlen ijcuilijtoc nopona.
66005004	Huajca pejqui nichoca miyac pampa axaca quipantijque tlen senquistoc cuali huan quinamiqui para quitlapos nopa amatlapohuali tlen mimilijtoc huan quiitas tlen ijcuilijtoc ipani.
66005005	Huan se tlen nopa sempoali huan nahui huehue tlacame nechilhui: "Ayoc xichoca. Xiquita, itztoc se tlen huelis quitlapos. Yajaya quipiya hueyi tlanahuatili queja se le'on tecuani. Yajaya se iteipa ixhui Jud'a tlen huejcajquiya itztoya huan nojquiya yajaya se iteipa ixhui nopa hueyi tlanahuatijquetl David huan tlanahuatis campa David tlanahuatiyaya. Ya quitlantoc tlen ax cuali huan quinamiqui para quitlapanas nopa chicome sellos tlen quitzacua nopa amatlapohuali tlen mimilijtoc huan quitlapos."
66005006	Huajca nijtlachili huan niquitac se Pilborregojtzi. Huan nopa Pilborregojtzi nempa quihualicayaya campa quicocojque quema tlacame quimictijque. Huan yajaya moquetzayaya tlatlajco nopa hueyi siyaj campa itztoyaj nopa nahui tlamantli tlen yoltoque huan nopa sempoali huan nahui huehue tlacame. Huan nopa Pilborregojtzi quipixtoya chicome icuacua huan chicome iixtiyol tlen quinescayotiyaya nopa chicome Itonalhua Toteco tlen quintitlantoc campa hueli ipan tlaltepactli.
66005007	Huan nopa Pilborregojtzi yajqui huan quicuito nopa amatlapohuali tlen mimilijtoc tlen eltoya ipan inejmatl Toteco Dios tlen mosehuiyaya ipan nopa hueyi siyaj tlen yejyectzi.
66005008	Huan quema quicuic nopa mimilijtoc amatlapohuali, nopa nahui tlamantli tlen yoltoque huan nopa sempoali huan nahui huehue tlacame motlancuaixtlapachojque iixpa nopa Pilborregojtzi. Sesen inijuanti quipixtoyaj se arpa ica icuerda para tlatzotzonase. Huan quipixtoyaj popochconme tlen oro temitoc ica copali tlen quiijtosnequi nochi tlajtoli tlen tlacame tlen iaxcahua Toteco quiijtojtoyaj quema momaijtoyayaj.
66005009	Huan inijuanti tlen itztoyaj nepa iixpa nopa Pilborregojtzi huicaque se tiohuicatl tlen yancuic, quiijtojque: "Ta tisenquistoc ticuali. Huan quinamiqui tijcuis nopa mimilijtoc amatlapohuali huan tijtlapanas isellos. Pampa mitzmictijque huan ica moeso tijcohui Toteco tojuanti tlen tihualajque tlen nochi xinachtli tlacame, huan tlen ticamatij nochi tlamantli tlajtoli. Tijcohui Toteco tojuanti tlen tihualahuij ipan tlacame tlen quipiyaj sesen tlamantli inintlalnamiquilis huan inincostumbres, huan tlen tiehuaj ipan nochi tlaltini.
66005010	Huan techchihuilijtoc ma tiitztoca titlanahuatiani huan titotajtzitzi iixpa Toteco Dios, huan para ma titlanahuatica ipan tlaltepactli."
66005011	Nijtlachili huan nijcajqui inintlajtol tlahuel miyac millones huan millones elhuicac ehuani tlen huicayayaj huan quiyahualojtoyaj nopa hueyi siyaj campa itztoya Toteco. Huan quinyahualojtoyaj nopa nahui tlamantli tlen yoltoque huan nopa sempoali huan nahui huehue tlacame.
66005012	Huan nochi nopa elhuicac ehuani huicayayaj chicahuac huan quiijtohuayayaj: "Senquistoc cuali ni Pilborregojtzi tlen tlacame quimictijque. Huan quinamiqui para nochi tlacame ma quinextilica nochi tlatlepanitacayotl, huan ma quihueyichihuaca huan ma quipaquilismacaca. Yajaya quipiya nochi chicahualistli huan nochi tlalnamiquistli. Huan quinamiqui para nochi tlen ipati elis san iaxca ya."
66005013	Huan nijcajqui tlen quiijtojque nochi tlacame, tlapiyalime, michime, totome, huan nochi sequinoc tlamantzitzi tlen Toteco quinchijchijtoc ipan elhuicac, huan ipan tlaltepactli, huan itzintla tlaltepactli, huan ipan hueyi atl. Huan nochi inijuanti quiijtohuayayaj: "Ma tiquinpaquilismacaca nopa Pilborregojtzi huan Toteco Dios tlen mosehu'ia ipan nopa hueyi siyaj tlen yejyectzi. Ma tiquinnextilica nochi tlatlepanitacayotl, huan ma tiquinhueyichihuaca para nochipa. Yajuanti quipiyaj nochi chicahualistli huan quipiyase nochi chicahualistli para nochipa huan ax quema tlamis."
66005014	Huan nopa nahui tlamantli tlen yoltoque quiijtohuayayaj: "¡Queja nopa ma eli!" Huan nopa huehue tlacame motlancuaixtlapachojque huan quinhueyimatque Toteco Dios huan nopa Pilborregojtzi.
66006001	Huan quema nijtlachiliyaya, nopa Pilborregojtzi quitlapanqui nopa achtohui sello tlen nopa chicome sellos ipan nopa mimilijtoc amatlapohuali. Huan nijcajqui se tlen nopa nahui tlamantli tlen yoltoque camatqui huan itlajtol caquistic queja quema tlatomoni, huan yajaya quiijto: "¡Xihuala, xiquitaqui!"
66006002	Huan nijtlachili huan niquitac se cahuayo chipahuac, huan yajaya tlen tlejcotoya ipani quipixtoya se cuahuitoli imaco para quimajcahuas cuatlamintli. Huan quimacaque se corona pampa elqui se tlatlanquetl tlen yajqui para m'as tlatlaniti.
66006003	Huan nopa Pilborregojtzi quitlapanqui nopa ompa sello, huan nijcajqui nopa ompa tlamantli tlen yoltoc quiijto: "¡Xihuala, xiquitaqui!"
66006004	Huan quisqui seyoc cahuayo tlen chichiltic. Huan yajaya tlen tlejcotoya ipani quipixqui tlanahuatili para quiquixtilis tlasehuilistli tlen tlaltepactli. Yajaya quipixqui tlanahuatili para quichihuas ma onca miyac tlatehuijcayotl campa hueli ipan tlaltepactli huan para tlacame ma momijmictica campa hueli. Huan se quimacac se hueyi machete.
66006005	Huan nopa Pilborregojtzi quitlapanqui nopa expa sello, huan nijcajqui nopa expa tlamantli tlen yoltoc quiijto: "¡Xihuala, xiquitaqui!" Huan nijtlachili huan niquitac se cahuayo yayahuic, huan yajaya tlen tlejcotoya ipani quipixtoya imaco se balanza tlatlamachihuali.
66006006	Huan nijcajqui se tlen camatqui tlatlajco nopa nahui tlamantli tlen yoltoque, huan quiijto: "Tlahuel ohui para tlacame mopanoltise pampa nochi tlapatiyo. Se kilo trigo o eyi kilos cebada ipati tlen se tlacatl hueli quitlani ipan se tonal tequitl, pero amo xijnenpolo nopa aceite huan xocomecatl iayo."
66006007	Huan nopa Pilborregojtzi quitlapanqui nopa najpa sello, huan huajca nijcajqui nopa najpa tlamantli tlen yoltoc quiijto: "¡Xihuala, xiquitaqui!"
66006008	Huan nijtlachili huan niquitac se cahuayo istaltic queja nesi ixayac se mijcatzi. Huan tlen tlejcotoya ipani itoca Miquilistli. Huan tlen quitoquiliyaya quinescayotiyaya nopa lugar campa yohuij mijcatzitzi. Huan quipixtoyaj tlanahuatili para quinmictise se ipan sesen nahui tlacame ipan tlaltepactli. Quinchihuase ma miquica ipan tlatehuijcayotl, o ica mayantli, o ica cocolistli, o para ma quinmictica tecuanime tlen itztoque ipan tlaltepactli.
66006009	Huan nopa Pilborregojtzi quitlapanqui nopa macuilpa sello, huan niquitac itzintla tlaixpamitl inialmas nopa tlacame tlen quinmictijtoyaj pampa quineltocayayaj itlajtol Toteco huan pampa quinilhuiyayaj sequinoc tlen ya.
66006010	Huan chicahuac quiijtojque: "Tohueyiteco, ta tlen titlatzejtzeloltic. Ta tlen titemachtli. ¿Quesqui tonali m'as monequi tijchiyase para tiquintlajtolsencahuas tlacame tlen itztoque ipan tlaltepactli ipampa tlen fiero techchihuilijtoque? ¿Hasta quema tiquincuepilis tlen techmictijque?"
66006011	Huan Toteco quinmacac sesen inijuanti ininyoyo tlen chipahuac huan huehueyac. Quinilhui ma mosiyajcahuaca quentzi m'as pampa aya tecuepilis hasta miquise senquistoc nochi imiyaca iniicnihua tlen ininpantis para tlacame quinmictise pampa quitequipanohuayayaj Toteco ininhuaya.
66006012	Huan nijtlachili quema nopa Pilborregojtzi quitlapanqui nopa chicuasempa sello. Huan chicahuac mojmolini tlali, huan tonati mochijqui yayahuic queja se tlen moyoyont'ia yayahuic quema acajya miqui. Huan metztli mochijqui chichiltic queja estli.
66006013	Huan nopa sitlalime tlen elhuicac huetzque ipan tlaltepactli queja se lalax cuahuitl tepehui itlajca tlen selic quema chicahuac tlaajaca.
66006014	Huan elhuicactli motlajcoitac huan sesen lado momimilo huan patlantejqui huan ayoc nesqui. Huan nochi tepeme huan nochi piltlaltzitzi ipan hueyi atl moijicuenijque.
66006015	Huan motlatijque nochi tlanahuatiani ipan tlaltepactli, huan huejhueyi tequihuejme, huan capitanes, huan tlacame tlen tlapijpixtoque, huan tlen quipixque miyac chicahualistli. Motlatijque tlatequipanohuani tlen iniaxcahua inintecohua, ininhuaya tlacame tlen ax quipixque inintecohua. Nochi san motlatijque ipan ostome campa huejhueyi tetl huan inintzala tetini tlen mocahuaj nechca tepeme.
66006016	Huan quiilhuiyayaj nopa tepeme huan nopa huejhueyi tetini: "Xihuetzica topani. Techtlatica para ax nechitas yajaya tlen mosehu'ia ipan nopa hueyi siyaj. Techtlatica para ax nechajsis icualancayo nopa Pilborregojtzi.
66006017	Pampa ya ajsico nopa hueyi tonal quema techtlatzacuiltis huan axaca huelis quiijiyohuis."
66007001	Teipa niquinitac nahui elhuicac ehuani tlen moquetzayayaj ipan nahui inacastla tlaltepactli. Huan inijuanti quitzacuiliyayaj nopa nahui tlamantli ajacatl tlen tlailpitza ipan tlaltepactli para ma ax tlaajaca ipan tlali, niyon ipan hueyi atl, niyon ma ax tlaajaca ipan niyon se cuahuitl.
66007002	Huan niquitac seyoc elhuicac ejquetl tlen tlejcoyaya campa quisa tonati huan quipixtoya isello Toteco Dios tlen yoltoc. Huan nopa elhuicac ejquetl tzajtzic chicahuac para quincamahuis nopa nahui elhuicac ehuani tlen quipixtoyaj tlanahuatili para quinenpolose tlali huan hueyi atl. Huan nopa elhuicac ejquetl quinilhui nopa sequinoc:
66007003	"Amo xiquijtlacoca tlali, niyon hueyi atl, niyon cuatini, hasta tiquintlalilise se sello ipan inincuaixpa tlen quitequipanohuaj Toteco."
66007004	Huan nijcajqui ipan quesqui tlacame quintlalilijque se sello para quinextis para iaxcahua Toteco huan eltoyaj ciento cuarenta y cuatro mil tlacame tlen itztoyaj ininteipa ixhuihua nochi majtlactli huan ome itelpocahua Israel tlen huejcajquiya.
66007005	Huan quintlalili sello ipan: 12,000 iteipa ixhuihua Jud'a, 12,000 iteipa ixhuihua Rub'en, 12,000 iteipa ixhuihua Gad,
66007006	12,000 iteipa ixhuihua Aser, 12,000 iteipa ixhuihua Neftal'i 12,000 iteipa ixhuihua Manas'es,
66007007	12,000 iteipa ixhuihua Sime'on, 12,000 iteipa ixhuihua Lev'i, 12,000 iteipa ixhuihua Isacar,
66007008	12,000 iteipa ixhuihua Zabul'on, 12,000 iteipa ixhuihua Jos'e huan 12,000 iteipa ixhuihua Benjam'in.
66007009	Teipa nijtlachili huan niquitac onpano miyac tlacame tlen axaca hueli quinpohua. Hualajtoyaj tlen campa hueli tlaltini, huan tlen nochi xinachtli tlacame, huan tlen tlacame ica sesen tlamantli inintlalnamiquilis huan inincostumbres, huan tlacame tlen camatij nochi tlamantli tlajtoli tlen onca ipan tlaltepactli. Huan nochi inijuanti moquetzayayaj imelac nopa hueyi siyaj huan iixpa nopa Pilborregojtzi. Moquentiyayaj ininyoyo tlen chipahuac huan tlen huehueyac huan ininmaco quipixtoyaj imacuayo apach cuahuitl,
66007010	huan tzajtziyayaj chicahuac huan quiijtohuayayaj: "¡Hueyi paquilistli! Ya techmaquixtijque ni Pilborregojtzi huan Toteco Dios tlen mosehu'ia ipan ihueyi siyaj tlen yejyectzi."
66007011	Huan nochi nopa elhuicac ehuani tlen moquetzayayaj yahualtic tlen nopa nahui tlamantli tlen yoltoque huan nopa huehue tlacame motlancuaixtlapachojque imelac nopa hueyi siyaj tlen yejyectzi huan quihueyimatque Toteco.
66007012	Quiijtojque: "¡Paquilistli! Ma tijpaquilismacaca huan ma tijhueyichihuaca Toteco Dios para nochipa huan ax quema tlami. Ma tijnextilica nochi tlatlepanitacayotl, huan ma tijhueyitlascamatisqu'ia para nochipa. San yajaya quipiya nochi tlalnamiquistli, huan nochi tequihuejcayotl, huan nochi chicahualistli, huan yajaya quipiyas para nochipa. Queja nopa ma eli."
66007013	Huan teipa se tlen nopa sempoali huan nahui huehue tlacame nechtlajtlani: "¿Ta tijmati ajqueya inijuanti tlen moquent'iaj ininyoyo tlen chipahuac huan tlen huehueyac, huan canque hualajtoque?"
66007014	Huan na niquilhui: "Tate, ta tlen tijmati nopa." Huan yajaya nechilhui: "Yajuanti tlen hualajque ipan nopa tonali tlen hueyi tlaijiyohuilistli huan quichicuenijtoque ininyoyo ica ieso nopa Pilborregojtzi, huan yeca quichijtoque chipahuac ininyoyo.
66007015	"Yeca moquetzaj imelac ihueyi siyaj Toteco huan quitequipanohuaj yohuali huan tonali nepa ipan ichaj. Huan Toteco Dios tlen mosehu'ia ipan ihueyi siyaj tlen yejyectzi quinmocuitlahu'ia.
66007016	Ayoc quema mayanase, niyon amiquise. Huan ayoc quintlatis tonati, niyon quimatise tlacontonalotl.
66007017	Pampa nopa Pilborregojtzi tlen itztoc tlatlajco nopa hueyi siyaj tlen yejyectzi elis inintlamocuitlahuijca. Huan queja se tlamocuitlahuijquetl quichihua ica iborregojhua, yajaya quinhuicas amelco campa meya atl tlen yoltoc huan tlen temaca yolistli para nochipa. Huan Toteco quinhuachilis iniixayo para ayoc quema ma chocaca."
66008001	Huan nopa Pilborregojtzi quitlapanqui nopa chicompa sello, huan axaca molini nepa elhuicac para nechca se tlajco hora.
66008002	Huan niquinitac chicome elhuicac ehuani tlen moquetzayayaj iixpa Toteco Dios huan quinmacaque chicome tlapitzali, se para sesen inijuanti.
66008003	Huan seyoc elhuicac ejquetl hualajqui huan moquetzqui nechca tlaixpamitl huan quipixtoya se popoch comitl tlen oro. Huan quimacaque miyac copali para quitlatis iixpa Toteco para ma tlejcos ipocyo ihuaya nochi tlajtoli tlen tlacame tlen iaxcahua Toteco quiijtojque quema momaijtoyayaj. Huan nopa elhuicac ejquetl quitejqui nochi tlen eltoya ipan ipopochco ipan nopa tlaixpamitl tlen oro imelac nopa hueyi siyaj para quimacas Toteco.
66008004	Huan nopa poctli quisqui ipan nopa popoch comitl tlen nopa elhuicac ejquetl quipixqui imaco, huan tlejcoc iixpa Toteco ihuaya nochi tlajtoli tlen momaijtojtoyaj tlacame tlen iaxcahua Toteco.
66008005	Huan nopa elhuicac ejquetl quicuic nopa popoch comitl huan quitemiti ica tlicoli tlen eltoya ipan tlaixpamitl, huan teipa quimajcajqui ipan tlaltepactli. Huan nimantzi pejqui tlatomoni, huan tlahuelchihua, huan tlapetlani, huan chicahuac mojmolini tlali.
66008006	Huan nopa chicome elhuicac ehuani tlen quipixtoyaj nopa chicome tlapitzali mocualtlalijque para tlapitzase.
66008007	Huan quema nopa achtohui elhuicac ejquetl tlapitzqui, quimajcajque ipan tlaltepactli tesihuitl huan tlitl maneltic ica estli. Huan tlatlac se ipan eyi tlaltini, huan se ipan eyi cuatini, huan tlatlac nochi xihuitl huan sacatl.
66008008	Huan nopa ompa elhuicac ejquetl tlapitzqui huan quimajcajque ipan hueyi atl se tlamantli queja se hueyi tepetl tlen tlatlayaya, huan se ipan eyi huejhueyi atl mocuepque estli.
66008009	Huan se ipan eyi michime huan tlamantzitzi tlen itztoque ipan hueyi atl mijque, huan quinxolejqui se ipan eyi nochi huejhueyi cuacanahua tlen nemiyayaj ipan hueyi atl.
66008010	Huan nopa expa elhuicac ejquetl tlapitzqui huan se hueyi sitlali tlen tlatlayaya queja se tlicualementli huetzqui tlen elhuicactli ipan se ipan eyi atemitl huan ameli tlen onca ipan tlaltepactli.
66008011	Huan nopa sitlali itoca eliyayaj Tlen Tlahuel Chichic huan se parte ipan sesen eyi partes tlen nochi atl mocuepqui chichic, huan miyac tlacame mijque pampa quiique nopa chichic atl.
66008012	Huan nopa najpa elhuicac ejquetl tlapitzqui huan quimaquilijque se parte ipan eyi partes tlen tonati, huan se parte ipan eyi partes tlen metztli, huan se ipan eyi sitlalime. Huajca se parte ipan eyi partes tlen tonati, huan metztli, huan sitlalime mocuepque yayahuique. Huan ayoc tonayaya para se parte ipan eyi partes tlen sesen tonal, huan ayoc metztonayaya, niyon ayoc nesque sitlalime para se parte ipan eyi partes tlen sesen yohuali.
66008013	Huan nijtlachili huan niquitac se elhuicac ejquetl tlen patlantinemiyaya nepa tlatlajco elhuicactli. Huan nijcajqui quiijtohuayaya chicahuac: "¡Temajmati, temajmati, temajmati para tlen itztose ipan tlaltepactli quema quipitzase nopa eyi elhuicac ehuani nopa eyi tlapitzali tlen polihuiyoc!"
66009001	Huan nopa macuilpa ejquetl tlapitzqui huan niquitac se sitlali huetzqui tlen elhuicactli hasta tlaltepactli. Nopa sitlali quiijtosnequi se acajya. Huan quimacaque nopa llaves para nopa ostotl tlen tlahuel huejcatla hasta ax quipiya itzintla campa mocahuaj iajacahua Axcualtlacatl.
66009002	Huan quema quitlapo nopa ostotl, tlejcoc poctli tlen quisqui nepa queja ipocyo se hueyi tlilelemectli. Huan ica nopa poctli tlen quisqui ipan nopa ostotl tzintlayohuili tonati huan nochi ajacatl tlen quiijiyotilanaj tlacame.
66009003	Huan poc ijtic quisque chapolime tlen ajsicoj ipan tlaltepactli huan quipixque chicahualistli para tetzopinise queja tetzopin'iaj colome tlen nel'ia cococ ipan tlaltepactli.
66009004	Huan quinilhuijque nopa chapolime ma ax quicococa sacatl ipan tlaltepactli, niyon cuatini, niyon ax huelque quicocose niyon se tlamantli tlen xoxohuic. San ma quincococa tlacame tlen ax quipixque isello Toteco ipan inincuaixpa.
66009005	Huan quinilhuijque nopa chapolime tlen tetzopiniyayaj para ma ax temictica. San ma tlahuel tetlaijiyohuiltica. Huan nopa tlacame tlen ax quipiyaj isello Toteco tlahuel tlaijiyohuise para macuili metztli queja tlaijiyohu'iaj quema se colotl tetzopin'ia.
66009006	Huan ipan nopa tonali quema tlacame tlahuel tlaijiyohuise, tlahuel quinequise miquise, pero ax huelise. Quichiyase huan moilhuise ama, quena, miquise, pero axtle, pampa queja nopa Toteco quinequi ma tlaijiyohuica.
66009007	Huan nopa chapolime nesqui queja cahuayojme tlen tlacualchijchihualme para tlatehuise. Huan ipan inincuaixpa quipixtoyaj coronas tlen nesqui queja oro huan ininxayac nesqui queja ininxayac tlacame.
66009008	Huan quipixtoyaj inintzoncal queja inintzoncal sihuame, huan inintlancoch queja inintlancoch tecuanime.
66009009	Huan tlen ica quinyolixtzactoya elqui queja tepostli. Huan inieltlapal caquisti queja miyac cuacarros tlen miyac cahuayojme quintilantiyohuij quema motlalojtiyohuij para tlatehuitij.
66009010	Huan nopa chapolime quipixque inincuitlapil queja colome ica inintzinhuitzo. Huan quipixque tlanahuatili para quincocose tlacame para macuili metztli ica inincuitlapilhua.
66009011	Inintlanahuatijca elqui nopa elhuicac ejquetl tlen mocuepqui se fiero ajacatl. Yajaya tlen tlanahuat'ia ipan nopa ostotl tlen tlahuel huejcatla hasta ax quipiya itzintla. Yajaya ipan tlajtoli hebreo itoca Abad'on. Huan ipan tlajtoli griego itoca Apoli'on, huan itoca quiijtosnequi Tlaxolejquetl.
66009012	Nopa achtohui tlaijiyohuilistli tlen fiero huan temajmati ya panoc, pero noja polihui seyoc ome tlamantli tlaijiyohuilistli.
66009013	Huan nopa chicuasempa elhuicac ejquetl tlapitzqui huan nijcajqui camatqui se tlen itztoya tlatlajco nopa nahui icuacua nopa tlaixpamitl tlen oro tlen eltoc iixpa Toteco.
66009014	Huan yajaya tlen camatiyaya quinotzqui nopa chicuasempa elhuicac ejquetl huan quiilhui: "Xiquincahuili ma yaca majcajtoque nopa nahui ajacame tlen ilpitoque nechca nopa hueyi atemitl 'Eufrates."
66009015	Huan quintojtonqui nopa nahui ajacame tlen Toteco quinsencajtoya para nopa hora, ipan nopa tonal, ipan nopa metztli, ipan nopa xihuitl tlen yajaya quitlapejpenijtoya para ma quinmictica se ipan eyi tlacame tlen noja itztoyaj.
66009016	Huan nijcajqui quesqui soldados nopa ajacame quinyacanayayaj para tlatehuise. Huan elque ome ciento millones tlen soldados tlen tlejcotoyaj ipan cahuayojme huan nopa ajacame quinyacanayayaj.
66009017	Huan ipan nopa tlanextili tlen eliyaya queja se temictli niquinitac nopa cahuayojme huan nopa tlacame tlen cahuaj tlejcotoyaj. Huan nopa tlacame quihuicayayaj ininyolixco se tepostli para quinmanahuis tlen eliyaya chichiltic, azultic huan costic. Huan inintzonteco nopa cahuayojme eltoya queja inintzonteco nopa tecuanime tlen inintoca leones. Huan ipan inincamac quisayaya tlitl, poctli huan azufre.
66009018	Huan nopa tlitl, poctli huan azufre tlen quisayaya inincamaco nopa cahuayojme quinmicti se ipan sesen eyi tlacame tlen itztoyaj ipan tlaltepactli.
66009019	Nopa cahuayojme quipixque chicahualistli ipan inincamac huan ipan inincuitlapil para temictise. Inincuitlapil nesque queja cohuame tlen quipixtoyaj inintzonteco para ica tecocose.
66009020	Pero nopa tlacame tlen ax mijque ica ni tlamantli tlen fiero noja ax moyolpatlaque ica tlen ax cuali quichihuayayaj. Quisenhuiquilijque quinhueyimatij iajacahua Axcualtlacatl huan nopa totiotzitzi huan tlaixcopincayome tlen quichijtoque tlen oro, plata, tepostli, tetl huan cuahuitl. Huan noja quinhueyichijque totiotzitzi tlen quinsencajtoyaj ica ininma yonque nopa tlaixcopincayome ax hueli tlachiyaj, niyon ax hueli tlacaquij, niyon ax hueli nejnemij.
66009021	Huan nopa tlacame ax quinejque quicahuase temict'iaj, tetlajchihu'iaj, momecat'iaj huan tetlaxtequil'iaj.
66010001	Huan niquitac seyoc elhuicac ejquetl tlen nel'ia tetic temoyaya tlen elhuicac, huan moquimilojtoya ica se mixtli huan quipixqui nopa acosamalotl ipan itzonteco. Huan ixayac tlahuiyaya queja tonati huan iicxihua eltoya queja ome tlaquetzali tlen tlitl.
66010002	Huan nopa elhuicac ejquetl quipixtoya imaco se amatlapohuali pilsiltzi tlen momimilijtoc huan tlapojtoya nopa amatlapohuali. Huan quitlali iicxi tlen inejmatl ipan hueyi atl huan iicxi tlen iarraves ipan tlali.
66010003	Huan nopa elhuicac ejquetl tzajtzic chicahuac queja tzajtzi se tecuani tlen itoca le'on. Huan quema tzajtzitoya, tlatomonijque nopa chicome tlatomoniani.
66010004	Huan quema tlahuejchijtoyaj nopa chicome tlatomoniani, nimocualtlali para niquijcuilosqu'ia tlen quiijtojque. Huan se acajya camatqui tlen elhuicac huan nechilhui: "Amo xiquijcuilo tlen quiijtojque nopa tlatomoniani para axaca quimatis."
66010005	Teipa nopa elhuicac ejquetl tlen niquitac moquetzayaya ipan hueyi atl huan ipan tlali, quitlejcolti ima nejmatl para elhuicac.
66010006	Huan quitestigojquetzqui Toteco tlen itztoc para nochipa huan tlen quichijchijqui elhuicactli, huan tlaltepactli, huan hueyi atl huan nochi tlen itztoque ininpani. Huan nopa elhuicac ejquetl quiijto: "Toteco ayoc quichiyas m'as.
66010007	Quema nopa chicompa elhuicac ejquetl pehuas para tlapitzas, huajca panos nochi nopa tlamantli tlen Toteco huejcajquiya quinilhui itlatequipanojcahua, nopa tiocamanalohuani, para teipa panosqu'ia."
66010008	Huan sampa nijcajqui tlen achtohui nechcamahui tlen elhuicac, huan yajaya nechilhui: "Xiya huan xijcuiti nopa amatlapohuali tlen tlapojtoc imaco nopa elhuicac ejquetl tlen moquetza ipan hueyi atl huan ipan tlali."
66010009	Huajca niyajqui campa elhuicac ejquetl huan nijtlajtlani ma nechmaca nopa amatlapohuali pilsiltzi. Huan yajaya nechilhui: "Xijcui huan xijcua. Huan ipan mocamac tijmatis tzopelic queja nectli, pero quema tijtolos, tijmatis para chichic ipan moijti."
66010010	Huajca niquitzqui nopa amatlapohuali pilsiltzi tlen imaco elhuicac ejquetl huan nijcuajqui. Huan eltoya tzopelic ipan nocamac queja nectli, pero ipan noijti mochijqui chichic.
66010011	Huan sampa nechilhui: "Monequi tiyas tiquinilhuis tlacame tlen Toteco mitzilhuis para teipa panos huan tlen ininpantis tlacame tlen quipiyaj sesen tlamantli inintlalnamiquilis huan inincostumbres, huan tlen itztoque ipan miyac tlaltini huan tlen camatij miyac tlamantli tlajtoli huan inintlanahuatijcahua."
66011001	Huan nechmacaque se ohuatl tlen nesqui queja se cuatopili para ica ma nitlayejyecohua, huan nopa elhuicac ejquetl nechilhui: "Xiya huan xijyejyecoti ihuehueyaca ihueyi tiopa Toteco huan itlaixpa. Huan xiquinpohua quesqui tlacame tlen quihueyimatij Toteco nepa.
66011002	Pero amo xijyejyeco nopa calixpamitl tlen mocahua nopa se lado ihueyi tiopa. San xijcahua, pampa ya nopa quinmacatoc sejcoyoc ehuani. Huan ipan moquejquetzase nopa altepetl tlatzejtzeloltic para eyi xihuitl huan tlajco.
66011003	Huan niquinmacas tequihuejcayotl nopa ome notestigos huan camatise queja tiocamanalohuani para eyi xihuitl huan tlajco. Huan moquentise ininyoyo tlen cuesoli."
66011004	Ni ome testigos, inijuanti nopa cuatini tlen olivos huan nopa ome tlahuil quetzali tlen moquetzaj iixpa Toteco tlen quinahuat'ia tlaltepactli.
66011005	Huan intla se acajya quinequi quincocos nopa testigos, inincamaco quisas tlitl tlen quintlamitlatis inincualancaitacahua. Queja nopa miquise tlen quinequise quinmictise.
66011006	Yajuanti quipiyase chicahualistli para quitzacuase elhuicac para ma ax huetzi atl nochi nopa tonali quema quinilhuise tlacame nochi nopa tlajtoli tlen Toteco quinmacas pampa itztoque itiocamanalojcahua. Nojquiya quipiyase chicahualistli para quichihuase nochi atl ma mocuepa estli. Huan quipiyase chicahualistli para quititlanise nochi tlamantli tlaijiyohuilistli tlen m'as fiero ipan tlaltepactli. Huan ya nopa huelise quichihuase nochi hueltas quema quinequise quichihuase.
66011007	Huan quema nopa ome testigos tlamise camatij para Toteco, quintehuis nopa fiero tlapiyali tlen quisas ipan nopa ostotl tlen tlahuel huejcatla hasta ax quipiya itzintla. Huan nopa fiero tlapiyali quintlanis huan quinmictis.
66011008	Huan inintlacayo tepejtose callejtipa ipan nopa hueyi altepetl Jerusal'en campa tlacame quicuamapeloltijque Tohueyiteco. Huan ipan nopa tonali nopa altepetl eltos fiero queja altepetl Sodoma huan queja tlali Egipto.
66011009	Huan nochi xinachtli tlacame, huan nochi tlacame tlen quipiyaj sesen tlamantli inintlalnamiquilis huan inincostumbres, huan tlen camatij nochi tlamantli tlajtoli, huan tlen ehuaj ipan nochi tlaltini quiitase inintlacayo nopa mijcatzitzi para eyi tonali huan tlajco. Huan axaca quicahuilise para ma quintlalpachoca.
66011010	Huan nochi tlacame tlen iaxcahua ni tlaltepactli paquise, huan ilhuichihuase huan momajmacase regalos, pampa ya mictose nopa ome testigos tlen camatiyayaj para Toteco huan quintlaijiyohuiltiyayaj.
66011011	Pero ica eyi tonati huan tlajco Toteco quinchihuas nopa ome tlayolmelahuani ma moyolcuica sampa huan moquetzase. Huan tlahuel momajmatise nochi tlen quinitase.
66011012	Huan nopa ome testigos quicaquise se tlen quinnotzas tlen elhuicac, huan quinilhuis: "Xihualaca nica huejcapa." Huan tlejcose elhuicac ipan se mixtli, huan inincualancaitacahua noja quintlachilijtose.
66011013	Huan ipan nopa hora chicahuac mojmolinis tlali ipan nopa altepetl huan huetzise se parte ipan sesen majtlactli partes ipan nopa altepetl huan chicnahui mocahuase. Huan chicome mil tlacame miquise quema mojmolinis tlali. Huan tlen ax miquise tlahuel momajmatise huan quihueyichihuase Toteco tlen itztoc elhuicac.
66011014	Ya panoc nopa ompa tlamantli tlen fiero huan tlen temajmati. Xiquita nopa expa tlamantli tlen fiero nimantzi ajsis.
66011015	Huan nopa chicompa elhuicac ejquetl tlapitzqui huan nijcajqui miyaqui tlen itztoyaj ipan elhuicac tlen tzajtzique chicahuac, huan quiijtojque: "Ama nochi tlaltepactli mochijtoc iaxca Toteco Dios huan iaxca Cristo para ma quinahuatis. Huan yajaya tlanahuatis para nochipa huan ax quema tlamis."
66011016	Huan nopa sempoali huan nahui huehue tlacame tlen mosehu'iaj ipan ininsiyas yejyectzitzi iixpa Toteco motlancuaixtlapachojque huan quihueyimatque Toteco Dios.
66011017	Huan quiijtojque: "Timitzhueyitlascamatij Toteco Dios tlen tijpiya nochi chicahualistli. Ta tiitztoya hasta quema ipejya nochi tlen onca huan ama tiitztoc huan noja tiitztos para nochipa. Timitztlascamatij pampa ama ta tijcuitoc mochicahualis tlen nelhueyi huan ya pejqui titlanahuat'ia.
66011018	Tlahuel mitzcocol'iaj tlacame ipan nochi tlaltini tlen ax mitzneltocaj, huan ama ajsic tonal para ta tiquincocolis huan tiquintlatzacuiltis. Ya ajsic hora para ta, Toteco, tiquintlajtolsencahuas tlen mictoque. Ya ajsic hora tiquintlaxtlahuis motiocamanalojcahua tlen mitztequipanohuayayaj, huan motlacajhua tlen tiquinchijtoc tlatzejtzelolme. Huan tiquintlaxtlahuis nochi tlacame tlen mitztlepanitaj tlen huejhueyi tlacame hasta tlen pilsiltzitzi. Huan ajsic hora para tiquintzontlamiltis inijuanti tlen tlaxolehuayayaj ipan tlaltepactli."
66011019	Huan niquitac tlapojtoya ihueyi tiopa Toteco tlen eltoc nepa elhuicac. Huan nepa calijtic nesqui nopa caxa tlen quipixqui nopa tlajtolsencahuali tlen Toteco quichijqui ica itlacajhua huejcajquiya. Huan tlapetlaniyaya, huan tlahuelchihuayaya, huan tlatomoniyaya, huan mojmoliniyaya tlali, huan huetziyaya huejhueyi tesihuitl.
66012001	Huan nepa elhuicac nesqui se hueyi tlanescayotl, se sihuatl tlen moquimilijtoya ica tonati huan quipixtoya metztli tlatzintla iicxi. Ipan itzonteco quipixtoya se corona ica majtlactli huan ome sitlalime.
66012002	Huan nopa sihuatl conehue eltoya huan tzajtziyaya chicahuac pampa pejqui quicocohua chicahuac para quitlacatiltis icone.
66012003	Huan nimantzi niquitac seyoc tlanescayotl tlen nesqui nepa elhuicac, se fiero tlapiyali tlen nesiyaya queja se hueyi drag'on tlen chichiltic. Quipixtoya chicome itzonteco, huan majtlactli icuacua, huan se corona quitlalijtoya ipan sesen itzontecohua.
66012004	Huan icuitlapil quintepexihui se ipan eyi sitlalime tlen elhuicac huan quinmajcajqui ipan tlaltepactli. Huan nopa drag'on moquetzqui iixtla nopa sihuatl tlen quitlacatiltisqu'ia icone para huelis quicualilisqu'ia icone quema tlacatisqu'ia.
66012005	Huan nopa sihuatl quitlacatilti se oquichpil tlen quipiyas itequi para chicahuac quinnahuatis nochi tlacame tlen nochi tlaltini queja se tlen tlanahuat'ia ica se tepos barra imaco para ica quincocos tlen ax quitlepanitaj. Huan Toteco quitlalanqui nopa icone hasta elhuicac campa ihueyi siyaj tlen yejyectzi para ma itztos nepa ihuaya.
66012006	Huan nopa sihuatl cholo hasta nopa tlali tlen tlahuel huactoc campa ax tleno eli campa Toteco quisencajtoya se lugar para ma mocahua huan ma quimocuitlahuis para eyi xihuitl huan tlajco.
66012007	Huan teipa oncac se tlatehuijcayotl nepa ipan elhuicac. Huan nopa tlayacanca elhuicac ejquetl, Miguel, huan nopa elhuicac ehuani tlen yajaya quinyacanayaya motehuijque ihuaya nopa drag'on huan ielhuicac ejcahua tlen mocueptoyaj ajacame.
66012008	Pero nopa drag'on huan iajacahua ax quipixtoyaj chicahualistli queja ielhuicac ejcahua Toteco huan ayoc huelque itztose ipan elhuicac.
66012009	Huan ielhuicac ejcahua Toteco quicuamajcajque nopa drag'on ininhuaya nochi iajacahua hasta ipan tlaltepactli. Nopa hueyi drag'on, yajaya tlen itoca Axcualtlacatl o nopa Yohualnenquetl, huan yajaya tlen mocuepqui nopa cohuatl huejcajquiya ipan nopa xochi mili. Yajaya tlen quincajcayahua nochi tlacame tlen itztoque campa hueli ipan tlaltepactli.
66012010	Huan nijcajqui se tlen tzajtziyaya chicahuac tlen elhuicac huan quiijtohuayaya: "Ya mochijtoc. Toteco ya quinmaquixtijtoc itlacajhua. Ya nestoc ichicahualis Toteco Dios huan nel'ia cuajcualtzi nochi campa yajaya tlanahuat'ia. Ya nesqui itequihuejcayo Cristo yajaya tlen quitlapejpenijtoya Toteco, pampa quicuamajcajtoque tlatzintla Axcualtlacatl tlen quinteilhuiyaya toicnihua. Yajaya elqui tlen quinteilhuiyaya toicnihua iixpa Toteco yohuali huan tonali.
66012011	Huan itlacajhua Toteco quitlantoque Axcualtlacatl ica ieso nopa Pilborregojtzi tlen quitoyajqui quema mijqui, huan pampa ax quiimacasiyayaj quinilhuise tlacame itlajtol. Quena, quitlanque Axcualtlacatl pampa ax majmajque para miquise pampa itztoyaj iaxcahua nopa Pilborregojtzi.
66012012	Huajca ama ma paquica nochi tlen itztoque elhuicac. Pero ipan tlaltepactli tlahuel temajmati para nochi tlacame tlen itztoque ipan tlali huan ipan hueyi atl, pampa ya ajsico nopa Axcualtlacatl imohuaya. Yajaya nel'ia mocualancamaca pampa quimati ax polihui miyac tonali para Toteco quitlajtolsencahuas."
66012013	Huan quema nopa drag'on quiitac para quimajcajtoyaj ipan tlaltepactli, quitoquili nopa sihuatl tlen quitlacatilti nopa oquichpil.
66012014	Pero Toteco quimacac nopa sihuatl ome ieltlapal queja nopa hueyi cuajtli quipiya para ma mochololti hasta nopa huactoc tlali campa ax tleno eli. Nepa Toteco quisencajtoya ajqueya quimocuitlahuis para eyi xihuitl huan tlajco para nopa drag'on ax hueli quiajsis.
66012015	Huan nopa drag'on quichijqui para ma quisa atl icamaco tlen mochijqui se atemitl tlen chicahuac tlatilana. Huan nopa atl quitoquili nopa sihuatl para ma quihuicasqu'ia huan quiisahuiltisqu'ia.
66012016	Pero tlaltepactli quipalehui nopa sihuatl huan motlapo huan quitolo nopa atl tlen quisqui icamaco nopa hueyi drag'on.
66012017	Huajca nopa hueyi drag'on nel'ia cualanqui ihuaya nopa sihuatl huan yajqui quintehuito nopa sequinoc iconehua, quinequi quiijtos nochi sequinoc tlacame tlen quintoquil'iaj itlanahuatilhua Toteco huan quinilhu'iaj tlacame para inijuanti iaxcahua Jesucristo.
66013001	Huan ipan nopa tlanextili queja se temictli tlen niquitayaya, nimoquetzayaya ipan xali iteno ipan hueyi atl huan niquitac se fiero tlapiyali tlen tlejcoyaya tlen nopa hueyi atl. Huan quipixtoya chicome itzonteco huan majtlactli icuacua huan ipan sesen nopa majtlactli icuacua quipixtoya se corona. Huan ipan sesen itzontecohua ijcuilijtoya itoca tlen fiero ica tlen quitelchihuayaya Toteco.
66013002	Ni fiero tlapiyali tlen niquitac nesqui queja nopa tecuani tlen itoca leopardo. Huan iicxihua nesqui queja iicxihua se oso, huan icamac nesqui queja icamac se le'on. Huan nopa hueyi drag'on quimacac tlen ya iselti ichicahualis nopa fiero tlapiyali, huan quicahuili ma tlanahuati ipan ihueyi siyaj huan quimacac miyac tequihuejcayotl.
66013003	Huan niquitac para tlahuel quicocojtoyaj se itzonteco nopa fiero tlapiyali hasta tlanempa nesiyaya para ica ya nopa mictosqu'ia. Pero nesqui queja teipa pachijqui nopa cocotl. Huan quema tlacame quiitaque pachijqui campa quicocojtoyaj huan ica tlen mictoya, nochi quisentlachilijque huan pejque quitoquil'iaj nopa fiero tlapiyali.
66013004	Huan tlacame quihueyimatque nopa hueyi drag'on tlen quimacac itequihuejcayo nopa fiero tlapiyali. Huan nojquiya quihueyimatque nopa fiero tlapiyali huan quiijtojque: "Axaca seyoc quipiya chicahualistli queja ni fiero tlapiyali. Axaca hueli moquetza iixtla para quitehuis."
66013005	Huan quimacaque nopa fiero tlapiyali tequihuejcayotl ma camati queja se tlacatl. Huan camatqui para mohueyimatis huan para quitelchihuas Toteco. Huan quipixqui caquihuili para quichihuas tlen quinejqui para eyi xihuitl huan tlajco.
66013006	Huajca quiijto tlen hueli tlen Toteco Dios, huan ihueyi tiopa huan nochi tlen itztoque ipan elhuicac. Huan quintelchijqui ica tlajtoli tlen m'as fiero.
66013007	Huan nopa fiero tlapiyali quipixqui tequihuejcayotl para quintehuis huan quintlanis itlatzejtzeloltijca tlacajhua Toteco. Huan quimacac tequihuejcayotl ica nochi xinachtli tlacame, huan ica tlacame tlen quipiyaj sesen tlamantli inintlalnamiquilis huan inincostumbres, huan ica tlacame tlen camatij nochi tlamantli tlajtoli huan ica tlen ehuani nochi tlaltini.
66013008	Huan nochi tlen itztoque ipan tlaltepactli quihueyimatque nopa fiero tlapiyali queja yajaya elisqu'ia Dios. Quena, quihueyimatise nochi tlacame tlen inintoca ax ijcuilijtoc hasta quema pejqui tlaltepactli ipan nopa amatlapohuali tlen iaxca nopa Pilborregojtzi, pampa nopa Amatlapohuali Tlen Nopa Pilborregojtzi Tlen Quimictijque quipiya inintoca nochi tlacame tlen quipiyase yolistli para nochipa.
66013009	Nochi inquipiyaj imonacas, huajca xijtlacaquilica ni tlajtoli huan xijmachilica:
66013010	"Tlacame tlen quintocaros para yase ipan tlatzactli, quinhuicase ipan tlatzactli. Tlacame tlen quintocaros para miquise, quinmictise. Pero amo ximocuesoca, imojuanti tlen initlatzejtzeloltijca tlacajhua Toteco. Ipan ni tonali monequi inquipiyase imoyolo huan xiitztoca intemachme."
66013011	Huan ipan nopa tlanextili niquitac seyoc fiero tlapiyali tlen quisayaya tlalijtic. Yajaya quipixqui ome icuacua queja se pilborregojtzi, pero camatqui queja nopa hueyi drag'on.
66013012	Huan nopa ompa fiero tlapiyali quipixtoya nochi itequihuejcayo nopa achtohui fiero tlapiyali huan tequitic iixtla. Huan nopa ompa fiero tlapiyali tlanahuati para nochi tlacame campa hueli ipan tlaltepactli ma quihueyimatica nopa achtohui fiero tlapiyali queja elisqu'ia Dios, quinequi quiijtos nopa achtohui fiero tlapiyali tlen quicocojtoyaj huan monejqui mictosqu'ia, pero teipa pachijqui icoco.
66013013	Huan nopa ompa fiero tlapiyali huelis quichihuas huejhueyi tlanescayotl huan chicahualis nescayotl. Huan quichihuas ma huetzis tlitl tlen elhuicac hasta tlaltepactli quema tlacame quitlachil'iaj.
66013014	Huan nopa ompa fiero tlapiyali quincajcayahuas nochi tlacame tlen itztoque ipan tlaltepactli ica nopa tlanescayotl tlen quipiya tequihuejcayotl para quichihuas quema itztoc iixtla nopa achtohui fiero tlapiyali. Huan nopa ompa fiero tlapiyali quinnahuatis nochi tlacame tlen itztoque ipan tlaltepactli ma quichihuaca se tlaixcopincayotl tlen nesis queja nopa achtohui fiero tlapiyali tlen quicocojtoyaj ica machete huan mictosqu'ia, pero teipa queja moyolcuic.
66013015	Huan huajca nopa ompa fiero tlapiyali quipixqui chicahualistli para quimacas yolistli nopa tlaixcopincayotl huan para huelqui camati. Huan nopa tlaixcopincayotl tlanahuati ma quinmictica nochi tlacame tlen ax quinejque quihueyimatise ya queja elisqu'ia Dios.
66013016	Huan nopa tlaixcopincayotl nojquiya quinmacac nochi tlacame se machiyotl ipan inincuaixpa o ipan ininnejmatl. Quinmacac nochi tlacame tlen huejhueyi huan tlen pilsiltzitzi. Quinmacac tlen tlapijpixtoque huan tlen teicneltzitzi. Quinmacac tlen tlatequipanohuani tlen iniaxca inintecohua huan tlen ax quipixtoyaj ininteco. Nechca nochi tlacame quiselise nopa machiyotl,
66013017	pampa axaca huelis tlacohuas o tlanamacas intla ax quipiyas nopa machiyotl, o itoca nopa fiero tlapiyali o nopa n'umero tlen quiijtosnequi itoca.
66013018	Ya ni monequi tlalnamiquistli para inquimachilise huan inquimatise quesqui quisa nopa n'umero tlen quiijtosnequi nopa fiero tlapiyali. Pampa in'umero eltoc in'umero se tlacatl huan in'umero eltoc 666.
66014001	Nijtlachili huan niquitac nopa Pilborregojtzi moquetzayaya ipan Tepetl Sion huan ihuaya moquetzayayaj ciento cuarenta y cuatro mil tlacame tlen quipixtoyaj itoca nopa Pilborregojtzi huan itoca iTata ijcuilijtoc ipan inincuaixpa.
66014002	Huan nijcajqui se tlamantli ipan elhuicac tlen eltoya queja caquisti miyac atl tlen motlalohua chicahuac. Elqui queja miyac tlatomonilotl, o queja quema miyac tlacame tlatzotzonaj ipan arpas san sempa.
66014003	Nochi inijuanti huicayayaj se tiohuicatl tlen yancuic iixtla nopa hueyi siyaj tlen Toteco huan iniixtla nopa nahui tlamantli tlen yoltoque huan nopa sempoali huan nahui huehue tlacame. Huan axaca m'as huelqui huicas nopa tiohuicatl. San nopa ciento cuarenta y cuatro mil tlacame tlen Toteco quinmaquixtijtoya ininmaco inijuanti tlen fierojtique ipan tlaltepactli.
66014004	Yajuanti itztoyaj yoltlapajpactique queja cuali ichpocame tlen aya quiixmatij se tlacatl. Huan nopa tlacame quitoquil'iaj nopa Pilborregojtzi campa hueli campa yohui. Toteco quincojqui huan quinmaquixti ni tlacame tlen nopa sequinoc ipan tlaltepactli para ma elica queja nopa tlen achtohui elise iniaxcahua Toteco huan nopa Pilborregojtzi.
66014005	Axaca huelis quinteilhuis para istlacatitoque o tlacajcayajtoque pampa ax quichijque. Itztoque queja se tlapiyali para tlacajcahualistli para Toteco tlen ax tleno ax cuali quipiya.
66014006	Huan niquitac seyoc elhuicac ejquetl tlen patlantinemiyaya tlatlajco elhuicactli huan quihuicayaya itlajtol Toteco tlen nochipa quipiya chicahualistli. Huan yajqui campa hueli para quinilhuis tlacame tlen itztoque ipan tlaltepactli itlajtol. Yajqui ipan nochi tlaltini, huan ipan nochi xinachtli tlacame, huan hasta tlacame tlen camatij nochi tlajtoli, huan tlacame tlen quipiyaj sesen tlamantli inintlalnamiquilis huan inincostumbres.
66014007	Huan nopa elhuicac ejquetl tzajtzic chicahuac huan quiijto: "Xiquimacasica Toteco. Xijhueyichihuaca pampa ya ajsic hora para yajaya quintlajtolsencahuas nochi tlacame. Xijhueyimatica yajaya tlen quichijqui elhuicactli huan tlaltepactli, nopa hueyi atl huan nochi ameli."
66014008	Huan seyoc elhuicac ejquetl quitoquili huan yajaya tzajtziyaya: "Ya huetztoc. Huetzqui nopa hueyi altepetl Babilonia. Nopa Babilonia ehuani itztoque tlen quinnextilijque nochi sequinoc tlaltini ehuani ma quintoquilica inintlamachtil, huan ma quichihuaca tlen fiero huan quinhueyichihuase totiotzitzi huan tlen ax neli Dios."
66014009	Huan seyoc elhuicac ejquetl, nopa expa, quintoquili huan chicahuac tzajtziyaya: "Intla se tlacatl quinhueyimatis nopa fiero tlapiyali huan itlaixcopincayo, o intla quiselis imachiyo ipan icuaixpa o ipan ima,
66014010	temachtli Toteco quitlatzacuiltis ica nochi ichicahualis. Quena, quitlatzacuiltis ica nochi icualancayo, huan niyon se ax huelis cholos tlen itlatzacuiltil. Tlen quihueyimati nopa fiero tlapiyali tlaijiyohuise ipan nopa tlitl tlen onpano hueyi huan tlahuel chicahuac pampa lemeni ica azufre iniixtla nopa tlatzejtzeloltijca elhuicac ehuani huan iixtla nopa Pilborregojtzi.
66014011	Huan para nochipa tlejcos nopa poctli tlen quisas campa tlaijiyohu'iaj huan ax quema tlamis. Huan nopa tlacame tlen quihueyimatque nopa fiero tlapiyali huan itlaixcopincayo, huan quiselijque imachiyo o itoca, ax quema mosiyajcahuase yohuali huan tonali para nochipa."
66014012	Huajca pampa inquimatij tlen quinchiya tlen ax iaxcahua Toteco, imojuanti tlen initlatzejtzeloltijca tlacajhua monequi inquiijiyohuise nochi tlen inmechpanotihuala huan inquipiyase imoyolo. Amo xijcaxanica xijchihuaca tlen itlanahuatilhua Toteco techilhu'iaj huan ximotemachica ipan Jes'us.
66014013	Huan nijcajqui se ipan elhuicac tlen nechilhui ma niquijcuilo ni tlajtoli: "Paquilistli para tlacame tlen miquise ama huan teipa tlen motlatzquilijtoque ipan Toteco." Huan Itonal Toteco quiijtohua: "Quena, paquilistli pampa tlanquiya nochi nopa tlaijiyohuilistli tlen quinpanoyayaj. Huan nochi nopa cuali tlamantli tlen quichijtinenque momatise ipan elhuicac, huan Toteco quintlaxtlahuis."
66014014	Nijtlachili sampa huan niquitac se mixtli tlen chipahuac huan ipani mosehuiyaya yajaya tlen Mocuepqui Tlacatl. Huan quipixqui se corona tlen oro ipan itzonteco huan quihuicayaya se hueyi tepostli tlen tlatequi queja quitequihu'iaj para quipixcaj trigo.
66014015	Huan seyoc elhuicac ejquetl quisqui ipan ihueyi tiopa Toteco huan chicahuac quinotzqui yajaya tlen mosehuiyaya ipan mixtli, huan quiilhui: "Xijcalaqui motepos queja quichihua se trigo pixcaquetl huan xijtzontequi nopa pixquistli ipan tlaltepactli, pampa ya chicajtoc huan ya ajsic hora."
66014016	Huan yajaya tlen mosehuiyaya ipan mixtli quipanoltili itepos huan quitzontejqui nopa pixquistli ipan tlaltepactli.
66014017	Huan seyoc elhuicac ejquetl quisqui tlen ihueyi tiopa Toteco nepa elhuicac huan nojquiya quipixtoya se tepostli tlen tlatequi para ica pixcas.
66014018	Huan teipa seyoc elhuicac ejquetl quisqui campa tlaixpamitl, yajaya tlen quipixqui tlanahuatili ica tlitl. Huan chicahuac quinotzqui nopa elhuicac ejquetl tlen quipixqui nopa tepostli para pixcas. Quiilhui: "Xijtequihui motepos tlen tlatequi huan xijtequi nopa xocomecatl itlajca tlen eltoc ipan tlaltepactli, pampa ya icsitoc. Quena, ajsic hora para titetlatzacuiltis."
66014019	Huan nopa elhuicac ejquetl quipanolti itepos tlen tlatequi ipan tlaltepactli huan quisejcotili tlen elqui queja xocomecatl itlajca ipan tlaltepactli huan quimajcajqui ipan nopa hueyi ostotl campa quipatzcase para quiquixtise iayo, pampa ajsic hora para Toteco tlahuel quintlatzacuiltis tlacame.
66014020	Huan nejnentinenque ipan nopa xocomecatl itlajca para quipatzcase campa nopa hueyi ostotl iteno nopa altepetl. Huan quema Toteco tetlatzacuiltiyaya, estli quisqui campa quipatzcayaya. Huan nopa estli ajsic hasta ipan ininteposcamachal cahuayojme huan moxoyajqui queja se atemitl tlen yajqui para tres cientos kil'ometros.
66015001	Huan niquitac seyoc hueyi tlanescayotl nepa elhuicac huan nel'ia temajmati. Niquinitac chicome elhuicac ehuani tlen quipixtoyaj chicome tlamantli tlaijiyohuilistli tlen fiero. Huan ica ni chicome tlamantli tlaijiyohuilistli quitlamiltis icualancayo Toteco ica tlacame.
66015002	Huan niquitac tlen elqui queja se hueyi atl neltzalantic. Elqui queja tescatl maneltic ica tlitl. Huan moquetzayayaj ipan nopa hueyi atl tlen tescatl nochi nopa tlacame tlen quintlanque nopa fiero tlapiyali huan itlaixcopincayo, huan ax quiselijtoyaj nopa n'umero tlen quinescayoti itoca. Nopa tlacame quipixtoyaj arpas tlen Toteco quinmacac.
66015003	Huan huicayayaj se tiohuicatl queja tlen Mois'es, itlatequipanojca Toteco, huicatoya. Huan huicayayaj para nopa Pilborregojtzi, huan quiijtojque: "Tlahuel hueyi huan cuajcualtzi nochi tlen ta tijchihua, Toteco Dios. Ta Tlen Tijpiya Nochi Chicahualistli. Xitlahuac huan temachtli nochi moojhui. Ta tiTlanahuatijquetl tlen nochi tlaltini.
66015004	Axaca tlen ax quiimacasis para mitzixpanos, Tohueyiteco. Nochi mitzhueyichihuase pampa san ta titlatzejtzeloltic. Quena, nochi tlacame tlen nochi tlaltini hualase moixtla huan mitzhueyimatise, pampa quiitztoque para san tlen xitlahuac tijchijtoc."
66015005	Huan teipa nijtlachili huan niquitac tlapojtoc ihueyi tiopa Toteco nepa elhuicac. Huan tlapojtoya calijtic nopa cuarto Campa M'as Tlatzejtzeloltic campa quipixqui nopa tlajtoli tlasencahuali tlen Toteco quichijqui ica tlacame.
66015006	Huan nopa chicome elhuicac ehuani tlen quipixtoyaj nopa chicome tlaijiyohuilistli tlen fiero quisque ihueyi tiopa Toteco moyoyontijtoque ica ininyoyo chipahuac huan tlen tlahuiyaya. Huan moilpilijtoque ininyolixpa ica inintzinquechilpijcayo tlen oro.
66015007	Huan se tlen nopa nahui tlamantli tlen yoltoque quinmajmacac nopa chicome elhuicac ehuani chicome caxitl tlen oro temitoc ica ihueyi cualancayo Toteco Dios tlen itztoc para nochipa huan ax quema tlamis para itztos.
66015008	Huan nochi ihueyi tiopa Toteco temic ica poctli tlen itlatlanex huan ichicahualis Toteco. Huan axaca huelqui calaqui calijtic ipan ihueyi tiopa Toteco hasta nopa chicome elhuicac ehuani quitlamitoyajtosqu'iaj nopa chicome tlaijiyohuilistli tlen fiero ipan tlaltepactli.
66016001	Huan nijcajqui se tlen tzajtziyaya tlen itiopa Toteco huan quinilhuiyaya nopa chicome elhuicac ehuani: "Xiyaca ama huan xiquixcuepatij ipan tlaltepactli nopa chicome caxitl tlen quipiyaj ihueyi cualancayo Toteco."
66016002	Huajca nopa achtohui elhuicac ejquetl yajqui huan quiixcuepato icaxi ipan tlaltepactli, huan ipan nochi tlacame tlen quiselijtoyaj imachiyo nopa fiero tlapiyali huan tlen quihueyimatque itlaixcopincayo. Huan quisqui ininpani miyac fiero cocome tlen tlahuel tecoco.
66016003	Huan teipa nopa ompa elhuicac ejquetl quiixcuepqui icaxi ipan hueyi atl. Huan nopa hueyi atl mocuepqui estli, queja ieso se mijcatzi tlen onmijqui. Huan nochi tlen itztoyaj ipan hueyi atl mijque.
66016004	Huan nopa expa elhuicac ejquetl quiixcuepqui icaxi ipan nochi atemitl, atentli huan ameli, huan nochi mocuepqui estli.
66016005	Huan nijcajqui nopa elhuicac ejquetl tlen quipixtoya tequihuejcayotl ipan atl, huan yajaya quiijto: "Toteco, ta tiitztoc ama huan nochipa ipa tiitztoya. Ta tlen senquistoc titlatzejtzeloltic. Nel'ia tixitlahuac quema titetlajtolsencahua. Huan xitlahuac ni tlatzacuiltilistli tlen titemacac.
66016006	Pampa nopa fiero tlacame quitoyajtoque inieso motlatzejtzeloltijca tlacajhua, huan ama tiquinmacatoc estli para ma quiica nojquiya. Ya ni tlen quinamiqui."
66016007	Huan nijcajqui se tlen camatqui tlen tlaixpamitl huan quiijto: "Quena, Toteco Dios Tlen Tijpiya Nochi Chicahualistli, xitlahuac titetlajtolsencahua huan quinamiqui nopa tlatzacuiltilistli tlen titemaca."
66016008	Huan nopa najpa elhuicac ejquetl quiixcuepqui icaxi ipan tonati huan quichijqui tonati ma quintlatis tlacame queja elqui se tlitl.
66016009	Huan tonati tlahuel quintlatiyaya nochi tlacame ipan tlaltepactli. Huan quitelchijque Toteco ica tlajtoli m'as fiero pampa quintlatzacuiltijtoya ica ni tlaijiyohuilistli tlen fiero. Pero ax quinejque moyolcuepase tlen inintlajtlacolhua huan ax quihueyichijque Toteco.
66016010	Huan nopa macuilpa elhuicac ejquetl quiixcuepqui icaxi ipan isiyaj campa nopa fiero tlapiyali mosehuiyaya para tlanahuatis. Huan nochi nopa tlaltini tlen yajaya quinahuatiyaya tzintlayohuac. Huan nochi nopa tlaltini ehuani tlen yajaya quinnahuatiyaya monenepil tlanquechijque pampa tlahuel tlaijiyohuiyayaj.
66016011	Huan quitelchijque huan quitlaijilhuijque Toteco tlen itztoc ipan elhuicac ica tlajtoli tlen m'as fiero pampa quinchihuilijtoya ma tlaijiyohuica huan ma quipiyaca nopa fiero cocome, pero ax quinejque moyolpatlase, niyon ax quicajtejque tlen fiero quichihuayayaj.
66016012	Teipa nopa chicuasempa elhuicac ejquetl quiixcuepqui icaxi ipan nopa hueyi atemitl tlen itoca 'Eufrates, huan nopa atemitl huajqui. Huan nepa campa eltoya nopa atemitl mochijqui se ojtli para ipan ajsise tlanahuatiani tlen hualase ica ininsoldados tlen nopa tlaltini campa quisa tonati.
66016013	Huan niquinitac eyi fiero ajacame tlen nesque queja xocuelechime. Se quisaco icamaco nopa hueyi drag'on, huan se icamaco nopa fiero tlapiyali, huan se icamaco nopa istlacatijca tiocamanalojquetl.
66016014	Huan nopa eyi huelque quichihuaj tlanescayotl huan chicahualnescayotl. Nopa eyi ajacame yohuij campa hueli ipan nochi tlaltepactli para quinsentilise tlanahuatiani ininhuaya ininsoldados ipan nopa hueyi tonal quema pehuas nopa hueyi tlatehuijcayotl ica Toteco Tlen Quipiya Nochi Chicahualistli.
66016015	Xiquilnamiquica tlen quiijtohua Jes'us: "Xiquitaca na nihualas quema ax innechchiyaj queja quema ajsi se tlaxtejquetl. Paquilistli para nopa tlacame tlen tlachixtose huan tlen nemij cuali, huan quimocuitlahu'iaj ininyoyo chipahuac para ax monequi nemise xolome, huan mopinahuase quema tlacame quinitase."
66016016	Huan nochi nopa tlanahuatiani huan ininsoldados mosentilise ipan se lugar tlen itoca Armaged'on ica tlajtoli hebreo.
66016017	Teipa nopa chicompa elhuicac ejquetl quiixcuepqui icaxi ipan ajacatl tlen tlacame quiijiyotilanaj. Huan se tzajtzic chicahuac tlen isiyaj Toteco ipan ihueyi tiopa ipan elhuicac huan quiijto: "Ya quitlamichijtoc."
66016018	Huan pejqui tlapetlani, huan tlahuelchihua, huan tlatomoni. Huan teipa chicahuac mojmolini nochi tlaltini campa hueli ipan tlaltepactli queja ax quema panotoc tlen quema tlacame achtohui pejque itztose ipan tlaltepactli.
66016019	Huan nopa hueyi altepetl tlen Babilonia tlapanqui huan excac moitac. Huan sequinoc altepetini campa hueli ipan miyac tlaltini nojquiya huetzque. Huan Toteco quiilnamijqui nochi itlajtlacolhua nopa hueyi altepetl Babilonia huan nopa tlacame nepa, huan tlahuel quintlatzacuilti. Quena, quinajsic ihueyi cualancayo.
66016020	Huan nochi piltlaltzitzi tlatlajco ipan hueyi atl temoque atzintla. Huan nochi tepeme campa hueli temoque huan ayoc nesque.
66016021	Huan teipa pejqui huetzi tlen elhuicac huejhueyi tesihuitl ipan tlacame huan sesen tesihuitl quipixtoya cuarenta kilos ietica. Huan nochi tlacame quitelchijque huan quitlaijilhuijque Toteco ica tlajtoli tlen m'as fiero pampa quintitlanilijtoya nopa tesihuitl tlen tlahuel quincocojtoya.
66017001	Huan se tlen nopa chicome elhuicac ehuani tlen quiixcueptoyaj nopa chicome caxitl ipan tlaltepactli, nechcamahuico huan nechilhui: "Xihuala nica huan nimitznextilis nopa tlatzacuiltilistli tlen quiajsis altepetl Babilonia tlen mosehu'ia ipan miyac hueyi atl huan tlen itztoc queja se fiero momecatijca sihuatl.
66017002	Eltoc queja nochi tlanahuatiani ipan tlaltepactli momecatijque ihuaya huan quicajtejtoque Toteco. Eltoc queja nopa altepetl quinmacatoc nochi tlacame ipan tlaltepactli se tlaili para moihuintise ihuaya huan ihuaya quinhueyichihuase miyac tlamantli totiotzitzi tlen ax neli Dios queja yajaya quichihua."
66017003	Huan elqui queja nopa elhuicac ejquetl quihuicac notonal ihuaya hasta nopa huactoc tlali campa ax tleno eli. Huan queja ipan se temictli niquitac se sihuatl tlen mosehuiyaya ipan se fiero tlapiyali chichiltic tlen quipixtoya chicome itzonteco huan majtlactli icuacua. Huan ipan itlacayo nopa fiero tlapiyali tlami ijcuilijtoc nochi tlamantli tlajtoli tlen m'as fiero para ica quitelchihuas huan ica quitlaijilhuis Toteco.
66017004	Huan nopa sihuatl moquentijtoya iyoyo moradojtic huan chichiltic tlen tlahuel patiyo. Huan motlalilijtoya costli, anillos, maquechcostli huan pijpiloli tlen oro, perlas huan piltetzitzi tlen tlahuel patiyo. Huan imaco nopa sihuatl quipixqui se caxitl tlen oro tlen temitoc ica nochi tlamantli tlajtlacoli tlen quichijtoya huan nochi tlamantli tlajtoli tlen m'as fiero tlen ica quitelchijtoya huan quitlaijilhuijtoya Toteco pampa tlahuel quimatqui tlajtlacolchihua.
66017005	Huan ipan icuaixpa quipixtoya se tocaitl ijcuilijtoc tlen quiijtosnequi se tlamantli ixtacatzi pampa quinescayot'ia se tlamantli. Nopa itoca elqui: "Nopa hueyi Babilonia, ininnana nochi tlen momecatijtoque ica totiotzitzi, huan nochi tlen fiero tlen Toteco Dios ax quinequi quiitas ipan tlaltepactli."
66017006	Huan niquitac para ihuintitoc nopa sihuatl pampa quiitoya inieso itlatzejtzeloltijca tlacajhua Toteco huan quinmictijtoya nopa tlacame pampa quinilhuiyayaj sequinoc tlen Jes'us. Huan quema niquitac nopa sihuatl, nijsentlachili miyac.
66017007	Huan elhuicac ejquetl nechilhui: "¿Para tlen tijsentlachili? Nimitzilhuis tlen ax tijmachil'ia tlen nopa sihuatl huan nopa tlapiyali tlen quipiya chicome itzonteco huan majtlactli icuacua tlen quimamajtihuala nopa sihuatl pampa quipiya tlen quinescayot'ia.
66017008	Nopa fiero tlapiyali tlen tiquitac achtohui yoltoya huan ama ayoc yoltoc. Pero teipa sampa tlejcos tlen nopa ostotl tlen tlahuel huejcatla hasta ax quipiya itzintla. Huan teipa yas campa Toteco quitlatzacuiltis para nochipa. Onca se amatlapohuali tlen hasta quema aya pehuayaya tlaltepactli ya quipixtoya ijcuilijtoc inintoca nochi tlacame tlen quipiyaj yolistli yancuic para nochipa. Pero tlacame tlen ax quipiyaj inintoca ipan nopa amatlapohuali huan tlen quitoquil'iaj tlen eltoc ipan ni tlaltepactli mosentlachilise quema sampa monextis nopa tlapiyali tlen itztoya, huan ama ayoc itztoc, huan teipa sampa itztos.
66017009	"Xijmachilica ya ni tlen intlalnamiquij. Nopa chicome itzonteconhua nopa fiero tlapiyali quiijtosnequi nopa chicome tepeme tlen ipan mosehu'ia ni sihuatl para tlanahuatis.
66017010	Nojquiya nopa tepeme quinescayot'iaj chicome tlanahuatiani. Macuilti nopa tlanahuatiani ya mictoque, se ama tlanahuat'ia huan seyoc noja polihui tlanahuatis. Huan quema hualas yajaya tlen noja polihui, san tlanahuatis para se quesqui tonali.
66017011	Nopa fiero tlapiyali tlen itztoya huan mijqui, yajaya nojquiya itztos nopa chicuexpa tlanahuatijquetl, yonque nojquiya itztoya se tlen nopa achtohui chicome. Yajaya teipa yas campa Toteco quitlatzacuiltis.
66017012	"Huan nopa majtlactli icuacua tlen tiquitac quiijtosnequi majtlactli tlanahuatiani tlen noja polihui tlanahuatise. Yajuanti quiselise campa tlanahuatise huan tlanahuatise ihuaya nopa fiero tlapiyali para se tlalochtli.
66017013	Ica san se inintlalnamiquilis moilhuise para quimacase ininchicahualis huan inintequihuejcayo nopa fiero tlapiyali.
66017014	Huan teipa inijuanti ica nopa fiero tlapiyali quitehuise nopa Pilborregojtzi. Pero nopa Pilborregojtzi quintlanis pampa yajaya nopa Dios tlen m'as hueyi que nochi tlen tlacame quintocajt'iaj dioses. Yajaya nopa Tlanahuatijquetl tlen m'as hueyi que nochi tlanahuatiani. Huan itlacajhua tlen itztoque ihuaya nopa Pilborregojtzi itztoque tlen Toteco quintlapejpenijtoc huan quinnotztoc, huan inijuanti temachme."
66017015	Huan elhuicac ejquetl nechilhui: "Nopa miyac huejhueyi atl tlen ipan tiquitac mosehuiyaya nopa momecatijca sihuatl quiijtosnequi para yajaya quinnahuatis miyac tlacame tlen hualahuij ipan nochi xinachtli tlacame, huan tlacame tlen quipiyaj sesen tlamantli inintlalnamiquilis huan inincostumbres, huan tlen itztoque ipan nochi tlaltini, huan tlen camatij miyac tlamantli tlajtoli.
66017016	Huan nopa fiero tlapiyali huan nopa majtlactli icuacua tlen tiquitac quinescayot'ia tlanahuatiani tlen tlanahuatise ihuaya. Huan nochi quicocolise nopa momecatijca sihuatl. Yajuanti quitlamicocose huan quicahuase sosoltic huan xolotic. Elis queja quicuase inacayo huan quitlamitlatise tlen mocahuas.
66017017	Pampa Toteco quintlalilis ipan ininyolo nopa majtlactli tlanahuatiani para ma quimacaca inintequihuejcayo nopa fiero tlapiyali, huan yeca panos tlen Toteco quinequi ma pano.
66017018	Huan nopa sihuatl tlen tiquitac yajaya nopa hueyi altepetl tlen quinnahuat'ia nochi tlanahuatiani ipan tlaltepactli."
66018001	Quema tlanqui nochi ya ni, niquitac seyoc elhuicac ejquetl tlen temoyaya tlen elhuicac, huan yajaya quipixqui hueyi tequihuejcayotl. Huan yajaya tlahuiyaya hasta quimacac tlahuili ipan tlaltepactli.
66018002	Huan tzajtzic chicahuac huan quiijto: "Ya huetzqui nopa hueyi altepetl Babilonia. Nepa san elis ininchaj ajacame tlen fierojtique. Quena, fiero tonalme itztose ipan tlatzactli nepa. Huan nochi totome tlen ax cuali huan tlen tlacame quincocol'iaj quichihuase inintepasol campa eltoya nopa altepetl.
66018003	Pampa tlacame ipan nochi tlaltini quiselijtoque itlamachtil para fiero quichihuase iixpa Toteco. Nochi tlanahuatiani ipan tlaltepactli momecatijtoque ihuaya huan quicajtejtoque Dios para quinhueyimatise totiotzitzi queja yajaya quinnextili. Miyac tlanamacani tlen campa hueli ipan tlaltepactli moricojchijtoque pampa nopa altepetl Babilonia ehuani quinequiyayaj senquistoc nochi tlamantli tlen onca."
66018004	Huan teipa nijcajqui seyoc tlen camatqui tlen elhuicac huan quiijto: "Huajca innotlacajhua, pampa inquimatij para huetzis nopa altepetl, ama xiquisaca ipan ya. Xiquisaca para ax inquichihuase nopa tlajtlacoli tlen quichihuaj tlen nepa ehuaj, huan para ax inquiselise nopa fiero tlaijiyohuilistli tlen nepa ehuani quiselise.
66018005	Tlahuel tlajtlacolchijtoque Babilonia ehuani huan inintlajtlacolhua ajsitoc hasta elhuicac. Huan Toteco quiilnamiqui nochi inintlaixpanolhua.
66018006	Toteco, xijmaca Babilonia tlen fiero, san se queja yajaya quinchihuilijtoc tlen fiero motlacajhua. Xijcuepili ompa tlen yajaya quinchihuilijtoc sequinoc. Xijsencahuili se fiero tlatzacuiltilistli ica ompa nopa tlaijiyohuilistli tlen yajaya quinmacac sequinoc.
66018007	Yajaya tlahuel mohueyimatiyaya huan tlahuel quinequiyaya nochi tlen onca, huajca ama xijchihua ma tlahuel tlaijiyohui huan ma tlahuel choca. Babilonia quiijto ipan iyolo: 'Nica nimosehuijtoc queja se sihua tlanahuatijquetl. Ax niitztoc queja se cahuali tlen teicneltzi. Huan ax quema hualas se tonal quema nitlaijiyohuis.'
66018008	Yeca, pampa quiijto nopa, ica san se tonal ajsis ipan nopa altepetl ehuani se tlaijiyohuilistli tlen fiero. Oncas choquistli, mayantli huan miquistli. Ipan nopa tonal nopa altepetl tlatlas pampa Toteco Dios Tlen Quipiya Nochi Chicahualistli quitlajtolsencahuas."
66018009	Huan nopa tlanahuatiani ipan tlaltepactli tlen momecatijque ihuaya, huan ihuaya quihuejcamajcajque Toteco, huan ihuaya quinequiyayaj nochi tlen onca, quiitase nopa poctli quema tlatlas nopa altepetl, huan chocase, huan tlahuelchihuase.
66018010	Mohuejcaquetzase pampa quiimacasise nopa tlatzacuiltilistli tlen quiajsic, huan quiijtose: "¡Teicnelti, teicnelti ne hueyi altepetl Babilonia tlen quipixtoya chicahualistli! ¡Pampa ipan san se hora ajsic itlatzacuiltilis!"
66018011	Huan tlanamacani tlen ehuaj campa hueli ipan tlaltepactli chocase huan tlahuejchihuase pampa ya tlamixoletos nopa altepetl huan ayoc aqui nepa quincohuilis inintlamamal.
66018012	Babilonia ehuani quicohuayayaj miyac tlamamali tlen oro, huan tlen plata, huan perlas huan piltetzitzi tlen patiyo. Quicohuayayaj yoyomitl tlen senquistoc lino, huan tlen moradojtic, huan tlen chichiltic huan tlen seda. Quicohuayayaj marfil, m'armol, tiocuahuitl huan miyac tlamantli cuahuitl tlen patiyo. Huan quicohuayayaj tepostli tlen cobre huan tlen hierro.
66018013	Nojquiya quicohuayayaj tlamamali tlen canela, tlacualpajyotl huan miyac tlamantli copali. Quicohuayayaj tlaajhuiyacayotl tlen itoca mirra, ol'ibano, vino tlaili, aceite, harina tlen m'as cuali, huan trigo. Nojquiya quincohuayayaj huacaxme, borregojme, cahuayojme, tlatehuijca carros huan tlacame. Quena, quinfuerzajhuiyayaj tlacame ma quintequipanoca san tlapic.
66018014	Huan nopa tlanamacani mocuesose pampa ayoc aca niyon se Babilonia ejquetl. Huan quiijtose: "Nochi nopa tlamantli tlen tlahuel patiyo tlen m'as inquitlasomatque, ya tlanqui. Nochi imotomi huan tlen tlahuel cuajcualtzi inquipixtoyaj, inquipolojtoque huan ayoc quema inquipiyase sampa pampa ayoc initztoque."
66018015	Nopa tlanamacani tlen quintlanamaquiltiyayaj Babilonia ehuani nopa tlamantli huan tlen moricojchijtoque ica inintomi, quihuejcatlachilise pampa quiimacasise inintlaijiyohuilis. Huan nopa tlanamacani chocase huan tlahuelchihuase,
66018016	huan quiijtose: "¡Teicnelti, teicnelti ne hueyi altepetl Babilonia huan itlacajhua! Elqui nel'ia yejyectzi queja se sihuatl tlen moquentiyaya se nopa cuali yoyomitl tlen moradojtic o tlen chichiltic. O elqui queja se sihuatl tlen moyecchijchihua ica tlamantli tlen oro, huan perlas huan ica nopa piltetzitzi tlen patiyo tlen tlahu'ia.
66018017	Pero ica san se hora ya tlanqui nochi iricojyo tlen quipixtoya. ¡Nochi ya xolejtoc!" Huan mohuejcaquetzase nochi axcame tlen huejhueyi cuaacaltini, huan nochi tlayacanani tlen quinnemiltiyayaj, huan nochi tlen tlapalehuiyayaj, huan nochi tlacame tlen monequi nemise ipan hueyi atl para yase quitlanitij tomi.
66018018	Nochi mohuejcaquetzase huan chocase quema quiitase ipocyo nopa altepetl Babilonia tlen tlatla huan quiijtose: "Ax oncayaya se altepetl queja ni altepetl."
66018019	Huan chocase huan mocuatlaltemise para quiixnextise inincuesol. Tzajtzise huan quiijtose: "¡Teicneltique, teicneltique tlen ehuayaya nopa hueyi altepetl Babilonia! Techricojchijtoque ica inintomi nochi tojuanti tlen tijpixtoque huejhueyi cuaacaltini, huan ica san se hora nochi tlen quipixque tlanqui."
66018020	Pero ma paquica nochi tlen itztoque ipan elhuicac pampa ya xolejqui. Nojquiya xipaquica nochi imojuanti tlen initlatzejtzeloltijca tlacajhua Toteco, huan initlayolmelajcahua huan initiocamanalojcahua. Xipaquica pampa Toteco quintlajtolsencajqui nopa altepetl ehuani ipampa nochi tlen inmechchihuilijtoyaj.
66018021	Huan teipa se elhuicac ejquetl tlen quipixqui miyac chicahualistli quicuic se hueyi tetl queja se hueyi metlatl huan quimajcajqui ipan hueyi atl. Huan yajaya tzajtzic huan quiijto: "Queja ayoc nesi ni tetl tlen nijcuamajcajtoc ipan hueyi atl, ayoc nesis nopa hueyi altepetl Babilonia pampa Toteco quixolehuas huan ayoc quema aca quiitas.
66018022	Nepa axaca quicaquisoc tlen tlatzotzonas ipan arpa. Niyon axaca huicas, niyon axaca quipitzas flauta, niyon tlapitzali ipan nopa altepetl. Axaca tequitis nepa, niyon axaca tisis.
66018023	Ayoc oncas niyon se tlahuili ipan nopa altepetl, niyon ayoc oncas nopa paquilistli nepa tlen oncac quema oncayaya se nenamictili. Nochi ya ni panos pampa nopa tlanamacani ipan nopa altepetl tlen eliyayaj m'as huejhueyi ipan tlaltepactli quimatque tetlajchihu'iaj. Huan ica inintetlajchihuil quincajcayajque tlen ehuaj ipan nochi tlaltini."
66018024	Babilonia ehuani nojquiya quihuicaj tlajtlacoli iixpa Toteco pampa quinmicti itiocamanalojcahua huan itlatzejtzeloltijca tlacajhua. Babilonia ehuani quinmictijtoque itlacajhua Toteco campa hueli ipan nochi tlaltepactli.
66019001	Teipa niquincajqui tlahuel miyac tlacame nepa elhuicac tlen quiijtohuayayaj: "¡Hueyi paquilistli! Toteco techmaquixtijtoc. San yajaya tlen quipiya nochi hueyitilistli huan nochi chicahualistli. Ma tijnextilica nochi tlatlepanitacayotl para nochipa.
66019002	Yajaya tetlajtolsencahua temachtli huan xitlahuac. Quintlatzacuiltijtoc tlen ehuayayaj nopa altepetl Babilonia tlen itztoyaj queja se momecatijquetl tlen tlahuel quintlajtlacolmacac nochi tlacame ipan tlaltepactli. Quinnextiliyayaj ma quihuejcamajcahuaca Toteco. Toteco quicuepilijtoc nopa fiero sihuatl pampa quinmicti itlatequipanojcahua."
66019003	Huan sampa nopa miyac tlacame quiijtojque: "¡Hueyi paquilistli! Toteco ya quixolejqui nopa altepetl huan ipocyo tlejcos para nochipa."
66019004	Huan teipa nopa sempoali huan nahui tlayacanani huan nopa nahui tlamantli tlen yoltoque motlancuaixtlapachojque huan quihueyimatque Toteco tlen mosehu'ia ipan nopa hueyi siyaj huan quiijtojque: "¡Queja nopa ma eli! ¡Ma tijpaquilismacaca Toteco!"
66019005	Huan nijcajqui seyoc tlen hualcamatqui tlen nechca nopa hueyi siyaj huan quiijto: "Ma tijpaquilismacaca Toteco Dios nochi tojuanti tlen tijtlepanitaj huan tlen tiitlatequipanojcahua. Yonque tihuejhueyi tlacame o tipilsiltzitzi, nochi ma tijpaquilismacaca Toteco."
66019006	Huan nijcajqui tlen caquistic queja itztoyaj miyac tlacame tlen camatiyayaj, huan tlen caquistic queja miyac atl tlen ajcahuaca, o caquistic queja tlatomoni chicahuac. Huan nochi san sejco quiijtohuayayaj: "¡Hueyi paquilistli! Tohueyiteco Dios tlanahuat'ia, Quena, tlanahuat'ia Toteco Tlen Quipiya Nochi Chicahualistli.
66019007	Ma tipaquica huan ma tijpaquilismacaca huan ma tijhueyimatica. Ya ajsic hora para nopa nenamictili tlen nopa Pilborregojtzi. Ya mocualchijchijtoc isihua.
66019008	Huan quimacatoc ma moquenti tlen m'as cuali yoyomitl tlen chipahuac huan neltlapajpactic hasta tlahui. Nopa cuali yoyomitl tlen chipahuac quinescayot'ia nochi nopa tlamantli tlen cuali tlen quichijtoque itlatzejtzeloltijca tlacajhua Toteco."
66019009	Huan nopa elhuicac ejquetl nechilhui ma niquijcuilo: "Nel'ia paquij nopa tlacame tlen Toteco quinnotztoc ma yaca campa nopa tlacualistli tlen nenamictili tlen nopa Pilborregojtzi." Huan nechilhui: "Ni tlajtoli nel'ia melahuac pampa ni tlajtoli hualajqui tlen Toteco."
66019010	Huan nimotlancuaixtlapacho iixtla para nijhueyimatisqu'ia nopa elhuicac ejquetl. Huan yajaya nechilhui: "Amo xinechhueyimati. Na nojquiya nijtequipanohua Toteco queja ta huan moicnihua tlen inquitoquil'iaj Jes'us. San Toteco xijhueyimati. Quema Toteco quinmaca itiocamanalojcahua tlajtoli tlen tlamantli tlen teipa panos para ma quinpohuilica sequinoc, quichihua para tlacame ma quihueyichihuaca Jes'us quema nopa tlamantli panose."
66019011	Huan niquitac tlapojtoc elhuicac huan moquetzayaya nepa se cahuayo chipahuac. Huan yajaya tlen ipan tlejcotoya quinescayot'ia Tohueyiteco huan quipixqui itoca: Tlen Temachtli huan Melahuac. Quej nopa quitocajt'iaj pampa tetlajtolsencahua huan tetlalil'ia nopa tlatzacuiltili tlen xitlahuac, huan quintehu'ia tlen ax cuajcualme.
66019012	Huan iixtiyol tlen tlejcotoya eltoya queja tlilelemectli huan ipan itzonteco quipixtoya miyac coronas tlen quinext'ia itequihuejcayo. Huan ipani ijcuilijtoc se tocaitl tlen axaca quimachil'ia tlaque quiijtosnequi, san ya quimati.
66019013	Huan moquentiyaya se iyoyo huehueyac tlen quixolonijtoya ica estli huan yajaya itoca: Itlajtol Toteco.
66019014	Huan quitoquiliyayaj nochi soldados tlen elhuicac huan tlejcotoyaj ipan cahuayojme tlen chipahuaque. Huan nopa soldados moquentiyayaj ininyoyo tlen m'as cuali, huan tlen chipahuac huan tlapajpactic.
66019015	Huan yajaya tlen tlayacanayaya quipixtoya se huehueyac tlamintli tlen tlatequi tlen quisayaya icamaco para ica quinmaquilis tlacame ipan nochi tlaltini. Huan chicahuac yajaya quinnahuatis tlacame. Huan queja se tlacatl chicahuac ipan moquejquetza xocomecatl itlajca para quiquixtilis iayo, queja nopa yajaya ininpan moquejquetzas tlacame. Quena, Toteco Tlen Quipiya Nochi Chicahualistli tlahuel cualantoc ica tlacame huan quintlatzacuiltis ica tlen m'as fiero.
66019016	Ipan iyoyo nopa tlayacanquetl huan ipan imetztomahuiya ijcuilijtoya itoca: "Tlanahuatijquetl tlen nochi tlanahuatiani huan ninopa Dios tlen m'as nihueyi que nochi tlen tlacame quintocajt'iaj 'dioses'."
66019017	Huan niquitac se elhuicac ejquetl tlen moquetzayaya ipan tonati tlen quintzajtziliyaya totome huan quinilhuiyaya: "Nochi intotome tlen inpatlantinemij ipan elhuicactli, xihualaca pampa Toteco inmechsencahuilis se hueyi tlacualistli.
66019018	Xihualaca, xijcuaquij ininnacayo tlanahuatiani. Xijcuaquij ininnacayo ininsoldados huan inintlayacancahua tlen m'as quimatque tlatehu'iaj. Xijcuaquij ininnacayo cahuayojme huan tlen ininpan tlejcotoyaj. Quena, xijcuaquij ininnacayo nochi tlamantli tlacame; sequin itztoyaj tlatequipanohuani huan sequinoc axtle. Sequin itztoyaj huejhueyi tlacame huan sequin axtle."
66019019	Huan teipa niquitac nopa fiero tlapiyali quinsentiliyaya nochi tlanahuatiani ipan tlaltepactli ica ininsoldados para quitehuise Tohueyiteco tlen tlejcotoc ipan icahuayo chipahuac huan para quintehuise isoldados tlen quitoquiliyayaj.
66019020	Huan tlen tlejcotoya ipan nopa cahuayo chipahuac quiitzqui nopa fiero tlapiyali huan nopa istlacatica tiocamanalojquetl, huan quincuamajcajqui ipan nopa tlitl tlen onpano hueyi. Nopa istlacatica tiocamanalojquetl elqui tlen quichijqui chicahualnescayotl iixtla nopa fiero tlapiyali huan quincajcayajtoya nochi tlacame tlen quiselijque nopa machiyotl tlen nopa fiero tlapiyali huan tlen quihueyimatque itlaixcopincayo. Huan nochi ome quincuamajcajqui noja yoltoque ipan nopa tlitl tlen onpano hueyi huan lemeni ica azufre.
66019021	Huan tlen tlejcotoc ipan nopa cahuayo chipahuac quinmicti nochi sequinoc tlen quitehuiyayaj ica nopa huehueyac tlamintli tlen quisqui icamaco. Huan nochi totome tlamiixhuique ica ininnacayo nopa mijcatzitzi.
66020001	Huan niquitac se elhuicac ejquetl tlen temoyaya tlen elhuicac ica illaves nopa ostotl tlen tlahuel huejcatla hasta ax quipiya itzintla. Huan nojquiya quipixtoya imaco se hueyi tepos cadena.
66020002	Huan quiitzqui nopa hueyi drag'on, yajaya nopa cohuatl tlen huejcajquiya, yajaya tlen itztoc nopa Yohualnenquetl huan nopa Axcualtlacatl. Huan quiilpi ica tepos cadenas huan quitzajqui para se mil xihuitl.
66020003	Huan nopa elhuicac ejquetl quicuamajcajqui nopa Axcualtlacatl ipan nopa ostotl tlen tlahuel huejcatla hasta ax quipiya itzintla. Huan quitzajqui nopa ostotl huan quitlalili se sello para ax huelis quisas huan ayoc huelis quincajcayahuas tlacame ipan campa hueli tlaltini hasta tlamis nopa mil xihuitl. Quema tlamis nopa mil xihuitl, huajca quimalacanis nopa Axcualtlacatl para se tlalochtli.
66020004	Huan niquitac miyac siyas tlen yejyectzitzi queja para tlanahuatiani huan tlen ininpan mosehuiyayaj quipixtoyaj tequihuejcayotl para tetlajtolsencahuase. Nojquiya niquinitac inialma nopa tlacame tlen quinquechtzontectoyaj pampa quinilhuiyayaj sequinoc tlen Jes'us huan itlajtol Toteco. Yajuanti itztoyaj tlen ax quihueyichijque nopa fiero tlapiyali, niyon itlaixcopincayo. Ax quiselijtoyaj imachiyo ipan inincuaixpa, niyon ipan ininma. Huan nochi nopa tlacame moyolcuique huan tlanahuatijque ihuaya Cristo para se mil xihuitl.
66020005	Ni nopa tlacame tlen achtohui moyolcuise. Pero nopa sequinoc tlen mictoque ax moyolcuise hasta tlamis nopa mil xihuitl.
66020006	Tlatiochihualme huan tlatzejtzeloltique nopa tlacame tlen achtohui moyolcuise. Nopa ompa miquistli campa nopa hueyi tlitl ax tleno hueli quinchihuilis. Yajuanti elise totajtzitzi para Toteco huan Cristo. Huan nochi nopa tlacame tlanahuatise ihuaya Cristo para mil xihuitl.
66020007	Quema ya tlantos nopa mil xihuitl, quitlapose campa tzactoc Axcualtlacatl huan quicahuilis ma quisa.
66020008	Huan nopa Axcualtlacatl yas quincajcayahuati tlacame ipan nochi tlaltini ipan tlaltepactli. Quincajcayahuas itlacajhua Gog huan Magog para ma mosentilica huan quitehuise Toteco. Quena, quinsentilis tlahuel miyac tlacame hasta itztose queja imiyaca xali iteno hueyi atl.
66020009	Huan nopa miyac tlacame hualase tlen campa hueli tlali huan quiyahualoquij campa mocahuaj itlatzejtzeloltijca tlacajhua Toteco huan nopa altepetl Jerusal'en tlen Toteco quiicnel'ia. Huan nimantzi huetzis tlitl tlen elhuicac huan quintzontlamiltis nochi nopa soldados tlen ajsicoj para quitehuise Toteco.
66020010	Huan Toteco quimajcahuas nopa Axcualtlacatl tlen tecajcayajqui ipan nopa tlitl tlen onpano hueyi huan lemeni ica azufre. Nepa mocahuas Axcualtlacatl ihuaya nopa fiero tlapiyali huan nopa istlacatica tiocamanalojquetl. Huan inijuanti tlaijiyohuise nepa yohuali huan tonali para nochipa huan ax quema tlamis inintlaijiyohuilis.
66020011	Huan niquitac se hueyi siyaj tlen chipahuac huan Toteco mosehuiyaya nepa. Huan iixtla ya polijqui tlaltepactli huan nochi tlen eltoya ipan elhuicactli huan ayoc mopanti ipan niyon se lugar.
66020012	Huan niquinitac nochi mijcatzitzi tlen huejhueyi huan pilsiltzitzi moquetztoyaj iixtla nopa hueyi siyaj. Huan quintlapo nochi amatlapohuali. Huan quitlapo seyoc amatlapohuali tlen quitlapo quipixqui inintoca tlacame tlen itztose para nochipa. Huan Toteco quintlajtolsencajqui nochi nopa mijcatzitzi ica tlen ijcuilijtoc ipan nopa sequinoc amatlapohuali pampa quipixque nochi tlen quichijtoyaj.
66020013	Huan itztoyaj nepa nochi mijcatzitzi tlen mictoyaj ipan tlali huan quintlalpachojque huan nochi tlen mijque ipan hueyi atl. Huan itztoyaj nochi inialma tlen itztoyaj campa tlitl. Huan Toteco quintlajtolsencajqui nochi queja nopa tlamantli tlen quichijtoyaj ipan tlaltepactli.
66020014	Huan nochi nopa mijcatzitzi ininhuaya inialmas tlen achtohui mocahuayayaj campa tlitl, quincuamajcajque ipan nopa tlitl tlen onpano hueyi. Huan nopa tlitl tlen onpano hueyi eltoc nopa ompa miquistli.
66020015	Quena, nochi tlacame tlen ax quipixque inintoca ijcuilijtoc ipan nopa amatlapohuali tlen quiijtohua ajqueinijuanti quipiyaj yolistli yancuic para nochipa quincuamajcajque ipan nopa tlitl tlen onpano hueyi.
66021001	Huan niquitac se yancuic elhuicactli huan se yancuic tlaltepactli pampa nopa achtohui elhuicactli huan nopa achtohui tlaltepactli panotejqui huan nojquiya polijqui nochi hueyi atl.
66021002	Huan na niJuan niquitac nopa altepetl tlatzejtzeloltic, nopa yancuic Jerusal'en temoyaya tlen elhuicac campa Toteco. Elqui nel'ia yejyectzi queja se ichpocatl tlen mocualtlalijtoc para ihuehue.
66021003	Huan nijcajqui se tlen tzajtzic chicahuac tlen nopa hueyi siyaj huan quiijto: "Xiquitaca ama Toteco Dios mochanti ininhuaya itlacajhua huan yajaya mocahuas ininhuaya. Yajuanti itztose itlacajhua huan Toteco iselti itztos ininhuaya queja ininTeco.
66021004	Huan Toteco quinhuachilis nochi iniixayo. Huan ayoc quema aqui miquis, niyon mocuesos, niyon chocas, niyon mococos pampa ya panotos nochi ni tlamantli tlen achtohuiya eltoya ipan nopa achtohui tlaltepactli."
66021005	Huan Toteco tlen mosehu'ia ipan nopa hueyi siyaj tlen yejyectzi quiijto: "Xiquita, na nijchijchihuas yancuic nochi tlen onca." Huan yajaya nechilhui: "Xiquijcuilo ni pampa ni tlajtoli temachtli huan melahuac."
66021006	Huan teipa nechilhui: "Eltojca. Na niitztoc queja nopa letra A huan nopa letra Z. Na niipejya huan niitlamiya nochi tlen onca. Nochi tlacame tlen amiquij ipan ininyolo, niquincahuilis ma atlica ipan nopa ameli tlen temaca yolistli yancuic para nochipa huan ax monequi quiixtlahuase para nopa atl.
66021007	Nochi tlacame tlen quitlanise tlen ax cuali quiselise nochi ni tlatiochihualistli tlen nimechilhuijtoc nicani. Huan na nielis niininTeco, huan inijuanti elise noconehua.
66021008	Pero para tlacame tlen quiimacasij tlaijiyohuise huan nechhuejcamajcahuaj, huan tlen ax quinequij quineltocase notlajtol, huan tlen fiero inintlalnamiquilis, huan tlen temict'iaj, huan tlen momecat'iaj, huan tlen tetlajchihu'iaj, huan tlen quinhueyimatij totiotzitzi, huan tlen tlacajcayahuaj; nochi inijuanti yase ipan nopa tlitl tlen onpano hueyi huan lemeni ica azufre. Ya ni nopa ompa miquistli."
66021009	Huan hualajqui se tlen nopa chicome elhuicac ehuani tlen achtohuiya quipixtoyaj nopa chicome caxitl ica nopa chicome tlaijiyohuilistli tlen fiero, huan nopa elhuicac ejquetl nechilhui: "Xihuala nohuaya huan nimitznextilis nopa ichpocatl, yajaya tlen isihua nopa Pilborregojtzi."
66021010	Huan nopa elhuicac ejquetl quihuicac notonal queja ipan se temictli hasta se tepetl tlen nel'ia huejcapantic huan nechnextili nopa tlatzejtzeloltic altepetl, Jerusal'en, tlen temoyaya tlen elhuicac campa Toteco.
66021011	Huan temitoya ica itlatlanex Toteco huan tlahuiyaya queja se piltetzi tlen nel'ia patiyo; elqui senquistoc tzalantic huan tlahuiyaya queja nopa piltetzi tlen itoca jaspe.
66021012	Huan nopa yancuic altepetl Jerusal'en quipixtoya se tepamitl tlen patlahuac huan huejcapantic tlen quiyahualo. Huan nopa altepetl quipixtoya majtlactli huan ome puertas. Huan sesen puerta quipixqui se elhuicac ejquetl tlen quimocuitlahuiyaya sesen puerta. Huan ipan nopa puertas ijcuilijtoc inintoca nopa majtlactli huan ome itelpocahua Israel tlen huejcajquiya itztoyaj huan tlen ica quipehualti nopa familias tlen israelitame.
66021013	Huan eltoya eyi puertas ica campa quisa tonati, huan eyi ica norte, huan eyi ica sur, huan eyi ica campa calaqui tonati.
66021014	Huan ipan itzinpehualtil nopa tepamitl tlen quiyahualo nopa altepetl eltoya majtlactli huan ome huejhueyi tetini huan ininpani ijcuilijtoc inintoca nopa majtlactli huan ome itlayolmelajcahua nopa Pilborregojtzi.
66021015	Huan nopa elhuicac ejquetl tlen nechcamahui quipixtoya imaco se huehueyac ohuatl tlen oro para ica quitlamachihuas nopa altepetl, huan ipuertas, huan nopa tepamitl tlen quiyahualo.
66021016	Huan quema quitlamachijqui, quipanti nopa altepetl eltoya cuadradojtic. Ihuehueyaca eltoya san se queja ipatlajca. Huan yajaya quitlamachijqui quesqui ihuexca huan quipixtoya dos mil doscientos kil'ometros. Huan ihuehueyaca huan ipatlajca huan ihuejcapanca eltoya san se.
66021017	Huan quitlamachijqui itepa tlen quiyahualtzajqui nopa altepetl huan quipixtoya sesenta y cinco metros ininpatlajca queja totlatlamachihual titlacame tlen nopa elhuicac ejquetl quitequihuiyaya.
66021018	Huan nopa tepamitl eltoya nochi tetl yejyectzitzi tlen itoca jaspe. Huan nopa altepetl quichijchijtoya ica senquistoc oro tlen nesqui queja se tescatl tlapajpactic.
66021019	Huan nopa tetini tlen ica quitzinpehualtijtoyaj itepa nopa altepetl quipixtoya sequinoc tetini tlen tlahuel patiyo calactoc iniijtico para ica quicualchijchijtoque. Huan nopa achtohui tetl ipan itzintlapehualtil eltoya jaspe, huan nopa ompa zafiro, huan nopa expa 'agata, huan nopa najpa esmeralda,
66021020	huan nopa macuilpa 'onice, huan nopa chicuasempa cornalina, huan nopa chicompa cris'olito, huan nopa chicuexpa berilo, huan nopa chicnajpa topacio, huan nopa majtlacpa crisopraso, huan nopa majtlactli huan sempa jacinto, huan nopa majtlactli huan ompa amatista.
66021021	Huan nopa majtlactli huan ome puertas eltoya majtlactli huan ome perlas tlen huejhueyi. Huan sesen puerta eltoya san se perla hueyi. Huan icalle nopa altepetl eltoya senquistoc oro tlen nesqui queja tescatl tlen tzalantic.
66021022	Huan ax niquitac se tiopamitl ipan nopa altepetl pampa Toteco Dios Tlen Quipiya Nochi Chicahualistli huan nopa Pilborregojtzi, inijuanti itiopa nopa altepetl.
66021023	Huan ipan nopa altepetl ax monejqui tonati, niyon metztli para quitlahuilis pampa inintlatlanex Toteco huan nopa Pilborregojtzi quitlahuil'ia.
66021024	Huan tlacame tlen momaquixtijtoyaj huan hualajtoyaj tlen nochi tlaltini ipan tlaltepactli nejnemise ipan itlahuil nopa altepetl. Huan nochi tlanahuatiani ipan tlaltepactli calaquise ipan nopa altepetl huan quimactilise ininhueyitilis huan nochi inintlatlepanitacayo.
66021025	Huan ax quema motzacuas ipuerta quema tlayohua pampa ax quema oncas yohuali nepa.
66021026	Huan nochi xinachtli tlacame tlen itztoyaj ipan nochi tlaltini quihuicase nepa nochi tlen cuajcualtzi tlen quipiyaj, huan quihuicase nochi inintlatlepanitacayo para quimactilise Toteco.
66021027	Huan ax tleno tlen ax cuali calaquis nepa. Niyon ax calaquis tlen tlacajcayahua o quichihuaj tlen Toteco ax quinequi quiitas. San itztose ipan nopa altepetl nopa tlacame tlen quipixque inintoca ijcuilijtoc ipan nopa amatlapohuali tlen nopa Pilborregojtzi tlen quipiya inintoca nochi tlen quipiyaj yolistli yancuic para nochipa.
66022001	Huan elhuicac ejquetl nechnextili se atemitl tlen tlahuel tzalantic queja tescatl tlen quisayaya tlen ihueyi siyaj Toteco huan nopa Pilborregojtzi. Huan nopa atemitl temacayaya yolistli,
66022002	huan motlalohuayaya tlajco nopa hueyi calle tlen eltoya tlajco nopa altepetl. Huan ipan ome nali nopa atemitl moscaltiyaya se cuahuitl tlen temaca yolistli para nochipa. Huan nopa cuahuitl temacas majtlactli huan ome tlamantli itlajca, se tlamantli itlajca para sesen metztli ipan se xihuitl. Huan ixihuiyo nopa cuahuitl quitequihuise para quinfuerzajmacase tlen hualajtoyaj ipan nochi tlaltini.
66022003	Huan ax oncas niyon se tlamantli tlatelchihuali queja tlen oncayaya ipan nopa achtohuiya tlaltepactli tlen Toteco quitelchijqui. Huan ihueyi siyaj Toteco huan nopa Pilborregojtzi eltos ipan nopa altepetl huan itlatequipanojcahua quitequipanose.
66022004	Huan itlatequipanojcahua quiitase ixayac ininTeco huan itoca ijcuilijtos inincuaixpa.
66022005	Huan ax quema oncas tzintlayohuilotl nepa. Huan ax monequis se tlahuili, niyon tonati para tlahuis pampa Toteco Dios quintlahuilis. Huan inijuanti tlen itztoque nepa tlanahuatise para nochipa huan ax quema tlamis.
66022006	Huan teipa nopa elhuicac ejquetl nechilhui: "Ni tlajtoli temachtli huan melahuac. Toteco Dios tlen quinilhu'ia itiocamanalojcahua tlen panos teipa, quititlantoc ielhuicac ejca para mitznextilis ta huan nochi itlatequipanojcahua tlen nechca para hualas."
66022007	Huan Jes'us quiijto: "Ax huejcahuas para nihualas. Hueyi paquilistli quipantis yajaya tlen quitlacaquil'ia tlen ijcuilijtoc ipan ni amatlapohuali pampa quiijtohua tlen panos teipa."
66022008	Huan na niJuan nijcajqui huan niquitac nochi ni tlamantli. Huan quema nijcajqui huan niquitac tlen nechnextiliyaya, nimotlancuaixtlapacho iixtla nopa elhuicac ejquetl para nijhueyimatisqu'ia.
66022009	Pero yajaya sampa nechilhui: "Amo xinechhueyimati. Xijhueyimati san Toteco. Na san niitlatequipanojca Toteco queja ta, huan queja moicnihua, nopa itiocamanalojcahua Toteco, huan queja nochi sequinoc tlen quitlacaquilise tlen eltoc ipan ni amatlapohuali. Nochi tojuanti san sejco tijtequipanohuaj Toteco."
66022010	Huan nechilhui: "Amo xijtzacua huan xijsellojhui tlen ijcuilijtoc ipan ni amatlapohuali para ma ax mocahua ixtacatzi pampa quipiya tlen panos teipa huan ax huejcahuas para panos.
66022011	Huajca yajaya tlen ax cuali o tlen fiero quichihua, huan ax quinequi quicaquis ni amatlapohuali, ma quisenhuiquilis quichihuas tlen ax cuali huan tlen fiero. Huan yajaya tlen itztoc cuali huan tlatzejtzeloltic iixpa Toteco huan quicaquis ni amatlapohuali, ma quisenhuiquilis quichihuas tlen cuali huan ma itztos tlatzejtzeloltic iixpa Toteco."
66022012	Huan Jesucristo quiijto: "Xiquita ax huejcahuas para nihualas huan nohuaya nijhualicas notlaxtlahuil para nijtlaxtlahuis sesen tlacatl queja tlen quichijtoc.
66022013	Na niitztoc queja nopa letra A huan nopa letra Z. Na niipejya huan niitlamiya nochi tlen onca. Na ipa niitztoya quema nochi pejqui huan noja niitztos quema nochi tlen onca tlamis."
66022014	Paquilistli para nochi tlacame tlen quichicuen'iaj ininyoyo, quiijtosnequi, tlen quicahuil'ia Toteco ma quinyolpajpaca. Yajuanti quipiyase tequihuejcayotl huan calaquise ipan ipuerta nopa altepetl huan quicuase itlajca nopa cuahuitl tlen temaca yolistli para nochipa.
66022015	Pero mocahuase calteno nopa altepetl nochi tlacame tlen fiero inintlalnamiquilis huan tetlajchihu'iaj, momecat'iaj, temict'iaj, tlacajcayahuaj huan tlen quintlepanitaj totiotzitzi.
66022016	Huan sampa Jes'us quiijto: "Na niJes'us, nijtitlanqui noelhuicac ejca para mitzilhuis ni tlamantli para tiquinpanoltilis nochi tlaneltocani ipan nochi tiopantini. Na tlen nijmacac chicahualistli Tlanahuatijquetl David huan na niiteipa ixhui tlen nimosehuis ipan ihueyi siyaj para nitlanahuatis. Na niitztoc queja nopa sitlali tlen tlahu'ia chicahuac ica ijnaloc quema nechca para tlanesis."
66022017	Huan Itonal Toteco huan isihua nopa Pilborregojtzi quiijtohuaj: "Xihualaca." Huan nochi tlen quicaquij ni amatlapohuali ma quinilhuica sequinoc: "Xihualaca." Quena, ma hualaca nochi tlen amiquij ipan ininyolo huan tlen quinequij hualase. Ma quiiquij nopa atl tlen temaca yolistli tlen yancuic para nochipa. Huan tlen quiis nopa atl ax monequi quiixtlahuas.
66022018	Huan ya ni tlen niquinilhu'ia nochi intlacame tlen inquicaquij ni tlajtoli tlen eltoc ipan ni amatlapohuali tlen techilhu'ia tlen panos teipa. Intla se quimiyaquilis ica m'as tlamachtilistli tlen ax mopant'ia nica, huajca Toteco quitlatzacuiltis ica nopa fiero tlaijiyohuilistli tlen ijcuilijtoc ipan ni amatlapohuali.
66022019	Huan intla se quiquixtilis se tlamantli tlen ijcuilijtoc nica tlen quinilhu'ia tlacame tlen hualas teipa, Toteco ayoc quicahuilis para quicuas itlajca nopa cuahuitl tlen temaca yolistli yancuic. Huan Toteco ax quicahuilis calaquis ipan nopa altepetl tlatzejtzeloltic tlen techpohuil'ia ni amatlapohuali.
66022020	Huan Jes'us tlen techilhu'ia ni tlamantli quiijtohua: "Quena, ax huejcahuas para nihualas." ¡Queja nopa ma eli! ¡Xihuala Tohueyiteco Jes'us!
66022021	Tohueyiteco Jes'us ma quipiya hueyi iyolo ica nochi imojuanti. Queja nopa ma eli.
