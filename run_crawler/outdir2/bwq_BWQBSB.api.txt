40001001	Bo Abrahamu timite Davidi timite Yezu Krista bɛmae.
40001002	Abrahamu wɔn Izake vɔrɔ. Izake wɔn Zakɔbe vɔrɔ. Zakɔbe wɔn Zuda kɔ ye piare vɔrɔ.
40001003	Zuda wɔn Pɛrɛse kɔ Zara vɔrɔ Tamare ma. Pɛrɛse wɔn Esirɔn vɔrɔ. Esirɔn wɔn Aran vɔrɔ.
40001004	Aran wɔn Aminadabu vɔrɔ. Aminadabu wɔn Nasɔn vɔrɔ. Nasɔn wɔn Salmɔn vɔrɔ.
40001005	Salmɔn wɔn Bowazi vɔrɔ Arahabu ma. Bowazi wɔn Wobɛde vɔrɔ Wuruti ma. Wobɛde wɔn Zese vɔrɔ.
40001006	Zese wɔn fanganma Davidi vɔrɔ. Davidi wɔn Salomɔn vɔrɔ Wuri ta ya ma.
40001007	Salomɔn wɔn Worobowame vɔrɔ, Worobowame wɔn Abiya vɔrɔ. Abiya wɔn Asafu vɔrɔ.
40001008	Asafu wɔn Zozafate vɔrɔ. Zozafate wɔn Yorame vɔrɔ. Yorame wɔn Woziyase vɔrɔ.
40001009	Woziyase wɔn Zowatan vɔrɔ. Zowatan wɔn Akaziyase vɔrɔ. Akaziyase wɔn Ezekiyase vɔrɔ.
40001010	Ezekiyase wɔn Manase vɔrɔ. Manase wɔn Amɔn vɔrɔ. Amɔn wɔn Zoziyase vɔrɔ.
40001011	Zoziyase wɔn Yekoniya kɔ ye piare vɔrɔ. Wɔnna sangan ma ye mane Isirayɛlenɔmanɛ foga yaa kɔ lɔgɔ tɛrɛbe na Babilɔnigiamana hɔn.
40001012	Isirayɛlenɔmanɛ yaa wɛ timi ma Babilɔnigiamana hɔn, Yekoniya ɔɔn Salatiyɛle vɔrɔ. Salatiyɛle wɔn Zorobabɛle vɔrɔ.
40001013	Zorobabɛle wɔn Abiyude vɔrɔ, Abiyude wɔn Eliyakimu vɔrɔ. Eliyakimu wɔn Azɔre vɔrɔ.
40001014	Azɔre wɔn Sadɔke vɔrɔ. Sadɔke wɔn Akimu vɔrɔ. Akimu wɔn Eliwude vɔrɔ.
40001015	Eliwude wɔn Eleyazare vɔrɔ. Eleyazare wɔn Matan vɔrɔ. Matan wɔn Zakɔbe vɔrɔ.
40001016	Zakɔbe wɔn Mari bangan Zozɛfu vɔrɔ. Ye wiin Yezu we wiri da Wuro ta dɛ́gɛwɛ yi, Mari ɔɔn wɔn vɔrɔ.
40001017	N'a bii Abrahamu ma fɔn yaa wiri fanganma Davidi ma, wɔn yaa bɛrɛ dogore funnaa. N'a bii Davidi ma fɔn yaa wiri Isirayɛlenɔmanɛ ta figɛ ma ɔn yaa tɛrɛbe na Babilɔnigiamana hɔn, wɔn yaa bɛrɛ dogore funaa ma mɛ. N'a bii wɔnna sangan ma fɔn yaa wiri Wuro ta Dɛ́gɛwɛta ta vɔrɔ ma, wɔn yaa bɛrɛ dogore funaa ma.
40001018	Yezu ta vɔrɔda bii wiin nɛ, bo wɔn. Ye man'a sie Mari pere Zozɛfu ma. Ye ha mane y'a yanma pɛrɛ dɛn ga, a ɔɔn taa tulu na Wuro ta Ni baraka hɔn.
40001019	A bangan Zozɛfu wiin ɔɔn mane sɔɔn na tele yi, wɔn mane kia n'a du koba ga. A mane kia maga Mari hɔn tunio hɔn.
40001020	Bo wɔn na giatɛ hɔn a mane ti yɛ, Matigi ta mɛlɛkɛ boo ɔɔn ye yɛrɛ dɔrɔ a ma sɔnyangan hɔn, ɔn d'a ma: «Davidi timite Zozɛfu, ka kwan kɔ bia dalo Mari ta yanma ga. Wuro ta Ni baraka hɔn a taa tulu na.
40001021	A na nimisininɔ vɔrɔ, be a togo dɛ da Yezu bare awe ɔɔn na y'a sii kisi ye ta kakiɛ ma.»
40001022	Wɔnna da wɔ pepe mane tɛ wiin fa to Matigi ta daberebɛta mane wiin fa yira, wɔn do paga. A mane da:
40001023	Danzoro boo na taa tulu na ɔn nimisininɔ vɔrɔ y'a togo dɛ da Emanuwɛle. Wɔn kɔrɔ Wuro ti kɔ ke nɛmɛ.
40001024	Zozɛfu naa winni wiin sangan ma, Matigi ta mɛlɛkɛ mane wiin fa yira a ma, a ɔɔn wɔn ta ɔn y'a dalo Mari foga n'a yɔn.
40001025	Nka fɔn yaa kayan a ta vɔrɔ ma a ha mane sian zɛ kɔ lege ga, a ɔɔn nɔ we togo dɛ da Yezu.
40002001	Yezu vɔrɔ Bɛtilehɛmukuru hɔn Zudegiamana hɔn. Fanganma Herode ta sin hɔn. Yezu vɔrɔ wɛ timi ma, datɔsma bɔɔ wiinye ɔɔn mane mamala na kayan tɔɔ, mane tuma wurodu hɔn, ɔn naa Zeruzalɛmukuru hɔn
40002002	ne toga ne kwa: « Ziwifu ta fanganma wiin ɔɔn dɔ vɔrɔ, wee a ti? Mɛ́ a ta mumulu za wurodu hɔn ɔn naa a yirebɛ na.»
40002003	Fanganma Herode naa wɔn mɔɔ wiin sangan ma, a kakiri ɔɔn yanganmu fɔrɔna kɔ Zeruzalɛmukma pepe.
40002004	A ɔɔn salakawɛvɔre kɔ Tɛn na tɔsma pepe wiri n'e kwɛ n'e toga, ye wee Wuro ta Dɛ́gɛwɛta mane daga vɔrɔ?
40002005	Ye ɔɔn d'a ma: «Bɛtilehɛmukuru hɔn Zudegiamana hɔn. Yee Wuro ta daberebɛta man'e sɛbɛ ɔn da:
40002006	Bi Bɛtilehɛmukuru Zudegiamana hɔn, a bi ɔɔn Zudegiamana hɔn kire pepe na dɛgɛ yi ga. Bare zɛngɛnte na yire yi na sa be hɔn. Wɔn ɔɔn na tɛ mia kma Isirayɛle ta zɛngɛnte na.»
40002007	Herode ɔɔn datɔsma wɔ wiri tunio hɔn, ɔn n'e toga n'e kìni mumulu we zɛsangan na.
40002008	Wɔn timi a n'e yabɛ Bɛtilehɛmukuru hɔn ɔn da ye ma: «Ka yaa toga kìni nimisalo we ta da na. Ka ɔɔn n'a za, ka bere naa n'e yira ne ma wiin fa to ma yaa n'a yirebɛ mɛ.»
40002009	Wɔnna bɛreda wɔ yira wɛ timi ma fanganma ta, ye ɔɔn tuma sogo bii. Ye mane pia wiin mumulu we za wurodu hɔn, wɔn ye bere sige ye zin yɛ mɛ fɔn yaa taa nimisalo we tido hɔn.
40002010	Ye mumulu we za wiin sangan ma, ɔn nihɔndia fɔrɔna.
40002011	Ye kɔ kɔɔn hɔn wiin sangan ma, ɔn nimisalo we kɔ ye sie Mari za ɔn zii yoloko ɔn n'a yirebɛ. Wɔn timi ye ɔɔn y'a bie walaka ɔn sanɔ kɔ wunnudiafa kɔ wunnudiayìn pere a ma.
40002012	Wɔn timi Wuro naa n'e sɔnmɛbɛ sɔnyangan hɔn, ye ye ka bere dɔɔ Herode brɛ titiri ga. Ye ɔɔn soza bii ɔn yaa y'a giamana hɔn.
40002013	Datɔsma wɔ yaa wɛ timi ma, Matigi ta mɛlɛkɛ boo ɔɔn ye yɛrɛ dɔrɔ Zozɛfu ma sɔnyangan hɔn, ɔn d'a ma: «Tuma nimisalo we kɔ ye sie foga ɔn tɔngɔn yaa Ezipitigiamana hɔn. Be yaa wɔɔ wɛɛn fɔn ma ɔɔn yira be ma wiin sangan ma da ka bere naa. Bare Herode na nimisalo we kia yɛɛ na.»
40002014	Zozɛfu naa tuma ɔn nimisalo we kɔ ye sie foga wuru hɔn, ɔn yaa kɔ lɔgɔ Ezipitigiamana hɔn.
40002015	A yaa wɔɔ yeyɛ fɔn Herode siri na. Wɔn mane tɛ wiin fa to Matigi mane wiin fa yira y'a daberebɛta baraka hɔn, ɔn da: «Ma ne to Ezipitigiamana hɔn ɔn ne nɔ wiri,» wɔn do paga.
40002016	Herode naa tɔɔ wiin sangan ma, ye datɔsma ye diɛbɛ, a woro ɔɔn ba fɔrɔna. A ɔɔn sma fanɛ, ye ye yaa Bɛtilehɛmukuru kɔ ye kiege ma kire pepe hɔn, wiinye sininimisala pepe sii ɔɔn fan dɔgɔ pla ma ga, ye y'e pepe yɛɛ. A man'e ta n'e kayan kɔ datɔsma wɔ mane wiin wagati yira a ma.
40002017	Wuro ta daberebɛta Zeremi mane wiinye domada yira, wɔn do mane paga ɔn da kɛrɛ:
40002018	«Sɔngɔkɔn na yire yi sa Aramakuru hɔn. Mɔgɔkɔn kɔ sakmamogo na yire yi. Arasɛle ɔɔn ti n'e nɔmanɛ sakɔn mɔgɔ. A kia sɔɔn ye zigi tugu ga bare ye tiye titiri ga.»
40002019	Herode siri wɛ timi ma, Matigi ta mɛlɛkɛ boo ɔɔn ye yɛrɛ dɔrɔ Zozɛfu ma sɔnyangan hɔn, Ezipitigiamana hɔn
40002020	ɔn d'a ma: «Tuma, nimisalo we kɔ ye sie foga ɔn be bere yaa kɔ lɔgɔ Isirayɛlegiamana hɔn. Wiinye kma ɔɔn man'a kia yɛɛ na, ye siri.»
40002021	Zozɛfu ɔɔn tuma nimisalo we kɔ ye sie foga ɔn bere yaa kɔ lɔgɔ Isirayɛlegiamana hɔn.
40002022	Nka a mane mɔɔ ye da Arikilayusi ɔɔn tɛ fanganma na Zudegiamana hɔn ye tɔn Herode timi, wɔn tɛ a mane kwan kɔ yeyɛ tangan. Wɔn timi Wuro ɔɔn bɛre a ta sɔnyangan hɔn. A ɔɔn yaa Galilegiamana hɔn.
40002023	A mane yaa tangan Galilegiamana na kuru boo hɔn, ye wiin wiri Nazarɛti. Wɔn mane tɛ wiin fa to Wuro ta daberebɛta mane wiin fa yira y'a bɛreda hɔn ɔn da, ye ye na n'a wiri Nazarɛtisɔn, wɔn do paga.
40003001	Wɔnna sangan ma batizeta Zan mane sa Zudegiamana na kibɛkolo hɔn ne kwa:
40003002	«Ka ka zugo katra Wuro ta sin vetra.»
40003003	Wuro ta daberebɛta Izayi mane wiin te da yira ɔn da, ye kɔn boo kwa kibɛkolo hɔn, ye ka Matigi ta sogo tɛtɛrɛ, n'a ta somɛngɛn telebɛ. A mane Zan.
40003004	Zan ta zogo mane yɔngɔnma na wian. A ta yɔyɔsɔfa ne komasulu. A ta zɔnfa mane gwale kɔ yi.
40003005	Wɔn tɛ Zeruzalɛmukma kɔ Zudekma pepe kɔ Zurudɛnkudo ma wola hɔn kma pepe mane sa ne yaa a brɛ.
40003006	Ye mane y'a kakiɛ yira, a n'e batize Zurudɛnku hɔn.
40003007	Zan ta tɛ ɔɔn mane Fariziyɛn kɔ Tɛn na kma na yaan ye za, ye ne naa ye brɛ batize na, a ɔɔn da ye ma: «Kɔtɔrɔsi, kɔ te ɔɔn da ka tɔngɔn Wuro woro na ba yi na?
40003008	Ka tɛ k'a tɛda n'a dɔrɔ da ka ka zugo katra.
40003009	Sɔɔn ka giati ye kɔrɔ hɔn, ye tɔn ti yi ta wiin ɔɔn Abrahamu ga rɛ. Bare ma ye yira ka ma da Wuro sbɛ ne timikma sabɛ Abrahamu ta bɔ dɔge bɛ hɔn.
40003010	Tà do ti wɛ sɔnɔ sulu ma. Wiin sɔnɔ pepe mane nɔmanɛfɔre vɔrɔ ga, ye na wɔn kiɛn n'a dra togo hɔn.
40003011	Mɛ kɔnɛ ka batize zu hɔn zugokatra na. Nka wiin te ɔɔn na naa mɛ timi, wɔn fan yi mɛ ma. Mɛ yɛrɛ dɛgɛ a ta kanɛgɛ na pɛrɛ ta firi hɔn. Awe ɔɔn ka batize kɔ Wuro ta Ni ɔnkɔ togo hɔn.
40003012	A ta dugosiofa ti a soro hɔn. A na y'a tin sare n'a kìnibɛ fɔrɔna, ɔn dugonɔmanɛ wɔ ka y'a molo hɔn. Nka dugoku we han, a na togo ka wɔn ma wiin ɔɔn dibe ga.»
40003013	Wɔnna sangan ma, Yezu mane tuma Galile ɔn naa fɔn Zurudɛnku do ma Zan brɛ wiin fa to a batize a ta.
40003014	Zan mane kia maga ye na ɔn da: «Bi wiin ɔɔn daga mɛ batize a ma bi ɔɔn naa mɛ brɛ ra?»
40003015	Nka Yezu ɔɔn d'a ma: «Be ɔɔn dian ne batize basiɛ, wɔn ɔɔn na tɛ ke Wuro dungo na da ta ye na sogo ma.» Wɔn tɛ Zan ɔɔn dian.
40003016	Yezu batize wɛ suu, ɔn sa zu hɔn. Wɔnna nɔɔ tala hɔn, wurokɔn ɔɔn kibɛ, a ɔɔn Wuro ta Ni za, a ɔɔn zii a ma wɔkara zɛnɛyalo.
40003017	Bɛrekɔn boo ɔɔn sa wuro hɔn, ɔn da: «Bo mia moronanɔ, be da dia ne ma fɔrɔna.»
40004001	Wɔn tɛ suu Wuro ta Ni ɔɔn Yezu foga yaa kɔ lege kibɛkolo hɔn wiin fa to Sitanɛ n'a mama.
40004002	A naa yin kiepla kɔ wuru kiepla ta ma zɔn ga, wu n'a foga.
40004003	Sitanɛ Mamata ɔɔn ye dɔbɛ a na ɔn d'a ma: «Be ɔɔn ne Wuro Nɔ, yira bɔ dɔge bɛ ma, ye ye bere buru na.»
40004004	Nka Yezu d'a ma: «Ye sɛbɛ Wuro domada na sɛbɛ hɔn, ye zɔnfa dama sɔɔn woro ga. Nka wiinye domada pepe ɔɔn sa Wuro do hɔn, wɔnwɔ ɔɔn sɔɔn woro.»
40004005	Wɔn tɛ Sitanɛ ɔɔn figɛ yaa kɔ lege Zeruzalɛmukuru hɔn ɔn yaa taa kɔ lege Wuro ta kɔɔn wɔɔn ma
40004006	ɔn d'a ma: «Be ɔɔn ma Wuro Nɔ, be be to bɛɛ ɔn tige zii lɔ ma. Bare ye sɛbɛ Wuro domada na sɛbɛ hɔn, y'a na y'a mɛlɛkɛ fanɛ be ye na, ye naa be bii wiin fa to be ka naa be kaan dun dɔgɔnɔ sii hɔn ga.»
40004007	Yezu ɔɔn d'a ma: «Ye sɛbɛ Wuro domada na sɛbɛ hɔn mɛ ɔn da, ye be na Matigi bia Wuro taa n'a sege ga.»
40004008	Sitanɛ ɔɔn figɛ yaa kɔ lege tolo na kuru yi boo ma yɛ mɛ ɔn diniyan hɔn giamanɛ pepe kɔ ye na foro dɔrɔ a ma
40004009	ɔn d'a ma: «Be ɔɔn zii yoloko ne wee ɔn ne yirebɛ, ma na bɔ pepe pere be ma.»
40004010	Wɔn tɛ Yezu ɔɔn d'a ma: «Be sabɛ Sitanɛ. Bare ye sɛbɛ Wuro domada na sɛbɛ hɔn ɔn da, ye be na yoloko Matigi bia Wuro dama ɔɔn wee n'a yirebɛ.»
40004011	Wɔn tɛ suu Sitanɛ ɔɔn n'a to, mɛlɛkɛ bɔɔ ɔɔn ye dɔbɛ ɔn n'a mako fɔrɔ.
40004012	Yezu naa mɔɔ ye da, ye ye Zan ka kaso hɔn, a ɔɔn tuma yaa Galile.
40004013	Wɔn timi a naa tuma Nazarɛtikuru hɔn ɔn naa tangan Kapɛrenawɔmukuru hɔn yɛngɛnzu do ma Zabulɔn kɔ Nɛfutali ta giamana hɔn,
40004014	wiin fa to Wuro ta daberebɛta Izayi domada paga ɔn da kɛrɛ:
40004015	«Zabulɔn ta giamana kɔ Nɛfutali ta giamana, ki wiinye ti yɛngɛnzu na yasogo ma Zurudɛnku kwiri ma, kɔ bi Galilegiamana, sisma ta tangando.
40004016	Wiinye zamɛ ɔɔn mane tangan tunio hɔn, ye kini na yire yi za. Wiinye kma ɔɔn mane tangan siri na tunio hɔn, kini boo sa ye ma.»
40004017	N'a bii wɔnna sangan ma Yezu mane Wuro domada yira ne kwa: «Ka ka zugo katra, Wuro ta kolo vetra.»
40004018	Yezu mane yara Galileparogwaga do ma ɔn plala sma pla bɔɔ za. Bo mane Simɔn, ye wiin wiri Piyɛre kɔ ye puu Andre. Ye mane ti zɔdrɛ hɔn ne zɛkia.
40004019	Yezu ɔɔn da ye ma: «Ka naa dɔɔ ne ma, ma na ka ta smakiare na.»
40004020	Wɔnna nɔɔ tala hɔn ye ɔɔn y'a zɔye to yɛ ɔn dɔɔ a ma.
40004021	A naa yaa zin zɔgɔ ɔn plala sma pla bɔɔ za yɛ mɛ. Wɔn mane Zebede nɔmanɛ Zake kɔ ye puu Zan. Ye mane ti kɔ ye tɔn Zebede koro hɔn ne y'a zɔye kwaro. Yezu n'e wiri.
40004022	Wɔnna nɔɔ tala hɔn ye ɔɔn tuma y'a koro kɔ ye tɔn to ɔn dɔɔ a ma.
40004023	Wɔn timi, Yezu mane Galilegiamana pepe yara ne sma kala ye ta Kalakɔan hɔn ne Wuro ta fanganmabe na fanɛdia yira ne komatogaparere sii pepe kɔ bu sii pepe kɛnɛbɛ.
40004024	A togo mane sa Sirigiamana pepe hɔn. Wiinye kma ɔɔn yannɛ komatoga sii na yaan ye kɔ zini na yaga ye kɔ murukulaganuru kɔ sirimawinnilaganuru ta, a mane wɔnwɔ kɛnɛbɛ.
40004025	Zamɛ na yaan ye mane dɔɔ a ma. Bɔɔ mane tuma Galilegiamana hɔn, bɔɔ ɔɔn tuma kire fun na wola hɔn, bɔɔ ɔɔn tuma Zeruzalɛmukuru hɔn kɔ Zudegiamana hɔn kɔ Zurudɛnku kwiri ma.
40005001	Yezu naa zamɛ za wiin sangan ma ɔn ba yaa tangan tolo boo ma, a ta kalanɔmanɛ ɔɔn ye dɔbɛ a na,
40005002	a ɔɔn dutigɛ n'e kala ne kwa ye ma:
40005003	«Ye dangamu, fangandanbe na kakiri ti wiinye kma hɔn, bare Wuro ta kolo n'e yi.
40005004	Ye dangamu wiinye worama ɔɔn kuna, bare ye na diniyan gun kɔrɔ na.
40005005	Ye dangamu wiinye kma ɔɔn mɔgɔ, bare ye na n'e zigi tugu.
40005006	Ye dangamu, telebe na wu kɔ a na mulu ti wiinye kma na, bare ye na yingin.
40005007	Ye dangamu wiinye kma ɔɔn makare, bare ye na makare ye ma.
40005008	Ye dangamu wiinye kma kɔrɔ hɔn ɔɔn kìni, bare ye na Wuro za.
40005009	Ye dangamu wiinye kma ɔɔn siara na da ta, bare ye na n'e wiri Wuro nɔmanɛ.
40005010	Ye dangamu wiinye kma ɔɔn yannɛ telebe ye na, bare Wuro ta kolo n'e yi.
40005011	Ye ɔɔn ne ka vini ne ka yannɛ ne niɔn sɔɔ n'a dɛ ka ma ne dayaga sii pepe ta ka na mɛ ye na, ka dangamu.
40005012	Ka nihɔndia fɔrɔna bare ka tɔnɔ na ne yaan Wuro brɛ. Wuro ta daberebɛre wiinye ɔɔn mane pia ka ma, yee ye mane wɔnwɔ yannɛ yɛ.
40005013	Ka diniyan ta yin. Nka yin na diaro ɔɔn wɛ, wɔnnɔ a ɔɔn fɔrɔ yɛ? Yin na diaro ɔɔn wɛ, a foyi fɔrɔ titiri ga, fɔn y'a dra sire, sma n'a tɔngɔn.
40005014	Ka diniyan ta kini. Wiin kuru ɔɔn ti tolo ma, wɔn sbɛ ne dɔɔn ga.
40005015	Sɔɔn fintina mulu n'a tigɛ suu wee ga. Ye ɔɔn n'a mulu, y'a tigɛ kɔɔn hɔn, a n'e kini sabɛ kɔɔn kɔrɔ hɔn kma pepe ma.
40005016	Yee k'a kini daga ne wɔlɔ sma ma mɛ wiin fa to ye k'a tɛdafɔre za. Ka Tɔn wiin ɔɔn ti wuro hɔn, ye wɔn yirebɛ.
40005017	Ka k'a giati da, ye mɛ naa Tɛn wɛlɛ Wuro ta daberebɛre ta da yaga na ga rɛ. Mɛ naa pagabɛ na ɔɔn.
40005018	Tian na, ma ye yira ka ma da lagakɔn kɔ wurokɔn na yaga. Nka Tɛn hɔn da na tala na yaga ga.
40005019	Wɔn ye na, n'a bii basiɛ sin, wiin te ɔɔn bɔ Tɛn bɛ na slalo yi yaga ɔn bɔ sɛrɛ ka ye hɔn mɛ, wɔnna te na wiri da Wuro ta kolo hɔn kma pepe hɔn slalo yi. Nka wiin te ɔɔn kwa ye ma n'e yira sma ma, wɔnna te na wiri da Wuro ta kolo hɔn sɔngwaga.
40005020	Bare ma ye yira ka ma da k'a telebe ɔɔn ma yalo Tɛn na kma kɔ Fariziyɛn yi ma ga, ka na kɔ Wuro ta kolo hɔn ga.
40005021	Ka mɔɔ ye ye mane da gwerekma ma, ye sɔɔn ka da ye sɔɔn yɛɛ ga. Ye wiin te ɔɔn sɔɔn yɛɛ, ye wɔnna te daga kiti na.
40005022	Awale mɛ kɔnɛ n'e yira ka ma da wiin te pepe woro ɔɔn ba ye na plalo ta, ye daga wɔnna te kiti. Wiin te ɔɔn ye na plalo vini, y'a yinni, wɔnna te daga kiti na. Wiin te ɔɔn da ye na plalo ma, y'a kakaba, wɔnna te daga kɔ na giaganɔma hɔn.
40005023	Awale be ɔɔn ne yaa bia salaka wado hɔn, be kakiri ɔɔn tugo ɔn tɔɔ da boo fa ti bi kɔ be na plalo yɔɔ,
40005024	bia salaka to wɛɛn salakawɛdo zin yɛ, ɔn yaa bɛɛn kia be na plalo ta dɛn, wɔn timi be ɔɔn sbɛ naa bia salaka wa.
40005025	Bɔɔ da ɔɔn kɔ bi kɔ boo yɔɔ, ka ne yaa ye yɔnnɔ hɔn wado hɔn, be vɛ a ta salesale ka ne ti sogo ma yɛ, ka tɛ a naa yaa be ka kitisɔta sra hɔn, wɔn be ka sɔrɔdasi sra hɔn, sɔrɔdasi be ka kaso hɔn ga.
40005026	Tian na, ma ye yira be ma da be ma bia ku pepe sara n'a wɛ ga, be na sa yeyɛ abada ga.
40005027	Ka mɔɔ ye da, ye ka ka da ka vunada ta ga.
40005028	Awale mɛ kɔnɛ n'e yira ka ma da wiin te ɔɔn ya sege ɔn ye yɔnnɔ sabɛ a na, wɔnna te vunafa ta n'a wɛ ye kɔrɔ hɔn kɔ wɔnna ya we.
40005029	A ɔɔn ma be digesramayɔnnɔ ɔɔn be ka kakiɛ hɔn, a legere n'a dra dɛrɛdo hɔn. Bare be yasɔ na tala ta yaga fɔn be ma kɔ bi yɛrɛ na sɔnɔ pepe ta drɛ giaganɔma hɔn.
40005030	Be digesramasoro ɔɔn ne be ka kakiɛ hɔn, a sɔɔ n'a dra dɛrɛdo hɔn. Bare be yasɔ na tala ta yaga fɔn yi be ma, a ɔɔn ma bi yɛrɛ na sɔnɔ ta kɔ giaganɔma hɔn.
40005031	Ye da boo piri ma yɛ mɛ, ye wiin te ɔɔn y'a ya laga, y'a daga yanmayagasɛbɛ pere a ma.
40005032	Mɛ kɔnɛ n'a yira n'a dɔrɔ ka ma da wiin te ɔɔn y'a ya laga, a ma ne vunatɛya ga, a ya we ka vunatɛ hɔn. Wiin te ɔɔn ya na lɛ yi yɔn, wɔnna te vunatɛta.
40005033	Ka mɔɔ ye ye da gwerekma ma, ye be ɔɔn be sun wiinye da na, ye be daga n'e yaga ga. Ye nka be be sun wiinye da na Matigi ma, ye be wɔnwɔ ta n'e do paga.
40005034	Mɛ n'e yira ka ma da ka ka ne ka sun ga. Ka da be be sun wurokɔn ma ga, wɔn Wuro ta fanganmakware.
40005035	Ka da be be sun lagakɔn ma ga, wɔn Wuro ta kandɛdo. Ka da be be sun Zeruzalɛmukuru ma ga, wɔn Fanganmagwaga ta kuru.
40005036	Ka da be be sun be yɛrɛ wɔɔn ma ga. Bare be ha sbɛ ne be wɔnsɔgɔnɔ tala furobɛ wɛlɛ n'a dungunbɛ ga.
40005037	Ka ɔɔn ne ti bɛreda hɔn, ka da ɔnhɔn wɛlɛ awo. Bɔ sɛrɛ pepe sa Sitanɛ ɔɔn hɔn.
40005038	Ka mɔɔ ye da, ye yɔnnɔ hɔn yɔnnɔ na ku wɛ, yinninɔ na ku ne wɛ yinninɔ hɔn.
40005039	Nka mɛ n'e yira ka ma da sɔɔn ka dian zugoyagafa na ga. Sɔɔn yɛrɛ ɔɔn be digesramaturu webe, be ninagan ma yi bere a ma.
40005040	Wiin te ɔɔn ne kia yaa kɔ be nɛmɛ kiti na wiin fa to a bia zoslalo tɔɔ, bia zogwaga to a ma mɛ.
40005041	Sɔɔn ɔɔn fangan dɛ be ma kilo tala na yuru na, ye ta kilo pla.
40005042	Wiin te ɔɔn mɛ be ta, be a ka. Wiin te ɔɔn duba be ta, ka maga ga.
40005043	Ka mɔɔ ye da, ye be be nɛmɛ da diabɛ be ma ɔn yu ka be zugu ta.
40005044	Mɛ kɔnɛ n'a yira n'a dɔrɔ ka ma da ka ka zugi da diabɛ ka ma. Wiinye kma ɔɔn ka yannɛ, ka Wuro mɛ ye ma
40005045	wiin fa to ka Tɔn wiin ɔɔn ti wuro hɔn, ka tɛ a nɔmanɛ na siɛbɛ na. Bare a y'a sin sabɛ zugoyagasma ma kɔ smafɔre ma ne wuro mɛnɛbɛ smatele ma kɔ smayaga ma.
40005046	Nka ka da dia wiinye kma ma, a ɔɔn ma wɔnwɔ dama da ɔɔn dia ka ma, wee tɔnɔ ka na ɔɔn gun Wuro ta? A yee lanpotɔre tɛ ga ra?
40005047	A ɔɔn ma ka na plala dama na ka bire, wee kabakoda ka ɔɔn ta? A wɔn nɛmɛ bɔ sisma sɛrɛ ɔɔn ta mɛ ga ra?
40005048	Ka Tɔn wiin ɔɔn ti wuro hɔn wɔn kìni wiin nɛ, yee ki daga ne kìni mɛ.
40006001	Ka ka yɛrɛ kɔrɔse, ka ka ne k'a Wurokiada ta sma pepe yɔnnɔ na wiin fa to ye ne ka za ga. Ka ɔɔn n'e ta sma pepe yɔnnɔ na, ka ha na tɔnɔ gun ye na ka Tɔn ta wiin ɔɔn ti wuro hɔn ga.
40006002	Be ɔɔn ne durute ka, ka tɛ ye ne tola pɛn be zin wɔkara daplabɛresma tɛ wiin ne Kalakɔan hɔn kɔ wisoga hɔn ga. Ye tɛ ne tɛ yee wiin fa to sma n'e yirebɛ. Tian na ma ye yira ka ma da, ye y'a tɔnɔ gun n'a wɛ.
40006003	Nka ki kɔnɛ, be ɔɔn da be durute ka, ka tɛ be tikwɛta bia tɛda yɔnnɔ tɔɔ ga
40006004	wiin fa to bia tɛda wɔɔ bunu hɔn. Be Tɔn wiin ɔɔn bunu hɔn da tɔɔ, wɔn na n'e na tɔnɔ pere be ma.
40006005	Ka ɔɔn ne Wuro mɛ wiin sangan ma, ka ka ne tɛ wɔkara daplabɛresma ga. Kalakɔan hɔn taa kɔ wisogo hɔn taa ɔɔn dia ye ma wiin fa to sma pepe n'e za.
40006006	Nka bi kɔnɛ, be ɔɔn ne kia Wuro mɛ, kɔ bia kɔɔn hɔn, ɔn koro gwolo n'a lɛgɛ. Be Tɔn wiin ɔɔn ti tunio hɔn ne bia tɛda za, wɔn na n'e na tɔnɔ pere be ma.
40006007	Ka ɔɔn ne Wuro mɛ wiin sangan ma, ka ka ne bɛredayan yira wɔkara Wurotɔbareyasma ga. Ye tɛ n'a giati da y'a bɛredayan ye na Wuro na mɔɔ ye ta.
40006008	Ka ka ne tɛ yee ga. Bare ka mako sa wiin fa hɔn, ka yɛrɛ na n'a sabɛ ka do hɔn dɛn ga, ka Tɔn n'a pepe tɔɔ.
40006009	Ka daga ne Wuro mɛ wiin nɛ, bɔɔ wɔn: Mɛ Tɔn wiin ti wuro hɔn. Tɛ sma bia kìni yɔnnɔ tɔɔ.
40006010	Tɛ bia sin wiri. Be dungo tɛ wuro hɔn wiin nɛ, tɛ a tɛ yee lagakɔn ma.
40006011	Wiin zɔnfa ɔɔn mɛ́ kayan, wɔn pere mɛ́ ma sma.
40006012	Mià kakiɛ yafa mɛ́ ma wɔkara bɔ sɛrɛ tɛ kɔ mɛ́ nabada hɔn mɛ́ yafa ye ma wiin nɛ.
40006013	Ka tɛ mɛ́ kɔ mama hɔn ga nka be mɛ kisi mɛ na yagata ma. [Bare bi ma fanganmabe kɔ sebe kɔ yirebe wiri sangan pepe ma. Amina]
40006014	Sma wiinye dayaga ta ka na, ka ɔɔn n'e yafa ye ma, ka Tɔn wiin ɔɔn ti wuro hɔn, wɔn na yafa ka ma mɛ.
40006015	Wiinye kma ɔɔn k'a kakiɛ bii, ka ɔɔn mane dian ne yafa ye ma ga, ka Tɔn na k'a kakiɛ yafa ka ma mɛ ga.
40006016	Ka ɔɔn ne sun ka, ka ka ka zin yaga wɔkara daplabɛresma tɛ wiin nɛ ga. Ye ye zin katra wiin fa to sma pepe tɔɔ da ye ti sun hɔn. Tian na, ma ye yira ka ma da ye y'a tɔnɔ gun n'a wɛ.
40006017	Nka bi kɔnɛ, be ɔɔn ne sun ka, be be yinna waa ɔn be wɔɔn tɛtɛrɛ wiin fa to sma ka tɔɔ da be ti sun hɔn ga.
40006018	Fɔn be Tɔn sɔnnala wiin ɔɔn bunu hɔn da tɔɔ, wɔn ɔɔn na n'e yɔnnɔ tɔɔ. Be Tɔn wiin ɔɔn bunu hɔn da tɔɔ, wɔn na n'e na tɔnɔ pere be ma.
40006019	Ka ka naforo kia n'a tigɛ ka yɛrɛ ma bɛɛ diniyan hɔn ga. Tɔntɔna kɔ lege tiye ne frɛ pepe yaga. Pana tiye ne kwala yaga ne kɔ ne kimi.
40006020	Nka ka naforo kia n'a tigɛ ka yɛrɛ ma wuro hɔn. Tɔntɔna kɔ lege frɛ yaga wɛɛn ga, pana mane kwala yaga ne kɔ ne frɛ kimi wɛɛn mɛ ga.
40006021	Bare bia naforo ti wiin wɛɛn, wɛɛn bia giatɛ ti mɛ.
40006022	Sɔɔn yinna ɔɔn tɛ a ta fintina na. Be yinna ɔɔn ne fɔrɔ, be ne zɛ.
40006023	Nka be yinna ɔɔn yaga, be zɛ ga. Wiin kini ɔɔn ti be hɔn, wɔn ɔɔn ne tunio, wɔnna tunio na ne yire rɛ.
40006024	Sɔɔn sii sbɛ ne bara ta wɔnnakma sma pla ma ga. A na sɔnnala dadiabɛ ye ma ɔn bo dayagabɛ ye ma. A na malo tala ma ɔn ye mako wa bo hɔn. Ka ha sbɛ ne tɛ Wuro kɔ gwana ta baratɛta na ga.
40006025	Bo wɔn ɔɔn tɛ ma ɔɔn da ka ma, da ka ka ninaban kɔ zɔnfrɛda kɔ k'a mɛnɛfrɛ da k'a sirewɔ na ga, kɔ k'a kiɛzogada mɛ ga. Ni fɔn kɔ zɔnfa. Sɔɔn kɔn fɔn kɔ zogo mɛ.
40006026	Ka yala sege. Ye ha sɔn ga, mane sɔnfrɛtɛtɛrɛ mɛ ga. Moli ti ye ta ga. Nka ka Tɔn wiin ɔɔn ti wuro hɔn, wɔn n'e woro. Ka fɔn kɔ yala melemele ga ra?
40006027	Kɔ te ɔɔn sbɛ n'a bii y'a ninabannɔ ma ɔn fa kwɛ y'a sirewɔ ma?
40006028	Wɔnnɔ na ka ninanban kɔ k'a zogada? Ka bagatulo na kayan ta laga hɔn. Ye bara ta ga, mane dasifire ne zoyɛn mɛ ga.
40006029	Nka ma yira ka ma da fanganma Salomɔn kɔ y'a yirebe pepe, a ta zoga ta foro mane wiri ye na tala ta ga.
40006030	Wiinye sɔgɔ ɔɔn ti laga hɔn sma, togo ne na n'e wunna sɛn, Wuro ɔɔn n'e kakiri to wɔnwɔ ta foro na, ka tɔɔ d'a na k'a kiɛzoga pere ka ma mɛ, ki wiinye ta yɔnmabe ɔɔn dɛgɛ.
40006031	Awale, ka ka ka kakiri yanganmu ɔn da, ye wɔnnɔ ke na ɔɔn zɔn? Wɔnnɔ ke na ɔɔn mɛnɛ? Wɔnnɔ ke na ɔɔn ka ke moga hɔn?
40006032	Yɔnmabe ti wiinye kma hɔn ga, wɔnna kma ɔɔn wɔnna frɛ wɔ kia. Nka ka Tɔn wiin ɔɔn ti wuro hɔn, wɔn tɔɔ da ka mako sa wɔnna wɔ frɛ hɔn.
40006033	Ka Wuro ta kolo kia ɔn telebe na sogo bii dɛn. Wɔn timi, Wuro na bɔ frɛsɛrɛ pepe kwɛ n'e pere ka ma.
40006034	Ka ka ka kakiri yanganmu sɛn da na ga. Sɛn kɔɔ na ninanban ye yɛrɛ ye na. Wiin kɔɔ ti pepe wɔn kɔ ye hɔn yannɛ.
40007001	Ka ka sɔɔn zarake ga. Sɔɔn na ka zarake mɛ ga.
40007002	Ka ɔɔn sɔɔn zarake, Wuro na ka zarake wɔkara ka sɔɔn zarake wiin nɛ. Ka frɛ yirabɛ sma ma kɔ wiin yirabɛfa, wɔn ma Wuro na yirabɛ ka ma mɛ.
40007003	Wiin sɔbɛgɛnɔ ɔɔn ti be na plalo yɔnnɔ hɔn, wɔnnɔ na be wɔn sege kamasɔrɔ sɔsagwaga ne ti bi yɛrɛ yɔnnɔ hɔn, be mane wɔn za ga.
40007004	Nɛ na be sbɛ da be na plalo ma, y'a tɛ be wɔnna sɔbɛgɛnɔ wa a yɔnnɔ hɔn, kamasɔrɔ sɔsa ne ti bi yɔnnɔ hɔn.
40007005	Daplabɛreta, be yɔnnɔ hɔn sɔsa wa dɛn, wɔn timi be ɔɔn sbɛ sege zɛ fɔrɔna ɔn be na plalo yɔnnɔ hɔn sɔbɛgɛnɔ wa.
40007006	Ka ka fa na kìni yi pere gwegi ma ga wiin fa to ye ka naa bere ka na ɔn ka win ga. Ka ka k'a terebadɛnɔma dra tɛgɛ ma ga, ka tɛ ye naa n'e tɔngɔn ga.
40007007	Ka ɔɔn mɛ, ka na gun. Ka ɔɔn kia, ka na zɛ. Ka ɔɔn koro kwangwaga, a na kibɛ ka ma.
40007008	Bare wiin te ɔɔn mɛ, wɔnna te ɔɔn gun. Wiin te ɔɔn kia, wɔnna te ɔɔn zɛ. Wiin te ɔɔn koro kwangwaga, wɔnna te ma a kibɛ.
40007009	Ki na wee yi nɔ ɔɔn buru mɛ a ta, a dɔgɔnɔ pere a ma?
40007010	Wɛlɛ a ɔɔn zɛnɔ mɛ a ta, a san pere a ma?
40007011	Ki wiinye ɔɔn zugoyagasma, ki ɔɔn ne dian ne frɛfɔre pere ka nɔmanɛ ma, ka Tɔn wiin ɔɔn ti wuro hɔn, wɔn na frɛfɔre ye pere ye na mɛsma ma mɛ ga ra?
40007012	Ka kia ye wiin fa pepe ta ka ma, ka wɔn nɛmɛ ta sma ma mɛ. Wɔn Moyizi ta Tɛn kɔ Wuro ta daberebɛre ta sɛbɛ ɔɔn yira.
40007013	Ka kɔ kuledo na slalo yi hɔn. Wiin kuledo ɔɔn tara, wiin sogo ɔɔn yadia, wɔn sɔnfirebɛ yi. Sma na yaan ye ɔɔn dɔɔ a ma.
40007014	Nka wiin kuledo ɔɔn dɛgɛ, wiin sogo ɔɔn dɛgɛ, wɔnwɔ ɔɔn sɔɔn ka wɛbareyani hɔn. Sma zɔgɔ dama ɔɔn dɔɔ a ma.
40007015	Ka ka yɛrɛ kɔrɔse Wuro ta daberebɛre na niɔnsɔ ye na. Ye ye yɛrɛ ta wɔkara gwanɔmanɛ kamasɔrɔ ye ne sanmilele.
40007016	Ka na n'e dɛ́gɛ tɔɔ ye ta tɛda ɔɔn ma. Sɔɔn sbɛ ne erezɛnnɔmanɛ kwire kile ma ga. Sɔɔn mane sbɛ ne kafɔnɔnɔmanɛ kwire sanfuru ma mɛ ga.
40007017	Sɔfɔrɔ sii pepe ɔɔn nɔmanɛfɔre vɔrɔ nka sɔnɔyɔ nɔmanɛyaga ɔɔn vɔrɔ.
40007018	Sɔfɔrɔ ha sbɛ ne nɔmanɛyaga vɔrɔ ga. Sɔnɔ na yaga yi mane sbɛ ne nɔmanɛfɔre vɔrɔ mɛ ga.
40007019	Wiin sɔnɔ pepe ɔɔn sbɛ ne nɔmanɛfɔre vɔrɔ ga, wɔn na kiɛn ɔn drɛ togo hɔn ɔn wɛnnɛ.
40007020	Yee mɛ ka na Wuro ta daberebɛre na niɔnsɔ ye dɛ́gɛ tɔɔ ye ta tɛda ma.
40007021	Wiinye kma ɔɔn mɛ wiri Matigi, Matigi, wɔnwɔ pepe na kɔ Wuro ta kolo hɔn ga, fɔn wiinye kma ɔɔn mɛ tɔn dungo ta wiin ɔɔn ti wuro hɔn.
40007022	Kiti kɔɔ ma, sma na yaan ye na ne ne wiri ne kwa Matigi, Matigi a bi togo na ke mane Wuro ta fanɛ yira ga ra? A bi togo na ke mane zini laga ga ra? A bi togo na ke mane kabakoda na yaan ye ta ga ra?
40007023	Wɔnna sangan ma ma na da ye ma da ma ye tɔɔ melemele ga. Da ye tuma ye sabɛ ne do na, yewɔ dayagatɛre.
40007024	Yee mɛ wiin te pepe ɔɔn bɔ domada bɛ mɔɔ ɔn kwa ye ma, wɔnna te na tɛ wɔkara yinnamakwiɛta boo, wiin ɔɔn y'a kɔɔn tɔgɔ tiri ma.
40007025	Wuro naa mɛnɛ, zu na yaan yi ɔɔn naa, pangan na yire ye ɔɔn wirɛ. Ye naa bɛrɛ wɔnna kɔɔn we ma, nka a ma yaga ga. Bare tiri ma a du ti.
40007026	Wiin te ɔɔn mɛ domada mɔɔ, ma kwa ye ma ga, wɔnna te tɛ wɔkara kakiridurute wiin y'a kɔɔn tɔgɔ banyege ma.
40007027	Wuro naa mɛnɛ, zu na yaan yi ɔɔn naa, pangan na yire ye ɔɔn wirɛ. Wɔnna kɔɔn we ɔɔn bɛrɛ. A bɛrɛnɔn nɔma ɔɔn yaga fɔrɔna.»
40007028	Bo Yezu naa waro y'a bɛreda na wiin sangan ma, zamɛ ɔɔn kaba wɔɔ a ta sɔnkalanɔn na.
40007029	Bare a man'e kala wɔkara ye ta Tɛn na kma n'e kala wiin nɛ ga. Nka a man'e kala kɔ sebe.
40008001	Yezu mane tuma tolo ma ne zii, zamɛ na yaan ye ne dɔɔ a ma.
40008002	Komayagafate boo mane naa zii yoloko a zin ɔn d'a ma: «Mɛ na te, be ɔɔn ne dian, be sbɛ ne ne kìnibɛ.»
40008003	Yezu ɔɔn ye soro sɔrɔ ɔn le a ma ɔn da: «Ma dian be kìnibɛ na.» Wɔnna nɔɔ tala hɔn a ta komayagafa ɔɔn wɛ.
40008004	Wɔn timi Yezu ɔɔn d'a ma: «Ka b'e yira sɔɔn sii ma ga. Nka yaa be yɛrɛ dɔrɔ salakawɛta ma. Moyizi wiin salaka yira, be wɔn wa. Wɔn ɔɔn na tɛ ye tɔɔ da ye tian.»
40008005	Yezu mane ti ne kɔ Kapɛrenawɔmukuru hɔn, sɔrɔdasi wɔnnate boo ɔɔn ye dɔbɛ a na
40008006	ɔn d'a ma: «Mɛ na te, n'a baratɛta sian kɔɔn hɔn ne pare fɔrɔna, mane sbɛ ne tuma ga.»
40008007	Yezu ɔɔn d'a ma: «Mɛ na yaa n'a kɛnɛ.»
40008008	Nka sɔrɔdasi wɔnnate we ɔɔn da Yezu ma: «Mɛ na te, ka kɔ ne brɛ ga bare mɛ dɛgɛ kɔ bia kɔ ne brɛ. Nka domada tala dama yira, n'a baratɛta na kɛnɛ.
40008009	Mɛ ti boo fangan hɔn mɛ, kunkwinini ne ti ne soro ma mɛ. Ma ɔɔn da wiin ma d'a yaa yoo, a yaa. Ma ɔɔn da wiin ma da wɔn naa bɛɛ, wɔn naa. Ma ɔɔn da n'a tere ma d'a wiinye ta, a wɔn ta.»
40008010	Yezu wɔnna bɛreda wɔ mɔɔ wiin sangan ma, a da ɔɔn dia a ma fɔrɔna, a ɔɔn da ye timikma ma: «Tian na, ma ye yira ka ma da ma bo yɔnmabe be nɛmɛ gun sɔnnala boo ta Isirayɛle ga.
40008011	Ma ye yira ka ma mɛ da, sma na yaan ye na tuma bii pepe hɔn ɔn naa tangan Wuro ta kolo na zɔndo hɔn kɔ Abrahamu kɔ Izake kɔ Zakɔbe.
40008012	Kamasɔrɔ wiinye kma ɔɔn daga yeyɛ zama na, wɔnwɔ ne na drɛ sire tunio hɔn, mogo kɔ yinniwin na ne ti wiin wɛɛn.»
40008013	Wɔn timi a ɔɔn da sɔrɔdasi ta zɛngɛnte we ma: «Bere yaa be brɛ. Be wiin fa kia, wɔn na tɛ be ma bia yɔnmabe do ma.» Wɔnna wagati we yɛrɛ ma baratɛta we mane kɛnɛ.
40008014	Yezu da ye yaa kɔ Piyɛre brɛ, n'a ta ya sie za sian, a kɔn ne toba.
40008015	Yezu n'a foga a soro ma, a ta komatogo ɔɔn wɛ. A ɔɔn tuma n'a mako fɔrɔ.
40008016	Sindobɛrɛsangan ma ye ɔɔn naa a brɛ kɔ zinifigɛsma na yaan ye. A ɔɔn wɔnna zini wɔ laga kɔ domada tala dama ɔn komatogaparere wɔ pepe kɛnɛbɛ
40008017	wiin fa to Wuro ta daberebɛta Izayi mane wiinye bɛreda yira ɔn da, y'awe ɔɔn kià komatoga bii ɔn kià laganuru bii bie na, wɔn do paga.
40008018	Yezu naa zamɛ na yaan ye za ye kiege ma wiin sangan ma, ɔn da ye tɛ ye kwire zukwiri ma.
40008019	Tɛn na kma na boo ɔɔn ye dɔbɛ a brɛ ɔn d'a ma: «Mɛ na te, be ɔɔn ne yaa wiin wɛɛn pepe, ma na dɔɔ be ma.»
40008020	Yezu ɔɔn d'a ma: «Wura ti dɛn ta, siɛn ne ti yala ta mɛ. Nka makunabɛdo ti Sɔɔn Nɔ ta ga.»
40008021	A ta kalanɔmanɛ na boo ɔɔn d'a ma: «Matigi, sogo pere ne ma, ma yaa ne tɔn sitra dɛn.»
40008022	Nka Yezu ɔɔn d'a ma: «Naa dɔɔ ne ma ɔn sara to wɔnwɔ y'a sara sitra.»
40008023	Yezu naa kɔ koro hɔn, a ta kalanɔmanɛ ɔɔn kwɛ kɔ lege.
40008024	Ye da ye naa tɔɔ, panganye bɔɔ ɔɔn tuma zu ma, koro we ne tɛ paga na zu na. Wɔn da ye tɛ Yezu ne sian ne yin.
40008025	Kalanɔmanɛ wɔ ɔɔn ye dɔbɛ a na, n'a winni ɔn d'a ma: «Mɛ na te, tɛ́ ke ma. Bo ke ti ne siri.»
40008026	A ɔɔn da ye ma: «Wɔnnɔ na ka kwan? K'a yɔnmabe dɛgɛ fɔnɔ.» Wɔn timi a ɔɔn tuma gwangwana pangan kɔ zu ma, bii hɔn ɔɔn kuna min.
40008027	Sma pepe mane kaba ne kwa: «Bo yɛrɛ kɔ te ha, pangan kɔ zu yɛrɛ ne mɔɔ a ta?»
40008028	Yezu naa wiri zu do ma Gadarakma ta giamana hɔn wiin sangan ma, sma pla bɔɔ ɔɔn sa sɔnsitrado hɔn ɔn naa n'a tɛn. Ziniyaga mane ti wɔnna sma pla wɔ. Ye ta da mane sige fɔrɔna fɔn sɔɔn mane sbɛ ne dɔɔ ne fɔnɔ wɔnna sogo we ma ga.
40008029	Ye mane sɔngɔ ne kwa: «Wɔnnɔ be ɔɔn kia ke ta Wuro Nɔ? Be naa mɛ́ yannɛ na wagati ma wiri dɛn ga ra?»
40008030	Wɔn da ye tɛ, tɛgɛkuru boo mane ti yeyɛ do na ne nɛmɛ.
40008031	Zini wɔ ɔɔn Yezu mɛ, y'a ɔɔn ye laga, y'a tɛ ye yaa kɔ wɔnna tɛgɛ wɔ hɔn.
40008032	Yezu ɔɔn da ye ma, ye ye yaa. Ye ɔɔn sa sma pla wɔ hɔn, ɔn yaa kɔ wɔnna tɛgɛ wɔ hɔn. Wɔnna nɔɔ tala hɔn, tɛgɛkuru we pepe ɔɔn yiri tuma tolo ma ɔn zii yaa kɔ yɛngɛnzu hɔn ɔn siri yeyɛ.
40008033	Tɛgɛ wɔ na nɛsma ɔɔn tuma tɔngɔn bige yaa wɔnna da wɔ yira kuru kɔrɔ hɔn ɔnkɔ zinifigɛre sma pla wɔ ta da mɛ.
40008034	Wɔn tɛ kirekma wɔ pepe ɔɔn sa yaa Yezu tɛn. Ye yaa n'a za wiin sangan ma, ɔn n'a mɛ, y'a sa y'a giamana hɔn.
40009001	Yezu man'e bere kɔ koro hɔn, ɔn zu kwire ɔn yaa y'a kuru hɔn.
40009002	Sma mane bii naa kɔ muruku boo a brɛ, a mane sbɛ ne tuma ga. A mane sian sianfa boo ma. Yezu naa sma wɔ ta yɔnmabe za wiin sangan ma, a ɔɔn da muruku we ma: «Be woro sige ne nɔ, bia kakiɛ yafa be ma.»
40009003	Wɔn tɛ Tɛn na kma bɔɔ ɔɔn mane giati ye kɔrɔ hɔn ne kwa, ye bo sɔɔn be Wuro togo yaga.
40009004	Yezu naa n'e kɔrɔ hɔn da tɔɔ, ɔn da: «Wee giatiyaga sii ɔɔn ti ka hɔn yee?
40009005	Ɔn d'a ta kakiɛ yafa a ma wɛlɛ ɔn d'a tuma yaa, wɔnna pla wɔ hɔn, wee yi ɔɔn yiradia yi?
40009006	Nka ma kia ka tɔɔ da kakiɛ ta yafa na sebe ti Sɔɔn Nɔ ta bo diniyan be hɔn.» Wɔn timi a ɔɔn da sɔɔn we ma: «Tuma bia sianfa bii ɔn bige.»
40009007	Sɔɔn we ɔɔn tuma yaa ye brɛ.
40009008	Zamɛ wɔn za wiin sangan ma, kuun n'e foga fɔrɔna, ye ɔɔn Wuro yirebɛ bare a wɔnna sebe we pere sma ma.
40009009	Yezu naa tuma wɛɛn ne ti yuru hɔn, ɔn sɔɔn boo za, tangan lanpotɔdo hɔn. Ye man'a togo wiri Matiye. Yezu ɔɔn d'a ma: «Tuma dɔɔ ne ma.» A ɔɔn tuma dɔɔ Yezu ma.
40009010	Bo Yezu mane ti zama hɔn Matiye brɛ, lanpotɔre na yaan ye kɔ smayaga na yaan ye ɔɔn naa tangan ne kwɛ ne zɔn kɔ lege kɔ a ta kalanɔmanɛ mɛ.
40009011	Fariziyɛn naa wɔn za wiin sangan ma ɔn Yezu ta kalanɔmanɛ toga, ye wɔnnɔ na ye wɔnnate kwɛ ne zɔn kɔ lanpotɔre kɔ smayaga?
40009012	Yezu naa wɔn mɔɔ ɔn da ye ma: «Wiinye kma ɔɔn kɛnɛ, wɔnwɔ mako ha sa sutɛta hɔn ga. Komatogaparere mako ɔɔn sa a hɔn.
40009013	Wiin fa ɔɔn yira Wuro domada na sɛbɛ hɔn ɔn da, ye kɛrɛ mɛ mako sa worofrɛ na salaka hɔn ga nka ma kia wiin fa na wɔn woramadiabe, ka wɔn kɔrɔ giati. Bare mɛ naa sma tele kia na ga nka smayaga.»
40009014	Zan Batizeta ta kalanɔmanɛ mane naa Yezu brɛ n'a toga, ye wɔnnɔ na yiwɔ kɔ Fariziyɛn sun ka sanganyan ma, awe ta kalanɔmanɛ mane sun ka ga?
40009015	Yezu ɔɔn da ye ma: «Damarasɔnsma sbɛ ne ti kɔ damorobangan ɔn ye bere ne ti ninabannɔ hɔn yɛ mɛ ra? Wɔn ha sbɛ ne tɛ ga. Nka boo kɔɔ na wiri yi, damorobangan ɔɔn ma naa ne ti kɔ lɔgɔ wiin sangan ma ga, wɔnna sangan ma ye na sun ka.
40009016	Sɔɔn ha zowun bii ɔn zobiri bɛtɛrɛ kɔ lege ga. Wɔn ɔɔn tɛ, wɔnna zogo we na barado na moro.
40009017	Ye duvɛnwun ka poro na bire yi hɔn mɛ ga. Wɔn ɔɔn tɛ, poro we na fɛtɛ. Duvɛn na vunu, poro yaga mɛ. Ye duvɛnwun ka poro na wun yi ɔɔn hɔn. Wɔn ɔɔn tɛ, ye pepe na fɔrɔ.»
40009018	Yezu mane ti wɔnna bɛreda wɔ hɔn yɛ, ye da ye tɔɔ Ziwifu ta zɛngɛnkma na boo ɔɔn naa zii yoloko a wee ɔn d'a ma: «N'a nɛmɛdalo dɔ siri basiɛ o. Nka naa be sra dɛ a ma, a na winni.»
40009019	Yezu kɔ y'a kalanɔmanɛ mane tuma ne dɔɔ a ma.
40009020	Ya boo mane tiye, wiin ɔɔn mane yannɛ y'a landa ta dɔgɔ funpla yɔɔ. Ya we ɔɔn ye dɔbɛ Yezu timi ɔn le a ta zogo danɔ ma.
40009021	Ya we mane giati ne kwa ye kɔrɔ hɔn, ye ye ɔɔn sbɛ le a ta zogo ma dama, ye ye na dɛ.
40009022	Nka Yezu naa taa ye bere n'a za ɔn d'a ma: «Ne nɔ, yɔn ne ma, bia yɔnmabe be kɛnɛ.» Wɔnna nɔɔ tala hɔn yɛrɛ ya we ɔɔn kɛnɛ.
40009023	Yezu naa yaa wiri Ziwifu ta zɛngɛnte we brɛ wiin sangan ma ɔn tolapɛnsma kɔ zamɛ za, ye ne sɔngɔ fɔrɔna ne nɔ we sakɔn mɔgɔ a ɔɔn da:
40009024	«Ka ka sabɛ wɛɛn, dalalo we ha siri ga, a yin ɔɔn.» Sma man'a zi.
40009025	Ye naa zamɛ sabɛ n'e wɛ sire wiin sangan ma, Yezu ɔɔn kɔ kɔɔn hɔn, ɔn yaa dalalo we foga a soro ma, a ɔɔn winni.
40009026	Da wɔ na bɛreda mane zanzan yeyɛ wola pepe hɔn.
40009027	Yezu naa tuma wɛɛn ne ti yuru hɔn, fue sma pla bɔɔ ɔɔn tuma ne dɔɔ a ma ne sɔngɔ ne kwa: «Davidi timite, makare mɛ́ ma.»
40009028	Yezu naa kɔ kɔɔn hɔn wiin sangan ma, wɔnna fue wɔ ɔɔn ye dɔbɛ a brɛ. A n'e toga da ye ma: «Ka tɔɔ da tian na ma sbɛ ne wɔn ta ra?» Ye ɔɔn d'a ma: «Ɔɔn, mɛ́ na te.»
40009029	Wɔn tɛ a ɔɔn le ye yinna ma ɔn da: «K'a yɔnmabe wiin fa kia, wɔn tɛ a tɛ ka ma.»
40009030	Ye yinna ɔɔn kibɛ. Wɔn timi Yezu ɔɔn n'a yira n'a sigebɛ ye ma fɔrɔna ɔn da, ye ye ka da ye tɛ sɔɔn sii n'e yɔnnɔ tɔɔ ga.
40009031	Nka yewɔ naa sa suu ne Yezu da yira wɔnna wola wɔ pepe hɔn.
40009032	Ye mane ti yuru hɔn, sma ɔɔn naa kɔ sɔɔn boo Yezu brɛ a mane sbɛ ne bɛre ga, ziniyɔ boo ta.
40009033	Yezu naa zini we laga wiin sangan ma, sɔɔn we ne bɛre. Zamɛ ɔɔn kaba fɔrɔna ne kwa: «Ke bɔ nɛmɛ za n'e za Isirayɛlegiamana hɔn dɛn ga.»
40009034	Nka Fariziyɛn mane kwa: «Zini pepe wɔnnate baraka hɔn a zini wɔ laga.»
40009035	Yezu mane kireyeye kɔ kireslala pepe yara ne sma kala ye ta Kalakɔan hɔn ne Wuro ta kolo hɔn da na fanɛdia yira. A mane laganuru sii pepe kɔ komasiribɛbu sii pepe na kma kɛnɛbɛ.
40009036	A naa zamɛ za wiin sangan ma, ye na makare n'a foga bare ye mane bana, ye koma ne siri, ye ne wɔkara nɛsma ti wiinye gware na ga.
40009037	Wɔn tɛ a ɔɔn da y'a kalanɔmanɛ ma: «Sɔnfrɛ yaan, baratɛre mane fiin ga.
40009038	Ka lɔte mɛ wiin fa to a baratɛre fanɛ y'a lɔ hɔn sɔnfrɛtɛtɛrɛ na.»
40010001	Yezu y'a kalanɔmanɛ sma funpla wiri n'e dɔbɛ, ɔn sebe pere ye ma ziniyaga laga na wiin fa to ye n'e laga ne laganuru sii pepe kɔ bu sii pepe kɛnɛ.
40010002	Bo kalanɔmanɛ sma funpla wɔ toga: Gwere yi wɔn Simɔn, ye wiin wiri da Piyɛre bo wɔn puu Andre bo Zebede nɔmanɛ Zake kɔ ye puu Zan.
40010003	Bo Filipu bo Baretelemi bo Toma bo lanpotɔta Matiye bo Alife nɔ Zake bo Tade.
40010004	Bo Simɔn ye wiin wiri magata. Bo ma Zuda Isikariyɔte wiin yɛrɛ ɔɔn Yezu ka sra hɔn.
40010005	Yezu mane wɔnna kalanɔmanɛ sma funpla wɔ fanɛ ɔn n'e ladi ɔn da ye ma: «Ka ka Wurotɔbareyasma ta sogo bii ga, ɔn ka da ka kɔ Samarikma ta kire na boo hɔn mɛ ga.
40010006	Isirayɛlegiamana hɔn gware wiinye ɔɔn fire, ka yaa wɔnwɔ ɔɔn brɛ.
40010007	Ka na yasangan ma, ka ne kwa, ye Wuro ta kolo vetra.
40010008	Ka komatogaparere kɛnɛbɛ ɔn sara winni ɔn komayagafakma kɛnɛbɛ ɔn ziniyaga laga. Ka gun zana, ka sma ka zana mɛ.
40010009	Ka ka sanɔ wɛlɛ gwana wɛlɛ gwanamɛngɛn ka k'a zɔbe hɔn ga,
40010010	ɔn ka kireyaporo bii ga, ɔn ka zoga nɔma pla bii wɛlɛ ɔn kanɛgɛ kɔ gwangan bii mɛ ga. Bare baratɛta daga kɔ ye do na zɔnfa.
40010011	Ka ɔɔn yaa wiri wiin kuru hɔn, ka toga sɔɔn ɔɔn ne tiye ka sbɛ ne vɛ wiin ta. Ka wɔɔ wɔnna te brɛ fɔn ka bere na.
40010012	Ka ɔɔn ne kɔ wiin wɛɛn, ka bire ɔn da: Wuro siara ta ka ma.
40010013	Yeyɛ kma ɔɔn ka foga, ka wiin foo ta ye ma, ye na wɔnna siara gun. Nka ye ma ka foga ga, ka wiin foo we ta ye ma, ye na n'a na siara gun ga.
40010014	Ye ɔɔn ma ka foga ga, ɔn ma mɔɔ ka domada na ga, ka ɔɔn ne sa wɔnna kɔɔn we wɛlɛ wɔnna kuru we hɔn, ka ka kaɛn ma tulu sɛrɛ n'a wa n'a dɔrɔ da ka maga ye hɔn.
40010015	Tian na ma ye yira ka ma da kitikɔ ma, wɔnna sma wɔ ta kiti na sige yi Sodɔmu kɔ Gomɔre yi ma.
40010016	Bo ma ka fanɛ wɔkara gware sanmilele woro hɔn. Wɔn ye na ka tɛ ka yinnama ne kwiɛ wɔkara san, ka woroma ne dia wɔkara zɛnɛyalo.
40010017	Ka ka yɛrɛ kɔrɔse sma na bare ye na ka ka kitisɔre sra hɔn ɔn ka vaan y'a Kalakɔan hɔn.
40010018	Ye na yaa kɔ ka nɛmɛ fanganmɛ kɔ giamanawɔnnakma brɛ mɛ ye na. Wɔn ɔɔn na tɛ ye ta siɛrɛbe na yewɔ kɔ Wurotɔbareyasma.
40010019	Ye ɔɔn naa ka ka sra hɔn wiin sangan ma, ka ka nina ban ɔn da wɔnnɔ ka na ɔɔn yira ga, wɛlɛ ye nɛ ka na ne bɛre ne da ga. Ka daga wiin fa yira, wɔn na yira ka ma ye na sangan yɛrɛ ma.
40010020	Bare a ki yɛrɛ ɔɔn na ne bɛre ga, nka ka Tɔn ta Ni ɔɔn na ne bɛre ka da hɔn.
40010021	Plalo na ye na plalo pere y'a yɛɛ. Tɔn ne na ye nɔ pere y'a yɛɛ. Nɔmanɛ na tuma ye na vɔrɔre na n'e ta y'e yɛɛ.
40010022	Ka da na ne yaga sma pepe ma mɛ ye na. Nka wiin te ɔɔn sbɛ sɔmna fɔn yaa wiri tege ma, wɔnna te na kisi.
40010023	Ye ɔɔn ka laga boo kuru hɔn, ka tɔngɔn yaa kireza hɔn. Tian na ma ye yira ka ma da ka ha na waro Isirayɛlegiamana na kire pepe yara na Sɔɔn Nɔ ɔɔn sbɛ naa ga.
40010024	Kalanɔ fan ye na kalata ma ga. Baratɛta fan ye wɔnnate ma ga.
40010025	Kalanɔ daga ne ti wɔkara ye na kalata, baratɛta ne ti wɔkara ye wɔnnate. Ye debe kɔɔn na zɛngɛnte giati zini na zɛngɛnte Bɛlezebule na han, yee ye na ne kɔnkma wɔ giati suu yɛ.
40010026	Ka ka kwan ye na ga. Dɔnda tala bɔɔ tiye wiinye ɔɔn na sa kini na ga. Bunuda tala bɔɔ mane tiye wiinye yɔnnɔ ɔɔn na tɔɔ mɛ ga.
40010027	Ma wiin fa yira ka ma tunio hɔn, k'a yira gwendege na. Wiin fa ɔɔn yɔyɔleyira ka ma, k'a puru n'a yira zɛn ma.
40010028	Wiinye ɔɔn komavere yɛɛ nka mane sbɛ ne ni yɛɛ ga, ka ka kwan wɔnwɔ na ga. Wiin te ɔɔn sbɛ ne ni yɛɛ ɔn komavere yɛɛ togo hɔn mɛ, ka kwan wɔn ɔɔn na.
40010029	Ye yalatɛntɛn pla zabire gwanafuro tala na ga ra? Hali kɔ wɔn, ye na tala ha bɛrɛ lɔ ma a ma ka Tɔn ɔɔn dian ye na ga.
40010030	A ma ki han, ka wɔnsogo pepe zio.
40010031	Wɔn ye na, ka ka kwan ga. Ka fɔn kɔ yalatɛntɛn pepe.
40010032	Wiin te pepe ɔɔn tɛ mɛ siɛrɛte na zamɛ woro hɔn, ma na tɛ wɔnna te siɛrɛte na mɛ ne Tɔn brɛ wiin ɔɔn ti wuro hɔn.
40010033	Nka wiin te ɔɔn da sma yɔnnɔ na, ye ye mɛ tɔɔ ga, ne Tɔn wiin ɔɔn ti wuro hɔn, ma na da wɔn brɛ mɛ da m'awe na te tɔɔ mɛ ga.
40010034	Ka k'a giati ɔn da ma naa siara ɔɔn pere na lagakɔn ma ga rɛ. Ma naa siara pere ga, nka kunkwinitaba.
40010035	Ma naa tɔn kɔ ye nɔ yɔɔ bɛɛn yaga na ɔn dalo kɔ ye sie, nɛmɛmogo kɔ ye bangansie yɔɔ bɛɛn yaga.
40010036	Kɔɔn tala hɔn kma na tɛ nɛmɛ zugi na.
40010037	Wiin te ɔɔn ye tɔn wɛlɛ ye sie da diabɛ ye ma ɔn yalo mɛ ma, wɔnna te sbɛ ne kwɛ kɔ mɛ ga. Wiin te ɔɔn ye nɔ da diabɛ ye ma ɔn yalo mɛ ma, wɔnna te sbɛ ne kwɛ kɔ mɛ ga.
40010038	Wiin te ɔɔn ma ye na kwangwagasɔ bii ɔn dɔɔ mɛ ma ga, wɔnna te sbɛ ne kwɛ kɔ mɛ ga.
40010039	Wiin te ɔɔn kwa ye yɛrɛ ni ma, a na pna a hɔn. Nka wiin te ɔɔn pna ye ni hɔn mɛ ye na, a na n'a gun.
40010040	Wiin te ɔɔn kwa ka ma fɔrɔna, wɔnna te mɛ ɔɔn foga. Wiin te ɔɔn mɛ foga fɔrɔna, wɔnna te mɛ na fanɛta ɔɔn foga.
40010041	Wiin te ɔɔn Wuro ta daberebɛta foga bare a daberebɛta, wɔnna te na daberebɛta ta yirebe nɛmɛ ɔɔn gun. Wiin te ɔɔn sɔntele foga, bare a sɔntele, wɔnna te na sɔntele ta yirebe ɔɔn nɛmɛ gun.
40010042	Wiin te pepe ɔɔn kobalayɔnnɔ tala na mɛnɛzio pere bɔ nimisala bɛ na boo ma bare a kalanɔ, tian na ma ye yira ka ma da a na te na pna y'a yirebe hɔn ga.»
40011001	Bo Yezu naa y'a ladi yira n'e wɛ y'a kalanɔmanɛ sma funpla wɔ ma, ɔn tuma ye tido hɔn ɔn yaa ne sma kala ne fanɛdia yira ye ta kire hɔn.
40011002	Batizeta Zan man'e to kaso hɔn ɔn Krista ta tɛda mɔɔ. A ɔɔn y'a kalanɔmanɛ na bɔɔ fanɛ a brɛ, ye ye yaa n'a toga ɔn da:
40011003	«Wiin te ɔɔn daga naa, a bi ra, taa ke daga sɔnza yɛ́rɛ?»
40011004	Yezu ɔɔn da ye ma: «Ka wiinye bɛreda mɔɔ, ɔn wiinye da za, ka yaa wɔnwɔ yira Zan ma.
40011005	Fue sege ne zɛ, murukue ne yaa, komayagafakma ne kɛnɛ, dungurɛ ne mɔɔ, sara ne winni, durukma ne fanɛdia mɔɔ.
40011006	Wiin te ta yɔnmabe ɔɔn na yaga mɛ ye na ga, wɔnna te dangamu.»
40011007	Zan ta kalanɔmanɛ mane ti yuru hɔn, Yezu ɔɔn dutigɛ ne Zan ta da yira zamɛ ma ne kwa: «Wɔnnɔ ka yaa ɔɔn sege kibɛkolo hɔn? Pangan wiin sɔgɔlo yingini ra? Awo.
40011008	Awale wɔnnɔ ka yaa ɔɔn sege, zogafɔrefɔrete ra? Nka zogafɔrefɔrekma tangan fanganmɛ ta kɔan hɔn.
40011009	A ɔɔn ma wɔnnɔ ka yaa ɔɔn sege? Wuro ta daberebɛta boo ra? Tian na, ma ye yira ka ma d'a fan yi daberebɛta ma.
40011010	Wiin te ta da ɔɔn sɛbɛ Wuro domada na sɛbɛ hɔn ɔn da, ye bo ma n'a fanɛta fanɛ be zin a yaa bia sogo tɛtɛrɛ be zin. A wɔnna te.
40011011	Tian na ma ye yira ka da ma ya nɔmanɛ yɔ, sɔɔn sii tiye wiin ɔɔn fan yi batizeta Zan ma ga. Nka hali kɔ wɔn, Wuro ta kolo hɔn slalo yi fan yi a ma.
40011012	N'a bii batizeta Zan ta sin hɔn ɔn naa n'a kwɛ sma ma, dasigesige ɔɔn tɛ Wuro ta kolo hɔn. Dasigetɛsma ɔɔn n'a kia dɛn na.
40011013	Wuro ta daberebɛre pepe kɔ Moyizi ta Tɛn na sɛbɛ mane Wuro ta fanɛ ɔɔn yira fɔn naa wiri Zan ma.
40011014	Ka ɔɔn ne kia n'e yɔnnɔ tɔɔ ɔn da wiin Eli ɔɔn daga naa, a awe Zan.
40011015	Tra ti wiin te ta, a mɔɔ.
40011016	Wɔnnɔ ma na bɔ dogore bɛ kayanbɛ kɔ ɔɔn? Ye ti wɔkara wiinye nimisala ɔɔn tangan wisogo hɔn ne sɔn ye nɛmɛ ma ne kwa
40011017	ye mɛ́ tola pɛn ka ma, ka ma nimi ga, ɔn sakɔn wiri ka ma, ka ma mɔgɔ ga.
40011018	Zan naa, a mane zɔn ga, mane duvɛn mɛnɛ ga. Ka ɔɔn da, ye zini ɔɔn ti kɔ lege.
40011019	Sɔɔn Nɔ naa, ne zɔn ne mɛnɛ. Ka da mɛ, ye wɔn korokun ne mɛnɛyinginta. Y'a lanpotɔre kɔ kakiɛtɛre maa. Nka datɔ ta tɛda baraka hɔn a dɛ́gɛ tɔɔ fa na tele yi.»
40011020	Bo wɔn ɔɔn tɛ Yezu ɔɔn mane kabakoda na yaan ye ta wiinye kire hɔn, a ɔɔn dutigɛ n'eyɛ kma zarake bare ye man'e zugo katra ga
40011021	ɔn da: «Gwale sa be ma Korazinkuru. Gwale sa be ma Bɛtesayidakuru. Bare wiinye kabakoda ɔɔn tɛ ki hɔn, wɔnwɔ nɛmɛ m'a tɛ Tire kɔ Sidɔn kire hɔn, yeyɛ kma mane na ye zugo katra wɔn siɛ dɛrɛ ɔn ninabanzoga ka ne sian yibe ma.
40011022	Wɔn ye na ma ye yira ka ma da kitikɔ ma Tire kɔ Sidɔn ta da na fɔn ka ye.
40011023	Bi Kapɛrenawɔmukuru, be a giati ɔn da be na duro fɔn wuro hɔn ra? Awo rɛ, be na yaa fɔn wara. Bare wiinye kabakoda ɔɔn tɛ be brɛ, wɔnwɔ nɛmɛ m'a tɛ Sodɔmu, wɔnna kuru we mane na ne tiye sma yɛ.
40011024	Wɔn ye na ma ye yira ka ma da kitikɔ ma Sodɔmu ta da na fɔn be ye.»
40011025	Wɔnna sangan ma Yezu mane bɛreda bii ɔn da: «Ma baraka yira be ma, ne Tɔn wurokɔn kɔ lagakɔn na te, bare be bɔ da bɛ dɔɔn datɔre kɔ kakirikma na ɔn n'e dɔrɔ nimisala ma.
40011026	Tian na ne Tɔn, yee be ye ta bia woramadiabe do ma.
40011027	Mɛ Tɔn da pepe ka ne sra hɔn. Sɔɔn tiye wiin ɔɔn nɔ tɔɔ, a ma tɛ a tɔn ga. Sɔɔn mane tiye wiin ɔɔn Tɔn tɔɔ mɛ, a ma tɛ a nɔ ga, ɔnkɔ nɔ we dian n'a da yira wiin te ma mɛ.
40011028	Ki wiinye kma pepe ɔɔn bana k'a bie ta, ka naa ne brɛ, ma na makunabɛdo pere ka ma.
40011029	Ka n'a zu bii ɔn dian n'a kala na bare ne woroma dia fɔrɔna. Ka na siara gun ne brɛ.
40011030	Tian na n'a zu bidia, n'a bie mane tɛnɛ mɛ ga.»
40012001	Wɔnna sangan we ma, Tangantun boo kɔɔ ma, Yezu mane dɔɔ ne fɔnɔ bilekoro boo hɔn. Wɔn da ye tɛ, wu mane ti a ta kalanɔmanɛ na. Ye ɔɔn dutigɛ ne bɔɔ bilewɔan sɔɔ n'e tigitaga n'e nɔma.
40012002	Fariziyɛn naa wɔn za wiin sangan ma, ɔn da Yezu ma: «Bia kalanɔmanɛ sege rɛ. Ye ti wiin fa hɔn, kià Tɛn ha dian wɔn tɛ Tangantun kɔɔ ma ga.»
40012003	Yezu ɔɔn da ye ma: «Wu mane Davidi kɔ ye tikwɛre foga wiin sangan ma, a mane wiin fa ta, ka wɔn kala ga ra?
40012004	A mane kɔ Wuro ta kɔɔn hɔn. Wiinye buro ɔɔn mane pere Wuro ma, awe kɔ ye tikwɛre n'e zɔn. Kamasɔrɔ kià Tɛn yirado ma, sɔɔn sii daga wɔnwɔ zɔn ga, fɔn salakawɛre dama.
40012005	Ka ye kala n'e za Moyizi ta Tɛn hɔn mɛ ga ra, ye Tangantun kɔɔ pepe ma Wuro ta kɔɔn hɔn salakawɛre Tangantun yaga nka Wuro ha ye zarake ga.
40012006	Awale ma ye yira ka ma da fa ti bɛɛ ne fan yi Wuro ta kɔɔn ma.
40012007	Wiinye domada wɔ ɔɔn yira ɔn da, ye woromadiabe na ma kia, ma kia salaka na ga, ka ma ne wɔnwɔ kɔrɔ tɔɔ, wiinye sma bɛ ɔɔn kakiɛ ta ga, ka mane na n'e zarake ga.
40012008	Bare Sɔɔn Nɔ ɔɔn Tangantun wɔnnate.»
40012009	Yezu naa tuma wɛɛn ɔn yaa kɔ ye ta Kalakɔn hɔn.
40012010	Wɔn da ye tɛ srasiri boo mane ti yeyɛ. Wiinye kma ɔɔn mane tiye, ye mane dɛndɛnmada kia Yezu zarake na. Wɔn tɛ ye ɔɔn man'a toga ɔn d'a ma: «Sɔɔn daga pareta kɛnɛbɛ Tangantun kɔɔ ma ra?»
40012011	Yezu ɔɔn da ye ma: «Ka na wee yi ɔɔn tiye, a ma gwa tala dama ɔɔn ti a ta, wɔnna gwa we bɛrɛ wuru hɔn Tangantun kɔɔ ma, a ma yaa n'a wa yeyɛ ga?
40012012	Awale sɔɔn fɔn kɔ gwa ga ra? Wɔn ye na dafɔre na tɛsogo tiye Tangantun kɔɔ ma.»
40012013	Wɔn tɛ suu a ɔɔn da sɔɔn we ma, y'a ye soro sana. Sɔɔn we n'a sana, a ɔɔn bere tɛ wɔkara bo tala ne fɔrɔ.
40012014	Fariziyɛn naa sa suu ɔn yaa ye nɛmɛ kwɛ wiin fa to ye bɔɔ dɛndɛnmada gun n'a yɛɛ.
40012015	Yezu naa n'e mɔɔ wiin sangan ma, ɔn sa ye wa yeyɛ. Sma na yaan ye mane dɔɔ a ma. A n'e pepe kɛnɛbɛ.
40012016	A man'a yira n'a sigebɛ ye ma, ye ye ka da y'e yira sɔɔn ma ga,
40012017	wiin fa to Wuro ta daberebɛta Izayi mane wiin fa yira, wɔn do paga. A mane da:
40012018	«Bo mia baratɛta, ma wiin dɛ́gɛ. N'a moronanɔ, wiin da ɔn dia ne ma fɔrɔna. Ma na n'a Ni ka a hɔn. A na n'a tian yira sii wɔ ma.
40012019	A na dakwiɛ kɔ sɔɔn sii ga ɔn mane na sɔngɔ mɛ ga. Sɔɔn mane na n'a sɔngɔkɔn mɔɔ wisogo hɔn ga.
40012020	Wiin wɛlo ɔɔn kwiɛ, a na wɔn yɔɔ ga. Wiin fintina ɔɔn tɛ dibe na, a mane na wɔn piu n'a dibe mɛ ga fɔn yaa kayan tian ta gun ma kɔ sebe.
40012021	Awe ma sii pepe na ne yɔn.»
40012022	Bo wɛɛn ye mane figɛ naa Yezu brɛ kɔ bobo ne fuu boo. Ziniyɔ boo ɔɔn mane ti kɔ lege. Yezu ɔɔn n'a kɛnɛbɛ, a ne bɛre ne sege ne zɛ.
40012023	Zamɛ pepe mane kaba ne kwa: «Bo sɔɔn be Davidi timite ga ra?»
40012024	Nka Fariziyɛn naa wɔn mɔɔ wiin sangan ma, ɔn da: «Bo sɔɔn be ziniyaga laga n'e wa sma hɔn zini wɔnnate Bɛlezebule ɔɔn dama baraka hɔn.»
40012025	Yezu naa n'e ta giatɛ tɔɔ, ɔn da ye ma: «Wiin giamana pepe ɔɔn sodini ɔn tuma ye nɛmɛ na, a na yaga. Wiinye kirekma pepe wɛlɛ wiinye kɔnkma pepe ɔɔn tuma ye nɛmɛ na, ye na wɛ.
40012026	Sitanɛ ɔɔn tuma ne Sitanɛ laga, a ɔɔn sodini ɔn tuma ye yɛrɛ na, nɛ a ta giamana sbɛ ne fɔrɔ yɛ?
40012027	Ka ɔɔn da, ye zini wɔnnate Bɛlezebule baraka hɔn mɛ zini laga, kɔ te baraka hɔn k'a kma n'e laga? Yewɔ yɛrɛ n'a dɔrɔ da tian ti ka ta ga.
40012028	Nka a ɔɔn ma Wuro ta baraka hɔn mɛ zini laga, wɔn kɔrɔ Wuro ta kolo wiri ka ma.
40012029	Wɛlɛ yɛ mɛ, nɛ na sɔɔn sbɛ ne kɔ sɔɔn na kɛnɛ yi ta kɔɔn hɔn, ɔn n'a soro hɔn frɛ kimi ɔn ma pia n'a pɛrɛ dɛn ga? Wɔn timi a ɔɔn sbɛ n'a ta frɛ kimi.
40012030	Wiin te ɔɔn mane ti kɔ mɛ ga, wɔnna te mɛ zugu. Wiin te ɔɔn mane mɛ diɛma kwɛ na ga, wɔnna te yaga ta.
40012031	Wɔn ye na ma ye yira ka ma da sma wiinye kakiɛ kɔ wiinye bɛredayaga pepe yira, Wuro na wɔn pepe yafa ye ma. Nka wiin te ɔɔn Wuro ta Ni togo yaga, wɔnna te ha na yafa gun ga.
40012032	Wiin te ɔɔn bɛredayaga yira Sɔɔn Nɔ ta da na, a na yafa gun ye na. Nka wiin te ɔɔn bɛredayaga yira Wuro ta Ni ta da na, wɔn na yafa gun ye na bɛɛ diniyan hɔn ga ɔn mane na yafa gun ye na sɛn mɛ ga.
40012033	Wiin sɔ ɔɔn ne fɔrɔ, wɔn nɔmanɛ na ne dia mɛ. Wiin ɔɔn mane fɔrɔ ga, yee wɔn nɔmanɛ na ne saga yɛ. Sɔnɔ ma y'a na sɔ dɛ́gɛ tɔɔ yo.
40012034	Ki kɔtɔrɔsi, nɛ na ki sbɛ ne dafɔre yira bare ka smayaga yo. Bare wiin fa ɔɔn ti sɔɔn kɔrɔ hɔn, wɔn ɔɔn sa a do hɔn.
40012035	Bɛredafɔre ɔɔn sa sɔnfɔrɔ do hɔn. Bɛredayaga ne sa sɔnyɔ do hɔn mɛ.
40012036	Awale ma ye yira ka ma da kitikɔ ma, sma wiinye vunada pepe yira, wɔnwɔ na ye na n'e toga.
40012037	Bare bia bɛreda ɔɔn na be ta sɔntele na, bia bɛreda ɔɔn na be ka zarake hɔn.»
40012038	Wɔn tɛ Tɛn na kma bɔɔ kɔ Fariziyɛn bɔɔ ɔɔn mane da Yezu ma: «Mɛ́ na te, mɛ́ kia be bɔɔ kabakoda ta, mɛ́ ye za.»
40012039	Yezu ɔɔn da ye ma: «Dogore na yaga ye n'e na telebareya yi ti ne kabakoda kia. Nka kabakoda tala boo na dɔre ye ma ga, a ma tɛ Wuro ta daberebɛta Zonase ye ga.
40012040	Bare Zonase mane yin saa ta zɛnɔgwaga tulu hɔn wiin nɛ, yee Sɔɔn Nɔ na yin saa ta lɔ hɔn yɛ mɛ.
40012041	Kitikɔ ma, Ninivukma na tuma taa bɔ dogore bɛ na ɔn n'e zarake. Bare Zonase mane Wuro ta fanɛ yira ye ma, ye ɔɔn ye zugo katra. Awale sɔɔn ti bɛɛ ɔɔn ne fan yi Zonase ma.
40012042	Kiti kɔɔ ma, saan hɔn piri ma fanganmaya na tuma bɔ dogore bɛ na n'e zarake. Bare a mane tuma fɔn diniyan tege na ɔn naa mɔɔ Salomɔn ta datɔbere na. Awale Salomɔn na fan yi ɔɔn ti bɛɛ.
40012043	Ziniyɔ tɛ sa sɔɔn hɔn ɔn yaa ne yara bɔɔ wolayaga hɔn wiin fa to a makunabɛdo gun. Nka a ɔɔn ma gun ga,
40012044	wɔnna sangan ma a tɛ da, ye ye sa wiin kɔɔn we hɔn, ye ye na bere yaa wɛɛn yɛ. A tɛ bere da ye naa wiri, a n'a za da foyi ti wɔnna kɔɔn we hɔn ga, a ne kìni ne tɛtɛrɛfɔrɔ.
40012045	Wɔnna sangan ma a yaa zini kopra za ye foga n'e kwɛ ye ma wiinye ɔɔn yaga yi awe yɛrɛ ma. Ye naa kɔ wɔnna kɔɔn we hɔn ɔn tangan yeyɛ. Wɔnna sɔɔn we ta da na yaga yi wɔnna sangan ma ɔn yalo a na gwere yi ma. Yee bɔ dogoreyaga bɛ ta da na tɛ mɛ.»
40012046	Yezu mane ti bɛreda hɔn kɔ zamɛ, a sie kɔ a na plala ɔɔn naa taa sire. Ye mane kia bɛre a ta.
40012047	Sɔɔn boo ɔɔn d'a ma: «Bo be sie kɔ be na plala ti sire, ne kia bɛre be ta.»
40012048	Yezu ɔɔn d'a ma: «Kɔ te ɔɔn mɛ sie? Kɔ kma ɔɔn ne na plala?»
40012049	Wɔn timi a y'a kalanɔmanɛ luru n'e dɔrɔdɔrɔ ɔn da: «Bo mɛ sie kɔ ne na plala.
40012050	Mɛ Tɔn wiin ti wuro hɔn, wiin te pepe ɔɔn wɔn dungo ta, wɔnna te ɔɔn mɛ na plalo ne n'a ligeya ne ne sie.»
40013001	Wɔnna kɔɔ we ma Yezu mane sa ɔn yaa tangan zu do ma.
40013002	Zamɛ na yaan ye mane naa kwɛ a brɛ fɔn a ɔɔn kɔ tangan koro boo hɔn. Zamɛ wɔ pepe mane taa zu do ma.
40013003	A mane da na yaan ye yira ye ma dakala hɔn, ɔn da: «Tugota boo mane sa tugo na.
40013004	A mane ti tugofrɛ drɛ hɔn, tugofrɛnɔmanɛ bɔɔ ɔɔn bɛrɛ sogo do ma, yala ɔɔn naa wɔnwɔ pepe bra.
40013005	Bɔɔ mane bɛrɛ mege ma, vere na yaan yi ti wiin wɛɛn ga. Ye naa faga sale bare vere na yaan yi ha mane ti yeyɛ ga.
40013006	Bo sin naa toba wiin sangan ma, ye ɔɔn kwiɛ bare ye sile ha mane kɔ dɛrɛ ga.
40013007	Bɔɔ mane bɛrɛ kilɛ hɔn. Kile ɔɔn pra wɔnwɔ tu.
40013008	Bɔɔ mane bɛrɛ lagafɔrɔ ma ɔn nɔmanɛ vɔrɔ. Bɔɔ ye zɔlo (100) bɔɔ ye kesaa bɔɔ ye kiofun.
40013009	Tra ne ti wiin te ta, wɔn mɔɔ.»
40013010	Yezu ta kalanɔmanɛ ye dɔbɛ a na ɔn d'a ma: «Wɔnnɔ na be bɛre ye ta dakala hɔn?»
40013011	Yezu ɔɔn da ye ma: «Bare Wuro ta kolo hɔn bunu na tɔɔ pere ki ma. Nka a pere bɔ sma bɛ ma ga.
40013012	Bare fa ti wiin te ta, boo na pere kwɛ wɔnna te yi ma a yaan ye gun. Nka foyi ti wiin te ta ga, hali wiin zɔgɔ yɛrɛ ɔɔn ti a ta, wɔn na tɔɔ a ta.
40013013	Bo wɔn ɔɔn tɛ ma ɔɔn ne bɛre ye ta dakala hɔn. Bare ye sege ɔn mane zɛ ga, ne mɔɔ ɔn mane foyi kɔrɔ tɔɔ ga.
40013014	Wuro ta daberebɛta Izayi wiin fa yira ye ye na, wɔn do na paga. A mane da, ye ka na ne mɔɔ fɔrɔna nka ka ha na ne foyi kɔrɔ tɔɔ ga. Ye ka yinna na ne sɛlɛ fɔrɔna nka ka na ne foyi za ga.
40013015	Ye bare bɔ sma bɛ tɛ tramakwiɛsma na, ye ye damɔ ga. Ye ye ye yinna pin wiin fa to ye ka ne zɛ ga, ɔn ka ne mɔɔ ga, ɔn ka ne da kɔrɔ tɔɔ ga ɔn ka naa ye zugo katra ga ye naa makare ye ma ga.
40013016	Nka a ma ki han, ki dangamu bare ka sege ne zɛ, ka tra ne mɔɔ.
40013017	Tian na ma ye yira ka ma da ka wiin fa za, Wuro ta daberebɛre na yaan ye kɔ smatele na yaan ye man'a kia zɛ na nka y'a za ga. Ka wiin fa mɔɔ, ye mane wɔn kia mɔɔ na nka y'a mɔɔ ga.
40013018	A ma ki han, ka mɔɔ tugota ta da na dakalo kɔrɔ na.
40013019	Wiinye kma ɔɔn Wuro ta kolo na bɛreda mɔɔ, ma n'e kɔrɔ tɔɔ ga, wɔnwɔ tɛ sogo do nɛmɛ na, tugofrɛnɔmanɛ bɛrɛ wiin wɛɛn. Zuga naa wɔnna bɛreda wɔ wa a kakiri hɔn.
40013020	Bɔɔ sma tɛ wɔkara mege na lɔ, tugofrɛnɔmanɛ mane bɛrɛ wiin wɛɛn. Ye wɔnna bɛreda wɔ mɔɔ, n'e foga sale kɔ nihɔndiaro.
40013021	Nka sile ti ye ta ga. Ye faga, zɔgɔta yee dama. Yannɛ ɔɔn n'e gun Wuro domada ye na wiin sangan ma, ye ta yɔnmabe pepe yaga.
40013022	Bɔɔ sma tɛ wɔkara kile na lɔ. Wɔnwɔ wɔnna bɛreda wɔ mɔɔ nka diniyan hɔn da na ninabannɔ kɔ a na naforoda na sɔnfirebɛ ye naa pin ye ma. Ye vɔrɔ ga.
40013023	Nka bɔɔ sma tɛ wɔkara lagafɔrɔ. Wɔnwɔ wɔnna bɛreda wɔ mɔɔ n'e kɔrɔ tɔɔ. Ye nɔmanɛ vɔrɔ, bɔɔ ye zɔlo (100) bɔɔ ye kesaa bɔɔ ye kiofun.»
40013024	Yezu mane boo dakalo yira ye ma yɛ mɛ ɔn da: «Wuro ta kolo hɔn da ti wɔkara sɔɔn boo ɔɔn mane yaa tugofrɛfɔre tugo y'a lɔ hɔn.
40013025	Wuru hɔn, sma ne ti yin hɔn, a zugu ɔɔn naa sɔkobayɔ tugo a ta tugofrɛ hɔn ɔn bere yaa.
40013026	Tugofrɛ wɔ naa faga ɔn pra ɔn dutigɛ ne sɛlɛ wiin sangan ma, sɔkobayɔ we ne ti ye hɔn mɛ.
40013027	Sɔɔn we ta baratɛre ɔɔn naa d'a ma, ye mɛ́ na te, y'a tugofrɛ na fɔre ye a mane ɔɔn tugo y'a lɔ hɔn mɔ ga ra? Ye wee piri ma bo sɔkobayɔ tuma?
40013028	A ɔɔn da ye ma, ye zugu ɔɔn n'e ta. Baratɛre wɔ ɔɔn d'a ma, y'a kia ye yaa sɔkobayɔ we vigi ra?
40013029	A da ye ma, ye Awo. Ye ye ɔɔn da y'a vigi, ye ye na tugofrɛ wɔ na bɔɔ kwɛ ne vigi.
40013030	Ye y'e pepe pla kwɛ n'e to fɔn tugofrɛ wɔ kiɛnsangan wiri. Ye wɔnna sangan ma ye na yira ye ma, ye ye pia sɔkobayɔ we kwɛ n'a wunna dɛn. Ye wɔn timi ye ɔɔn sbɛ bile we ka y'a molo hɔn.»
40013031	Yezu mane bere boo dakalo yira ye ma yɛ mɛ ɔn da: «Wuro ta kolo sa mutaradenɔ ta. Sɔɔn boo n'a bii n'a tugo y'a lɔ hɔn.
40013032	A dɛgɛ yi tugofrɛsɛrɛ pepe nɔmanɛ ma. Nka a naa pra, ne yire yi tugofrɛsɛrɛ pepe ma. A tuma yire ɔn tɛ sɔgwaga na, yala ne y'a siɛn tɔgɔ a kala ma.»
40013033	Yezu mane boo dakalo yira ye ma yɛ mɛ ɔn da: «Wuro ta kolo hɔn da sa kwindie ta. Ya boo n'e bii n'e ka frɛyirabɛfa yinna saa na fɔgɔ hɔn fɔn ye pepe ɔɔn koo.»
40013034	Yezu wɔnna da wɔ pepe yira zamɛ ma dakala hɔn. A ha mane foyi yira ye ma yee, a ma tɛ dakala hɔn ga,
40013035	wiin fa to Wuro ta daberebɛta mane wiin fa yira ɔn da ye dakala hɔn ma na ne bɛre ye ta, wiinye da ɔɔn mane dɔɔn sma ma n'a bii diniyan dutigɛsangan ma, ma na wɔnwɔ yira ye ma. Wɔn do paga.
40013036	Yezu naa zamɛ to ɔn bere naa kɔɔn hɔn, a ta kalanɔmanɛ ɔɔn ye dɔbɛ a na ɔn d'a ma: «Wiin sɔkobayɔ ɔɔn tugo lɔ hɔn, wɔnna dakala kɔrɔ yira ke ma.»
40013037	A ɔɔn da ye ma: «Wiin te ɔɔn tugofrɛfɔre tugo, wɔn Sɔɔn Nɔ.
40013038	Lɔ we wɔn diniyan. Tugofrɛfɔre wɔ wɔn Wuro ta kolo hɔn kɔsma. Sɔkobayɔ we wɔn zugu ta kma.
40013039	Zugu wiin ɔɔn naa wɔnna sɔkobayɔ we tugo, wɔn Sitanɛ. Tugofrɛkiɛnsangan wɔn diniyanwɛsangan ma. Tugofrɛkiɛnsma wɔn mɛlɛkɛ.
40013040	Ye sɔkobayɔ kwɛ nɛmɛ ma ɔn togo k'a ma n'a wɔnna wiin nɛ, yee ye na tɛ diniyanwɛsangan ma mɛ.
40013041	Sɔɔn Nɔ na y'a mɛlɛkɛ fanɛ ye naa kakiɛtɛsma kɔ dayagatɛsma foga n'e wa y'a kolo hɔn.
40013042	A na n'e pepe dra dun na togo hɔn, mogo kɔ yinniwin na ne ti wiin wɛɛn.
40013043	Nka wiinye kma ɔɔn mɔɔ Wuro ta, wɔnwɔ na kini wɔkara sin ye Tɔn ta kolo hɔn. Tra ɔɔn ne ti wiin te ta, wɔn mɔɔ.
40013044	Wuro ta kolo sa naforo ta, sɔɔn wiin bii n'a dɔɔn y'a lɔ hɔn. Sɔɔn za naa wɔnna naforo we za ɔn ye bere n'a dɔɔn lɔ we hɔn yɛ. A nihɔn na dia yi fɔrɔna yaa ye sra hɔn frɛ pepe zabire ɔn yaa wɔnna lɔ we tɛrɛ.
40013045	Wuro ta kolo ti wɔkara sɔɔn wiinye dɛnɔma na fɔrɔ ye kia wiin fa to a ye zabire.
40013046	A ɔɔn bɔɔ dɛnɔma na tereba ye za wiin sangan ma, a yaa ye sra hɔn frɛ pepe zabire ɔn wɔnna dɛnɔma wɔ tɛrɛ.
40013047	Wuro ta kolo hɔn da ti wɔkara zɔ ye wiin dra zu hɔn. A zɛ sii pepe ɔɔn foga.
40013048	A ɔɔn paga wiin sangan ma, nɔsma n'a suru n'a sabɛ. Wɔn timi ye tangan zɛ wɔ na fɔrɔfɔrɔ ye dɛ́gɛ ne ka y'a dodoge hɔn. Wiinye ɔɔn wɔɔ, ye wɔnwɔ dra zu hɔn yɛ.
40013049	Yee ye na tɛ diniyanwɛsangan ma mɛ. Mɛlɛkɛ na naa smayaga dɛ́gɛ n'e wa smafɔre hɔn,
40013050	ɔn smayaga dra dun na togo hɔn, mogo kɔ yinniwin na ne ti wiin wɛɛn.»
40013051	Yezu man'e toga ɔn da: «Ka wɔn pepe mɔɔ n'e kìni ra?» Ye ɔɔn da ɔɔn.
40013052	A ɔɔn da ye ma: « Tɛn na kma na wiin pepe ɔɔn Wuro ta kolo hɔn da kala, yee a ti mɛ. A tɛ wɔkara kɔnte wiin ɔɔn naforowun kɔ naforobiri wa y'a frɛ hɔn.»
40013053	Bo Yezu naa wɔnna dakala wɔ yira n'e wɛ wiin sangan ma, ɔn yaa ye wa yeyɛ.
40013054	A mane bere yaa y'a kuru hɔn, ne sma kala ye ta Kalakɔan hɔn fɔn sma pepe ne kaba fɔrɔna ne kwa: «Wee piri ma a bo datɔ kɔ bo kabakodatɛ be gun?
40013055	A sɔsɛta we nɔ ga ra? A awe sie togo ye ɔɔn wiri Mari mɔ ga ra, bo ma a na plala Zake kɔ Zozɛfu kɔ Simɔn ɔnkɔ Zude?
40013056	A ta ligeyàra pepe ti kɔ ke nɛmɛ bɛɛ ga ra? Wee a bo sebe be pepe gun?»
40013057	Wɔn tɛ ye ɔɔn ma mane yɔn Yezu ma ga. Yezu ɔɔn da ye ma: «Wuro ta daberebɛta yirebe gun bii pepe hɔn nka a yɛrɛ ta kuru hɔn kɔ y'a kɔnkma yɔɔ, dɛgɛbe a ɔɔn gun.»
40013058	A ha mane kabakoda na yaan ye ta yeyɛ ga bare ye ha mane yɔn a ma ga.
40014001	Wɔnna sangan ma Galilegiamana na fanganma Herode mane Yezu ta da mɔɔ
40014002	ɔn da y'a baratɛre ma, y'a batizeta Zan ɔɔn winni sa sara yɔ, ye bo wɔn ɔɔn tɛ a ɔɔn ne sbɛ ne kabakoda ta.
40014003	Herode mane tɛ ye ɔɔn Zan foga n'a pɛrɛ kɔ zɔgɔre n'a ka kaso hɔn ye plalo Filipu ta ya Herodiyade ɔɔn ye na.
40014004	Bare Zan mane da awe Herode ma, y'a daga n'a yɔn ga.
40014005	Herode mane kia Zan yɛɛ nka a mane kwan zamɛ na. Bare wɔnwɔ pepe mane tɔɔ da Zan Wuro ta daberebɛta.
40014006	Bo Herode ta vɔrɔkɔ na fɛti naa wiri, Herodiyade ta nɛmɛdalo ne nimi sma zin hɔn fɔn a da ɔɔn dia Herode ma,
40014007	a ɔɔn ye do sɔɔ a ma ɔn da, y'a ɔɔn wiin fa pepe mɛ ye ta, ye ye na n'a pere a ma.
40014008	A sie mane wiin fa yira a ma, a ɔɔn yaa wɔn yira Herode ma ɔn da: «Batizeta Zan wɔɔn ka tasa hɔn n'a pere ne ma.»
40014009	Fanganma nina mane ban nka a ta tɛ ɔɔn ye do sɔɔ n'a wɛ a ma ye zɔnkwɛre yɔnnɔ na, a ɔɔn da, ye y'a pere a ma.
40014010	A ɔɔn fanɛ yaa Zan wɔɔn sɔɔ kaso hɔn.
40014011	Ye mane yaa wɔɔn we sɔɔ n'a dɛ tasa ma ɔn naa n'a pere dalo we ma, a ɔɔn yaa n'a pere ye sie ma.
40014012	Zan ta kalanɔmanɛ ɔɔn naa a na soro bii ɔn yaa n'a sitra. Wɔn timi ye ɔɔn yaa n'e yira Yezu ma.
40014013	Yezu naa wɔnna bɛreda mɔɔ wiin sangan ma, ɔn kɔ koro hɔn ɔn yaa boo piri ma ye sana, wiin wɛɛn ɔɔn mane tɛ kibɛkolo na. Nka zamɛ naa n'e yɔnnɔ tɔɔ wiin sangan ma, ɔn tuma y'a kire hɔn ye kaɛn ma ɔn dɔɔ a ma.
40014014	Yezu naa da ye sa koro hɔn wiin sangan ma, ɔn zamɛ na yaan ye za, ye na makare ɔɔn n'a foga, a n'e ta parere kɛnɛbɛ.
40014015	Lii naa ba wiin sangan ma, a ta kalanɔmanɛ ɔɔn ye dɔbɛ a na ɔn d'a ma: «Sin tini, foyi mane ti bɛɛ mɛ ga. Zamɛ to ye yaa kire hɔn, ɔn yaa zɔnfrɛ tɛrɛ.»
40014016	Nka Yezu ɔɔn da ye ma: «Ye daga yaa ga. Ki yɛrɛ zɔnfa pere ye ma.»
40014017	Ye ɔɔn d'a ma: «Foyi ti mɛ́ ta ga, a ma tɛ buro nɔma koo kɔ zɛ nɔma pla dama ga.»
40014018	Yezu ɔɔn da ye ma: «Ka naa kɔ lɔgɔ.»
40014019	A ɔɔn da zamɛ wɔ ma, ye ye tangan sɔgɔ ma. Wɔn timi a buro nɔma koo wɔ kɔ zɛ nɔma pla wɔ bii ɔn ye yinna duro wuro hɔn, ɔn baraka yira Wuro ma. Wɔn timi a ɔɔn n'e yɔyɔ n'e pere y'a kalanɔmanɛ ma, wɔnwɔ ɔɔn n'e dini zamɛ ma.
40014020	Ye pepe mane zɔn ɔn yingin. Sɛrɛ wiinye ɔɔn mane wɔɔ, ye ɔɔn kotala nɔma funpla paga kɔ wɔnwɔ.
40014021	Wiinye kma ɔɔn mane zɔn, wɔnwɔ mane sma sana koo (5,000) wa, yàra kɔ nimisala nii mane ti ga.
40014022	Wɔnna nɔɔ hɔn Yezu n'a sigebɛ y'a kalanɔmanɛ ma, ye ye kɔ koro hɔn ɔn sige ye zin ne yaa bo kwiri ma sanɛ ye ne zamɛ bigebɛ.
40014023	Zamɛ naa yaa wɛ wiin sangan ma, a ɔɔn ba tolalo boo ma ye sana ɔn yaa Wuro mɛ. Wuru mane ba n'a gun yeyɛ a sɔnnala.
40014024	Koro mane kɔ dɛrɛ wɛ ɔn yaa wiri yɛngɛnzu hɔn. Koro we ha mane yaa ne gun salesale ga bare pangan mane wirɛ n'e tɛn.
40014025	Kɔkiɛdo ma, Yezu ɔɔn ba zu ma ne yaa ne naa y'a kalanɔmanɛ wɔ brɛ.
40014026	Ye naa n'a za, a ne yaa zu ma wiin sangan ma, kuun ɔɔn n'e foga ye ne kwa, y'a sɔɔn yɔɔ. Kuun man'e ta ye ne sɔngɔ fɔrɔna.
40014027	Nka Yezu ɔɔn da ye ma wɔnna nɔɔ hɔn: «Ka ka wora sige. Ka ka kwan ga.»
40014028	Piyɛre ɔɔn d'a ma: «Matigi, a ɔɔn ma bi, tɛ ma sbɛ yaa zu ma, mɛ ɔɔn naa be brɛ.»
40014029	Yezu ɔɔn d'a naa. Piyɛre ɔɔn sa koro hɔn ne yaa zu ma ne Yezu tɛn.
40014030	Nka a naa pangan wirɛnɔn na kayan ta, ɔn kwan ɔn dutigɛ ne mige zu hɔn. Wɔnna sangan ma a sɔngɔ ɔn da: «Matigi tɛ́ ne ma.»
40014031	Wɔnna nɔɔ hɔn Yezu ɔɔn ye soro sɔrɔ n'a foga ɔn d'a ma: «Wɔnnɔ na be sigi? Bia yɔnmabe dɛgɛ rɛ.»
40014032	Ye pepe sma pla naa kwɛ ba tangan koro hɔn, pangan wɔ ɔɔn taa.
40014033	Wiinye kalanɔmanɛ ɔɔn mane ti koro hɔn, wɔnwɔ ɔɔn yoloko Yezu wee ɔn d'a ma: «Be Wuro nɔ tian na.»
40014034	Ye naa zu kwire ɔn yaa wiri Zenezarɛtigiamana hɔn,
40014035	wɛɛn kma ɔɔn Yezu dɛ́gɛ tɔɔ ɔn fanɛ yaa yira yeyɛ wola pepe hɔn, ye ɔɔn naa a brɛ kɔ parere pepe.
40014036	Ye man'a mɛ, y'a tɛ ye le a ta zogo danɔ ɔɔn dama ma yee. Wiinye kma ɔɔn mane le a ma mɛ, wɔnwɔ pepe mane kɛnɛ.
40015001	Bo Fariziyɛn bɔɔ kɔ Tɛn na kma bɔɔ mane tuma Zeruzalɛmu ɔn naa Yezu gun ɔn n'a toga da:
40015002	«Wɔnnɔ na bia kalanɔmanɛ ha gwerekma ta landa ta ga? Ye zɔn, ye sra mane wɛ ga.»
40015003	Yezu ɔɔn da ye ma: «Ki mɛ, wɔnnɔ na ki tɔrɔ k'a landa ma ne Wuro ta Tɛn yaga?
40015004	Tamara Wuro da, ye be be tɔn kɔ be sie yirebɛ wa. Ye wiin te ɔɔn bɛredayaga yira ye tɔn kɔ ye sie ma, ye wɔnna te daga yɛɛ wa.
40015005	Nka ki da, ye wiin te ɔɔn da ye tɔn wɛlɛ ye sie ma, ye ye mane daga wiin diɛma ta a ma, ye ye wɔn pere n'a wɛ Wuro ma,
40015006	ye wɔnna te daga ye tɔn diɛma titiri ga. Yee ka Wuro domada yaga k'a landa do ma.
40015007	Daplabɛresma, Wuro ta daberebɛta Izayi wiin fa yira ka ye na wɔn debe kayan.
40015008	A da, ye Wuro da, ye bo sii mɛ yirebɛ kɔ ye do yee dama. Nka ye ta giatɛ brɛ dɛrɛ fɔnɔ mɛ na.
40015009	Ye ye wiin yirebe ta mɛ ma, ye wɔn pepe zana. Ye bare ye sma kala kɔ wiinye tɛn, ye wɔnwɔ pepe sma ta yira ye.»
40015010	Wɔn timi Yezu ɔɔn zamɛ wiri ɔn da ye ma: «Ka bɔ da bɛ mɔɔ n'e kɔrɔ tɔɔ.
40015011	Wiin fa ɔɔn kɔ sɔɔn do hɔn, a wɔn ɔɔn sɔɔn yanganmu ga. Nka wiin fa ɔɔn sa sɔɔn do hɔn, wɔn ɔɔn sɔɔn yanganmu.»
40015012	Wɔn tɛ a ta kalanɔmanɛ ɔɔn ye dɔbɛ ɔn d'a ma: «Be tɔɔ da Fariziyɛn bɔ bɛreda bɛ mɔɔ wiin sangan ma ye n'e nina ban ra?»
40015013	Yezu ɔɔn da ye ma: «Mɛ Tɔn wiin ɔɔn ti wuro hɔn, wɔn ha wiin fa daga ga, wɔn na vigi drɛ.
40015014	Ka ye za n'e to yɛ. Ye fue wiinye ɔɔn fue suru. Fuu ɔɔn sige boo fuu zin n'a suru, ye pepe sma pla na kwɛ yaa bɛrɛ wuru hɔn.»
40015015	Piyɛre ɔɔn bɛreda bii ɔn d'a ma: «Wɔnna dakalo we kɔrɔ yira ke ma.»
40015016	Yezu ɔɔn da: «Hali naa n'a kwɛ sma ma, ka ha da kɔrɔ tɔɔ dɛn yɛ ga?
40015017	Ka tɔɔ da wiin fa pepe ɔɔn kɔ sɔɔn do hɔn, wɔn zii a tulu hɔn, wɔn timi a yaa wɔn kwalamasa ga ra?
40015018	Nka wiin fa ɔɔn sa do hɔn, kɔrɔ hɔn wɔn sa. Wɔn ɔɔn sɔɔn yanganmu.
40015019	Wiin fa ɔɔn sa sɔɔn kɔrɔ hɔn, wɔn giatiyaga kɔ sɔnyɛ kɔ vunadatɛ kɔ dakurotɛ kɔ panɔbe kɔ siɛrɛyagabe kɔ vini.
40015020	Wɔnna da wɔ ɔɔn sɔɔn yanganmu. Wɔn ma tɛ ga, ɔn ma be sra waa ga ɔn zɔn, wɔn sbɛ ne sɔɔn yanganmu ga.»
40015021	Yezu naa tuma wɛɛn ɔn yaa Tire kɔ Sidɔngiamana na wola hɔn.
40015022	Kananya boo mane tangan yeyɛ ɔn naa ne sɔngɔ ne kwa Yezu ma: «Davidi timite mɛ na te, makare ne ma. Ziniyɔ boo ti kɔ n'a nɛmɛdalo n'a yannɛ fɔrɔna.»
40015023	Yezu ma tra a ta ga, ma dian fa yira a ma ga. A ta kalanɔmanɛ ɔɔn ye dɔbɛ a na n'a mɛ y'a to a yaa bare a sɔngɔ ne dɔɔ ye timi.
40015024	Yezu ɔɔn da ye ma: «Wiinye gware ɔɔn fire Isirayɛlesi ta, wɔnwɔ ye na ma fanɛ.»
40015025	Nka ya we ɔɔn naa zii yoloko a wee ɔn d'a ma: «Tɛ́ ne ma mɛ na te.»
40015026	Yezu ɔɔn d'a ma: «Sɔɔn daga nimisala ta zɔnfa bii n'a dra gwegeli ma ga.»
40015027	Ya we ɔɔn da: «Wɔn tian, mɛ na te nka wiinye zɔnfrɛbɛgɛbɛgɛ ɔɔn bɛrɛ nimisala ta zɔndo hɔn, gwegeli tɛ ne wɔnwɔ tete yo.»
40015028	Wɔn tɛ Yezu ɔɔn d'a ma: «Ya, bia yɔnmabe yire. Be mako sa wiin fa hɔn, wɔn tɛ a tɛ be ma.» Wɔnna nɔɔ tala hɔn a nɔ ɔɔn kɛnɛ.
40015029	Yezu naa tuma wɛɛn ɔn yaa Galileparogwaga do ma. A mane ba yaa tangan tolo ma.
40015030	Zamɛ mane naa a brɛ yaan kɔ kilenale kɔ fue kɔ murukue kɔ boboe kɔ parere na yaan ye yɛ. Ye mane naa n'e tanganbɛ a zin hɔn, a n'e kɛnɛbɛ.
40015031	Boboe ta tɛ ɔɔn mane bɛre ne gun, murukue ne yaa ne gun, kilenale ne yaa ne tele, fue ne sege ne zɛ. Wɔn mane zamɛ kabakobɛ, ye ne Isirayɛle ta Wuro yirebɛ.
40015032	Yezu mane y'a kalanɔmanɛ wiri ɔn da ye ma: «Bɔ zamɛ bɛ na makare ti kɔ mɛ. Bare sma ɔɔn n'e yin saa ye ne ti kɔ ne nɛmɛ, zɔnfa mane ti ye ta ga. Mɛ ha kia n'e to ye bige wu na ga. Wɔn ma tɛ ga, ye sbɛ ne yaa bɛrɛ sogo ma.»
40015033	A ta kalanɔmanɛ ɔɔn d'a ma, ye wee ye na zɔnfa za n'a pere bɔɔ zamɛyan bɛ ma, ye zɔn ɔn yingin bo kibɛkolo be hɔn?
40015034	Yezu ɔɔn da ye ma: «Buro nɔma yɛrɛ ɔɔn ti ka ta?» Ye ɔɔn d'a ma, ye buro nɔma kopra kɔ zɛmɛngɛn damanɛ bɔɔ.
40015035	Yezu ɔɔn da zamɛ ma, ye ye zii tangan.
40015036	Wɔn timi a ɔɔn buro nɔma kopra wɔ kɔ zɛ nɔma damanɛ wɔ bii ɔn baraka yira Wuro ma n'e yɔyɔ n'e pere y'a kalanɔmanɛ ma, wɔnwɔ n'e dinidini zamɛ ma.
40015037	Ye pepe mane zɔn ɔn yingin. Zɔnfrɛsɛrɛ wiinye ɔɔn mane wɔɔ, ye ɔɔn wɔnwɔ kwɛ ye ɔɔn tɛ kotala yinna kopra.
40015038	Kamasɔrɔ wiinye kma ɔɔn mane zɔn, wɔnwɔ mane sma sana naa (4,000) yàra kɔ nimisala nii mane ti ga.
40015039	Yezu naa zamɛ yee n'e wɛ wiin sangan ma, ɔn kɔ koro hɔn, ɔn yaa Magadalagiamana hɔn.
40016001	Fariziyɛn kɔ Saduseyɛn man'e dɔbɛ Yezu na wiin fa to ye mɔɔ a do hɔn. Ye mane d'a ma, y'a bɔɔ kabakoda ta n'e dɔrɔ ye ma wiinye ɔɔn sa wuro hɔn.
40016002	Yezu ɔɔn da ye ma: «Sindobɛrɛsangan ka tɛ daba za pɛnɛ saan, ka da ye smawuru na dia.
40016003	Kɔɔ ɔɔn kiɛ, ka ɔɔn daba za ye ne pɛnɛ wɔkara ye na dungun, ka da ye sma kɔɔ na dia ga. Yee ka tɛ ne daba na kayan tɔɔ nka mane sbɛ ne wagati na kayan tɔɔ ga.
40016004	Ki wiinye ɔɔn kabakoda kia zɛ na, ka dogore na yaga ye n'e na telebareya ye. Ka na kabakoda za ga, a ma tɛ Wuro ta daberebɛta Zonase ye ga.» A man'e to taa wɛɛn yɛ ɔn yaa.
40016005	Kalanɔmanɛ na kwiresangan ma zu kwiri, ye mane sanfire ma buro bii ga.
40016006	Yezu ɔɔn da ye ma: «Ka ka yɛrɛ kɔrɔse Fariziyɛn kɔ Saduseyɛn ta kwindie na.»
40016007	Kalanɔmanɛ mane giati ne kwa, ye y'a tɛ ɔɔn ma buro bii ga, ye wɔn ɔɔn tɛ a ɔɔn da yee.
40016008	Nka Yezu naa n'e yɔnnɔ tɔɔ ɔn da ye ma: «K'a yɔnmabe debe ne dɛgɛ rɛ. Wɔnnɔ na ka giati ne kwa, ye k'a tɛ ɔn mane ti kɔ buro ga, ye wɔn ye na mɛ da yee?
40016009	Hali naa n'a kwɛ sma ma, ka ha da kɔrɔ tɔɔ dɛn ga kɛ? Mɛ wiinye buro nɔma koo yɔyɔ n'e dini sma sana koo (5,000) ma, ka mane wiinye kotalado paga kɔ ye sɛrɛ, ka kakiri ti kɔ wɔnwɔ titiri ga ra?
40016010	Buro nɔma kopra wɔ na ɔɔn yo, wiinye ɔɔn yɔyɔ dini sma sana naa (4,000) ma, ka kakiri ti kɔ wɔnwɔ sɛrɛ na kotalado mɛ ga rɛ?
40016011	Ma mane da ka ma wiin sangan ma, da ka ka yɛrɛ kɔrɔse Fariziyɛn kɔ Saduseyɛn ta kwindie na, nɛ ka tɛ ɔn ma tɔɔ da a buroda ma ɔɔn yira ka ma ga?»
40016012	Wɔnna sangan ma kalanɔmanɛ wɔ tɔɔ da a Fariziyɛn kɔ Saduseyɛn ta kwindie yɛrɛyɛrɛ na, a da ye ye yɛrɛ kɔrɔse ga nka ye sma kala kɔ wiinye da.
40016013	Ye naa yaa wiri Filipu ta kuru hɔn Sezare, Yezu ɔɔn y'a kalanɔmanɛ toga ɔn da: «Sma yirado ma, Sɔɔn Nɔ wɔn kɔ te?»
40016014	Ye ɔɔn d'a ma: «Bɔɔ da, ye be batizeta Zan, bɔɔ da ye be Eli, bɔɔ da ye be Zeremi wɛlɛ Wuro ta daberebɛre na gwere ye na boo.»
40016015	A ɔɔn ye bere n'e toga ɔn da: «Ki ɔɔn yo, ki da ma kɔ te?»
40016016	Simɔn Piyɛre ɔɔn bɛreda bii ɔn d'a ma: «Be Wuro ta Dɛ́gɛwɛta, Wuro na siɛbɛ yi nɔ.»
40016017	Wɔn tɛ Yezu ɔɔn ye bere bɛreda bii ɔn d'a ma: «Zonase nɔ Simɔn be dangamu bare a sɔɔn ɔɔn n'e yira be ma ga nka ne Tɔn wiin ɔɔn ti wuro hɔn.
40016018	Mɛ n'a yira n'a dɔrɔ be ma da be Piyɛre, wɔn kɔrɔ tɔndibi. Wɔnna dibi we ma ma na n'a kma tanganbɛ. Siri na sbɛ foyi ta ye na ga.
40016019	Ma na Wuro ta kolo na koro na sɔgɔlɔ pere be ma. Be ɔɔn maga wiinye da pepe na lagakɔn ma, ye na maga wɔnwɔ na wuro hɔn mɛ. Be ɔɔn dian wiinye da pepe na lagakɔn ma, ye na dian wɔnwɔ na wuro hɔn mɛ.»
40016020	Wɔn timi Yezu n'e yira n'e sigebɛ y'a kalanɔmanɛ ma, ye ye ka da y'e yira sɔɔn sii ma, ye yi Wuro ta Dɛ́gɛwɛta ga.
40016021	N'a bii wɔnna wagati ma Yezu Krista mane dutigɛ ne y'a da yira n'e kìnibɛ y'a kalanɔmanɛ ma, ye yi daga yaa Zeruzalɛmu ɔn yaa yannɛ fɔrɔna sɔnmlala kɔ salakawɛvɔre kɔ Tɛn na kma ta. Ye ye na ye yɛɛ, yin saaro kɔɔ ye winni sa sara yɔ.
40016022	Piyɛre n'a foga ye sabɛ kɔ lege kiege ma ne gwangwana a ma ne kwa: «Wuro tɛ a be kisi wɔn ma Matigi. Wɔn na tɛ be na ga.»
40016023	Nka Yezu ɔɔn taa ye bere ɔn d'a ma: «Be sabɛ ne na, Sitanɛ. Be kia sɔɔ ne ma bare bia giatɛ kɔ Wuro yi tala ga. Sma ta giatɛ ɔɔn ti be ta.»
40016024	Wɔn timi a ɔɔn da y'a kalanɔmanɛ ma: «Wiin te ɔɔn ne kia dɔɔ mɛ ma, a na te daga maga ye yɛrɛ hɔn, ɔn ye yɛrɛ na kwangwagasɔ bii ɔn dɔɔ ne ma.
40016025	Wiin te ɔɔn ye ni kia kisi na, a na bɔnɔ a hɔn. Wiin te ɔɔn bɔnɔ ye ni hɔn mɛ ye na, a na bere n'a gun yɛ.
40016026	Wiin te ɔɔn diniyan hɔn frɛ pepe gun ɔn bɔnɔ ye ni hɔn, wɔnnɔ wɔn ɔɔn fɔrɔ a na te ma? Wɔnnɔ sɔɔn sbɛ ne ɔɔn pere ye ni na ku na?
40016027	Bare Sɔɔn Nɔ na naa kɔ y'a mɛlɛkɛ ye Tɔn ta yirebe hɔn ɔn naa sma pepe ta tɛda na ku sara ye ma.
40016028	Tian na, ma ye yira ka ma da wiinye kma ɔɔn ti bɛɛ, bɔɔ na siri abada ma Sɔɔn Nɔ na naa yi za a ta fanganmabe hɔn ga.»
40017001	Yin konala wɔn timi Yezu ɔɔn Piyɛre kɔ Zake kɔ wɔn puu Zan foga yaa kɔ lɔgɔ kiege ma tolo na kuro yi boo ma.
40017002	A zin mane katra ye yɔnnɔ na ne wɔlɔ wɔkara sin, a ta zoga ɔɔn furo perepere wɔkara kini.
40017003	Ye da ye tɔɔ Moyizi kɔ Eli ɔɔn naa sa ye ma ne bɛre kɔ lege.
40017004	Piyɛre ɔɔn bɛreda bii ɔn da Yezu ma: «Matigi kià bɛɛ wɔɔ fɔrɔ. Be ɔɔn ne dian, ma buge saa baga. Tala bi yi, tala Moyizi yi, bo tala tɛ Eli yi.»
40017005	A mane ti wɔnna bɛreda hɔn yɛ, dabanɔ na wɔlɔ yi boo ɔɔn zii naa pi ye ma. Bɛrekɔn boo ɔɔn sa dabanɔ we hɔn ɔn da: «Bo n'a moronanɔ. Ye dia ne ma, ma ɔɔn n'a dɛ́gɛ. Ka ne mɔɔ a ta.»
40017006	Wɔn ta mɔɔ na, kuun ɔɔn kalanɔmanɛ wɔ foga, ye ɔɔn zii bɛrɛ ye zɛngɛn sugu lɔ ma.
40017007	Yezu ɔɔn ye dɔbɛ ye na ɔn le le ye ma ɔn da: «Ka tuma. Ka ka kwan ga.»
40017008	Ye naa da ye ye wɔan duro, a ma Yezu sɔnnala dama ye ɔɔn za.
40017009	Ye tuma tolo we ma ne zii, Yezu ɔɔn da ye ma: «Ka wiinye dɔreda za, Ka ka da ka ye yira sɔɔn sii ma ga, fɔn Sɔɔn Nɔ ɔɔn winni sa sara yɔ wiin sangan ma.»
40017010	Wɔn timi a ta kalanɔmanɛ n'a toga ɔn da: «Wɔnnɔ na Tɛn na kma da, ye Eli daga pia naa Wuro ta Dɛ́gɛwɛta ma dɛn?»
40017011	A ɔɔn da ye ma: «Eli daga pia naa dɛn ɔn naa frɛ pepe tɛtɛrɛ.
40017012	Nka ma ye yira n'e dɔrɔ ka ma da Eli naa wɛ. A naa, sma ɔɔn maga a hɔn, wiin fa ɔɔn dia ye ma, ye ɔɔn wɔn ta a na. Yee ye na Sɔɔn Nɔ yannɛ yɛ mɛ.»
40017013	Wɔnna sangan ma kalanɔmanɛ tɔɔ da batizeta Zan na a mane ti.
40017014	Ye naa wiri zamɛ brɛ wiin sangan ma, sɔɔn boo ɔɔn ye dɔbɛ Yezu na ɔn yoloko a zin hɔn
40017015	ɔn d'a ma: «Mɛ na te, makare ne nɔ ma. Sirimawinnifa ti kɔ lege n'a yannɛ fɔrɔna. Kanyinnayan na a a dra togo hɔn wɛlɛ zu hɔn.
40017016	Ma naa kɔ lege bia kalanɔmanɛ brɛ, ye ma sbɛ n'a kɛnɛbɛ ga.»
40017017	Yezu ɔɔn bɛreda bii ɔn da: «Yɔnmabe kɔ telebe ti ki dogore bɛ hɔn ga. Wee wagati ma daga ɔɔn ta kɔ ka nɛmɛ? Ma na ne k'a da sɔmna fɔn yaa kayan wee wagati ma? Ka naa kɔ nɔ we bɛɛ.»
40017018	Ye naa kɔ lege, a ɔɔn gwangwana zini we ma, nɔ we ɔɔn kɛnɛ wɔnna nɔɔ hɔn.
40017019	Bo Yezu naa ne ti ye sana, a ta kalanɔmanɛ ɔɔn ye dɔbɛ a na ɔn n'a toga, ye wɔnnɔ ɔɔn tɛ yiwɔ ma sbɛ wɔnna zini we laga ga?
40017020	Yezu ɔɔn da ye ma: «K'a yɔnmabe dɛgɛ fɔnɔ. Bare ma ye yira ka ma tian na da k'a yɔnmabe ɔɔn yire wiri mutaradenɔ ta wiin kɔɔ ma, ka na da bo tolo be ma, y'a tuma ye wa bɛɛ ɔn yaa baga yoo. A ye ta. Ka na tɛ bana bɔɔ da sii ma ga.» [
40017021	Wɔn ni wɛ mɛ, bo zini be sii ha sbɛ ne lɛ yee, a ma tɛ wuromɛ kɔ sunkiɛ baraka hɔn ga.]
40017022	Boo kɔɔ ma kalanɔmanɛ wɔ pepe ta tɛ ɔɔn mane naa ye nɛmɛ kwɛ Galile, Yezu ɔɔn da ye ma: «Sɔɔn Nɔ na kiɛ sma sra hɔn.
40017023	Wɔnwɔ n'a yɛɛ, nka ye na yin saaro kɔɔ ma a na winni sa.» Kalanɔmanɛ nina mane ban wɔnna bɛreda wɔ na fɔrɔna.
40017024	Yezu kɔ y'a kalanɔmanɛ naa wiri Kapɛrenawɔmukuru hɔn wiin sangan ma, Wuro ta kɔɔn hɔn lanpotɔre ɔɔn naa Piyɛre brɛ ɔn d'a ma, y'a wɔnnate tɛ mane Wuro ta kɔɔn hɔn lanpo sara ga ra?
40017025	Piyɛre ɔɔn da, y'a sara. Ye naa yaa kɔɔn hɔn wiin sangan ma, Yezu ɔɔn pia Piyɛre ma n'a toga ɔn da: «Simɔn wɔnnɔ bi ɔɔn giati wɔnna da hɔn? Kɔ kma ɔɔn lanpo kɔ tun na tere sara bo diniyan be hɔn fanganmɛ ma, dugule ra taa samara?»
40017026	Piyɛre ɔɔn da, ye samara. Yezu ɔɔn d'a ma: «Ye ɔɔn ma yee, dugule wɔn nii ti ga.
40017027	Wiin fa to ke ka naa bɔ sma bɛ kakiri yanganmu ga, yaa zu do ma ɔɔn yaa dulo dra. Wiin zɛnɔ ɔɔn pia n'a bii, be a foga ɔɔn n'a do koba, be na gwana za a hɔn. Be ye wa ɔn naa n'e pere ye ma kià lanpoku na.»
40018001	Wɔnna sangan ma kalanɔmanɛ man'e dɔbɛ Yezu na n'a toga ɔn da: «Kɔ te ɔɔn Wuro ta kolo hɔn fan yi?»
40018002	Yezu ɔɔn nimisalo boo foga n'a tabɛ ye zin
40018003	ɔn da ye ma: «Tian na, ma ye yira ka ma da ka ma ka bere ɔn tɛ wɔkara nimisala ga, ka ha na kɔ Wuro ta kolo hɔn ga.
40018004	Wiin te ɔɔn ye yɛrɛ mazibɛ wɔkara bo nimisalo be, wɔnna te na tɛ Wuro ta kolo hɔn sɔngwaga na.
40018005	Wiin te pepe ɔɔn bo nimisalo be nɛmɛ foga mɛ ye na, wɔnna te mɛ yɛrɛ ɔɔn foga.
40018006	Bɔ wiinye nimisala ɔɔn yɔɔn yi ma, ye wiin te pepe ɔɔn wɔnwɔ na sɔnnala firebɛ, ye dɔgɔnɔgwaga ta pɛrɛ wɔnna te mogo hɔn n'a dra yɛngɛnzu hɔn, wɔn fɔn yi a na te ma.
40018007	Gwale na sa diniyan hɔn kma ma bare ye ye nɛmɛ ka dayaga hɔn. Dayaga daga ne tiye wɔn tian nka wiin te ɔɔn ye nɛmɛ ka dayaga hɔn, gwale na sa wɔnna te ma.
40018008	Be soro wɛlɛ be kaan ɔɔn ne be ka kakiɛ hɔn, be a sɔɔ n'a dra dɛrɛdo hɔn. Be na sratala yi wɛlɛ be na kaan-tala yi ta kɔ wɛbareyani hɔn wɔn fɔn yi be ma, a ɔɔn ma be na sra pla yi wɛlɛ be na kaan pla yi ta drɛ togo hɔn, wiin ɔɔn dibe abada ga.
40018009	Be yɔnnɔ ɔɔn ne be ka dayaga hɔn, a legere n'a dra. Be na yinnatala yi ta kɔ wɛbareyani hɔn, wɔn fɔn yi be ma, a ɔɔn ma bia drɛ togo na dibebareya yi hɔn kɔ be yinna pla.
40018010	Ka ka yɛrɛ kɔrɔse, sɔɔn ka da ye bɔ nimisala bɛ na sɔnnala na wu wa ga. Bare ma ye yira ka ma tian na da ye ta mɛlɛkɛ taa ne Tɔn zin wuro hɔn sangan pepe ma.
40018011	[Wiinye kma ɔɔn mane fire, wɔnwɔ kia na Sɔɔn Nɔ naa.]
40018012	K'a giatɛ ɔɔn wee ye bɔ hɔn? Gware nɔma zɔlo (100) ɔɔn ne ti wiin te ta, ye na tala ɔɔn fire, a na bɔ kienaafun ne nɔma koronɔɔ wɔ to tolo ma ɔn yaa fire yi we kia ga ra?
40018013	A ɔɔn n'a za wiin sangan ma, tian na ma ye yira ka ma d'a na nihɔndia a ye na ɔn yalo bɔ kienaafun ne nɔma koronɔɔ wɔ ye na, wiinye ɔɔn fire ga.
40018014	Yee mɛ, ka Tɔn wiin ɔɔn ti wuro hɔn, wɔn ha kia bɔ nimisala bɛ na sɔnnala fire ga.
40018015	Be na plalo ɔɔn kɔ be kakiɛ hɔn, be yaa a brɛ ɔn n'e yira a ma be sana, bi kɔ awe dama. A ɔɔn mɔɔ be ta, be tɛ plalote na.
40018016	A ɔɔn ma mɔɔ be ta ga, be sɔnnala wɛlɛ sma pla wiri n'e kwɛ be ma, ka yaa a brɛ. Wɔnwɔ na tɛ be siɛrɛkma na wɔkara ye sɛbɛ wiin nɛ Wuro domada na sɛbɛ hɔn ɔn da, ye ka ye yɔnnɔ hɔn wa siɛrɛkma sma pla wɛlɛ sma saa yɔnnɔ na.
40018017	A ɔɔn maga mɔɔ na wɔnwɔ ta mɛ, be yira Wuro ta kɔnkma ma. A ɔɔn maga mɔɔ na wɔnwɔ ta, be a giati n'a ka Wurotɔbareyasma hɔn wɛlɛ lanpotɔre hɔn.
40018018	Tian na, ma ye yira ka ma da ka na maga wiinye da na lagakɔn ma, ye na maga ye na wuro hɔn mɛ. Ka ɔɔn dian wiinye da pepe na lagakɔn ma, ye na dian ye na wuro hɔn mɛ.
40018019	Ma ye yira ka ma yɛ mɛ da ka na sma pla ɔɔn ye do kwɛ bɛɛ diniyan hɔn, ɔn wiin fa pepe mɛ, mɛ Tɔn wiin ɔɔn ti wuro hɔn, na n'a pere.
40018020	Bare sma pla wɛlɛ sma saa ɔɔn ye nɛmɛ kwɛ wiin wɛɛn mɛ togo na, ma ti ye woro hɔn.»
40018021	Wɔn tɛ Piyɛre ɔɔn ye dɔbɛ Yezu na ɔn n'a toga da: «Matigi, ne na plalo ɔɔn ne kɔ ne kakiɛ hɔn, kanyinna yɛrɛ na ma daga yafa a ma? Kanyinna kopra na ra?»
40018022	Yezu ɔɔn d'a ma: «Ma da kanyinna kopra na ga nka kanyinna kopra na tigɛ dɔgɔ kiesaafun.
40018023	Sege rɛ, Wuro ta kolo hɔn da ti wɔkara fanganma boo ye wiin ɔɔn mane kia y'a gwanada na giatɛ yɔnnɔ hɔn wa kɔ y'a baratɛre.
40018024	A y'a giatɛ du bii wiin sangan ma, ye ɔɔn naa a brɛ kɔ sɔɔn boo, a ta gwanafuro sana fun na ku mane ti wiin na.
40018025	Wɔnna ku na sarafrɛ ha mane ti sɔɔn we ta ga. A wɔnnate ɔɔn da, ye ye yaa n'a zabire n'a ta ya zabire mɛ kɔ a nɔmanɛ kɔ a ta frɛ pepe wiin fa to ye naa ku we sara.
40018026	Baratɛta we ɔɔn zii bɛrɛ ye wɔnnate wee n'a mɛ y'a sɔmna ye wee, ye ye na n'e pepe sara.
40018027	A wɔnnate ɔɔn makare a ma ɔn ku we pepe yafa a ma n'a to a ɔɔn yaa.
40018028	Wɔnna baratɛta we naa sa yaa tɛn kɔ ye nɛmɛ baratɛta boo, a ta gwanafuro zɔlo na ku mane ti wiin na. A n'a foga a daga hɔn n'a mogo yɛnmɛ ne tɛ a yɛɛ na ne kwa a ma, y'a y'a ku sara.
40018029	A nɛmɛ baratɛta we ɔɔn zii bɛrɛ a wee n'a mɛ y'a sɔmna ye wee, ye ye na n'e sara.
40018030	A dian ga, ɔn yaa kɔ lege n'a ka kaso hɔn fɔn a ta ku ta sara wɛ na.
40018031	Bɔ baratɛresɛrɛ naa wɔn za wiin sangan ma, ye nina ɔɔn ban fɔrɔna. Ye ɔɔn yaa n'e pepe yira ye wɔnnate ma.
40018032	Ye wɔnnate ɔɔn n'a wiri ɔn d'a ma, ye baratɛta na yaga yi, y'a mane yi mɛ fɔrɔna, yi n'a ta ku pepe yafa a ma.
40018033	Y'a mane daga makare ye nɛmɛ baratɛta ma wɔkara yi makare a ma wiin nɛ ga ra?
40018034	Wɔn tɛ ye wɔnnate woro ɔɔn ba fɔrɔna. A n'awe baratɛta we foga n'a ka kaso hɔn fɔn a ta ku pepe ta sara wɛ na.
40018035	Yee mɛ, ka pepe tala tala ɔɔn ma ne yafa ka nɛmɛ ma melemele na ga, mɛ Tɔn wiin ɔɔn ti wuro hɔn, a na yafa ka ma mɛ ga.»
40019001	Yezu naa waro y'a kala na, ɔn tuma Galilegiamana hɔn, ɔn yaa Zudegiamana hɔn Zurudɛnku kwiri ma.
40019002	Zamɛ na yaan ye mane dɔɔ a ma, a n'e ta komatogaparere kɛnɛbɛ.
40019003	Fariziyɛn bɔɔ ɔɔn ye dɔbɛ a brɛ wiin fa to ye mɔɔ a do hɔn. Ye man'a toga ɔn da: «Be sbɛ ne bia ya laga bɔɔ dedada na yee ra?»
40019004	Yezu ɔɔn da ye ma: «Ka ye kala n'e za Wuro domada na sɛbɛ hɔn ye da, ye dubisangan ma Danta n'e dan sin ɔnkɔ ya ga ra?
40019005	Ye wɔn ye na sin na ye tɔn kɔ ye sie to ɔn malo y'a ya ma. Ye pepe sma pla kwɛ tɛ komavere tala.
40019006	Ye tɛ yee, ye sma pla titiri ga nka ye pepe kwɛ tɛ komavere tala. Wuro wiin fa kwɛ nɛmɛ ma, sɔɔn sii ka da ye wɔn dɛ́gɛ nɛmɛ na ga.»
40019007	Fariziyɛn wɔ ɔɔn n'a toga da: «A ɔɔn ma wɔnnɔ na Moyizi da, ye wiin te ɔɔn ne y'a ya laga, y'a daga yanmayagasɛbɛ ta n'e pere a ma?»
40019008	Yezu ɔɔn da ye ma: «K'a worasige nɔma yɔɔ do ma Moyizi mane dian ye ne yanma yaga. Nka gweregwerena ye mane ti yee ga.
40019009	Ma ye yira ka ma da wiin te ɔɔn y'a ya laga, ye ma tɛ vunafa do ma ga, ɔn ye bere yaza yɔn, wɔnna te kakalafa ta.»
40019010	A ta kalanɔmanɛ ɔɔn d'a ma: «Ye ɔɔn ma yee, wɔɔn ti sɔɔn ta yàrayanma na ga.»
40019011	Yezu ɔɔn da ye ma: «Sma pepe wɔn kɔrɔ tɔɔ ga nka Wuro n'e na tɔɔ pere wiinye ma.
40019012	Tian na, bɔɔ tiye ɔn vɔrɔ ye sieri ta ye ku ne siri. Bɔɔ tiye a ma sma ɔɔn wɔnwɔ ta yee. Bɔɔ ne tiye mɛ ɔn ye yɛrɛ ta yee ye sana Wuro ta kolo ye na. Wiin te ne da kɔrɔ tɔɔ, a ye tɔɔ.»
40019013	Sma mane naa Yezu brɛ kɔ nimisala wiin fa to a ye sra dɛ ye ma ɔn Wuro mɛ ye ma. Nka a ta kalanɔmanɛ mane gwangwana ye ma.
40019014	Wɔn tɛ Yezu ɔɔn da ye ma: «Ka nimisala to ye naa ne brɛ ka ka sɔɔ ye ma ga, bare wiinye kma ɔɔn ti wɔkara nimisala, Wuro ta kolo wɔnwɔ yi.»
40019015	A ye sra dɛ ye ma. Wɔn timi a ɔɔn tuma wɛɛn ɔn yaa biza hɔn.
40019016	Sɔɔn boo man'e dɔbɛ Yezu na ɔn d'a ma: «Mɛ na te, we dafɔresi ma daga ɔɔn ta ɔn sbɛ wɛbareyani gun?»
40019017	Yezu ɔɔn d'a ma: «Wɔnnɔ na be ne toga dafɔre na? Wuro sɔnnala dama ɔɔn sɔnfɔrɔ. Be ɔɔn ne kia kɔ wɛbareyani hɔn, be kwa a ta fanɛ ma.»
40019018	Nɛmɛ we ɔɔn da: «Wɔn wee fanɛ?» Yezu ɔɔn d'a ma: «Be ka sɔɔn yɛɛ ga, be ka kakalafa ta ga, be ka kimi ga, be ka siɛrɛyagabe ta ga.
40019019	Be be tɔn kɔ be sie yirebɛ ɔn be nɛmɛ da diabɛ be ma wɔkara be yɛrɛ.»
40019020	Nɛmɛ we ɔɔn d'a ma: «Ma kwa wɔnna fanɛ wɔ pepe ma yo. Wɔnnɔ ma daga ɔɔn ta yɛ?»
40019021	Yezu ɔɔn d'a ma: «Be ɔɔn ne kia bia da do paga, yaa be soro hɔn frɛ pepe zabire n'e na gwana pere durukma ma, wɔn ɔɔn na tɛ be naforo na yaan yi gun wuro hɔn. Wɔn timi be naa dɔɔ ne ma.»
40019022	Wɔnna bɛreda wɔ ta mɔɔ na, yaliɔ we ɔɔn fɔnɔ suu ɔn yaa ninabannɔ hɔn bare a mane naforotegwaga.
40019023	Yezu ɔɔn da y'a kalanɔmanɛ ma: «Tian na, ma ye yira ka ma da naforote ta kɔ Wuro ta kolo hɔn na sige rɛ.
40019024	Naforote ta kɔ Wuro ta kolo hɔn sige yi yɔngɔnma ta kɔ ma misane na wuru hɔn.»
40019025	Wɔnna bɛreda wɔ ta mɔɔ na, kalanɔmanɛ wɔ ɔɔn kaba fɔrɔna ɔn da: «A ɔɔn ma yee, kɔ te ɔɔn sbɛ ne kisi?»
40019026	Yezu n'e sege ɔn da ye ma: «Sma kɔnɛ sbɛ n'e ta ga nka Wuro bana bɔɔ da ma ga.»
40019027	Wɔn tɛ Piyɛre ɔɔn bɛreda bii ɔn d'a ma: «Awale, mɛ́ mià frɛ pepe to, ɔn dɔɔ be ma. Nɛ mɛ́ ye na figɛ?»
40019028	Yezu ɔɔn da ye ma: «Tian na, ma ye yira ka ma da Sɔɔn Nɔ ɔɔn naa tangan y'a yirebe na kware ma wiin sangan ma ki wiinye ɔɔn dɔɔ ne ma, ka na tangan fanganmakwara funpla ma mɛ Isirayɛle dumakma funpla wɔ kiti na.
40019029	Wiin te pepe ɔɔn y'a kɔɔn kɔ ye na plala kɔ ye tɔn kɔ ye sie kɔ ye nɔmanɛ wɛlɛ y'a laga to mɛ ye na, a na te na n'e nɛmɛ na zɔlo gun ɔn bere wɛbareyani gun mɛ.
40019030	Zɛngɛnkma na yaan ye na tɛ timikma na. Timikma na yaan ye ne na tɛ zɛngɛnkma na.
40020001	Wuro ta kolo hɔn da sa erezɛnkorote boo ta da ta wiin ɔɔn mane sa kikima tiin baratɛre kia na wiin fa to ye yaa baratɛ a ta lɔ hɔn.
40020002	A wiinye kma gun yeyɛ yuru na, ye mane bɛɛn sin tala na bara na sara na.
40020003	A naa ye bere sa kikimasin ma ɔn bɔɔ sma za mɛ, ye ne tangantangan wisoga hɔn, mane ti foyi hɔn ga.
40020004	A da ye ma, ye ye yaa baratɛ y'a lɔ hɔn mɛ. Ye wiin sara ɔɔn kayan, ye ye na wɔn pere ye ma.
40020005	Wɔnwɔ ɔɔn yaa mɛ. A naa ye bere sa sintogo hɔn kɔ limasin ma, ɔn wɔn nɛmɛ ta mɛ.
40020006	Sin naa kuna wiin sangan ma, a ɔɔn yaa bɔɔ za wisoga hɔn yɛ mɛ ɔn n'e toga, ye wɔnnɔ ɔɔn tɛ ye ɔɔn taa sintini yee, mane foyi ta ga?
40020007	Wɔnwɔ ɔɔn d'a ma, ye bare sɔɔn ha yiwɔ bii bara na ga. A ɔɔn da ye ma, ye ye yaa baratɛ y'a lɔ hɔn.
40020008	Bo lii naa ba wiin sangan ma, lɔte ɔɔn da y'a dayinnahɔnwɛta ma, y'a baratɛre wɔ wiri ye naa, y'e sara. Ye n'a bii wɛbɛ ye ma fɔn yaa wiri gwere ye ma.
40020009	A wiinye bi sintinisangan ma, wɔnwɔ ɔɔn ye dɔbɛ. Ye pepe ta sara ne tala.
40020010	Gwere ye naa wiin sangan ma, n'a giati da y'a sara na ne yaan yi bɔ sɛrɛ ye ma. Nka ye pepe ta sara mane tɛ tala.
40020011	Ye naa y'a sara gun wiin sangan ma ne lɔte we dayagabɛre,
40020012	ye lɛlomakma wɔ ha bara na yaan ye ta ga, ye wagati tala yee dama. Ye yiwɔ wiinye ɔɔn baratɛ ɔn sintini fɔn bana, sin ɔɔn ye wɔnna, ye bɔ wɔ ta sara yaa tɛ tala kɔ yiwɔ ye.
40020013	Nka lɔte ɔɔn da ye na sɔnnala ma, ye ne maa, mɛ ha bɛrɛ be ma ga yo. A gwanafuro tala ma ke mane bɛɛn ga ra?
40020014	Bia sara tɔɔ be yaa be wa ne wɔɔn hɔn. Ye dia mɛ ɔɔn ma ma ɔn bɔ lɛlomakma ye ta tala kɔ be ye.
40020015	Ma daga ne dungo ta kɔ n'a frɛ ga ra? Wɛlɛ mia tɛ ɔɔn ne dafɔre ta wɔn ɔɔn be ba kɛ?
40020016	Yee timikma na tɛ zɛngɛnkma na, zɛngɛnkma tɛ timikma na mɛ.»
40020017	Yezu mane ti yaa hɔn Zeruzalɛmu, ɔn y'a kalanɔmanɛ funpla wɔ foga ye sana sogo ma ɔn da ye ma:
40020018	«Bo ke ti ne yaa Zeruzalɛmu. Sɔɔn Nɔ na yaa kɔ salakawɛvɔre kɔ Tɛn na kma sra hɔn. Ye na n'a zarake ɔn siri dɛ a ma.
40020019	Ye na n'a ka sisma sra hɔn wiin fa to wɔnwɔ n'a zi n'a vaan n'a kwangwaga sɔnɔ ma, yin saaro kɔɔ ma a na winni sa.»
40020020	Wɔn tɛ Zebede ta nimisala sie ɔɔn naa Yezu brɛ kɔ ye nɔmanɛ ɔn naa zii yoloko a wee ɔn n'a mɛ.
40020021	Yezu ɔɔn n'a toga, ye wɔnnɔ a ɔɔn kia? A ɔɔn da Yezu ma: «Tɛ ne nɔmanɛ sma pla bɛ tangando gun be kiege ma bia kolo hɔn, tala be digesoro ma bo tala be ninagan ma.»
40020022	Yezu ɔɔn da: «Ka wiin fa kia, ka wɔn tɔɔ ga. Ka na sbɛ mia yannɛ nɛmɛ sɔmna ra?» Ye ɔɔn da, ye ye na sbɛ.
40020023	Yezu ɔɔn da ye ma: «Ka na sbɛ mia yannɛ nɛmɛ sɔmna wɔn tian. Nka ɔn tangan ne digesoro kɔ ne ninagan ma, wɔn mia da ga. Ne Tɔn n'e tɛtɛrɛ wiinye kma ma, wɔnwɔ ma ye na pere.»
40020024	Bɔ sma fun wɔ ta tɛ ɔɔn mane wɔnna bɛreda wɔ mɔɔ, ye wora ɔɔn ba plala sma pla wɔ ta.
40020025	Nka Yezu n'e pepe wiri ɔn da ye ma: «Ka tɔɔ da sii wɔ ti ye wɔnnakma soro ma, zɛngɛnkma ne ti ye wɔnnakma soro ma mɛ.
40020026	Ki ye daga ne ti yee ga. Nka ka na wiin ɔɔn ne kia tɛ fan yi na, a daga tɛ k'a baratɛta ɔɔn na.
40020027	Wiin te ɔɔn ne kia tɛ zɛngɛnte na, a daga tɛ k'a tere na.
40020028	Yee mɛ, Sɔɔn Nɔ naa wiin fa to sma n'a mako fɔrɔ ga, nka wiin fa to a sma mako fɔrɔ ɔn ye ni pere sma na yaan ye na ku na.»
40020029	Ye mane ti sa hɔn Zerikokuru hɔn, zamɛ na yaan ye ne dɔɔ Yezu ma.
40020030	Fue sma pla bɔɔ mane tangan sogo do ma. Ye naa mɔɔ ye da, ye Yezu ɔɔn ti ne fɔnɔ, ye ɔɔn tuma ne sɔngɔ ne kwa: «Matigi, Davidi timite makare mɛ́ ma.»
40020031	Zamɛ mane gwangwana ye ma wiin fa to ye bɔɔ. Nka ye mane sɔngɔ ne moro ne kwa: «Matigi, Davidi timite makare mɛ́ ma.»
40020032	Yezu ɔɔn taa n'e wiri ɔn da ye ma: «Wɔnnɔ ka kia ma ɔɔn ta ka ma?»
40020033	Ye ɔɔn d'a ma: «Matigi tɛ ke yinna kibɛ.»
40020034	Ye na makare ɔɔn Yezu foga, a ɔɔn le ye yinna ma. Ye yinna ɔɔn kibɛ wɔnna nɔɔ hɔn, ye ɔɔn tuma ne dɔɔ a ma.
40021001	Ye naa vetra Zeruzalɛmukuru na ɔn wiri Bɛtifazekuru brɛ Olivutolo kiege ma, Yezu ɔɔn y'a kalanɔmanɛ na sma pla fanɛ ye zin
40021002	ɔn da ye ma: «Wiin kuru be ɔɔn sa ke zin, ka yaa yeyɛ. Ka na yaa samareya za a ne pɛrɛ, nɔ ne ti a ta. K'a firi naa kɔ lege.
40021003	Wiin te ɔɔn boo fa yira ka ma, ka d'a ma, ye Matigi mako ɔɔn sa a hɔn. A na te na ka to ka yaa wɔnna nɔɔ hɔn.»
40021004	Wɔnna da wɔ pepe mane tɛ wiin fa to Wuro ta daberebɛta boo wiinye bɛreda yira, wɔnwɔ do paga. A mane da,
40021005	ye ye yira Siyɔnkuru ma, ye bo a ta fanganma ti ne naa a brɛ. Y'a woroma kuna. Y'a tangan samareya ma. Y'a tangan samareya nɔ ma.
40021006	Kalanɔmanɛ yaa wiri, Yezu man'e yira ye ma wiin nɛ, ye n'e ta yee.
40021007	Ye naa kɔ samareya we kɔ a nɔ ɔn y'a zoga dɛ ye ma, Yezu ɔɔn ba tangan.
40021008	Zamɛ mane y'a zoga yire sogo ma, bɔɔ ne sɔdazugo yɔɔ n'e yire sogo ma.
40021009	Wiinye zamɛ ɔɔn mane ti Yezu zin kɔ wiinye ɔɔn mane dɔɔ a timi, wɔnwɔ mane sɔngɔ ne kwa: «Yirebe tɛ Davidi timite ma. Wiin te ɔɔn naa Matigi togo na, Wuro siara ta a ma. Yirebe tɛ Wuro ma wuro hɔn.»
40021010	Yezu naa kɔ Zeruzalɛmukuru hɔn wiin sangan ma, kire pepe ɔɔn yanganmu a ye na ne kwa: «Bo kɔ te ha?»
40021011	Zamɛ mane kwa: «A Wuro ta daberebɛta Yezu wiin ɔɔn tuma Nazarɛtikuru hɔn Galilegiamana ma.»
40021012	Yezu naa kɔ Wuro ta kɔɔn hɔn, wiinye kma ɔɔn mane frɛzabire kɔ wiinye ɔɔn mane frɛtɛrɛ Wuro ta kɔɔn hɔn, a n'e pepe laga n'e wa yeyɛ. A mane gwanakatrasma ta tabale yɛn n'e dra ɔn zɛnɛyalazabiresma ta kwara yɛn n'e dra mɛ.
40021013	Wɔn timi a ɔɔn da ye ma: «Ye sɛbɛ Wuro domada na sɛbɛ hɔn ɔn da, ye sma na mia kɔɔn wiri da wuromɛkɔn. Nka ki n'a ta pana ta wɔdo na.»
40021014	Fue kɔ kilenale man'e dɔbɛ Yezu na Wuro ta kɔɔn hɔn. A n'e kɛnɛbɛ.
40021015	Salakawɛvɔre kɔ Tɛn na kma Yezu ta kabakotɛda za wiin sangan ma ɔn nimisala na sɔngɔ ye za Wuro ta kɔɔn hɔn, ye ne kwa, ye yirebe tɛ Davidi timite ma, ye wora ɔɔn ba a ta,
40021016	ye ɔɔn d'a ma: «Ye wiin fa yira, be wɔn mɔɔ ga ra?» Nka Yezu da ye ma: «Ɔɔn, ma ye mɔɔ. Wuro domada wiinye ɔɔn da, ye nimisala kɔ bibiye ɔɔn na ne Wuro yirebɛ, ka wɔnwɔ kala n'e za ga ra?»
40021017	Wɔn timi a n'e to wɛɛn yɛ ɔn sa kuru we hɔn, ɔn yaa sian Betanikuru hɔn.
40021018	Wɔnna winnisin kikima tiin, Yezu mane ti berena hɔn kuru kɔrɔ hɔn, wu n'a foga.
40021019	A kafɔnɔ boo za sogo do ma, ɔn dɔɔ yaa a brɛ nka a foyi za a ma, a ma tɛ dazugo dama ga. A ɔɔn da: «Be na nɔ vɔrɔ titiri abada ga.» Wɔnna nɔɔ tala hɔn kafɔnɔ we ɔɔn kwiɛ.
40021020	Kalanɔmanɛ wɔ wɔn za wiin sangan ma, ɔn kaba fɔrɔna ɔn Yezu toga, ye nɛ kafɔnɔ we tɛ ɔɔn kwiɛ nɔɔ tala hɔn sin yee?
40021021	Yezu ɔɔn da ye ma: «Tian na, ma ye yira ka ma da yɔnmabe ɔɔn ne ti ka hɔn, ka mane sigi ga, ma wiin fa ta bo kafɔnɔ be na, ka sbɛ ne wɔn nɛmɛ ta mɛ. Ka yɛrɛ sbɛ ne da bo tolo be ma, y'a tuma ye wa bɛɛ ɔn yaa bɛrɛ yɛngɛnzu hɔn, ye tɛ.
40021022	Ka ɔɔn wiin fa pepe mɛ kɔ yɔnmabe ka n'a gun.»
40021023	Yezu naa kɔ Wuro ta kɔɔn hɔn ne sma kala, salakawɛvɔre kɔ Ziwifu ta sɔnmlala ɔɔn ye dɔbɛ a na n'a toga ɔn da: «Wɔnnɔ na be bɔ da ta? Kɔ te ɔɔn n'e na sogo pere be ma?»
40021024	Yezu ɔɔn da ye ma: «Mɛ ki toga fa tala na mɛ. Ka ɔɔn wɔn yira ne ma, ma ye na tɛsogo gun wiin wɛɛn, ma na wɔn yira ka ma.
40021025	Kɔ te ɔɔn mane batizeta Zan fanɛ, Wuro ra, taa sma?» Ye ɔɔn dutigɛ ne dakwiɛ wɔn na ne kwa: «Ke ɔɔn da Wuro ɔɔn man'a fanɛ, a na ke toga, ye wɔnnɔ ɔɔn tɛ ke ɔɔn ma yɔɔn a ma ga?
40021026	Nka ke ɔɔn da sma ɔɔn man'a fanɛ, ke kwan zamɛ na. Bare sma pepe Zan giati Wuro ta daberebɛta.»
40021027	Wɔn tɛ ye ɔɔn da Yezu ma, ye ye tɔɔ ga. Yezu ɔɔn da ye ma mɛ: «Awale mɛ ye na tɛsogo gun wiin te ta, ma na wɔn yira ka ma mɛ ga.»
40021028	Wɔn timi Yezu ɔɔn da ye ma: «Wɔnnɔ ka ɔɔn giati bɔ na? Nimisininɔmanɛ sma pla mane ti sɔɔn boo ta, a naa yaa y'a nɛmɛpra brɛ ɔn d'a ma, ye mɛ nɔ, y'a baratɛ n'a erezɛnkoro hɔn sma.
40021029	Wɔn ɔɔn d'a ma, ye ye na yaa ga. Wɔn timi a naa y'a giatɛ bere, ɔn tuma yaa erezɛnkoro we hɔn.
40021030	Tɔn we mane yaa bo nɔ sɔnnala brɛ mɛ ɔn wɔnna bɛreda dogo tala yira wɔn ma mɛ. Wɔn ɔɔn d'a ma, ye ye na yaa nka ɔɔn ma yaa ga.
40021031	Wɔnna sma pla wɔ hɔn, wee yi ɔɔn ye tɔn dungo ta?» Ye ɔɔn da ye gwere yi we. Yezu ɔɔn da ye ma: «Tian na, ma ye yira ka ma da lanpotɔre kɔ vunatɛyàra na pia ka ma Wuro ta kolo hɔn.
40021032	Tian na, Zan mane naa ne telebe na sogo dɔrɔ ka ma, ka ma yɔn a ma ga. Nka lanpotɔre kɔ vunatɛyàra mane yɔn a ma. Ka wɔnna da wɔ pepe za nka hali kɔ wɔn, ka ma dian ka zugo katra ɔn yɔn a ma ga.»
40021033	Wɔn timi Yezu ye bere da ye ma yɛ mɛ: «Ka mɔɔ bo dakalo be na yɛ mɛ rɛ. Sɔɔn boo mane erezɛnkoro wa, ɔn luu tɔgɔ n'a kori ɔn erezɛnyɔgewuru sɛn ɔn yɛrekɔn na kuro yi tɔgɔ yeyɛ. Wɔn timi a ɔɔn erezɛnkoro we kalfa lagasɔnsma ma ɔn yaa kuru hɔn.
40021034	Erezɛnnɔmanɛ naa pra wiin sangan ma a ɔɔn y'a baratɛre fanɛ, ye ye yaa lagasɔnsma wɔ brɛ ɔn yaa erezɛnnɔmanɛ na pra ye bɔɔ tɔɔ.
40021035	Nka lagasɔnsma wɔ wɔnna baratɛre wɔ foga ɔn tala vuro ɔn boo yɛɛ ɔn boo dra kɔ dɔge.
40021036	Lɔte ɔɔn ye bere baratɛrezɛ fanɛ, wɔnwɔ ne yaan ye gwere ye ma. Ye ɔɔn wɔnwɔ ta yee yɛ mɛ.
40021037	Wɔn timi a ɔɔn ye nɔ fanɛ ye brɛ ɔn da, ye ye na kiu ka wɔn ma fɔrɔna.
40021038	Nka lagasɔnsma wɔ wɔn za wiin sangan ma, ɔn da ye nɛmɛ ma, ye bo kɔrɔzɔnta we, ye ye tɛ y'a yɛɛ ɔn kɔrɔ wɔ gun.
40021039	Ye ɔɔn n'a foga n'a dra lɔ we timi n'a yɛɛ.
40021040	Awale erezɛnkorote ɔɔn naa wiin sangan ma, wɔnnɔ a na ɔɔn ta lagasɔnsma wɔ na?»
40021041	Ye ɔɔn da: «A na wɔnna smayaga wɔ yɛɛ, a na makare ye ma ga. Wɔn timi a na erezɛnkoro we kalfa smazɛ ma wiinye ɔɔn na ne erezɛnnɔmanɛ pere a ma ye na wagati ma.»
40021042	Yezu ɔɔn da ye ma: «Wuro domada wiin fa yira, ka wɔn kala ga ra? Ye kɔntɔgesma maga wiin dɔgɔnɔ hɔn, ye wɔn ɔɔn tɛ lologo hɔn dɔgɔnɔ na. Ye Matigi ɔɔn wɔn ta. Ye wɔn tɛ kabakoda na ke yinna hɔn. Nka Matigi ɔɔn n'e ta.
40021043	Awale ma ye yira ka ma da Wuro ta kolo na tɔɔ ka ta ɔn pere sizɛ ma wiinye ɔɔn na ne mɔɔ a ta. [
40021044	Wiin te ɔɔn bɛrɛ wɔnna dɔgɔnɔ we ma, wɔnna te na bogobogo, a ɔɔn bɛrɛ wiin te ma, wɔnna te na fɛlo.]»
40021045	Salakawɛvɔre kɔ Fariziyɛn naa Yezu ta dakalo mɔɔ wiin sangan ma, ɔn tɔɔ da yiwɔ na a da.
40021046	Ye man'a kia figɛ na nka ye mane kwan zamɛ na bare wɔn mane Yezu giati Wuro ta daberebɛta.
40022001	Yezu mane bɛre ye ta dakala hɔn ɔn da:
40022002	« Wuro ta kolo hɔn da ti wɔkara fanganma boo wiin ɔɔn zamaye tɛtɛrɛ ye nɔ ta damarasɔn na.
40022003	A mane y'a baratɛre fanɛ ye yaa yira sma ma, ye wiinye wiri, ye ye naa. Nka wɔnwɔ ha mane kia naa ga.
40022004	A ɔɔn baratɛrezɛ fanɛ yɛ mɛ, ye ye yaa yira sma wɔ ma, ye ye naa, ye ye zamaye tɛtɛrɛ, ye ye y'a yantolayeye kɔ y'a worofrɛ na yeye ye yɛɛ. Ye ye pepe tɛtɛrɛ wɛ, ye ye na damarasɔn we na.
40022005	Nka wɔnwɔ ma dian wɔnkiɛ ye hɔn ga. Boo ɔɔn yaa y'a lɔ hɔn, boo ɔɔn yaa y'a frɛzabiredo hɔn.
40022006	Bɔ sɛrɛ n'a ta baratɛre foga n'e yannɛ fɔrɔna n'e yɛɛ.
40022007	Fanganma woro ɔɔn ba, a ɔɔn y'a kunkwinini fanɛ, wɔnwɔ ɔɔn yaa wɔnna smayɛsma wɔ yɛɛ n'e ta kuru wɔnna.
40022008	Wɔn timi a ɔɔn da y'a baratɛre ma, ye damarazama wɔ tɛtɛrɛ wɛ, ye nka wiinye kma ɔɔn mane wiri, ye wɔnwɔ ha mane daga nɛnɛ ye na ga.
40022009	Ye ye yaa wisoga hɔn kɔ sogakwɛda hɔn, ye ye ɔɔn wiin te pepe za, ye ye wɔn wiri ye naa damarazama wɔ ta.
40022010	Baratɛre wɔ ɔɔn yaa wisoga hɔn ɔn yaa wiinye kma pepe za, fɔrɔ ye kwɛ yaga ye ma, ɔn naa n'e pepe kwɛ. Damarakɔn ɔɔn paga sma na.
40022011	Fanganma naa kɔ kɔɔn hɔn, ye mane wiinye kma wiri, a n'e sege, ɔn sɔɔn boo za yeyɛ, damarasɔnzogo mane ti a mogo hɔn ga.
40022012	A ɔɔn d'a ma, ye ne maa, nɛ bi tɛ ɔn kɔ bɛɛ, zofɔrɔ mane ti be mogo hɔn ga? Wɔnna sɔɔn we ma sbɛ fa yira ga.
40022013	Wɔn tɛ fanganma ɔɔn da y'a baratɛre ma, ye y'a sra kɔ a kaɛn pɛrɛ n'a dra sire tunio hɔn. Wɛɛn mogo kɔ yinniwin na ne ti.
40022014	Tian na, sma na yaan ye kɔnɛ wiri nka zɔgɔ dama ɔɔn dɛ́gɛ.»
40022015	Fariziyɛn mane yaa ye nɛmɛ za ne dɛndɛnmada kia wiin fa to ye mɔɔ Yezu do hɔn.
40022016	Ye mane y'a kalanɔmanɛ na bɔɔ kɔ Herodekma na bɔɔ fanɛ a ta ɔn da: «Mɛ́ na te, mɛ́ tɔɔ da be tian yira ne sma kala kɔ Wuro ta tian kɔ Wuro ta sogo. Be kwan sɔɔn na ga, ɔn mane sɔɔn dɛ́gɛ sɔɔn na mɛ ga.
40022017	Yira wa, ke daga lanpo sara Sezare ma ra, taa ke daga wɔn ta ga?»
40022018	Nka Yezu n'e ta giatɛ tɔɔ, ɔn da ye ma: «Daplabɛresma wɔnnɔ na ka ne taa ne ne sege?
40022019	Ye lanpo sara kɔ wiinye gwana, ka wɔnwɔ na tala pere ne ma bɛɛ ma sege.» Ye ɔɔn gwanɔ tala dɔrɔ a ma.
40022020	A ɔɔn da ye ma: «Kɔ te gia kɔ kɔ te togo ɔɔn ti a ma?»
40022021	Ye ɔɔn da y'a Sezare yi. Yezu ɔɔn da ye ma: «Awale ka Sezare ye pere Sezare ma ɔn Wuro ye pere Wuro ma.»
40022022	Ye wɔnna bɛreda wɔ mɔɔ wiin sangan ma, ɔn kaba fɔrɔna n'a to ɔn fɔnɔ yaa.
40022023	Wɔnna kɔɔ tala we ma yɛ, Saduseyɛn bɔɔ mane naa Yezu brɛ. Saduseyɛn wɔn wiinye kma ɔn da, ye sara ta winni tian ga. Ye mane Yezu toga ɔn da:
40022024	«Mɛ́ na te, Moyizi da, ye sɔɔn ɔɔn siri, ma nɔ gun ga, y'a na plalo daga n'a ta yɔfuroya yɔn wiin fa to timikma gun sirita we ma.
40022025	Awale, tɔnnɔma sma kopra bɔɔ mane ti mɛ́ ta bɛɛ. Ye na pra yi ya yɔn, ɔn siri n'a to ye puu ma, ma nɔ gun a ma ga.
40022026	Yee wɔnna plalo we tɛ yɛ kɔ ye na saaro fɔn yaa wiri ye pepe sma kopra wɔ ma.
40022027	Wɔn pepe timi ya we ɔɔn naa siri mɛ.
40022028	Sarawinnikɔ ma ya we na tɛ sma kopra wɔ na wee yi ta ya na han, bare ye pepe sma kopra man'a yɔn.»
40022029	Yezu ɔɔn da ye ma: «Ka fire bare k'a Wuro domada kɔrɔ tɔɔ ga. Ka Wuro ta sebe tɔɔ mɛ ga.
40022030	Sarawinnikɔ ma sin na ya yɔn ga, ya mane na pere sin ma mɛ ga. Nka ye na ne ti wɔkara mɛlɛkɛ ti wiin nɛ wuro hɔn.
40022031	Wuro wiin fa yira ka ma sara ta winnisa na, ka wɔn kala wɔn za ga ra?
40022032	Wuro da, ye yi Abrahamu ta Wuro, Izake ta Wuro, Zakɔbe ta Wuro. Wuro sara ta Wuro ga, nka a nima ta Wuro.»
40022033	Zamɛ wɔnna bɛreda wɔ mɔɔ wiin sangan ma, ɔn kaba a ta kala na fɔrɔna.
40022034	Fariziyɛn naa mɔɔ ye da Yezu bɛreda wɛ Saduseyɛn da hɔn, ye ɔɔn ye nɛmɛ kwɛ.
40022035	Ye na sɔnnala mane Tɛn na kma na boo wiin ɔɔn mane kia mɔɔ Yezu do hɔn. A ɔɔn n'a toga ɔn da:
40022036	«Mɛ na te, wee yi ɔɔn Tɛn pepe hɔn sige yi?»
40022037	Yezu ɔɔn d'a ma: «Be Matigi bia Wuro da diabɛ be ma siɛbɛsiɛbɛ na.
40022038	Wɔn ɔɔn Tɛn pepe hɔn sige yi ɔn n'e na gwere yi.
40022039	Plalo ti a na wiin ɔɔn sige mɛ. Be be nɛmɛ da diabɛ be ma wɔkara be yɛrɛ.
40022040	Bɔ Tɛn pla bɛ hɔn bɔ Moyizi ta Tɛn pepe kɔ Wuro ta daberebɛre ta sɛbɛ sa.»
40022041	Fariziyɛn mane kwɛ ne ti, Yezu n'e toga ɔn da ye ma:
40022042	«Wɔnnɔ ka ɔɔn giati Wuro ta Dɛ́gɛwɛta ta da na? A kɔ te nɔ?» Ye ɔɔn d'a ma, y'a Davidi timikma na boo.
40022043	Yezu ɔɔn da ye ma: «A ɔɔn ma nɛ Wuro ta Ni tɛ ɔn zii Davidi ma, wɔn n'a togo wiri ɔn da, ye Matigi?
40022044	Ye Matigi da mɛ Matigi ma y'a tangan ye digesoro ma fɔn y'a zugi bɛrɛbɛ a wee?
40022045	Davidi ɔɔn n'a wiri da Matigi, nɛ na a tɛ ɔn n'awe Davidi timikma na boo?»
40022046	Ye na sɔɔn ma sbɛ domada tala yɛrɛ yira a ma ga. N'a bii wɔnna kɔɔ we ma, ye na sɔɔn mane dian n'a toga titiri ga.
40023001	Bo Yezu mane bɛreda bii ɔn da zamɛ kɔ y'a kalanɔmanɛ ma:
40023002	« Tɛn na kma kɔ Fariziyɛn daga ne Moyizi ta Tɛn kìnibɛ sma ma.
40023003	Ye ɔɔn wiin fa pepe yira ka ma, ka daga mɔɔ ye ta ɔn wɔn pepe ta. Nka ka ka da ka ye ta tɛda nɛmɛ ta ga. Bare ye sma kala kɔ wiinye da, yewɔ yɛrɛ ha wɔn ta ga.
40023004	Ye bie na tɛnɛ ye dɛ sma ma kamasɔrɔ ye yɛrɛ mane dian ne le ye ma ga.
40023005	Ye y'a da pepe ta wiin fa to sma n'e za. Wɔn ye na ye sɛbɛ na taratara ye wɔrɔ n'e pɛrɛ ye kini hɔn ne bakan na taratara ye pɛrɛ ye sra hɔn ne y'a zoga kwaro, ye danɔma ne zii ne vugo lɔ ma.
40023006	Zin hɔn tangan ɔn dia ye ma zamayezɔndo hɔn kɔ Kalakɔan hɔn,
40023007	sma ne bire ye na yireyire wisoga hɔn, n'e wiri mɛ na te.
40023008	A ma ki han, ka ka tɛ ye ne ka wiri mɛ na te ga. Bare te tala dama ɔɔn ti ka na, ki kɔ bɔ sɛrɛ pepe ne nɛmɛ na plala.
40023009	Ka ka sɔɔn sii wiri ka tɔn bo lagakɔn be ma ga, bare Tɔn tala dama ɔɔn ti ka ta, wɔn wiin ɔɔn ti wuro hɔn.
40023010	Ka ka tɛ ye ne ka wiri wɔnnate ga. Bare wɔnnate tala dama ɔɔn ti ka na, wɔn Wuro ta Dɛ́gɛwɛta.
40023011	Ka hɔn fan yi na tɛ k'a baratɛta na.
40023012	Wiin te pepe ɔɔn ye yɛrɛ yirebɛ, wɔnna te na dɛgɛbe gun. Wiin te pepe ɔɔn ye yɛrɛ mazibɛ, wɔnna te na yirebe gun.
40023013	Ki Tɛn na kma kɔ Fariziyɛn daplabɛresma, gwale na sa ka ma bare ka sɔɔ sma ma Wuro ta kolo hɔn kɔ na. Ki yɛrɛ na kɔ yeyɛ ga, wiinye kma ɔɔn mane kia kɔ, ka bere sɔɔ wɔnwɔ ma mɛ. [
40023014	Ki Tɛn na kma kɔ Fariziyɛn daplabɛresma, gwale na sa ka ma bare ka yɔfuroyàra sra hɔn frɛ pepe tɔɔ ye ta ɔn bere ne wuromɛ na kurokuro ye ta mɛ wiin fa to ye ne ka giati smafɔre. Bo wɔn ɔɔn tɛ k'a yinna hɔn togo ɔn ne na yire yi bɔ sɛrɛ yi ma.]
40023015	Ki Tɛn na kma kɔ Fariziyɛn daplabɛresma, gwale na sa ka ma bare ka diniyan pepe yara wiin fa to ka sbɛ sɔnnala nɛmɛ dama gun wiin ɔɔn dian k'a landa na. Wɔnna te ɔɔn dian suu, k'a ta giaganɔmanɔ na ɔn yalo ki yɛrɛ ma kanyinna pla na.
40023016	Ki fue wiinye ɔɔn sma yee, gwale na sa ka ma bare ka da, ye wiin te ɔɔn ye sun Wuro ta kɔɔn ma, ye wɔn foyi ga, ye nka a ɔɔn ye sun Wuro ta kɔɔn hɔn sanɔ ma, ye wɔn ɔɔn dayaga.
40023017	Kakiridarakma na fue sege rɛ. Wee yi ɔɔn fan yi, sanɔ ra, taa Wuro ta kɔɔn wiin ɔɔn wɔnna sanɔ we ta fa na kìni yi na?
40023018	Ka da mɛ, ye wiin te ɔɔn ye sun salakawɛdo ma, ye wɔn foyi ga nka a ɔɔn ye sun boo fa ma wiin ɔn dɛ salakawɛdo ma, ye wɔn ɔɔn dayaga.
40023019	Fue sege rɛ, wee yi ɔɔn fan yi, salaka ra, taa salakawɛdo wiin ɔɔn wɔnna salaka we ta fa na kìni yi na?
40023020	Awale wiin te ɔɔn ye sun salakawɛdo ma, a na te ye sun salakawɛdo kɔ ye ma dɛfrɛ pepe ma mɛ.
40023021	Wiin te ɔɔn ye sun Wuro ta kɔɔn ma, a na te ye sun kɔɔn we kɔ ye na te ma mɛ.
40023022	Wiin te ɔɔn ye sun wurokɔn ma, a na te ye sun Wuro ta fanganmakware kɔ a ma tanganta ɔɔn ma mɛ.
40023023	Ki Tɛn na kma kɔ Fariziyɛn daplabɛresma, gwale na sa ka ma bare ka sɔnfrɛslala na sodinida funnɔ pere kamasɔrɔ wiin fa ɔɔn sige yi Tɛn hɔn, ka mane wɔn ta ga. Bo telebe bo woramadiabe bo tian. Ka mane daga n'e pepe kwɛ n'e ta ɔn ka ne wɔnwɛ ye na foyi hɔn ga.
40023024	Fue sege han wiinye ɔɔn sma yee. Ye damɛngɛn sigebɛ, mane dagwaga giati ga.
40023025	Ki Tɛn na kma kɔ Fariziyɛn daplabɛresma, gwale na sa ka ma bare ka kogo ku ɔɔn waa, a kɔrɔ ne dɔɔn. Bo tɛdayaga bo panɔfa.
40023026	Fariziyɛn fue, ka kogo kɔrɔ hɔn waa dɛn. Wɔn ɔɔn tɛ, ku we na kìni mɛ.
40023027	Ki Tɛn na kma kɔ Fariziyɛn daplabɛresma, gwale na sa ka ma, ka ti wɔkara bonɛ na furobɛ ye. Ye fɔrɔ sire ne zɛdia kamasɔrɔ ye kɔrɔ hɔn ne paga sara wɔe na kɔ frɛ na vra ye sii pepe.
40023028	Yee ka ti, sɔɔn ɔɔn ka za ka ne sa smatele ta kamasɔrɔ ka kɔrɔ ne boroboro daplabɛrefa kɔ zugoyagafa na.
40023029	Ki Tɛn na kma kɔ Fariziyɛn daplabɛresma, ki wiinye ɔɔn Wuro ta daberebɛre ta bonɛ tɔgɔ ne smatele ye bɛgɛ n'e fɔrɔ, gwale na sa ka ma.
40023030	Ka kwa, ye ka mane tiye ka tamɛ ta sin hɔn, ye ka mane na ka nii ka Wuro ta daberebɛre na yɛda hɔn ga.
40023031	Ye tɛ yee, ka tɛ ka yɛrɛ siɛrɛ na. Wiinye kma ɔɔn n'e yɛɛ, ka wɔnwɔ timikma.
40023032	Awale ka ka tamɛ ta bara do pagabɛ.
40023033	Kɔtɔrɔsi, nɛ ka sbɛ ne dɛɛ giaganɔma na yannɛ na.
40023034	Wɔn ye na mɛ daberebɛre kɔ datɔsma sɛbɛtɔsma fanɛ ka brɛ. Ka na n'e na bɔɔ yɛɛ ɔn bɔɔ kwangwaga sɔnɔ ma ɔn bɔɔ vaan k'a Kalakɔan hɔn ɔn ne lɛ ne fɔnɔ kɔ lɔgɔ kire hɔn
40023035	wiin fa to smatele na yɛda wɔɔ ka wɔɔn hɔn, n'a bii fɔn sɔntele Abɛle ma ɔn naa n'a tigɛ Baraki nɔ Zakari ma, ka wiin yɛɛ Wuro ta kɔɔn kɔ salakawɛdo yɔfa hɔn.
40023036	Tian na, ma ye yira ka ma da wɔnna yannɛ wɔ pepe na bɛrɛ bɔ dogore bɛ ma.
40023037	Zeruzalɛmu, Zeruzalɛmu, bi wiin ɔɔn Wuro ta daberebɛre yɛɛ, ye wiinye kma fanɛ be ta, be ne wɔnwɔ dra kɔ dɔge, kanyinnayan na ma mane kia be hɔn kma kwɛ wɔkara nanɔ ye nɔmanɛ kwɛ ye kaba wee wiin nɛ, nka ye ma dian ga.
40023038	Awale k'a Wuro ta kɔɔn na wɔɔ kebe.
40023039	Bare m'a yira n'a dɔrɔ ka ma da ka na ne za titiri ga fɔn yaa kayan ka na bere da wiin kɔɔ ma, ye wiin te ɔɔn naa Matigi togo na, ye Wuro siara ta wɔnna te ma.»
40024001	Yezu mane sa Wuro ta kɔɔn hɔn ne yaa, a ta kalanɔmanɛ ɔɔn ye dɔbɛ a na ne kɔɔn we tɔgenɔn dɔrɔ a ma.
40024002	A ɔɔn bɛreda bii ɔn da ye ma: «Ka yɔnnɔ ti wɔn pepe na ra? Tian na, ma ye yira ka ma da dɔgɔnɔ tala ha na wɔɔ ye nɛmɛ ma bɛɛ ga, ye pepe na yaga.»
40024003	Yezu mane tangan Olivutolo ma, a ta kalanɔmanɛ ɔɔn ye dɔbɛ a na ye sana ɔn d'a ma: «Wɔnna da wɔ na tɛ wiin sangan ma ɔnkɔ wiin fa ɔɔn na ne bia naa na tagamase kɔ diniyan ta wɛ na tagamase, wɔn yira ke ma.»
40024004	Yezu ɔɔn da ye ma: «Ka ka yɛrɛ kɔrɔse, sɔɔn sii ka na ka firebɛ ga.
40024005	Bare sma na yaan ye na naa mɛ togo dɛ ye yɛrɛ ma ne kwa, ye yi ɔɔn Wuro ta Dɛ́gɛwɛta. Ye na sma na yaan ye firebɛ.
40024006	Ka na kun na da mɔɔ ɔn kun na tumada mɔɔ. Ka ka yɛrɛ kɔrɔse, ka ka ninaban ga. Wɔn daga tɛ dɛn nka da pepe wɛsangan wiri dɛn ga.
40024007	Bare sii na tuma ye nɛmɛ na. Giamana tuma ye nɛmɛ na. Wu na ne ti bɔɔ para ma, lagakɔn ne sma bɔɔ para ma.
40024008	Wɔnna da wɔ pepe na tɛ wɔkara ya ta yannɛ na dubi ye a manasangan ma.
40024009	Wɔnna sangan ma ye na ka ka sma sra hɔn wiin fa to ye ka yannɛ ɔn ka yɛɛ. Ka da na ne yaga sma pepe ma mɛ ye na.
40024010	Wɔnna sangan ma sma na yaan ta yɔnmabe na yaga. Ye na n'e nɛmɛ da yira n'e nɛmɛ na wu wa.
40024011	Wuro ta daberebɛre na niɔnsɔ ye na sa yaan ɔn sma na yaan ye firebɛ.
40024012	Zugube na ne yaan ne yaa fɔn yaa sma na yaan ye ta dadiamabe yaga.
40024013	Nka wiin te ɔɔn sbɛ sɔmna fɔn yaa wiri tege ma, wɔnna te na kisi.
40024014	Wuro ta kolo hɔn fanɛdia bɛ na yira diniyan pepe hɔn. Sii pepe na n'e mɔɔ, wɔn timi diniyan ɔɔn sbɛ wɛ.
40024015	Wuro ta daberebɛta Daniyɛle mane wiin fa na yagayaga yi we da yira ka na wɔn za Wuro ta kɔɔn hɔn. Wiin te ɔɔn ne bɔ sɛbɛ bɛ kala, a sige ye yɛrɛ ma n'e kɔrɔ tɔɔ.
40024016	Wiinye kma ɔɔn ti Zudegiamana hɔn, wɔnwɔ tɛ ye tɔngɔn yaa tola brɛ piri ma.
40024017	Wiin te ne ti zɛn ma, wɔn ka da ye zii ne y'a frɛ bii kɔɔn hɔn ga.
40024018	Wiin te ɔɔn ne ti laga hɔn, wɔn ka da ye bige ne naa y'a zogwaga bii ga.
40024019	Wɔnna kɔɔ we ma gwale na sa tɛrɛbɛyàra kɔ bibiyekma ma.
40024020	Ka ne Wuro mɛ wiin fa to k'a tɔngɔn ka tɛ pian hɔn wɛlɛ Tangantun kɔɔ ma ga.
40024021	Tian na, n'a bii diniyan dan ma da hɔn ɔn naa n'a kwɛ sma ma, wiinye yannɛ nɛmɛ ɔɔn tɛ zɛ ga, ɔn mane na tɛ titiri mɛ ga, wɔnwɔ nɛmɛ ɔɔn na tɛ wɔnna kɔɔ we ma.
40024022	Wuro ma mane bɔɔ wa wɔnna kɔɔ wɔ hɔn ga, sɔɔn sii ha mane na kisi ga. Nka a bɔɔ wa wɔnna kɔɔ wɔ hɔn y'a dɛ́gɛwɛsma ye na.
40024023	Wɔn ye na, sɔɔn ɔɔn da ka ma, ye Wuro ta Dɛ́gɛwɛta ti bɛɛ, wɛlɛ y'a ti yoo, ka ka ye tɔɔ tian ga.
40024024	Tian na, dɛ́gɛwɛsma na niɔnsɔ ye kɔ daberebɛre na niɔnsɔ ye na tuma ne kabakoda ta fɔn ne sma firebɛ wɔkara ye yɛrɛ na Wuro ta dɛ́gɛwɛsma firebɛ mɛ.
40024025	Awale ma ka sɔnmɛbɛ ka tigɛ sin.
40024026	Ye ɔɔn naa ne kwa ka ma wiin sangan ma, y'a ti kibɛkolo hɔn, ka ka yaa yeyɛ ga. Wɛlɛ y'a ti yɔrodo hɔn, ka ka ye tɔɔ tian ga.
40024027	Wurosian tɛ ne tuma wurodu hɔn ne ba wurowɔn ma wiin nɛ, yee Sɔɔn Nɔ ta naa na tɛ.
40024028	Fasoro ti wiin wɛɛn, wɛɛn debe na ye nɛmɛ kwɛ.
40024029	Wɔnna kɔɔ we ma yannɛ ta fɔnɔ nɔɔ tala hɔn, sin na tunio, yuu wɔlɔ titiri ga, mamala na bɛrɛ, wiinye sbɛfrɛ ɔɔn ti wuro hɔn, wɔnwɔ na ne sma.
40024030	Wɔnna sangan ma Sɔɔn Nɔ ta tagamase na zɛ wurokɔn ma. Wɔnna sangan ma lagakɔn ma sisma pepe na ne mɔgɔ. Ye na Sɔɔn Nɔ za, a ne naa daba ma kɔ sebe pepe na kwɛ yi kɔ yirebe na yire yi.
40024031	A na y'a mɛlɛkɛ fanɛ kɔ tola na yire yi, y'a ta dɛ́gɛwɛsma pepe kwɛ n'a bii diniyan tege ma bo piri ɔn yaa n'a tigɛ bo piri ma.
40024032	Ka kafɔnɔ sege ɔn n'a na kayan ta. A ɔɔn ne nugun wiin sangan ma, ka tɔɔ da pian hɔn vetra.
40024033	Yee mɛ, ka ɔɔn wɔnna da wɔ pepe za, ye ne tɛ wiin sangan ma, ka tɔɔ da wagati vetra, a wiri wɛ yɛrɛ.
40024034	Tian na, ma ye yira ka ma da bɔ dogore bɛ pepe na siri wɛ wɔnna da wɔ ɔɔn sbɛ tɛ ga.
40024035	Wurokɔn kɔ lagakɔn na yaga nka mɛ domada na yaga abada ga.
40024036	Sɔɔn si ha kɔɔ we kɔ wagati we tɔɔ ga. Wuro hɔn mɛlɛkɛ n'a tɔɔ mɛ ga. Wuro Nɔ n'a tɔɔ ga. Tɔn Wuro sɔnnala dama ɔɔn n'a tɔɔ.
40024037	Wiinye da ɔɔn mane tɛ Nowe ta sin hɔn, wɔnwɔ nɛmɛ ɔɔn na tɛ Sɔɔn Nɔ nakɔ ma mɛ.
40024038	Bare sanɛ wurozugwaga da ye mɛnɛ, sma mane zɔn ne mɛnɛ ne yanmapɛrɛ ne ye nɔmanɛ pere yanma na fɔn yaa kayan Nowe ta kɔ ma korogwaga hɔn.
40024039	Ye ha mane foyi giati ga, fɔn zu na yaan yi ɔɔn naa n'e pepe bii. Yee Sɔɔn Nɔ nakɔ ma da na tɛ mɛ.
40024040	Wɔnna kɔɔ we ma, sini sma pla na ne ti sɔndo hɔn, tala na figɛ, tala wɔɔ.
40024041	Yara sma pla na ne kwɛ ne din, tala figɛ, tala wɔɔ.
40024042	Wɔn ye na ka ka yinna doma bare ka Matigi nakɔ tɔɔ ga.
40024043	Ka tɔɔ da kɔɔn te mane panɔ nasangan tɔɔ, a mane na wɔɔ siyanna hɔn wiin fa to ye ka n'a ta kɔɔn sɔrɔ ga.
40024044	Wɔn ye na ki mɛ, ka ka yɛrɛ tɛtɛrɛ ɔn ka yinna doma bare ka wiin wagati tɔɔ ga, wɔn ma Sɔɔn Nɔ na naa.
40024045	Kɔ te ɔɔn baratɛtafɔrɔ, a yɔnnɔma ne kwiɛ, kɔnte wiin tigɛ y'a kma wɔɔn na wiin fa to a n'e do na zɔnfa pere ye ma a na wagati ma?
40024046	Kɔnte ɔɔn bere naa wiin sangan ma ɔn naa wɔnna baratɛta we gun a ta bara hɔn, a na dangamu.
40024047	Tian na, ma ye yira ka ma da kɔnte we na ye sra hɔn frɛ pepe kalfa wɔnna baratɛta we ma.
40024048	Nka wɔnna baratɛta we ɔɔn ma baratɛta na yaga yi ɔn da ye kɔnte siɛ dɛrɛ ye yado hɔn,
40024049	ɔn bɛrɛ bɔ baratɛresɛrɛ ma n'e vuro ne zɔn ne mɛnɛ kɔ mɛnɛyinginsma,
40024050	awale a kakiri ti wiin kɔɔ ma ga, mane ti wiin wagati ma ga, wɔn ma kɔnte na bere naa.
40024051	A na baratɛta we laga daplabɛresma ta fa nɛmɛ n'a gun. Wɛɛn mogo kɔ yinniwin na ne ti.
40025001	Wuro ta kolo hɔn da ti wɔkara dala sma fun bɔɔ ta da. Wɔnna dala wɔ mane y'a fintinɛ bii ɔn yaa damoro bangan tɛndo hɔn.
40025002	Ye na sma koo mane kakiridarakma. Bɔ sma koo ne kakirikma.
40025003	Kakiridarakma wɔ mane y'a fintinɛ bii, ma boo yìn ka y'a yìnkiɛfrɛ hɔn ɔn wɔn bii ga.
40025004	Kakirikma wɔ mane y'a fintinɛ bii ɔn boo yìn ka y'a yìnkiɛfrɛ hɔn ɔn wɔn bii.
40025005	Damorobangan ta tɛ ɔɔn mane siɛ dɛrɛ ma ne naa ga, yin n'e pepe foga, ye ɔɔn yin.
40025006	Boro naa pɔra wiin sangan ma, sɔngɔkɔn na yire yi boo ɔɔn sa ne kwa, ye damorobangan ti ne naa, ka sa n'a tɛn.
40025007	Wɔn tɛ suu dala wɔ pepe ɔɔn winni ɔn y'a fintinɛ da sabɛ.
40025008	Kakiridarakma wɔ ɔɔn da kakirikma wɔ ma, ye ye ye ka yìn zɔgɔ na, ye yiwɔ ta fintinɛ tɛ dibe na.
40025009	Kakirikma wɔ ɔɔn da ye ma, ye awo, ye wiin yìn ɔɔn ti yiwɔ ta, ye wɔn ha ye pepe wa ga. Ye ye yaa yìnzabirɛsma brɛ ɔn yaa tɛrɛ.
40025010	Kakiridarakma wɔ fɔnɔ yaa yìntɛrɛdo hɔn wiin sangan, damorobangan ɔɔn naa. Wiinye dala sma koo ɔɔn man'a yɛ́rɛ, wɔnwɔ ɔɔn kwɛ kɔ kɔ lege damarakɔn hɔn, ye ɔɔn koro gwolo n'a lɛgɛ.
40025011	Wɔn timi bɔ dansɛrɛ na naa ne sɔngɔ ne kwa, ye mɛ́ na te, mɛ́ na te, koro koba mɛ́ ma.
40025012	Nka a ɔɔn da ye ma, ye tian na ma ye yira ka ma da ma ka tɔɔ ga.
40025013	Wɔn ye na ka ka yinna doma bare ka ye na kɔɔ tɔɔ ga, ɔn man'e na wagati tɔɔ mɛ ga.
40025014	Ye na tɛ wɔkara sɔɔn boo ta da wiin ɔɔn mane kia yaa kuru hɔn. A y'a baratɛre wiri ɔn ye sra hɔn frɛ kalfa ye ma.
40025015	A gwanafuro koo pere sɔnnala ma, ɔn gwanafuro pla pere boo ma, ɔn gwanafuro tala pere boo ma. Wiin ti wɔn kɔ y'a sbɛ ye. A yaa wɛ suu,
40025016	wiin te ɔɔn mane gwanafuro koo gun, wɔn yaa ye sra hɔn berebere ɔn bɔɔ koo gun n'e kwɛ bɔ koo wɔ ma.
40025017	Yee mɛ, wiin te ɔɔn mane pla gun, wɔn mane bɔɔ pla gun n'e kwɛ y'a pla ma.
40025018	Nka wiin te ɔɔn mane gwanafuro tala gun, wɔn mane yaa wuru pra ɔn ye na te ta gwanafuro we dɔɔn yeyɛ.
40025019	Bo siɛ naa dɛrɛ wɔn timi, yewɔ baratɛre wɔ wɔnnate we ɔɔn ye bere naa ɔn ne y'a da yɔnnɔ hɔn wa kɔ yewɔ baratɛre wɔ.
40025020	Wiin te ɔɔn mane gwanafuro koo gun, wɔn ye dɔbɛ ɔn koozɛ dɔrɔ a ma ɔn da, ye mɛ na te be mane gwanafuro koo kalfa ne ma, ma ne bere bɔɔ koo gun n'e kwɛ ye ma.
40025021	A wɔnnate ɔɔn d'a ma, ye wɔn fɔrɔ. Y'a tɛ baratɛta na fɔrɔ yi na, n'a na yɔnma yi. Y'a ta tɛ ɔɔn tɛ yɔnmata na daslala hɔn, ye ye na daye kalfa a ma. Y'a naa kwɛ nihɔndia kɔ ye wɔnnate.
40025022	Wiin te ɔɔn mane gwanafuro pla gun, wɔn ye dɔbɛ a na kɔ y'a gwanafuro ɔn d'a ma, ye mɛ na te, be mane gwanafuro pla kalfa ne ma. Ma bɔɔ pla gun n'e kwɛ ye ma.
40025023	A wɔnnate ɔɔn d'a ma, ye wɔn fɔrɔ. Y'a tɛ baratɛta na fɔrɔ yi na n'a na yɔnma yi. Y'a ta tɛ ɔɔn tɛ yɔnmata na daslala hɔn, ye ye na daye kalfa a ma. Y'a naa kwɛ nihɔndia kɔ ye wɔnnate.
40025024	Wiin te ɔɔn mane gwanafuro tala gun, wɔn naa ye dɔbɛ mɛ ɔn d'a ma, ye mɛ na te, ma tɔɔ da bia da sige. Be tugo wiin wɛɛn ga, wɛɛn be kiɛn. Be tigɛ wiin wɛɛn ga, wɛɛn be bii.
40025025	Mɛ mane tɔrɔ kuun ma ɔn yaa bia gwanafuro dɔɔn wuru hɔn. Be lege, bo bia naforo.
40025026	Nka a wɔnnate ɔɔn d'a ma, ye baratɛta na yaga yi, yɔngɔntabiri. Be yɛrɛ tɔɔ da ma tugo wiin wɛɛn ga, wɛɛn ma kiɛn, ɔn tɔɔ da ma tigɛ wiin wɛɛn ga, wɛɛn ma bii.
40025027	Wɔnnɔ ɔɔn tɛ be ɔɔn ma yaa n'a gwanafuro tigɛ gwanatigɛsma brɛ ga? Ne berena be na, ma mane na n'a naforo gun ɔn tɔnɔ gun ye na.
40025028	Ka gwanafuro we tɔɔ a ta n'a pere funte ma.
40025029	Bare fa ti wiin ta, bɔɔ na pere wɔn ma, a gun paga yaan. Nka fa ti wiin ta ga, hali wiin ɔɔn ti a na te ta, wɔn na tɔɔ a ta.
40025030	A ma bo baratɛta wiin ɔɔn foyi fɔrɔ ga han, k'a dra tunio hɔn sire. Wɛɛn mogo kɔ yinniwin na ne ti.
40025031	Sɔɔn Nɔ ɔɔn naa y'a yirebe hɔn wiin sangan ma kɔ y'a mɛlɛkɛ, a na tangan y'a yirebe na kware ma.
40025032	Sii pepe na naa ye nɛmɛ kwɛ a zin hɔn, a sma dɛ́gɛ n'e wa ye nɛmɛ hɔn wɔkara worofrɛnɛta gware dɛ́gɛ n'e wa sɛgɛ na wiin nɛ.
40025033	A na gware tigɛ ye digesoro ma ɔn sɛgɛ tigɛ ye ninagan ma.
40025034	Wɔnna sangan ma fanganma na da ye digesoromakma ma, ye ka naa, ne Tɔn ta dubanɔmanɛ. Wiin kolo ɔɔn tɛtɛrɛ tigɛ ka ye na n'a bii fɔn diniyan dutigɛsangan ma, ka naa kɔ a hɔn.
40025035	Bare wu mane ti ne na, ka ɔɔn zɔnfa pere ne ma. Mulu mane ti ne na, ka ɔɔn zio pere ne ma. Ma mane samoro, ka ɔɔn ne foga ne fɔrɔ.
40025036	Ma mane gwelengwele, ka ɔɔn zogo ka ne ma. Ma mane pare, ka ɔɔn naa ne sege. Ma mane ti kaso hɔn, ka ɔɔn naa ne sege.
40025037	Wɔnna sangan ma smatele wɔ na d'a ma, ye Matigi wee sangan ma mɛ́ be za wu ne ti be na, mɛ́ ɔɔn zɔnfa pere be ma? Wee sangan ma mɛ́ be za mulu ne ti be na, mɛ́ ɔɔn zio pere be ma?
40025038	Wee sangan ma mɛ́ be za be ne samoro, mɛ́ ɔɔn be foga be fɔrɔ? Wɛlɛ be ne gwelengwele, mɛ́ ɔɔn zogo ka be ma?
40025039	Wee sangan ma mɛ́ be za be ne pare wɛlɛ ne ti kaso hɔn, mɛ́ ɔɔn yaa bire be na?
40025040	Fanganma na da ye ma, ye tian na ma ye yira ka ma da ka mane wɔn ta bɔ nimisala bɛ na boo ma wiinye ɔɔn mɛ na plala, mɛ ma ka man'e ta.
40025041	Wɔn timi fanganma na da ye ninaganmakma ma, ye ye tuma ye wa wɛɛn, sma na voda ye. Ye ye yaa kɔ togo hɔn wiin na dibe abada ga. Wiin togo ɔɔn mulu Sitanɛ kɔ y'a mɛlɛkɛ ye na.
40025042	Ye wu mane ti ye na, ye ma zɔnfa pere ye ma ga. Mulu mane ti ye na, ye ma zio pere ye ma ga.
40025043	Ye ye mane samoro, ye ma ye foga ga. Ye ye mane gwelengwele, ye ma zogo ka ye ma ga. Ye ye mane pare, ye ye mane ti kaso hɔn, ye ye ma naa ye sege ga.
40025044	Ye na d'a ma, ye Matigi, ye wee sangan ma yiwɔ n'a za wu wɛlɛ mulu ne ti a na wɛlɛ a ne samoro wɛlɛ ne gwelengwele wɛlɛ ne pare wɛlɛ ne ti kaso hɔn, yiwɔ m'a diɛma ga?
40025045	Wɔnna sangan ma fanganma na da ye ma, ye tian na ye y'e yira ye ma da ye ha wɔnna da wɔ ta bɔ nimisala bɛ na sɔnnala ma ga, ye yee ye ha ye ta yi ma yɛ mɛ ga.
40025046	Yewɔ na yaa kɔ yannɛ na wɛbareya ye hɔn, smatele yaa kɔ wɛbareyani hɔn.»
40026001	Bo Yezu naa waro wɔnna kala we pepe na, ɔn da y'a kalanɔmanɛ ma:
40026002	«Ka tɔɔ da Yɛrɛgun na fɛti wɔɔ yin pla. Sɔɔn Nɔ na kɔ sma sra hɔn, ye na n'a kwangwaga sɔnɔ ma.»
40026003	Wɔn da ye tɛ salakawɛvɔre kɔ sɔnmlala mane yaa ye nɛmɛ kwɛ salakawɛvɔ na pra yi Kayifu brɛ.
40026004	Ye mane bɛɛn ye na ɔn da ye daga Yezu nɛngɛn n'a foga n'a yɛɛ.
40026005	Nka ye mane da, ye ye ka tɛ ye tɛ fɛti we sangan ma ga wiin fa to ye ka naa yanganmu ka zamɛ yɔɔ ga.
40026006	Yezu mane ti Simɔn gwarama brɛ Betanikuru hɔn,
40026007	ya boo ɔɔn ye dɔbɛ a na kɔ yìnkiɛfa na fɛnfɛn yi boo. A mane paga wunnudiayìn na tereba yi na. A naa Yezu to zama hɔn, ɔn wɔnna yìn we vunu a wɔɔn hɔn.
40026008	Yezu ta kalanɔmanɛ naa wɔn za wiin sangan ma, ye wora ɔɔn ba, ye ɔɔn da: «Bo yaga be wɔn wɔnnɔ?
40026009	Yìn we mane sbɛ ne zabire tereba na ɔn n'a na gwana pere durukma ma.»
40026010	Yezu naa n'e ta giatɛ nɔma tɔɔ, ɔn da ye ma: «Wɔnnɔ na ka ya we nina ban? A dafɔre ɔɔn ta mɛ ma.
40026011	Durukma na ti kɔ ka nɛmɛ sangan pepe ma nka mɛ na ti kɔ ka nɛmɛ sangan pepe ma ga yo.
40026012	Bo ya be bo wunnudiayìn be vunu mɛ kɔn ma ɔn ne na sitra tɛtɛrɛ n'a tigɛ.
40026013	Tian na, ma ye yira ka ma da sma ɔɔn ne fanɛdia yira wiin wɛɛn pepe diniyan hɔn, bo ya be wiin fa ta, ye na ye kakiri tugo kɔ wɔn ɔn n'e yira mɛ.»
40026014	Wɔn tɛ, Yezu ta kalanɔmanɛ na sɔnnala, ye mane wiin wiri Zuda Isikariyɔte wɔn ɔɔn tuma yaa salakawɛvɔre brɛ
40026015	ɔn yaa da ye ma: «Ma ɔɔn n'a ka ka sra hɔn, wɔnnɔ ka na ɔɔn pere ne ma?» Ye ɔɔn gwanafuro kiofun na do sɔɔ a ma.
40026016	N'a bii wɔnna sangan ma Zuda mane wagati na fɔrɔ yi kia Yezu ta kiɛ na ye sra hɔn.
40026017	Kwindiekiɛbareyaburo na fɛti na gwere kɔɔ ma, Yezu ta kalanɔmanɛ ɔɔn ye dɔbɛ a na ɔn d'a ma: «Wee be kia ke Yɛrɛgun na fɛti na zɔnfa tɛtɛrɛ be ma?»
40026018	Yezu ɔɔn da ye ma: «Ka yaa kuru kɔrɔ hɔn ɔn yaa yira boo sɔɔn ma, ye ka na te da, ye y'a wagati wiri, ye awe brɛ ye na Yɛrɛgun na fɛti ta kɔ y'a kalanɔmanɛ.»
40026019	Yezu man'e yira wiin nɛ, yee kalanɔmanɛ wɔ n'e ta ɔn Yɛrɛgun we na fɛti tɛtɛrɛ.
40026020	Wuru naa ba, Yezu ɔɔn tangan zama na kɔ y'a kalanɔmanɛ funpla wɔ.
40026021	Ye mane ti zama hɔn, a ɔɔn da ye ma: «Tian na ma ye yira ka ma da ka na sɔnnala na mɛ ka sma sra hɔn.»
40026022	A ta kalanɔmanɛ nina ɔɔn ban fɔrɔna, ye pepe ɔɔn n'a toga talatala wiin ti wɔn ne kwa, y'a mɛ ra Matigi?
40026023	Yezu ɔɔn da ye ma: «Wiin ɔɔn ye soro ka zɔnfa hɔn kɔ mɛ, a wɔnna te.
40026024	Sɔɔn Nɔ na yaa wɔkara Wuro domada n'e yira wiin nɛ nka wiin te ɔɔn n'a ka sma sra hɔn, gwale na sa wɔnna te ma. A m'a wɔɔ ɔn ka vɔrɔ ga, wɔn mane na fɔn yi a ma.»
40026025	Zuda wiin ɔɔn mane n'a ka sma sra hɔn, wɔn n'a toga mɛ ɔn da: «Mɛ na te, a mɛ ra?» Yezu ɔɔn d'a ma: «Bi yɛrɛ n'e yira.»
40026026	Ye mane ti zama hɔn, Yezu ɔɔn buru bii ɔn duba t'a ma n'a yɔyɔ n'a pere y'a kalanɔmanɛ ma ɔn da: «Ka tɔɔ ɔn zɔn, bo mɛ kɔn.»
40026027	Wɔn timi a ɔɔn mɛnɛfa bii ɔn baraka yira ɔn n'a pere ye ma ɔn da: «Ka mɛnɛ a na pepe.
40026028	Bare bo mɛ too. Bɛɛn na too wiinye ɔɔn vunu sma na yaan ye ye na kakiɛ na yafa ye na.
40026029	Ma ye yira ka ma da ma na mɛnɛ duvɛn na titiri ga, fɔn ma n'a na wun yi mɛnɛ wiin kɔɔ ma kɔ ka nɛmɛ ne Tɔn ta kolo hɔn.»
40026030	Ye mane Wuroyirebɛturu sɔɔn ɔn tuma sa yaa Olivutolo ma.
40026031	Bo wɛɛn Yezu da y'a kalanɔmanɛ ma: «Sma wuru be yɛrɛ hɔn, ka pepe na tɔngɔn mɛ to bare ye sɛbɛ Wuro domada na sɛbɛ hɔn ɔn da, ye ma na gwanɛta vuro, gware pepe zanzan.
40026032	Nka ma ɔɔn naa winni wiin sangan ma, ma na ti ka zin Galile.»
40026033	Piyɛre ɔɔn d'a ma: «Hali smasɛrɛ pepe ɔɔn ne tɔngɔn ne be to, mɛ kɔnɛ na tɔngɔn be to abada ga.»
40026034	Yezu ɔɔn d'a ma: «Tian na, ma ye yira be ma da sma wuru be yɛrɛ hɔn, sanɛ kokoro da ye paro, be na wee mia da na kanyinna saa na ɔn da ye be mɛ tɔɔ ga.»
40026035	Piyɛre ɔɔn d'a ma: «Hali ma ne daga kwɛ siri kɔ be nɛmɛ, ma na wee abada ɔn da ma be tɔɔ ga.» Kalanɔmanɛ wɔ pepe ɔɔn kwɛ da yee mɛ.
40026036	Bo wɛɛn Yezu yaa wiri kɔ lɔgɔ boo piri boo ma, ye wiin wiri Zɛtesemani. A ɔɔn da ye ma: «Ka wɔɔ bɛɛ, ma yaa Wuro mɛ yo o.»
40026037	A mane kwɛ yaa kɔ Piyɛre kɔ Zebede nɔmanɛ sma pla. Ninabannɔ kɔ kakiri yanganmu man'a foga.
40026038	A ɔɔn da ye ma: «Ne nina ban fɔn ma ne tɛ siri na. Ka wɔɔ bɛɛ kɔ ne nɛmɛ ɔn ka yin ga.»
40026039	A na ye yabɛ zin zɔgɔ ɔn bɛrɛ ye zin sugu lɔ ma ne Wuro mɛ ne kwa: «Ne Tɔn, ye ɔɔn ne sbɛ ne tɛ, be tɛ bɔ yannɛ dɛrɛbɛ ne ma, ma da ne dungo ga nka bi dungo.»
40026040	A naa tuma ɔn naa kalanɔmanɛ wɔ brɛ ɔn naa n'e gun yin hɔn ɔn da Piyɛre ma: «Yee kɛ, ka yɛrɛ ha sbɛ wagati tala ta siyanna hɔn kɔ mɛ ga kɛ?
40026041	Ka ka yinna doma ne Wuro mɛ wiin fa to ka ka naa kɔ mama hɔn ga. Sɔɔn sbɛ ne bɔɔ da kia tɛ na nka ye na tɛsie tiye ga.»
40026042	A na ye sabɛ ye na plalo na yɛ mɛ ɔn yaa ne Wuro mɛ ne kwa: «Ne Tɔn, bɔ yannɛ bɛ ɔɔn mane sbɛ ne dulu ne ma ga, be tɛ be dungo tɛ.»
40026043	Wɔn timi a ye bere naa yɛ mɛ ɔn naa n'e gun yin hɔn bare ye mane bana fɔrɔna.
40026044	A n'e to ɔn ye bere yaa ye sabɛ ye na yɛ mɛ saaro na ɔn yaa ne Wuro mɛ ne wɔnna domada tala wɔ ɔɔn yira yɛ.
40026045	Wɔn timi a ɔɔn naa n'e gun ɔn da ye ma: «Ka yin ɔn makunabɛ. Sɔɔn Nɔ na kiɛ kakiɛtɛre sra hɔn wiin wagati ma, wɔn vetra.
40026046	Ka tuma ke yaa. Wiin te ɔɔn na ne ka sra hɔn, wɔn naa wɛ.»
40026047	Yezu mane ti bɛreda hɔn yɛ, Zuda kalanɔmanɛ funpla wɔ na sɔnnala ɔɔn naa wiri, salakawɛvɔre kɔ sɔnmlala ta fanɛsma ne ti kɔ lege, tabekurokuro kɔ gwangannɛ ne titi ye ta.
40026048	Zuda wiin ɔɔn mane n'a ka ye sra hɔn, wɔn mane tagamase boo yira zamɛ ma ɔn da, ye ye ɔɔn kwilɛ wiin te hɔn ɔn bire a na, ye ye tɔɔ d'a wɔn. Ye y'a foga.
40026049	A naa wiri suu ɔn tele Yezu ma ɔn d'a ma: «Foo mɛ na te.» Ɔn ye dɔbɛ Yezu na.
40026050	Yezu ɔɔn d'a ma: «Ne maa, be naa wiin fa na, wɔn ta.» Sma wɔ ɔɔn ye dɔbɛ suu ɔn Yezu foga.
40026051	Wiinye kma ɔɔn mane ti kɔ Yezu, ye da ye tɔɔ, wɔnwɔ na boo ɔɔn yaa tabaku suru n'a wa a siɛn hɔn ɔn salakawɛvɔ ta baratɛta turu kiɛn n'a sɔɔ.
40026052	Wɔn tɛ Yezu ɔɔn d'a ma: «Bia tabaku k'a siɛn hɔn yɛ. Bare wiinye kma pepe ɔɔn tabaku bii, tabaku ɔɔn na n'e pepe yɛɛ n'e wɛ.
40026053	Be tɔɔ da ma mane sbɛ ne ne Tɔn mɛ a mɛlɛkɛkuru funpla n'e timi pere ne ma nɔɔ tala hɔn ga ra?
40026054	Nka wɔn ɔɔn tɛ, Wuro domada na sɛbɛ wiin fa yira ɔn da yee na tɛ, nɛ wɔnwɔ do na paga?»
40026055	Wɔnna sangan ma a da zamɛ wɔ ma: «Ka naa ne foga na ne ti kɔ tabekurokuro kɔ gwangannɛ wɔkara ka ti ne dɔɔ sobɛrɛta ɔɔn ma. Kɔɔ pepe ma ma mane tangan Wuro ta kɔɔn hɔn ne sma kala, ka ma ne foga ga.
40026056	Nka bɔ da bɛ pepe tɛ wiin fa to Wuro ta daberebɛre wiin fa sɛbɛ Wuro domada na sɛbɛ hɔn, wɔn do paga.» Wɔn tɛ suu a ta kalanɔmanɛ pepe ɔɔn tɔngɔn n'a to.
40026057	Wiinye kma ɔɔn mane Yezu foga, wɔnwɔ ɔɔn yaa kɔ lege salakawɛvɔre na pra yi Kayifu brɛ. Tɛn na kma kɔ sɔnmlala mane kwɛ wɛɛn.
40026058	Piyɛre mane pipi ne dɔɔ dɛrɛ do hɔn fɔn naa wiri salakawɛvɔre na pra yi brɛ. A mane kɔ luu kɔrɔ hɔn mɛ wiin fa to a da wɔ waronɔn nɔma sege.
40026059	Salakawɛvɔre kɔ kitisɔre pepe mane boo niɔn kia dɛ na Yezu ma wiin fa to y'a yɛɛ.
40026060	Siɛrɛkomayaga na yaan ye mane naa nka ye ha mane foyi gun ga. Wɛbɛdo ma, sma pla bɔɔ ɔɔn na naa
40026061	ɔn da: «Bo sɔɔn be da, ye yi sbɛ ne Wuro ta kɔɔn webe n'a bere n'a tɔgɔ yin saa yɔ.»
40026062	Salakawɛvɔre na pra yi ɔɔn tuma taa ɔn da Yezu ma: «Bɔ sma bɛ ti ne wiin fa yira bia da hɔn, be tra ye ta ga ra?»
40026063	Nka Yezu dian tra a ta ga. A ɔɔn ye bere da Yezu ma yɛ mɛ: «Ma be toga Wuro na siɛbɛ yi togo na ɔn da be ɔɔn ma Krista, Wuro Nɔ, be ye yira ke ma.»
40026064	Yezu ɔɔn d'a ma: «Bi yɛrɛ n'e yira. Nka ma ye yira ka ma da n'a bii basiɛ ka na Sɔɔn Nɔ za, a ne tangan Sbɛpepenate digesoro ma. Ka n'a za a ne naa daba ma mɛ.»
40026065	Wɔn ta yira na suu, salakawɛvɔre na pra yi ɔɔn y'a zoga barabara ɔn da: «A Wuro togo yaga. Ke mako ti siɛrɛkma hɔn titiri ga. A Wuro togo yaga wiin nɛ, ki yɛrɛ wɔn mɔɔ.
40026066	Wɔnnɔ ka ɔɔn giati a ta da na?» Ye ɔɔn da: «A daga yɛɛ.»
40026067	Wɔn tɛ suu, ye ɔɔn ne tibɛ ne kiɛ a zin ma n'a vuro. Bɔɔ man'a piri webe.
40026068	Bɔɔ man'a vuro ne kwa a ma: «Zɛyira mɛ́ ma wa, Wuro ta Dɛ́gɛwɛta kɔ te ɔɔn be vuro?»
40026069	Wɔn da ye tɛ, Piyɛre mane tangan sire luu kɔrɔ hɔn. Baratɛya boo ɔɔn ye dɔbɛ a na ɔn d'a ma: «Bi mane kwɛ ne ti kɔ Galilesɔn Yezu mɛ.»
40026070	Nka Piyɛre wee ye na sma pepe yɔnnɔ na ɔn da: «Ma bia bɛreda kɔrɔ tɔɔ ga.»
40026071	A mane tuma ne yaa sado hɔn, boo baratɛya n'a za yɛ mɛ ɔn da yeyɛ tisma ma: «Bo sɔɔn mane kwɛ ne ti kɔ Nazarɛtisɔn Yezu.»
40026072	Piyɛre ɔɔn wee yɛ mɛ ɔn ye sun ɔn da: «Ma ha bo sɔɔn be tɔɔ ga.»
40026073	Zɔgɔ wɔn timi yɛ mɛ, wiinye kma ɔɔn mane ti yeyɛ, wɔnwɔ ɔɔn ye dɔbɛ Piyɛre na ɔn d'a ma: «Telele na, bi ye na boo. Be bɛrenɔn n'a dɔrɔ da b'e na boo.»
40026074	Nka Piyɛre ɔɔn bɛrɛ n'e sun n'e yɛrɛ voda ne kwa: «M'a tɔɔ ga.» Wɔnna nɔɔ tala hɔn kokoro ɔɔn paro.
40026075	Yezu mane wiin fa yira a ma, ye sanɛ kokoro da ye paro, be na wee mɛ ye na kanyinna saa na, ye be ha ne tɔɔ ga, wɔnna sangan ma a kakiri tugo kɔ wɔn. A ɔɔn sa ɔn yaa mɔgɔ fɔrɔna.
40027001	Kikima tiin, salakawɛvɔre kɔ Ziwifu na sɔnmlala pepe ɔɔn bɛɛn ye na, ye Yezu daga yɛɛ.
40027002	Ye n'a pɛrɛ ɔn yaa n'a ka giamana wɔnnate Pilate sra hɔn.
40027003	Zuda wiin ɔɔn Yezu ka sma sra hɔn, wɔn n'a za wiin sangan ma da ye Yezu daga yɛɛ na, a nina ɔɔn ban. A ɔɔn tuma gwanafuro kiofun wɔ bii ɔn bere yaa salakawɛvɔre kɔ sɔnmlala gun kɔ lɔgɔ
40027004	ɔn da ye ma: «Mɛ dayaga ta ɔn sɔntele ka siri hɔn.» Nka ye ɔɔn d'a ma: «Mɛ́ do ti wɔn hɔn ga. Wɔn bia da be yɛrɛ ma.»
40027005	Zuda ɔɔn gwana wɔ dra Wuro ta kɔɔn hɔn, ɔn fɔnɔ yaa ye mogo ka pere hɔn.
40027006	Salakawɛvɔre naa gwana wɔ bii, ɔn da: «Kià tɛn yirado ma, wɔnna gwana wɔ ha daga kiɛ Wuro ta kɔɔn hɔn naforo hɔn titiri ga, ye too na tere.»
40027007	Ye naa ye nɛmɛ za ye na da na wiin sangan ma, ɔn yaa siayɛnta ta lɔ tɛrɛ kɔ lɔgɔ samarasitra na.
40027008	Wɔn tɛ hali ɔn naa n'a kwɛ sma ma, ye ɔɔn ne wɔnna lɔ we togo wiri da too na lɔ.
40027009	Wuro ta daberebɛta Zeremi mane wiinye bɛreda yira, yee wɔnwɔ do mane paga. A mane da: «Ye mane gwanafuro kiofun wɔ bii. Wiinye gwana wɔ ɔɔn mane sɔɔn tere na ye. Isirayɛlenɔmanɛ mane wiin sɔɔn we tere dɛ.
40027010	Ye siayɛnta ta lɔ tɛrɛ kɔ lɔgɔ wɔkara Matigi man'e yira ne ma wiin nɛ.»
40027011	Ye yaa kɔ Yezu giamana wɔnnate Pilate brɛ, wɔn n'a toga ɔn d'a ma: «Bi Ziwifu ta fanganma ra?» Yezu ɔɔn d'a ma: «Bi yɛrɛ n'e yira.»
40027012	Nka salakawɛvɔre kɔ sɔnmlala mane wiinye yira n'e dɛ a ma, a dian fa yira wɔn hɔn ga.
40027013	Wɔn tɛ Pilate ɔɔn d'a ma: «Ye wiinye bɛ pepe yira n'e dɛ be ma ɔɔn yo, b'e mɔɔ ga ra?»
40027014	Nka Yezu ma dian tra a ta ye na foyi na ga, fɔn giamana wɔnnate Pilate ɔɔn kaba fɔrɔna.
40027015	Dɔɔ o dɔɔ Yɛrɛgun na fɛti na, giamana wɔnnate mane tɛ ne boo kasonɔ dra, zamɛ ɔɔn wiin mɛ a ta.
40027016	Bo dasigetɛta boo mane ti kaso hɔn, ye n'a togo wiri Yezu Barabasi.
40027017	Wɔn tɛ Pilate ɔɔn zamɛ toga ɔn da: «Kɔ te ka kia ma ɔɔn dra? Yezu Barabasi ra, taa ye wiin Yezu wiri Wuro ta Dɛ́gɛwɛta?»
40027018	Pilate mane tɔɔ da Yezu na yu do ma Ziwifu n'a ka ye sra hɔn.
40027019	Pilate mane ti kitisɔdo hɔn, a ta ya ɔɔn fanɛ da ye yaa yira a ma ɔn da: «Ka be be nii ka bo sɔntele be ta da hɔn ga. Bare mɛ yannɛ sɔnyangan hɔn a ta da na sma wuru hɔn hali na.»
40027020	Salakawɛvɔre kɔ sɔnmlala mane zamɛ sinsanganbɛ, ye ye Pilate mɛ a Yezu Barabasi dra ɔn Yezu Krista yɛɛ.
40027021	Giamana wɔnnate naa ye bere n'e toga yɛ mɛ ɔn da: «Kɔ te ka kia ma ɔɔn dra?» Ye ɔɔn da: «Barabasi.»
40027022	Pilate ɔɔn da ye ma: «Ye wiin Yezu wiri Krista, nɛ ma daga wɔn ta ɔɔn?» Ye pepe ɔɔn kwɛ da: «A kwangwaga sɔnɔ ma.»
40027023	Pilate ɔɔn da ye ma: «Wee dayaga sii a ɔɔn ta ɔɔn?» Nka ye mane sɔngɔ ne moro ne kwa: «A kwangwaga sɔnɔ ma.»
40027024	Pilate n'a za da wɔn na foyi fɔrɔ ga nka ne kia zamɛ gwangwanabɛ, a ɔɔn zio bii ɔn ye sra waa zamɛ yɔnnɔ na ɔn da: «Mɛ nii ti bo sɔɔn be too ta vunu hɔn ga. Ye k'a da.»
40027025	Zamɛ pepe ɔɔn kwɛ da: «Mɛ́ kɔ mɛ́ nɔmanɛ taa a ta siri na wɔnda na.»
40027026	Wɔn tɛ Pilate ɔɔn Barabasi dra. A ma Yezu han, a tɛ ye n'a vaan n'a wɛ wiin sangan ma, a n'a ka ye sra hɔn wiin fa to ye yaa n'a kwangwaga.
40027027	Giamana wɔnnate ta sɔrɔdasi naa Yezu foga yaa kɔ lege fanganmalu ma, ɔn yaa ye nɛmɛ kwɛ a ma.
40027028	Ye man'a ta zoga wa a ma, ɔn zogwaga na pɛnɛ yi boo k'a ma
40027029	ɔn kila filɛ fanganmabanfola na ɔn wɔn dɛ a wɔɔn hɔn ɔn gwangan k'a digesoro hɔn. Wɔn timi ye ne zii ne yoloko a zin n'a wopa ne kwa a ma, y'a foo Ziwifu ta fanganma.
40027030	Ye mane tibɛ ne kiɛ a ma ne gwangan we tɔɔ a sra hɔn n'a wɔɔn zɛngɛn kɔ lege.
40027031	Ye naa koko wɛ a na yee, ɔn wɔnna zogwaga na pɛnɛ yi we wa a ma ɔn n'a ta zoga bere n'e k'a ma yɛ ɔn yaa kɔ lege wiin fa to y'a kwangwaga.
40027032	Ye mane ti sa hɔn ɔn tɛn kɔ Sirɛnesɔn boo, wɔn togo ti Simɔn. Ye ɔɔn fangan dɛ a ma, y'a Yezu na kwangwagasɔ bii.
40027033	Ye naa yaa wiri Gologota ma, wɔn kɔrɔ wɔnkobalo na bii hɔn,
40027034	ɔn duvɛn yanganmu kɔ sɔnkiribɛsu n'a pere a ma y'a mɛnɛ. A naa n'a nɛnɛ wiin sangan ma, ma dian n'a mɛnɛ ga.
40027035	Ye Yezu kwangwaga n'a wɛ wiin sangan ma, ɔn vɛngɛnɛ dɛ a ta zoga ma n'e dini.
40027036	Wɔn timi ye ɔɔn tangan ne yɛre a na.
40027037	Ye Yezu yɛɛ wiin wɔɔn na, ye mane wɔn sɛbɛ n'a zolo a wɔɔn hɔn ɔn da: «BO YEZU, ZIWIFU TA FANGANMA.»
40027038	Ye mane dayagatɛsma sma pla bɔɔ kwangwaga kɔ lege mɛ. Tala a digesoro ma, bo tala a ninagan ma.
40027039	Sogo ma fɔnɔsma man'e wɔan piripiri ne Yezu vini
40027040	ne kwa a ma: «Bi wiin ɔɔn da, ye be sbɛ ne Wuro ta kɔɔn webe n'a bere n'a tɔgɔ yin saa yɔ, be yɛrɛ kisi han. Be ɔɔn ma Wuro Nɔ, zii be wa sɔnɔ ma.»
40027041	Yee salakawɛvɔre kɔ tɛn na kma kɔ sɔnmlala man'a wopa yɛ mɛ ne kwa:
40027042	«A bɔ sɛrɛ kisi ɔn mane sbɛ n'e yɛrɛ kisi ga. A ɔɔn ma Isirayɛlenɔmanɛ ta fanganma, a zii ye wa sɔnɔ ma basiɛ han, wɔn ɔɔn na tɛ ke yɔn a ma.
40027043	A mane yɔn Wuro ma, a da ɔɔn ne dia Wuro ma, Wuro naa n'a kisi basiɛ han, bare a da ye yi Wuro Nɔ.»
40027044	Wiinye dayagatɛsma ɔɔn mane kwangwaga a kiege ma, yee wɔnwɔ man'a vini yɛ mɛ.
40027045	N'a bii sintogo hɔn fɔn yaa wiri limasin ma, tunio mane ti diniyan pepe hɔn, sin mane wɛnnɛ titiri ga.
40027046	Limasin ma, Yezu ɔɔn sɔngɔ yuu ɔn da: «Eli, Eli, lamasabakitane?» Wɔn kɔrɔ: N'a Wuro n'a Wuro, wɔnnɔ na be ne to?
40027047	Wiinye kma ɔɔn mane taa yeyɛ, wɔnwɔ na bɔɔ wɔnna sɔngɔkɔn we mɔɔ wiin sangan ma, ɔn da: «A ti ne Eli wiri.»
40027048	Ye na sɔnnala ɔɔn tɔngɔn yaa wɛsɔgɔ bii n'e ka duvɛnsini hɔn, wɔnna nɔɔ tala hɔn sin ɔn naa n'e file sɔkalo na kuro yi boo ma n'e dɔ Yezu do ma wiin fa to a mɛnɛ.
40027049	Bɔ sɛrɛ ɔɔn d'a ma: «Taa dɛn. Ke sege da Eli ɔɔn ne na naa n'a kisi.»
40027050	Nka Yezu na ye bere sɔngɔ yuu yɛ mɛ, a ni ɔɔn wɛ.
40027051	Wɔnna wagati we yɛrɛ ma Wuro ta kɔɔn kɔrɔ hɔn sosɔzogo ɔɔn bara pla n'a bii wuro hɔn fɔn zii lɔ ma. Lagakɔn ɔɔn sma, tara ɔɔn webe.
40027052	Bonɛ da ɔɔn kibɛ. Wuro ta kma na yaan ye wiinye ɔɔn mane siri, wɔnwɔ ɔɔn winni sa.
40027053	Wɔnwɔ sa bonɛ hɔn Yezu winni wɛ timi ma ɔn kɔ Zeruzalɛmukuru hɔn ɔn ye yɛrɛ dɔrɔ sma na yaan ye ma.
40027054	Sɔrɔdasi na zɛngɛnte kɔ wiinye sɔrɔdasi ɔɔn mane yɛre Yezu na, wɔnwɔ naa lagakɔn na sma yi kɔ bɔ dasɛrɛ pepe za ye ne tɛ wiin sangan ma, kuun n'e foga fɔrɔna, ye ɔɔn da ye tian na y'a mane Wuro Nɔ.
40027055	Yara na yaan ye mane taa dɛrɛdo hɔn ne wɔnna da wɔ sege. Ye mane dɔɔ Yezu ma n'a bii fɔn Galile n'a mako fɔrɔ.
40027056	Bo mane Magadaladalo Mari, bo ma Zake kɔ Zozɛfu sie Mari, bo ma Zebede nɔmanɛ sie.
40027057	Lii naa ba wiin sangan ma, Arimatesɔn naforote boo ye man'a togo wiri Zozɛfu, a yɛrɛ mane tɛ Yezu ta kalanɔmanɛ na boo na mɛ. Wɔn ɔɔn naa.
40027058	A mane yaa Pilate gun ɔn Yezu na soro mɛ a ta. Pilate ɔɔn fanɛ yaa yira, ye y'a na soro pere a ma.
40027059	Zozɛfu naa Yezu na soro bii n'a muluku zofogo na kìni yi hɔn,
40027060	ɔn yaa n'a sitra ye yɛrɛ ta bona hɔn, a mane wiin sɛn tiri boo na koko hɔn, ye yɛrɛ ta sitra na. Wɔn timi a ɔɔn dɔgɔnɔgwaga boo pilemile n'a pi bona we do ma ɔn yaa.
40027061	Wɔn da ye tɛ Magadaladalo Mari kɔ bo Mari mane tangan bona we brɛ.
40027062	Wɔnna winnisin Tangantun siankɔ, salakawɛvɔre kɔ Fariziyɛn bɔɔ ɔɔn kwɛ yaa Pilate brɛ ɔn yaa d'a ma:
40027063	«Mɛ́ na te, mɛ́ kakiri ti kɔ lɔgɔ ɔn da sɔɔn we na tisangan ni na, a man'a yira n'a dɔrɔ da ye na winni ye sirikɔ na yin saaro ma.
40027064	Wɔn ye na mɛ kia be fanɛ yaa yira ye yɛresma wa yaa n'e tanganbɛ bona we do ma fɔn yaa wiri yin saa wiin fa to a ta kalanɔmanɛ ka naa n'a kimi wuru hɔn ɔn yaa yira sma ma, y'a winni sa ga. Wɔn ma tɛ ga, wɔnna sɔnfirebɛ na yaga yi gwere yi ma.»
40027065	Pilate ɔɔn da ye ma: «Sɔrɔdasi ti ka ta. Ka yaa. Ka sbɛ ne yɛre bona we na wiin nɛ, ka ye ta yee.»
40027066	Ye ɔɔn fɔnɔ yaa ɔn yaa bona we do malo ɔn tagamase t'a ma ɔn sɔrɔdasi tigɛ wɔnwɔ ne yɛre a na.
40028001	Tangantun fɔnɔ wɛ timi ma, tun na gwerekɔ ma, Magadaladalo Mari kɔ bo Mari mane yaa bona we sege na.
40028002	Ye da ye tɔɔ, lagakɔn ɔɔn sma fɔrɔna. Matigi ta mɛlɛkɛ boo ɔɔn tuma wuro hɔn ɔn zii naa dɔgɔnɔgwaga we pilemile n'a wa bona we do ma ɔn zii tangan a ma.
40028003	Mɛlɛkɛ we mane wɔlɔ wɔkara wurosian, a ta zoga ne furo perepere.
40028004	Kuun naa bona we na yɛresma foga, ye ɔɔn bɛrɛ wɔkara sara.
40028005	Nka mɛlɛkɛ we da yàra wɔ ma: «Ka ka kwan ga. Mɛ tɔɔ da ye wiin Yezu we kwangwaga, wɔn kia na ka naa.
40028006	A ti bɛɛ ga. A winni wɔkara a man'e yira ka ma wiin nɛ. Ka naa kɔ n'a siando sege.
40028007	Ka sale yaa yira a ta kalanɔmanɛ ma, y'a winni sa sara yɔ. Y'a yaa ye zin Galile. Ye ye na yaa n'a za yeyɛ. Wiin fa mane ti ne ta ɔn n'a yira ka ma, bo ɔɔn wɔn.»
40028008	Kuun mane yara wɔ ta ye ɔɔn tɔngɔn yaa nihɔndiaro hɔn ɔn yaa n'e yira kalanɔmanɛ wɔ ma.
40028009	Wɔnna nɔɔ tala hɔn Yezu n'e tɛn ɔn da ye ma: «Ka sige.» Yàra wɔ ɔɔn ye dɔbɛ a na n'a kaɛn foga ɔn n'a yirebɛ.
40028010	A ɔɔn da ye ma: «Ka ka kwan ga. Ka yaa yira ne na plala ma, ye ma yaa Galile. Ye ye na yaa ne za wɛɛn.»
40028011	Yàra wɔ mane ti sogo ma yɛ, wiinye sɔrɔdasi ɔɔn mane yɛre bona we na, wɔnwɔ na bɔɔ ɔɔn yaa kuru kɔrɔ hɔn ɔn yaa da wɔ pepe nɔma yira salakawɛvɔre ma.
40028012	Salakawɛvɔre kɔ sɔnmlala ɔɔn ye nɛmɛ za ɔn bɛɛn ye na ɔn gwana na yaan ye pere sɔrɔdasi wɔ ma ɔn da ye ma:
40028013	«Ka ne yira ne fɔnɔ sma ma, ye ki mane yin a ta kalanɔmanɛ ɔn naa a na soro kimi wuru hɔn.
40028014	Giamana wɔnnate ɔɔn n'e mɔɔ, mɛ́ na n'e yɔnnɔ hɔn wa kɔ lege ɔn n'a mama wiin fa to a ka foyi ta ka na ga.»
40028015	Bona na yɛresma wɔ ɔɔn gwana wɔ tɔɔ ɔn n'e ta wɔkara ye man'e yira ye ma wiin nɛ. Yee ye mane bɛreda wɔ zanzanbɛ Ziwifu yɔɔ fɔn naa wiri sma ma.
40028016	Kalanɔmanɛ funnala wɔ mane yaa Galile. Yezu mane wiin tolo we da yira ye ma, ye ɔɔn yaa wɛɛn.
40028017	Ye naa Yezu za wiin sangan ma, ɔn zii yoloko n'a yirebɛ nka ye na bɔɔ mane sigi yɛ.
40028018	Yezu ɔɔn ye dɔbɛ ye na ɔn da ye ma: «Sebe pepe pere ne ma wurokɔn kɔ lagakɔn ma.
40028019	Ka yaa sii wɔ pepe brɛ ɔn n'e ta kalanɔmanɛ na ɔn n'e batize Tɔn kɔ Nɔ kɔ Wuro ta Ni togo na.
40028020	Ma wiin fa pepe yira ka ma, ka ye sma kɔ wɔn. A ma mɛ han, ma na ti kɔ ka nɛmɛ kɔɔ pepe ma fɔn yaa kayan diniyan ta wɛ ma.»
41001001	Wiinye fanɛdia ɔɔn Wuro Nɔ Yezu Krista ta da yira, bo ye dubido.
41001002	Ye sɛbɛ Wuro ta daberebɛta Izayi ta sɛbɛ hɔn, ye Wuro da: «Bo ma n'a fanɛta fanɛ be zin wiin fa to a bia sogo tɛtɛrɛ.»
41001003	Sɔngɔkɔn boo sa kibɛkolo hɔn ne kwa, ye ka Matigi ta sogo tɛtɛrɛ n'a ta somɛngɛn telebɛ.
41001004	Zan man'e dɔrɔ kibɛkolo hɔn. A mane sma batize n'e kala, ye ye ye zugo katra wiin fa to ye y'a kakiɛ na yafa gun.
41001005	Zeruzalɛmukma kɔ Zudegiamana hɔn kma pepe mane sa ne yaa a brɛ. Ye mane taa y'a kakiɛ na. Zan mane sma batize Zurudɛnku hɔn.
41001006	Zan ta zogo mane yɔngɔnmawian na yi. A ta yɔyɔsɔfa ne komasulu. A ta zɔnfa mane gwale kɔ yi.
41001007	A mane kwa ye ma, ye wiin te ɔɔn na naa yi timi, ye wɔn fangan yire yi yi ma. Ye yi yɛrɛ dɛgɛ a ta kanɛgɛ na pɛrɛ ta firi.
41001008	Zan mane da ye ma: «Mɛ ka batize zu hɔn nka awe na ka batize kɔ Wuro ta Ni.»
41001009	Bo Yezu naa tuma Nazarɛtikuru hɔn Galilegiamana hɔn, Zan ɔɔn n'a batize Zurudɛnku hɔn.
41001010	Yezu mane ti sa hɔn zu hɔn wɔnna nɔɔ tala hɔn ɔn wurokɔn do na kibɛ yi za ɔn Wuro ta Ni za, wiin ye yɛrɛ ta wɔkara zɛnɛyalo ɔn zii a ma.
41001011	A ɔɔn bɛrekɔn boo mɔɔ, wɔn sa wuro hɔn ɔn da: «Be n'a moronanɔ. Be da dia ne ma fɔrɔna.»
41001012	Wɔnna nɔɔ tala hɔn Wuro ta Ni ɔɔn yaa kɔ Yezu kibɛkolo hɔn.
41001013	A yin kiepla ta yeyɛ, Sitanɛ man'a ta n'a sege yeyɛ. Sɔkobafrɛ mane ti yeyɛ nka mɛlɛkɛ man'a mako fɔrɔ.
41001014	Zan kiɛ wɛ timi ma kaso hɔn, Yezu ɔɔn yaa Galilegiamana hɔn. A mane Wuro ta fanɛdia yira.
41001015	A mane kwa sma ma: «Wagati wiri. Wuro ta kolo vetra. Ka ka zugo katra ɔn yɔɔn fanɛdia ma.»
41001016	Yezu mane ti yuru hɔn Galileparo do ma, ɔn Simɔn kɔ ye puu Andre za, ye ne zɔdrɛ ne zɛkia.
41001017	Yezu ɔɔn da ye ma: «Ka naa dɔɔ ne ma, ma na ka ta smakiare na.»
41001018	Wɔnna nɔɔ tala hɔn ye y'a zɔye to yɛ ɔn dɔɔ a ma.
41001019	A yaa zin ɔn yaa Zebede nɔmanɛ sma pla za, Zake kɔ Zan. Ye mane ti koro hɔn ne y'a zɔye kwaro.
41001020	Wɔnna nɔɔ tala hɔn Yezu n'e wiri. Ye ɔɔn ye tɔn Zebede kɔ y'a baratɛre to koro hɔn, ɔn dɔɔ Yezu ma.
41001021	Tangantun kɔɔ ma, Yezu kɔ y'a kalanɔmanɛ mane yaa Kapɛrenawɔmu. Yezu ɔɔn yaa kɔ Ziwifu ta Kalakɔn hɔn, ne sma kala.
41001022	A ta bɛreda na mɔsma mane kaba a ta kalanɔn na bare a ha man'e kala wɔkara Tɛn na kma n'e kala wiin nɛ ga. Nka a man'e kala kɔ sebe.
41001023	Wɔn da ye tɛ zinifigɛta boo mane ti ye ta Kalakɔn hɔn ɔn sɔngɔ da:
41001024	«Nazarɛtisɔn Yezu, wɔnnɔ be wɔn kia mɛ́ ta? Mɛ́ yaga na be naa ra? Mɛ́ be tɔɔ ɔn da bi ɔɔn Wuro ta fanɛta na kìni yi.»
41001025	Yezu ɔɔn sarekiɛ zini we ma, y'a bɔɔ ɔn sa ye wa wɔnna sɔɔn we hɔn.
41001026	Zini we ɔɔn sɔɔn we smabɛ fɔrɔna ɔn sɔngɔ fɔrɔna ɔn sa a hɔn.
41001027	Sma pepe mane kaba fɔrɔna fɔn n'e nɛmɛ toga ne kwa: «Bɔ wee dadoga yee? Bo kala na wun yi rɛ. A bɛre zini ta kɔ sebe, wɔnwɔ ne mɔɔ a ta.»
41001028	Wɔnna sangan ma Yezu togo mane sa Galilegiamana pepe hɔn.
41001029	Yezu naa sa Kalakɔn hɔn ɔn kwɛ kɔ Zake kɔ Zan, ye ɔɔn yaa Simɔn kɔ Andre brɛ.
41001030	Simɔn ta ya sie kɔn mane toba, a ne sian. Wɔnna nɔɔ tala hɔn ye n'a ta da yira Yezu ma.
41001031	Yezu ɔɔn ye dɔbɛ a na ɔn n'a soro foga n'a tumabɛ. Komatogo we ɔɔn wɛ. A ɔɔn tuma n'e mako fɔrɔ.
41001032	Sin do naa bɛrɛ, sma ɔɔn figɛ yaa kɔ komatogaparere pepe kɔ zinifigɛsma Yezu brɛ.
41001033	Kirekma pepe mane kwɛ kɔɔn we zin hɔn.
41001034	Yezu ɔɔn sma na yaan ye kɛnɛbɛ wiinye mane yannɛ komatoga sii na yaan ye ta ɔn zini laga n'e wa sma na yaan ye hɔn. Zini man'a dɛ́gɛ tɔɔ. Wɔn ye na a ha mane dian ye ne bɛre ga.
41001035	Winnisin kikima tiin sanɛ kɔɔ da ye kiɛ, Yezu ɔɔn sa kɔɔn we hɔn, ɔn yaa kibɛkolo hɔn boo piri ma ne Wuro mɛ wɛɛn.
41001036	Simɔn kɔ ye tikwɛre ɔɔn sa yaa n'a kia.
41001037	Ye yaa n'a za wiin sangan ma, ɔn d'a ma, ye sma pepe ti n'a kia.
41001038	Nka Yezu da ye ma: «Ka tɛ ke yaa bɔ donakire hɔn wiin fa to ma fanɛdia yira wɛɛn mɛ. Wɔn ɔɔn ne nawɔn.»
41001039	Bo a mane yaa Galilegiamana pepe hɔn ne fanɛdia yira ye ta Kalakɔan hɔn ne zini laga n'e wa sma hɔn.
41001040	Wurobute boo yaa Yezu brɛ ɔn yaa zi yoloko a wee ɔn n'a mɛ ɔn da: «Be ɔɔn ne dian, be sbɛ ne ne kìnibɛ.»
41001041	A na makare ɔɔn Yezu foga. A ɔɔn ye soro sana ɔn le a ma ɔn d'a ma: «Ma dian be kìnibɛ na.»
41001042	Wɔnna nɔɔ tala hɔn a ta wurobu ɔɔn wɛ, a ɔɔn kìni.
41001043	Yezu mane gwangwana a ma n'a to a ɔɔn yaa.
41001044	Yezu man'a sigebɛ a ma, y'a ka da ye wɔnna da wɔ yira sɔɔn sii ma ga. Nka y'a yaa ye yɛrɛ dɔrɔ salakawɛta ma. Moyizi wiin salaka yira, y'a yaa wɔn wa ɔn naa dɔrɔ sma ma, ye y'a wurobu wɛ.
41001045	Nka a naa yaa, n'e yira ne fɔnɔ kɔ lɔgɔ bii pepe hɔn fɔn Yezu yɛrɛ mane sbɛ ne kɔ kuru kɔrɔ hɔn sma yɔnnɔ na titiri ga. Nka a mane wɔɔ kuru timi bɔɔ wɔla hɔn. Sma mane tuma bii pepe hɔn ne naa a brɛ.
41002001	Yin damanɛ fɔnɔ wɛ timi, Yezu ye bere yaa Kapɛrenawɔmu yɛ. Sma naa mɔɔ ye d'a ti kɔɔn hɔn,
41002002	sma na yaan ye ɔɔn naa kwɛ fɔn tado mane gun kɔɔn zin hɔn ga. Yezu man'e kala.
41002003	Sma bɔɔ mane naa kɔ sɔɔn boo a brɛ, a yasɔ pepe ne siri. Sma naa ɔɔn mane wɔnna sɔɔn we bii.
41002004	Nka ye mane sbɛ ne wiri kɔ lege Yezu brɛ ga zamɛ ta yaan ta. Yezu mane ti wiin kɔɔn hɔn, ye ɔɔn ba wɔnna kɔɔn we wɔɔn ma ɔn n'a na boo piri ma walaka ɔn wɔnna nɛmɛ we kwɛ n'a zibɛ wɔnna wuru hɔn kɔ a ta sianfa.
41002005	Yezu naa wɔnna sma wɔ ta yɔnmabe za wiin sangan ma, ɔn da sɔɔn we ma wiin yasɔ pepe ɔɔn siri: «Ne nɔ, bia kakiɛ yafa be ma.»
41002006	Tɛn na kma bɔɔ wiinye mane tangan yeyɛ, wɔnwɔ mane giati ye kɔrɔ hɔn ne kwa:
41002007	«Wɔnnɔ na bo sɔɔn be bɛre yee? A Wuro togo yaga. Kɔ te ɔɔn sbɛ ne sɔɔn ta kakiɛ yafa a ma a ma tɛ Wuro sɔnnala ga?»
41002008	Yezu naa n'e kɔrɔ hɔn da tɔɔ, ɔn da ye ma: «Wɔnnɔ na ka giati yee?
41002009	Ɔn d'a ma, d'a ta kakiɛ yafa a ma, wɛlɛ ɔn d'a tuma y'a sianfa bii ɔn yaa, wɔnna pla wɔ hɔn, wee yi ɔɔn yira dia yi?
41002010	Nka ma kia ka tɔɔ da kakiɛ na yafa na sebe ti Sɔɔn Nɔ ta bo diniyan be hɔn.»
41002011	Wɔn timi a ɔɔn da sɔɔn we ma: «Ma ye yira be ma da be tuma bia sianfa bii ɔn bige.»
41002012	Wɔnna nɔɔ tala hɔn sɔɔn we ɔɔn tuma y'a sianfa bii ɔn sa sma pepe yɔnnɔ na ɔn yaa. Ye pepe man'a sege ne kaba fɔrɔna ne Wuro yirebɛ ne kwa: «Ke ha bɔ nɛmɛ za n'e za melemele ga.»
41002013	Yezu ye bere yaa Galileparogwaga do ma. Zamɛ na yaan ye ɔɔn naa a brɛ, a n'e kala.
41002014	A mane ti fɔnɔ hɔn ɔn Alife nɔ Levi za, a ne tangan lanpotɔdo hɔn. Yezu ɔɔn d'a ma: «Tuma dɔɔ ne ma.» Levi ɔɔn tuma dɔɔ a ma.
41002015	Wɔn timi Yezu ɔɔn yaa tangan ne zɔn Levi brɛ. Lanpotɔre na yaan ye kɔ smayaga na yaan ye mane naa kwɛ tangan ne zɔn kɔ lege kɔ a ta kalanɔmanɛ bare wɔnna sma sie wɔ na yaan ye mane dɔɔ a ma.
41002016	Tɛn na kma wiinye ɔɔn mane Fariziyɛn ta nɛmɛ kwɛkuru, wɔnwɔ n'a za da lanpotɔre kɔ smayaga kwɛ ne zɔn kɔ lege, ye ɔɔn n'a ta kalanɔmanɛ toga, ye wɔnnɔ na a kwɛ ne zɔn kɔ lanpotɔre kɔ smayaga?
41002017	Yezu naa wɔn mɔɔ, ɔn da ye ma: «Wiinye kma ɔɔn kɛnɛ, wɔnwɔ mako ha sa sutɛta hɔn ga. Komatogaparere mako ɔɔn sa a hɔn. Mɛ naa smatele wiri ga nka smayaga.»
41002018	Boo kɔɔ ma batizeta Zan ta kalanɔmanɛ kɔ Fariziyɛn mane sun ka. Sma bɔɔ ɔɔn naa Yezu toga da: «Wɔnnɔ na batizeta Zan ta kalanɔmanɛ kɔ Fariziyɛn ta kalanɔmanɛ sun ka, bia kalanɔmanɛ ma ne sun ka ga?»
41002019	Yezu ɔɔn da ye ma: «Damorobangan tikwɛre na ti yi kɔ damorobangan, ye sbɛ ne sun ka ra? Awo rɛ. Ye ne kwɛ ne ti kɔ damorobangan, ye ha sbɛ ne sun ka ga.
41002020	Nka boo kɔɔ ma damorobangan ɔɔn ma ne ti ye woro hɔn wiin sangan ma ga, wɔnna sangan ma ye na sun ka.
41002021	Sɔɔn ha zowun bii ɔn zobiri bɛtɛrɛ kɔ lege ga. Wɔn ɔɔn tɛ, zowun we na zobiri we bara ɔn moro a ma.
41002022	Sɔɔn duvɛnwun ka porobiri hɔn mɛ ga. Wɔn ɔɔn tɛ, duvɛnwun we na porobiri we fɛtɛ ɔn vunu. Duvɛn we kɔ wɔnna poro we pepe na kwɛ yaga. Ye duvɛnwun ka porowun ɔɔn hɔn.»
41002023	Ziwifu ta Tangantun boo ma Yezu mane dɔɔ ne fɔnɔ bilekoro boo hɔn, a ta kalanɔmanɛ ɔɔn ne bilewɔan bɔɔ sɔɔ sogo do ma.
41002024	Fariziyɛn ɔɔn da Yezu ma: «Segerɛ, wiinye da ɔɔn daga tɛ na Tangantun kɔɔ ma ga, wɔnnɔ na bia kalanɔmanɛ wɔnwɔ ta?»
41002025	Yezu ɔɔn da ye ma: «Wu mane Davidi kɔ ye tikwɛre foga wiin sangan ma, zɔnfa mane ti ye ta ga, a mane wiin fa ta, ka wɔn kala n'a za ga ra?
41002026	A mane kɔ Wuro ta kɔɔn hɔn salakawɛvɔ Abiyatare ta sin hɔn, wiinye buro ɔɔn mane pere Wuro ma, a n'e bii ɔn bɔɔ zɔn ye na ɔn bɔɔ pere ye tikwɛre ma mɛ. Kamasɔrɔ sɔɔn sii ha mane daga wɔnna buro wɔ zɔn ga, a ma tɛ salakawɛre dama.»
41002027	Wɔn timi Yezu ye bere da ye ma: «Tangantun tigɛ sma ɔɔn ye na. Sɔɔn tigɛ Tangantun ye na ga.
41002028	Wɔn ye na Sɔɔn Nɔ ɔɔn Tangantun wɔnnate.»
41003001	Wɔn timi Yezu ye bere naa kɔ Kalakɔn hɔn. Sɔɔn boo mane ti yeyɛ, a soro ne siri.
41003002	Wiinye kma ɔɔn mane ti yeyɛ, ye ne Yezu sege fɔrɔna a ɔɔn ne na wɔnna sɔɔn we kɛnɛbɛ Tangantun kɔɔ ma wiin fa to y'a na yagabɛda gun.
41003003	Yezu ɔɔn da srasirita we ma, y'a tuma taa ye tido hɔn sma zin hɔn.
41003004	Wɔn timi wiinye kma ɔɔn mane sege, a ɔɔn wɔnwɔ toga, ye sɔɔn daga dafɔre ɔɔn ta Tangantun kɔɔ ma ra, ta dayaga? Ye sɔɔn daga sɔɔn kisi ra, ta a daga sɔɔn yɛɛ? Ye ɔɔn bɔɔ.
41003005	Yezu woro na ba yi n'e sege. A nina mane ban ye ta worasigenɔmayɔ na. A ɔɔn da wɔnna sɔɔn we ma, y'a ye soro sana. Wɔn ɔɔn ye soro sana, a soro ɔɔn ye bere tɛ ye nɔma na yɛ.
41003006	Wɔnna nɔɔ tala hɔn Fariziyɛn ɔɔn sa Kalakɔn hɔn, ɔn yaa Herodekma ta nɛmɛ kwɛkuru za. Ye ɔɔn ye nɛmɛ kwɛ ne dɛndɛnmada kia wiin fa to ye Yezu yɛɛ.
41003007	Yezu kɔ y'a kalanɔmanɛ naa tuma wɛɛn ɔn yaa Galileparogwaga do ma. Zamɛ na yaan ye ɔɔn dɔɔ a ma. Bɔɔ mane tuma Galile, bɔɔ ɔɔn tuma Zude.
41003008	Bɔɔ tuma Zeruzalɛmukuru hɔn kɔ Idumegiamana hɔn kɔ Zurudɛnkukwiri ma giamana hɔn kɔ Tire kɔ Sidɔn kiege ma kire hɔn. Wɔnna zamɛ wɔ mane Yezu ta tɛda mɔɔ. Wɔn ye na ye mane naa a brɛ.
41003009	Yezu mane da y'a kalanɔmanɛ ma, ye ye koroslalo boo tigɛ ye ma wiin fa to zamɛ ka naa mɛrɛ n'e yɛnyɛn ga.
41003010	A mane smayan kɛnɛbɛ. Wɔn ye na komatogaparere pepe mane yiri ne naa a brɛ wiin fa to ye le a ma.
41003011	Zini mane tɛ n'a za wiin sangan ma, ye zii bɛrɛ a wee ne sɔngɔ ne kwa: «Be Wuro Nɔ.»
41003012	Nka Yezu man'a yira n'a sigebɛ ye ma, ye ye ka n'e na kayan yira sɔɔn sii ma ga.
41003013	Wɔn timi Yezu ɔɔn ba tolalo boo ma. A mako mane ti wiinye kma hɔn, a ɔɔn wɔnwɔ wiri, ye ɔɔn naa a brɛ.
41003014	A mane sma funpla dɛ́gɛ ye hɔn, ɔn wɔnwɔ togo dɛ da fanɛsma. A wɔnwɔ dɛ́gɛ wiin fa to ye wɔɔ kɔ lege, a n'e fanɛ ye ne yaa ne fanɛdia yira.
41003015	A sebe pere ye ma ye ne zini laga n'e wa sma hɔn.
41003016	A wiinye sma funpla dɛ́gɛ, bo ye toga: Bo Simɔn, Yezu mane wiin togo dɛ da Piyɛre,
41003017	bo Zebede nɔmanɛ sma pla Zake kɔ ye puu Zan, Yezu mane wɔnwɔ toga dɛ da Bowanɛzɛse, wɔn kɔrɔ wuropɛlɛlo.
41003018	Bo Andre, bo Filipu, bo Baretelemi, bo Matiye, bo Toma, bo Alife nɔ Zake, bo Tade, bo ma Simɔn wiin mane sma magabɛ Ɔrɔmukma ta fanganma ma.
41003019	Bo ma Zuda Isikariyɔte wiin ɔɔn mane Yezu ka sma sra hɔn.
41003020	Wɔn timi Yezu bere yaa kɔ kɔɔn hɔn. Zamɛ bere naa ye nɛmɛ kwɛ yɛ mɛ fɔn Yezu kɔ y'a kalanɔmanɛ ma sbɛ zɔn gun yɛrɛ ga.
41003021	Yezu ta kma naa wɔnna bɛreda mɔɔ wiin sangan ma, ɔn tuma sogo bii, ɔn yaa a figɛ na bare ye mane kwa, y'a wɔɔn tuma.
41003022	Tɛn na kma wiinye ɔɔn mane tuma Zeruzalɛmu ɔn naa, wɔnwɔ mane kwa: «Zini wɔnnate Bɛlezebule ɔɔn ti kɔ lege.» Ye na bɔɔ ne kwa, y'awe zini wɔnnate we baraka hɔn a zini laga n'e wa sma hɔn.
41003023	Yezu n'e wiri ɔn dakalo boo yira ye ma ɔn da: «Nɛ na Sitanɛ sbɛ n'e yɛrɛ laga?
41003024	Giamana ɔɔn sodini ɔn tuma ye nɛmɛ na, wɔnna giamana we na yaga.
41003025	Wiinye kɔnkma ɔɔn tuma ye nɛmɛ na, wɔnna kɔɔn ha sbɛ ne fɔrɔ ga.
41003026	Awale, Sitanɛ ɔɔn tuma ye yɛrɛ na, a ta giamana ɔɔn sodini, a ta sebe sbɛ ne zin gun ga, nka a yaga ɔɔn.
41003027	Sɔɔn sii ha sbɛ ne kɔ sɔɔn na kɛnɛ yi ta kɔɔn hɔn, ɔn n'a soro hɔn frɛ kimi ga, fɔn a ɔɔn pia wɔnna sɔɔn we pɛrɛ dɛn. A ɔɔn n'a pɛrɛ, a sbɛ n'a ta kɔnfrɛ pepe kimi.
41003028	Ma ye yira ka ma tian na da sma wiinye kakiɛ ta kɔ ye wiinye bɛredayaga yira, Wuro sbɛ ne wɔnwɔ pepe yafa ye ma.
41003029	Nka wiin te ɔɔn Wuro ta Ni togo yaga, wɔnna te ha na yafa gun ga. A ta kakiɛ na wɔɔ a ma fɔn melemele na.»
41003030	Yezu mane wɔn yira bare ye mane kwa, ye zini ti kɔ lege.
41003031	Yezu sie kɔ a na plala mane naa taa sire ɔn sɔɔn fanɛ, y'a yaa n'a wiri.
41003032	Sma na yaan ye mane tangan a kiege ma ne mɔɔ a ta. Ye ɔɔn naa da a ma: «Sege rɛ, be sie kɔ be na plala taa sire. Ye ti ne be kia.»
41003033	Yezu ɔɔn da ye ma: «Kɔkma ɔɔn mɛ sie kɔ mɛ na plala?»
41003034	Wɔn timi a ye kiegematangansma segesege ɔn da: «Wiinye kma ɔɔn ti bɛɛ, wɔnwɔ ɔɔn mɛ sie kɔ mɛ na plala.
41003035	Wiin sɔɔn pepe ɔɔn Wuro dungo ta, wɔn ɔɔn mɛ puu kɔ n'a ligeya kɔ ne sie.»
41004001	Yezu mane bere ne sma kala Galileparogwaga do ma yɛ mɛ, zamɛ na yaan ye ɔɔn naa kwɛ a brɛ, a ɔɔn kɔ tangan koro boo hɔn. Wɔnna koro we mane ti zu ma, zamɛ pepe mane taa sire zu do ma.
41004002	A man'e kala kɔ da na yaan ye dakala hɔn. A mane kwa ye ma:
41004003	«Tugota boo mane sa yaa tugodo hɔn.
41004004	A mane ti drɛ hɔn, tugofrɛnɔmanɛ bɔɔ ɔɔn bɛrɛ sogo do ma, yala ɔɔn naa wɔnwɔ bra.
41004005	Ye na bɔɔ mane bɛrɛ mege hɔn, vere na yaan yi ti wiin wɛɛn ga. Wɔnwɔ mane faga sale bare vere na yaan yi mane ti yeyɛ ga.
41004006	Sin na toba wiin sangan ma, ye ɔɔn kwiɛ bare ye sile ha mane kɔ dɛrɛ ga.
41004007	Ye na bɔɔ mane bɛrɛ kile hɔn, wɔnwɔ n'e tu, ye ma vɔrɔ ga.
41004008	Yewɔ tugofrɛnɔmanɛ wɔ na bɔɔ mane bɛrɛ lagakɔnfɔrɔ ma. Wɔnwɔ ɔɔn faga ɔn nɔmanɛ vɔrɔ. Bɔɔ ye kiofun, bɔɔ ye kiesaa, bɔɔ ye zɔlo (100).»
41004009	Wɔn timi a ɔɔn da ye ma: «Tra ne ti wiin te ta, wɔn mɔɔ.»
41004010	Yezu ye sabɛ zamɛ na wiin sangan ma, a tikwɛre kɔ a ta kalanɔmanɛ funpla n'a toga wɔnna dakalo we kɔrɔ na.
41004011	A ɔɔn da ye ma, ye Wuro ta kolo na tɔɔ na bunu yira yewɔ ɔɔn ma. Ye nka da pepe yira bɔ smasɛrɛ ma dakala hɔn.
41004012	Wiin fa to ye ne sege fɔrɔna, nka ye ka ne zɛ ga. Ye ne mɔɔ fɔrɔna, nka ye ka ne wɔnna bɛreda kɔrɔ tɔɔ ga. Bare ye n'e tɔɔ, ye na ye zin bere Wuro ma, wiin fa to a yafa ye ma.
41004013	Wɔn timi Yezu n'e toga ɔn da: «Ka wɔnna dakalo we kɔrɔ tɔɔ ga ra? Nɛ na ka na tɛ ɔn bɔ dakalasɛrɛ kɔrɔ tɔɔ?
41004014	Tugota Wuro domada na yirata.
41004015	Bɔɔ sma tɛ wɔkara sogodomalɔ, tugofrɛ bɛrɛ wiin wɛɛn. Wɔnna sma wɔnna domada wɔ mɔɔ wiin sangan ma, wɔnna nɔɔ tala hɔn Sitanɛ naa wɔnna domada wɔ wa ye kɔrɔ hɔn.
41004016	Yee mɛ, bɔɔ sma ti wɔkara mege na lɔ. Wɔnwɔ wɔnna domada wɔ mɔɔ ɔn n'e foga sale kɔ nihɔndiaro.
41004017	Nka sile ha ti ye ta ga. Ye ye foga wagati zɔgɔ yee dama. Ninabannɔ ɔɔn n'e gun wiin sangan ma, wɛlɛ sma ɔɔn dɔɔ ye ma n'e yannɛ wɔnna domada wɔ ye na, ye wɔnna domada wɔ dra nɔɔ tala hɔn.
41004018	Kilɛ wɔ tɛ wɔkara bɔɔ sma, ye wɔnna domada wɔ mɔɔ.
41004019	Nka diniyan hɔn da na ninabannɔ kɔ naforo wiin ɔɔn sɔɔn firebɛ kɔ frɛzɛ na wu pi wɔnna domada wɔ ma, ye ma vɔrɔ ga.
41004020	Lagakɔn na fɔrɔ yi tɛ wɔkara bɔɔ sma. Wɔnwɔ wɔnna domada wɔ mɔɔ n'e foga, ye vɔrɔ. Boo ye ne kiofun, boo ye ne kiesaa, boo ye ne zɔlo (100).»
41004021	Wɔn timi Yezu ye bere da ye ma yɛ mɛ: «Sɔɔn fintina mulu n'a tigɛ su wee wɛlɛ sianfrɛ wee ga. Fintinadɛfa ma ye tɛ n'a dɛ.
41004022	Wiin fa pepe ɔɔn ti dɔndo hɔn, wɔn na dɔre kini na. Wiinye da pepe ɔɔn bunu na da, wɔnwɔ ne na yira kini na mɛ.
41004023	Damɔtra ti wiinye kma ta, wɔnwɔ mɔɔ fɔrɔna.»
41004024	Yezu ye bere da ye ma yɛ mɛ: «Ka ka yɛrɛ kɔrɔse k'a mɔda na. Ka yirabɛ bɔ sɛrɛ ma kɔ wiinye frɛyirabɛfa, wɔn ma Wuro na yirabɛ ka ka mɛ.
41004025	Bare fa ti wiin te ta, boo na pere kwɛ wɔnna te yi ma. Nka foyi ti wiin te ta ga, hali wiin zɔgɔ ɔɔn ti a ta, wɔn na tɔɔ a ta.»
41004026	Yezu ye bere da ye ma yɛ mɛ: «Wuro ta kolo hɔn da sa wiin fa ta, bo wɔn: Sɔɔn boo yaa y'a lɔ tugo.
41004027	Wɔn timi a ne sian ne yin ne tuma kɔɔ pepe ma kikima. Wɔnna tugofrɛ wɔ faga wiin nɛ, ne pra wiin nɛ, a wɔn nɔma tɔɔ ga.
41004028	Lɔ tugofrɛ wɔ fagabɛ dɛn. Ye die pia ne sa dɛn, wɔn timi ye naa sɛlɛ ɔn sbɛ naa nɔmanɛ vɔrɔ.
41004029	Ye ɔɔn pra wiin sangan ma suu, sɔɔn tuma naa ye kiɛn na bare sɔnfrɛkiɛnsangan wiri.»
41004030	Yezu ye bere da yɛ mɛ: «Wɔnnɔ ke sbɛ ne Wuro ta kolo hɔn da yirabɛ kɔ ɔɔn? Wee dakalo ke na ɔɔn yira basiɛ?
41004031	Wuro ta kolo hɔn da sa mutaradenɔ ta, ye wiin tugo. Awe ɔɔn diniyan hɔn tugofrɛ pepe hɔn dɛgɛ yi.
41004032	Nka a ɔɔn faga wiin sangan ma, a tɛ sɔ pepe hɔn yire yi na. A kala na yeye ye ta fɔn yala ne sbɛ n'e siɛn tɔgɔ ye ma.»
41004033	Yee Yezu mane sma pepe kala kɔ dakala wɔkara bo be o. A na mɔsma mane sbɛ ne wiinye kɔrɔ tɔɔ, wɔnwɔ a mane tɛ ne ɔɔn yira ye ma.
41004034	A mane bɛre ye ta yee, a ma tɛ dakala hɔn ga. Nka a ɔɔn ne ti ye sana wiin sangan ma kɔ y'a kalanɔmanɛ a ne wɔnna dakala wɔ pepe kɔrɔ yira wɔnwɔ ma.
41004035	Wɔnna kɔɔ tala we na lii ma, Yezu ɔɔn da y'a kalanɔmanɛ ma, ye ye tɛ ye zu kwire.
41004036	Ye tɛ yee, ye ɔɔn tuma zamɛ to. A ta kalanɔmanɛ man'a bii y'a koro hɔn. Bɔɔ kɔre mane ti ye kiege ma mɛ.
41004037	Ye da ye tɔɔ, panganye bɔɔ ɔɔn tuma fɔn koro we ne paga zu na sin.
41004038	Yezu mane sian koro we na timi piri ma ne yin, a wɔɔn ne dɛ piti ma. Wɔn tɛ a ta kalanɔmanɛ ɔɔn n'a winni ɔn d'a ma: «Ke na te, bo ke ti ne siri wa. Be mako ti wɔn hɔn ga ra?»
41004039	Yezu naa winni, ɔn gwangwana pangan wɔ kɔ zu we ma ɔn da: «Ka bɔɔ. Be yinnamalɔ.» Wɔn tɛ pangan ɔɔn taa, bii hɔn ɔɔn kuna.
41004040	Wɔn timi Yezu ɔɔn da y'a kalanɔmanɛ wɔ ma: «Wɔnnɔ na ka kwan? Yɔnmabe ti ka hɔn dɛn ga kɛ?»
41004041	Nka kuun na yire yi man'e foga, ye ne kwa ye nɛmɛ ma, ye bo sɔɔn be wɔn kɔ te fɔn pangan kɔ zu ne mɔɔ a ta?
41005001	Wɔn timi ye yaa wiri Galileparogwagakwiri ma, Gerasakma ta giamana hɔn.
41005002	Yezu sa wɛ timi koro hɔn, wɔnna nɔɔ tala hɔn sɔɔn boo sa sɔnsitrado hɔn, ɔn tɔngɔn n'a tɛn. Ziniyɔ mane ti kɔ lege.
41005003	Wɔnna sɔɔn we mane wɔɔ sɔnsitrado ɔɔn hɔn.
41005004	Sɔɔn sii ha mane sbɛ n'a foga n'a pɛrɛ, hali kɔ bala na zɔgɔre ga. Kanyinnayan na ye man'a kaɛn pɛrɛ kɔ bala na zɔgɔre nka a mane wɔnna zɔgɔre wɔ yaga. Sɔɔn sii ha mane sbɛ n'a foga ga.
41005005	Sin kwɛ wuru ma, sɔnsitrado hɔn kɔ tola ma a mane yara. A mane sɔngɔ n'e yɛrɛ maba kɔ dɔge.
41005006	A naa Yezu za dɛrɛdo hɔn wiin sangan ma, ɔn tɔngɔn yaa yoloko a wee ne sɔngɔ fɔrɔna ne kwa: «Vɔwuro nɔ Yezu, wɔnnɔ be wɔn kia ne ta? Ma be mɛ Wuro ye na, ka ne yannɛ ga.»
41005008	Sɔɔn we mane wɔnna bɛreda wɔ yira bare Yezu mane da zini we ma, y'a sa ye wa a hɔn.
41005009	Yezu mane sɔɔn we toga da: «Nɛ ye be togo wiri?» A ɔɔn da, ye ye ye togo wiri da Zamɛ na yaan ye bare yiwɔ yaan.
41005010	A mane Yezu mɛ fɔrɔna, y'a ka ye laga ye wa wɔnna wola wɔ hɔn ga.
41005011	Tɛgɛkuru bɔɔ mane sɔgɔ nɛmɛ tolo kiege ma.
41005012	Zini wɔ ɔɔn Yezu mɛ da, y'a tɛ ye yaa kɔ wɔnna tɛgɛ wɔ hɔn.
41005013	Yezu ɔɔn dian. Wɔnna nɔɔ tala hɔn zini wɔ ɔɔn sa sɔɔn we hɔn, ɔn yaa kɔ tɛgɛ wɔ hɔn. Tɛgɛ wɔ mane tɛgɛ nɔma sana pla (2,000) nɛmɛ wa. Wɔnna nɔɔ tala hɔn ye pepe ɔɔn tuma tolo we ma ɔn yiri yaa kɔ parogwaga we hɔn ɔn siri.
41005014	Tɛgɛ wɔ na nɛsma ɔɔn tɔngɔn yaa wɔnna da wɔ yira kuru kɔrɔ hɔn kɔ lagakma ma. Sma ɔɔn sa, ye ye yaa wɔnna da wɔ nɔma sege.
41005015	Ye yaa wiri Yezu brɛ ɔn wɔnna zinifigɛta we na tangan yi za, zini na yaan ye mane ti awe wiin hɔn, zogo ne ti a mogo hɔn, a yinnama ne lɔ, kuun ɔɔn n'e foga.
41005016	Wiinye da ɔɔn mane tɛ wɔnna zinifigɛta we kɔ wɔnna tɛgɛ wɔ na, ye na zɛsma man'e yira ye ma.
41005017	Wɔn tɛ ye ɔɔn mane dutigɛ ne Yezu mɛ, y'a sa ye wa y'a giamana hɔn.
41005018	Yezu mane ti kɔ hɔn koro hɔn, wɔnna zinifigɛta we n'a mɛ, ye ye kia yaa kɔ lege.
41005019	Yezu ma dian ga, nka a da a ma, y'a bige ye brɛ. Ye Matigi makare a ma wiin nɛ ɔn wiinye kabakoda ta a ma, y'a yaa wɔnwɔ pepe yira y'a kma ma.
41005020	Yezu wiinye kabakoda ta wɔnna sɔɔn we ma, a ɔɔn yaa kire fun na wola hɔn ɔn yaa n'e yira wɛɛn. Wɔnna da wɔ na mɔsma pepe mane kabakoya fɔrɔna.
41005021	Yezu ye bere naa kɔ koro hɔn, ɔn bere zu kwire yɛ. Zamɛ mane naa kwɛ zudo ma ɔn n'a kori.
41005022	Ziwifu ta Kalakɔn wɔnnate boo mane naa, ye n'a togo wiri Zayirusi.
41005023	A naa Yezu za wiin sangan ma, ɔn yoloko a wee, ɔn n'a mɛ fɔrɔna da: «N'a nɛmɛdalo tɛ siri na. Ma be mɛ da be naa be sra dɛ a ma wiin fa to a kɛnɛ ɔn wɔɔ ni na.»
41005024	Yezu mane kwɛ ne yaa kɔ lege, zamɛ na yaan ye ne dɔɔ a ma n'a yɛnyɛn.
41005025	Ya boo mane tiye, wiin ɔɔn mane yannɛ y'a landa ta dɔgɔ funpla yɔ.
41005026	A mane yannɛ fɔrɔna, sutɛsma na yaan ye n'a ta gwana pepe wɛ mɛ. A mane nɔgɔya ga, nka ne moro ne yaa.
41005027	A naa Yezu ta da mɔɔ, ɔn kɔ zamɛ woro hɔn Yezu timi ɔn le a ta zogo ma.
41005028	A mane giati ne kwa, ye ye ɔɔn sbɛ le a ta zogo ma dama, ye ye na kɛnɛ.
41005029	Wɔnna nɔɔ tala hɔn, a ta yàrabu ɔɔn taa. A mane tɔɔ da ye kɛnɛ.
41005030	Wɔnna nɔɔ hɔn mɛ, Yezu ɔɔn n'e nɔma tɔɔ ye yɛrɛ ma, ye sebe boo sa ye hɔn. A ɔɔn taa zamɛ woro hɔn, ɔn toga, ye kɔ te ɔɔn le y'a zogo ma?
41005031	A ta kalanɔmanɛ ɔɔn d'a ma: «Be zamɛ za, ye ne be kori ne be yɛnyɛn, be bere ne toga mɛ, ye kɔ te ɔɔn le be ma?»
41005032	Nka Yezu mane sege ye kiege ma wiin fa to a wɔnna da wɔ na tɛta za.
41005033	Ya we mane kwan ne sma. Wiinye da ɔɔn tɛ a na, a mane wɔn tɔɔ. A naa zii yoloko Yezu wee ɔn n'e pepe yira ne kìni a ma.
41005034	Yezu ɔɔn d'a ma: «Yaa siara hɔn ne nɔ. Bia yɔnmabe ɔɔn be kɛnɛbɛ, be ɔɔn tɛ be wɔɔ kɛnɛya hɔn.»
41005035	Yezu mane ti wɔnna bɛreda wɔ hɔn yɛ, sma bɔɔ ɔɔn tuma Ziwifu ta Kalakɔn wɔnnate we brɛ, ɔn naa d'a ma: «Be nɔ siri wɛ. Wɔnnɔ na be ke na te yannɛ yɛ?»
41005036	Nka Yezu dian wɔnkiɛ ye ta bɛreda hɔn ga. A da Zayirusi ma: «Ka kwan ga, yɔnmabe ka be yɛrɛ hɔn yee dama.»
41005037	A mane dian sɔɔn sii kwɛ yaa kɔ ye nɛmɛ ga, fɔn Piyɛre kɔ Zake kɔ Zake puu Zan.
41005038	Ye yaa wiri Kalakɔn wɔnnate brɛ wiin sangan ma, Yezu ɔɔn zamɛ za yeyɛ, ye ne sɔngɔ ne mɔgɔ ne paro.
41005039	A ɔɔn kɔ kɔɔn hɔn, ɔn da ye ma: «Wɔnnɔ na ka mɔgɔ yee ne sɔngɔ yire yee? Nimisalo we ha siri ga, a yin.»
41005040	Sma man'a zi. A n'e pepe sabɛ sire, ɔn nɔ we tɔn kɔ a sie kɔ y'a kalanɔmanɛ sma saa foga ɔn kɔ kɔ lɔgɔ nɔ we siando hɔn.
41005041	A nɔ we foga a soro ma, ɔn d'a ma: «Talita kumi.» Wɔn kɔrɔ: «Dalalo, ma ye yira be ma, tuma.»
41005042	Wɔnna nɔɔ tala hɔn, nimisalo we ɔɔn tuma ne yara. A sii mane dɔgɔ funpla. Sma wɔn za, ɔn kabakoya fɔrɔna.
41005043	Nka Yezu n'e yira n'e sigebɛ ye ma, ye ye ka tɛ sɔɔn sii da ye wɔnna da wɔ yɔnnɔ tɔɔ ga. Wɔn timi a ɔɔn da, ye ye zɔnfa pere a ma a zɔn.
41006001	Yezu naa tuma wɛɛn, a mane pra wiin kuru hɔn, a ɔɔn yaa wɛɛn. A ta kalanɔmanɛ mane kwɛ yaa kɔ lege.
41006002	Tangantun kɔɔ ma, a mane kɔ Ziwifu ta Kalakɔn hɔn, ɔn dutigɛ ne sma kala. Sma na yaan ye wiinye man'a domada mɔɔ, wɔnwɔ mane kaba fɔrɔna ne kwa: «Wee a bo tɔɔ be gun yo? Bo kakiriprabe wiin ɔɔn ti a hɔn, ɔɔn yo? Nɛ a tɛ ɔn ne bɔ kabakoda ta?
41006003	A Mari nɔ, sɔsɛta ga ra? A na plala Zake kɔ Zose kɔ Zude kɔ Simɔn ga ra? A ta ligeyàra ti kɔ ke nɛmɛ bɛɛ ga ra?» Yee ye ta giatɛ mane sɔɔ ye ma, ye ma sbɛ yɔɔn a ma ga.
41006004	Wɔn ɔɔn tɛ Yezu ɔɔn da ye ma: «Wuro ta daberebɛta yirebe gun bii pepe hɔn nka a dɛgɛbɛbe ɔɔn gun ye yɛrɛ ta kuru hɔn kɔ ye sienɔmanɛ kɔ y'a kɔnkma yɔ.»
41006005	Wɔn ɔɔn tɛ Yezu ma sbɛ kabakoda sii ta yeyɛ ɔn yalo bɔ ma ga. A man'e sra dɛ komatogaparere bɔɔ ɔɔn ma n'e kɛnɛbɛ.
41006006	Yɔnmabe ta tɛ ɔɔn mane ti ye hɔn ga, wɔn mane Yezu ta a ɔɔn kaba. Wɔn timi Yezu ɔɔn yaa sma kala ye kiɛgɛmakire pepe hɔn.
41006007	A mane y'a kalanɔmanɛ sma funpla wiri n'e fanɛ sma pla pla, ɔn fangan pere ye ma, ye ne sbɛ zini ta.
41006008	A mane da ye ma: «Ka ka foyi bii ga, fɔn gwangan dama. Ka ka sogomazɔnfa wɛlɛ kireyaporo bii ga. Ka ka gwana bii ga.
41006009	Ka kanɛgɛ ka nka ka ka zoga nɔma pla pla bii ga.»
41006010	A da ye ma mɛ, ye ye ɔɔn yaa wiri wiin kuru hɔn pepe, ye ye ɔɔn wiin kɔɔn pere ye ma, ye ye wɔɔ wɔnna kɔɔn we hɔn fɔn yaa ye beresangan wiri.
41006011	Ye wiin wɛɛn kma ɔɔn ma dian n'e foga ga, wɛlɛ ɔn ma dian mɔɔ ye ta ga, ye ye ɔɔn ne sa yeyɛ wiin sangan ma, ye ye y'a kanɛgɛ na tulu kwangwaga ye ma. Ye wɔn na tɛ ye na siɛrɛ na.
41006012	Kalanɔmanɛ wɔ mane yaa fanɛdia yira, ye sma ye zugo katra ɔn saa y'a kakiɛ na.
41006013	Ye mane zini na yaan ye laga n'e wa sma hɔn, ɔn yìn tin komatogaparere na yaan ye ma n'e kɛnɛbɛ.
41006014	Fanganma Herode naa Yezu ta da mɔɔ, bare a togo mane sa bii pepe hɔn. Bɔɔ sma ne kwa, ye batizeta Zan ɔɔn winni sa sara yɔ. Ye wɔn ɔɔn tɛ a ɔɔn ne sbɛ ne bɔ kabakoda bɛ ta.
41006015	Bɔɔ ne kwa, y'a Eli. Bɔɔ ne kwa, y'a tala kɔ Wuro ta daberebɛre wiinye ɔɔn mane pia ne tiye gwerena.
41006016	Herode naa wɔn mɔɔ wiin sangan ma, ɔn da: «Mɛ wiin Zan we wɔɔn sɔɔ, a wɔn. A winni sa sara yɔ.»
41006017	Tian na, Herode yɛrɛ ɔɔn mane fanɛ yaa yira, ye ye Zan foga n'a pɛrɛ n'a ka kaso hɔn. Herode mane wɔn ta Herodiyade ye na. Wɔnna Herodiyade we man'a na plalo Filipu ta ya, a ɔɔn n'a yɔn.
41006018	Zan mane da Herode ma, y'a ha daga ye na plalo ta ya yɔn ga.
41006019	Herodiyade woro mane ba Zan ta fɔrɔna. A mane kia n'a yɛɛ nka a mane sbɛ n'e ta ga Herode na kuun na.
41006020	Herode mane kwan Zan na bare a mane tɔɔ d'a sɔntele ne sɔɔn na kìni yi. A mane kwan a na fɔrɔna. Herode tɛ ne mɔɔ Zan ta wiin sangan ma, a kakiri ne yanganmu fɔrɔna nka a domada ta mɔɔ mane tɛ ne dia a ma.
41006021	Nka Herode vɔrɔkɔ na fɛti naa wiri, a ɔɔn zɔnfrɛtɛ y'a smayeye kɔ y'a kunkwinini na zɛngɛnkma kɔ Galilekma na smayeye ma, wɔn ɔɔn tɛ dɛndɛnmada na fɔrɔ ye na Herodiyade ta.
41006022	Herodiyade ta nɛmɛdalo mane kɔ yaa nimi sma wɔ brɛ. Wɔn dia Herode kɔ y'a wirisma ma. Wɔn tɛ Herode ɔɔn da dalo we ma, y'a kia wiin fa pepe na, y'a wɔn yira ye ma, ye na n'a pere a ma.
41006023	A man'e do sɔɔ a ma ɔn da: «Ma ne sun ɔn da be ɔɔn wiin fa pepe mɛ ne ta, ma na n'a pere be ma, hali a ma n'a giamana na sodinikobi.»
41006024	Dalo we ɔɔn sa yaa ye sie toga, ye wɔnnɔ ye daga ɔɔn mɛ? A ɔɔn d'a ma, ye batizeta Zan wɔntulu.
41006025	Wɔnna nɔɔ tala hɔn dalo we ye bere sale yaa fanganma brɛ ɔn yaa d'a ma, y'a batizeta Zan wɔntulu ka tasa hɔn, ɔn n'a pere ye ma basiɛ yɛ o.
41006026	Fanganma nina mane ban fɔrɔna nka a ma sbɛ maga a ma ga bare a man'e sun ye na y'a wirisma yɔnnɔ na.
41006027	Wɔnna nɔɔ tala hɔn a ɔɔn kunkwinita sɔnnala boo fanɛ, y'a yaa batizeta Zan wɔɔn sɔɔ naa kɔ lege. Kunkwinita we ɔɔn sa yaa kaso hɔn, ɔn yaa Zan wɔntulu sɔɔ.
41006028	Wɔn timi a naa kɔ wɔntulu we tasa hɔn, ɔn n'a pere dalo we ma, wɔn ɔɔn yaa n'a pere ye sie ma.
41006029	Zan ta kalanɔmanɛ naa wɔn mɔɔ wiin sangan ma, ɔn yaa n'a na soro bii n'a sitra.
41006030	Fanɛsma wɔ wiinye da ta kɔ ye sma kala wiin nɛ, ye man'e bere naa wɔn pepe yira Yezu ma.
41006031	Nasma kɔ yasma mane yaan fɔn Yezu kɔ y'a kalanɔmanɛ ma zɔnwagati gun ga. Wɔn ye na a da ye ma, ye ye tɛ ye yaa boo piri ma ye sana wiin fa to ye yaa makunabɛ zɔgɔ.
41006032	Ye ɔɔn kɔ koro boo hɔn, ɔn yaa boo piri boo ma ye sana, wiin wɛɛn ɔɔn mane tɛ kibɛkolo na.
41006033	Nka sma na yaan ye man'e na yaa yi za n'e dɛ́gɛ tɔɔ. Kirekma pepe ɔɔn sa ye kaɛn ma ɔn tɔngɔn yaa pia wiri Yezu kɔ y'a kalanɔmanɛ ma.
41006034	Yezu naa sa koro hɔn wiin sangan ma, ɔn zamɛ na yaan ye za. Ye na makare n'a foga. Ye mane tɛ wɔkara gware, nɛta ti wiinye na ga. A ɔɔn dutigɛ n'e kala kɔ da na yaan ye.
41006035	Sin do mane tɛ bɛrɛ na wiin sangan ma, Yezu ta kalanɔmanɛ ɔɔn ye dɔbɛ a na ɔn d'a ma, ye sin tini, ye fa ha ti ye tido hɔn ga.
41006036	Y'a sma to ye yaa kiegemakire hɔn kɔ lagakma brɛ zɔnfrɛkia na.
41006037	Yezu ɔɔn da ye ma: «Ki yɛrɛ zɔnfa pere ye ma.» Ye ɔɔn d'a ma: «Be kia mɛ́ yaa sana fun na buro tɛrɛ n'e pere ye ma ra?»
41006038	Yezu ɔɔn n'e toga, ye buro nɔma yɛrɛ ɔɔn ti ye ta? Ye ɔɔn yaa n'e sege. Ye yaa n'e sege wiin sangan ma, ɔn da ye buro nɔma koo kɔ zɛ nɔma pla ɔɔn ti ye ta.
41006039	Wɔn timi Yezu ɔɔn da ye ma, ye ye zamɛ tanganbɛ kurumakuruma sɔgɔ ma.
41006040	Ye n'e tanganbɛ sma zɔlo (100) zɔlo kɔ sma kieplafun fun.
41006041	Wɔn timi Yezu ɔɔn wɔnna buro nɔma koo kɔ zɛ nɔma pla wɔ bii ɔn ye zin duro, ɔn baraka yira Wuro ma. A wɔnna buro yɔyɔ n'e pere y'a kalanɔmanɛ ma wiin fa to ye yaa n'e dini sma wɔ ma. A mane zɛ nɔma pla wɔ dini ye pepe ma mɛ.
41006042	Ye pepe ɔɔn zɔn ɔn yingin.
41006043	Burosɛrɛ kɔ zɛsɛrɛ wiinye ɔɔn wɔɔ yɛ, kalanɔmanɛ wɔnwɔ kwɛ, ye ɔɔn tɛ kotala yinna funpla.
41006044	Wɔnna buro na zɔnsma mane nimisini sma sana koo (5,000).
41006045	Wɔnna sangan ma Yezu y'a kalanɔmanɛ kɔbɛ koro hɔn wiin fa to ye ne zu kwire ne yaa ye zin Bɛtesayida brɛ piri ma, sanɛ a yɛrɛ ne zamɛ to ye bige.
41006046	A ye to ye ɔɔn yaa. Ye yaa wɛ timi ma, a ɔɔn ba yaa Wuro mɛ tolalo boo ma.
41006047	Wuru naa ba wiin sangan ma, koro ɔɔn wiri zu woro hɔn. Yezu sɔnnala mane ti sire zudo ma.
41006048	A n'a za da y'a kalanɔmanɛ yannɛ zu ta bare pangan mane wirɛ n'e tɛn. Kɔkiɛdo ma Yezu ɔɔn ba zu ma ne yaa y'a kalanɔmanɛ brɛ. A mane ti ne vetra ye na.
41006049	Nka y'a za zu ma wiin sangan ma, ye n'a giati d'a boo sɔɔn yɔɔ. Wɔn tɛ ye ɔɔn dutigɛ ne sɔngɔ
41006050	bare ye pepe yɔnnɔ mane ti a na. Ye mane kwan fɔn ne sma kuun ta. Wɔnna nɔɔ tala hɔn Yezu ɔɔn bɛre ye ta ɔn da: «Ka ka wora sige, a mɛ. Ka ka kwan ga.»
41006051	Wɔn timi a ɔɔn kɔ tangan kɔ lɔgɔ koro we hɔn. Pangan wɔ mane taa. A ta kalanɔmanɛ ɔɔn kaba fɔrɔna.
41006052	Bare wiinye kabakoda ɔɔn mane tɛ buro ta da na, ye kakiri mane dɛgɛ wɔn kɔrɔ ta tɔɔ na.
41006053	Yezu kɔ y'a kalanɔmanɛ zu kwire ɔn wiri lɔ ma Zenezarɛti na wola hɔn, ɔn y'a koro pɛrɛ wɛɛn.
41006054	Ye sa wɛ timi koro hɔn, wɔnna nɔɔ tala hɔn sma ɔɔn Yezu dɛ́gɛ tɔɔ.
41006055	Ye mane wɔnna wola wɔ pepe yara. Sma naa mɔɔ ye da Yezu ti wɔnna wɛɛn we, ye ɔɔn komatogaparere bii ye ta sianfrɛ ma, ne yaa kɔ lɔgɔ a brɛ.
41006056	Yezu mane yaa wiin wɛɛn pepe, kiregwagegwage hɔn kɔ kireslala hɔn kɔ lagakma brɛ, sma mane naa kɔ komatogaparere n'e tige wisoga hɔn, ne Yezu mɛ, y'a tɛ ye le a ta zogo danɔ ma dama. Wiinye kma ɔɔn mane le a ma, wɔnwɔ pepe mane kɛnɛ.
41007001	Fariziyɛn kɔ Tɛn na kma bɔɔ mane tuma Zeruzalɛmu ɔn naa ye nɛmɛ kwɛ Yezu brɛ.
41007002	Ye man'a za d'a ta kalanɔmanɛ zɔn kɔ ye sra na dɔɔn ye. Wɔn kɔrɔ ye ha ye sra waa wɔkara Ziwifu ta landa yiranɔn na ga.
41007003	Fariziyɛn kɔ Ziwifu ha mane zɔn ma ye sra waa fɔrɔna dɛn ye bɛma ta landa yiranɔn na ga.
41007004	Ye ɔɔn tuma tun hɔn, ye min dɛn ɔn sbɛ zɔn. Ye mane landazɛ na yaan ye ta wɔkara ye y'a mɛnɛfrɛ waa wiin nɛ kɔ sia kɔ zɔlɔ.
41007005	Fariziyɛn kɔ Tɛn na kma ɔɔn Yezu toga, ye wɔnnɔ na a ta kalanɔmanɛ ha dian ne gwerekma ta landada ta ga nka ye zɔn kɔ ye sra na dɔɔn ye.
41007006	Yezu ɔɔn da ye ma: «Izayi wiinye fanɛ yira ki daplabɛresma ye na, wɔn kayan fɔrɔna. A man'a sɛbɛ ɔn da, ye Wuro da, ye bɔ sma bɛ yi yirebɛ kɔ ye do dama. Nka ye ta giatɛ brɛ dɛrɛ ye na fɔrɔna.
41007007	Ye ye mɛ yirebɛ wiin nɛ, ye wɔn zanada. Ye ye sma kala kɔ sma ta da ɔn n'e ta wɔkara y'a fanɛ.»
41007008	Wɔn tɛ Yezu ɔɔn da ye ma: «Ka Wuro ta fanɛ to yɛ ɔn ne sma ta landa ɔɔn ta.»
41007009	Wɔn timi Yezu ye bere da ye ma: «Tɛnɔn ti ka ta ɔn maga Wuro ta fanɛ na wiin fa to ka ka tamɛ ta landa ta.
41007010	Moyizi da, ye be be tɔn kɔ be sie yirebɛ. Ye wiin te ɔɔn bɛredayaga yira ye tɔn kɔ ye sie ma, ye wɔnna te daga yɛɛ.
41007011	Nka ki da, ye wiin te ɔɔn da ye tɔn wɛlɛ ye sie ma, ye ye sbɛ n'e diɛma kɔ y'a frɛ wiinye, ye wɔnwɔ Wuro ye,
41007012	ye wɔnna te ha daga ye tɔn wɛlɛ ye sie diɛma titiri ga.
41007013	Yee ka Wuro domada yaga kɔ k'a landa. Ka wɔn nɛmɛ na yaan ye ta dazɛ hɔn mɛ.»
41007014	Wɔn timi Yezu ɔɔn zamɛ wiri ɔn da ye ma: «Ka bɔ da bɛ mɔɔ n'e kɔrɔ tɔɔ.
41007015	Wiin fa pepe ɔɔn kɔ sɔɔn kɔrɔ hɔn, wɔnna fa sii ha sbɛ n'a na te yanganmu ga. Nka wiin fa ɔɔn sa sɔɔn kɔrɔ hɔn, wɔn ɔɔn n'a na te yanganmu. [
41007016	Turu ti wiin te ta mɔɔ na, wɔnna te daga mɔɔ.]»
41007017	Yezu tuma zamɛ brɛ ɔn fɔnɔ kɔ kɔɔn hɔn wiin sangan ma, a ta kalanɔmanɛ n'a toga wɔnna dakalo we kɔrɔ na.
41007018	A ɔɔn da ye ma: «Ki mɛ, ka ha wɔn kɔrɔ tɔɔ ga ra? Ka tɔɔ da wiin fa ɔɔn kɔ sɔɔn kɔrɔ hɔn, wɔn ha sbɛ n'a yanganmu ga.
41007019	Wɔn kɔ a tulu hɔn, a ha kɔ a kɔrɔ hɔn ga. Wɔn timi a yaa n'a kwalamasa.» Yezu a dɔrɔ kɔ wɔnna bɛreda wɔ ɔn da sɔɔn sbɛ nɛ zɔnfrɛ pepe zɔn.
41007020	A da ye ma, ye wiin fa ɔɔn sa sɔɔn kɔrɔ hɔn, wɔn ɔɔn sɔɔn yanganmu.
41007021	Wiinye ɔɔn sa sɔɔn kɔrɔ hɔn, wɔn giatɛyaga wiin ɔɔn sɔɔn ka mamada hɔn kɔ panɔfa hɔn kɔ sɔnyɛ hɔn kɔ kakaladatɛ hɔn kɔ yinnanayanfa hɔn kɔ sɔnvini hɔn kɔ zugoyagafa hɔn kɔ smatogayaga hɔn kɔ yɛrɛyirebɛfa hɔn kɔ kakiriduru hɔn.
41007023	Wɔnna dayaga wɔ pepe sa sɔɔn kɔrɔ ɔɔn hɔn. Wɔnwɔ ɔɔn n'a yanganmu.
41007024	Wɔn timi Yezu naa tuma wɛɛn ɔn yaa Tiregiamana hɔn. A yaa kɔ kɔɔn boo hɔn. A ha mane kia sɔɔn sii tɔɔ da ye ti wɛɛn ga, nka a ha sbɛ ye dɔɔn ga.
41007025	Ya boo naa n'a ta da mɔɔ, zini mane ti kɔ a ta nɛmɛdalo. Wɔnna ya we ɔɔn naa zi yoloko a wee.
41007026	Awe ya we mane samoro. A vɔrɔ Fenisigiamana hɔn Sirigiamana hɔn. A mane Yezu mɛ, y'a zini laga n'a wa y'a nɛmɛdalo hɔn.
41007027	Nka Yezu d'a ma: «Tɛ nimisala zɔnyingin dɛn. Bare sɔɔn daga nimisala ta zɔnfa bii n'a dra gwegeli ma ga.»
41007028	Ya we ɔɔn d'a ma: «Mɛ na te, wɔn tian nka wiinye gwegeli ɔɔn ti zɔndo hɔn, wɔnwɔ nimisala ta zɔnfrɛbɛgɛbɛgɛ zɔn.»
41007029	Wɔn tɛ Yezu ɔɔn d'a ma, ye wɔnna bɛreda ye na, y'a ye bere bige ye brɛ. Ye zini we sa wɛ a nɔ hɔn.
41007030	A ye bere bige ye brɛ ɔn yaa ye nɔ za, a ne sian sianfa ma, zini mane sa a hɔn.
41007031	Yezu sa Tiregiamana hɔn, ɔn dɔɔ fɔnɔ kire fun brɛ ɔn yaa Galileparogwaga do ma.
41007032	Sma bɔɔ mane naa a brɛ kɔ dungura boo wiin ɔɔn mane bɛre ne gun siɛsiɛ ga, ɔn n'a mɛ y'a ye soro dɛ a ma.
41007033	Wɔn tɛ Yezu n'a foga a sana ɔn ye sabɛ kɔ le zamɛ na. A ye slanɔma ka a tra hɔn, ɔn dibɛzio ta n'e le a niɔn ma.
41007034	Wɔn timi a ye zin duro, ɔn yunnu fuun ɔn da sɔɔn we ma: «Efata.» Wɔn kɔrɔ «kibɛ.»
41007035	Wɔnna nɔɔ tala hɔn sɔɔn we tra ɔɔn kibɛ, a nɛpere ɔɔn firi, a ne bɛre ne gun pasaa.
41007036	Yezu n'a yira na sigebɛ ye pepe ma, ye ye ka da ye wɔnna da wɔ nɔma yira sɔɔn sii ma ga. Nka a a sigebɛ ye ma wiin nɛ pepe, hali kɔ wɔn, yee ye yaa wɔnna da wɔ yira tata kɔ lɔgɔ yɛ.
41007037	Sma mane kaba ye na fɔrɔna ne kwa: «A ta tɛda pepe fɔrɔ. A tɛ dungurɛ ne mɔɔ, boboe ne bɛre.»
41008001	Wɔnna sangan we ma, zamɛ mane kwɛ Yezu brɛ. Zɔnfa ha mane ti ye ta ga. Yezu ɔɔn y'a kalanɔmanɛ wiri ɔn da ye ma:
41008002	«Bɔ zamɛ bɛ na makare ti mɛ hɔn. Sma n'e yin saa mɛ brɛ bɛɛ, ye ha zɔnfa sii zɔn ga.
41008003	Ma ɔɔn n'e to da ye bige wu na, ye fangan na wɛ, ye na bɛrɛ sogo ma. Bare ye na yaan ye tuma fɔn dɛrɛdo hɔn.»
41008004	A ta kalanɔmanɛ n'a toga, ye wee ye na zɔnfa za ɔn bɔ sma bɛ pepe yinginbɛ bo kibɛkolo be hɔn?
41008005	Yezu ɔɔn da ye ma: «Buro nɔma yɛrɛ ɔɔn ti ka ta?» Ye ɔɔn d'a ma, ye buru nɔma kopra.
41008006	Wɔn ɔɔn tɛ Yezu ɔɔn yira zamɛ ma, ye ye tangan. A ɔɔn wɔnna buro nɔma kopra wɔ bii ɔn baraka yira Wuro ma n'e yɔyɔ n'e pere y'a kalanɔmanɛ ma, ye wɔnwɔ n'e dinidini zamɛ ma.
41008007	Zɛmɛngɛn zɔgɔ bɔɔ mane ti ye ta mɛ. Yezu ɔɔn baraka yira Wuro ma wɔnwɔ ye na ɔn da y'a kalanɔmanɛ ma, ye ye wɔnwɔ dini ye ma mɛ.
41008008	Ye pepe mane zɔn yingin. Kalanɔmanɛ ɔɔn kotala yinna kopra paga zɔnfrɛsɛrɛ wɔ na.
41008009	Wɔnna sma wɔ mane sma sana naa (4,000) nɛmɛ wa. Wɔn timi Yezu n'e to ye ɔɔn yaa.
41008010	Wɔnna nɔɔ tala hɔn a kɔ y'a kalanɔmanɛ ɔɔn kɔ koro hɔn, ɔn yaa Dalamanutagiamana hɔn.
41008011	Fariziyɛn mane yaa dakwiɛro tumabɛ kɔ Yezu ɔn d'a ma, y'a bɔɔ kabakoda ta n'e dɔrɔ ye ma wiinye ɔɔn tuma wuro hɔn. Ye mane wɔn yira wiin fa to y'a foga a domada hɔn.
41008012	Yezu ɔɔn yun yire ɔn da ye ma: «Wɔnnɔ na basiɛ kma kabakoda kia zɛ na? Tian na, m'a yira n'a dɔrɔ ka ma da kabakoda sii ha na dɔre ka ma ga.»
41008013	Wɔn timi a ɔɔn tuma ye brɛ ɔn yaa kɔ koro hɔn, ɔn kwire zu kwiri.
41008014	Kalanɔmanɛ mane sanfire, ma zɔnfa bii ga. Foyi ha mane ti ye ta koro hɔn a ma tɛ burunɔ tala dama legelege ga.
41008015	Wɔn tɛ Yezu ɔɔn n'a yira n'a sigebɛ ye ma fɔrɔna ɔn da: «Ka ka yɛrɛ kɔrɔse Fariziyɛn kɔ Herode ta kwindie na.»
41008016	Kalanɔmanɛ wɔ ɔɔn ne kwa ye nɛmɛ ma, ye y'a tɛ ɔɔn ma buru bii ga, ye wɔn ye na a bɔɔ yira ye ma.
41008017	Ye mane wiin fa yira, Yezu naa wɔn mɔɔ, ɔn n'e toga da: «Wɔnnɔ na ka kwa ka nɛmɛ ma, ye buro ɔɔn ti ka ta ga? Kakiri ha ti ka ta ka ne da kɔrɔ tɔɔ dɛn ga ra? Ka kakiri dɛgɛ ra?
41008018	Yinna ti ka ta ka ne zɛ ga ra? Tra ti ka ta, ka mɔɔ ga ra? Da wɔɔ ka kakiri hɔn ga ra?
41008019	Ma buro nɔma koo yɔyɔ n'e pere sma sana koo (5,000) ma wiin sangan ma, kotala yinna yɛrɛ ka mane ɔɔn paga wɔnna buru wɔ sɛrɛ na?» Ye ɔɔn da, ye funpla.
41008020	Yezu ɔɔn da ye ma: «Ma buro nɔma kopra yɔyɔ n'a pere sma sana naa ma wiin sangan ma, kotala yinna yɛrɛ ka mane ɔɔn paga wɔnna buru wɔ sɛrɛ na?» Ye ɔɔn da, ye kopra.
41008021	Wɔn tɛ Yezu ɔɔn da ye ma: «Hali n'a kwɛ sma ma, ka mane sbɛ ne da kɔrɔ tɔɔ ga kɛ?»
41008022	Ye yaa wiri Bɛtesayidakuru hɔn, sma bɔɔ ɔɔn naa kɔ fuu boo Yezu brɛ n'a mɛ, y'a le a ma.
41008023	Yezu ɔɔn fuu we foga a soro ma ɔn yaa kɔ le kangire hɔn. Wɔn timi a ɔɔn dibɛzio ta a yinna ma ɔn ye sra dɛ a ma n'a toga, y'a sege ne zɛ ra?
41008024	Fuu we ɔɔn ye yinna koba ɔn da: «Ma sma za, ye ti wɔkara sɔrɔ nka ye yara.»
41008025	Yezu ɔɔn ye sra dɛ a yinna ma yɛ mɛ, a ɔɔn sege zɛ fɔrɔna, a mane kɛnɛ, ne frɛ pepe za n'e kìni.
41008026	Yezu n'a to a ɔɔn yaa ye brɛ. A mane d'a ma, y'a ka da ye kɔ kuru kɔrɔ hɔn ga.
41008027	Yezu kɔ y'a kalanɔmanɛ mane yaa kire na vetra ye brɛ piri ma wiinye ɔɔn ti Filipu ta kuru kiege ma Sezare. Ye mane ti sogo ma, Yezu ɔɔn y'a kalanɔmanɛ toga da: «Sma ta giatɛ ma, mɛ kɔ te?»
41008028	Ye ɔɔn d'a ma: «Bɔɔ da, ye be batizeta Zan. Bɔɔ da be Eli. Bɔɔ bere da mɛ, ye be Wuro ta daberebɛre na boo.»
41008029	Yezu ɔɔn bere n'e toga da: «Ki ɔɔn yo, ki da ma kɔ te?» Piyɛre ɔɔn d'a ma: «Be Wuro ta Dɛ́gɛwɛta.»
41008030	Wɔn tɛ Yezu ɔɔn n'a yira n'a sigebɛ ye ma, ye ye ka da ye ye nɔma yira sɔɔn sii ma ga.
41008031	Wɔn timi Yezu ɔɔn dutigɛ ne y'a kalanɔmanɛ kala ne kwa ye ma: « Sɔɔn Nɔ daga yannɛ fɔrɔna. Sɔnmlala kɔ salakawɛvɔre kɔ Tɛn na kma maga a hɔn. Ye na n'a yɛɛ. A na yin saa ta, wɔn timi a winni sa.»
41008032	A wɔn yira wɔn kìni ye ma. Wɔn tɛ Piyɛre ɔɔn n'a foga ye ɔɔn ye sabɛ sma na, a ne gwangwana a ma.
41008033	Nka Yezu taa ye bere ɔn y'a kalanɔmanɛ sege ɔn gwangwana Piyɛre ma ɔn da: «Be sabɛ ne na Sitanɛ. Bia giatɛ sma yi, a Wuro yi ga.»
41008034	Wɔn timi Yezu ɔɔn zamɛ kɔ y'a kalanɔmanɛ wiri ɔn da ye ma, ye wiin te ɔɔn ne kia dɔɔ yi ma, y'a na te daga maga ye yɛrɛ hɔn, ɔn ye na kwangwagasɔ bii ɔn sbɛ dɔɔ yi ma.
41008035	Ye bare wiin te ɔɔn ne kia ye ni kisi, a na bɔnɔ a hɔn. Ye nka wiin te ɔɔn bɔnɔ ye ni hɔn yi ɔnkɔ fanɛdia ye na, a na n'a gun.
41008036	Ye wɔnnɔ diniyan hɔn dangamu pepe ta gun ɔɔn fɔrɔ sɔɔn ma, a ɔɔn ne na bɔnɔ ye ni hɔn?
41008037	Ye wɔnnɔ ɔɔn tiye sɔɔn ne sbɛ n'a pere ye ni ye na?
41008038	Ye wiin te ɔɔn piri kɔ y'a da ɔnkɔ ye domada smakma yɔnnɔ na wiinye ɔɔn tele Wuro ma ga, a ma dayaga ye ɔɔn ta, ye Sɔɔn Nɔ ɔɔn na naa wiin sangan ma ye Tɔn ta yirebe hɔn kɔ y'a mɛlɛkɛ, y'a na piri kɔ wɔnna te ta da mɛ.
41009001	Yezu ye bere da ye ma yɛ mɛ: «Tian na, ma ye yira ka ma da wiinye kma ɔɔn ti bɛɛ, ye na bɔɔ ha na siri ma Wuro ta kolo na naa yi za kɔ sebe na yire yi ga.»
41009002	Yin konala wɔn timi Yezu ɔɔn Piyɛre kɔ Zake kɔ Zan foga ɔn yaa kɔ lɔgɔ tolo na kuro yi bɔɔ ma. A tinɔn mane katra ye yinna hɔn.
41009003	A ta zoga ne wɔlɔ ne kìni perepere. Sɔɔn sii ha ti lagakɔn ma wiin ɔɔn sbɛ ne fa kìnibɛ yee ga.
41009004	Wɔn timi wɔnna kalanɔmanɛ sma saa mane Eli kɔ Moyizi za, ye ne bɛre kɔ Yezu.
41009005	Wɔn tɛ Piyɛre ɔɔn bɛreda bii ɔn da Yezu ma: «Mɛ na te, kià bɛɛ wɔɔ debe ne dia rɛ. Ke na bugo nɔma saa pɛrɛ. Tala bi yi, tala Moyizi yi, bo tala Eli yi.»
41009006	A ha mane da bo y'a yirada ga bare awe kɔ bɔ kalanɔmanɛsɛrɛ mane kwan fɔrɔna.
41009007	Dabanɔ boo ɔɔn zii naa pi ye ma. Bɛrekɔn boo ɔɔn sa wɔnna dabanɔ we hɔn, ɔn da: «Bo n'a moronanɔ. Ka ne mɔɔ a ta.»
41009008	Wɔnna nɔɔ tala hɔn kalanɔmanɛ da ye sege ye kiege ma, ma sɔɔn sii za titiri a ma tɛ Yezu ga.
41009009	Ye tuma tolo we ma ne zii, Yezu n'e yira n'e sigebɛ ye ma, ye ye wiinye da za, ye ye ka da ye wɔnwɔ yira sɔɔn sii ma ga, fɔn Sɔɔn Nɔ ɔɔn siri ɔn winni sa sara yɔ wiin sangan ma.
41009010	Ye man'a domada mɔɔ nka ye man'e nɛmɛ toga ne kwa, ye ɔn winni sa sara yɔ, wɔnnɔ ɔɔn wɔn kɔrɔ?
41009011	Wɔn timi ye ɔɔn Yezu toga, ye wɔnnɔ na Tɛn na kma da, ye Eli daga pia naa dɛn?
41009012	A ɔɔn da ye ma, ye Eli daga pia naa dɛn ɔn naa frɛ pepe tɛtɛrɛ. Ye nka wɔnnɔ na a sɛbɛ Wuro ta sɛbɛ hɔn, ye Sɔɔn Nɔ daga yannɛ fɔrɔna, ye ye na maga a hɔn?
41009013	A ye bere da ye ma yɛ mɛ, ye y'a yira n'a dɔrɔ ye ma da Eli naa wɛ, ye sma n'a ta ye yɛrɛ dungo na tɛnɔn na, wɔkara ye sɛbɛ Wuro domada na sɛbɛ hɔn a ta da na wiin nɛ.
41009014	Ye ye bere naa bɔ kalanɔmanɛsɛrɛ brɛ wiin sangan ma, ɔn naa n'e za, zamɛ na yaan ye n'e kori. Tɛn na kma mane ti dakwiɛro hɔn kɔ lɔgɔ.
41009015	Sma naa Yezu za wiin sangan ma, ne kaba. Ye mane tɔngɔn yaa a brɛ.
41009016	Yezu ɔɔn y'a kalanɔmanɛ toga, ye wee da na dakwiɛro hɔn ye mane ti?
41009017	Zamɛ na sɔnnala ɔɔn d'a ma: «Mɛ na te, zinibobo ti kɔ ne nɔ. Wɔn ye na mɛ naa kɔ le be brɛ.
41009018	Zini we tɛ tuma a ma wiin sangan ma, a a bii n'a dra, a dibɛzio ne kungo ne sa. A n'e yinni wiin. A kɔn pepe kwangwiɛ. Mɛ naa bia kalanɔmanɛ mɛ da ye zini we laga n'a wa a hɔn nka ye ma sbɛ ga.»
41009019	Yezu ɔɔn da ye ma: «Yɔnmabe ti ki wiinye dogore hɔn ga, ma daga wɔɔ ka brɛ fɔn yaa wiri wee wagati ma? Ma daga k'a da sɔmna fɔn yaa wiri wee wagati ma?» Wɔn timi a ɔɔn da, ye ye naa kɔ wɔnna nɔ we.
41009020	Ye ɔɔn naa kɔ lege a brɛ. Zini we naa Yezu za wiin sangan ma, ɔn nimisalo we smabɛ fɔrɔna n'a bii n'a bɛrɛ, a ne pilemile, a dibɛzio ne kungo ne sa.
41009021	Yezu ɔɔn nɔ we tɔn toga, ye wee sangan ma zini we nɔɔ we foga? Tɔn we ɔɔn da, ye n'a bii fɔn a na bibiyesangan ma.
41009022	Ye kanyinnayan na ye zini we man'a dra togo hɔn kɔ zu hɔn wiin fa to a a yɛɛ. «Nka ma be mɛ be ɔɔn ne sbɛ, be ne makare sege ɔn fɔrɔ ne ma.»
41009023	Yezu ɔɔn d'a ma: «Be da, ma ɔɔn ne sbɛ. Yɔnmabe ti wiin te pepe hɔn, da pepe sbɛ ne tɛ a ma.»
41009024	Wɔnna nɔɔ tala hɔn nimisalo we tɔn ɔɔn sɔngɔ da: «Yɔnmabe ti ne hɔn. Ne diɛma ɔn tɛ yɔnmabe kɔ ne hɔn.»
41009025	Yezu naa n'a za da zamɛ yiri ne naa ye brɛ. A ɔɔn sarekiɛ zini we ma da: «Zinibobo, m'a yira n'a dɔrɔ be ma da be sa bo nimisalo be hɔn. Ka da be bere ne kɔ a hɔn titiri abada ga.»
41009026	Zini we ɔɔn sɔngɔ yuu ɔn nimisalo we smabɛ fɔrɔna ɔn sa a hɔn. Nimisalo we mane tɛ wɔkara soro fɔn sma na yaan ye ɔɔn da, y'a siri.
41009027	Nka Yezu mane nimisalo we soro foga n'a tumabɛ, a ɔɔn tuma taa.
41009028	Yezu naa kɔ kɔɔn hɔn wiin sangan ma kɔ y'a kalanɔmanɛ, ye n'a toga, ye wɔnnɔ na yiwɔ ha sbɛ wɔnna zini we laga n'a wa nimisalo we hɔn ga?
41009029	Yezu ɔɔn da y'a ma tɛ wuromɛ baraka hɔn ga, bo zini be nɛmɛ ha sbɛ ne sa ga.
41009030	Ye naa tuma wɛɛn ɔn Galilegiamana kwire. A ha mane kia sma ye tido tɔɔ ga. Bare a mane y'a kalanɔmanɛ kala. A mane da ye ma: «Sɔɔn Nɔ na kɔ sma sra hɔn. Wɔnwɔ n'a yɛɛ. Yin saaro kɔɔ, a na winni sa.»
41009032	Nka kalanɔmanɛ wɔ mane wɔnna bɛreda wɔ kɔrɔ tɔɔ ga. Ye mane kwan kɔ a ta toga.
41009033	Ye naa yaa wiri Kapɛrenawɔmu, ɔn kɔ kɔɔn hɔn wiin sangan ma, Yezu ɔɔn y'a kalanɔmanɛ toga da: «Wee dakwiɛro sii hɔn ka mane ti sogo ma?»
41009034	Ye ɔɔn bɔɔ, ma sbɛ fa yira ga, bare ye man'e nɛmɛ dakwiɛ sogo ma, ye kɔte ɔɔn fan yi ye pepe hɔn.
41009035	Wɔn tɛ Yezu ɔɔn zii tangan ɔn kalanɔmanɛ funpla wɔ wiri ɔn da ye ma: «Wiin te ɔɔn ne kia tɛ zɛngɛnte na, a na te daga tɛ ka pepe na timite kɔ ka pepe ta baratɛta na.»
41009036	Wɔn timi a ɔɔn nimisalo boo foga n'a tabɛ ye woro hɔn, ɔn n'a bii n'a kiu ye kwakwalo hɔn, ɔn da ye ma:
41009037	«Wiin te ɔɔn bo nimisalo be nɛmɛ foga fɔrɔna, wɔnna te mɛ ɔɔn foga. Wiin te ɔɔn mɛ foga, a ha mɛ a ɔɔn foga ga, nka a mɛ na fanɛta ɔɔn foga.»
41009038	Zan ɔɔn da Yezu ma: «Mɛ na te, mɛ́ sɔɔn boo za, a ne zini laga n'e wa sma hɔn kɔ be togo. Mɛ́ ne kia n'a laga ye na bare a ha ke na boo ga.»
41009039	Yezu ɔɔn da ye ma, ye ye k'a laga ga. Ye sɔɔn sii ha sbɛ ne kabako da ta kɔ yi togo ɔn ye bere yi dayagabɛre wɔnna nɔɔ hɔn ga.
41009040	Wiin te ɔɔn ke zugu ga, wɔn ke nii.
41009041	Wiin te ɔɔn kobalayɔnnɔ tala na zio pere ka ma, ka n'e mɛnɛ bare ka Krista ye, wɔnna te ha na pna wɔnna yirebe we hɔn ga.
41009042	Yezu ye bere da ye ma, ye wiinye nimisala ɔɔn yɔɔn yi ma, ye wiin te pepe ɔɔn wɔnwɔ na sɔnnala firebɛ, ye dɔgɔnɔgwaga ta pɛrɛ wɔnna te mogo hɔn n'a dra yɛngɛnzu hɔn, wɔn fɔn yi a na te ma.
41009043	A ɔɔn ma be soro ɔɔn be ka kakiɛ hɔn, be a sɔɔ. Be na sra tala yi ta kɔ wɛbareyani hɔn, wɔn fɔn be na sra pla yi ta kɔ giaganɔma hɔn, togo ha dibɛ wiin wɛɛn ga. [
41009044	Wiinye tɔntɔna ɔɔn sɔɔn kɔn yaga, wɔnwɔ ti yeyɛ, mane siri ga. Wiin togo ɔɔn ti yeyɛ, wɔn mane dibe abada mɛ ga.]
41009045	A ɔɔn ma be kaan ɔɔn be ka kakiɛ hɔn, be a sɔɔ. Be na kantala yi ta kɔ wɛbareyani hɔn, wɔn fɔn kɔ bia kɔ giaganɔma kɔ be kaɛn pla pepe. [
41009046	Wiinye tɔntɔna ɔɔn sɔɔn kɔn yaga, wɔnwɔ ti yeyɛ, mane siri ga. Wiin togo ɔɔn ti yeyɛ, wɔn mane dibe abada mɛ ga.]
41009047	A ɔɔn ma be yɔnnɔ ɔɔn be ka kakiɛ hɔn, be a legere n'a dra. Be na yinna tala yi kɔ Wuro ta kolo hɔn, wɔn fɔn kɔ bia kɔ giaganɔma hɔn kɔ be yinna pla pepe.
41009048	Wiinye tɔntɔna ɔɔn sɔɔn kɔn yaga, wɔnwɔ ti yeyɛ, mane siri ga. Wiin togo ɔɔn ti yeyɛ, wɔn mane dibe abada mɛ ga.
41009049	Bare togo na sma pepe kìnibɛ wɔkara yin salakawɛfrɛ kìnibɛ wiin nɛ.
41009050	Yin fa na fɔrɔ yi nka a hɔn diaro ɔɔn wɛ, wɔnnɔ be n'a diabɛ kɔ ɔɔn yɛ? Ka yin ka ka yɛrɛ hɔn wiin fa to siara wɔɔ ki kɔ ka nɛmɛ yɔ.
41010001	Yezu naa tuma wɛɛn ɔn yaa Zudegiamana hɔn, ɔn dɔɔ kwire Zurudɛnkukwiri ma. Zamɛ mane naa ye nɛmɛ kwɛ a brɛ yɛ mɛ. A n'e kala wɔkara a mane daro ne tɛ wiin nɛ.
41010002	Fariziyɛn bɔɔ mane naa a brɛ wiin fa to y'a foga a domada hɔn. Ye man'a toga, ye y'a Tɛn dian sɔɔn y'a ya ta yanma yaga ra?
41010003	Yezu n'e toga mɛ ɔn da: «Wee fanɛ Moyizi ɔɔn yira ka ma?»
41010004	Ye ɔɔn da: «Moyizi da, ye sɔɔn sbɛ ne yanmayagasɛbɛ ta n'e pere ya ma n'a laga.»
41010005	Yezu ɔɔn da ye ma: «Moyizi wɔnna fanɛ wɔ sɛbɛ n'e pere ka ma k'a worasigenɔmayɔ ɔɔn ye na.
41010006	Nka dubisangan ma Wuro frɛ pepe dan wiin sangan ma a ye dan sin kɔ ya. Wɔn ye na ye sɛbɛ Wuro domada na sɛbɛ hɔn ɔn da,
41010007	ye wɔn ye na sin na ye tɔn kɔ ye sie to ɔn malo y'a ya ma.
41010008	Ye pepe sma pla kwɛ tɛ komavere tala. Ye tɛ yee, ye sma pla titiri ga nka ye pepe kwɛ tɛ komavere tala.
41010009	Wuro wiin fa kwɛ nɛmɛ ma, sɔɔn sii ka da ye wɔn dɛ́gɛ nɛmɛ na ga.»
41010010	Ye naa kɔ kɔɔn hɔn wiin sangan ma, kalanɔmanɛ ɔɔn Yezu toga yɛ mɛ yanmayaga da na.
41010011	A ɔɔn da ye ma: «Wiin sɔɔn pepe ɔɔn y'a ya laga ɔn yaza yɔn, wɔnna te vunafa ta y'a gwereya brɛ piri ma.
41010012	Yee mɛ, wiin ya ɔɔn sa ye bangan ta ɔn yaa yɔn sɔnza ta, wɔn vunafa ta mɛ.»
41010013	Sma mane naa Yezu brɛ kɔ nimisala bɔɔ wiin fa to a le ye ma nka a ta kalanɔmanɛ mane gwangwana ye ma.
41010014	Yezu naa n'e za wiin sangan ma, ye ma dia a ma ga. A ɔɔn da kalanɔmanɛ wɔ ma: «Ka nimisala to ye naa ne brɛ ka ka sɔɔ ye ma ga, bare wiinye kma ɔɔn ti wɔkara nimisala, Wuro ta kolo wɔnwɔ yi.
41010015	Tian na, ma ye yira ka ma da wiin te ma Wuro ta kolo foga wɔkara nimisalo ga, wɔnna te na kɔ a hɔn abada ga.»
41010016	Wɔn timi a ɔɔn nimisala bii n'e kiu ye kwakwala hɔn, ɔn ye sra dɛdɛ ye pepe ma tala tala ɔn duba ta ye ma.
41010017	Yezu mane ti sogo ma ne yaa, sɔɔn boo ɔɔn tɔngɔn naa yoloko a wee ɔn n'a toga da: «Mɛ na te fɔrɔ, wɔnnɔ ma daga ɔɔn ta ɔn sbɛ wɛbareyani gun?»
41010018	Yezu ɔɔn d'a ma: «Wɔnnɔ na be ne wiri da fɔrɔ yi? Sɔnfɔrɔ sii ha tiye ga a ma tɛ Wuro sɔnnala dama.
41010019	Wiinye fanɛ ɔɔn yira, ye be ka sɔɔn yɛɛ ga, ye be ka vunafa ta ga, ye be ka kimi ga, ye be ka siɛrɛyagabe ta ga, ye be ka sɔɔn diɛbɛ ga, ye be be tɔn kɔ be sie yirebɛ, be wɔnwɔ tɔɔ.»
41010020	Sɔɔn we ɔɔn d'a ma: «Mɛ na te, mɛ kwa wɔnna fanɛ wɔ pepe ma n'a bii ne na nimisalasangan ma.»
41010021	Yezu n'a sege, a da ɔɔn dia a ma, a ɔɔn d'a ma: «Fa tala wɔɔ be na yɛ. Yaa be soro hɔn frɛ pepe zabire ɔn na n'e gwana pepe pere durukma ma, be na naforo na yaan yi gun wuro hɔn. Wɔn timi be naa dɔɔ ne ma.»
41010022	Sɔɔn we zin na mane sini wɔnna bɛreda wɔ na. A nina na ban yi ɔɔn fɔnɔ yaa bare a mane naforotegwaga.
41010023	Yezu naa y'a kalanɔmanɛ segesege ye kiege ma ɔn da ye ma, ye naforote ta kɔ Wuro ta kolo hɔn na sige rɛ.
41010024	Wɔnna bɛreda wɔ mane kalanɔmanɛ wɔ kabakoya fɔrɔna nka Yezu ye bere da ye ma yɛ mɛ: «Mɛ nɔmanɛ, Wuro ta kolo hɔn kɔ na sige fɔrɔna.
41010025	Naforote ta kɔ Wuro ta kolo hɔn sige yi yɔngɔnma ta kɔ ma misane na wuru hɔn.»
41010026	Kalanɔmanɛ kaba wɔnna bɛreda na yɛ mɛ fɔrɔna n'e nɛmɛ toga ne kwa: «Awale a ɔɔn ma yee, kɔ te ɔɔn sbɛ ne kisi?»
41010027	Yezu n'e sege ɔn da ye ma: «Sma sbɛ ne wiinye da ta ga, Wuro wɔnwɔ ta bare a bana foyi tala boo ma ga.»
41010028	Wɔn tɛ Piyɛre ɔɔn d'a ma: «Sege rɛ, mɛ́ mià frɛ pepe to ɔn dɔɔ be ma.»
41010029	Yezu ɔɔn d'a ma: «Tian na, ma ye yira ka ma da wiin te pepe ɔɔn y'a kɔɔn to yɛ wɛlɛ ye piare kɔ ye vɔre wɛlɛ y'a ligeyàra wɛlɛ ye sie wɛlɛ ye tɔn wɛlɛ ye nɔmanɛ wɛlɛ y'a lɔ mɛ ye na kɔ fanɛdia ye na, wɔnna te na wɔnwɔ nɛmɛ na zɔlo (100) zɔlo gun bo diniyan be hɔn. A na te na kɔan kɔ vɔre kɔ piare kɔ ligeyàra kɔ sieri kɔ nɔmanɛ kɔ laga gun, ɔn yannɛ gun mɛ. A na te bere ne na wɛbareyani gun sɛn mɛ.
41010031	Nka zɛngɛnkma na yaan ye na tɛ timikma na. Timikma na yaan ye ne na tɛ zɛngɛnkma na.»
41010032	Yezu mane ti y'a kalanɔmanɛ zin hɔn, ye ne yaa Zeruzalɛmu. Kuun mane kalanɔmanɛ wɔ foga, ye yakwɛre ne kwan mɛ. Yezu ɔɔn y'a kalanɔmanɛ sma funpla wɔ foga ye sana. Wiinye da ɔɔn mane na tɛ wɔnna wagati we ma, a ɔɔn dutigɛ ne wɔn yira ye ma.
41010033	A mane da ye ma: «Bo ke ti ne yaa Zeruzalɛmu. Sɔɔn Nɔ naa yaa kɔ salakawɛvɔre kɔ Tɛn na kma sra hɔn yeyɛ, wɔnwɔ n'a zarake, y'a daga yɛɛ, n'a ka sisma sra hɔn.
41010034	Wɔnwɔ na n'a zi ɔn dibɛzio tibɛ ne ka a ma ɔn n'a vaan kɔ gwelekamɛ ɔn n'a yɛɛ. Yin saaro kɔɔ, a na winni sa.»
41010035	Wɔn timi Zebede nɔmanɛ Zake kɔ Zan ɔɔn ye dɔbɛ Yezu na ɔn d'a ma: «Mɛ na te, mɛ́ wiin fa mɛ be ta, mɛ́ kia be wɔn ta mɛ́ ma.»
41010036	Yezu n'e toga, ye wɔnnɔ ye kia ye ɔɔn ta ye ma?
41010037	Ye ɔɔn d'a ma: «Be ɔɔn kɔ bia kolo na yirebe hɔn wiin sangan ma, be tɛ mɛ́ na sɔnnala tangan be digesoro ma, bo sɔnnala tangan be ninagan ma.»
41010038	Nka Yezu da ye ma: «Ka wiin fa mɛ, k'a tɔɔ ga. Ye na ne batize wiin nɛ, ka na sbɛ wɔn nɛmɛ sɔmna ra?»
41010039	Ye ɔɔn d'a ma, ye ye na sbɛ. Yezu ɔɔn da ye ma: «Ma na wiinye yannɛ ta, ka na sbɛ n'e nɛmɛ ta. Ma na wiinye yannɛ kubɛ, ka ne na sbɛ wɔnwɔ nɛmɛ kubɛ mɛ.
41010040	Nka ɔn tangan ne digesoro kɔ ne ninagan ma, wɔn mia da ga. Wuro wɔnna bii hɔn tɛtɛrɛ wiinye kma ma, wɔnwɔ ma ye na pere.»
41010041	Bɔ kalanɔmanɛsɛrɛ sma fun wɔ wɔnna bɛreda wɔ mɔɔ wiin sangan ma, ye wora ɔɔn ba Zake kɔ Zan ta.
41010042	Wɔn tɛ Yezu ɔɔn n'e pepe wiri ɔn da ye ma: «Ka tɔɔ da wiinye kma ɔɔn giati zamɛ wɔnnakma, ye ti wiinye kma wɔɔn na kɔ ye ta smayeye n'e ta fanganmabe na kiu ka ye ma.
41010043	Nka wɔn nɛmɛ daga tɛ na ki yɔ ga. Wiin te ɔɔn ne kia tɛ sɔngwaga na, a daga tɛ k'a baratɛta na.
41010044	Wiin te ɔɔn ne kia tɛ zɛngɛnte na, wɔn tɛ bɔ sɛrɛ ta tere na.
41010045	Sɔɔn Nɔ yɛrɛ naa wiin fa to sma n'a mako fɔrɔ ga. A naa sma mako ɔɔn fɔrɔ na ɔn ye yɛrɛ ni pere sma na yaan ye na ku na.»
41010046	Ye mane yaa wiri Zeriko. Yezu kɔ y'a kalanɔmanɛ kɔ zamɛ na yaan ye ne ti sa hɔn kuru we hɔn. Fuu boo mane tangan sogodo ma ne mɛ. A mane Time nɔ Baretime.
41010047	A naa mɔɔ wiin sangan ma ye d'a Nazarɛtisɔn Yezu ɔɔn ti ne fɔnɔ, a ɔɔn sɔngɔ da: «Davidi timite Yezu, makare ne ma.»
41010048	Sma mane sare a ma, y'a bɔɔ, nka a mane fa kwɛ y'a sɔngɔro ma ne kwa: «Davidi timite, makare ne ma.»
41010049	Yezu ɔɔn taa, ye y'a wiri. Ye ɔɔn n'a wiri ɔn d'a ma, y'a ye woro sige ɔn tuma na, ye Yezu ti n'a wiri.
41010050	Wɔn tɛ a ɔɔn y'a zogwaga dra ɔn tuma tige ɔn ye dɔbɛ Yezu na.
41010051	Yezu n'a toga, ye wɔnnɔ a kia ye ɔɔn t'a ma? A ɔɔn d'a ma: «Mɛ na te, ma kia be tɛ ma bere sege zɛ yɛ.»
41010052	Yezu ɔɔn d'a ma: «Yaa, bia yɔnmabe be kisi.» Wɔnna nɔɔ tala hɔn a ɔɔn sege zɛ ɔn ne dɔɔ Yezu ma a yada hɔn.
41011001	Ye yaa vetra Zeruzalɛmu na, Bɛtifazekuru kɔ Betanikuru brɛ, ɔn wiri Olivutolo ma wiin sangan ma, Yezu ɔɔn y'a kalanɔmanɛ na sma pla fanɛ ye zin
41011002	ɔn da ye ma: «Wiin kuru be ɔɔn saa ke zin, ka yaa yeyɛ. Ka ne ti kɔ hɔn a hɔn, ka na samarenɔ boo za pɛrɛ yeyɛ, sɔɔn sii ha bazɛ a ma dɛn ga. K'a firi ɔn naa kɔ lege.
41011003	Sɔɔn ɔɔn ka toga, ye wee k'a firi ne yaa kɔ lege? Ka d'a ma, ye Matigi mako ɔɔn sa a hɔn, y'a na bere n'a fanɛ ye ma basiɛ be yɛ o.»
41011004	Ye yaa samarenɔ we za, a ne pɛrɛ wisogo hɔn, ne ti a firi hɔn.
41011005	Wiinye kma ɔɔn mane ti yeyɛ, wɔnwɔ na boo n'e toga, ye wɔnnɔ na ye ti n'a firi?
41011006	Yezu mane wiin fa yira ye ma, ye ɔɔn wɔn yira ye ma. Wɔnna sma wɔ ɔɔn n'e to ye ɔɔn yaa kɔ samarenɔ we.
41011007	Ye yaa wiri Yezu brɛ, ɔn y'a zoga dɛ samarenɔ we ma, Yezu ɔɔn ba tangan a ma.
41011008	Sma na yaan ye mane y'a zoga yire sogo ma. Bɔɔ ne sɔdazugo yɔɔ laga hɔn n'e yire.
41011009	Wiinye kma ɔɔn mane ti Yezu zin kɔ wiinye ɔɔn mane dɔɔ a timi, wɔnwɔ mane sɔngɔ ne kwa: «Yirebe tɛ Wuro ma. Wiin te ɔɔn naa Matigi togo na, Wuro siara ta wɔnna te ma.
41011010	Ke tɔn Davidi ta fanganmabe wiin ɔɔn na ne tiye suu, Wuro tɛ a siara ta a ma. Yirebe tɛ Wuro ma wuro hɔn.»
41011011	Yezu naa kɔ Zeruzalɛmu ɔn fɔnɔ yaa Wuro ta kɔɔn hɔn, ɔn n'a kiɛgɛ pepe sege mini kɔ lɔgɔ. Sin mane tini wɛ, wɔn tɛ a kɔ y'a kalanɔmanɛ sma funpla ɔɔn sa yaa Betani.
41011012	Wɔnna winnisin ye ne ti sa hɔn Betani, wu ɔɔn Yezu foga.
41011013	A mane ti dɛrɛ do hɔn, ɔn kafɔnɔ boo za, dazugo ne ti a ma. A yaa sege a ma, ye ye na boo nɔ za a ma ra. Nka a yaa wiri sɔnɔ we brɛ wiin sangan ma, ɔn ma foyi za a ma dazugo timi ga. Bare kafɔnɔ vɔrɔsangan mane wiri dɛn ga.
41011014	Wɔn tɛ Yezu ɔɔn da wɔnna kafɔnɔ we ma, y'a nɔmanɛ tɛ ye ka kɔ sɔɔn sii do hɔn titiri melemele ga. A ta kalanɔmanɛ ɔɔn n'e mɔɔ.
41011015	Wɔn timi ye ɔɔn yaa wiri Zeruzalɛmu. Yezu kɔ Wuro ta kɔɔn hɔn, wiinye kma ɔɔn mane frɛzabire kɔ wiinye ɔɔn mane frɛtɛrɛ yeyɛ, a ɔɔn dutigɛ n'e laga n'e sabɛ. A mane gwanakatrasma ta tabale kɔ zɛnɛyalazabiresma ta kwara yɛn n'e dra.
41011016	A ma dian sɔɔn sii bie bii ɔn dɔɔ fɔnɔ Wuro ta kɔɔn hɔn ga.
41011017	Wɔn timi a ɔɔn sma kala ɔn da: «Ye sɛbɛ Wuro domada na sɛbɛ hɔn ɔn da, ye sma na n'a kɔɔn wiri da sisma pepe ta wuromɛkɔn. Nka ki n'a ta pana ta wɔdo na.»
41011018	Salakawɛvɔre kɔ Tɛn na kma wɔn mɔɔ suu, ɔn ne tɛnɔn kia wiin fa to y'a yɛɛ. Ye mane kwan a na bare a ta kala mane zamɛ pepe kabakoya.
41011019	Lii naa ba wiin sangan ma, Yezu kɔ y'a kalanɔmanɛ ɔɔn sa kuru kɔrɔ hɔn.
41011020	Wɔnna winnisin kikima tiin ye ne ti fɔnɔ hɔn sogo ma, ɔn kafɔnɔ we za a ɔɔn kwiɛ fɔn zii ye sile hɔn.
41011021	Wiinye da ɔɔn mane tɛ, Piyɛre kakiri ɔɔn tugo kɔ wɔnwɔ. A ɔɔn da Yezu ma: «Mɛ na ta sege rɛ, be wiin kafɔnɔ we voda, a kwiɛ.»
41011022	Yezu ɔɔn da y'a kalanɔmanɛ ma: «Ka yɔɔn Wuro ma.
41011023	Ka na wiin ɔɔn da bo tolo be ma, y'a tuma ye tido hɔn ɔn yaa bɛrɛ yɛngɛnzu hɔn, a na te ɔɔn ma ye yira ne sigi ga, a wiin fa yira a ɔɔn ne yɔɔn ye ma ɔn tɔɔ da ye sbɛ ne tɛ, yee ye na tɛ a na te ta.
41011024	Wɔn ye na ma da ka ma, da ka ɔɔn ne Wuro mɛ wiin fa ye na pepe, ka yɔɔn ye ma ɔn tɔɔ da k'a gun. Ka bere ne na n'a gun mɛ.
41011025	Ka ɔɔn tuma taa Wuro mɛ na, boo fa ɔɔn ne ti ka yɔ kɔ boo sɔnza, ka yafa wɔn ma dɛn wiin fa to ka Tɔn wiin ɔɔn ti wuro hɔn, wɔn k'a kakiɛ yafa ka ma mɛ. [
41011026	Ka ma yafa ka nɛmɛ ma ga, ka Tɔn wiin ɔɔn ti wuro hɔn, wɔn na yafa ka ma mɛ ga.]»
41011027	Ye naa bere yaa Zeruzalɛmu yɛ mɛ, Yezu ne yarayara Wuro ta kɔɔn hɔn, salakawɛvɔre kɔ Tɛn na kma kɔ sɔnmlala ɔɔn yaa n'a gun.
41011028	Ye man'a toga da: «Wɔnnɔ na be bɔ da ta? Kɔ te ɔɔn n'e na sogo pere be ma?»
41011029	Yezu ɔɔn da ye ma: «Mɛ ki toga fa tala na mɛ. Ka ɔɔn wɔn yira ne ma, ma da wɔ na tɛsogo gun wiin wɛɛn, ma na wɔn yira ka ma.
41011030	Kɔ te ɔɔn Zan fanɛ, y'a sma batize? Wuro ra, taa sma? Ka yira ne ma.»
41011031	Ye ɔɔn dutigɛ ne kakiri pere ye nɛmɛ ma ne kwa: «Ke ɔɔn da Wuro ɔɔn n'a fanɛ, a na ke toga, ye wɔnnɔ ɔɔn tɛ ke ɔɔn ma yɔɔn a ma ga?
41011032	Nka ke ɔɔn da sma ɔɔn n'a fanɛ. . .» [Ye mane kwan zamɛ na bare sma pepe mane giati ne kwa, ye Zan Wuro ta daberebɛta yɛrɛworo.]
41011033	Wɔn tɛ ye ɔɔn da Yezu ma, ye yiwɔ tɔɔ ga. Yezu ɔɔn da ye ma mɛ: «Awale mɛ ye na tɛsogo gun wiin te ta, ma na wɔn yira ka ma mɛ ga.»
41012001	Wɔn timi Yezu ɔɔn dakalo boo yira ye ma ɔn da: «Sɔɔn boo mane erezɛnkoro wa, ɔn luu tɔgɔ n'a kori ɔn erezɛnyɔgewuru sɛn ɔn yɛrekɔn na kuro yi tɔgɔ yeyɛ. Wɔn timi a ɔɔn lɔ we kalfa bɔɔ baratɛre ma wiinye ɔɔn erezɛn na da yɔnnɔ tɔɔ, ɔn yaa kuru hɔn.
41012002	Erezɛnnɔmanɛ prasangan naa wiri, a ɔɔn y'a baratɛta boo fanɛ ɔn d'a yaa wɔnna lagasɔnsma wɔ brɛ ɔn ye nii na erezɛnnɔmanɛ tɔɔ ye ta.
41012003	Nka sma wɔ mane wɔnna baratɛta we foga n'a vuro ɔn n'a to a ɔɔn yaa srakoba.
41012004	Wɔn tɛ lɔ na te ɔɔn baratɛtaza fanɛ. Ye ɔɔn wɔn vini ɔn n'a vuro n'a ba fɔrɔna.
41012005	Lɔ we na te ɔɔn ye bere boo za yi fanɛ yɛ mɛ. Ye ɔɔn wɔn yɛɛ. Yee ye mane fanɛsma na yaan ye ta yɛ mɛ, ɔn bɔɔ vuro, ɔn bɔɔ yɛɛ.
41012006	Nɔ sɔnnala legelege boo mane ti wɔnna lɔte we ta, n'a ta moronanɔ. Lɛloma a ɔɔn wɔn fanɛ n'a giati da ye na kiu ka wɔn ma fɔrɔna.
41012007	Nka lagasɔnsma wɔ mane da ye nɛmɛ ma, ye bo nɔ be ɔɔn kɔrɔzɔnta we. Ye ye tɛ y'a yɛɛ ɔn kɔrɔ wɔ gun.
41012008	Wɔn tɛ ye ɔɔn nɔ we foga n'a yɛɛ, n'a na soro bii n'a dra lɔ we timi.
41012009	Awale wɔnnɔ erezɛnkoro na te na wɔn ta han? A na wɔnna lagasɔnsma wɔ pepe yɛɛ ɔn erezɛnkoro we kalfa smazɛ ma.
41012010	Tian na, ka ye kala Wuro domada na sɛbɛ hɔn ga ra? Ye kɔntɔgɔsma mane maga wiin dɔgɔnɔ hɔn, wɔn bere naa tɛ lologo hɔn dɔgɔnɔ na.
41012011	Wɔn Matigi ta tɛda. Wɔn tɛ kabakoda na ke yinna hɔn.»
41012012	Ziwifu na zɛngɛnkma mane tɔɔ da yiwɔ ye na Yezu wɔnna dakalo we yira. Wɔn ye na ye mane dɛndɛnmada kia ɔn n'a foga. Nka ye mane kwan zamɛ na. Wɔn ɔɔn tɛ ye n'a to yɛ ɔn yaa.
41012013	Ye mane Fariziyɛn bɔɔ kɔ Herodekma bɔɔ fanɛ Yezu brɛ wiin fa to ye yaa n'a toga n'a foga a domada hɔn.
41012014	Ye mane naa d'a ma: «Mɛ na te mɛ́ tɔɔ da be tian yira. Be kwan sma na ga. Be sɔɔn dɛ́gɛ sɔɔn na mɛ ga. Be sma kala kɔ Wuro ta tian kɔ a ta sogo na da, ke daga ne dɔɔ wiin ma. Awale yira ke ma wa, kià tɛn yirado ma ke daga lanpo sara Sezare ma ra, taa nɛ?»
41012015	Nka Yezu man'e kɔrɔ hɔn giatɛ tɔɔ. Wɔn tɛ a ɔɔn da ye ma: «Wɔnnɔ na ka naa ne ne do hɔn mɔɔ? Ka na boo gwana pere ne ma bɛɛ ma sege.»
41012016	Ye ɔɔn boo dɔrɔ a ma. A ɔɔn n'e toga da: «Kɔ te gia kɔ kɔ te togo ɔɔn ti a ma?» Ye ɔɔn d'a ma, ye ye Sezare ye.
41012017	Wɔn tɛ Yezu ɔɔn da ye ma: «A ɔɔn ma yee, ka Sezare nii pere Sezare ma, ɔn Wuro nii na ye pere Wuro ma.» Ye mane kabakoya a ta bɛreda na fɔrɔna.
41012018	Saduseyɛn wiinye ɔɔn mane kwa, ye sara ta winni tian ga, ye na bɔɔ mane naa Yezu gun n'a toga ɔn da:
41012019	«Mɛ́ na te, Moyizi bo Tɛn be sɛbɛ n'a tigɛ mɛ́ ma ɔn da, ye sɔɔn na plalo ɔɔn siri, ma nɔ gun y'a ya ma ga, y'a sienɔ daga wɔnna ya we yɔn wiin fa to timikma gun sirita we ma.
41012020	Awale, tɔnnɔma sma kopra bɔɔ mane tiye. Ye na pra yi ɔɔn ya yɔn, wɔn siri, ma nɔ gun ga.
41012021	A na plalo ɔɔn wɔnna ya we yɔn, ɔn siri ma nɔ gun ga. Ye na saaro ɔɔn tɛ yee yɛ mɛ.
41012022	Ye pepe sma kopra mane wɔnna ya we yɔn. Ye pepe naa siri, sɔɔn ma nɔ gun ya we ma ga. Wɔn pepe timi ya we ɔɔn siri mɛ.
41012023	Awale sara winnikɔ ma, wɔnna ya we na tɛ ye na wee yi ta ya na? Bare ye pepe sma kopra man'a yɔn.»
41012024	Yezu ɔɔn da ye ma: «Ka fire. Ka Wuro domada kɔrɔ tɔɔ ga. Ka Wuro ta sebe tɔɔ mɛ ga.
41012025	Sara winnikɔ ma sin na ya yɔn ga. Ya mane na pere sin ma mɛ ga. Ye kɔ mɛlɛkɛ na tɛ tala.
41012026	Wiinye da ɔɔn sara ta winni na da, ka ye kala Moyizi ta sɛbɛ hɔn, a wiin fa ta togo na tumasangan ma sɔzoro ma a mane wɛnnɛ ga ra? Wuro mane da Moyizi ma, ye yi Abrahamu ta Wuro, Izake ta Wuro, Zakɔbe ta Wuro.»
41012027	Wɔn timi Yezu ye bere da ye ma yɛ mɛ: «Wuro sara ta Wuro ga, nka a nima ta Wuro. Wɔn ye na ma da ka ma, da ka fire fɔrɔna.»
41012028	Tɛn na kma na boo man'e ta dakwiɛro mɔɔ. A naa n'a za da Yezu mane sbɛ Saduseyɛn wɔ ta, a ɔɔn ye dɔbɛ a na n'a toga da: «Wee yi ɔɔn Wuro ta fanɛ pepe hɔn sige yi?»
41012029	Yezu ɔɔn d'a ma: «Bo Wuro ta fanɛ pepe hɔn sige yi. Mɔɔ fɔrɔna Isirayɛle. Matigi kià Wuro dama legelege ɔɔn Matigi.
41012030	Be Matigi bia Wuro da diabɛ siɛbɛsiɛbɛ na.
41012031	A na plalo wɔn be be nɛmɛ da diabɛ be ma wɔkara be yɛrɛ. Tɛn tala boo tiye wiin ɔɔn sige yi bɔ pla bɛ ma ga.»
41012032	Wɔn tɛ sɔɔn we ɔɔn da Yezu ma: «Wɔn tian mɛ na te. Be wiin fa yira, wɔn tian. Matigi Wuro tala dama legelege ɔɔn tiye. Za yi tiye awe timi ma ga.
41012033	Sɔɔn daga Wuro da diabɛ ye ma siɛbɛsiɛbɛ na ɔn ye nɛmɛ da diabɛ ye ma wɔkara ye yɛrɛ. Wɔn yire yi wɛnnɛsalaka kɔ salaka sii pepe ma.»
41012034	Yezu naa n'a za d'a bɛre kɔ kakiri, a ɔɔn d'a ma y'a brɛ dɛrɛ Wuro ta kolo na ga. Wɔn timi sɔɔn mane dian n'e woro sige n'a toga foyi na titiri ga.
41012035	Yezu mane ti sma kala hɔn Wuro ta kɔɔn hɔn, ɔn n'e toga da: «Nɛ na Tɛn na kma sbɛ ne da ye Wuro ta Dɛ́gɛwɛta wɔn Davidi timikma na boo?
41012036	Bare Wuro ta Ni baraka hɔn Davidi yɛrɛ mane da, ye Matigi da mɛ Matigi ma, y'a tangan ye digesoro ma fɔn y'a zugi pepe bɛrɛbɛ a wee.
41012037	Davidi yɛrɛ Wuro ta Dɛ́gɛwɛta wiri da Matigi. Nɛ na a sbɛ ne bere ne tɛ Davidi timikma na boo na yɛ?» Zamɛ mane Yezu domada mɔɔ kɔ nihɔndiaro.
41012038	A n'e kala ɔn da: «Ka ka yɛrɛ kɔrɔse Tɛn na kma na. Zogayeye ta kiɛ ne yara wisogo hɔn, sma ne foo na fɔrɔ yi bire ye na nɛmɛ kwɛda hɔn, wɔn ɔɔn dia ye ma.
41012039	Tangandafɔrefɔre da ɔɔn dia ye ma sma zin hɔn Kalakɔan hɔn. Zamayezɔndo hɔn tangandafɔre da dia ye ma.
41012040	Ye yɔfuroyàra sra hɔn frɛ pepe tɔɔ ye ta. Wɔn timi ye yaa ne bɛredayan yira wuromɛdo hɔn wiin fa to ye n'e yɛrɛ dɔrɔ siɛbɛsma. Ye na yannɛ na yire ye gun.»
41012041	Yezu yaa kɔ tangan Wuro ta kɔɔn hɔn gwanakiɛfa kiege ma ne sma ta kiɛgwana na kayan ta. Naforokma mane gwana na yanyan ye ɔɔn ka.
41012042	Yɔfuroya boo durute ɔɔn naa gwanamɛngɛn pla ka gwanakiɛfa we hɔn. Gwana wɔ mane yalo tama pla wɛlɛ saa nɛmɛ ma ga.
41012043	Wɔn tɛ wiin sangan ma Yezu y'a kalanɔmanɛ wiri ɔn da ye ma: «Ma ye yira ka ma tian na da bo yɔfuroya be durute wiinye gwana ka, wɔn yaanyi bɔ smasɛrɛ pepe ye ma.
41012044	Ye pepe y'a naforo na dɛmadala ɔɔn wa n'e pere. Awe kɔnɛ, a kɔ y'a duru pepe, a ye sra hɔn frɛ pepe ɔɔn pere. Wiin fa pepe ɔɔn mane sbɛ ne tɛ a sbɛ wɔɔ ni na.»
41013001	Yezu mane ti sa hɔn Wuro ta kɔɔn hɔn, a ta kalanɔmanɛ na sɔnnala ɔɔn d'a ma: «Mɛ na te, sege bɔ dɔgefɔrefɔre kɔ bɔ kɔanyeye na rɛ.»
41013002	Yezu ɔɔn da ye ma: «Be yɔnnɔ ti bɔ kɔan bɛ na rɛ, boo kɔɔ na wiri yi, hali dɔgɔnɔ tala ha na wɔɔ ye nɛmɛ ma bɛɛ, ma bɛrɛ ga.»
41013003	Yezu mane tangan Olivutolo ma Wuro ta kɔɔn zin brɛ piri ma. Piyɛre kɔ Zake kɔ Zan kɔ Andre dama ɔɔn mane ti kɔ lege.
41013004	Wɔnwɔ ɔɔn d'a ma: «Wɔnna da wɔ na tɛ wiin wagati ma, ɔnkɔ wiin tagamase ɔɔn n'e ta tɛ nɔma dɔrɔ, wɔn yira mɛ́ ma.»
41013005	Wɔn tɛ Yezu ɔɔn da ye ma: «Ka ka yɛrɛ kɔrɔse, sɔɔn sii ka na ka firebɛ ga.
41013006	Sma na yaan ye na naa ɔn mɛ togo dɛ ye yɛrɛ ma. Ye bere ne na sma na yaan ye firebɛ mɛ.
41013007	Ka na kun na da mɔɔ ɔn kun na tumada mɔɔ. Ka ka kwan ga. Wɔn daga tɛ dɛn nka da pepe wɛsangan wiri dɛn ga.
41013008	Sii na tuma ye nɛmɛ na. Giamana tuma ye nɛmɛ na. Lagakɔn na sma boo piri ma, wu na bɛrɛ sma ma. Wɔn tɛ wɔkara ya ta yannɛ na dubi ye a manasangan ma.
41013009	Nka ki, ka ka yɛrɛ kɔrɔse bare sma na figɛ yaa kɔ ka nɛmɛ kitisɔdo hɔn. Ye na ka vaan Kalakɔan hɔn. Ye na yaa ka ka zɛngɛnkma kɔ fanganmɛ sra hɔn mɛ ye na wiin fa to ka k'a siɛrɛbe ta ye yɔnnɔ na.
41013010	Sanɛ wɔn da ye tɛ, fanɛdia daga wiri sii wɔ pepe ma dɛn.
41013011	Ye ɔɔn ka foga ne yaa kɔ ka nɛmɛ kitisɔdo hɔn wiin sangan ma, ka daga yaa wiin fa yira, ka ka ninaban kɔ wɔn ga. Nka wiin fa pepe ɔɔn kɔ ka kakiri hɔn ye na sangan ma, ka wɔn yira bare a ha ki yɛrɛ hɔn ye na sa ga nka Wuro ta Ni hɔn.
41013012	Plalo na ye na plalo ka sma sra hɔn wiin fa to y'a yɛɛ. A ma yee tamɛ na ye nɔmanɛ ta yɛ mɛ. Nɔmanɛ na tuma ye na vɔrɔsma na mɛ wiin fa to ye ye yɛɛ.
41013013	Ka da na ne yaga sma pepe ma mɛ ye na. Nka wiin te ɔɔn sbɛ sɔmna fɔn yaa wiri tege ma, wɔnna te na kisi.»
41013014	Wɔn timi Yezu ye bere da ye ma: «Ka na fa na yagayaga yi za. A daga ti wiin wɛɛn ga, wɛɛn a na ne ti. (Wiin te ɔɔn bɔɔ sɛbɛ kala, a daga n'e kɔrɔ tɔɔ fɔrɔna.) Wɔnna sangan ma, wiinye kma ɔɔn ti Zudegiamana hɔn, wɔnwɔ tɛ ye tɔngɔn yaa tola brɛ piri ma.
41013015	Wiin te ne ti y'a zɛn ma, wɔnna te daga zii da ye boo fa bii kɔɔn hɔn ye na yaa kɔ wiin ga.
41013016	Wiin te ɔɔn ne ti laga hɔn, wɔn ka da ye bige ne naa y'a zogwaga bii ga.
41013017	Gwale na sa tɛrɛbɛyàra kɔ bibiyekma ma wɔnna kɔ we ma fɔrɔna.
41013018	Ka ne Wuro mɛ wiin fa to wɔnna da wɔ ka naa tɛ pian hɔn ga.
41013019	Bare wɔnna kɔɔ we ma, n'a bii diniyan dan ma da hɔn Wuro ta ɔɔn naa n'a kwɛ sma ma, wiinye yannɛ nɛmɛ ɔɔn tɛ zɛ dɛn ga, ye nɛmɛ mane na tɛ titiri mɛ ga, wɔnwɔ ɔɔn na tɛ.
41013020	Matigi ma mane fa wa wɔnna kɔɔ wɔ hɔn ga, sɔɔn sii mane na dɛɛ ga. Nka a fa wa ye hɔn y'a dɛ́gɛwɛsma ye na.
41013021	Wɔn ye na, sɔɔn ɔɔn da ka ma, ye Wuro ta Dɛ́gɛwɛta ti bɛɛ, wɛlɛ y'a ti yoo, ka ka ye tɔɔ tian ga.
41013022	Tian na, dɛ́gɛwɛsma na niɔnsɔ ye kɔ daberebɛre na niɔnsɔ ye na tuma ne kabakoda ta fɔn ne sma firebɛ wɔkara ye yɛrɛ na Wuro ta dɛ́gɛwɛsma firebɛ mɛ.
41013023	Wɔn ye na, ki kɔnɛ ka ka yɛrɛ kɔrɔse. Ma pia n'e yira n'e tigɛ ka ma.»
41013024	Yezu ye bere da ye ma yɛ mɛ: «Nka wɔnna kɔɔ we ma, wɔnna yannɛ wɔ fɔnɔ wɛ timi ma, sin na tunio, yuu wɔlɔ titiri ga.
41013025	Mamala na bɛrɛ. Wiinye sbɛfrɛ ɔɔn ti wuro hɔn, wɔnwɔ na ne sma.
41013026	Wɔnna sangan ma ye na Sɔɔn Nɔ za, a ne ti daba ma ne naa kɔ fangan kɔ yirebe na yire yi.
41013027	A na y'a mɛlɛkɛ fanɛ lagakɔn pepe ma wiin fa to ye naa Wuro ta dɛ́gɛwɛsma kwɛ, n'a bii bo piri ma ɔn yaa n'a tigɛ bo piri tala ma.»
41013028	Wɔn timi a ye bere da ye ma yɛ mɛ: «Ka kafɔnɔ sege ɔn n'a na kayan ta. A ɔɔn ne nugun wiin sangan ma, ka tɔɔ da pian hɔn vetra.
41013029	Yee mɛ, ka ɔɔn wɔnna da wɔ pepe za, ye ne tɛ wiin sangan ma, ka tɔɔ da wagati vetra, a wiri wɛ yɛrɛ.
41013030	Tian na, ma ye yira ka ma da bɔ dogore bɛ pepe na siri wɛ wɔnna da wɔ ɔɔn sbɛ tɛ ga.
41013031	Wurokɔn kɔ lagakɔn na yaga nka mɛ domada na yaga abada ga.»
41013032	Wɔn timi a ɔɔn da ye ma: «Sɔɔn sii wɔnna kɔɔ we kɔ a na wagati tɔɔ ga. Wuro ta mɛlɛkɛ n'a tɔɔ mɛ ga. Wuro Nɔ yɛrɛ m'a tɔɔ mɛ ga. Tɔn Wuro sɔnnala dama ɔɔn n'a tɔɔ.
41013033	Ka ka yɛrɛ kɔrɔse ɔn ka yin ga bare ye na tɛ wiin wagati ma ka wɔn tɔɔ ga.
41013034	Ye na tɛ wɔkara boo sɔɔn ɔɔn mane ti ne yaa kuru hɔn, ɔn y'a frɛ pepe kalfa y'a baratɛre ma. A man'e pepe tala tala ta bara dɔrɔ ye ma ɔn da kuledayɛreta ma, y'a ka da ye yin ga.
41013035	Awale, ka ka da ka yin ga bare kɔnte na naa wiin sangan ma, ka wɔn tɔɔ ga. Dɔra ye na tɛ lii ma wa, boro ma wa, kokoroparosangan ma wa, kikima wa, ka tɔɔ ga.
41013036	A ɔɔn naa bare naa, a ka naa ka gun yin hɔn ga.
41013037	Wiin fa be ma ti ne ɔɔn yira ka ma, sma pepe ma m'a yira.»
41014001	Yɛrɛgunkɔ na fɛti kɔ Kwindiekiɛbareyaburo na fɛti mane wɔɔ yin pla. Salakawɛvɔre kɔ Tɛn na kma mane dɛndɛnmada kia wiin fa to ye Yezu foga yinnamakwiɛ hɔn n'a yɛɛ.
41014002	Ye mane kwa ye nɛmɛ ma: «Ke sbɛ n'a foga fɛtisangan ma ga, ka tɛ zamɛ naa gwangwana ke ma ga.»
41014003	Yezu mane ti zama hɔn Simɔn gwarama brɛ Betanikuru hɔn, ya boo ɔɔn naa kɔ yeyɛ kɔ yìnkiɛfa na fɛnfɛn yi boo, a ne paga wunnudiayìn na, wiin ɔɔn tɛtɛrɛ kɔ naresɔ. A mane yìn na tereba yi fɔrɔna. Ya we naa wɔnna kiɛfa we webe n'a kɔrɔ hɔn yìn vunu Yezu wɔɔn hɔn.
41014004	Wiinye kma ɔɔn mane ti yeyɛ, wɔnwɔ na bɔɔ wora ɔɔn ba, ye ne kwa ye nɛmɛ ma: «Ka bo wunnudiayìn be yaganɔn sege rɛ. Wee tɔnɔ ɔɔn ti ye na?
41014005	A mane sbɛ ne zabire gwana na yaan ye na ɔn n'e pere durukma ma.» Ye ne gwangwana ya we ma.
41014006	Nka Yezu ɔɔn da ye ma: «K'a to dege. Wɔnnɔ na k'a nina ban? A dafɔre ɔɔn ta mɛ ma.
41014007	Bare durukma ti kɔ ka nɛmɛ sangan pepe ma. Wiin sangan ɔɔn dia ka ma pepe, ka sbɛ ne dafɔre ta ye ma. Nka mɛ na wɔɔ kɔ ka nɛmɛ sangan pepe ma ga yo.
41014008	Ya we y'a sbɛ ye ɔɔn ta. A wunnudiayìn ka mɛ kɔn ma wiin fa to a sitra fɔrɔ.
41014009	Tian na ma ye yira ka ma da sma ɔɔn ne fanɛdia yira wiin wɛɛn pepe diniyan hɔn, bo ya be wiin fa ta, ye na ye kakiri tugo kɔ wɔn ɔn n'e yira mɛ.»
41014010	Zuda Isikariyɔte wiin mane kalanɔmanɛ funpla wɔ na boo, wɔn mane yaa salakawɛvɔre gun ɔn da ye ma, ye ye kia Yezu ka ye sra hɔn.
41014011	Y'a domada mɔɔ wiin sangan ma, ye ɔɔn dia ye ma fɔrɔna. Ye ɔɔn d'a ma, ye ye na gwana pere a ma. N'a bii wɔnna sangan we ma, Zuda mane wagati na fɔrɔ yi kia Yezu ta kiɛ na ye sra hɔn.
41014012	Kwindiekiɛbareyaburo na fɛti na gwerekɔ naa wiri, ye gwanɔmanɛ yɛɛ n'e ta salaka na wiin kɔɔ we ma ɔn Yɛrɛgun na zɔnfa zɔn, Yezu ta kalanɔmanɛ n'a toga ɔn d'a ma: «Wee be kia mɛ́ Yɛrɛgun na zɔnfa tɛtɛrɛ be ma?»
41014013	Yezu ɔɔn y'a kalanɔmanɛ na sma pla fanɛ ɔn da ye ma: «Ka yaa kuru kɔro hɔn. Ka na kayan sɔɔn boo ma, zɔlo ne dɛɛ a wɔɔn hɔn, zio ne ti a hɔn. Ka dɔɔ a ma.
41014014	A ɔɔn kɔ wiin wɛɛn, ka yira wɔnna kɔnte we ma, ye ka na te da, ye yi kɔ y'a kalanɔmanɛ na Yɛrɛgun na zɔnfa zɔn wiin kɔɔn hɔn, ye wee wɔn ti?
41014015	Kɔnte we na zangan na yire yi boo dɔrɔ ka ma, wiin ɔɔn tɛtɛrɛ tigɛ wɛ zama na. Ka Yɛrɛgun na zɔnfa tɛtɛrɛ ke ma wɛɛn.»
41014016	Kalanɔmanɛ wɔ yaa kɔ kuru kɔrɔ hɔn, ɔn yaa da wɔ za wɔkara Yezu man'e yira ye ma wiin nɛ. Ye ɔɔn Yɛrɛgun na zɔnfa tɛtɛrɛ yeyɛ.
41014017	Wuru naa ba wiin sangan ma, Yezu kɔ y'a kalanɔmanɛ funpla ɔɔn naa.
41014018	Ye mane ti zama hɔn, Yezu ɔɔn da ye ma: «Ma ye yira ka ma tian na da ka na sɔnnala tiye ne zɔn kɔ mɛ, wɔn na mɛ ka sma sra hɔn.»
41014019	Kalanɔmanɛ wɔ pepe nina ɔɔn ban. Ye pepe tala tala n'a toga ne kwa: «A mɛ ra?»
41014020	Yezu ɔɔn da ye ma: «A ki funpla wɔ na sɔnnala wiin ɔɔn ye soro ka zɔnfa hɔn kɔ mɛ.
41014021	Tian na Sɔɔn Nɔ na yaa wɔkara Wuro domada na sɛbɛ n'e yira wiin nɛ nka wiin te ɔɔn n'a ka sra hɔn, gwale na sa wɔnna te ma. A m'a wɔɔ yɛ ɔn ka vɔrɔ ga, wɔn mane na fɔn yi a ma.»
41014022	Ye mane ti zama hɔn, Yezu ɔɔn buru bii ɔn baraka yira Wuro ma ɔn n'a yɔyɔ n'a perepere y'a kalanɔmanɛ ma ɔn da ye ma: «Ka tɔɔ bo mɛ kɔn.»
41014023	Wɔn timi a ɔɔn mɛnɛfa bii ɔn baraka yira Wuro ma ɔn n'a pere ye ma. Ye pepe ɔɔn mɛnɛ a na.
41014024	A ɔɔn da ye ma: «Bo mɛ too, wiinye too ɔɔn vunu bɛɛn ye na, sma na yaan ye ye na.
41014025	Tian na, ma ye yira ka ma da ma na mɛnɛ duvɛn na titiri a ma tɛ ma ɔɔn n'a na wun yi mɛnɛ Wuro ta kolo hɔn wiin kɔɔ ma ga.»
41014026	Ye ɔɔn Wuroyirebɛturo sɔn ɔn tuma yaa Olivutolo ma.
41014027	Yezu mane da y'a kalanɔmanɛ ma: «Ka pepe na tɔngɔn mɛ sɔnnala to bare ye sɛbɛ Wuro domada na sɛbɛ hɔn, ye ma na gwanɛta vuro, gware wɔ pepe zanzan.
41014028	Nka ma ɔɔn naa winni wiin sangan ma, ma na ti ka zin Galile.»
41014029	Piyɛre ɔɔn d'a ma: «Hali smasɛrɛ ɔɔn ne na tɔngɔn be to, mɛ na tɔngɔn be to abada ga.»
41014030	Wɔn tɛ Yezu ɔɔn d'a ma: «Ma ye yira be ma tian na da sma wuru hɔn yɛrɛ, sanɛ kokoro da ye paro kanyinna pla na, be na wee mɛ ye na kanyinna saa na ɔn da, ye be mɛ tɔɔ ga.»
41014031	Nka Piyɛre n'a yira n'a sigebɛ fɔrɔna ɔn da, ye hali ye ne daga kwɛ siri kɔ lege, ye ye na ye do bere a ye na abada ɔn da ye y'a tɔɔ ga. Bɔ kalanɔmanɛsɛrɛ pepe ɔɔn kwɛ da yee mɛ.
41014032	Wɔn timi ye ɔɔn yaa boo piri boo ma, ye wiin wiri da Zɛtesemani. Yezu ɔɔn da y'a kalanɔmanɛ ma, ye ye tangan wɛɛn, ye yaa Wuro mɛ zin ɔn naa.
41014033	A mane yaa kɔ Piyɛre kɔ Zake kɔ Zan. Kuun kɔ ninabannɔ man'a foga wɔnna sangan we ma.
41014034	A ɔɔn da ye ma: «Ne nina ban fɔn ma ne tɛ siri na. Ka wɔɔ bɛɛ ɔn ka yin ga.»
41014035	A ye yabɛ zin zɔgɔ ɔn zii yoloko ne Wuro mɛ wiin fa to ye ɔɔn ne sbɛ ne tɛ, wɔnna wagati we m'a fɔnɔ a ma.
41014036	A mane kwa: «Wee mɛ Tɔn, be bana foyi tala boo ma ga. Bɔ yannɛ bɛ brɛ dɛrɛbɛ ne na. Ma da ne dungo ga, nka bi dungo.»
41014037	Wɔn timi a ɔɔn bere naa y'a kalanɔmanɛ sma saa brɛ ɔn naa n'e gun yin hɔn ɔn da Piyɛre ma: «Simɔn be yin ra? Be sbɛ wagati tala yɛrɛ ta ɔn ma yin ga kɛ?
41014038	Ka ka yinna doma ne Wuro mɛ wiin fa to ka ka naa kɔ mama hɔn ga. Sɔɔn sbɛ ne bɔɔ da kia tɛ na nka ye na tɛsie tiye ga.»
41014039	Wɔn timi a bere ye sabɛ ye na yɛ mɛ ɔn yaa ne Wuro mɛ ne wɔnna domada tala wɔ ɔɔn yira yɛ.
41014040	Wɔn timi a ye bere naa y'a kalanɔmanɛ wɔ brɛ ɔn naa n'e gun yin hɔn yɛ. Yin mane ti ye na fɔrɔna, ye ha mane sbɛ n'e yinna doma ga. A mane tɔɔ da ye sbɛ ne wiin fa yira ye ma ga.
41014041	A naa ye bere naa saaro na, ɔn da ye ma: «Ka ti yin hɔn ne makunabɛ yɛ ra? Ka tuma yee. Wagati wiri. Ka sege rɛ, bo ye ti ne naa Sɔɔn Nɔ ka na kakiɛtɛre sra hɔn.
41014042	Ka tuma ke yaa. Ka sege rɛ, wiin te ɔɔn na ne ka sma sra hɔn, wɔn naa wɛ.»
41014043	Yezu mane ti wɔnna bɛreda wɔ hɔn yɛ, Zuda wiin ɔɔn mane kalanɔmanɛ funpla wɔ na boo, wɔn ɔɔn naa. A mane ti kɔ zamɛ na yaan ye, tabekurokuro kɔ gwangannɛ ne titi wɔnwɔ ta. Salakawɛvɔre kɔ Tɛn na kma kɔ sɔnmlala ɔɔn mane wɔnwɔ fanɛ.
41014044	Zuda wiin mane na Yezu ka ye sra hɔn, wɔn mane boo tagamase yira ye ma da, ye ye ɔɔn yaa kwilɛ wiin te hɔn, ye ye tɔɔ d'a wɔn. Ye y'a foga kwa a ma fɔrɔna ɔn yaa kɔ lege.
41014045	Zuda naa wiri suu, ɔn tele yaa Yezu brɛ ɔn d'a ma: «Mɛ na te.» Wɔn timi a ɔɔn kwilɛ Yezu mogo hɔn.
41014046	Wɔn tɛ suu bɔ sɛrɛ ɔɔn ye dɔbɛ ɔn Yezu foga.
41014047	Nka Yezu tikwɛre na sɔnnala ɔɔn y'a tabaku wa a siɛn hɔn, ɔn salakawɛvɔ ta tere turu kiɛn n'a sɔɔ.
41014048	Yezu ɔɔn da ye ma: «Ka naa ne foga na ne ti kɔ tabekurokuro kɔ gwangannɛ wɔkara ka ti ne dɔɔ sɔbɛrɛta ɔɔn ma.
41014049	Kamasɔrɔ ma mane ti ka brɛ kɔɔ pepe ma ne sma kala Wuro ta kɔɔn hɔn, ka ma ne foga ga. Nka bɔ tɛ wiin fa to Wuro domada na sɛbɛ do paga.»
41014050	Wɔn tɛ suu a ta kalanɔmanɛ pepe ɔɔn tɔngɔn n'a to.
41014051	Nɛmɛ boo mane dɔɔ Yezu timi, pizogo dama ɔɔn mane flɛ a ma, ye mane kia n'a foga.
41014052	Nka a y'a pizogo to ye sra hɔn, ɔn tɔngɔn yaa gwelengwele.
41014053	Ye yaa kɔ Yezu salakawɛvɔ brɛ, salakawɛvɔre pepe kɔ sɔnmlala kɔ Tɛn na kma pepe mane kwɛ wɛɛn.
41014054	Piyɛre ɔɔn ye to dɛrɛdo hɔn ne pipi ne dɔɔ Yezu ma fɔn yaa kɔ salakawɛvɔ ta luu ma. A mane yaa tangan kɔ yɛresma ne timi togo na.
41014055	Salakawɛvɔre kɔ zamɛ na yaan ye mane siɛrɛda kia Yezu na wiin fa to y'a yɛɛ, nka ye ma foyi gun ga.
41014056	Sma na yaan ye mane niɔn sɔɔ n'a dɛ a ma nka ye ta bɛreda ma bɛɛn ga.
41014057	Sma bɔɔ ɔɔn tuma niɔn boo sɔɔ n'a dɛ a ma ɔn da:
41014058	«A da mɛ́ yɔnnɔ na, ye sma Wuro ta kɔɔn wiin be tɔgɔ, ye ye na wɔn yaga ɔn za yi tabɛ yin saa yɔ, sɔɔn soro wiin tɔgɔ ga.»
41014059	Hali kɔ wɔn pepe, ye ta siɛrɛbe mane taa tala ma ga.
41014060	Wɔn tɛ salakawɛvɔ ɔɔn tuma taa zamɛ woro hɔn, ɔn Yezu toga da: «Bɔ sma bɛ ti ne wiin fa yira bia da hɔn, be tra ye ta ga ra?»
41014061	Nka Yezu bɔɔ, ma dian tra ga. Salakawɛvɔ ye bere n'a toga yɛ mɛ ɔn da: «Bi ɔɔn Krista, yirebe na te Wuro Nɔ ra?»
41014062	Yezu ɔɔn d'a ma: «Ɔɔn a mɛ. Ka pepe na Sɔɔn Nɔ na tangan yi za, a ne tangan Sbɛpepenate digesoro ma. Ka bere ne na n'a na naa yi za daba ma wuro hɔn mɛ.»
41014063	Wɔnna sangan ma salakawɛvɔ y'a zoga barabara ɔn da: «Ke mako ti siɛrɛkma na titiri ga.
41014064	A Wuro togo yaga, ki yɛrɛ n'e mɔɔ a do hɔn. Wɔnnɔ ka ɔɔn giati wɔnna da na?» Ye pepe ɔɔn kwɛ da, ye ye yaga a ta, y'a daga yɛɛ na.
41014065	Ye na bɔɔ ɔɔn dutigɛ ne tibɛ ne kiɛ a ma. Ye n'a yinna pɛrɛ ɔn ye sra mun n'a vuro ne kwa a ma: «Yira wa, kɔ te ɔɔn be vuro?» Sɔrɔdasi wɔ mane Yezu foga n'a para webe.
41014066	Piyɛre mane ti luu ma, salakawɛvɔ ta baratɛyàra na boo ɔɔn naa kɔ.
41014067	A Piyɛre za a ne timi togo na, a n'a sege fɔrɔna ɔn d'a ma: «Bi mane kwɛ ne ti kɔ Nazarɛtisɔn Yezu nɛmɛ.»
41014068	Nka Piyɛre ɔɔn wee ye na ɔn da: «Be wiin fa yira, ma wɔn tɔɔ ga. Ma bia bɛreda kɔrɔ tɔɔ ga.» Wɔn timi a ɔɔn sa luu ma ɔn yaa taa kuledo ma. Kokoro ɔɔn paro.
41014069	Nka baratɛya we naa n'a za yɛ mɛ. Wiinye kma ɔɔn mane ti wɛɛn mɛ, a ɔɔn dutigɛ ne kwa wɔnwɔ ma: «Bo sɔɔn be ye na boo.»
41014070	Piyɛre ɔɔn wee yɛ mɛ. Zɔgɔta wɔn timi yɛ mɛ, wiinye kma ɔɔn mane ti yeyɛ, wɔnwɔ ɔɔn da Piyɛre ma mɛ: «Tian na bi ye na boo. Bi Galilesɔn.»
41014071	Wɔn tɛ Piyɛre ɔɔn dutigɛ n'e sun fɔrɔna ne kwa: «Ma ne sun da ka wiin te be da yira, m'a tɔɔ ga.»
41014072	Wɔnna nɔɔ tala hɔn kokoro ye bere paro plalo na. Piyɛre kakiri ɔɔn tugo kɔ Yezu domada, ye sanɛ kokoro da ye paro kanyinna pla na, y'a na wee kanyinna saa na ɔn da, ye yi tɔɔ ga. Wɔn tɛ suu a ɔɔn fɔnɔ sa ɔn yaa ne mɔgɔ.
41015001	Kikima tiin salakawɛvɔre ɔɔn ye nɛmɛ kwɛ kɔ sɔnmlala kɔ Tɛn na kma kɔ kitisɔre na zɛngɛnkma. Ye ɔɔn Yezu pɛrɛ yaa kɔ lege giamana wɔnnate Pilate brɛ.
41015002	Pilate n'a toga d'a ma: «Bi Ziwifu ta fanganma ra?» Yezu ɔɔn d'a ma: «Bi yɛrɛ n'e yira.»
41015003	Salakawɛvɔre mane da na yaan ye yira n'e dɛ a ma n'a yagabɛ.
41015004	Wɔn tɛ Pilate ɔɔn ye bere n'a toga yɛ mɛ ɔn da: «Ye wiin fa yira n'a dɛ be ma, be wɔn mɔɔ ga ra? Be sbɛ ne fa yira mɔɔ ga ra?»
41015005	Nka Yezu dian tra a ta ɔn boo fa yira a ma titiri ga fɔn Pilate ɔɔn kabakoya.
41015006	Dɔɔ o dɔɔ, Yɛrɛgunkɔ na fɛti tɛ wiri, Pilate boo kasonɔ sɔnnala dra, zamɛ ɔɔn wiin mɛ a ta.
41015007	Bo sɔɔn boo mane ti kaso hɔn, ye n'a togo wiri Barabasi. Awe sɔɔn we mane ti kaso hɔn bare ye ta yanganmu sangan ma a mane kwɛ kɔ bɔɔ sma ɔn sɔɔn boo yɛɛ.
41015008	Zamɛ mane yaa Pilate brɛ ɔn n'a mɛ ɔn d'a tɛ ne daro ne wiin fa ta ye ma, y'a wɔn nɛmɛ ta.
41015009	Pilate ɔɔn da ye ma: «Ka kia ma Ziwifu ta fanganma dra ra?»
41015010	Pilate mane tɔɔ da kɔrɔhɔnyu do ma Ziwifu Yezu ka ye sra hɔn.
41015011	Nka salakawɛvɔre mane zamɛ sinsanganbɛ, ye ye Pilate mɛ a Barabasi ɔɔn dra.
41015012	Pilate ye bere zamɛ toga yɛ mɛ ɔn da: «Ka wiin wiri da Ziwifu ta fanganma ɔɔn yo, wɔnnɔ ka kia ma ɔɔn ta wɔn na?»
41015013	Ye ɔɔn sɔngɔ da: «A kwangwaga sɔnɔ ma.»
41015014	Pilate n'e toga da: «Wee dayaga sii a ɔɔn ta?» Nka ye mane sɔngɔ ne moro ne kwa: «A kwangwaga sɔnɔ ma.»
41015015	Pilate mane kia zamɛ nihɔndia. Wɔn tɛ a ɔɔn Barabasi dra. Wɔn timi a da, ye ye Yezu vaan. Wɔn timi a ɔɔn n'a ka sɔrɔdasi sra hɔn, ye ye yaa n'a kwangwaga sɔnɔ ma.
41015016	Sɔrɔdasi yaa kɔ Yezu giamana wɔnnate ta luu ma ɔn yaa ye kuru kwɛ wɛɛn.
41015017	Ye mane zogwaga na pɛnɛ yi boo ka a ma ɔn kele dama n'e ta fanganmabanfola na n'a dɛ a wɔɔn hɔn.
41015018	Wɔn timi ye ne bire a na, y'a foo, Ziwifu ta fanganma.
41015019	Ye man'a wɔɔn zɛngɛn kɔ sɔgɔlo boo ne tibɛ ne kiɛ a ma ne yoloko a wee wɔkara ye ti ne kiu ɔɔn k'a ma.
41015020	Ye naa waro a wopa na wiin sangan ma, ɔn zopɛnɛ we wa a ma ɔn n'a ta zoga bere n'e ka a ma yɛ. Wɔn timi ye ɔɔn sa kɔ lege wiin fa to ye yaa n'a kwangwaga sɔnɔ ma.
41015021	Sirɛnesɔn boo mane tuma laga hɔn ne ti bige hɔn ɔn ne dɔɔ ne fɔnɔ yeyɛ. Ye wɔnna sɔɔn togo wiri Simɔn. A mane Alɛkisandire kɔ Wurufuse tɔn. Sɔrɔdasi n'a sigebɛ a ma, y'a Yezu na kwangwagasɔ bii.
41015022	Ye ɔɔn yaa kɔ Yezu nɛmɛ piri boo ma, ye wiin wiri da Gologota, wɔn kɔrɔ wɔnkobala na bii hɔn.
41015023	Ye mane duvɛn yanganmu kɔ mire ne kia wɔn pere a ma. Nka Yezu ma dian kia a na ga.
41015024	Wɔn timi ye n'a kwangwaga sɔnɔ ma, ɔn vɛngɛnɛ dɛ a ta zoga ma n'e dini ye nɛmɛ hɔn, wiin fa to ye pepe tala tala ye nii na ye gun.
41015025	Y'a kwangwaga wiin sangan ma, wɔn mane tɛ kikimasin ma.
41015026	Ye man'a yɛwɔn sɛbɛ ɔn da: «ZIWIFU TA FANGANMA.»
41015027	Ye mane bɛrɛmasma sma pla bɔɔ kwangwaga bɔɔ sɔ ma Yezu kiɛgɛ ma mɛ. Tala a digesoro ma, bo tala a ninagan ma. [
41015028	Yee Wuro domada na sɛbɛ do mane paga kɛrɛ, y'a nii ka dayagatɛre hɔn.]
41015029	Sogomafɔnɔsma man'e wɔan piripiri ne Yezu vini ne kwa: «Awale, bi wiin ɔɔn da, ye be Wuro ta kɔɔn webe ɔn be bere n'a tɔgɔ yin saa yɔ,
41015030	be yɛrɛ kisi han ɔn zii be wa sɔnɔ ma.»
41015031	Yee salakawɛvɔre kɔ Tɛn na kma man'a wopa ne kwa ye nɛmɛ ma mɛ: «A bɔ sɛrɛ kisi nka a sbɛ n'e yɛrɛ kisi ga.
41015032	Kisita, Isirayɛle ta fanganma zii be wa sɔnɔ ma basiɛ han, ke be za wiin fa to ye yɔɔn be ma.» Wiinye sma pla wɔ ɔɔn mane kwangwaga a kiɛgɛ ma, wɔnwɔ man'a vini mɛ.
41015033	Sintogo hɔn, sin ɔɔn logo fɔn yaa wiri limasin ma sangan ma.
41015034	Limasin ma, Yezu ɔɔn sɔngɔ yuu ɔn da: «Elowi, Elowi, lama sabakitane?» Wɔn kɔrɔ, n'a Wuro, n'a Wuro, wɔnnɔ na be ne to?
41015035	Wiinye kma ɔɔn mane taa yeyɛ, wɔnwɔ na bɔɔ mane sɔngɔkɔn we mɔɔ ɔn ne kwa: «Ka sege rɛ, a ti ne Eli wiri.»
41015036	Ye na sɔnnala ɔɔn tɔngɔn yaa wɛsɔgɔ bii n'e ka duvɛnsini hɔn, n'e pɛrɛ sɔgɔlo na kuro yi ma n'e pere Yezu ma wiin fa to a mɛnɛ. A mane kwa: «Ka tɛ ke ne sege Eli ɔɔn ne na naa n'a zibɛ n'a wa sɔnɔ ma.»
41015037	Nka Yezu naa sɔngɔ yuu ɔn siri.
41015038	Wuro ta kɔɔn kɔrɔ hɔn sosɔzogo ɔɔn bara pla n'a bii wuro hɔn fɔn ɔɔn zii lɔ ma.
41015039	Sɔrɔdasi na zɛngɛnte wiin ɔɔn mane taa Yezu do na, wɔn naa n'a za wiin sangan ma d'a siri yee, wɔn ɔɔn da: «Tian na, bo sɔɔn be mane Wuro Nɔ yɛrɛworo.»
41015040	Yàra bɔɔ mane taa dɛrɛdo hɔn, ne sege. Bo mane Magadaladalo Mari, bo ma Zose kɔ ye puu Zake sie Mari, bo ma Salomɛ.
41015041	Ye mane ti kɔ Yezu n'a bii fɔn a na tisangan ma Galilegiamana hɔn yɛ, ɔn n'a mako fɔrɔ. Bɔɔ yàraza mane tiye yaan mɛ wiinye mane dɔɔ a ma ɔn yaa Zeruzalɛmu.
41015042	Lii mane ba wɛ. Wɔnna kɔɔ we ne Ziwifu ta Tangantun na siankɔ.
41015043	Zozɛfu Arimatesɔn wiin ɔɔn mane kitisɔre na zɛngɛnkma na boo, awe wiin ɔɔn mane tangan ne Wuro ta kolo yɛrɛ, wɔn man'e woro sige ɔn yaa Pilate gun ɔn Yezu na soro mɛ a ta.
41015044	Pilate naa mɔɔ da Yezu siri wɛ, a ɔɔn kaba wɔn na ɔn sɔrɔdasi na zɛngɛnte we wiri n'a toga Yezu siri siɛ ɔɔn ne dɛrɛ.
41015045	A mɔɔ sɔrɔdasi na zɛngɛnte ta wiin sangan ma, ɔn dian Yezu na soro pere Zozɛfu ma.
41015046	Zozɛfu yaa zofogo boo tɛrɛ ɔn Yezu na soro zibɛ n'a wa kwangwagasɔ ma ɔn wɔnna zogo we flɛ a ma, ɔn yaa n'a tigɛ bona boo hɔn wiin ɔɔn mane sɛn tiri na tolo boo hɔn. Wɔn timi a ɔɔn dɔgɔnɔgwaga boo pilemile n'a pi bona we do ma.
41015047	Magadaladalo Mari kɔ Zose sie Mari mane taa ne Yezu sirido sege.
41016001	Tangantun fɔnɔ wɛ timi ma, Magadaladalo Mari kɔ Zake sie Mari kɔ Salomɛ ɔɔn wunnudiafrɛ tɛrɛ wiin fa to ye yaa Yezu na soro sini.
41016002	Tun na gwerekɔ ma kikima tiin ye yaa bona we brɛ sindosasangan ma.
41016003	Ye mane kwa ye nɛmɛ ma, ye kɔ te ɔɔn na dɔgɔnɔ we pilemile n'a wa bona we do ma ye ma?
41016004	Nka ye naa da ye sege wiin sangan ma, n'a za da dɔgɔnɔgwaga we pilemile sabɛ ne wɛ bona we do ma.
41016005	Ye ɔɔn kɔ bona we hɔn, ɔn yɛlɛnɛmɛ boo za yeyɛ. A mane tangan ye digesoro ma piri ma, zofuro ne ti a mogo hɔn. Kuun n'e foga.
41016006	Nka yɛlɛnɛmɛ we ɔɔn da ye ma: «Ka ka kwan ga. Ye wiin Nazarɛtisɔn Yezu kwangwaga sɔnɔ ma, wɔn ka ti ne ɔɔn kia. A ti bɛɛ ga, a winnisa. Ka a siando sege.
41016007	Ka yaa basiɛ ɔn yaa yira a ta kalanɔmanɛ kɔ Piyɛre ma mɛ, y'a yaa ka zin hɔn Galile. Ka na yaa n'a za wɛɛn wɔkara a man'e yira ka ma wiin nɛ.»
41016008	Ye na kwan yi na sma yi mane sa bona we hɔn ne tɔngɔn. Ye ta tɛ ɔɔn mane kwan, wɔn tɛ ye ma foyi yira n'a gun sɔɔn sii ma ga. [
41016009	Yezu winni sa wɛ timi ma sara yɔ, tun na gwerekɔ kikima tiin a pia ye yɛrɛ dɔrɔ Magadaladalo Mari ma. A mane zini kopra laga n'e wa wiin ya we hɔn.
41016010	Mari mane yaa n'e yira Yezu yakwɛre ma wiinye mane pia ne ti kɔ lege. Wɔnwɔ nina mane ban fɔrɔna, ye ne mɔgɔ.
41016011	Ye naa mɔɔ wiin sangan ma ye da Yezu ti ni na, ye Mari a za, ye ma ye tɔɔ tian ga.
41016012	Wɔn timi ye na sma pla bɔɔ mane ti ne yaa kuru hɔn, Yezu ɔɔn ye yɛrɛ dɔrɔ ye ma tinɔmaza na.
41016013	Ye man'e bere naa wɔn yira bɔ kalanɔmanɛsɛrɛ ma. Wɔnwɔ ma ye tɔɔ tian mɛ ga.
41016014	Wɔn pepe fɔnɔ wɛ timi, kalanɔmanɛ funnala wɔ mane ti zama hɔn, Yezu ɔɔn ye yɛrɛ dɔrɔ ye ma. A gwangwana ye ma ye ta yɔnmabareyafa kɔ ye ta worasigenɔmayɔ na bare wiinye kma ɔɔn man'a za a winni wɛ timi ma, ye mane wɔnwɔ ta yirada tɔɔ tian ga.
41016015	Wɔn timi a ɔɔn da ye ma: «Ka yaa diniyan pepe hɔn, ɔn fanɛdia yira nima pepe ma.
41016016	Wiin te ɔɔn n'e tɔɔ tian ɔn dian batize, wɔnna te na kisi. Nka wiin te ɔɔn ma ye tɔɔ tian ga, wɔnna te na kiti.
41016017	Wiinye kma ɔɔn n'e tɔɔ tian, wɔnwɔ na kabakoda ta. Ye na ne zini laga n'e wa sma hɔn kɔ mɛ togo. Ye na sidazɛ bɛre.
41016018	Hali ye ɔɔn samɛ foga, wɛlɛ ɔn kiɔnɔ mɛnɛ, a na foyi ta ye na ga. Ye na ye sra dɛ bagaparere ma, ye kɛnɛ.»
41016019	Yezu naa waro y'a bɛreda na kɔ lɔgɔ, ɔn duro ba wuro hɔn, ɔn yaa tangan Wuro digesoro ma.
41016020	Kalanɔmanɛ ɔɔn yaa fanɛdia yira bii pepe hɔn. Matigi man'e diɛma ye ta bara pepe hɔn, ye ne kabakoda ta wiinye ɔɔn n'a dɔrɔ da ye ta bɛreda tian na ye.]
42001001	Ne mafɔrɔ Tewofili, wiinye da ɔɔn mane tɛ ke brɛ, sma na yaan ye man'e tɛnɔn sɛbɛ,
42001002	wɔkara sma man'e yira ke ma wiin nɛ. Wiinye kma ɔɔn mane wɔnna da wɔ za ye yinna ye na dubisangan ma ɔn tɛ fanɛdia na yirasma na, wɔnwɔ man'e wɔ da wɔ yira ke ma.
42001003	Wɔn ye na mɛ man'e wɔ da wɔ pepe kikiɛ mɛ, n'a bii ye na dubido hɔn. Ma n'a za da ma daga n'e sɛbɛ n'e nɔma yira be ma.
42001004	Ma ye sɛbɛ wiin fa to be wiinye da wɔ kala n'e wɛ, be sbɛ n'e tɔɔ n'e kìni ɔn da ye tian.
42001005	Fanganma Herode ta sin hɔn Zudegiamana wɔɔn na, salakawɛta boo mane ti yeyɛ, ye n'a togo wiri Zakari. A mane Abiya ta salakawɛkuru hɔn kma na boo. A ta ya mane salakawɛvɔ Arɔn timikma na boo, ye n'a togo wiri Elizabɛti.
42001006	Ye pepe sma pla mane smatele Wuro yinna hɔn ne kwa Matigi ta Tɛn kɔ a ta yirada pepe ma fɔrɔna.
42001007	Elizabɛti mane vɔrɔkaraya, nɔ sii ha mane ti a ta ga. Ye pepe sma pla bere mane kiɛgɛ wɛ mɛ.
42001008	Boo kɔɔ ma, Zakari mane ti salakawɛbara hɔn. Bare a mane ti wiinye kuru hɔn, wɔnwɔ ta baratɛku mane ti.
42001009	Awe Zakari ɔɔn mane daga kɔ yaa wunnudiafa wɔnna Matigi ta kɔɔn hɔn wɔnna kɔɔ we ma bare awe ma vɛngɛnɛ mane bɛrɛ wɔkara salakawɛre wɔ mane daro ne tɛ wiin nɛ.
42001010	Sma pepe mane ti wuromɛ hɔn sire wunnudiafa wɛnnɛsangan ma.
42001011	Matigi ta mɛlɛkɛ boo ɔɔn naa taa wunnudiafa na wɛnnɛdo na digesra ma piri ma, ɔn ye yɛrɛ dɔrɔ Zakari ma.
42001012	Zakari n'a za wiin sangan ma, a kakiri ɔɔn yanganmu. A mane kwan fɔrɔna.
42001013	Mɛlɛkɛ we ɔɔn d'a ma: «Ka kwan ga Zakari. Wuro bia mɛ foga. Bia ya Elizabɛti na nimisininɔ vɔrɔ. Be n'a togo dɛ da Zan.
42001014	Be na nihɔndiaro na yire yi gun. Sma na yaan ye na nihɔndia a ta vɔrɔ na mɛ.
42001015	A na tɛ sɔngwaga na Matigi ta. A ha na duvɛn kɔ sɔnzinpirefa sii mɛnɛ ga. A na ne paga Wuro ta Ni na ɔn n'a bii a vɔrɔsangan ma.
42001016	A na Isirayɛlenɔmanɛ na yaan ye ta ye ye zin bere Matigi y'a Wuro ma.
42001017	Awe yɛrɛ na ye dɔbɛ Wuro zin hɔn kɔ Wuro ta daberebɛta Eli ta sebe kɔ a zugo. A na bɛɛn ka nɔmanɛ kɔ ye tamɛ yɔ ɔn damɔbareyasma ta smatele na. A na zamɛ ta ye n'e yɛrɛ tɛtɛrɛ ne Matigi yɛ́rɛ.»
42001018	Nka Zakari mane mɛlɛkɛ we toga ɔn da: «Nɛ na ma sbɛ ne wɔn tɔɔ tian? Bare mɛ kɔ n'a ya, mɛ́ pepe kiɛgɛ wɛ.»
42001019	Mɛlɛkɛ we ɔɔn d'a ma: «Mɛ ɔɔn Gabriyɛle. Mɛ ɔɔn taa Wuro kiege ma baratɛ na a ma. A mɛ fanɛ ɔn da ma naa bɔ fanɛdia bɛ yira be ma.
42001020	Nka bia tɛ ɔɔn ma ne domada tɔɔ tian ga, wiinye domada wɔ ɔɔn na tɛ ye na tɛsangan ma, wɔn ye na be na tɛ bobo na, be sbɛ ne bɛre ga fɔn yaa kayan ye tɛkɔ ta wiri ma.»
42001021	Zakari mane siɛ dɛrɛ Wuro ta kɔɔn hɔn. Wiinye kma ɔɔn mane ti sire n'a yɛ́rɛ, wɔnwɔ ne kaba a ta siɛ dɛrɛ na.
42001022	Nka a naa sa wiin sangan ma, ɔn mane sbɛ ne bɛre ye ta ga. Ye ɔɔn tɔɔ d'a bɔɔ zɛda za Wuro ta kɔɔn hɔn. A mane yanmɛ ne yira ye ma, ma ne bɛre ga.
42001023	A ta baratɛkɔ do naa paga wiin sangan ma, a ɔɔn bere bige ye brɛ.
42001024	Zɔgɔ wɔn timi ma, a ta ya Elizabɛti ɔɔn taa tulu na ɔn ye yɛrɛ dɔɔn yɛgɛ koo yɔ bare a mane giati ne kwa:
42001025	«Mɛ ti wiin wɛɛn basiɛ, Matigi n'e ta ne ma. Wiin fa ɔɔn mane n'a pere sma yɔ, a wɔn wɛ.»
42001026	Elizabɛti tulu na yɛgɛ konalalo ma, Wuro mane mɛlɛkɛ Gabriyɛle fanɛ Galilegiamana hɔn Nazarɛtikuru hɔn
42001027	danzoro boo ta, ye mane wiin pere nɛmɛ boo ma, ye da wɔn togo ti Zozɛfu. Wɔn mane fanganma Davidi timikma na boo. Ye mane wɔnna danzoro we togo wiri Mari.
42001028	Mɛlɛkɛ naa kɔ a brɛ ɔn d'a ma: «Foo, Matigi ti kɔ be nɛmɛ ɔn y'a kiɛn ta be ma.»
42001029	Nka Mari wɔn mɔɔ wiin sangan ma, a kakiri ɔɔn yanganmu wɔnna bɛreda wɔ ye na fɔrɔna. A mane wɔnna foo we kɔrɔ giati.
42001030	Mɛlɛkɛ ɔɔn d'a ma: «Ka kwan ga Mari. Bare be wɔɔn na dia Wuro ta.
42001031	Be na taa tulu na ɔn nimisininɔ vɔrɔ, be na n'a togo dɛ da Yezu.
42001032	A na tɛ sɔngwaga na. Ye na n'a wiri Vɔwuro nɔ. Matigi Wuro na n'a bɛma Davidi ta fanganmakware pere a ma.
42001033	A na tangan Isirayɛlesi wɔɔn na sangan pepe ma. Tege na ti a ta fanganmabe na abada ga.»
42001034	Mari ɔɔn da mɛlɛkɛ ma: «Nɛ na wɔn sbɛ ne tɛ bare ma kwɛ zɛ kɔ sin ga.»
42001035	Mɛlɛkɛ ɔɔn d'a ma: «Wuro ta Ni na zii be ma. Vɔwuro ta sebe na pi be ma. Wɔn ye na ye na ne nɔ we wiri da Kìni yi, Wuro Nɔ.
42001036	Sege rɛ, be sienɔ Elizabɛti wiin ɔɔn kiɛgɛ wɛ, wɔn ti kɔ boo nimisininɔ na tulu mɛ, bo n'a yɛgɛ konalalo, awe wiin ye mane ɔɔn wiri da vɔrɔkaraya.
42001037	Bare Wuro bana da sii ma ga.»
42001038	Wɔn tɛ Mari ɔɔn da: «Ma Wuro ta tere, Be ye yira wiin nɛ, Wuro n'e ta yee.» Wɔn timi mɛlɛkɛ ɔɔn sa n'a to.
42001039	Wɔnna wagati we yɛrɛ ma yɛ, Mari mane tuma ɔn sale yaa Zudegiamana na tola na kuru boo hɔn.
42001040	A yaa kɔ Zakari brɛ, ɔn bire Elizabɛti na.
42001041	Elizabɛti Mari birekɔn mɔɔ wiin sangan ma suu, nɔ ɔɔn yingini a kɔrɔ hɔn. Elizabɛti ɔɔn paga Wuro ta Ni na
42001042	ɔn sɔngɔ yuu ɔn da: «Wuro siara ta be ma ɔn yalo yàra pepe ma. Be na wiin nɔ we vɔrɔ, a ta siara bere ne ti wɔn ma mɛ.
42001043	Mɛ wɔnnɔ, mɛ na te sie ɔɔn ne naa ne brɛ?
42001044	Sege rɛ, mɛ bia foo mɔɔ suu, ne nɔ ɔɔn yingini nihɔndiaro ta ne kɔrɔ hɔn.
42001045	Matigi wiin fa yira, tɔɔ tian na ɔn d'a na wɔn ta n'a do paga. Wɔn ye na be dangamu.»
42001046	Wɔn tɛ Mari ɔɔn da: «Ma Matigi yirebɛ fɔrɔna.
42001047	Ne nihɔndia ne na Kisita Wuro ye na.
42001048	Bare a y'a tɛrɛdalo ta dɛgɛbe sege. Sege rɛ, n'a bii basiɛ ma, dogore pepe na da ma dangamu.
42001049	Bare Sbɛpepenate Wuro da na yire ye ta ne ma. Yirebe tɛ a togo ma.
42001050	Wiinye kma ɔɔn kiu ka a ma, a na ne y'a foro ta wɔnwɔ ma sangan pepe ma.
42001051	A dayeye ta ɔn y'a sebe dɔrɔ. A yɛrɛyirebɛsma zanzanbɛ.
42001052	A fanganmɛ laga n'e wa ye ta kwara ma ɔn yɛrɛmazibɛsma babɛ yeyɛ.
42001053	A wufigɛsma ka zɔnfa na ɔn frɛkma laga ye srakoba.
42001054	A y'a kma, y'a baratɛre Isirayɛlesi, diɛma. A sanfire y'a foro ta na
42001055	Abrahamu kɔ ye timikma ma sangan pepe ma ga wɔkara a man'e yira ke tamɛ ma wiin nɛ.»
42001056	Mari mane wɔɔ Elizabɛti brɛ yɛgɛ saa nɛmɛ, wɔn timi a ɔɔn bere bige ye brɛ.
42001057	Elizabɛti vɔrɔsangan naa wiri, a ɔɔn nimisininɔ vɔrɔ.
42001058	A tangankwɛre kɔ a ta kma naa mɔɔ wiin sangan ma, ye da Matigi y'a foro na yire yi t'a ma, ye ɔɔn kwɛ nihɔndia kɔ lege.
42001059	Nɔ we vɔrɔkɔ na yin korosɔɔnnɔ kɔɔ ma, ye ɔɔn yaa a yaro na. Ye mane kia n'a tɔn togo dɛ a ma ɔn da Zakari.
42001060	Nka a sie ma dian ga ɔn da, y'a togo na ne ti Zan.
42001061	Ye ɔɔn d'a ma: «Bia kma na sɔɔn sii togo mane ti yee ga yo.»
42001062	Ye ɔɔn yanmɛ nɔ we tɔn toga a togo na.
42001063	A ɔɔn sɛbɛfa mɛ ye ta ɔn n'a togo sɛbɛ da Zan. Ye pepe ɔɔn kaba wɔn na.
42001064	Wɔnna nɔɔ hɔn a niɔn ɔɔn firi, a ne bɛre ne gun ne Wuro yirebɛ.
42001065	Ye tangankwɛre pepe mane kwan. Sma mane wɔnna da wɔ pepe yira Zudegiamana na tola pepe hɔn.
42001066	Da wɔ na mɔsma pepe man'e to ye kɔrɔ hɔn ne kwa: «Nɛ wɔnna nimisalo ta da na tɛ?» Matigi ta sebe mane ti a ma tian na.
42001067	Nimisalo we tɔn Zakari mane paga Wuro ta Ni na, a ɔɔn tuma ne Wuro ta fanɛ yira ne kwa:
42001068	«Yirebe tɛ Matigi Isirayɛle ta Wuro ma. Bare a sege y'a kma ta ɔn n'e dɛn.
42001069	A Kisita na kɛnɛ yi sabɛ y'a baratɛta fanganma Davidi timikma hɔn mɛ́ ye na.
42001070	Yee a mane pia n'e yira n'a bii fɔn siɛ dɛrɛ ma da hɔn y'a daberebɛre na kìni ye baraka hɔn.
42001071	A man'e na do sɔɔ ɔn da, ye ye na ke dɛn ke zugi ta ɔnkɔ ke na wopasma pepe sra hɔn mɛ.
42001072	Ye ye na y'a foro ta ke tamɛ ma ɔn ye kakiri to y'a bɛɛn na fɔrɔ yi da.
42001073	Bare Wuro man'e do sɔɔ ke tɔn Abrahamu ma,
42001074	ye ye na ke wa ke zugi ta yannɛ hɔn ɔn tɛ ke ne sbɛ ne bara ta ye ma ɔn ka ne kwan ga,
42001075	wiin fa to ke sbɛ tɛ sma na kìni ye kɔ ye na tele ye na a yinna hɔn kià sirewɔ pepe hɔn.
42001076	A ma bi ne nɔ han, ye na ne be wiri da Vɔwuro ta daberebɛta. Bare be na sige Matigi zin wiin fa to be a ta sogo tɛtɛrɛ a ma.
42001077	Wiin fa to be yira a ta kma ma mɛ, y'a na n'e kisi, ɔn n'e ta kakiɛ yafa ye ma.
42001078	Bare kià Wuro paga makare kɔ foro na. A na ye to wuro hɔn ɔn kini sabɛ ke ma wiin ɔɔn wɔkara sin na dɔsasangan ma yi.
42001079	Wiin fa to wiinye kma ɔɔn ti tunio kɔ siri na dungun hɔn, a kini ta wɔnwɔ ma, ɔn ke kan ka siara na sogo hɔn.»
42001080	Nimisalo we mane pra ne yaa, a kakiri ne pra ne yaa mɛ. A mane wɔɔ kibɛkolo hɔn fɔn yaa kayan wiin kɔɔ ma a ye yɛrɛ dɔrɔ Isirayɛlesi ma.
42002001	Wɔnna sangan ma fanganma Ogusite mane fanɛ yira, ye ye Ɔrɔmukma ta mara hɔn kma pepe zio n'e toga sɛbɛ.
42002002	Wɔnna gweretogasɛbɛ we da ye tɛ, Kirinuse ne Sirigiamana wɔnnate.
42002003	Sma pepe mane yaa y'a kire hɔn, wiin fa to ye yaa ye toga sɛbɛ.
42002004	Zozɛfu mane tuma Nazarɛtikuru hɔn Galilegiamana ma ɔn yaa Bɛtilehɛmu, fanganma Davidi ta vɔrɔkuru hɔn Zudegiamana ma bare a mane wɔn timikma na boo.
42002005	A mane yaa ye togo sɛbɛ na kɔ y'a dalo Mari wiin mane ti tulu.
42002006	Ye mane ti Bɛtilehɛmu, Mari vɔrɔkɔ ɔɔn naa wiri.
42002007	A y'a danɔ vɔrɔ nimisininɔ ɔn n'a flɛ zokuro hɔn n'a sianbɛ kolingo hɔn bare ye ha mane vɛdo gun samaravɛdo hɔn ga.
42002008	Gwanɛsma bɔɔ mane ti yeyɛ wola hɔn, ne sian laga hɔn ne yɛre y'a gware na wuru hɔn.
42002009	Matigi ta mɛlɛkɛ boo naa sa ye ma, Matigi ta yirebe na kini ɔɔn n'e kori, kuun na yire yi ɔɔn n'e foga.
42002010	Nka mɛlɛkɛ we ɔɔn da ye ma: «Ka ka kwan ga. Ma naa dadia bɔɔ ɔɔn yira na ka ma, wiinye ɔɔn na tɛ nihɔndiada na yire ye na sma pepe ta.
42002011	Sma Davidi ta kuru hɔn, Kisita vɔrɔ ka ta. A Krista, Matigi.
42002012	Ka na n'a tɔɔ wiin fa ma, bo wɔn. Ka na bibi boo za, zokuro ne flɛ a ma, a ne sian kolingo hɔn.»
42002013	Wɔnna nɔɔ tala hɔn mɛlɛkɛkuru na yaan ye ɔɔn naa taa kɔ bo we, ye ne Wuro yirebe ne kwa:
42002014	«Yirebe tɛ Wuro ma wuro hɔn. Wiinye kma da ɔɔn dia a ma diniyan hɔn, a ta siara tɛ wɔnwɔ ma.»
42002015	Mɛlɛkɛ wɔ naa tuma gwanɛsma wɔ brɛ ɔn ye bere yaa wuro hɔn wiin sangan ma, ye ɔɔn da ye nɛmɛ ma: «Ka tɛ ke yaa Bɛtilehɛmu kɛ. Matigi wiinye da yira ke ma, ke yaa n'e sege.»
42002016	Ye mane sale yaa ɔn yaa Mari kɔ Zozɛfu za kɔ bibi we, a ne sian kolingo hɔn.
42002017	Y'a za wiin sangan ma suu, mɛlɛkɛ mane wiinye da yira ye ma nimisalo we ta da na, ye ne wɔnwɔ yira.
42002018	Wiinye kma pepe ɔɔn mane wɔnna bɛreda wɔ mɔɔ gwanɛsma ta, wɔnwɔ mane kaba.
42002019	Nka Mari mane wɔnna da wɔ pepe to ye kakiri hɔn, n'e giati fɔrɔna.
42002020	Wɔn timi gwanɛsma wɔ mane ye bere yaa. Ye mane Wuro ta yirebe na da sɔn n'e yira y'a mɔda kɔ y'a zɛda ye na. Bare mɛlɛkɛ man'e yira ye ma wiin nɛ, yee ye pepe mane tɛ.
42002021	Tun tala naa paga, nɔ we yarokɔ ɔɔn wiri. Mɛlɛkɛ mane wiin togo we yira a sie ɔɔn sbɛ ne taa tulu na, ye ɔɔn wɔnna togo we dɛ a ma.
42002022	Moyizi ta Tɛn wiin fa yira kìnibɛ na, wɔnna wagati mane naa wiri. Mari kɔ Zozɛfu ɔɔn yaa kɔ nɔ we Zeruzalɛmu wiin fa to ye yaa n'a dɔrɔ Matigi ma
42002023	wɔkara ye sɛbɛ a ta Tɛn hɔn wiin nɛ ɔn da: «Sini nimisalo na gwerevɔrɔ yi pepe daga pere Matigi ma.»
42002024	Tɛn we wiin salaka yira ɔn da ye daga kwi nɔma pla wɛlɛ zɛnɛyala nɔma pla wa salaka na, ye wɔnna salaka we wa mɛ.
42002025	Wɔn da ye tɛ, sɔɔn boo mane ti Zeruzalɛmukuru hɔn, a togo ne ti Simeyɔn. A mane sɔntele ne kiu ka Wuro na. Wiin te ɔɔn na Isirayɛle kisi, a mane tangan ne wɔn yɛ́rɛ. Wuro ta Ni mane ti a ma.
42002026	Wɔn man'a dɔrɔ a ma da sanɛ a da ye siri, y'a na Matigi ta Dɛ́gɛwɛta za.
42002027	Wuro ta Ni mane figɛ yaa kɔ lege Wuro ta kɔɔn hɔn. Yezu na vɔrɔre naa kɔ kɔ lege wiin sangan ma wiin fa to ye Tɛn na landa ta a ma,
42002028	Simeyɔn n'a tɔɔ ye sra hɔn, ɔn baraka yira Wuro ma ɔn da:
42002029	«Basiɛ Matigi, be wiin dosɔ ta, wɔn paga. Be sbɛ ne bia baratɛta to a siri siara hɔn.
42002030	Bare ne yɔnnɔ dɛ bia kisi ma,
42002031	be wiin tɛtɛrɛ sii pepe ye na.
42002032	Awe ɔɔn na bia kini dɔrɔ diniyan hɔn kma ma ɔn yirebe pere bia kma Isirayɛle ma.»
42002033	Simeyɔn mane wiinye da yira, nimisalo we tɔn kɔ a sie mane kaba wɔn na.
42002034	Simeyɔn duba ta ye ma ɔn da Yezu sie Mari ma: «Sege rɛ, Wuro bo nimisalo be dɛ́gɛ wiin fa to sma na yaan ye bɛrɛ, bɔɔ tuma, Isirayɛlegiamana hɔn. A na tɛ Wuro ta tagamase na, sma na maga wiin hɔn.
42002035	A na sma na yaan ye kɔrɔ hɔn giatɛ sabɛ sire. A ma bi sie we han, ninabannɔ na be woro wuro wɔkara kunkwinitaba.»
42002036	Wuro ta daberebɛtaya boo mane tiye mɛ, ye n'a togo wiri Ana. A mane Asɛre timite Fanuyɛle ta nɛmɛdalo. A mane kiɛgɛ fɔrɔna. A na dan yi yɔn wiin bangan ta, a mane dɔgɔ kopra dama ɔɔn ta kɔ wɔn.
42002037	Wɔn timi a tɛ yɔfuroya na fɔn a sii ɔɔn yaa wiri dɔgɔ kienaa ne nɔma naa. A ha mane sa Wuro ta kɔɔn hɔn ga. A mane baratɛ Wuro ma sin ne wuru ne sun ka ne Wuro mɛ.
42002038	Wɔnna wagati we yɛrɛ ma a mane naa wiri ne baraka yira Wuro ma. Wiinye kma pepe ɔɔn mane Zeruzalɛmu ta kisi yɛ́rɛ, a mane nimisalo we da yira ye ma.
42002039	Ye naa waro wɔnna da wɔ pepe na wiin sangan ma wɔkara Matigi ta Tɛn n'e yira wiin nɛ, ye ye bere yaa Galilegiamana hɔn ɔn yaa tangan y'a kuru hɔn Nazarɛti.
42002040	Nimisalo we kɔnɛ mane pra ne yaa ne fangan gun mɛ. Datɔ mane ti a hɔn, Wuro ne y'a kiɛn ta a ma.
42002041	Dɔɔ o dɔɔ Yezu na vɔrɔre mane yaa Zeruzalɛmu Yɛrɛgun na fɛti na.
42002042	Yezu naa dɔgɔ funpla gun, ye ɔɔn yaa kɔ lege mɛ wɔkara ye mane daro ne tɛ wiin nɛ.
42002043	Fɛti we naa waro wiin kɔɔ ma, vɔrɔre wɔ ɔɔn sogo bii ɔn bere bige. Nka Yezu mane wɔɔ yeyɛ, ye ma ye yɔnnɔ tɔɔ ga.
42002044	Ye man'a giati d'a ti kɔ ye yakwɛre na bɔɔ. Ye sin tala na yuru ta. Wɔn timi ye ɔɔn dutigɛ n'a kia y'a kma kɔ y'a tɔsma brɛ.
42002045	Nka ye mane kia bana a ma, m'a za ga. Fɔn ye ɔɔn ye bere yaa Zeruzalɛmu yɛ n'a kia.
42002046	Yin saaro kɔɔ ma, ye ɔɔn yaa n'a za Wuro ta kɔɔn hɔn, a ne tangan Ziwifu ta kalasma woro hɔn ne mɔɔ ye ta, n'e toga mɛ.
42002047	Wiinye kma pepe ɔɔn mane mɔɔ a ta, wɔnwɔ mane kaba a ta kakiriprabe na.
42002048	Yezu na vɔrɔre naa n'a za wiin sangan ma, ɔn kaba fɔrɔna. A sie ɔɔn d'a ma: «Ne nɔ, wɔnnɔ na yi be ɔɔn ta mɛ́ na yee? Sege rɛ, mɛ kɔ be tɔn nina na ban yi ɔɔn mane be kia.»
42002049	Yezu ɔɔn da ye ma: «Wɔnnɔ na ka ne kia? Ka tɔɔ da ma mane daga ne ti ne Tɔn ta kɔɔn hɔn ga ra?»
42002050	Nka yewɔ m'a ta bɛreda kɔrɔ tɔɔ ga.
42002051	Wɔn tɛ a ɔɔn bere yaa kɔ lɔgɔ Nazarɛti. A mane mɔɔ ye ta. A sie kɔnɛ mane wɔnna da wɔ pepe to ye kakiri hɔn.
42002052	Yezu mane pra ne yaa, a ta datɔ ne yire ne yaa mɛ. A da mane dia Wuro ma kɔ sma ma mɛ.
42003001	Fanganma Tibɛri ta fanganmabe na dɔgɔ funkooru ma, Pɔnsipilate ne Zudegiamana wɔnnate, Herode ne Galilegiamana wɔnnate, a puu Filipu ne Iturewola kɔ Tirakonite na wola wɔnnate, Lizaniyase ne Abilɛne wɔnnate,
42003002	Ane kɔ Kayifu ne salakawɛvɔre. Wuro domada mane wiri Zakari nɔ Zan ma kibɛkolo hɔn.
42003003	Zan mane Zurudɛnku do ma giamana pepe yara. A mane kwa sma ma: «Ka ka zugo katra ɔn batize, Wuro na yafa ka ma k'a kakiɛ na.»
42003004	Wuro ta daberebɛta Izayi mane wiin fa yira y'a sɛbɛ hɔn, yee wɔnna domada wɔ do mane paga ɔn da, ye sɔɔn boo sɔngɔkɔn sa kibɛkolo hɔn, ye ye Matigi ta sogo tɛtɛrɛ n'a ta somɛngɛn telebɛ fɔrɔna.
42003005	Ye wɔlɔ pepe daga paga, ye tola kɔ tolala pepe zi. Ye soga na kwileda daga tele wiinye soga ɔɔn gagagaga, wɔnwɔ nɔnɔ.
42003006	Ye sma pepe na Wuro ta kisi za.
42003007	Zamɛ mane naa ne batize Zan ta, a ne kwa ye ma: «Kɔtɔrɔsi, kɔ te ɔɔn da ka tɔngɔn Wuro woro na ba yi na,
42003008	Ka tɛ k'a tɛda n'a dɔrɔ da ka ka zugo katra. Sɔɔn ka giati ye kɔrɔ hɔn, ye tɔn ti yi ta wiin ɔɔn Abrahamu ga. Bare ma ye yira ka ma da Wuro sbɛ ne timikma sabɛ Abrahamu ta bɔ dɔge bɛ hɔn.
42003009	Tà ti wɛ sɔsulu ma. Wiin sɔnɔ pepe ɔɔn mane nɔmanɛfɔre tɛ ga, wɔn na kiɛn ɔn drɛ togo hɔn.»
42003010	Wɔn tɛ zamɛ ɔɔn man'a toga, ye wɔnnɔ yiwɔ daga ɔɔn ta?
42003011	A mane kwa ye ma: «Zoga nɔma pla ti wiin te ta, foyi ti wiin ta ga, a wɔnna te ka tala. Zɔnfa ti wiin te ta mɛ, wɔnna te daga wɔn dini kɔ wiin te ɔɔn ti fa ga.»
42003012	Lanpotɔre bɔɔ mane naa batize na Zan ta ɔn n'a toga da: «Mɛ́ na te, wɔnnɔ mɛ́ daga ɔɔn ta?»
42003013	Zan ɔɔn da ye ma: «Tɛn wiin gwanado yira, ka ka tɔɔ fan wɔn ma ga.»
42003014	Sɔrɔdasi man'a toga mɛ ɔn da: «Mɛ́ ɔɔn yo, wɔnnɔ mɛ́ daga ɔɔn ta?» A ɔɔn da wɔnwɔ ma: «Ka ka gwana lamara n'e tɔɔ sɔɔn ta fangan na wɛlɛ ɔn siɛrɛyagabe ta sɔɔn sii na ga. Nka ka tɛ k'a sara ka kayan.»
42003015	Sma mane tangan ne yɛre yɔnmabe hɔn. Wiin ti pepe, wɔn man'a giati da be ma farase ga Zan ɔɔn Wuro ta Dɛ́gɛwɛta.
42003016	Wɔn tɛ Zan ɔɔn da ye ma: «Mɛ ka batize zu hɔn nka boo na naa mɛ timi, wɔnna te ta fangan yireyi mɛ yi ma. Mɛ yɛrɛ dɛgɛ a ta kanɛgɛ na pɛrɛ ta firi hɔn. Awe ɔɔn na ka batize Wuro ta Ni ɔnkɔ togo hɔn.
42003017	A ta dugosiofa ti a soro hɔn. A na y'a tin sare n'a kìnibɛ fɔrɔna ɔn dugonɔmanɛ wɔ ka y'a molo hɔn. Nka wiin togo ɔɔn wɛnnɛ mane dibe abada ga, a na wɔn ka dugoku we ma.»
42003018	Zan mane bɛredazɛ na yaan ye yira ye ma yɛ mɛ ne Wuro ta fanɛdia yira ye ma.
42003019	Wɔn tɛ a ɔɔn mane giamana wɔnnate Herode zarake bare a mane ye puu ta ya Herodiyade yɔn. Wɔn nii wɛ mɛ, awe Herode mane bɔɔ dayaga na yaan ye ta yɛ mɛ.
42003020	Wɔn tɛ suu, Herode ɔɔn bɔɔ dayagazɛ ta n'e kwɛ y'a gwere ye ma yɛ mɛ. A ta tɛ ɔɔn mane Zan foga n'a ka kaso hɔn.
42003021	Sma pepe mane yaa batize wiin sangan ma, Yezu ɔɔn batize mɛ ɔn ne ti wuromɛ hɔn. Ye da ye tɔɔ, wurokɔn ɔɔn kibɛ.
42003022	Wuro ta Ni mane tɛ wɔkara zɛnɛyalo ɔn zii a ma. Bɛrekɔn boo ɔɔn sa wuro hɔn, ɔn da: «Be n'a moronanɔ, be da dia ne ma fɔrɔna.»
42003023	Yezu y'a bara dutigɛ wiin sangan ma, wɔn da ye tɛ a sii ne dɔgɔ kiofun nɛmɛ gun. Sma man'a giati d'a Zozɛfu nɔ. Zozɛfu ne Heli nɔ.
42003024	Heli ne Mata nɔ. Mata ne Levi nɔ. Levi ne Mɛliki nɔ. Mɛliki ne Zanayi nɔ. Zanayi ne Zozɛfu nɔ.
42003025	Zozɛfu ne Matatiyase nɔ. Matatiyase ne Amɔse nɔ. Amɔse ne Nawume nɔ. Nawume ne Esili nɔ. Esili ne Nagayi nɔ.
42003026	Nagayi ne Mahate nɔ. Mahate ne Matatiyase nɔ. Matatiyase ne Simeyi nɔ. Simeyi ne Zosɛke nɔ. Zosɛke ne Zoda nɔ.
42003027	Zoda ne Zowana nɔ. Zowana ne Eresa nɔ. Eresa ne Zorobabɛle nɔ. Zorobabɛle ne Salatiyɛle nɔ. Salatiyɛle ne Neri nɔ.
42003028	Neri ne Mɛliki nɔ. Mɛliki ne Adi nɔ. Adi ne Kosan nɔ. Kosan ne Ɛlemadan nɔ. Ɛlemadan ne Ɛre nɔ.
42003029	Ɛre ne Zezu nɔ. Zezu ne Eliyezɛre nɔ. Eliyezɛre ne Zorimu nɔ. Zorimu ne Mata nɔ. Mata ne Levi nɔ.
42003030	Levi ne Simeyɔn nɔ. Simeyɔn ne Zuda nɔ. Zuda ne Zozɛfu nɔ. Zozɛfu ne Zoname nɔ. Zoname ne Eliyakimu nɔ.
42003031	Eliyakimu ne Meleya nɔ. Meleya ne Mena nɔ. Mena ne Matata nɔ. Matata ne Natan nɔ. Natan ne Davidi nɔ.
42003032	Davidi ne Zese nɔ. Zese ne Wobɛde nɔ. Wobɛde ne Bowazi nɔ. Bowazi ne Sala nɔ. Sala ne Nasɔn nɔ.
42003033	Nasɔn ne Aminadabu nɔ. Aminadabu ne Adamine nɔ. Adamine ne Arani nɔ. Arani ne Esirɔn nɔ. Esirɔn ne Pɛrɛse nɔ. Pɛrɛse ne Zuda nɔ.
42003034	Zuda ne Zakɔbe nɔ. Zakɔbe ne Izake nɔ. Izake ne Abrahamu nɔ. Abrahamu ne Tera nɔ. Tera ne Nakɔre nɔ.
42003035	Nakɔre ne Seruki nɔ. Seruki ne Arago nɔ. Arago ne Paleki nɔ. Paleki ne Ebɛre nɔ. Ebɛre ne Sala nɔ.
42003036	Sala ne Kayiname nɔ. Kayiname ne Arafakisade nɔ. Arafakisade ne Sɛme nɔ. Sɛme ne Nowe nɔ. Nowe ne Lamɛke nɔ.
42003037	Lamɛke ne Matusalɛmu nɔ. Matusalɛmu ne Enɔke nɔ. Enɔke ne Zarɛde nɔ. Zarɛde ne Malele nɔ. Malele ne Kayiname nɔ.
42003038	Kayiname ne Enɔse nɔ. Enɔse ne Sɛti nɔ. Sɛti ne Adama nɔ. Adama ne Wuro nɔ.
42004001	Yezu paga Wuro ta Ni na ɔn tuma Zurudɛnku do ma ɔn ye bere naa. Wuro ta Ni man'a yee kibɛkolo hɔn.
42004002	Sitanɛ man'a mama yin kiepla yɔ. A ha mane foyi zɔn wɔnna yin kiepla wɔ yɔ ga. Ye naa fɔnɔ wiin sangan ma, wu n'a foga.
42004003	Wɔn tɛ Sitanɛ ɔɔn d'a ma: «Be ɔɔn ma Wuro nɔ, yira bo dɔgɔnɔ be ma a bere buru na.»
42004004	Yezu ɔɔn d'a ma: «Ye sɛbɛ Wuro domada na sɛbɛ hɔn da, ye zɔnfa dama ha sɔɔn woro ga.»
42004005	Sitanɛ ɔɔn figɛ ba kɔ lege wuro hɔn, ɔn diniyan hɔn giamanɛ pepe kwɛ n'e dɔrɔ a ma tala na,
42004006	ɔn d'a ma: «Bɔ pepe na kwɛ ye pere mɛ ma ne ti mɛ soro ma. Be ɔɔn dian yoloko ne wee, ma na bɔ giamanɛ bɛ kɔ y'a sebe kɔ y'a yirebe pepe pere be ma, ye tɛ be ye na. Bare wiin te da ɔɔn dia ne ma, wɔnna te ma ma ye pere.»
42004008	Yezu ɔɔn d'a ma: «Ye sɛbɛ Wuro domada na sɛbɛ hɔn da, ye be na yoloko Matigi bia Wuro dama ɔɔn wee n'a yirebɛ.»
42004009	Sitanɛ ɔɔn yaa kɔ lege Zeruzalɛmu ɔn yaa n'a tabɛ Wuro ta kɔɔn wɔɔn ma, ɔn d'a ma: «Be ɔɔn ne Wuro nɔ, tangan bɛɛ be tigezi.
42004010	Bare Wuro domada na sɛbɛ n'a yira n'a dɔrɔ da, ye Wuro na y'a mɛlɛkɛ fanɛ ye naa yɛre be na.
42004011	Ye ye na be bii wiin fa to be ka be kaan dun dɔgɔnɔ hɔn ga.»
42004012	Yezu ɔɔn d'a ma: «Ye sɛbɛ Wuro domada na sɛbɛ hɔn da, ye be ka Matigi bia Wuro taa n'a sege ga.»
42004013	Sitanɛ naa n'a mama yee ɔn bana a ma melemele, ɔn ye brɛ dɛrɛbɛ a na dɛn ne wagatiza yɛ́rɛ.
42004014	Yezu man'e bere naa Galilegiamana hɔn ne paga Wuro ta Ni na. A togo mane sa yeyɛ wola pepe hɔn.
42004015	A mane sma kala ye ta Kalakɔn hɔn, sma pepe n'a yirebɛ.
42004016	Yezu naa wiri Nazarɛtikuru hɔn, a mane pra wiin wɛɛn, ɔn kɔ Kalakɔn hɔn Tangantun kɔɔ ma wɔkara a mane daro ne tɛ wiin nɛ. A naa tuma Wuro domada kala na,
42004017	ye ɔɔn Wuro ta daberebɛta Izayi ta sɛbɛ bii n'e k'a sra hɔn. A wɔnna sɛbɛ wɔ koba ɔn boo piri boo kala. Ye mane sɛbɛ wiin wɛɛn ɔn da:
42004018	«Matigi ta Ni ti mɛ ma. Wɔn ye na a ne dɛ́gɛ wiin fa to ma yaa fanɛdia yira durukma ma. A ne fanɛ wiin fa to ma yaa tɛrɛ ta ye ye yɛrɛ gun ɔn fue yinna koba. Ye bɛrɛ wiinye kma ma, ma dɛndrɛ wɔnwɔ na.
42004019	Matigi na y'a foro ta wiin dɔɔ ma, ma wɔn yira.»
42004020	Wɔn timi a ɔɔn sɛbɛ we kwini n'a ka a na kɔrɔseta sra hɔn ɔn zii tangan. Wiinye kma pepe ɔɔn mane ti Kalakɔn hɔn, ye pepe ɔɔn ye yinna baga a hɔn n'a sege fɔrɔna.
42004021	Wɔn tɛ a ɔɔn da ye ma: «Ka wiinye domada mɔɔ Wuro ta sɛbɛ hɔn, wɔnwɔ do paga sma ye mɔsangan yɛrɛ ma ka ta.»
42004022	Ye pepe mane Yezu togo ta. A mane kiɛn na fanɛdia wiinye yira ye ma, ye ne kaba wɔnwɔ na. Ye mane kwa: «A kɔnɛ Zozɛfu nɔ ga ra?»
42004023	Yezu ɔɔn da ye ma: «Tian na, ma man'e yɔnnɔ tɔɔ ɔn tɔɔ da ka na bo dakalo be yira ne ma ɔn da, ye be ɔɔn ma sutɛta, be pia be yɛrɛ kɛnɛ dɛn. Ma mane tɔɔ da ka na da ne ma mɛ, ye ma wiin fa pepe ta Kapɛrenawɔmukuru hɔn, ye ka wɔn pepe mɔɔ, ye ma wɔn nɛmɛ ta bɛɛ n'a kuru hɔn mɛ kɛ.»
42004024	Wɔn timi a ye bere da ye ma: «Tian na, ma ye yira ka ma da daberebɛta ha dɛgɛbe gun biza hɔn ɔn yalo ye vɔrɔkuru ma ga.
42004025	Ka sege rɛ, Wuro ta daberebɛta Eli ta sin hɔn wurokwiɛ mane figɛ wiin sangan we ma fɔrɔna dɔgɔ saa yɔ ne kobi, wu na yire yi ɔɔn bɛrɛ giamana we pepe ma, yɔfuroyàra na yaan ye mane ti Isirayɛlegiamana hɔn.
42004026	Nka Wuro ha mane Eli fanɛ ye na sɔɔn brɛ ga, fɔn yɔfuroya sɔnnala boo dama ta wiin ɔɔn mane tangan Sarepetakuru hɔn Sidɔngiamana ma.
42004027	Wuro ta daberebɛta Elize ta sin hɔn mɛ, wurobukma na yaan ye mane ti Isirayɛlegiamana hɔn, nka ye na sɔɔn ha kɛnɛ ga fɔn Sirisɔn Nama dama.»
42004028	Wiinye kma pepe ɔɔn mane ti Kalakɔn we hɔn, naa wɔnna bɛreda wɔ mɔɔ wiin sangan ma, ye pepe wora ɔɔn ba fɔrɔna.
42004029	Ye ɔɔn tuma n'a yɛnyɛn sa kɔ lege kuru timi. Ye ta kuru tangan wiin tolo ma, ye mane kia n'a yɛn n'a dra wɔnna tolo we wee.
42004030	Nka Yezu mane dɔɔ fɔnɔ ye woro hɔn, ɔn yaa.
42004031	Wɔn tɛ Yezu ɔɔn yaa Kapɛrenawɔmu, wɔn Galilegiamana na kire na boo. A mane sma kala wɛɛn Tangantun kɔɔ ma.
42004032	Ye mane kaba a ta kalanɔn na, bare a mane bɛre kɔ sebe.
42004033	Sɔɔn boo mane ti Kalakɔn hɔn, ziniyɔ ne ti kɔ lege. A mane tuma ne sɔngɔ fɔrɔna ne kwa:
42004034	«Ee Nazarɛtisɔn Yezu, wɔnnɔ be ɔɔn kia mɛ́ ta? Be naa mɛ́ yaga na ra? Ma tɔɔ da bi ɔɔn Wuro ta fanɛta na kìni yi.»
42004035	Yezu ɔɔn sare zini we ma ɔn d'a ma: «Bɔɔ ɔɔn sa be wa bo sɔɔn be hɔn.» Ziniyɔ we mane sɔɔn we bii n'a dra sma pepe zin ɔn saa a hɔn, m'a ba ga.
42004036	Sma pepe mane kaba ne kwa ye nɛmɛ ma: «Bɔ ɔɔn wee dabɛrenɔn sii yee? A bɛre ziniyaga ta kɔ fangan kɔ sebe, ye ne mɔɔ a ta ne sa sma hɔn.»
42004037	Yezu togo mane sa giamana we pepe hɔn.
42004038	Yezu naa sa Kalakɔn hɔn, ɔn yaa Simɔn brɛ. Simɔn ta ya sie kɔn mane toba fɔrɔna. Ye n'e yira Yezu ma, y'a kɛnɛbɛ.
42004039	Yezu naa zii nɛnɛ a wɔɔn hɔn, ɔn gwangwana komatogo we ma. Komatogo we ɔɔn wɛ, ya we ɔɔn tuma wɔnna nɔɔ tala hɔn n'e mako fɔrɔ.
42004040	Sin do naa bɛrɛ wɛ, komatogaparere sii pepe mane ti wiinye kma ta, ye ɔɔn figɛ yaa kɔ ye pepe Yezu brɛ. A ɔɔn ye sra dɛ ye pepe ma tala tala n'e kɛnɛbɛ.
42004041	Ziniyaga mane sa sma na yaan ye hɔn ne sɔngɔ ne kwa: «Be Wuro Nɔ.» Nka Yezu mane gwangwana ziniyaga wɔ ma fɔrɔna, mane dian ye bɛre ga bare ye man'a dɛ́gɛ tɔɔ d'a Krista.
42004042	Kɔɔ naa kiɛ suu, Yezu ɔɔn sa kuru we hɔn ɔn yaa boo piri ma kiege ma. Zamɛ mane sa yaan n'a kia. Ye yaa n'a za wiin sangan ma, ne kia n'a foga, a ka yaa biza hɔn n'e to ga.
42004043	Nka Yezu ɔɔn da ye ma: «Ma daga Wuro ta kolo hɔn da na fanɛdia yira bɔ kiresɛrɛ hɔn mɛ. Bare wɔn ye na Wuro ne fanɛ.»
42004044	Wiinye Kalakɔan ɔɔn ti Zudegiamana hɔn, a mane fanɛdia yira wɔnwɔ hɔn mɛ.
42005001	Boo kɔɔ ma Yezu mane taa Zenezarɛtiparo do ma. Zamɛ na yaan ye mane taa n'a mini wiin fa to ye Wuro domada mɔɔ.
42005002	A ɔɔn kɔre nɔma pla bɔɔ za zu do ma. Nɔsma mane sa n'e to ne y'a zɔe waa.
42005003	Yezu ɔɔn kɔ wɔnna kɔre wɔ na tala hɔn wiin ɔɔn mane Simɔn yi ɔn d'a ma, y'a ye kɔbɛ zu hɔn zɔgɔ. A mane tangan koro we hɔn, ne zamɛ kala.
42005004	A naa waro bɛreda na wiin sangan ma, ɔn da Simɔn ma: «Koro we kɔbɛ zu na dɛrɛdo hɔn, wɔn timi bi kɔ be tikwɛre ka k'a zɔe dra zu hɔn nɔɔ na.»
42005005	Simɔn ɔɔn d'a ma: «Mɛ na te, mɛ́ nɔɔ kɔɔ kiɛ, ma foyi gun ga. Nka bia tɛ ɔɔn da ma zɔ dra zu hɔn, ma na n'a dra.»
42005006	Ye ɔɔn zɔ wɔ dra zu hɔn, ɔn zɛ na yaan ye foga fɔrɔna fɔn ye ta zɔe ɔɔn dutigɛ ne sɔsɔ.
42005007	Wɔn tɛ ye ɔɔn ye sra ta ye nɔkwɛsma ma koroza hɔn, ye ye naa ye diɛma. Wɔnwɔ naa, ye ta kɔre nɔma pla pepe ɔɔn paga, fɔn ne kia ne mige.
42005008	Simɔn Piyɛre wɔn za wiin sangan ma, ɔn zii yoloko Yezu wee ɔn da: «Matigi, be sabɛ ne na, bare ma kakiɛtɛta.»
42005009	Kuun mane Simɔn kɔ ye tikwɛre pepe foga, ye ta tɛ ɔɔn mane zɛ na yaan ye gun.
42005010	Kuun mane Simɔn yakwɛre Zebede nɔmanɛ Zake kɔ Zan foga mɛ. Nka Yezu mane da Simɔn ma: «Ka kwan ga. Sma ɔɔn naa fɔnɔ a hɔn, sma be na ne ɔɔn kwɛ basiɛ.»
42005011	Ye mane naa kɔ y'a kɔre zu do ma ɔn frɛ pepe to wɛɛn, ɔn dɔɔ Yezu ma.
42005012	Yezu ta tɛ ɔɔn mane ti kuru boo kɔrɔ hɔn, sɔɔn boo mane ti wɛɛn, wurobu ne ti a kɔn pepe ma. A naa Yezu za wiin sangan ma, ɔn zii bɛrɛ ye zin sugu lɔ ma, ɔn n'a mɛ ne kwa: «Mɛ na te, be ɔɔn dian ye na, be sbɛ ne ne kìnibɛ.»
42005013	Yezu ɔɔn ye soro sɔrɔ ɔn le a ma ɔn da: «Ma dian. Be kìni.» Wɔnna nɔɔ tala hɔn sɔɔn we ta wurobu ɔɔn wɛ.
42005014	Yezu mane d'a ma: «Ka b'e yira sɔɔn sii ma ga, nka yaa be yɛrɛ dɔrɔ salakawɛta ma. Wɔn timi, Moyizi wiin salaka yira, yaa wɔn wa ɔn n'a dɔrɔ sma ma, ye be kɛnɛ.»
42005015	Yezu togo mane sa ne yaa suu. Zamɛ na yaan ye man'e nɛmɛ kwɛ wiin fa to ye ne mɔɔ a ta, a n'e kɛnɛbɛ mɛ.
42005016	Yezu man'e sabɛ ye na kiege ma wiin fa to a Wuro mɛ.
42005017	Boo kɔɔ ma, Yezu mane ti sma kala hɔn. Fariziyɛn kɔ Tɛn na kma mane tangan a kiege ma. Ye mane tuma Galilegiamana kɔ Zudegiamana na kire pepe hɔn ɔnkɔ Zeruzalɛmukuru hɔn mɛ. Matigi ta sebe mane ti Yezu ta, n'a ta a ne sma kɛnɛbɛ.
42005018	Sma bɔɔ mane naa wiri kɔ muruku boo, a ne sian sianfa ma. Ye mane kia kɔ kɔ lege kɔɔn hɔn n'a tigɛ Yezu zin hɔn.
42005019	Nka ye mane da bo ye tɛnɔn ɔn kɔ gun kɔ lege ga bare zamɛ mane yaan. Wɔn tɛ suu ye ɔɔn ba kɔ lege zɛn ma ɔn zɛn pra n'a sɔro ɔn n'a zibɛ a ta sianfa ma sma woro hɔn Yezu zin hɔn.
42005020	Yezu naa sma wɔ ta yɔnmabe nɔma tɔɔ, ɔn da sɔɔn we ma: «Ne maa bia kakiɛ yafa be ma.»
42005021	Tɛn na kma kɔ Fariziyɛn ɔɔn dutigɛ ne giati ne kwa: «Bo kɔ te ɔɔn Wuro togo yaga yee? Kɔ te ɔɔn sbɛ ne kakiɛ yafa, a ma tɛ Wuro sɔnnala dama ga?»
42005022	Yezu naa n'e ta giatɛ tɔɔ, ɔn da ye ma: «Wɔnnɔ na ka giati yee?
42005023	Ɔn da a ta kakiɛ yafa a ma, wɛlɛ ɔn da a tuma yaa, bɔ pla hɔn, wee yi wɔn yira-dia yi?
42005024	Nka ma kia ka tɔɔ da kakiɛ ta yafa na sebe ti Sɔɔn Nɔ ta bo diniyan be hɔn.» Wɔn tɛ a ɔɔn da sɔɔn we ma: «Mɛ ɔɔn da yee be ma tuma bia sianfa bii ɔn bige.»
42005025	Wɔnna nɔɔ tala hɔn sɔɔn we ɔɔn tuma sma pepe yɔnnɔ na ɔn y'a sianfa bii ne bige ne Wuro yirebɛ.
42005026	Ye pepe mane kaba ne Wuro yirebɛ. Kuun man'e foga ye ne kwa: «Ke kabakoda za sma rɛ.»
42005027	Wɔn timi Yezu ɔɔn sa ɔn yaa lanpotɔta boo za, a ne tangan y'a baratɛdo hɔn. Ye man'a togo wiri Levi. Yezu ɔɔn d'a ma: «Tuma dɔɔ ne ma.»
42005028	Levi ɔɔn tuma y'a frɛ pepe to yɛ ɔn dɔɔ a ma.
42005029	Levi mane zamaye ta Yezu ye na ye brɛ. Lanpotɔre na yaan ye kɔ smazɛ mane tangan ne zɔn kɔ lɔgɔ.
42005030	Fariziyɛn kɔ Tɛn na kma ɔnkɔ ye timikma ne dumudumu ne kwa Yezu ta kalanɔmanɛ ma: «Wɔnnɔ na ka zɔn ne kɔ lanpotɔre ɔnkɔ smayaga?»
42005031	Yezu ɔɔn da ye ma: «Wiinye kma ɔɔn kɛnɛ, wɔnwɔ mako ha sa sutɛta hɔn ga. Komatogaparere mako wɔn sa a hɔn.
42005032	Mɛ na smatele wiri na ga nka smayaga wiri na ma naa wiin fa to ye ye zugo katra.»
42005033	Sma bɔɔ mane da Yezu ma: «Zan ta kalanɔmanɛ sun ka kanyinnayan na ne Wuro mɛ wɔkara Fariziyɛn. Nka bia kalanɔmanɛ wɔnwɔ zɔn ne mɛnɛ.»
42005034	Yezu ɔɔn da ye ma: «Damorobangan ne tiye, ka sbɛ ne fangan dɛ a mare ma ye sun ka ra? Wɔn sbɛ ne tɛ ga.
42005035	Nka boo kɔɔ na wiri yi damorobangan ɔɔn mane ti kɔ lɔgɔ ga, wɔnna sangan ma ye na sun ka.»
42005036	Yezu mane bo dakalo be yira ye ma yɛ mɛ ɔn da: «Sɔɔn zowun bii ɔn zobiri bɛtɛrɛ kɔ lege ga. Wɔn ma tɛ ga, zowun we na zobiri we bara. Zowun kayan ne gun zobiri ma ga.
42005037	Sɔɔn duvɛnwun ka porobiri hɔn mɛ ga. Wɔn ma tɛ ga, duvɛnwun we na porobiri we fɛtɛ ɔn vunu, ye bɔnɔ poro we hɔn.
42005038	Wɔn ye na duvɛnwun daga kiɛ porowun ɔɔn hɔn.
42005039	Wiin te ɔɔn duvɛnbiri mɛnɛ n'a wɛ, wɔnna te mane kia duvɛnwun na titiri mɛ ga. Sma tɛ mane kwa, ye duvɛnbiri diayi mɔ ga ra?»
42006001	Bo Tangantun boo kɔɔ ma, Yezu ne dɔɔ ne fɔnɔ bilekoro boo hɔn, a ta kalanɔmanɛ ɔɔn bilewɔan sɔɔ n'e tigitaga n'e nɔma.
42006002	Fariziyɛn bɔɔ ɔɔn da: «Wiinye da ɔɔn daga tɛ na Tangantun kɔɔ ma ga, wɔnnɔ na ki wɔnwɔ ta?»
42006003	Yezu ɔɔn da ye ma: «Wu mane Davidi kɔ ye tikwɛre foga wiin sangan ma, a mane wiin fa ta, ka wɔn kala wɔn za ga ra?
42006004	A mane kɔ Wuro ta kɔɔn hɔn. Wiinye buro ɔɔn mane pere Wuro ma, a wɔnwɔ bii ɔn bo zɔn ɔn bɔɔ pere ye tikwɛre ma mɛ. Kamasɔrɔ sɔɔn sii ha mane daga wɔnna buro zɔn ga fɔn salakawɛre dama.»
42006005	A ye bere da ye ma yɛ: « Sɔɔn Nɔ Tangantun wɔnnate.»
42006006	Bo Tangantun boo kɔɔ ma yɛ mɛ, Yezu ɔɔn naa kɔ Kalakɔn boo hɔn, ne sma kala. Sɔɔn boo mane ti yeyɛ, a digesoro ne siri.
42006007	Tɛn na kma kɔ Fariziyɛn bɔɔ mane Yezu sege fɔrɔna, a ɔɔn ne na sɔɔn we kɛnɛbɛ Tangantun kɔɔ ma. Ye mane dɛndɛnmada kia a yagabɛ na.
42006008	Yezu naa n'e ta giati tɔɔ, ɔn da wɔnna srasiri we ma, y'a tuma taa sma zin hɔn. A ɔɔn tuma taa.
42006009	Wɔnna sangan ma Yezu ɔɔn da sma ma: «Ma ka toga, sɔɔn daga dafɔre ɔɔn ta Tangantun kɔɔ ma ra, taa a daga dayaga ɔɔn ta? Sɔɔn daga sɔɔn kisi ra, taa a daga n'a yɛɛ?»
42006010	A naa segesege mini ye kiege ma, ɔn da wɔnna srasirita we ma, y'a ye soro sana. Wɔn ye soro sana, soro we ɔɔn bere tɛ ye nɔma na yɛ.
42006011	Ye wora ɔɔn ba fɔrɔna. Ye daga wiin fa ta Yezu na, ye ɔɔn dutigɛ ne nɛmɛzɛ wɔn na.
42006012	Wɔnna sangan ma Yezu mane ba tolo ma wuromɛ na. A mane kɔɔ kiɛ yeyɛ.
42006013	Kɔɔ naa kiɛ wiin sangan ma, a ɔɔn y'a kalanɔmanɛ wiri ɔn sma funpla dɛ́gɛ ye hɔn, ɔn wɔnwɔ togo dɛ da fanɛsma.
42006014	Bo mane Simɔn, a wɔn togo dɛ mɛ da Piyɛre kɔ wɔn puu Andre kɔ Zake kɔ Zan kɔ Filipu kɔ Baretelemi kɔ Matiye kɔ Toma kɔ Alife nɔ Zake kɔ Simɔn wiin mane sma magabɛ Ɔrɔmukma ta fanganma ma.
42006016	Bo ma Zake nɔ Zude kɔ Zuda Isikariyɔte wiin ɔɔn mane Yezu ka sma sra hɔn.
42006017	Yezu naa tuma tolo wɔɔn ma ɔn zii kɔ lɔgɔ, ɔn yaa taa gwendege boo hɔn. A mane ti kɔ y'a kalanɔmanɛ wɔ yaan kɔ zamɛ na yaan ye mɛ wiinye ɔɔn mane tuma Zudegiamana hɔn kɔ Zeruzalɛmukuru hɔn. Bɔɔ mane tuma Tire kɔ Sidɔn yɛngɛnzu domakire na bɔɔ hɔn.
42006018	Ye pepe mane naa ne mɔɔ Yezu ta bɛreda na. Ye man'a mɛ wiin fa to a n'e kɛnɛbɛ. Ziniyaga mane ti kɔ wiinye kma, wɔnwɔ mane kɛnɛ mɛ.
42006019	Zamɛ pepe mane kia ne le Yezu ma bare sebe mane sa a hɔn n'e pepe kɛnɛbɛ.
42006020	Yezu ɔɔn y'a kalanɔmanɛ sege ɔn da: «Ki wiinye ɔɔn durukma, ka dangamu bare Wuro ta kolo ka yi.
42006021	Wu ti ki wiinye na basiɛ, ka dangamu bare ka na yingin. Ki wiinye ɔɔn mɔgɔ basiɛ, ka dangamu bare ka na zi.
42006022	Sma ɔɔn ne ka na wu wa ne maga ka hɔn ne ka vini ne ka togayɔ yira Sɔɔn Nɔ ye na, ka dangamu.
42006023	Ka ne nihɔndia wɔnna kɔɔ we ma ne tigetige nihɔndiaro na bare k'a yirebe na ne yire wuro hɔn. Yee yewɔ sma wɔ tamɛ mane Wuro ta daberebɛre foga yɛ.
42006024	Nka gwale na sa ki naforokma ma, bare ka k'a dangamu gun n'a wɛ.
42006025	Ki wiinye kma ɔɔn ti kɔ k'a dungo na frɛ pepe basiɛ, gwale na sa ka ma. Bare wu na ka foga. Ki wiinye ɔɔn zi basiɛ, gwale na sa ka ma bare ka nina na ban, ka ne na mɔgɔ.
42006026	Sma pepe ɔɔn ne ka togafɔrɔ wiri wiin sangan ma, gwale ɔɔn na sa ka ma. Yee ye tamɛ mane wɔn nɛmɛ yira daberebɛre na niɔnsɔ ye ye na yɛ.
42006027	Nka ki wiinye ɔɔn mɔɔ ne ta, ma ye yira ka ma da ka ka zugi da diabɛ ka ma. Wiinye kma ɔɔn ka na wu wa, ka dafɔre ta ye ma.
42006028	Wiinye kma ɔɔn ka voda, ka duba ta ye ma. Wiinye kma ɔɔn ka vini, ka Wuro mɛ ye ma.
42006029	Wiin te ɔɔn be piri tala wɛbɛ, be bo tala bere a ma. Wiin te ɔɔn bia zogwaga dɛn be ta, ka maga bia zoslalo pere na a ma ga.
42006030	Wiin te ɔɔn mɛ be ta, be a ka. Wiin te ɔɔn be soro hɔn frɛ dɛn be ta, ka ye nɛmɛ kia a ta ga.
42006031	Ka kia sma wiin fa ta ka ma, ka ne wɔn nɛmɛ ta ye ma mɛ.
42006032	Be da dia wiinye kma ma, a ɔɔn ma wɔnwɔ dama da ɔɔn dia be ma, be na yirebe gun wɔn na ra? Kakiɛtɛre yɛrɛ da dia wiinye kma ma, wɔnna kma da ɔɔn dia ye ma mɛ.
42006033	Wiinye kma ɔɔn dafɔre ta ka ma, a ɔɔn ma wɔnwɔ ma ka dafɔre ta, ka na yirebe gun wɔn na ra? Hali kakiɛtɛre yɛrɛ wɔn nɛmɛ ta.
42006034	Ka yɔɔn wiinye kma ma, da ka na bere fa gun ye ta, a ɔɔn ma wɔnwɔ hɔn ka ku kiɛ, kɔ te ɔɔn na ka yirebɛ wɔn na? Hali kakiɛtɛre frɛ na ku ka ye nɛmɛ kakiɛtɛre hɔn mɛ wiin fa to ye ye nɛmɛ gun mɛ.
42006035	Ka daga ka zugi da diabɛ ka ma ɔn dafɔre ta ɔn ku ka sma hɔn ɔn ka ne yɔɔn fa ta gun ma ga. Ka na yirebe na yire yi gun. Ka na tɛ Vɔwuro nɔmanɛ na. Awe ɔɔn dafɔre ta foro na tɔbareyasma ma kɔ zugoyagasma ma.
42006036	Ka makare sma ma wɔkara ka Tɔn makare wiin nɛ.
42006037	Ka ka sɔɔn zarake ga, sɔɔn na ka zarake mɛ ga. Ka ka sɔɔn kiti ga, sɔɔn na ka kiti mɛ ga. Ka yafa ta, Wuro na yafa ka ma mɛ.
42006038	Ka sma ka, Wuro na ka ka. A na k'a yirabɛfa paga na titigi fɔn a ne vunu ɔn n'a bebere k'a zogo do hɔn. Bare ka yirabɛ bɔ sɛrɛ ma kɔ wiin fa, wɔn ma ye na ka ye yirabɛ mɛ.»
42006039	Yezu mane dakalo boo yira ye ma ɔn da: «Fuu sbɛ n'e nɛmɛ fuu suru ga. Wɔn ɔɔn tɛ, ye pepe sma pla na yaa bɛrɛ wuru hɔn.
42006040	Kalanɔ fan yi ye na kalata ma ga. Kalanɔ ɔɔn y'a kala ta n'a do paga wiin sangan ma, a na tɛ wɔkara ye na kalata.
42006041	Wiin sɔbɛgɛnɔ ɔɔn ti be na plalo yɔnnɔ hɔn, wɔnnɔ na be wɔn sege kamasɔrɔ sɔsagwaga ne ti bi yɛrɛ yɔnnɔ hɔn, be mane wɔn za ga.
42006042	Nɛ na bi sbɛ ne da be na plalo ma, y'a tɛ be a yɔnnɔ hɔn sɔbɛgɛnɔ wa kamasɔrɔ bi mane sege ne be yɔnnɔ hɔn sɔsa za ga? Daplabɛreta, be yɔnnɔ hɔn sɔsa wa dɛn, wɔn timi be sbɛ sege zɛ pasaa ɔn be na plalo yɔnnɔ hɔn sɔbɛgɛnɔ wa.
42006043	Sɔfɔrɔ nɔmanɛyaga vɔrɔ ga. Sɔyɔ mane nɔmanɛfɔre vɔrɔ mɛ ga.
42006044	Sɔɔn sbɛ ne sɔnɔ dɛ́gɛ tɔɔ a nɔmanɛ ɔɔn baraka hɔn. Sɔɔn sbɛ ne kafɔnɔnɔmanɛ kwire sanfuru ma ga, mane sbɛ ne erezɛn kwire kila ma mɛ ga.
42006045	Sɔnfɔrɔ dafɔre ta kɔ giatɛ na fɔrɔ ye. Sɔnyɔ ne dayaga ta kɔ giatɛ na yaga ye mɛ. Bare ga sɔɔn do wiinye da pepe yira, wɔnwɔ ɔɔn ti a ta giatɛ hɔn.
42006046	Wɔnnɔ na ka ne wiri da Matigi, Matigi, ma wiinye da yira ka ma, ka mane dian wɔnwɔ na ga?
42006047	Wiin te ɔɔn naa ne brɛ ɔn ne domada mɔɔ ɔn kwa ye ma, ma na wɔn nɛmɛ na sɔɔn ta da nɔma yira ka ma.
42006048	A na te ti wɔkara kɔntɔgeta boo wiin ɔɔn wuru sɛn n'a dɛrɛbɛ ɔn y'a kɔɔn du dɛ tiri ma. Kuu naa paga wiin sangan ma, ɔn wɔrɔ naa wɔnna kɔɔn we du sɛn fɔrɔna, a ma bɛrɛ ga bare a mane tɔgefɔrɔ.
42006049	Nka wiin te ɔɔn mɛ domada mɔɔ, ma kwa ye ma ga, wɔnna te ti wɔkara wiin kɔntɔgeta ɔɔn y'a kɔɔn tɔgɔ lɔ ma, m'a du sɛn ga. Zu na naa wiin sangan ma, wɔnna kɔɔn we ɔɔn bɛrɛ nɔɔ tala hɔn. Kɔɔn we mane bɛrɛ melemele.»
42007001	Yezu naa waro y'a bɛreda pepe na kɔ zamɛ, ɔn kɔ Kapɛrenawɔmukuru hɔn.
42007002	Sɔrɔdasi wɔnnakma na boo ta tere mane pare ne tɛ siri na. Wɔnna tere we da mane dia ye na te ma fɔrɔna.
42007003	Wɔnnate we naa Yezu ta da mɔɔ wiin sangan ma, ɔn Ziwifu sɔnmlala bɔɔ fanɛ ye ye yaa n'a mɛ, a naa y'a tere kɛnɛbɛ.
42007004	Wɔnna fanɛsma wɔ yaa Yezu gun ɔn n'a mɛ fɔrɔna ne kwa a ma: «Sɔɔn we daga diɛma gun
42007005	bare kià sii da dia a ma, awe yɛrɛ ɔɔn kià Kalakɔn tɔgɔ.»
42007006	Yezu ɔɔn kwɛ yaa kɔ lɔgɔ. A yaa vetra wɔnna wɔnnate we brɛ na wiin sangan ma, wɔn ɔɔn bɔɔ sma fanɛ, ye ye yaa yira Yezu ma ɔn da: «Ne na te, ka be yɛrɛ banabɛ ga bare mɛ daga kɔ bia kɔ ne brɛ ga.
42007007	Wɔn ye na ma ne yɛrɛ giati da ma dɛgɛ be brɛ yuru na nka domada tala dama yira, n'a baratɛta na kɛnɛ.
42007008	Mɛ yɛrɛ ti fangan sra hɔn, kunkwinini ne ti ne soro ma mɛ. Ma ɔɔn da wiin ma, d'a yaa yoo, a yaa. Ma ɔɔn da wiin ma, d'a naa bɛɛ, wɔn naa. Ma ɔɔn da n'a tere ma, d'a bɔ ta o, a wɔn ta.»
42007009	Yezu wɔnna bɛreda wɔ mɔɔ wiin sangan ma, ɔn kaba ye na. A ye zin bere zamɛ ma ɔn da ye ma: «Hali Isirayɛlenɔmanɛ yɔ, mɛ ha bo sɔɔn be ta yɔnmabe nɛmɛ za ga.»
42007010	Fanɛsma wɔ bere da ye yaa wiri, tere we ɔɔn kɛnɛ wɛ.
42007011	Wɔn timi Yezu ɔɔn yaa kuru boo hɔn, ye da Nayine. A ta kalanɔmanɛ kɔ zamɛ na yaan ye mane ti kɔ lege.
42007012	A yaa vetra kuru we na kuledo ma wiin sangan ma, kirekma ne sa kɔ sɔɔn boo na soro. Awe nɔ we dama ɔɔn mane ti ye sie ta, sie we ne yɔfuroya mɛ. Sma na yaan ye mane ti kɔ sie we.
42007013	Matigi naa n'a za wiin sangan ma, a na makare n'a foga. A ɔɔn d'a ma, y'a ka mɔgɔ ga.
42007014	Wɔn timi a ɔɔn ye dɔbɛ ɔn le sarabifa we ma, a na bisma ɔɔn taa. Yezu ɔɔn da: «Yaliɔ, ma ye yira be ma, tuma.»
42007015	Wɔn tɛ soro we ɔɔn tuma tangan ne bɛre. Yezu n'a pere a sie ma.
42007016	Sma pepe mane kwan ne Wuro yirebɛ ne kwa: «Wuro ta daberebɛta na yire yi sa ke yɔ. Wuro sege y'a kma ta.»
42007017	Yezu togo mane sa Zudegiamana pepe hɔn kɔ a na kiege ma kire pepe hɔn mɛ, a ta tɛda ye na.
42007018	Zan ta kalanɔmanɛ mane naa wɔnna tɛda wɔ pepe yira awe Zan ma.
42007019	A ɔɔn n'e na sma pla wiri n'e fanɛ, ye ye yaa Yezu toga, ye wiin te ɔɔn na naa, wɔn n'awe ra, ye taa ke daga sɔnza yɛ́rɛ?
42007020	Wɔnna sma wɔ yaa Yezu gun, ɔn d'a ma: «Batizeta Zan mɛ́ fanɛ da ke naa be toga, ye wiin te ɔɔn na naa, y'a bi ra, ye taa ke daga sɔnza yɛ́rɛ?»
42007021	Wɔnna wagati we yɛrɛ ma Yezu mane sma na yaan ye ta laganuru wa ye ma, n'e tabada wɛ ne zini laga ne fue na yaan ye yinna kɔba.
42007022	A mane da Zan ta fanɛsma wɔ ma: «Ka wiinye da za, ɔn wiinye bɛreda mɔɔ, ka yaa wɔnwɔ yira Zan ma, ye fue zɛ, murukue ne yaa, komayagafakma ne kɛnɛ, dungurɛ ne mɔɔ, sara ne winni, durukma ne fanɛdia mɔɔ.
42007023	Wiin te ta yɔnmabe ɔɔn na yaga mɛ ye na ga, wɔnna te dangamu.»
42007024	Zan ta fanɛsma wɔ yaa wɛ timi, Yezu n'a da yira zamɛ ma ne kwa: «Wɔnnɔ ka yaa wɔn sege kibɛkolo hɔn? Pangan wiin sɔgɔlɔ yingini ra?
42007025	A ɔɔn ma wɔnnɔ ka yaa ɔɔn sege? Sɔɔn na bɛgɛ yi ra? Sege rɛ, wiinye kma ɔɔn bɛgɛ ne fanganmazɔnfa zɔn, wɔnwɔ tangan fanganmakɔan hɔn.
42007026	Wɔnnɔ ka yaa ɔɔn sege? Wuro ta daberebɛta ra? Tian na, ma ye yira ka ma d'a fan yi daberebɛta ma.
42007027	Wiin te we ta da ɔɔn yira Wuro domada na sɛbɛ hɔn ɔn da, ye bo ma n'a fanɛta fanɛ be zin a yaa bia sogo tɛtɛrɛ n'a tigɛ, a wɔnna te.
42007028	Ma ye yira ka ma da wiinye kma pepe ɔɔn vɔrɔ ya ta, sɔɔn ti ye yɔ wiin ɔɔn fan yi Zan ma ga. Nka hali kɔ wɔn, Wuro ta kolo hɔn slalo yi fan yi a ma.
42007029	Zamɛ pepe kɔ lanpotɔre mane mɔɔ a ta, ye mane Wuro ta telebe yɔnnɔ tɔɔ. Wɔn ye na ye mane batize Zan ta.
42007030	Wuro wiinye da giati n'e tigɛ sma ye na, Fariziyɛn kɔ Tɛn na kma maga wɔnwɔ na, bo wɔn ɔɔn tɛ ye ɔɔn ma mane dian batize Zan ta ga.
42007031	Wɔnnɔ ma na smakma yirabɛ kɔ ɔɔn? Wɔnnɔ ye sbɛ ne kayanbɛ kɔ ɔɔn?
42007032	Ye ti wɔkara wiinye nimisala ɔɔn tangan wisoga hɔn ne sɔngɔ ne kwa nɛmɛ ma. Mɛ́ tola pɛn ka ma, ka ma nimi ga. Mɛ́ sakɔn wiri ka ma, ka ma mɔgɔ ga.
42007033	Batizeta Zan naa, mane buru zɔn ga, mane duvɛn mɛnɛ ga. Ka da, ye ziniyɔ ti kɔ lege.
42007034	Sɔɔn Nɔ naa, ne zɔn ne mɛnɛ. Ka ne kwa, ye wɔn korokun ne mɛnɛyinginta, y'a lanpotɔre kɔ kakiɛtɛre maa.
42007035	Nka Wuro nɔmanɛ pepe datɔ yɔnnɔ tɔɔ fa na tele yi.»
42007036	Fariziyɛn boo mane Yezu wiri, y'a naa zɔn ye ta. Yezu yaa a brɛ, ɔn tangan zama na.
42007037	Vunatɛya boo mane ti wɔnna kuru we hɔn. A naa tɔɔ da Yezu ti ne zɔn Fariziyɛn we brɛ, a ɔɔn naa kɔ kɔ yìnkiɛfa na fɛnfɛn yi na tereba yi boo, a ne paga wunnudiayìn na.
42007038	A naa taa timi ne mɔgɔ, a yinnazio ne zii Yezu kaɛn ma, a n'e sisɔ kɔ ye wɔnsogo ne yìn we sini ye ma.
42007039	Wiin Fariziyɛn ɔɔn mane Yezu wiri zama na, wɔn naa wɔnna da wɔ za wiin sangan ma, ɔn ne giati ne kwa ye kɔrɔ hɔn, ye bo sɔɔn be mane Wuro ta daberebɛta, ye bo ya be ɔɔn le a ma, y'a man'a dɛ́gɛ tɔɔ ɔn tɔɔ d'a vunatɛya.
42007040	Wɔn tɛ Yezu ɔɔn bɛreda bii ɔɔn d'a ma: «Simɔn, domada bɔɔ ti ne ta n'e yira be ma.» Simɔn ɔɔn d'a ma, y'a ye yira, yi na te.
42007041	Yezu ɔɔn d'a ma: «Sɔɔn boo ta ku mane ti sma bɔɔ pla na. Gwanafuro zɔkoo (500) na ku ti bo na, gwanafuro kieplafun na ku ne ti bo na.
42007042	Gwana mane ti ye na sɔɔn ta y'a ku ta sara na ga. Wɔn tɛ kute we ɔɔn sma pla wɔ ta ku yafa ye ma. Yira wa, wɔnna sma pla wɔ hɔn, we yi ma kute we da na dia yi?»
42007043	Simɔn ɔɔn d'a ma: «Mia giati d'a wiin te ye ɔɔn mane yaan ye, a wɔn.» Yezu ɔɔn d'a ma: «Ye tian.»
42007044	Wɔn timi a ye bere ya we brɛ piri ma ɔn da Simɔn ma: «Be yɔnnɔ ti bo ya na ga? Mɛ kɔ be brɛ, be ma kanwɛzio pere ne ma ga. Bo ya be mɛ kaɛn lɛrɛ kɔ ye yinnazio n'e sisɔ kɔ ye wɔnsogo.
42007045	Mɛ kɔ bi brɛ wiin sangan ma, be ma yoloko ne wee ga, nka bo ya yoloko wɔɔ ne kaɛn na.
42007046	Be yìn ka ne wɔɔn ma ga, nka bo ya be wunnudiayìn sini mɛ kaɛn ma.
42007047	Wɔn ye na ma ye yira be ma d'a ta dadiamabe na yire yi ye na a ta kakiɛyan wɔ pepe yafa a ma. Zɔgɔ yafa wiin te ma, wɔnna te ta dadiamabe tɛ mane fiin ga.»
42007048	Wɔn timi Yezu ɔɔn da ya we ma, y'a ta kakiɛ yafa a ma.
42007049	A zɔnkwɛre ne giati ne kwa ye kɔrɔ hɔn, ye bo sɔɔn be, kɔ te ɔɔn ne sma ta kakiɛ yafa ye ma?
42007050	Yezu ɔɔn da ya we ma: «Bia yɔnmabe be kisi, yaa siara hɔn.»
42008001	Wɔn timi Yezu mane kiregwagegwage kɔ kireslala yàra ne Wuro ta kolo hɔn da na fanɛdia yira. A ta kalanɔmanɛ sma funpla mane yàra kɔ lege.
42008002	Yara bɔɔ mane ti kɔ lege mɛ. A mane wɔnna yara wɔ kɛnɛbɛ ɔn n'e ta laganuru wa ye ma, ɔn zini laga n'e wa ye hɔn. Ye na sɔnnala togo mane ti Mari, ye da Magadaladalo. Zini kopra mane sa wɔn hɔn.
42008003	Bo mane Herode ta sɔrɔdasikuru wɔnnate Suza ta ya, ye mane wɔn togo wiri da Zane. Bo ma Suzani kɔ bɔɔ yàrazɛ na yaan ye mɛ. Ye pepe mane Yezu kɔ y'a kalanɔmanɛ mako fɔrɔ kɔ ye sra hɔn frɛ.
42008004	Sma ta tɛ ɔɔn mane sa kire pepe hɔn, ne naa Yezu brɛ, zamɛ na yaan ye ta tɛ ɔɔn mane ti Yezu kiege ma, wɔn tɛ a ɔɔn dakalo boo yira ye ma
42008005	ɔn da: «Tugota boo mane sa tugo na, a mane ti tugofrɛdrɛ hɔn, tugofrɛ bɔɔ ɔɔn bɛrɛ sogo do ma. Sma n'e tɔngɔn, yala n'e pepe bra.
42008006	Bɔɔ mane bɛrɛ mege hɔn ɔn faga. Wɔn timi ye ɔɔn kwiɛ bare kɔn na yaan yi mane tiye ga.
42008007	Bɔɔ mane bɛrɛ kilɛ woro hɔn. Kilɛ naa kwɛ faga kɔ wɔnwɔ, n'e tu.
42008008	Bɔɔ mane bɛrɛ lagafɔrɔ hɔn ɔn faga ɔn pra ɔn nɔmanɛ zɔlozɔlo vɔrɔ.» Wɔn timi a ɔɔn da: «Tra ne ti wiin te ta, wɔn mɔɔ.»
42008009	Yezu ta kalanɔmanɛ man'a toga, ye wɔnnɔ ɔɔn wɔnna dakalo we kɔrɔ?
42008010	Yezu ɔɔn da ye ma: «Wuro ta kolo hɔn da na bunu ta tɔɔ pere ki ɔɔn ma nka ye yira bɔ sɛrɛ ma dakala ɔɔn hɔn wiin fa to ye ne sege, ɔn ka ne zɛ ga, ne mɔɔ, ɔn ka ne bɛreda kɔrɔ tɔɔ ga.»
42008011	Bo dakalo we kɔrɔ. Tugofrɛ wɔn Wuro domada.
42008012	Wiinye ɔɔn bɛrɛ sogo do ma, wɔnwɔ ti wɔkara wiinye kma ɔɔn wɔnna domada wɔ mɔɔ, wɔn timi Sitanɛ naa, ɔn naa ne'e wa ye kakiri hɔn wiin fa to ye ka naa yɔɔn ye ma ɔn kisi ga.
42008013	Wiinye ɔɔn bɛrɛ mege ma, wɔnwɔ ti wɔkara wiinye kma ɔɔn wɔnna domada wɔ mɔɔ kɔ nihɔndiaro, nka sile ti ye ta ga. Yɔnmabe ti ye hɔn zɔgɔ yee dama nka mamasangan ɔɔn naa wiri suu, ye domada wɔ dra.
42008014	Wiinye ɔɔn bɛrɛ kilɛ woro hɔn, wɔnwɔ ti wɔkara wiinye kma ɔɔn wɔnna domada wɔ mɔɔ nka diniyan hɔn da na ninabannɔ kɔ naforoda ɔnkɔ nihɔndiada sra hɔn, a sanfire ye da, ye sbɛ n'e yɛrɛ gun ga.
42008015	Wiinye ɔɔn bɛrɛ lagafɔrɔ hɔn, wɔnwɔ ti wɔkara wiinye kma ɔɔn wɔnna domada wɔ mɔɔ kɔ kɔrɔhɔnkìni kɔ foro, ɔn kwa ye ma, ye ɔɔn sbɛ fa na yire yi fɔrɔ.
42008016	Sɔɔn sii fintina mulu ɔn fa sugu a ma ga. Y'a tigɛ sianfa we mɛ ga. Y'a tigɛ fintinadɛfa ma wiin fa to wiinye kma ɔɔn kɔ, wɔnwɔ ne zɛ a na.
42008017	Sɔɔn wiin fa dɔɔn, wɔn na zɛ. Bunu na da pepe na sa sire.
42008018	Ka ka yɛrɛ kɔrɔse k'a mɔda na. Bare ga, fa ti wiin te ta, ye na kiɛn bɛrɛ wɔn yi ma. Foyi ti wiin te ta ga, hali wiin zɔgɔ yɛrɛ ɔɔn na ne ti a ta, wɔn na tɔɔ a ta.
42008019	Yezu sie kɔ a na plala man'a kia. Ye mane sbɛ ne wiri a brɛ ga zamɛ ta yaan sra hɔn.
42008020	Sɔɔn boo ɔɔn naa yira a ma, y'a sie kɔ a na plala taa sire ne toga a na.
42008021	A ɔɔn da ye ma: «Wiinye kma ɔɔn Wuro domada mɔɔ ɔn n'e ka y'a tɛda hɔn, wɔnwɔ ɔɔn mɛ sie kɔ mɛ na plala.»
42008022	Boo kɔɔ ma, Yezu kɔ y'a kalanɔmanɛ mane kɔ koro boo hɔn. Yezu ɔɔn da ye ma, ye ye tɛ ye kwire zukwiri ma.
42008023	Ye mane ti koro we hɔn ne yaa, Yezu ɔɔn sian ne yin. Wɔnna nɔɔ hɔn panganye bɔɔ ɔɔn tuma zu ma. Koro mane paga zu na, ne tɛ mige na.
42008024	Ye ɔɔn ye dɔbɛ Yezu brɛ ɔn n'a winni ɔn d'a ma: «Mɛ na te, bo ke ti ne mige wa.» Yezu naa winni, ɔn sare pangan kɔ zu ma, ye pepe ɔɔn taa.
42008025	Yezu ɔɔn da kalanɔmanɛ wɔ ma: «Wee k'a yɔnmabe ti?» Ye mane kwan ɔn kaba wɔnna da wɔ na, ne kwa ye nɛmɛ ma: «Bo wɔn kɔ te? Pangan kɔ zu pepe ne mɔɔ a ta.»
42008026	Ye naa yaa wiri Gerasakma ta giamana hɔn Galilegiamana zin.
42008027	Yezu naa sa koro hɔn wiin sangan ma, kuru we hɔn sɔɔn boo ɔɔn naa n'a tɛn. Zini mane ti kɔ lege. Wɔnna sɔɔn we mane siɛ dɛrɛ mane zogo ka ga. A ha mane ti kɔɔn ga, sɔnsitrado hɔn a mane wɔɔ.
42008028	A Yezu za wiin sangan ma, ɔn sɔngɔ yuu ɔn naa bɛrɛ a wee ɔn da: «Vɔwuro nɔ Yezu, wɔnnɔ ɔɔn ti mɛ yɔ kɔ bi? Ma be mɛ da be ka ne yannɛ ga.»
42008029	Yezu mane da zini we ma, y'a sa ye wa sɔɔn we hɔn, wɔn ɔɔn mane tɛ a ɔɔn wɔnna bɛreda wɔ yira. Bare kanyinnayan na, zini we man'a foga, ye n'a pɛrɛ kɔ bala na zɔgɔre a kɔrɔse na. Nka a mane wɔnna pɛrɛfrɛ wɔ pepe sɔsɔ, zini we ne yaa kɔ lege kibɛkolo hɔn.
42008030	Yezu man'a toga a togo na. A ɔɔn da: «Mɛ togo ti Zamɛ na yaan ye.» Bare zini na yaan ye ɔɔn mane ti a hɔn.
42008031	Zini we mane Yezu mɛ, y'a ka ye laga ye dra wuragwaga hɔn ga.
42008032	Tɛgɛkuru boo mane nɛmɛ tolo ma, zini we ɔɔn Yezu mɛ, y'a tɛ ye yaa kɔ wɔnna tɛgɛ wɔ hɔn. Yezu ɔɔn dian.
42008033	Zini we ɔɔn sa sɔɔn we hɔn, ɔn yaa kɔ tɛgɛ wɔ hɔn. Tɛgɛkuru we pepe ɔɔn yiri yaa zii tolo na zido hɔn, ɔn yaa bɛrɛ zu hɔn, ɔn siri.
42008034	Tɛgɛ wɔ na nɛsma naa wɔnna da wɔ za wiin sangan ma, ɔn tɔngɔn yaa n'e yira kuru kɔrɔ hɔn kɔ lagakma ma.
42008035	Sma mane sa da ye yaa n'e nɔma sege. Ye yaa wiri Yezu brɛ, ɔn zinifigɛta we za mɛ. Ye mane kwɛ ne tangan a yinnama ne lɔ, zogo ne ti a mogo hɔn. Sma wɔ ɔɔn kwan.
42008036	Zinifigɛta we kɛnɛ wiinye kma yɔnnɔ na, wɔnwɔ n'a kɛnɛnɔn yira bɔ sɛrɛ ma.
42008037	Wɔnna sangan ma kuun mane Gadarakma pepe foga, ye pepe ne Yezu mɛ, y'a sa y'a giamana hɔn. Yezu ɔɔn kɔ koro hɔn, ɔn ye bere yaa.
42008038	Zini sa wiin sɔɔn we hɔn, wɔn mane Yezu mɛ, y'a tɛ ye yaa kɔ lege. Nka Yezu man'a bigebɛ ɔn d'a ma:
42008039	«Wuro wiinye da ta be ma, yaa be brɛ ɔn n'e pepe yira sma ma.» Yezu mane wiinye da ta sɔɔn we ma, a mane yaa ye brɛ n'e yira ne fɔnɔ kɔ lɔgɔ kuru kɔrɔ hɔn.
42008040	Yezu naa ye bere yaa ye tumado hɔn wiin sangan ma, sma pepe man'a kia zɛ na. Ye pepe man'a yɛ́rɛ.
42008041	Sɔɔn boo mane naa, ye n'a wiri Zayirusi. A mane Kalakɔn wɔnnakma na boo. A naa zii yoloko Yezu wee ɔn n'a mɛ, y'a naa ye brɛ.
42008042	Bare nɛmɛdalo sɔnnala legelege ɔɔn mane ti a ta, wɔn mane dɔgɔ funpla nɛmɛ gun. Wɔnna nɔ we mane tɛ siri na. Yezu mane ti yaa hɔn kɔ lege, zamɛ ne dɔɔ a ma yaan fɔrɔna fɔn n'a yɛnyɛn.
42008043	Ya boo mane tiye, wiin ɔɔn mane yannɛ y'a landa ta dɔgɔ funpla yɔ. A man'e sra hɔn frɛ pepe pere sutɛsma ma, wɔnwɔ na sɔɔn sii ma sbɛ n'a kɛnɛbɛ ga.
42008044	Wɔnna ya we ɔɔn ye dɔbɛ Yezu timi ɔn le a ta zogo danɔ ma. Wɔnna nɔɔ tala hɔn a ta landa ɔɔn wɛ.
42008045	Yezu ɔɔn da: «Kɔ te ɔɔn le ne ma?» Ye pepe ta tɛ ɔɔn mane wee, wɔn tɛ Piyɛre ɔɔn d'a ma: «Mɛ na te, bi yɛrɛ tɔɔ da zamɛ be kori ne be yɛnyɛn.»
42008046	Nka Yezu ɔɔn da: «Boo sɔɔn le mɛ ma bare ma tɔɔ da boo sebe sa ne hɔn.»
42008047	Ya we naa n'a za wiin sangan ma, ɔn tɔɔ da ye sbɛ n'e ta ye yɔnnɔ ka tɔɔ ga, a ɔɔn smasma naa zii bɛrɛ Yezu wee. A mane lee a ma wiin wɔɔn na, ɔnkɔ a mane kɛnɛ wiin nɛ wɔnna nɔɔ tala hɔn yɛ sin mɛ, a ɔɔn wɔn yira zamɛ pepe yɔnnɔ na.
42008048	Yezu ɔɔn d'a ma: «Yaa siara hɔn ne nɔ. Bia yɔnmabe ɔɔn be kɛnɛbɛ.»
42008049	Yezu mane ti wɔnna bɛreda wɔ hɔn yɛ, sɔɔn boo ɔɔn tuma Kalakɔn wɔnnate Zayirusi brɛ ɔn naa d'a ma: «Be nɔ siri wɛ. Ka ke na te yannɛ titiri ga.»
42008050	Nka Yezu wɔnna bɛreda wɔ mɔɔ wiin sangan ma, ɔn da Zayirusi ma: «Ka kwan ga. Yɔnmabe gun dama, be nɔ na kɛnɛ.»
42008051	A naa wiri Zayirusi brɛ wiin sangan ma, ma dian sɔɔn sii kɔ kɔ ye nɛmɛ kɔɔn hɔn ga, fɔn Piyɛre kɔ Zan kɔ Zake kɔ nɔ we tɔn kɔ a sie dama.
42008052	Sma pepe mane nimisalo we sakɔn mɔgɔ ne paro. Yezu ɔɔn da ye ma: «Ka ka mɔgɔ ga. Dalo we siri ga, a yin.»
42008053	Ye man'a zi fɔrɔna, bare ye mane tɔɔ d'a siri.
42008054	Nka Yezu naa n'a soro foga ɔn d'a ma: «Ne nɔ tuma.»
42008055	A ni ɔɔn ye bere kɔ a hɔn yɛ. Wɔnna nɔɔ hɔn a ɔɔn tuma. Yezu ɔɔn da, ye ye zɔnfa pere a ma.
42008056	Nɔ we na vɔrɔre ɔɔn kaba wɔnna da na. Yezu ɔɔn da ye ma, ye ye ka da y'e yira sɔɔn sii ma ga.
42009001	Yezu mane y'a kalanɔmanɛ sma funpla wiri ɔn sebe kɔ fangan pere ye ma zini pepe ma, ye ne sbɛ ne komatogaparere kɛnɛbɛ mɛ.
42009002	A man'e fanɛ, ye ye yaa Wuro ta kolo na da yira ɔn komatogaparere kɛnɛbɛ.
42009003	A mane da ye ma: «Ka ne yaa, ka ka fa bii ka sra hɔn ga, gwangan wɛlɛ poro wɛlɛ zɔnfa wɛlɛ gwana. Ka ka wɔn na foyi bii ga. Ka ka zoga nɔma plapla bii mɛ ga.
42009004	Ye ɔɔn ka foga ka fɔrɔ wiin wɛɛn pepe, ka wɔɔ wɛɛn fɔn yaa ka beresangan wiri.
42009005	Wiinye kma ɔɔn ma ka foga ga, ka na sasangan ma wɔnna kuru we hɔn, ka k'a kanɛgɛ na tulu kwangwaga ye ma. Wɔn na tɛ ka siɛrɛ na.»
42009006	Kalanɔmanɛ wɔ mane yaa kire pepe yara. Ye mane fanɛdia yira ne komatogaparere kɛnɛbɛ bii pepe hɔn.
42009007	Giamana wɔnnate Herode naa wɔnna da wɔ pepe mɔɔ, a kakiri ɔɔn yanganmu bare bɔɔ mane kwa, ye Zan ɔɔn winni sa sara yɔ.
42009008	Bɔɔ mane kwa mɛ, ye Eli ɔɔn naa ye dɔrɔ sma ma. Bɔɔ ne kwa, ye Wuro ta daberebɛre na gwere ye na boo ɔɔn ye bere winni.
42009009	Herode ɔɔn da: «Mɛ mane Zan wɔɔn sɔɔ. Mɛ wiin te be ta da mɔɔ, wɔn kɔ te?» A mane Yezu kia zɛ na.
42009010	Yezu ta fanɛsma naa ye bere naa, ye mane wiinye da pepe ta, ye n'e pepe yira Yezu ma. A n'e foga yaa kɔ lɔgɔ ye sana Bɛtesayidakuru brɛ piri ma.
42009011	Zamɛ naa n'e nɔma tɔɔ wiin sangan ma, ɔn dɔɔ a ma. Yezu mane kwa ye ma ne Wuro ta kolo hɔn da yira ye ma. Wiinye mane pare, a ɔɔn wɔnwɔ kɛnɛbɛ.
42009012	Bo lii naa ne ba wiin sangan ma, a ta kalanɔmanɛ sma funpla wɔ ɔɔn ye dɔbɛ a na ɔn d'a ma, y'a zamɛ to ye yaa kire hɔn kɔ kurada na wiin fa to ye yaa siando kɔ zɔnfrɛ kia. Ye bare ye ti wiin wɛɛn, ye wɔn kibɛkolo.
42009013	Yezu ɔɔn da ye ma: «Ki yɛrɛ zɔnfa pere ye ma kɛ.» Ye ɔɔn da, ye foyi ti yiwɔ soro ma ga a ma tɛ buro nɔma koo kɔ zɛ nɔma pla dama yee ga. Ye fɔnɔ yiwɔ yɛrɛ ɔɔn ne daga yaa zɔnfrɛtɛrɛ bɔ zamɛ bɛ pepe ma.
42009014	Sma wɔ mane nimisini sma sana koo (5,000) wa. Yezu ɔɔn da y'a kalanɔmanɛ ma, ye y'e tanganbɛ kurumakuruma, sma kieplafunfun nɛmɛ.
42009015	Kalanɔmanɛ wɔ ɔɔn n'e ta yee ɔn sma wɔ pepe tanganbɛ.
42009016	Yezu naa buro nɔma koo wɔ kɔ zɛ nɔma pla wɔ bii ɔn ye wɔɔn duro, ɔn baraka yira Wuro ma ye ye na, n'e yɔyɔ n'e pere y'a kalanɔmanɛ ma, ye y'e perepere zamɛ ma.
42009017	Ye pepe mane zɔn ɔn yingin. Ye ɔɔn zɔnfrɛsɛrɛ wɔ kwɛ, ye ɔɔn kotala nɔma funpla paga.
42009018	Boo kɔɔ ma Yezu mane ti wuromɛ hɔn ye sana. A ta kalanɔmanɛ mane ti kɔ lege. A n'e toga da ye ma: «Sma ta giatɛ ma, mɛ kɔ te?»
42009019	Ye ɔɔn d'a ma: «Bɔɔ da, ye be batizeta Zan. Bɔɔ da, ye be Eli. Bɔɔ da, ye be Wuro ta daberebɛre na gwere ye na boo wiin ɔɔn winni.»
42009020	Yezu ɔɔn da ye ma: «Ki ɔɔn yo, ki da ma kɔ te?» Piyɛre ɔɔn bɛreda bii ɔn da: «Be Wuro ta Dɛ́gɛwɛta.»
42009021	Yezu man'e yira n'e sigebɛ ye ma fɔrɔna, ye ye ka da y'e yira sɔɔn sii ma ga.
42009022	A mane da ye ma: « Sɔɔn Nɔ na yannɛ fɔrɔna, sɔnmlala kɔ salakawɛvɔre kɔ Tɛn na kma maga a hɔn n'a yɛɛ. Yin saaro kɔɔ a na winni.»
42009023	Wɔn timi a ɔɔn da zamɛ pepe ma: «Wiin te ɔɔn ne kia dɔɔ mɛ ma, a daga maga ye yɛrɛ hɔn, ɔn ye na kwangwagasɔ bii kɔɔ pepe ma ɔn dɔɔ ne ma.
42009024	Wiin te ɔɔn ne kia ye ni kisi, a na bɔnɔ a hɔn. Wiin te ɔɔn bɔnɔ ye ni hɔn mɛ ye na, wɔn na ye ni kisi.
42009025	Wɔnnɔ diniyan hɔn frɛ pepe ta gun ɔɔn fɔrɔ sɔɔn ma, a ɔɔn ne na fire wɛlɛ ɔɔn ye yɛrɛ yaga?
42009026	Bare wiin te ɔɔn piri mɛ kɔ n'a bɛreda sma yɔnnɔ na, yee Sɔɔn Nɔ na piri kɔ wɔnna te ye berenasangan ma y'a yirebe hɔn kɔ ye Tɔn ta yirebe hɔn kɔ a ta mɛlɛkɛ.
42009027	Tian na, ma ye yira ka ma wiinye kma ɔɔn ti bɛɛ, ye na bɔɔ na siri ye yɔnnɔ ma dɛ Wuro ta kolo ma ga.»
42009028	Bo wɔnna bɛreda wɔ yirakɔ na yin korosɔɔnnɔ nɛmɛ ma, Yezu mane yaa kɔ Piyɛre kɔ Zan kɔ Zake tolo boo ma wuromɛ na.
42009029	A mane ti wuromɛ hɔn, a zin ɔɔn katra, a ta zogo ɔɔn furo perepere ne wɔlɔ.
42009030	Sma pla bɔɔ mane naa taa ne barotɛ kɔ lege. Wɔnna sma pla wɔ mane Moyizi kɔ Eli.
42009031	Yirebe na yire yi mane ti ye ma. Yezu ta siri wiin ɔɔn mane daga tɛ bɛe yɔ ne zɔgɔ Zeruzalɛmukuru hɔn, wɔnna baro hɔn ye mane ti.
42009032	Yin mane Piyɛre kɔ ye tikwɛre bɛrɛ. Ye naa winni wiin sangan ma, ɔn Yezu kɔ ye tikwɛre sma pla ta yirebe za.
42009033	Wɔnna sma wɔ mane ti yaa hɔn ɔn Yezu to wiin sangan ma, Piyɛre ɔɔn da Yezu ma: «Mɛ na te, kià bɛɛ wɔɔ fɔrɔ. Tɛ ke bugo nɔma saa baga. Tala tɛ b'i na, tala tɛ Moyizi yi na, bo tala tɛ Eli yi.» A mane wiin fa yira, a ha mane wɔn nɔma tɔɔ ga.
42009034	A mane ti wɔnna bɛreda wɔ hɔn yɛ, dabanɔ boo ɔɔn zii naa pi ye ma. Kalanɔmanɛ wɔ wɔnna dabanɔ we za wiin sangan ma, kuun ɔɔn n'e foga.
42009035	Bɛrekɔn boo mane sa dabanɔ we hɔn, ɔn da: «Bo n'a dɛ́gɛwɛnɔ. Ka mɔɔ a ta.»
42009036	Wɔnna bɛrekɔn naa fɔnɔ wɛ wiin sangan ma, Yezu ɔɔn wɔɔ ye sana. Kalanɔmanɛ wɔ mane bɔɔ wɔnna da wɔ ma ye na sangan ma, ma dian y'a zɛda na foyi yira sɔɔn sii ma ga.
42009037	Ye na winnisin ye zii wɛ timi ma, zamɛ naa yaan ye ɔɔn naa n'e tɛn.
42009038	Sɔɔn boo man'e to zamɛ yɔ ɔn sɔngɔ da: «Mɛ na te, bo ɔɔn mɛ nɔ sɔnnala legelege yɛ. Ma be mɛ sege a na.
42009039	Sege rɛ, zini boo tɛ n'a foga n'a ta a ne paro ne sma, a dibɛzio ne kungo, a n'e ba fɔrɔna. A tɛ nimisalo we yannɛ fɔrɔna ɔn sbɛ n'a dra.
42009040	Ma mane bia kalanɔmanɛ mɛ da y'a laga, ye ma sbɛ ga.»
42009041	Yezu ɔɔn d'a ma: «Yɔnmabe kɔ telebe ti ki dogore bɛ hɔn ga. Wee wagati ma daga ɔɔn ta kɔ ka nɛmɛ ne k'a da sɔmna? Naa kɔ nɔ we bɛɛ.»
42009042	Nimisalo we mane ti naa hɔn, zini we n'a bii n'a dra n'a smabɛ fɔrɔna. Nka Yezu ɔɔn sarekiɛ a ma ɔn nimisalo we kɛnɛbɛ n'a pere a tɔn ma yɛ.
42009043	Sma pepe mane kaba fɔrɔna Wuro ta sebe ye na. Yezu naa n'a za da sma pepe kaba y'a tɛda na, a ɔɔn da y'a kalanɔmanɛ ma:
42009044	«Ma na wiin fa yira ka ma basiɛ, ka ka tra koba fɔrɔna ɔn wɔn mɔɔ. Sɔɔn Nɔ na kiɛ sma sra hɔn.»
42009045	Nka kalanɔmanɛ wɔ mane wɔnna bɛreda wɔ kɔrɔ tɔɔ ga. Yezu ta bɛreda kɔrɔ mane dɔɔn ye na wiin fa to ye ka ye tɔɔ ga. Ye mane kwan kɔ a ta toga ye kɔrɔ na mɛ.
42009046	Kalanɔmanɛ mane dutigɛ ne dakwiɛ, ye ye na wee yi ɔɔn fan yi?
42009047	Yezu na n'e ta giatɛ tɔɔ, ɔn nimisalo boo foga n'a tabɛ ye kiege ma ɔn da ye ma:
42009048	«Wiin te pepe ɔɔn bo nimisalo be foga mɛ ye na, wɔnna te mɛ ɔɔn foga. Wiin te ɔɔn mɛ foga wɔnna te mɛ na fanɛta ɔɔn foga mɛ. Bare wiin te ɔɔn ka pepe hɔn slalo yi, wɔnna te na ɔɔn ka pepe na fan yi.»
42009049	Zan mane bɛreda bii ɔn da: «Mɛ na te, mɛ́ sɔɔn boo za, a ne zini laga n'e wa sma hɔn kɔ be togo. Mɛ́ n'a laga ye na bare a ti kɔ ke nɛmɛ ga.»
42009050	Nka Yezu ɔɔn da ye ma: «Ka k'a laga ga. Wiin te ɔɔn ma ne ka zugu ga, wɔn ke nii.»
42009051	Yezu durosangan ta tɛ ɔɔn mane vetra a sa diniyan hɔn, a ɔɔn sige ye yɛrɛ ma ɔn Zeruzalɛmusogo bii.
42009052	A mane sma fanɛ ye zin, wɔnwɔ ɔɔn yaa kɔ Samarikma ta kire na boo hɔn, wiin fa to y'a ta nada tɛtɛrɛ.
42009053	Nka a ta tɛ ɔɔn mane ti ne fɔnɔ ne yaa Zeruzalɛmukuru hɔn, wɔn tɛ ye ɔɔn ma dian n'a tɛn wɔnna kuru we hɔn ga.
42009054	Yezu ta kalanɔmanɛ Zake kɔ Zan naa wɔn za wiin sangan ma, ɔn da: «Matigi, be kia mɛ́ yira togo ma a tuma wuro hɔn, ɔn bɛrɛ ye ma n'e wunna ra?»
42009055	Nka Yezu mane taa ye bere ɔn gwangwana ye ma.
42009056	Ye ɔɔn fɔnɔ yaa kireza hɔn.
42009057	Ye mane ti yuru hɔn, sɔɔn boo ɔɔn da Yezu ma: «Be ɔɔn ne yaa wiin wɛɛn pepe, ma na dɔɔ be ma.»
42009058	Yezu ɔɔn d'a ma: «Wura ti dɛn ta, siɛn ne ti yala ta mɛ. Nka makunabɛdo ha ti Sɔɔn Nɔ ta ga.»
42009059	Wɔn timi a ɔɔn da boo ma: «Naa dɔɔ ne ma.» Wɔn ɔɔn d'a ma: «Matigi, sogo pere ne ma, ma yaa ne tɔn sitra dɛn.»
42009060	Nka Yezu ɔɔn d'a ma: «Sara to wɔnwɔ y'a sara sitra, nka bi yaa Wuro ta kolo hɔn da yira.»
42009061	Boo mane naa d'a ma mɛ: «Matigi, mɛ kia naa dɔɔ be ma, nka tɛ ma yaa tangandia yira n'a kma ma dɛn.»
42009062	Yezu ɔɔn d'a ma: «Wiin te ɔɔn nɛnɛ sɔndo hɔn ne pan ne sege, wɔnna te sbɛ ne kɔ Wuro ta kolo hɔn ga.»
42010001	Wɔn timi Matigi ɔɔn sma kiesaafun ne nɔma pla bɔɔ dɛ́gɛ n'e fanɛ sma plapla. Awe yɛrɛ mane daga yaa wiinye kire pepe hɔn, a mane wɔnna sma wɔ fanɛ ye zin hɔn.
42010002	A mane da ye ma: «Sɔnfrɛyan, sɔnfrɛtɛtɛrɛsma mane fiin ga. Ka lɔ na te mɛ wiin fa to a baratɛre fanɛ y'a lɔ hɔn.
42010003	Ka yaa, bo ma ka fanɛ wɔkara gwanɔmanɛ samilelu woro hɔn.
42010004	Ka ka gwana poro wɛlɛ kanɛgɛ bii ga, ka ka da ka bire sɔɔn na sogo ma mɛ ga.
42010005	Ka ɔɔn kɔ wiin wɛɛn pepe, ka da, ye Wuro siara ta yeyɛ kma ma.
42010006	Siara na nɔ ɔɔn ne ti yeyɛ, k'a siara na foo na zii a ma. Wɔn ma tɛ ga, k'a siara na foo na bere na ka ma.
42010007	Ka wɔɔ wɔnna wɛɛn we. Ye ɔɔn wiin zɔnfa kɔ wiinye zio pere ka ma, ka wɔn zɔn ɔn wɔnwɔ mɛnɛ bare baratɛta daga kɔ y'a sara. Ka ka da ka sa boo piri ɔn yaa vɛ biza hɔn ga.
42010008	Ka ɔɔn kɔ wiin kuru hɔn pepe, ye ɔɔn kwa ka ma, ɔn wiin fa pepe pere ka ma, ka wɔn zɔn.
42010009	Ka wɔnna kuru we hɔn komatogaparere kɛnɛbɛ ɔn yira ye ma, ye Wuro ta kolo vetra ye na.
42010010	Nka ka ɔɔn kɔ wiin wɛɛn, ye ma kwa ka ma ga, ka yaa taa wɔnna kuru we na dayinnahɔnwɛdo hɔn
42010011	ɔn da, ye hali ye ta kuru na tulu wiin ɔɔn malo ka kaɛn ma, ye k'a sisɔ n'a wa n'a pere ye ma yɛ. Nka hali kɔ wɔn, ka daga tɔɔ da Wuro ta kolo vetra.
42010012	Tian na, ma ye yira ka ma da wɔnna kɔɔ we ma, Sodɔmukuru ta da na fɔn kɔ wɔnna kuru we ye.
42010013	Gwale sa be ma Korazinkuru, gwale sa be ma Bɛtesayidakuru. Bare wiinye kabakoda ɔɔn tɛ ki hɔn, wɔnwɔ nɛmɛ m'a tɛ Tire kɔ Sidɔn kire hɔn, yeyɛ kma mane na ye zugo katra wɔn siɛ dɛrɛ ɔn ninabanzoga ka ne sian yibe ma.
42010014	Tian na, kitikɔ ma Tire kɔ Sidɔn ta da na fɔn ka ye.
42010015	Bi Kapɛrenawɔmukuru, be a giati da be na duro fɔn wuro hɔn ra? Awo rɛ be na yaa fɔn wara ɔɔn.
42010016	Wiin te ɔɔn mɔɔ ka ta, mɛ ta a na te mɔɔ. Wiin te ɔɔn ka laga, mɛ a na te ɔɔn laga. Nka wiin te ɔɔn mɛ laga, wɔnna te mɛ na fanɛta ɔɔn laga.»
42010017	Fanɛsma sma kiesaafun ne nɔma pla wɔ mane bere naa nihɔndiaro hɔn ne kwa, ye Matigi, y'awe togo baraka hɔn zini yɛrɛ mane mɔɔ ye ta.
42010018	Yezu ɔɔn da ye ma: «Ma mane Sitanɛ za, a ne tuma wuro hɔn ne zii wɔkara wurosian.
42010019	Bo ma mane sebe pere ka ma ka ne sbɛ ne san kɔ yɛnmɛ tɔngɔn ne zugu ta sebe pepe yaga, foyi tɛ ka na ga.
42010020	Nka zini ta tɛ ɔɔn mane mɔɔ ka ta, ka ka nihɔndia wɔn na ga. Nka ka nihɔndia bare ka toga sɛbɛ Wuro brɛ.»
42010021	Wɔnna wagati we yɛrɛ ma Wuro ta Ni mane nihɔndiaro na yire yi ka Yezu hɔn, a ɔɔn da: «Ma baraka yira be ma ne Tɔn, wurokɔn kɔ lagakɔn na te. Bare be bɔ da bɛ dɔɔn datɔre kɔ kakirikma na ɔn n'e dɔrɔ nimisala ma. Tian na, ne Tɔn, ye dia be ma be ɔɔn n'e ta yee bia woramadiabe do ma.
42010022	Mɛ Tɔn da pepe ka ne sra hɔn. Sɔɔn tiye wiin ɔɔn nɔ tɔɔ a ma tɛ a tɔn ga. Sɔɔn mane tɔn tɔɔ mɛ, a ma tɛ a nɔ ga, ɔnkɔ nɔ we dian n'a da yira wiin te ma mɛ.»
42010023	Wɔn timi Yezu ɔɔn ye zin bere y'a kalanɔmanɛ ma ɔn da yewɔ dama ma: «Ka wiin te be za, wiinye kma ɔɔn n'a za mɛ, wɔnwɔ dangamu.
42010024	Bare ma ye yira ka ma tian na da Wuro ta daberebɛre na yaan ye kɔ fanganmɛ na yaan ye man'a kia zɛ na nka ye sbɛ n'a za ga. Ka wiin fa mɔɔ, ye mane wɔn kia mɔɔ na, nka ye sbɛ mɛ ga.»
42010025	Tɛn na kma na boo mane tuma taa ɔn Yezu toga wiin fa to a a foga a domada hɔn. A mane d'a ma: «Mɛ na te, wɔnnɔ ma daga ɔɔn ta ɔn sbɛ wɛbareyani gun?»
42010026	Yezu ɔɔn d'a ma: «Wɔnnɔ ye ɔɔn sɛbɛ Tɛn na sɛbɛ hɔn? Wɔnnɔ be ɔɔn kala yeyɛ?»
42010027	Sɔɔn we ɔɔn da: «Be Matigi bia Wuro da diabɛ be ma siɛbɛsiɛbɛ na ɔn be na plalo da diabɛ be ma wɔkara be yɛrɛ.»
42010028	Yezu ɔɔn d'a ma, y'a wiin fa yira, ye wɔn fɔrɔ. Y'a ɔɔn wɔn ta, y'a na wɛbareyani gun.
42010029	Nka sɔɔn we ta tɛ ɔɔn mane tian kia, wɔn tɛ a ɔɔn da Yezu ma: «Kɔ te ɔɔn ne na plalo?»
42010030	Yezu ɔɔn d'a ma: «Sɔɔn boo mane tuma Zeruzalɛmu ne yaa Zeriko. Sobɛrɛsma bɔɔ ɔɔn sa sɔɔ a ma wɔla hɔn n'a vuro n'a ba fɔrɔna fɔn a ne tɛ siri na, ye n'a to ɔn yaa.
42010031	Salakawɛta boo mane dɔɔ ne fɔnɔ wɔnna sogo we ma, ɔn wɔnna sɔɔn we za, ɔn dɔsiɛ biza hɔn.
42010032	Yee mɛ, Levi na boo naa wiri mɛ, ɔn n'a za ɔn dɔsiɛ biza hɔn.
42010033	Nka Samarisɔn boo mane ti yaa hɔn kuru boo hɔn, ɔn naa wiri a brɛ n'a za, a na makare n'a foga.
42010034	A ye dɔbɛ a na, ɔn yìn kɔ duvɛn ka a tabada hɔn, n'e pɛrɛ. Wɔn timi, a ɔɔn sɔɔn we dɛ y'a worofa ma ɔn yaa kɔ lege samaravɛdo hɔn, ɔn kwa a ma.
42010035	Wɔnna winnisin a ɔɔn gwanafuro pla wa n'e pere samaravɛdo na te ma ɔn da, y'a kwa sɔɔn we ma. Y'a ɔɔn wiin fa pepe ka a wɔnda hɔn, ye ye ɔɔn ne bere wiin sangan ma, ye ye na n'e wɔnnɔ a ma.
42010036	Sobɛrɛsma mane wiin sɔɔn we ba, bia giatɛ ma, kɔ te ɔɔn tɛ a na plalo na bɔ sma saa bɛ hɔn?»
42010037	Sɔɔn we ɔɔn da, ye wiin te ɔɔn dafɔre ta a ma, y'a wɔn. Yezu ɔɔn d'a ma, y'a yaa ne tɛ yee mɛ.
42010038	Yezu mane ti yuru hɔn kɔ y'a kalanɔmanɛ, ɔn yaa kɔ kuru boo hɔn. Ya boo ɔɔn vɛdo pere a ma ye brɛ. Ye mane wɔnna ya we togo wiri Mareta.
42010039	Ya we puu togo mane ti Mari. Wɔn mane tangan wɔɔ Matigi kiege ma ne mɔɔ a ta.
42010040	Mareta kakiri mane yanganmu y'a kɔnbara ta fɔrɔna, wɔn tɛ a ɔɔn da Yezu ma: «Matigi, ne puu bara pepe za n'e to ne ma, wɔn foyi bi yinna hɔn ga ra? Yira a ma a naa ne diɛma.»
42010041	Matigi ɔɔn d'a ma: «Mareta, Mareta, be be nina ban ne tɔngɔntɔngɔn da na yaan ye ye na.
42010042	Nka dadogo tala dama ɔɔn daga. Mari ɔɔn n'e pepe hɔn fɔrɔ yi dɛ́gɛ, a ma bere ne na tɔɔ a ta mɛ ga.»
42011001	Boo kɔɔ ma, Yezu mane ti wuromɛ hɔn boo piri boo ma. A naa waro wiin sangan ma, a ta kalanɔmanɛ na boo ɔn d'a ma: «Matigi mɛ́ sma kɔ wuromɛnɔn wɔkara Zan mane y'a kalanɔmanɛ sma wiin nɛ.»
42011002	A ɔɔn da ye ma: «Ka ɔɔn ne Wuro mɛ wiin sangan ma, ka da: Mɛ́ Tɔn, tɛ sma bia kìni yɔnnɔ tɔɔ. Tɛ bia sin wiri.
42011003	Mɛ́ mako sa wiin zɔnfa hɔn kɔɔ pepe ma, wɔn pere mɛ́ ma.
42011004	Mià kakiɛ yafa mɛ́ ma wɔkara bɔ sɛrɛ tɛ kɔ mɛ́ nabada hɔn mɛ́ yafa ye ma wiin nɛ. Ka tɛ mɛ́ kɔ mama hɔn ga.»
42011005	Wɔn timi a ɔɔn da ye ma: «Ka sege rɛ, ye ɔɔn tɛ wɔkara ki na boo ɔn yaa ye maa brɛ boroma ɔn yaa d'a ma, y'a ye doba kɔ zɔnfa,
42011006	ye ye maa boo tuma kuru hɔn ɔn naa vɛ ye brɛ, zɔnfa mane ti ye ta n'a pere a ma ga.
42011007	Bo we ɔɔn ye to kɔɔn hɔn ɔn d'a ma, y'a ka ye banabɛ ga, ye yi y'a koro pi n'a wɛ, yi kɔ ye nɔmanɛ sian wɛ, ye yi sbɛ ne tuma ɔn zɔnfa pere a ma ga.
42011008	Tian na, ma ye yira ka ma da, hali a mane na tuma n'a ka bare ye mare ga, awale a na tuma n'a ka bare bo we n'a banabɛ.
42011009	Awale ma ye yira ka ma da ka ɔɔn mɛ, ka na gun. Ka ɔɔn kia, ka na zɛ. Ka ɔɔn koro kwangwaga, a na kibɛ ka ma.
42011010	Wiin te ɔɔn mɛ, wɔnna te ɔɔn gun. Wiin te ɔɔn kia, wɔnna te ɔɔn zɛ. Wiin te ɔɔn koro kwangwaga, wɔnna te ma a kibɛ.
42011011	Wee tɔn ɔɔn ti ki yɔ a nɔ buru mɛ a ta, a dɔgɔnɔ pere a ma? Wɛlɛ a ɔɔn zɛnɔ mɛ a ta, a ma san a ɔɔn pere a ma?
42011012	Wɛlɛ mɛ, nɔ we nawɛrɛnɔ mɛ a ta, a ma yɛnmɛ a ɔɔn pere a ma?
42011013	Ki wiinye ɔɔn zugoyagasma, ki ɔɔn ne dian ne frɛfɔre pere ka nɔmanɛ ma, Tɔn wiin ɔɔn ti wuro hɔn, nɛ wɔn na tɛ ɔn ma y'a Ni pere a na mɛsma ma ga?»
42011014	Yezu mane zinibobo laga n'a wa sɔɔn boo hɔn. Zini we sa wɛ timi, wɔnna bobo we ne bɛre. Zamɛ pepe ɔɔn kaba wɔn na.
42011015	Nka ye na bɔɔ mane kwa, ye zini Bɛlezebule wɔnnate baraka hɔn a zini laga n'e wa sma hɔn.
42011016	Bɔɔ mane kia n'a taa n'a sege, wɔnwɔ ɔɔn d'a ma, y'a bɔɔ kabakoda ta wiinye ɔɔn sa wuro hɔn.
42011017	Yezu man'e ta giatɛ tɔɔ, wɔn tɛ a ɔɔn da ye ma: «Wiin giamana ɔɔn sodini ɔn tuma ye nɛmɛ na, wɔn yaga, a na kɔan bɛrɛ muluku nɛmɛ ma.
42011018	Sitanɛ ɔɔn tuma n'e yɛrɛ kwini, nɛ a ta kolo na tɛ ɔn fɔrɔ? Tamara ka da, ye zini wɔnnate baraka hɔn mɛ zini laga wa?
42011019	A ɔɔn ma zini wɔnnate Bɛlezebule baraka hɔn mɛ zini laga, kɔ te baraka hɔn k'a kma n'e laga? Yewɔ yɛrɛ n'a dɔrɔ da tian ti ka ta ga.
42011020	Nka a ɔɔn ma Wuro baraka hɔn mɛ zini laga, wɔn kɔrɔ Wuro ta kolo wiri ka ma.
42011021	Fangante ɔɔn y'a kunkwinifrɛ bii ne y'a bii hɔn kɔrɔse ye sana, foyi sbɛ ne tɛ a soromafrɛ na ga.
42011022	Nka wiin te ɔɔn kɛnɛ yi a ma, wɔn ɔɔn na naa wiin sangan ma, ɔn sbɛ a ta, a mane yɔɔn wiinye kunkwinifrɛ wɔ pepe ma, wɔn wɔnwɔ tɔɔ a ta, ɔn n'a ta frɛ dinidini.
42011023	Wiin te ɔɔn mane ti kɔ mɛ ga, wɔnna te mɛ zugu. Wiin te ɔɔn mane mɛ diɛma kwɛ na ga, wɔnna ta yagata.
42011024	Zini tɛ sa sɔɔn hɔn, a yaa ne boo kwiɛdo kia makunabɛ na. A ɔɔn m'a gun ga, a ne kwa, ye ye mane pia ne ti wiin wɛɛn, ye ye na bere yaa wɛɛn yɛ kɛ.
42011025	A tɛ bere da ye naa wiri, a naa n'a za a ne kìni ne tɛtɛrɛfɔrɔ.
42011026	Wɔnna sangan a yaa zini kopra zaye foga wiinye ɔɔn yagayi a yɛrɛ ma. Ye kwɛ naa kɔ wɔnna kɔɔn we hɔn, ɔn tangan yeyɛ. Wɔnna sɔɔn we ta da na yaga yi wɔnna sangan ma ɔn yalo a na gwere yi ma.»
42011027	Yezu ta tɛ ɔɔn mane wɔn yira, wɔn tɛ ya boo ɔɔn ye to zamɛ yɔ ɔn d'a ma: «Wiin ya ɔɔn be vɔrɔ ɔn yingin pere be ma, wɔn dangamu.»
42011028	Nka Yezu ɔɔn d'a ma: «Wiinye kma ɔɔn Wuro domada mɔɔ ɔn n'e ta, wɔnna kma kɔnɛ ɔɔn dangamu rɛ.»
42011029	Zamɛ ta tɛ ɔɔn mane yaan ne yaa, wɔn tɛ Yezu ɔɔn da: «Bɔ dogore bɛ dogore na yaga yi. Kabakoda ye ɔɔn kia. Nka a ma tɛ Zonase ta da ga, kabakodazɛ na dɔre ye ma ga.
42011030	Bare Zonase mane tɛ tagamase na Ninivukma ta wiin nɛ, yee Sɔɔn Nɔ na tɛ tagamase na bɔ dogore bɛ ta mɛ.
42011031	Kiti kɔɔ ma, saan hɔn piri ma fanganmaya na tuma bɔ dogore bɛ na n'e zarake. Bare a mane tuma fɔn diniyan tege na ɔn naa mɔɔ Salomɔn ta datɔbere na. Awale Salomɔn na fan yi ɔɔn ti bɛɛ.
42011032	Kiti kɔɔ ma, Ninivukma na tuma bɔ dogore bɛ na n'e zarake. Bare Zonase ta yirada man'e ta ye ɔɔn ye zugo katra. Awale sɔɔn ti bɛɛ wiin ɔɔn fan yi Zonase ma.
42011033	Sɔɔn sii fintina mulu n'a tigɛ suu we ga. Nka y'a dɛ fintinadɛfa ma wiin fa to wiinye kma ɔɔn kɔ, wɔnwɔ ne sege ne zɛ a na kini na.
42011034	Be yinna ɔɔn tɛ bia fintina na. Be yinna ɔɔn ne fɔrɔ, be ne zɛ. Nka be yinna ɔɔn yaga, be zɛ ga.
42011035	Wɔn ye na, be yɛrɛ kɔrɔse, wiin kini ɔɔn ti be hɔn a ɔɔn ma tunio hɔn a ti ne be ka ga.
42011036	Be ɔɔn ne zɛ pasaa, be na ne ti wɔkara fintina wiin kɔɔn kinibɛ.»
42011037	Yezu naa waro wɔnna bɛreda wɔ na, Fariziyɛn boo ɔɔn naa n'a mɛ, y'a naa zɔn ye brɛ. Yezu naa kɔ tangan zɔnfa wɔɔn hɔn.
42011038	Fariziyɛn we n'a za da a ye sra waa ɔn sbɛ ne zɔn ga, a ɔɔn kaba wɔn na.
42011039	Matigi ɔɔn d'a ma: «Yee ki Fariziyɛn ta da ti. Kobale kɔ tase ku ka ɔɔn waa n'e kìnibɛ, ka kɔrɔ ne paga bɛrɛmafa kɔ zugube na.
42011040	Kakiridarakma, wiin te ɔɔn fa ku tɛtɛrɛ, a wɔnna te ɔɔn n'a kɔrɔ hɔn tɛtɛrɛ mɛ ga ra?
42011041	Be durute ka kɔ kɔrɔhɔnkìni, wɔn na tɛ bia da pepe ne kìni.
42011042	Nka ki Fariziyɛn wiinye ɔɔn k'a gunfrɛ pepe kɔ k'a yankɔrɔ hɔn frɛ na sodinida funnɔ pere nka ka mane dian Wuro ta telebe kɔ a ta dadiamabe na ga, gwale na sa ka ma. Wɔn ka mane daga ɔɔn ta ɔn ka bɔ za n'e to ga.
42011043	Zin hɔn tangan dia ki Fariziyɛn wiinye wɔ ma Kalakɔan hɔn, ka ne kia ye ne bire ka na wisoga hɔn, gwale na sa ka ma.
42011044	Ki Fariziyɛn wiinye ɔɔn ti wɔkara bonɛ, tagamase wiinye nɔma dɔrɔ ga, sma ne yaa ye ma man'e yɔnnɔ tɔɔ ga, gwale na sa ka ma.»
42011045	Wɔn tɛ Tɛn na kma na boo ɔn d'a ma: «Mɛ na te, a ɔɔn ma yee be bɛre, be mɛ́ pepe vini mɛ yo.»
42011046	Yezu ɔɔn d'a ma: «Ki Tɛn na kma, gwale na sa ki ma mɛ bare ka bietɛnɛ dɛ sma ma, ka dian ne le wiinye bie ma kɔ ka slalo tala yɛrɛ ga.
42011047	Ki wiinye ɔɔn Wuro ta daberebɛre ta bonɛ tɔgɔ kamasɔrɔ a ma ka tamɛ ɔɔn n'e yɛɛ, gwale na sa ka ma.
42011048	Wɔn ma k'a dɔrɔ da ka dian ka tamɛ ta tɛda na. Bare yewɔ daberebɛre wɔ yɛɛ, ki n'e bonɛ tɔgɔ.
42011049	Wɔn ye na Wuro ta datɔ da, ye ye na y'a daberebɛre kɔ fanɛsma fanɛ ye ma. Ye ye na n'e na bɔɔ yɛɛ ɔn n'e na bɔɔ yannɛ.
42011050	Ye wiin fa to bɔ dogore bɛ wiinye daberebɛre pepe yɛɛ, n'a bii fɔn diniyan dan ma da hɔn, ye sbɛ n'e toga ye na.
42011051	Wɔn kɔrɔ, n'a bii Abɛle ta da ma fɔn yaa wiri Zakari ta da ma, wiin ɔɔn siri salakawɛdo kɔ Wuro ta kɔɔn yɔfa hɔn. Tian na, ma ye yira ka ma da bɔ dogore bɛ na toga ye yɛwɔn na.
42011052	Ki Tɛn na kma wiinye ɔɔn tɔɔ ta ka yi na, gwale na sa ka ma bare ka da tɔɔ ga, wiinye kma ɔɔn mane kia tɔɔ gun mɛ, ka ɔɔn sɔɔ wɔnwɔ ma.»
42011053	Yezu na sa wɛ wɛɛn, Tɛn na kma kɔ Fariziyɛn wora ɔɔn ba a ta, ye n'a toga da na yaan ye na.
42011054	Ye man'a toga sangan pepe ma wiin fa to ye sbɛ bɔɔ dɛndɛnmada gun.
42012001	Ye mane ti wɔn hɔn yɛ, zamɛ ta tɛ ɔɔn mane naa ye nɛmɛ kwɛ yaan fɔn n'e nɛmɛ yɛnyɛn, wɔn tɛ Yezu ɔɔn da y'a kalanɔmanɛ ma: «Ka ka yɛrɛ kɔrɔse Fariziyɛn ta daplabɛre na.
42012002	Dɔnda tala bɔɔ tiye wiinye ɔɔn na sa kini na ga. Bunuda tala bɔɔ mane tiye wiinye yɔnnɔ ɔɔn na tɔɔ mɛ ga.
42012003	Bare ka wiinye da pepe yira tunio hɔn, ye na mɔɔ kɔgwaga kɔɔ ma. Ka wiinye da pepe yɔyɔleyira kɔɔn hɔn, wɔnwɔ pepe na puru yira zɛn ma.
42012004	Ma ye yira ka ma, ne mare, wiinye kma ɔɔn sɔɔn yɛɛ, mane sbɛ ne foyi ta a na te na titiri ga, ka ka kwan wɔnwɔ na ga.
42012005	Ka daga ne kwan wiin te na, ma na wɔn yira ka ma. Wiin te ɔɔn sbɛ ne ka yɛɛ ɔn ye bere ka ka togo hɔn, ka kwan wɔnna te ɔɔn na. Tian na, ma ye yira ka ma da wɔnna te na ka daga kwan.
42012006	Ye yalatɛntɛn nɔma koo zabire gwanafuro pla na ga ra? Nka Wuro sanfire ye na tala da ga yo.
42012007	Wɔn nii wɛ mɛ, ka wɔnsoga pepe do tɔɔ. Ka ka kwan ga, ka fɔn kɔ yalatɛntɛn pepe.»
42012008	A ɔɔn da ye ma: «Wiin te pepe ɔɔn tɛ mɛ siɛrɛte na zamɛ woro hɔn, Sɔɔn Nɔ na tɛ wɔnna te siɛrɛte na mɛ Wuro ta mɛlɛkɛ yɔnnɔ na mɛ.
42012009	Nka wiin te ɔɔn da sma yɔnnɔ na, ye ye mɛ tɔɔ ga, Sɔɔn Nɔ na da Wuro ta mɛlɛkɛ yɔnnɔ na, ye y'a na te tɔɔ ga.
42012010	Wiin te pepe ɔɔn wiinye bɛredayaga yira Sɔɔn Nɔ ma, a na n'e na yafa gun. Nka wiin te pepe ɔɔn Wuro ta Ni togo yaga, wɔnna te ha na yafa gun ga.
42012011	Sma ɔɔn ka foga ne yaa kɔ ka nɛmɛ Kalakɔan hɔn, ka kiti na, wɛlɛ zɛngɛnkma kɔ fanganmɛ brɛ, ka ka ninaban ga ne kwa, ye wɔnnɔ ka naa yaa ɔɔn yira.
42012012	Bare ka daga wiin fa yira wɔnna sangan we yɛrɛ ma, Wuro ta Ni na wɔn ka ka do hɔn.»
42012013	Sɔɔn boo man'e to zamɛ woro hɔn, ɔn da Yezu ma: «Mɛ na te, yira ne vɔ ma, y'a tɛ ke kià kɔrɔ dini.»
42012014	Yezu ɔɔn d'a ma: «Kɔ te ɔɔn ne taa ka yɔ kitisɔta na kɔ ka yɔɔ frɛ na dinita?
42012015	Ka ka yɛrɛ kɔrɔse fɔrɔna wiin fa to gwana na mere ka kɔ ka hɔn ga. Sɔɔn ta wɔɔ ni na wɔn sa a ta naforokmabe hɔn ga.»
42012016	Wɔn timi a ɔɔn bo dakalo be yira ye ma ɔn da: «Naforote boo ta kɔla mane dia fɔrɔna
42012017	fɔn a n'e yɛrɛ toga, ye wɔnnɔ ye na ɔɔn ta, ye bare tigɛdo yɛrɛ ti y'a sɔnfrɛ na ga.
42012018	Wɔn timi a naa giati ye yɛrɛ ma ɔn da, ye ye na wiin fa ta, ye bo wɔn. Ye ye na y'a moli webe ɔn za ye tɔgɔ wiinye ɔɔn yire ye bɔ gwere ye ma ɔn y'a sɔnfrɛ kɔ ye soro hɔn frɛ pepe kwɛ n'e ka ye hɔn.
42012019	Ye wɔn timi ye na da ye yɛrɛ ma, ye ye dangamu. Ye frɛ na yaan ye ti ye ta fɔn yaa kayan dɔgɔyan ma. Ye ye na makunabɛ ne zɔn ne mɛnɛ ne nihɔndia.
42012020	Nka Wuro mane d'a ma, y'a yinni, y'a ni na tɔɔ a ta wɔnna kɔɔ we ma wuru hɔn yɛ, y'a wiinye frɛ wɔ tɛtɛrɛ n'e tigɛ, ye kɔ te ma ye na wɔɔ?
42012021	Wiin te ɔɔn naforo kia n'a tigɛ ye yɛrɛ ma, mane Wuro brɛ dangamu kia ga, wiin fa ɔɔn na tɛ wɔnna te na, bo ɔɔn wɔn.»
42012022	Wɔn timi Yezu ye bere da y'a kalanɔmanɛ ma: «Bo wɔn ɔɔn tɛ ma ɔɔn da ka ma, da ka ka nina ban kɔ zɔnfrɛda k'a sirewɔ na ga, kɔ k'a kiɛzogada mɛ ga.
42012023	Bare Ni fɔn kɔ zɔnfa. Sɔɔn kɔn fɔn kɔ zogo mɛ.
42012024	Ka kaka sege kɛ. Ye sɔn ga, mane sɔnfrɛtɛtɛrɛ mɛ ga. Moli ti ye ta ga, frɛtigɛda mane ti ye ta mɛ ga. Nka Wuro n'e woro. Ki fɔn kɔ wɔnna yala wɔ melemele yo.
42012025	Kɔ te ɔɔn sbɛ n'a bii y'a ninabannɔ ma ɔn fa kwɛ y'a sirewɔ ma?
42012026	Ka ɔɔn mane sbɛ ne wɔnna daslala bɛ ta ga, wɔnnɔ na ka ninaban bɔ sɛrɛ pepe ye na?
42012027	Ka bagatulo sege. Ye bara ta ga, mane dasifire ne zoyɛn mɛ ga. Hali kɔ wɔn pepe, fanganma Salomɔn kɔ y'a yirebe pepe, a ta zoga ta foro mane wiri ye na tala ta ga.
42012028	Wiinye sɔgɔ ɔɔn ti laga hɔn sma, togo ne na n'e wunna sɛn, Wuro ɔɔn n'e kakiri to wɔnwɔ ta foro na, ka tɔɔ d'a na k'a kiɛzoga pere ka ma mɛ, ki wiinye ta yɔnmabe ɔɔn dɛgɛ.
42012029	Ka ka ne tɔngɔntɔngɔn k'a zɔnfrɛda kɔ mɛnɛfrɛda na ga, ka ka ka kakiri yanganmu ga.
42012030	Wɔn bo diniyan be hɔn kma ɔɔn kia sangan pepe ma. Nka ki, ka Tɔn tɔɔ da ka mako sa wɔnna frɛ wɔ hɔn.
42012031	Ka Wuro ta kolo kia dɛn. Wɔn timi bɔ frɛsɛrɛ pepe na pere ka ma.»
42012032	Yezu ye bere da ye ma yɛ mɛ: «Ka ka kwan ga, worofrɛslala, bare Wuro ta kolo ta pere ka ma dia ka Tɔn ma.
42012033	Ka k'a frɛ zabire n'e na gwana pere durukma ma. Ka gwana na wɛbareya ye kɔ naforo na yagabareya yi kia n'a tigɛ ka yɛrɛ ma Wuro ta kolo hɔn, panɔ wiri wiin wɛɛn ga, koo mane manana yeyɛ mɛ ga.
42012034	Bare k'a naforo ne ti wiin wɛɛn, wɛɛn ma k'a giatɛ na ne ti mɛ.
42012035	Ka k'a baratɛzoga ka ɔn k'a fintina mulu ɔn wɔɔ siyanna hɔn.
42012036	Ka tɛ wɔkara wiinye baratɛre ɔɔn ye wɔnnate yɛ́rɛ, a ne na tuma damarasɔndo hɔn ɔn naa. A ɔɔn naa koro kwangwaga wiin sangan ma, ye kibɛ a ma salesale.
42012037	Wiinye baratɛre wɔnnate ɔɔn na naa n'e gun siyanna hɔn, wɔnwɔ dangamu. Tian na, ma ye yira ka ma d'a na baratɛzoga ka ɔn n'e tanganbɛ wiin fa to a zɔnfa pere ye ma.
42012038	A ɔɔn bere naa boro ma wɛlɛ kokoroparosangan ma ɔn naa n'e gun ye n'a yɛ́rɛ, ye na dangamu.
42012039	Ka tɔɔ da kɔnte mane panɔ nasangan tɔɔ, a mane na wɔɔ siyanna hɔn wiin fa to ye ka naa n'a ta kɔɔn sɔrɔ ga.
42012040	Ki mɛ, ka ka yɛrɛ tɛtɛrɛ ɔn wɔɔ siyanna hɔn bare ka wiin wagati tɔɔ ga, wɔn ma Sɔɔn Nɔ na naa.»
42012041	Wɔn tɛ Piyɛre ɔɔn d'a ma: «Matigi, mɛ́ ye na be bo dakalo be yira ra, taa sma pepe ye na?»
42012042	Matigi ɔɔn d'a ma: «Wee baratɛta na fɔrɔ yi yɔnnɔma ɔɔn kwiɛ, kɔnte sbɛ ne ɔɔn tigɛ y'a kma wɔɔn na, a ne sbɛ n'e ta zɔnfa pere ye ma a na wagati ma?
42012043	Kɔnte ɔɔn bere naa wiin sangan ma ɔn naa wɔnna baratɛta we gun a ta bara hɔn, a na dangamu.
42012044	Tian na, ma yira ka ma da kɔnte we na ye sra hɔn frɛ pepe kalfa wɔnna baratɛta we ma.
42012045	Nka wɔnna baratɛta we ɔɔn n'a giati da, ye kɔnte na siɛ dɛrɛ ye yado hɔn, ɔn bɛrɛ bɔ baratɛresɛrɛ ma, sini kɔ yara n'e vuro, ne zɔn ne mɛnɛ ne yingin,
42012046	awale a kakiri ti wiin kɔɔ ma ga, mane ti wiin wagati ma ga, wɔn ma kɔnte na bere naa. Kɔnte na wɔnna baratɛta we yɔnnɔhɔntoba. Wiin fa ɔɔn tɛ yɔnmabareyasma na, wɔn nɛmɛ ɔɔn na tɛ a na mɛ.
42012047	Wɔnna baratɛta we ta tɛ n'e wɔnnate dungo tɔɔ, ma dian n'e ta ga, wɔn ye na a na yinnahɔntogo gun ye na fɔrɔna.
42012048	Wiin baratɛta ɔɔn ye wɔnnate dungo tɔɔ ga, wɔn ɔɔn da ta ye mane daga ga, wɔn na yinnahɔntogo gun siɛ ga. Frɛ na yaan ye ɔɔn pere wiin te ma, ye na wɔnna te toga yaan ye na mɛ. Frɛ na yaan ye ɔɔn kalfa wiin te ma, ye na yaan ye tɔɔ wɔnna te ta mɛ.»
42012049	Yezu da: «Togo mɛ naa ɔɔn ka diniyan hɔn. Wɔnna togo mane kini, wɔn mane na dia ne ma.
42012050	Yannɛ bɔɔ tiye, mɛ daga wiinye gun. Yannɛ wɔ sige ne ma nka fɔn ma taa ye na n'e ta n'e do paga.
42012051	K'a giati da siara mɛ naa ɔɔn ka na diniyan hɔn ra? Awo rɛ, nka ka na bla nɛmɛ na ɔɔn.
42012052	N'a bii basiɛ, kɔnkma sma koo na bla ye nɛmɛ na. Sma saa na tuma sma pla na, sma pla tuma sma saa na mɛ.
42012053	Tɔn na tuma ye nɔ na, nɔ ne na tuma ye tɔn na. Ya na tuma y'a nɛmɛdalo na, nɛmɛdalo ne na tuma ye sie na. Bangansie na tuma ye nɛmɛmogo na, nɛmɛmɔgɔ ne na tuma ye bangansie na.»
42012054	Yezu mane da zamɛ ma: «Ka tɛ daba na tuma yi za wurowɔn ma piri ma ne zii wurodu hɔn, ka da ye wuro na mɛnɛ. Ye tɛ yee.
42012055	Pangan ɔɔn tuma saan hɔn piri ma, ka da ye tu na pɛ fɔrɔna. Ye tɛ yee mɛ.
42012056	Daplabɛresma, ka wurokɔn kɔ lagakɔn ma tagamase za n'e dɛ́gɛ tɔɔ. Wɔnnɔ ɔɔn tɛ ka ɔɔn mane bo wagati be ma da kɔrɔ tɔɔ ga?
42012057	Wɔnnɔ ɔɔn tɛ ka ɔɔn mane dian ne tian dɛ́gɛ tɔɔ ga?
42012058	Sɔɔn ɔɔn be wiri kiti na, ka ɔɔn ne kwɛ ne yaa wɔnna da yɔnnɔ hɔn wado hɔn, ɔn ka to sogo ma, be yɛn be yɛrɛ ma ɔn wɔnna da wɔ tɛtɛrɛ ka yɔ dɛn. A ma wɔn na a ne yaa kɔ be nɛmɛ kitisɔre brɛ, wɔnwɔ na be ka yɛreta sra hɔn, wɔnna yɛreta be ka kaso hɔn.
42012059	Ma ye yira ka ma da be ma bia ku pepe sara n'a wɛ ga, be na sa yeyɛ ga.»
42013001	Wɔnna sangan ma Pilate mane wiinye Galilekma yɛɛ ye ta salakawɛdo hɔn, sma bɔɔ mane naa wɔnna bɛreda yira Yezu ma.
42013002	A ɔɔn da ye ma: «K'a giati da wɔnna Galilekma wɔ ta kakiɛ ɔɔn yireyi bɔ Galilekma sɛrɛ ye ma wɔn ye na bɔ tɛ ye na ra?
42013003	Aworɛ. Nka ma ye yira ka ma da ka ɔɔn ma ka zugo katra ga, yee ka pepe na siri yɛ.
42013004	Silowe na zangan bɛrɛ wiinye sma funkorosɔɔn wɔ ma n'e yɛɛ ɔɔn yo, k'a giati da wɔnwɔ ta dayagatɛ ɔɔn mane yagayi Zeruzalɛmukma sɛrɛ pepe ma ra?
42013005	Aworɛ. Nka ma ye yira ka ma da ka ma ka zugo katra ga, yee ka pepe na siri yɛ.»
42013006	Yezu mane bo dakalo be yira ɔn da: «Kafɔna mane ti sɔɔn boo ta lɔ hɔn. A naa da ye yaa nɔmanɛ kwire a ma, ma yaa foyi za ga.
42013007	A ɔɔn da y'a baratɛta ma, ye bo n'e dɔgɔ saa ye ne naa ne nɔmanɛ kia kafɔnɔ we ma, mane foyi gun ga. Y'a kiɛn. Y'a k'a to a ne lɔ merebɛ zana yee ga.
42013008	Nka baratɛta we ɔɔn d'a ma, ye mɛ na te, y'a to dɔɔ tala dɛn, ye ye na n'a wee tɛtɛrɛ ɔn kuru k'a ma.
42013009	Ye be ma farase ga, y'a na vɔrɔ. Ye wɔn ma tɛ ga, y'a naa n'a kiɛn.»
42013010	Yezu mane sma kala Kalakɔn boo hɔn Tangantun kɔɔ ma.
42013011	Ya boo mane tiye, zini boo ne ti kɔ lege. Wɔnna zini we mane ya we parebɛ dɔgɔ funkorosɔɔn yɔ fɔn n'a nɛnɛbɛ, a mane sbɛ n'e tele titiri ga.
42013012	Yezu ya we za wiin sangan ma, n'a wiri ɔn d'a ma: «Ya, bia laganuru wɛ.»
42013013	A ɔɔn ye sra dɛ a ma, wɔnna nɔɔ tala hɔn ya we ɔɔn tele taa ne Wuro yirebɛ.
42013014	Kalakɔn wɔnnate woro mane ba bare Yezu sɔɔn kɛnɛbɛ Tangantun kɔɔ ma. A ɔɔn da zamɛ ma: «Yin konala tiye baratɛ na. Wɔnna kɔɔ wɔ ma ka daga ne naa wiin fa to a ka kɛnɛbɛ. Ka ka ne naa Tangantun kɔɔ ma ga.»
42013015	Matigi ɔɔn d'a ma: «Ki daplabɛresma, ki na wee yi ɔɔn tiye ɔn mane y'a yangan wɛlɛ y'a samare firi Tangantun kɔɔ ma ɔn yaa n'a mɛnɛbɛ ga?
42013016	Bo ya be Abrahamu timikma na boo. Sitanɛ n'a pɛrɛ bɔ dɔgɔ funkorosɔɔn yɔ. A daga firi wɛ wɔnna pɛrɛ wɔ hɔn Tangantun kɔɔ ma ga ra?»
42013017	A wɔn yira wiin sangan ma, pere n'a zugi pepe foga. Zamɛ pepe nihɔn mane dia a ta tɛda pepe ye na.
42013018	Wɔn tɛ Yezu ɔɔn da: «Wɔnnɔ Wuro ta kolo sbɛ ne yirabɛ kɔ ɔɔn? Wɔnnɔ mɛ na n'a kayanbɛ na kɔ ɔɔn?
42013019	A sa mutaradenɔ ta. Sɔɔn n'a bii n'a tugo y'a lɔ hɔn. A faga ɔn yire tɛ sɔgwaga na. Yala ne y'a siɛn tɔgɔ a kala ma.»
42013020	Yezu mane da ye ma yɛ mɛ: «Wɔnnɔ ma na Wuro ta kolo kayanbɛ kɔ ɔɔn?
42013021	A sa kwindie ta. Ya boo n'e bii n'e ka frɛyirabɛfa yinna saa na fɔgɔ hɔn, fɔn ye pepe ɔɔn koo.»
42013022	Yezu mane yara kireyeye kɔ kireslala hɔn ne sma kala ne yaa Zeruzalɛmu piri ma.
42013023	Sma bɔɔ man'a toga ɔn da: «Matigi sma damanɛ dama ɔɔn na kisi yee ra?» Wɔn tɛ a ɔɔn da ye ma:
42013024	«Ka sige ka yɛrɛ ma wiin fa to ka sbɛ dɔɔ kɔ kuledaslalo hɔn. Ma ye yira ka ma da sma na yaan ye na n'eyɛ kia kɔ na, nka ye na sbɛ ga.
42013025	Kɔnte ɔɔn naa tuma koro lɛgɛ wiin sangan ma ɔn ka to sire, ka na ne kwangwaga ne kwa, ye Matigi koro kɔba mɛ́ ma. A na da ka ma, ye ye ka tumado tɔɔ ga.
42013026	Wɔnna sangan ma ka na ne kwa, ye ka mane zɔn ɔn mɛnɛ kɔ lege, ye ki brɛ a mane sma kala.
42013027	A na da, ye ye ka tumado tɔɔ ga. Ye ka tuma ka wa ye zin ki dayagatɛre pepe.
42013028	Ka ɔɔn naa Abrahamu kɔ Izake kɔ Zakɔbe ɔnkɔ Wuro ta daberebɛre pepe za Wuro ta kolo hɔn wiin sangan ma, ki ne drɛ sire, wɔnna sangan ma ka na ne mɔgɔ ne ka yinni win.
42013029	Wɔnna sangan ma sma na tuma wurodu hɔn kɔ wurowɔn ma piri ma kɔ kudo ma piri ma kɔ saan hɔn piri ma ɔn naa tangan zama na Wuro ta kolo hɔn.
42013030	Yee bɔɔ timikma na tɛ zɛngɛnkma na, bɔɔ zɛngɛnkma tɛ timikma na.»
42013031	Wɔnna wagati we yɛrɛ ma, Fariziyɛn bɔɔ ɔɔn naa da Yezu ma, y'a sa ye wa ye brɛ, ye bare Herode kia n'a yɛɛ.
42013032	Yezu ɔɔn da ye ma: «Ka yaa yira wɔnna dɛn we ma, ye mɛ ti ne zini laga n'e wa sma hɔn, ne sma kɛnɛbɛ sma kɔ sɛn. Ye yin saaro kɔɔ ma, ma na waro wɔnna bara wɔ na.
42013033	Ye nka ma daga n'a sogo yaa sma kɔ sɛn ɔnkɔ sɛntini, ye bare Wuro ta daberebɛta yɛɛ biza hɔn a ma tɛ Zeruzalɛmu ga.
42013034	Zeruzalɛmu, Zeruzalɛmu, bi wiin ɔɔn Wuro ta daberebɛre yɛɛ. Ye wiinye fanɛ be ma, be ne wɔnwɔ dra kɔ dɔge. Kanyinnayan na ma mane kia be hɔn kma kwɛ wɔkara nanɔ ye nɔmanɛ kwɛ ye kaba wee wiin nɛ, be ma dian ga.
42013035	Awale k'a Wuro ta kɔɔn na wɔɔ kebe. Ma ye yira ka ma da ka na mɛ za titiri ga fɔn ka na da wiin kɔɔ ma, ye wiin te ɔɔn naa Matigi togo na, ye Wuro siara ta wɔnna te ma.»
42014001	Bo Tangantun boo kɔɔ ma Yezu yaa kɔ Fariziyɛn ta zɛngɛnkma na boo brɛ zama na. Sma man'a kɔrɔse fɔrɔna.
42014002	Ye kayan mɛ, sɔɔn boo ne ti yeyɛ, komayɔnbɛ laganuru ne ti kɔ lege.
42014003	Yezu ɔɔn Tɛn na kma kɔ Fariziyɛn toga ɔn da: «Kià Tɛn yirado ma, sɔɔn daga sɔɔn kɛnɛbɛ Tangantun kɔɔ ma ra, taa wɔn daga tɛ na ga?»
42014004	Ye ɔɔn bɔɔ. Yezu ɔɔn komatogapareta we foga n'a kɛnɛbɛ n'a to a ɔɔn yaa.
42014005	Wɔn timi a ɔɔn da ye ma: «Ki na wee yi nɔ wɛlɛ a ta lagasɔnyangan ɔɔn bɛrɛ duro hɔn Tangantun kɔɔ ma, a m'a wa salesale ga?»
42014006	Ye ma sbɛ fa yira wɔnna togaro we na ga.
42014007	Yezu naa n'a za da ye mane wiinye kma wiri zama na, wɔnwɔ mane tanganda na fɔrɔfɔrɔ ye dɛ́gɛ, wɔn tɛ a ɔɔn bo dakalo be yira ye ma
42014008	ɔn da: «Ye ɔɔn be wiri damarazama na, ka yaa tangan tangando na fɔrɔ yi hɔn ga. Be ma farase ga, ye sɔnza wiri mɛ wiin ɔɔn fan yi bi ma.
42014009	Wiin te ɔɔn ka wiri, wɔn na naa da be ma, ye be tuma tangando pere bo ma. Wɔnna sangan ma be na piri ɔn yaa tangan timi.
42014010	Wɔn ye na ye ɔɔn be wiri be yaa tangan timi dɛn wiin fa to be na wirita ɔɔn naa be za, a na da be ma, ye ne maa, ye be tuma yaa tangan tangando na fɔrɔ yi hɔn. Wɔnna sangan ma be na yirebe gun be zɔnkwɛsma yɔnnɔ na.
42014011	Bare wiin te pepe ɔɔn ye yɛrɛ yirebɛ, wɔnna te na dɛ́gɛbe gun. Wiin te pepe ɔɔn ye yɛrɛ mazibɛ, wɔn na yirebe gun.»
42014012	Wiin te ɔɔn man'a wiri zama na, a ɔɔn da wɔn ma: «Be ɔɔn zamaye ta, ka be mare wɛlɛ be na plala wɛlɛ be na vɔrɔre wɛlɛ be tangankwɛre naforokma wiri ga. Wɔnwɔ sbɛ ne be wiri mɛ ɔn n'e na ku sara be ma.
42014013	Nka be ɔɔn zamaye ta, durukma kɔ murukue kɔ kilenale kɔ fue ɔɔn wiri.
42014014	Wɔn na tɛ be dangamu bare wɔnwɔ na sbɛ bia tɛfa na ku nɛmɛ sara be ma ga. Tian na, smatele winnisakɔ ma sara yɔ wɔnna dafɔre wɔ na ku na sara be ma.»
42014015	Zɔnsma wɔ na sɔnnala wɔnna bɛreda wɔ mɔɔ wiin sangan ma, ɔn da Yezu ma: «Wiin te nii ɔɔn na ne ti Wuro ta kolo hɔn zɔnsma hɔn, wɔnna te dangamu.»
42014016	Yezu ɔɔn d'a ma: «Sɔɔn boo mane zamaye tɛtɛrɛ ɔn fanɛ sma na yaan ye ta.
42014017	Zɔnsangan naa wiri a ɔɔn y'a baratɛta fanɛ, y'a yaa yira sma ma, ye ye naa ye zɔnfrɛ wɔ pepe waro.
42014018	Ye pepe tala tala mane dɛndɛnmada kia. Gwere yi mane da, ye yi lɔ boo dɔ tɛrɛ, ye ye daga yaa wɔn sege. Ye y'a mɛ, y'a yafa ye ma.
42014019	Za yi ɔɔn da, ye yi lagasɔnyangannɛ fun tɛrɛ, ye ye yaa wɔnwɔ sma. Ye y'a mɛ, y'a yafa ye ma.
42014020	Boo za yi ɔɔn da mɛ, ye yi ya boo dɔ yɔn. Ye wɔn ye na yi sbɛ ne yaa ga.
42014021	Baratɛta we bere naa wɔn yira ye wɔnnate ma wiin sangan ma, a woro ɔɔn ba fɔrɔna. A ɔɔn da baratɛta we ma, y'a sale yaa sogakwɛda hɔn kɔ wisoga hɔn, ɔn durukma kɔ murukue kɔ fue kɔ kilenale wiri naa kɔ lɔgɔ.
42014022	Wɔn timi baratɛta we ɔɔn naa da, y'a wiin fa yira, ye ye wɔn ta, ye hali kɔ wɔn, ye kɔɔn we paga ga.
42014023	A ɔɔn da y'a baratɛta ma, y'a yaa soga kɔ kokoda pepe hɔn ɔn durukma foga fangan na ɔn naa kɔ lɔgɔ wiin fa to y'a kɔɔn paga.
42014024	Bare ma ye yira ka ma da wiinye kma ɔɔn mane wiri zama na ye na sɔɔn na nɛnɛ zɔnfrɛ wɔ na ga.»
42014025	Zamɛ na yaan ye mane dɔɔ Yezu ma. A ɔɔn ye bere ɔn da ye ma:
42014026	«Wiin te ɔɔn ma mɛ fɔnbɛ kɔ ye tɔn, ye sie, y'a ya, ye nɔmanɛ, ye na plala ga, ɔn ye yɛrɛ na kwangwagasɔ bii ga, wɔnna te sbɛ ne tɛ mia kalanɔ na ga.
42014027	Wiin te ma ye na kwangwagasɔ bii ɔn dɔɔ ne ma ga, wɔnna te sbɛ ne tɛ mia kalanɔ na ga.
42014028	Tian na, ki na wee yi ɔɔn tiye ɔn ne kia zangangwaga tɔgɔ ɔn ma pia tangan dɛn ɔn n'a na kayan ta ɔn sege ye ɔɔn ne na sbɛ bara wɔ ta fɔn ye tege na ga?
42014029	Wɔn ma tɛ ga, a ɔɔn naa n'a du ka, ɔn ma sbɛ n'a wɛ ga, wiinye kma ɔɔn na n'a za, wɔnwɔ na n'a zi
42014030	ne kwa, ye bo sɔɔn be y'a kɔɔn du ka, ma sbɛ n'a wɛ ga.
42014031	Wɛlɛ mɛ, wee fanganma ɔɔn tiye ne kia yaa ye nɛmɛ fanganma kwini, ma pia tangan ɔn y'a kunkwinini na kayan ta dɛn ga yala a ɔɔn ne na sbɛ yaa kɔ sma sana fun ɔn yaa sma sana kioro kwini.
42014032	A ɔɔn n'e sege ye mane kayan ga, a na bo we to dɛrɛdo hɔn yɛ, ɔn sma fanɛ a ta, wɔnwɔ yaa n'a mɛ ɔn siara ka ye yɔ.
42014033	Yee mɛ, ka na wiin pepe ɔɔn ma maga y'a kma kɔ y'a frɛ pepe hɔn ga, wɔnna te sbɛ ne tɛ mia kalanɔ na ga.
42014034	Yin fa na fɔrɔ yi. Nka yin na diaro ɔɔn wɛ, wɔnnɔ a ɔɔn fɔrɔ yɛ?
42014035	A foyi fɔrɔ lɔ ma ga, mane sbɛ ne tɛ kuru na ga. Fɔn y'a dra sire. Damɔtra ɔɔn ne ti wiin te ta, wɔn mɔɔ.»
42015001	Lanpotɔre kɔ kakiɛtɛre pepe man'e dɔbɛ Yezu na ne mɔɔ a ta.
42015002	Fariziyɛn kɔ Tɛn na kma ɔɔn ne dumudumu da ne kwa: «Bo sɔɔn be kakiɛtɛre foga n'e fɔrɔ, ne kwɛ ne zɔn kɔ lɔgɔ mɛ.»
42015003	Wɔn tɛ Yezu ɔɔn bo dakalo be yira ye ma
42015004	ɔn da: «Ki na wee yi ɔɔn ti gware nɔma zɔlo (100), ye na tala fire, a ka bɔ kienaafun ne nɔma koronɔɔ wɔ to kibɛkolo hɔn ɔn yaa bo fire yi we kia fɔn a zɛ na ga?
42015005	A ɔɔn n'a za wiin sangan ma, a a bii ye panlaba ma kɔ nihɔndiaro.
42015006	A ɔɔn bige naa wiri ye brɛ wiin sangan ma, a ye mare kɔ ye tangankwɛre wiri ɔn da ye ma, ye ye tɛ ye kwɛ nihɔndia, ye bare y'a gwa wiin ɔɔn mane fire, y'a zɛ.
42015007	Ma ye yira ka ma da yee nihɔndiaro na ti wuro hɔn yɛ kakiɛtɛta sɔnnala dama ta zugokatra na ɔn yalo smatele sma kienaafun ne nɔma koronɔɔ ye na wiinye mako ɔɔn ti zugokatra hɔn ga.
42015008	Wɛlɛ mɛ, wee ya ɔɔn tiye, gwanafuro fun ne ti a ta, ye na tala fire, a ma fintina mulu ɔn kɔɔn sare n'a kia siɛbɛ na fɔn n'a za ga?
42015009	A ɔɔn n'a za wiin sangan ma, a ye mare kɔ ye tangankwɛyàra wiri ɔn da ye ma, ye ye tɛ ye kwɛ nihɔndia, ye bare y'a gwanafuro wiin ɔɔn mane fire, y'a zɛ.
42015010	Ma ye yira ka ma da yee Wuro ta mɛlɛkɛ nihɔndia kakiɛtɛta sɔnnala dama ta zugokatra ye na.»
42015011	Yezu mane da ye ma yɛ mɛ: «Nimisininɔmanɛ sma pla mane ti sɔɔn boo ta.
42015012	Boo kɔɔ ma, ye hɔn slalo yi ɔɔn da ye tɔn ma, ye wiin fa ɔɔn wiri ye ma a kɔrɔ na, y'a wɔn pere ye ma. Tɔn we ɔɔn y'a frɛ dini ye ma.
42015013	Yin damanɛ wɔn timi, awe slalo yi we ɔɔn y'a gwana pepe kwɛ n'e bii ɔn yaa giamanadɛrɛ boo hɔn ɔn yaa gwana wɔ pepe yagayaga wɛɛn kakalatɛ hɔn.
42015014	A ta gwana pepe naa wɛ wiin sangan ma, wu na yire yi ɔɔn bɛrɛ wɔnna giamana we hɔn. Foyi mane ti awe nimisalo we ta titiri ga.
42015015	A mane yaa bara kia giamana we hɔn kma wɔ na boo ta, wɔn n'a yabɛ y'a laga hɔn tɛgɛnɛ na.
42015016	Tɛgɛ mane wiin zɔnfa zɔn, a mane kia ne wɔn zɔn mɛ y'a wu do ma. Nka sɔɔn sii mane wɔn na foyi pere a ma ga.
42015017	A naa tangan giati ye yɛrɛ ma ɔn da ye baratɛre na yaan ye ti mɛ tɔn ta, ne zɔn fɔn zɔnfa sere ne wɔɔ kamasɔrɔ mɛ ne ti ne siri wu ta bɛɛ.
42015018	Ma na tuma yaa ne tɔn brɛ ɔn yaa yira a ma da ma Wuro kakiɛ bii, ɔn n'awe kakiɛ bii mɛ.
42015019	D'a daga ne ne wiri ye nɔ titiri ga. D'a ne foga wɔkara y'a baratɛre na boo.
42015020	A mane tuma sogo bii ne yaa ye tɔn brɛ. N'a to dɛrɛ do hɔn yɛ, a tɔn n'a na naa yi za. A na makare n'a foga. A ɔɔn tɔngɔn yaa flɛ a mogo hɔn, ɔn bire a na fɔrɔna.
42015021	Nɔ we ɔɔn d'a ma, ye baba, mɛ Wuro kakiɛ bii, ɔn bi kakiɛ bii mɛ. Be daga ne wiri be nɔ titiri ga.
42015022	Nka a tɔn mane da y'a baratɛre ma, ye ye sale naa kɔ zoga pepe hɔn fɔrɔ yi n'a ka a ma, ɔn slalo ka a soro hɔn, ɔn kanɛgɛ ka a ma.
42015023	Ye ye naa kɔ yanzoro na fɔrɔ yi n'a yɛɛ. Ye ye zɔn ɔn nihɔndia.
42015024	Ye bo yi nɔ. Y'a mane siri, y'a winni. Y'a mane fire, y'a zɛ. Ye ɔɔn nihɔndiaro du tigɛ.
42015025	A m'a ta nɛmɛpra han, wɔn mane ti laga hɔn. Wɔn naa tuma laga hɔn ne bige, ɔn naa wiri kuru kɔrɔ hɔn wiin sangan ma, ɔn vetra ye brɛ na, ɔn kiredigekɔn mɔɔ.
42015026	A mane baratɛre wɔ na boo wiri ɔn n'a toga, ye wɔnnɔ ɔɔn tɛ?
42015027	Wɔn ɔɔn d'a ma, y'a puu ɔɔn naa, y'a tɔn ɔɔn yanzoro na fɔrɔ yi yɛɛ bare a na kɛnɛ yi ɔɔn bere naa siara hɔn.
42015028	Wɔn tɛ nɛmɛpra we woro ɔɔn ba, a ɔɔn maga kɔ na. A tɔn sa yaa vɛ na a ta.
42015029	Nka a ɔɔn da ye tɔn ma, ye yi ti ma da hɔn kɔ lege, ye yi maga zɛ a domada na ga, ye nka a sɛgɛlɛnɔ tala yɛrɛ pere n'a za yi ma wiin fa to yi nihɔndia kɔ ye mare ga.
42015030	Ye nka a nɔ wiin ɔɔn yaa n'a ta frɛ yaga kɔ vunatɛdala, ye wɔn na naa wiin sangan ma, y'a yanzoro na yire yi yɛɛ wɔn ma.
42015031	Wɔn tɛ tɔn we ɔɔn d'a ma, ye yi nɔ, y'awe ti bɛɛ kɔ yi sangan pepe ma. Ye y'a frɛ pepe n'awe ye yo.
42015032	Ye nka ye daga fɛtitɛ ɔn nihɔndia bare a puu wiin ɔɔn mane siri, wɔn winni. Y'a mane fire, ɔn naa zɛ.»
42016001	Wɔn timi Yezu ɔɔn da y'a kalanɔmanɛ ma: «Naforote boo mane tiye, frɛyinnahɔnwɛta boo ne ti a ta. Sma mane wɔnna sɔɔn we yagabɛ a wɔnnate ta, y'a ti n'a ta frɛ yagayaga.
42016002	A ɔɔn n'a wiri ɔn d'a ma, ye ye wiin fa mɔɔ a ta da hɔn, ye nɛ na wɔn ti? Y'a tɛ ye giati ta dɛn, ye bare a sbɛ ne wɔɔ yi soro hɔn frɛ wɔɔn na titiri ga.
42016003	Wɔn tɛ frɛyinnahɔnwɛta we ɔɔn giati ye yɛrɛ ma ɔn da, ye wɔnnɔ yi na ɔɔn ta han bare ye na te ti ne y'a frɛ tɔɔ ye ta? Ye ye sbɛ ne sɔn ga, ne piri kɔ mɛ.
42016004	Ye ye ɔɔn naa frɛ wɔ tɔɔ ye ta, ye ye na wiin fa ta wiin fa to sma ne kwa ye ma, ye ye wɔn tɔɔ.
42016005	Wɔn tɛ, a wɔnnate ta kori mane ti wiinye kma pepe na, a n'e wiri tala tala ɔn da gwere yi ma, ye ye wɔnnate ta ku wiin ɔɔn ti a na, y'a yɛrɛ?
42016006	Wɔn ɔɔn d'a ma, y'a yìnzɔlɔ zɔlo (100). A ɔɔn d'a ma y'a y'a sɛbɛ bii ɔn tangan sale ɔn zɔlɔ kieplafun sɛbɛ.
42016007	Wɔn timi a ɔɔn sɔnza toga, ye wɔn yi yɛrɛ? Wɔn ɔɔn da, ye ye dugozople zɔlo (100). A ɔɔn da wɔn ma, y'a y'a sɛbɛ bii ɔn zople kienaa sɛbɛ.
42016008	Wɔnnate we na y'a frɛyinnahɔnwɛta na telebareya yi yirebɛ bare a mane yinnamakwiɛda ta. Tian na, bo diniyan be hɔn kma y'a da ta kɔ yinnamakwiɛ ɔn yalo kini na kma ma.»
42016009	Wɔn timi Yezu ye bere da ye ma yɛ mɛ: «Ka marebe kia kɔ naforo wiin ɔɔn sɔɔn dabare wiin fa to wɔn ɔɔn wɛ wiin sangan ma, sma ka foga ɔn kwa ka ma tangando na wɛbareya yi hɔn.
42016010	Sɔɔn ɔɔn tɛ sɔntele na daslala hɔn, yee a na tɛ sɔntele na da na yire ye hɔn yɛ. Wiin te ma tɛ sɔntele na daslala hɔn ga, a sbɛ ne tele da na yire ye hɔn mɛ ga.
42016011	Bo wɔn tɛ ka ɔɔn ma tɛ yɔnmasma na bo diniyan be hɔn naforoda na ga, kɔ te ɔɔn na naforo na siɛbɛ yi kalfa ka ma?
42016012	Ka ɔɔn ma tɛ yɔnmasma na sɔnza ta frɛ na ga, kɔ te ɔɔn na ki yɛrɛ ye pere ka ma?
42016013	Baratɛta sii ha sbɛ ne bara ta wɔnnakma sma pla ma ga. A na sɔnnala da diabɛ ye ma ɔn bo da yagabe ye ma. A na malo tala ma ɔn ye mako wa bo hɔn. Ka ha sbɛ ne tɛ Wuro kɔ gwana ta baratɛta na ga.»
42016014	Fariziyɛn mane Yezu zi wɔnna bɛreda wɔ na bare gwana da dia ye ma fɔrɔna.
42016015	Yezu ɔɔn da ye ma: «Ki ka yɛrɛ ta smatele na sma yɔnnɔ na, nka Wuro ka kɔrɔ hɔn da tɔɔ. Sma wiinye da giati da na yire ye, Wuro wɔnwɔ giati zanada.
42016016	Tɛn na sɛbɛ hɔn da kɔ Wuro ta daberebɛre ta da ɔɔn mane tiye fɔn yaa wiri batizeta Zan ta sin hɔn. N'a bii wɔnna sangan ma, Wuro ta kolo hɔn da na fanɛdia ɔɔn yira. Sma pepe n'e yangan wiin fa to ye sbɛ kɔ yeyɛ.
42016017	Wurokɔn kɔ lagakɔn na fɔnɔ zana, nka Tɛn na bɛreda tala na bere ga.
42016018	Wiin te ɔɔn y'a ya laga ɔn yaza yɔn, wɔnna te vunafa ta. Wiin te ɔɔn ya na lɛ yi yɔn, wɔn vunafa ta mɛ.
42016019	Naforote boo mane tiye. A mane zoga na fɔrɔfɔrɔ ye ka ne fanganmazɔnfa zɔn ne nihɔndia kɔɔ pepe ma.
42016020	Durute boo mane tiye mɛ, ye n'a togo wiri Lazare, wɔn mane sian naforote we ta kuledo ma. Dae na yaga ye ne ti a kɔn pepe ma.
42016021	Wiinye zɔnfrɛ ɔɔn mane tɛ ne bɛrɛ naforote we ta zɔndo hɔn, durute we mane kia ne wɔnwɔ tete n'e zɔn. Nka gwegi ɔɔn mane naa n'a ta dae liɔ.
42016022	Bo durute we naa siri. Mɛlɛkɛ n'a bii yaa kɔ lege Abrahamu kiege ma. Naforote we naa siri mɛ, ye n'a sitra.
42016023	A mane ti yannɛ hɔn wara, ɔn ye wɔɔn duro da ye sege ɔn Abrahamu za dɛrɛdo hɔn, Lazare ne ti a kiege ma mɛ.
42016024	Wɔn tɛ a ɔɔn sɔngɔ ɔn da, ye ne tɔn Abrahamu, makare ne ma. Lazare fanɛ a yaa ye slanɔ bindo ka zio hɔn, ɔn naa ne niɔn kunabɛ bare ma yannɛ fɔrɔna bɛɛ bo togo be hɔn.
42016025	Abrahamu ɔɔn d'a ma, ye yi nɔ, y'a ye kakiri tugo ɔn tɔɔ da ye na tisangan ma ni na, y'a mane y'a dangamu pepe gun n'a wɛ, Lazare wɔn ne yannɛ. Ye basiɛ mɛ, Lazare ti yinnahɔnkɔn hɔn, awe ne ti yannɛ hɔn.
42016026	Ye wɔn nii wa mɛ, ye wuru na yire yi ti yiwɔ kɔ awe yɔɔ. Ye wiinye kma ɔɔn ne kia sa bɛɛ ɔn yaa awe tido hɔn, wɔnwɔ ha sbɛ ga, ye wiinye kma ɔɔn ne kia sa awe tido hɔn ɔn naa yiwɔ brɛ mɛ, ye wɔnwɔ ha sbɛ mɛ ga.
42016027	Naforote we ɔɔn da ye yi tɔn, ye ye ɔɔn ma yee, ye y'a mɛ y'a Lazare fanɛ a yaa ye tɔnkɔn hɔn.
42016028	Ye bare ye na plala sma koo tiye. Y'a yaa n'e sɛmɛbɛ wiin fa to wɔnwɔ ka na naa yannɛ na bii hɔn mɛ ga.
42016029	Abrahamu ɔɔn d'a ma, ye Moyizi kɔ Wuro ta daberebɛre ta sɛbɛ ti ye ta. Ye ye daga mɔɔ wɔnwɔ domada na.
42016030	Naforote we ɔɔn da, ye awo ye tɔn Abrahamu, ye ye na mɔɔ wɔnwɔ na ga. Ye nka sɔnnala ɔɔn winni yaa ye brɛ, ye ye na ye zugo katra ɔn saa y'a kakiɛtɛ na.
42016031	Abrahamu ɔɔn d'a ma, ye ye ma Moyizi wɛlɛ Wuro ta daberebɛre ta bɛreda mɔɔ ga, ye hali sɔɔn ɔɔn winni sa sara yɔ, ye ye na wɔn ye tɔɔ tian ga.»
42017001	Yezu mane da y'a kalanɔmanɛ ma: «Sma sbɛ ne wɔɔ ɔn ka kakiɛ ta ga. Nka wiin te ɔɔn ye na plalo ka kakiɛ hɔn, gwale na sa wɔnna te ma.
42017002	Bɔ nimisala wiinye ɔɔn yɔɔn yi ma, ye wiin te pepe ɔɔn wɔnwɔ na sɔnnala firebɛ, ye dɔgɔnɔgwaga ta pɛrɛ wɔnna te mogo hɔn n'a dra yɛngɛnzu hɔn, wɔn fɔn yi a na te ma.
42017003	Ka ka yɛrɛ kɔrɔse fɔrɔna. Be na plalo ɔɔn fire be ma, be ye yira a ma. A ɔɔn taa ye na ɔn ma mane tɔɔ yira, be yafa a ma.
42017004	A ɔɔn fire be ma wiin sangan ma pepe ɔn naa vɛ be ta, be yafa a ma.»
42017005	Matigi ta fanɛsma mane d'a ma: «Fa kwɛ mià yɔnmabe ma.»
42017006	Matigi ɔɔn da ye ma: «Yɔnmabe mane ti ka hɔn wiin ta yire ɔɔn mutaradenɔ wa, ka mane na ne sbɛ ne da kafɔnɔ ma, y'a vigi bɛɛ ɔn yaa baga yɛngɛnzu hɔn a mɔɔ ka ta.»
42017007	Wɔn timi a ye bere da ye ma: «Ki na wee yi ɔɔn tiye, a ta baratɛta tuma laga hɔn sɔndo hɔn wɛlɛ worofrɛnɛdo hɔn ɔn naa wiri a d'a ma, y'a yaa tangan zɔndo hɔn salesale?
42017008	A ma tɛ a d'a ma, y'a zɔnfrɛtɛ ye ma ga, y'a y'a zɔnfrɛtɛzoga ka ɔn ye yɛrɛ ye zɔn dɛn ɔn mɛnɛ, wɔn timi a ɔɔn sbɛ zɔn mɛ ɔn mɛnɛ.
42017009	Baratɛta ɔɔn ne mɔɔ be ta, be bire a na wɔn ye na ra?
42017010	Yee mɛ, wiinye da pepe ɔɔn yira ka ma, ka ɔɔn n'e pepe ta n'e wɛ, ka da ye ka baratɛre dama. Ye ka mane daga wiinye bara ta, ye wɔnwɔ ka ɔɔn ta.»
42017011	Yezu mane ti yaa hɔn Zeruzalɛmu, ɔn ne dɔɔ ne fɔnɔ Samarikuru kɔ Galilekuru yɔfa hɔn.
42017012	A mane ti ne kɔ kireslalo boo hɔn, wurobukma sma fun bɔɔ ɔɔn naa n'a tɛn.
42017013	Ye mane taa dɛrɛdo hɔn, ɔn sɔngɔ da: «Mɛ́ na te Yezu, makare mɛ́ ma.»
42017014	Yezu naa n'e za ɔn da ye ma: «Ka yaa ka yɛrɛ dɔrɔ salakawɛre ma.» Ye mane ti yaa hɔn, ɔn kɛnɛ.
42017015	Ye na sɔnnala naa n'a za da ye kɛnɛ, ɔn taa ye bere ne naa ne sɔngɔ ne Wuro yirebɛ.
42017016	A naa zii bɛrɛ ɔn ye zin sugu lɔ ma Yezu wee ne baraka yira a ma. Bare a yɛrɛ mane Samarisɔn.
42017017	Wɔn tɛ Yezu ɔɔn da: «A sma fun wɔ pepe ɔɔn kìni ga ra? Wee bɔ sma koronɔɔ wɔ ti?
42017018	Ye na sɔɔn sii ha bere naa Wuro yirebɛ ga fɔn bo samoro be ga kɛ?»
42017019	Wɔn timi a ɔɔn d'a ma: «Tuma yaa. Bia yɔnmabe be kisi.»
42017020	Fariziyɛn mane Yezu toga, ye wee sangan ma Wuro ta kolo na wiri? Yezu ɔɔn da ye ma: «Wuro ta kolo naa wɔkara sɔɔn sege ne fa za wiin nɛ ga.
42017021	Ye na da ka ma ga, ye k'a sege bɛɛ, wɛlɛ k'a sege yoo. Tian na, Wuro ta kolo ti wɛ ka woro hɔn.»
42017022	Wɔn timi a ɔɔn da y'a kalanɔmanɛ ma: «Boo wagati na wiri ka na ne Sɔɔn Nɔ ta kɔɔ tala kia zɛ na nka ka na n'a za ga.
42017023	Ye na da ka ma, ye ka sege bɛɛ wɛlɛ ka sege yoo. Ka ka yaa yeyɛ ga, ka ka dɔɔ ye ma ga.
42017024	Wurosian tɛ sa ɔn kini, n'a bii wuro hɔn na piri tala ma fɔn yaa wiri bo piri tala wiin nɛ, yee Sɔɔn Nɔ ta naa na tɛ a nakɔ ma.
42017025	Nka sanɛ wɔn da ye tɛ, fɔn a yannɛ dɛn fɔrɔna, basiɛkma maga a hɔn mɛ.
42017026	Wiinye da ɔɔn mane tɛ Nowe ta sin hɔn, wɔnwɔ nɛmɛ na tɛ Sɔɔn Nɔ nasangan ma mɛ.
42017027	Nowe ta sin hɔn, sma mane zɔn ne mɛnɛ ne yàrayɔn n'e nɔmanɛ pere yanma na fɔn Nowe ɔɔn yaa kɔ korogwaga hɔn wiin kɔɔ ma. Zu na yaan yi ɔɔn naa sma pepe yɛɛ.
42017028	Wɛlɛ mɛ, wiin fa ɔɔn mane tɛ Lɔti ta sin hɔn, sma mane zɔn ne mɛnɛ ne frɛtɛrɛ ne frɛzabire ne sɔn ne kɔantɔgɔ.
42017029	Nka Lɔti naa sa Sodɔmukuru hɔn wiin kɔɔ ma, wɔnna kɔɔ ma Wuro togo kɔ giribi tumabɛ wuro hɔn n'a dra kuru we ma wɔkara wurozu ɔɔn n'eyɛ kma pepe yɛɛ.
42017030	Sɔɔn Nɔ ɔɔn naa ye dɔrɔ wiin kɔɔ ma, wɔn nɛmɛ ɔɔn na tɛ mɛ.
42017031	Wɔnna kɔɔ we ma wiin te ɔɔn ne ti zɛn ma, a ta frɛ ne ti kɔɔn hɔn, a ka zii n'e bii ga. Yee mɛ, wiin te ɔɔn ne ti laga hɔn, wɔn ka bere bige mɛ ga.
42017032	Ka ka kakiri tugo kɔ Lɔti ta ya ta da.
42017033	Wiin te ne kia ye ni kisi, a na te na pna a hɔn. Wiin te ɔɔn pna ye ni hɔn, a na n'a gun.
42017034	Ma ye yira ka ma da wɔnna kɔɔ we ma wuru hɔn sma pla na ne ti sianfa tala ma. Tala na figɛ, bo tala wɔɔ yɛ.
42017035	Yàra sma pla na ne kwɛ ne din. Tala na figɛ, bo tala wɔɔ yɛ. [
42017036	Sini sma pla na ne ti sɔndo hɔn. Tala na figɛ, bo tala wɔɔ yɛ.]»
42017037	A ta kalanɔmanɛ mane bɛreda bii n'a toga da: «Matigi wee piri ma wɔnna da wɔ na tɛ?» A ɔɔn da ye ma, ye fasoro ti wiin wɛɛn, ye wɛɛn debe ye nɛmɛ kwɛ.
42018001	Yezu mane dakalo boo yira n'a dɔrɔ ye ma da sɔɔn daga ne Wuro mɛ sangan pepe ma, ɔn ka da ye bana ga.
42018002	A mane da ye ma: «Kitisɔta boo mane ti kuru boo hɔn, mane kwan Wuro na ga, mane sɔɔn sii giati mɛ ga.
42018003	Yɔfuroya boo mane ti wɔnna kuru we hɔn mɛ. Wɔn mane yaa awe kitisɔta we brɛ kanyinnayan na n'a mɛ, y'a y'a kiti sɔɔ ɔn tian pere ye ma ye zugu ta.
42018004	Fɔn yaa siɛ dɛrɛ kitisɔta we ma ne dian ga. Wɔn timi a giati ye yɛrɛ ma ɔn da, ye hali ye mane kwan Wuro na ga, hali ye mane sɔɔn sii giati ga, ye bo yɔfuroya be wɔn ye yannɛ fɔnɔ.
42018005	Ye wɔn ye na ye na n'a ta kiti sɔɔ ɔn tian pere a ma zugu ta wiin fa to a ka ne naa n'e banabɛ sangan pepe ma yee ga.»
42018006	Wɔn timi Matigi ye bere da: «Wɔnna kitisɔta na telebareya yi wiin fa yira, ka mɔɔ wɔn na rɛ.
42018007	Wuro ta dɛ́gɛwɛsma wiinye ɔɔn n'a wiri sin kwɛ wuru ma, a na tian pere ye ma ye zugi ta ga ra? A na siɛ dɛrɛ ɔn sbɛ n'e diɛma ra?
42018008	Ma ye yira ka ma da a na tian pere ye ma salesale. Nka Sɔɔn Nɔ ɔɔn na naa wiin sangan ma, a na yɔnmabe gun bɛɛ diniyan hɔn ra?»
42018009	Wiinye kma ɔɔn ye yɛrɛ giati smatele Wuro yinna hɔn, ɔn ne bɔ sɛrɛ na wu wa, Yezu bo dakalo be yira ye ma
42018010	ɔn da: «Sma pla bɔɔ mane yaa wuromɛ na Wuro ta kɔɔn hɔn. Sɔnnala we mane Fariziyɛn, bo sɔnnala ne lanpotɔta.
42018011	Fariziyɛn we mane taa ye yɛrɛ ma ne Wuro mɛ ne kwa, ye n'a Wuro, n'a tɛ ɔɔn mane tala kɔ bɔ smasɛrɛ ga, ye wɔn ye na ye baraka yira a ma. Ye yewɔ sma wɔ bɛrɛmasma, telebareyasma, kakaladatɛsma wɛlɛ mɛ wɔkara bo lanpotɔta be o.
42018012	Ye yi sun ka kanyinna pla na tun tala hɔn, ne y'a gunfrɛ pepe na funnɔ wa n'e pere a ma.
42018013	Lanpotɔta we mane taa dɛrɛ do hɔn, mane dian n'e wɔɔn duro ga, nka a man'e dun vuro ne kwa, ye n'a Wuro, y'a makare ye ma, ye kakiɛtɛta.
42018014	Ma ye yira ka ma da wɔnna lanpotɔta we mane yafa gun ye na bereyasangan ma ye brɛ nka Fariziyɛn we mane yafa gun ga. Wɔn ye na, wiin te pepe ɔɔn ye yɛrɛ yirebɛ, wɔn na dɛgɛbe gun. Wiin te ɔɔn ye yɛrɛ mazibɛ, wɔn na yirebe gun.»
42018015	Sma bɔɔ mane yaa Yezu brɛ kɔ y'a bibiye wiin fa to a le ye ma. A ta kalanɔmanɛ naa wɔn za wiin sangan ma, ne gwangwana ye ma.
42018016	Nka Yezu n'e wiri ɔn da ye ma: «Ka nimisala to ye naa ne brɛ ka ka sɔɔ ye ma ga, bare wiinye kma ɔɔn ti wɔkara nimisala, Wuro ta kolo wɔnwɔ yi.
42018017	Tian na, ma ye yira ka ma da wiin sɔɔn ma Wuro ta kolo foga wɔkara nimisalo ga, wɔnna te na kɔ a hɔn abada ga.»
42018018	Ziwifu ta zɛngɛnkma na boo mane Yezu toga ɔn da: «Mɛ na te fɔrɔ, wɔnnɔ ma daga ɔɔn ta ɔn sbɛ wɛbareyani gun?»
42018019	Yezu ɔɔn d'a ma: «Wɔnnɔ na be ne wiri sɔnfɔrɔ? Sɔnfɔrɔ tiye ga, a ma tɛ Wuro sɔnnala dama.
42018020	Be Wuro ta Tɛn tɔɔ, ye da, ye be ka kakalafa ta ga, ye be ka sɔɔn yɛɛ ga, ye be ka sɔɔn ta fa kimi ga, ye be ka siɛrɛyagabe ta ga, ye be be tɔn kɔ be sie yirebɛ.»
42018021	Sɔɔn we ɔɔn d'a ma: «N'a bii ne na nimisalasangan ma, ma mane kwa wɔnna Tɛn wɔ pepe ma.»
42018022	Yezu wɔn mɔɔ a ta wiin sangan ma, ɔn d'a ma: «Fa tala wɔɔ be na yɛ. Yaa be soro hɔn frɛ pepe zabire n'e na gwana dinidini durukma ma. Be na naforo na yaan yi gun wuro hɔn. Wɔn timi be naa dɔɔ ne ma.»
42018023	Sɔɔn we wɔn mɔɔ wiin sangan ma, a nina ɔɔn ban fɔrɔna bare a mane naforotegwaga.
42018024	Yezu n'a sege ɔn da: «Naforo te ta kɔ Wuro ta kolo hɔn na sige rɛ.
42018025	Tian na, naforote ta kɔ Wuro ta kolo hɔn sige yi yɔngɔnma ta kɔ ma misane na wuru hɔn.»
42018026	Wiinye kma ɔɔn wɔnna bɛreda wɔ mɔɔ, wɔnwɔ mane kwa: «A ɔɔn ma yee, kɔ te ɔɔn sbɛ ne kisi?»
42018027	Yezu ɔɔn da: «Sɔɔn bana wiinye da ma, Wuro bana wɔnwɔ ma ga.»
42018028	Piyɛre ɔɔn da: «Mɛ wiinye kma ɔɔn mià frɛ pepe to ɔn dɔɔ be ma ɔɔn yo?»
42018029	Yezu ɔɔn da ye ma: «Tian na, ma yira ka ma da, wiin te pepe ɔɔn y'a kɔɔn wɛlɛ y'a ya wɛlɛ ye na plala wɛlɛ ye na vɔrɔre wɛlɛ ye nɔmanɛ za n'e to Wuro ta kolo ye na,
42018030	a na n'e nɛmɛ na yaan ye gun sma kɔ sɛn ɔn wɛbareyani gun mɛ.»
42018031	Yezu mane y'a kalanɔmanɛ sma funpla wiri ye sana ɔn da ye ma: «Bo ke ti ne yaa Zeruzalɛmu. Wuro ta daberebɛre mane wiinye da sɛbɛ n'e tigɛ Sɔɔn Nɔ ta da na, wɔnna da wɔ na tɛ.
42018032	A na kɔ sisma sra hɔn. Y'a zi ɔn n'a vini ɔn tibɛkiɛ a ma.
42018033	Ye na n'a vaan. Wɔn timi y'a yɛɛ. Yin saaro kɔɔ ma a na winni sa sara yɔ.»
42018034	Nka kalanɔmanɛ mane wɔnna bɛreda wɔ kɔrɔ tɔɔ ga, ye kɔrɔ mane dɔɔn ye na. Yezu mane kia wiin fa yira, ye mane wɔn kɔrɔ tɔɔ ga.
42018035	Yezu naa vetra Zerikokuru na wiin sangan ma, fuu boo mane tangan sogodo ma ne mɛ.
42018036	Fuu we naa zamɛ sɔngɔkɔn mɔɔ ye ne fɔnɔ, a ɔɔn toga, ye wɔnnɔ ɔɔn tɛ.
42018037	Ye ɔɔn d'a ma, ye Nazarɛtisɔn Yezu ɔɔn ti ne fɔnɔ.
42018038	A ɔɔn ne sɔngɔ ne kwa: «Davidi timite Yezu, makare ne ma.»
42018039	Zɛngɛnkma mane bɛre a ma, y'a bɔɔ nka a mane fa kwɛ y'a sɔngɔro ma ne kwa: «Davidi timite Yezu, makare ne ma.»
42018040	Yezu ɔɔn taa, ɔn da ye ye figɛ naa kɔ lege. Fuu we naa ye dɔbɛ Yezu na, Yezu n'a toga da,
42018041	ye wɔnnɔ a kia ye ɔɔn t'a ma? A ɔɔn da: «Matigi, ma kia ne sege ne zɛ yɛ.»
42018042	Yezu ɔɔn d'a ma: «Segezɛ. Bia yɔnmabe be kisi.»
42018043	Wɔnna nɔɔ tala hɔn a yinna ɔɔn kibɛ. A ɔɔn tuma ne dɔɔ Yezu ma ne Wuro yirebɛ. Sma pepe naa wɔn za wiin sangan ma ne Wuro yirebɛ mɛ.
42019001	Yezu mane dɔɔ ne fɔnɔ Zerikokuru hɔn.
42019002	Sɔɔn boo mane tiye, ye n'a togo wiri Zase. A mane lanpotɔre wɔnnakma na boo, a mane naforote.
42019003	A mane kia Yezu za n'a dɛ́gɛ tɔɔ. A mane sɔntugolo, wɔn tɛ a ma mane sbɛ n'a za zamɛ ta yaan sra hɔn ga.
42019004	A mane tɔngɔn yaa zin, ɔn yaa ba kafɔnɔ boo ma wiin fa to Yezu ɔɔn naa ne fɔnɔ yeyɛ, a a za.
42019005	Yezu naa wiri wiin sangan ma, ɔn duro sege wuro hɔn, ɔn d'a ma: «Zase salezi. Mɛ daga vɛ be brɛ sma.»
42019006	Zase ɔɔn salezi, a nihɔn na dia yi Yezu foga ye brɛ.
42019007	Wiinye kma pepe mane ti yeyɛ, ye naa wɔn za wiin sangan ma, ne dumudumu ne kwa: «A kɔ kakiɛtɛta brɛ, ɔn vɛ yeyɛ.»
42019008	Nka Zase mane tuma taa ɔn da Matigi ma: «Sege rɛ Matigi, ma na n'a naforo na sodinido tala pere durukma ma. Ma mane bɛrɛ wiinye kma ma ye ta wiinye frɛ na, ma na wɔnwɔ nɛmɛ na naa pere ye na kma ma.»
42019009	Wɔn tɛ Yezu ɔɔn n'a da yira ɔn da: «Kisi wiri bo kɔɔn be hɔn sma bare bo sɔɔn be Abrahamu timikma na boo mɛ.
42019010	Tian na, wiinye kma ɔɔn mane fire, wɔnwɔ kia na Sɔɔn Nɔ naa wiin fa to a ye kisi.»
42019011	Yezu ta tɛ ɔɔn mane vetra Zeruzalɛmukuru na, zamɛ ne mɔɔ a ta fɔrɔna, n'a giati da wɔnna nɔɔ hɔn Wuro ta kolo na dutigɛ yɛ, wɔn tɛ a ɔɔn mane bo dakalo be yira ye ma
42019012	ɔn da: «Fanganmasoro ma nɔ boo mane yaa giamanadɛrɛ boo hɔn wiin fa to a yaa fanganmabe gun ɔn sbɛ bere naa.
42019013	A ɔɔn y'a baratɛre na sma fun wiri ɔn gwana bɔɔ dini ye ma ɔn da, ye ye yaa ye sra hɔn berebere kɔ lɔgɔ sanɛ ye ne bere ne naa.
42019014	Nka a ta kirekma man'a na wu wa. Wɔn tɛ ye ɔɔn mane sma fanɛ a timi ɔn da, ye yiwɔ kia a tɛ ye wɔnnate na ga.
42019015	Bo a na yaa fanganmabe gun n'a wɛ wiin sangan ma ɔn ye bere naa, a mane gwana pere wiinye baratɛre ma, a ɔɔn fanɛ ye ta, ye ye naa ye brɛ wiin fa to ye pepe tala tala wiin tɔnɔ gun sraberebere hɔn, ye wɔn nɔma tɔɔ.
42019016	Gwere yi naa ye dɔbɛ ɔn da, ye mɛ na te, be wiinye gwana pere ne ma, mɛ ye nɛmɛ na fun gun tɔnɔ na.
42019017	Fanganma ɔɔn d'a ma, ye wɔn fɔrɔ, y'a baratɛta na fɔrɔ yi. Y'a tɛ yɔnmata na daslala hɔn, ye wɔn ye na ye na n'a tanganbɛ kire fun wɔɔn na.
42019018	Baratɛta plalo ɔɔn ye dɔbɛ ɔn da, ye mɛ na te, y'a mane wiinye gwana pere ye ma, ye y'e nɛmɛ na koo gun tɔnɔ na.
42019019	A ɔɔn da wɔn ma mɛ, y'a yaa tangan kire koo wɔɔn na.
42019020	Boo ye bere naa yɛ mɛ ɔn da, ye mɛ na te, ye bo a ta gwana. Ye ye man'a muluku zokuro hɔn n'a dɔɔn.
42019021	Ye ye mane kwan a na, ye bare a dasigesɔn. Y'a wiin fa tigɛ ga, ye wɔn a ɔɔn bii. Y'a tugo wiin wɛɛn ga, ye wɛɛn a kiɛn.
42019022	Fanganma ɔɔn d'a ma, y'a yɛrɛ domada ye na n'a kiti kɔ ɔɔn yɛ, baratɛtayɔ. Y'a yɛrɛ tɔɔ da ye dasigesɔn, ye ye wiin fa tigɛ ga, ye wɔn ye ɔɔn bii, ye ye tugo wiin wɛɛn ga, ye wɛɛn ye kiɛn.
42019023	Ye wɔnnɔ ɔɔn tɛ a ma yaa y'a gwana tigɛ gwanatigɛdo hɔn ga wiin fa to ye m'a naa wiin sangan ma, ye m'a gwana wɔ kɔ ye na tɔnɔ gun?
42019024	Wiinye kma ɔɔn mane ti yeyɛ, a ɔɔn da wɔnwɔ ma, ye ye gwana wɔ tɔɔ a ta n'e pere bo we ma wiin ɔɔn mane fun gun.
42019025	Sma wɔ ɔɔn da, ye mɛ na te, ye fun ti wɛ wɔn ta yo.
42019026	Tian na, ma ye yira ka ma da fa ti wiin te ta, boo na pere kwɛ wɔnna te yi ma. Nka fa ti wiin te ta ga, hali wiin ɔɔn ti a na te ta, wɔn na tɔɔ a ta.
42019027	A ma mɛ zugi han, wiinye kma wɔ ɔɔn mane kia mɛ tɛ y'a fanganma na ga, ka naa kɔ lɔgɔ bɛɛ ɔn naa n'e yɛɛ ne yɔnnɔ na.»
42019028	Wɔnna dakalo we yira wɛ timi ma, Yezu ɔɔn fɔnɔ ne yaa Zeruzalɛmu.
42019029	Bo a naa vetra Bɛtifaze kɔ Betani na wiin sangan ma, Olivutolo brɛ piri ma, ɔn y'a kalanɔmanɛ na sma pla fanɛ
42019030	ɔn da ye ma: «Bo kuru be ɔɔn sa ke zin, ka yaa yeyɛ. Ka ɔɔn da ka kɔ kuru we hɔn, ka na samarenɔ za pɛrɛ, sɔɔn bazɛ wiin ma dɛn ga. K'a firi naa kɔ lege.
42019031	Wiin te ɔɔn ka toga, ye wɔnnɔ na ka ti n'a firi, ka d'a na te ma, ye bare Matigi mako ɔɔn sa a hɔn.»
42019032	Fanɛsma wɔ mane yaa ɔn yaa da wɔ za wɔkara Yezu man'e yira ye ma wiin nɛ.
42019033	Ye mane ti samarenɔ we firi hɔn, a na kma ɔɔn n'e toga, ye wɔnnɔ na ye ti n'a firi?
42019034	Ye ɔɔn da ye ma, ye Matigi mako ɔɔn sa a hɔn.
42019035	Ye naa kɔ lege Yezu brɛ, ɔn y'a zoga dɛ a ma ɔn Yezu babɛ a ma.
42019036	A ne ti yuru hɔn, sma ne y'a zoga yire sogo ma.
42019037	Yezu naa vetra Olivutolo na zido hɔn, a ta kalanɔmanɛ pepe ɔɔn kwɛ nihɔndia ne sɔngɔ ne Wuro yirebɛ a ta kabakoda pepe ye na, yewɔ yɛrɛ mane wiinye za.
42019038	Ye mane kwa: «Wiin fanganma ɔɔn naa Matigi togo na, Wuro siara ta a ma. Siara tɛ wurokɔn hɔn frɛ ma, yirebe tɛ Wuro ma.»
42019039	Fariziyɛn bɔɔ mane ti wɔnna zamɛ wɔ hɔn ɔn da Yezu ma: «Mɛ na te, bɛre bia kalanɔmanɛ ma.»
42019040	Yezu ɔɔn da ye ma: «Ma ye yira ka ma da yewɔ ɔɔn bɔɔ, doge ɔɔn na ne sɔngɔ.»
42019041	Yezu naa vetra Zeruzalɛmu na wiin sangan ma, n'a za, ɔn mɔgɔ a ye na
42019042	ɔn da: «Bi yɛrɛ m'a siara gunnɔn nɔma tɔɔ, wɔnna kɔɔ we ma kɔnɛ. Nka a ɔɔn ma nɛ? Be mane sbɛ n'e nɔma tɔɔ ga.
42019043	Tian na, boo kɔɔ na wiri yi, be zugi na naa frɛ tigɛ ɔn be mu. Ye na be kori ɔn gwa be ma bii pepe hɔn.
42019044	Ye na be webe ɔn be nɔmanɛ fɛlo be kɔrɔ hɔn. Ye na dɔgɔnɔ tala to a nɛmɛ dɔgɔnɔ ma be hɔn ga bare Wuro mane naa tɛ́ na be ma wiin sangan ma, be wɔn nɔma tɔɔ ga.»
42019045	Wɔn timi, Yezu ɔɔn kɔ Wuro ta kɔɔn hɔn. Wiinye kma ɔɔn mane frɛzabire yeyɛ, a n'e laga.
42019046	A mane kwa ye ma: «Ye sɛbɛ Wuro domada na sɛbɛ hɔn ɔn da, ye n'a kɔɔn na tɛ wuromɛkɔn na nka ki n'a ta pana ta wɔdo na.»
42019047	A mane sma kala Wuro ta kɔɔn hɔn kɔɔ pepe ma. Salakawɛvɔre kɔ Tɛn na kma kɔ zamɛ na zɛngɛnkma man'a kia yɛɛ na.
42019048	Nka ye mane tɔɔ da ye sbɛ ne wiin fa ta ga bare sma pepe mane dɔɔ a domada ma ne mɔɔ a ta.
42020001	Boo kɔɔ ma, Yezu mane zamɛ kala Wuro ta kɔɔn hɔn ne fanɛdia yira, ye da ye tɔɔ salakawɛvɔre kɔ Tɛn na kma kɔ y'a sɔnmlala ɔɔn naa wiri
42020002	ɔn d'a ma: «Wɔnnɔ na be bɔ da ta? Kɔ te ɔɔn n'e na sogo pere be ma?»
42020003	Yezu ɔɔn da ye ma: «Mɛ na ki toga fa tala na mɛ, ka wɔn yira ne ma.
42020004	Wuro hɔn Zan ta batizeda mane sa ra, taa sma hɔn?»
42020005	Ye mane giati ye nɛmɛ hɔn ne kwa: «Ke ɔɔn da Wuro ɔɔn man'a fanɛ, a na ke toga, ye wɔnnɔ ɔɔn tɛ ke ɔɔn ma yɔɔn a ma ga?
42020006	Ke ɔɔn da sma hɔn a mane sa, zamɛ na ke dra kɔ dɔge bare ke pepe n'e yɔnnɔ tɔɔ tian na ɔn da Zan mane daberebɛta.»
42020007	Wɔn tɛ ye ɔɔn da, ye yiwɔ n'a sado tɔɔ ga.
42020008	Yezu ɔɔn da ye ma mɛ: «Awale mɛ ye na tɛsogo gun wiin te ta, ma na wɔn yira ka ma mɛ ga.»
42020009	Wɔn tɛ Yezu ɔɔn bo dakalo be yira zamɛ ma ɔɔn da: «Sɔɔn boo mane erezɛnkoro boo wa ɔn n'a kalfa lagasɔnsma bɔɔ ma ɔn yaa siɛ dɛrɛ na giamana boo hɔn.
42020010	Wagati naa wiri wiin sangan ma, a ɔɔn baratɛta boo fanɛ lagasɔnsma wɔ ma wiin fa to y'a nii na erezɛnnɔmanɛ pere wɔn ma. Nka lagasɔnsma wɔ ɔɔn wɔnna baratɛta we foga n'a vuro ɔn n'a to a ɔɔn yaa srakoba.
42020011	A ɔɔn ye bere boo baratɛta fanɛ yɛ mɛ. Lagasɔnsma wɔ ɔɔn wɔn foga wɔn vuro yɛ mɛ ɔn wɔn vini ɔn wɔn to wɔn ɔɔn yaa srakoba yɛ mɛ.
42020012	A ɔɔn boo baratɛta saaro fanɛ yɛ mɛ. Ye ɔɔn wɔn ma ba ɔn wɔn laga.
42020013	Wɔn tɛ erezɛnkoro we na te ɔɔn da, ye wɔnnɔ ye na ɔɔn ta? Ye ye na y'a moronanɔ fanɛ. Ye ye na kiu ka wɔn ma fɔrɔna.
42020014	Nka lagasɔnsma wɔ naa wɔnna nɔ we za wiin sangan ma suu, ɔn da ye nɛmɛ ma, ye bo kɔrɔzɔnta we. Ye ye tɛ y'a yɛɛ wiin fa to kɔrɔ wɔ wɔɔ ye ma.
42020015	Ye n'a foga n'a dra erezɛnkoro timi n'a yɛɛ. Wɔnnɔ erezɛnkoro na te na ɔɔn ta ye na?
42020016	A ɔɔn na naa, a na wɔnna lagasɔnsma wɔ yɛɛ ɔn erezɛnkoro we kalfa smazɛ ma.» Wɔn ta mɔɔ na, ye ɔɔn da: «Awo wɔn na tɛ abada ga.»
42020017	Nka Yezu naa n'e sege ɔn da: «Wuro domada na sɛbɛ wiin fa yira ɔn da, ye kɔntɔgesma mane maga wiin dɔgɔnɔ we hɔn, wɔn ɔɔn ye bere naa tɛ lologo hɔn dɔgɔnɔ na, wɔnnɔ ɔɔn wɔn kɔrɔ?
42020018	Wiin te ɔɔn bɛrɛ wɔnna dɔgɔnɔ we ma, wɔnna te na bogobogo, a ɔɔn bɛrɛ wiin te ma, wɔnna te na fɛlo.»
42020019	Salakawɛvɔre kɔ Tɛn na kma mane Yezu kia figɛ na wɔnna nɔɔ hɔn yɛ nka ye mane kwan zamɛ na. Bare ye mane tɔɔ da yiwɔ ye na a wɔnna dakalo we yira.
42020020	Ye mane pi ne sege ɔn bɔɔ sma fanɛ Yezu ta, wɔnwɔ ɔɔn ye yɛrɛ ta smatele na. Ye mane kia n'a foga a domada hɔn n'a ka fanganma kɔ giamana wɔnnate sra hɔn.
42020021	Wɔnna sma wɔ mane naa Yezu toga ɔn da: «Mɛ́ na te, mɛ́ tɔɔ da be bɛre ne sma kala pasaa na, be sɔɔn dɛ́gɛ sɔɔn na ga ne Wuro ta soga yira n'e kìni tian yiranɔn na.
42020022	Yala ke daga lanpo sara Sezare ma ra, taa ke daga n'a sara ga?»
42020023	Yezu naa n'e ta giatɛyaga yɔnnɔ tɔɔ, ɔn da ye ma:
42020024	«Ka boo gwana dɔrɔ ne ma, m'a sege. Kɔ te gia kɔ kɔ te togo ɔɔn ti a ma?» Ye ɔɔn da, ye ye Sezare ye.
42020025	Yezu ɔɔn da ye ma: «Awale, ka Sezare ye pere Sezare ma ɔn Wuro ye pere Wuro ma kɛ.»
42020026	Ye mane sbɛ n'a foga a domada hɔn zamɛ yɔnnɔ na ga. Ye mane kaba a ta bɛreda na ɔn bɔɔ.
42020027	Wɔn tɛ Saduseyɛn bɔɔ ɔɔn ye dɔbɛ. Saduseyɛn wɔn wiinye kma ɔɔn yira ne kwa, ye sara ta winni tian ga. Ye mane Yezu toga ɔn da:
42020028	«Mɛ́ na te, Moyizi bo Tɛn be sɛbɛ n'a tigɛ mɛ́ ma ɔn da, ye wiin te ɔɔn ya yɔn ɔn siri, ma nɔ vɔrɔ ga, y'a na plalo daga wɔnna ya we yɔn wiin fa to timikma gun sirita we ma.
42020029	Awale plala sma kopra bɔɔ mane tiye. Ye na pra yi naa ya yɔn ɔn siri, ma nɔ gun kɔ lege ga.
42020030	Plalo we ɔɔn tɛ yee mɛ.
42020031	Saaro we ɔɔn naa ya we yɔn mɛ. Yee ye pepe sma kopra wɔ tɛ. Ye pepe siri, ma nɔ gun kɔ ya we ga.
42020032	Wɔn timi ya we naa siri mɛ.
42020033	Awale sarawinnikɔ ma, ya we na tɛ ye na wee yi ta ya na? Bare ye pepe sma kopra man'a yɔn.»
42020034	Yezu ɔɔn da ye ma: «Bo diniyan be hɔn kma yàra yɔn, yàra ne yɔn sini ta mɛ.
42020035	Nka wiinye kma ɔɔn giati ne daga kɔ diniyanza hɔn wiin ɔɔn naa, ne na winni sa sara yɔ, wɔnwɔ yàrayɔn ga, mane yɔn sini ta mɛ ga.
42020036	Wɔn kɔrɔ ye sbɛ ne siri titiri ga bare ye tala kɔ mɛlɛkɛ. Ye tɛ Wuro nɔmanɛ na bare ye winnisa na nɔmanɛ.
42020037	A ma sara ta winnisada han, Moyizi yɛrɛ mane wɔn nɔma yira n'e kìni wiin sangan ma a mane sɔzoro za a ne wɛnnɛ. Bo wɛɛn a mane Matigi wiri ɔn da Abrahamu ta Wuro kɔ Izake ta Wuro kɔ Zakɔbe ta Wuro.
42020038	Wuro sara ta Wuro ga, nka a nima ta Wuro. Bare sma pepe nima awe yinna hɔn.»
42020039	Tɛn na kma bɔɔ mane bɛreda bii ɔn da: «Mɛ́ na te, be tian yira.»
42020040	Bare ye mane dian n'a toga foyi na titiri ga.
42020041	Wɔn tɛ Yezu ɔɔn da ye ma: «Nɛ na ye sbɛ ne da, ye Wuro ta Dɛ́gɛwɛta Davidi timite?
42020042	Bare Davidi yɛrɛ n'a yira n'a dɔrɔ Wuroyirebɛturo na sɛbɛ hɔn ɔn da, ye Matigi da mɛ Matigi ma, y'a tangan ye digesoro ma
42020043	fɔn y'a zugi pepe bɛrɛbɛ a wee.
42020044	Ye tɛ yee, Davidi yɛrɛ n'a wiri ɔn da Matigi. A ɔɔn ma nɛ na a tɛ Davidi timite na?»
42020045	Wiinye kma pepe ɔɔn mane mɔɔ Yezu ta, a mane da y'a kalanɔmanɛ ma ye yɔnnɔ na:
42020046	«Ka ka yɛrɛ kɔrɔse Tɛn na kma na wiinye ɔɔn yara zogayeye hɔn, ye ne bire ye na wisoga hɔn, wɔn ɔɔn dia ye ma kɔ zin hɔn tangan Kalakɔn hɔn kɔ fanganmazɔnda hɔn.
42020047	Ye yɔfuroyàra sra hɔn frɛ pepe tɔɔ ye ta. Wɔn timi ye yaa ne bɛredayan yira wuromɛdo hɔn wiin fa to ye n'e yɛrɛ dɔrɔ siɛbɛsma. Ye na yannɛ na yire ye gun.»
42021001	Yezu naa da ye sege ɔn sma za, ye ne gwana ka gwanakiɛfa hɔn. Ye mane naforokma.
42021002	A mane yɔfuroya durute boo za mɛ, wɔn ɔɔn gwanafuro pla ka gwanakiɛfa we hɔn.
42021003	A ɔɔn da: «Tian na, ma ye yira ka ma da bo yɔfuroya durute be wiinye gwana ka, ye yaanyi bɔ smasɛrɛ ta kiɛgwana ma.
42021004	Bare wɔnna sma wɔ pepe y'a gwana na dɛmadala ɔɔn wa salaka na Wuro ma. Yɔfuroya we kɔ y'a duru, wiin fa ɔɔn mane ti a soro hɔn, wɔn pepe a ɔɔn pere.»
42021005	Sma bɔɔ ta tɛ ɔɔn mane Wuro ta kɔɔn da bɛre, a tɛtɛrɛnɔn kɔ dɔgefɔrefɔre kɔ wiinye frɛ sma ɔɔn wa salaka na Wuro ma yeyɛ, wɔn tɛ Yezu ɔɔn da:
42021006	«Ka yɔnnɔ ti wiinye frɛ na bɛɛ sma, boo kɔɔ na wiri dɔgɔnɔ tala na wɔɔ ye nɛmɛ ma wiin ɔɔn na bɛrɛ ga.»
42021007	Sma ɔɔn n'a toga da: «Mɛ́ na te, wee sangan ma wɔnna da wɔ na tɛ? Wee tagamase ma ye ta tɛ yɔnnɔ na tɔɔ?»
42021008	A ɔɔn da ye ma: «Ka ka yɛrɛ kɔrɔse, sɔɔn sii ka na ka firebɛ ga. Bare sma na yaan ye na naa mɛ togo dɛ ye yɛrɛ ma ne kwa, ye wagati wiri wɛ. Ka ka da ka dɔɔ ye ma ga.
42021009	Ka ɔɔn naa ne kun na da kɔ magada mɔɔ wiin sangan ma, ka ka kwan ga. Bare wɔn daga tɛ dɛn nka da pepe wɛsangan wiri dɛn ga.»
42021010	Wɔn timi a ye bere da ye ma yɛ: «Sii na tuma ye nɛmɛ na. Giamanɛ tuma ye nɛmɛ na.
42021011	Lagakɔn na sma boo piri ma fɔrɔna. Laganuroyɔ kɔ wugwaga na bɛrɛ giamana ma. Sɔnkwanbɛfrɛ kɔ tagamase bɔɔ na ne sa wuro hɔn.
42021012	Nka sanɛ wɔnna da pepe da ye tɛ, ye na ka foga ka yannɛ fɔrɔna ɔn ka kiti Kalakɔn hɔn, ɔn ka ka kaso hɔn. Ye na yaa kɔ ka nɛmɛ fanganmɛ kɔ giamana wɔnnakma brɛ mɛ togo ye na.
42021013	Wɔn na tɛ dɛndɛnmada ka sbɛ k'a siɛrɛbe ta mɛ ye na.
42021014	Ka daga wiin fa yira, ka ka ninaban wɔn na ga.
42021015	Bare mɛ yɛrɛ na dabɛrenɔn kɔ datɔ pere ka ma fɔn wiinye kma ɔɔn na ne ka kiti, ye na sɔɔn na sbɛ ka dakwiɛ ga, mane na sbɛ da ye k'a yirada niɔn mɛ ga.
42021016	Ka na vɔrɔre kɔ ka na plala kɔ ka mare na ka ka sma sra hɔn. Ye na tɛ ye ka na yaan ye yɛɛ.
42021017	Ka da na ne yaga sma pepe ma mɛ ye na.
42021018	Nka ka wɔnsoga na tala na fire ga.
42021019	K'a worasigi do ma ka na kisi.
42021020	Ka ɔɔn naa kunkwinisma za, ye ɔɔn Zeruzalɛmu kori wiin sangan ma, ka tɔɔ d'a yagasangan wiri.
42021021	Wɔnna sangan ma wiinye kma ɔɔn ti Zudegiamana hɔn, wɔnwɔ tɛ ye tɔngɔn yaa tola brɛ piri ma. Wiinye kma ɔɔn ti kuru kɔrɔ hɔn, wɔnwɔ tɛ ye sa. Wiinye kma ɔɔn ti laga hɔn, wɔnwɔ ka da ye naa kuru kɔrɔ hɔn ga.
42021022	Bare wɔnna kɔɔ wɔ na tɛ kuwɛkɔ na wiin fa to sɛbɛ wiin fa yira, wɔn pepe do paga.
42021023	Gwale na sa tɛrɛbɛyàra kɔ bibiyekma ma bare yannɛ na yire ye na bɛrɛ giamana we ma, woro na yire yi vunu zamɛ ma.
42021024	Ye na bɔɔ yɛɛ kɔ kunkwinitabe ɔn bɔɔ foga yaa kɔ lɔgɔ tɛrɛbe na sizɛ yɔ ɔn Zeruzalɛmukuru bogobogo fɔn yaa kayan sii wɔ ta wagati ta paga ma.
42021025	Bɔɔ tagamase na tɛ sin kɔ yu kɔ mamala ma kɔ lagakɔn ma mɛ. Ninabannɔ na bɛrɛ sii wɔ ma, kuun na n'e foga yɛngɛnzu digekɔn kɔ a bereberenɔn ye na.
42021026	Wiinye bɔnɔ ɔɔn na bɛrɛ diniyan ma, sma na ne sma wɔnna kuun ta, bare wuro hɔn frɛ na ne sma.
42021027	Wɔnna sangan ma ye na Sɔɔn Nɔ za, a ne naa dabanɔ ma kɔ sebe na yire yi kɔ yirebe na yire yi.
42021028	Wɔnna da wɔ ɔɔn naa ne tɛ wiin sangan ma, ka tuma ka wɔan duro ɔn sege wuro hɔn bare k'a kisi vetra.»
42021029	Yezu mane dakalo boo yira ye ma ɔn da: «Ka kafɔnɔ kɔ bɔ sɔsɛrɛ pepe sege.
42021030	A kala ɔɔn nugun wiin sangan ma, ka tɔɔ da pian hɔn vetra.
42021031	Yee mɛ, ka ɔɔn wɔnna da wɔ za, ye ne tɛ wiin sangan ma, ka tɔɔ da Wuro ta kolo vetra.
42021032	Tian na, ma ye yira ka ma da bɔ dogore bɛ pepe na siri wɛ wɔnna da wɔ ɔɔn sbɛ tɛ ga.
42021033	Wurokɔn kɔ lagakɔn na yaga nka mɛ domada na yaga abada ga.
42021034	Ka ka wɔɔ nihɔndiatɛ kɔ mɛnɛyinginfa kɔ diniyan hɔn da na giatɛ na ga, wiin fa to wɔnna kɔɔ we ka na bare ka na wɔkara wɔrefa ga.
42021035	Bare wiinye kma pepe ɔɔn ti diniyan hɔn, a na bɛrɛ ye pepe ɔɔn ma.
42021036	Nka ka ka yinna doma ɔn ne Wuro mɛ sangan pepe ma wiin fa to zarakedo ka naa zɛ ka na ga, ka sbɛ dɛɛ wɔnna da wɔ pepe na ɔn sbɛ taa gun Sɔɔn Nɔ zin hɔn.»
42021037	Yezu mane sin tini Wuro ta kɔɔn hɔn ne sma kala, lii ɔɔn ba a ne yaa ne kɔkiɛ Olivutolo ma.
42021038	Kɔɔ tɛ da ye kiɛ suu, sma pepe naa a brɛ Wuro ta kɔɔn hɔn wiin fa to ye ne mɔɔ a ta.
42022001	Kwindiekiɛbareyaburo na fɛti, ye wiin wiri da Yɛrɛgun, wɔn mane vetra.
42022002	Salakawɛvɔre kɔ Tɛn na kma mane dɛndɛnmada kia wiin fa to ye Yezu yɛɛ, nka ye mane kwan zamɛ na.
42022003	Zuda, ye wiin wiri Isikariyɔte, kalanɔmanɛ funpla wɔ na sɔnnala, Sitanɛ mane kɔ wɔn hɔn.
42022004	A mane yaa salakawɛvɔre kɔ Wuro ta kɔɔn na yɛresma wɔnnakma brɛ, ɔn bɛɛn kɔ lɔgɔ Yezu ta kiɛ na ye sra hɔn.
42022005	Wɔn mane dia wɔnwɔ ma, ye ɔɔn bɛɛn ye na, ye ye na gwana pere a ma.
42022006	Zuda mane dian ɔn ne wagati na fɔrɔ yi kia a na Yezu ka ye sra hɔn wiin ma sma ka tɔɔ ye na ga.
42022007	Kwindiekiɛbareyaburo na fɛti mane wiri, Yɛrɛgun na worofa daga yɛɛ wiin kɔɔ we ma,
42022008	Yezu ɔɔn Piyɛre kɔ Zan fanɛ ɔn da ye ma: «Ka yaa Yɛrɛgun na zama tɛtɛrɛ ke ma wiin fa to ke a zɔn.»
42022009	Ye n'a toga, ye wee a kia ye yaa wɔn ta?
42022010	A ɔɔn da ye ma: «Ka yaa kuru kɔrɔ hɔn. Ka ɔɔn ne kɔ kuru kɔrɔ hɔn wiin sangan ma, ka na tɛn kɔ sɔɔn boo, zɔlo ne ti a ta. A ɔɔn yaa kɔ wiin wɛɛn, ka kɔ mɛ.
42022011	Ka yira kɔɔn we na te ma, ye ka na te da, ye wee kɔɔn hɔn yi kɔ y'a kalanɔmanɛ na Yɛrɛgun na zama ta?
42022012	A na zangan na yire yi dɔrɔ ka ma, frɛ ti a hɔn. Ka zama tɛtɛrɛ yeyɛ.»
42022013	Ye yaa ɔn da wɔ pepe za wɔkara Yezu man'e yira ye ma wiin nɛ. Ye ɔɔn Yɛrɛgun na zama tɛtɛrɛ.
42022014	Zɔnsangan naa wiri, Yezu kɔ y'a fanɛsma funpla ɔɔn tangan zama na.
42022015	Yezu ɔɔn da ye ma: «Mɛ mane kia bo Yɛrɛgun na zama ta kɔ ka nɛmɛ ɔn sbɛ yannɛ.
42022016	Bare ma ye yira ka ma da bɔ ɔɔn naa fɔnɔ a hɔn, a ma tɛ a do ɔɔn naa paga Wuro ta kolo hɔn ga, ma na zɔn a na titiri ga.»
42022017	Wɔn tɛ a ɔɔn ziomɛnɛfa bii ɔn baraka yira Wuro ma ɔn da: «K'a tɔɔ ɔn n'a dinidini ka nɛmɛ hɔn.
42022018	Bare ma ye yira ka ma da bɔ ɔɔn naa fɔnɔ a hɔn, a ma tɛ Wuro ta kolo hɔn ga, ma na mɛnɛ duvɛn na titiri ga.»
42022019	Wɔn timi a ɔɔn buru bii ɔn baraka yira Wuro ma ɔn n'a yɔyɔ n'a pere ye ma ɔn da: «Bo mɛ kɔn wiin ɔɔn na pere ka ye na. Ka tɛ ka ne wɔn ta ne ka kakiri tugo mɛ da.»
42022020	Ye zɔn wɛ timi ma, a ɔɔn ziomɛnɛfa we bii ɔn wɔn nɛmɛ ta mɛ ɔn da: «Bo mɛnɛfa be, wɔn bɛɛn na wun yi mɛ too baraka hɔn wiinye ɔɔn na vunu ka ye na.
42022021	Nka wiin te ɔɔn na mɛ ka sra hɔn, wɔnna te kwɛ ne zɔn kɔ ne nɛmɛ bɛɛ.
42022022	Sɔɔn Nɔ na yaa wɔkara a ta da mane yira tigɛ wiin nɛ, nka wiin te ɔɔn na n'a ka sma sra hɔn, gwale na sa wɔnna te ma.»
42022023	Kalanɔmanɛ wɔ ɔɔn dutigɛ n'e nɛmɛ toga, ye ye na wee yi ɔɔn na wɔn ta.
42022024	Dakwiɛro mane tuma ye yɔ, ye ne kwa, ye ye na wee yi ɔɔn fan yi bɔ sɛrɛ pepe ma?
42022025	Yezu ɔɔn da ye ma: «Sisma ta fanganmɛ zɛngɛnkmabe ta y'a kma na. Wiinye ɔɔn ti ye wɔɔn na, wɔnwɔ n'e yɛrɛ ta ye n'e wiri dafɔretɛre.
42022026	A ma ki han, ka ye daga ne ti yee ga. Ka hɔn fan yi daga tɛ ka na slalo yi na, ka wɔnnate tɛ k'a baratɛta na.
42022027	Wiin te ɔɔn tangan ne zɔn, wɔn ɔɔn fan yi ra, taa wiin te ɔɔn naa ne zɔnfa pere a ma? Ka tɔɔ d'a wiin te ɔɔn tangan ne zɔn rɛ. Awale bo mɛ ti ki yɔ wɔkara baratɛta wa.
42022028	Mɛ mane ti ninabannɔ hɔn wiin sangan ma, ki mane wɔɔ kɔ ne nɛmɛ.
42022029	Ne Tɔn kolo ka ne sra hɔn wiin nɛ, yee m'a ka ka sra hɔn yɛ mɛ.
42022030	Wɔn ɔɔn na tɛ ka sbɛ zɔn ɔn mɛnɛ kɔ ne nɛmɛ n'a kolo hɔn ɔn tangan fanganmakwara ma ɔn Isirayɛle ta dumakma funpla wɔ kiti.»
42022031	Matigi mane da: «Simɔn, sege rɛ, Sitanɛ ka mɛ wiin fa to a ka pepe tɛntɛngɛn wɔkara sɔɔn dugo tɛntɛngɛn wiin nɛ.
42022032	Nka mɛ Wuro mɛ bi ye na wiin fa to bia yɔnmabe ka fire ga. Be ɔɔn naa bere gia gun wiin sangan ma, be be na plala wora sigebɛ.»
42022033	Piyɛre ɔɔn d'a ma: «Matigi hali ye ne be ka kaso hɔn, mɛ na yaa kɔ be nɛmɛ ɔn ne na siri kɔ be nɛmɛ mɛ.»
42022034	Yezu ɔɔn d'a ma: «Kokoro yɛrɛ na paro sma be dɛn ga, bi na be do bere mia da na kanyinna saa na, ye be mɛ tɔɔ ga.»
42022035	Wɔn timi Yezu ɔɔn n'e toga da: «Ma mane ka fanɛ wiin sangan ma, gwanakiɛfa kɔ poro kɔ kanɛgɛ mane ti ka ta ga, ka mane pna boo fa na ra?» Ye da, ye ye mane pna foyi na ga.
42022036	A ɔɔn da ye ma: «Awale basiɛ gwanakiɛfa wɛlɛ poro ɔɔn ne ti ka na wiin ta, a a bii. Kunkwinitaba ɔɔn mane ti wiin ta ga, a y'a zogwaga zabire ɔn kunkwinitaba tɛrɛ.
42022037	Bare ma ye yira ka ma da wiinye domada ɔɔn mane sɛbɛ mɛ ye na, ye y'a nii ka kakiɛtɛre hɔn, wɔnna domada wɔ do daga paga. Wɔnna domada wɔ do na paga.»
42022038	Ye ɔɔn d'a ma: «Matigi sege rɛ, bo kunkwinitabe pla tiye.» A ɔɔn da ye ma, ye wɔn na kayan.
42022039	Yezu naa sa ɔn yaa Olivutolo ma wɔkara a mane daro ne tɛ wiin nɛ. A ta kalanɔmanɛ ɔn dɔɔ a ma.
42022040	Ye yaa wiri yeyɛ wiin sangan ma, a ɔɔn da ye ma: «Ka ne Wuro mɛ wiin fa to ka ka naa kɔ mama hɔn ga.»
42022041	A ɔɔn ye sabɛ ye na ɔn yaa fɔn yaa wiri dɔgɔnɔ drɛtatege nɛmɛ na ɔn zii yoloko ne Wuro mɛ ne kwa:
42022042	«Ne Tɔn, be ɔɔn ne dian ne bo mɛnɛfa be sabɛ ne na, ma da ne dungo ga, nka bi dungo.»
42022043	Wɔn tɛ boo mɛlɛkɛ ɔɔn ye yɛrɛ dɔrɔ a ma wuro hɔn, ɔn n'a woro sigebɛ.
42022044	Ninabannɔ man'a ta a ne Wuro mɛ fɔrɔna. A ta fogora mane tɛ wɔkara too na kikire ye ne sra lɔ ma.
42022045	A naa tuma wɔnna wuromɛdo hɔn, ɔn naa y'a kalanɔmanɛ brɛ, ɔn naa n'e gun yin hɔn ninabannɔ ta
42022046	ɔn da ye ma: «Yee kɛ yin hɔn ka ti le? Ka tuma ne Wuro mɛ wiin fa to ka ka naa kɔ Sitanɛ sra hɔn ga.»
42022047	A mane ti wɔnna bɛreda wɔ hɔn yɛ, zamɛ bɔɔ ɔɔn naa. Zuda wiin ɔɔn mane kalanɔmanɛ funpla wɔ na boo, wɔn ɔɔn mane ti ye zin. A ye dɔbɛ Yezu na ɔn kwilɛ a mogo hɔn.
42022048	Yezu ɔɔn d'a ma: «Zuda, yee be Sɔɔn Nɔ ka sra hɔn ra?»
42022049	Wiin fa ɔɔn mane na tɛ, Yezu ta kalanɔmanɛ naa wɔn yɔnnɔ tɔɔ wiin sangan ma, ɔn da: «Matigi, mɛ́ daga kunkwinitabe wa ra?»
42022050	Ye na sɔnnala ɔɔn salakawɛvɔ ta baratɛta digesramaturu kiɛn n'a sɔɔ.
42022051	Nka Yezu ɔɔn da ye ma: «Ka ye to ye tɛ.» A ɔɔn sɔɔn we turu ta a nɔma na yɛ.
42022052	Wɔn timi wiinye salakawɛvɔre kɔ Wuro ta kɔɔn na yɛresma wɔnnakma kɔ sɔnmlala ɔɔn mane naa a figɛ na, a ɔɔn da ye ma: «Ka naa kɔ tabekurokuro kɔ gwangannɛ wɔkara ka ti ne dɔɔ sɔbɛrɛta ɔɔn ma.
42022053	Ma mane ti kɔ ka nɛmɛ Wuro ta kɔɔn hɔn kɔɔ pepe ma, ka ma ne foga ga. Nka basiɛ k'a wagati wiri. Wɔn tunio ta sebe.»
42022054	Ye ɔɔn n'a foga yaa kɔ lege salakawɛvɔ brɛ. Piyɛre mane dɔɔ dɛrɛdo hɔn.
42022055	Ye ta tɛ ɔɔn mane togo mulu luu kɔrɔ hɔn ne timi a na, Piyɛre mane naa kwɛ tangan kɔ lɔgɔ mɛ.
42022056	Baratɛdalo boo ɔɔn Piyɛre za, a ne tangan togo na, ɔn n'a sege fɔrɔna ɔn da:
42022057	«Bo sɔɔn be mane ti kɔ lege mɛ.» Nka Piyɛre wee ɔn da: «Ya, m'a tɔɔ ga.»
42022058	Zɔgɔta yɛ mɛ, sɔnza n'a za ɔn da: «Bi ye na boo mɛ.» Piyɛre ɔɔn da: «Awo rɛ mɛ ye na boo ga.»
42022059	Lɛrɛ tala nɛmɛ wɔn timi, sɔnza ɔɔn n'a sigebɛ a ma ɔn da: «Tian na, bo sɔɔn be mane ti kɔ lege, a yɛrɛ Galilesɔn.»
42022060	Piyɛre ɔɔn da: «Be wiin fa yira, ma wɔn tɔɔ ga.» Wɔnna nɔɔ hɔn kokoro boo ɔɔn paro.
42022061	Matigi ɔɔn pan Piyɛre sege, a kakiri ɔɔn tugo kɔ Matigi domada, ye sanɛ kokoro da ye paro sma, be na be do bere mɛ ye na kanyinna saa na, ye be mɛ tɔɔ ga.
42022062	Piyɛre ɔɔn sa sire ɔn yaa mɔgɔ fɔrɔna.
42022063	Yezu mane ti wiinye kma sra hɔn, wɔnwɔ man'a wopa n'a vuro.
42022064	Ye man'a yinna pɛrɛ n'a toga ne kwa: «Yira wa zɛyirata, kɔ te ɔɔn be vuro?»
42022065	Ye man'a vini kɔ viniza na yaan ye yɛ.
42022066	Kɔɔ naa kiɛ wiin sangan ma Ziwifu ta sɔnmlala kɔ salakawɛvɔre kɔ Tɛn na kma ɔɔn ye nɛmɛ kwɛ ɔn yaa kɔ lege ye ta kitisɔre brɛ.
42022067	Ye mane da Yezu ma: «Be ɔɔn ma Krista, wɔn yira ke ma.» A ɔɔn da ye ma: «Hali ma ɔɔn n'e yira ka ma, ka na n'e tɔɔ tian ga.
42022068	Ma ɔɔn ka toga, ka na tra ne ta ga.
42022069	Nka sma ɔɔn naa fɔnɔ a hɔn, Sɔɔn Nɔ na tangan Sbɛpepenate Wuro digesoro ma.»
42022070	Ye pepe ɔɔn da: «Bi Wuro nɔ ra?» A ɔɔn da ye ma: «Ki yɛrɛ n'e yira, ye ma Wuro nɔ.»
42022071	Wɔn tɛ ye ɔɔn da: «Ke mako ti boo siɛrɛbe na yɛ ra? Ke yɛrɛ n'a domada mɔɔ.»
42023001	Zamɛ pepe mane kwɛ tuma ɔn yaa kɔ Yezu Pilate brɛ.
42023002	Ye man'a zarake ne kwa: «Mɛ́ bo sɔɔn be za, a ne kià sisma firebɛ ne kwa, ye ye ka lanpo sara Sezare ma ga. A da, ye yi yɛrɛ ɔɔn Wuro ta Dɛ́gɛwɛta, ye yi fanganma.»
42023003	Pilate ɔɔn Yezu toga da: «Bi Ziwifu ta fanganma ra?» Yezu ɔɔn d'a ma: «Bi yɛrɛ ɔɔn n'e yira.»
42023004	Pilate ɔɔn da salakawɛvɔre kɔ zamɛ ma, ye yi dayaga sii za a hɔn wiinye ɔɔn sbɛ n'a yɛwɔn wa ga.
42023005	Nka ye mane sige ye yɛrɛ ma fɔrɔna ne kwa: «N'a bii fɔn Zudegiamana pepe hɔn ɔn naa wiri bɛɛ Galilegiamana hɔn, a sma kala n'e kakiri yanganmu.»
42023006	Pilate Galile togo mɔɔ wiin sangan ma ɔn toga, y'a Galilesɔn ra?
42023007	A naa mɔɔ wiin sangan ma ye da Yezu tuma Herode ta mara hɔn, a n'a fanɛ wɔn ma Zeruzalɛmukuru hɔn bare wɛɛn wɔn mane ti ye na sangan ma.
42023008	Herode naa Yezu za wiin sangan ma, ye ɔɔn dia a ma fɔrɔna. A man'a da mɔɔ, n'a kia zɛ na. A man'a giati da ye na bɔɔ kabakoda za Yezu ta.
42023009	Herode Yezu toga da na yaan ye na nka Yezu ma dian fa yira a ma ga.
42023010	Salakawɛvɔre kɔ Tɛn na kma mane tiye n'a zarake fɔrɔna.
42023011	Herode kɔ y'a sɔrɔdasi mane Yezu dɛgɛbɛ fɔrɔna n'a zi ɔn zogo na fɔrɔ yi ka a ma n'a bere n'a yabɛ Pilate brɛ.
42023012	Wɔnna kɔɔ we yɛrɛ ma Pilate kɔ Herode tɛ mare na, yewɔ wiinye ɔɔn mane pia ne nɛmɛ zugi.
42023013	Wɔn tɛ Pilate ɔɔn salakawɛvɔre kɔ zɛngɛnkma ɔnkɔ zamɛ pepe wiri n'e kwɛ
42023014	ɔn da ye ma: «Ka mane naa ne brɛ kɔ bo sɔɔn be ɔn da, y'a sma gwangwanabɛ. Awale, mɛ yɛrɛ man'a toga ka yɔnnɔ na. Ka man'a zarake wiinye dayaga na, mɛ wɔnwɔ na foyi za a zugo hɔn ga.
42023015	Herode mɛ, wɔn dayaga za a hɔn ga. Wɔn ye na Herode a bere n'a fanɛ ke ma bɛɛ. Wiinye da ɔɔn sɔɔn yɛwɔn wa, a wɔnwɔ na foyi ta ga.
42023016	Wɔn ye na mɛ na n'a to, y'a vaan ɔn n'a to a yaa.» [
42023017	Yɛrɛgun o Yɛrɛgun na fɛti na, Pilate mane daga kasonɔmanɛ na sɔnnala dra.]
42023018	Ye pepe ɔɔn kwɛ sɔngɔ ɔn da: «A yɛɛ. Be Barabasi dra, wɔn yaa.»
42023019	Barabasi mane ti kaso hɔn bare kirekma mane wiin gwangwana ta, siri ɔɔn sa ye hɔn, awe ɔɔn mane wɔn na zɛngɛnte.
42023020	Pilate mane kia Yezu dra. Wɔn tɛ a ɔɔn bere zamɛ toga yɛ mɛ.
42023021	Nka ye mane sɔngɔ ne kwa: «A kwangwaga, a kwangwaga sɔnɔ ma.»
42023022	A ɔɔn da ye ma kanyinna saaro na: «Wee dayaga sii a ɔɔn ta? Mɛ dayaga sii za a hɔn wiinye ɔɔn n'a yɛwɔn wa ga. Wɔn ye na mɛ n'a to, y'a vaan n'a to a yaa.»
42023023	Nka yewɔ man'a sigebɛ ne sɔngɔ fɔrɔna, y'a kwangwaga sɔnɔ ma. Ye sɔngɔkɔn mane yire ne yaa fɔrɔna.
42023024	Wɔn tɛ Pilate ɔɔn da ye ma, ye ye wiin fa kia, ye ye na wɔn ta ye ma.
42023025	Wiin te ɔɔn mane sma gwangwanabɛ, siri ɔɔn sa ye hɔn, ye n'a foga n'a ka kaso hɔn, wɔn ye mane ɔɔn mɛ a n'a dra ɔn Yezu to ye ma, ye ɔɔn ye dungo na da t'a na.
42023026	Ye mane ti yuru hɔn kɔ Yezu, Sirɛnesɔn boo ɔɔn tuma laga hɔn ne bige, ye man'a togo wiri Simɔn. Ye ɔɔn n'a foga, y'a Yezu na kwangwagasɔ bii timi.
42023027	Zamɛ na yaan ye mane dɔɔ Yezu ma. Yàra mane tiye mɛ ne mɔgɔ n'e dun vuro ninabannɔ ta a ye na.
42023028	Yezu naa taa ye bere ɔn da ye ma: «Ka ka mɔgɔ mɛ ye na ga, Zeruzalɛmudala. Ka mɔgɔ ka yɛrɛ ɔnkɔ ka nɔmanɛ ye na.
42023029	Bare boo kɔɔ na wiri yi ye na da ye vɔrɔkarayàra kɔ wiin ya ɔɔn nɔ sigebɛ n'a za ga, ye wɔnwɔ dangamu.
42023030	Wɔnna sangan ma sma na ne kwa tola ma, ye ye bɛrɛ ye ma ne kwa tolala ma, ye ye pi ye ma.
42023031	Ye bare bɔ ɔɔn ne tɛ sɔbin na, ye nɛ sɔkwiɛ ye na bere?»
42023032	Ye mane yaa kɔ dayagatɛre sma pla bɔɔ mɛ wiin fa to ye kwɛ n'e yɛɛ kɔ Yezu.
42023033	Ye naa yaa wiri boo piri boo ma, ye wɛɛn wiri da Wɔnkobalo, ɔn Yezu kwangwaga kɔ wɔnna dayagatɛre sma pla wɔ, tala a digesoromapiri ma, bo tala a ninaganmapiri ma.
42023034	Wɔnna sangan ma Yezu da: «Mɛ Tɔn, yafa ye ma. Bare ye wiin fa ta, ye wɔn tɔɔ ga.» Ye ɔɔn vɛngɛnɛ dɛ a ta zoga ma ɔn n'e dini ye nɛmɛ hɔn.
42023035	Zamɛ mane taa ne sege. Ziwifu ta zɛngɛnkma man'a zi ne kwa: «A bɔ sɛrɛ kisi. A ɔɔn ma Wuro ta Dɛ́gɛwɛta, wiin da ɔɔn dia a ma, a ye yɛrɛ kisi mɛ han.»
42023036	Sɔrɔdasi man'a zi mɛ. Ye man'e dɔbɛ a na wiin fa to ye duvɛnsini pere a ma ɔn d'a ma:
42023037	«Be ɔɔn ma Ziwifu ta fanganma, be yɛrɛ kisi kɛ.»
42023038	Ye mane sɛbɛ fa ma n'e zolo a wɔɔn ma ɔn da: «BO ZIWIFU TA FANGANMA.»
42023039	Dayagatɛre sma pla wiinye ɔɔn mane kwangwaga kɔ lege, wɔnwɔ na sɔnnala man'a vini ne kwa a ma: «Bi Krista ga ra? Be yɛrɛ kisi ɔn mɛ́ kisi mɛ kɛ.»
42023040	Nka bo sɔnnala mane sarekiɛ wɔn ma ɔn da: «Bi kwan Wuro na ga ra? Tamara wɔnna yannɛ wɔ nɛmɛ hɔn be ti mɛ.
42023041	Ke ye kɔnɛ daga bare kià tɛda na ku ɔɔn wɛ ke hɔn. Nka awe dayaga tala bɔɔ ta ga yo.»
42023042	Wɔn timi a ɔɔn da: «Yezu be ɔɔn tɛ fanganma na wiin sangan ma, be be kakiri to ne da.»
42023043	Yezu ɔɔn d'a ma: «Tian na, ma ye yira be ma da sma be yɛrɛ, be na ti kɔ ne nɛmɛ Wuro brɛ.»
42023044	Bo sin naa ba wiri wɔntɛtɛ hɔn wiin sangan ma ɔn logo, mane wɛnnɛ titiri ga, fɔn yaa wiri limasin ma, tunio mane ti diniyan pepe hɔn.
42023045	Sin ta tɛ ɔɔn mige, wiin sosɔzogo ɔɔn mane ti Wuro ta kɔɔn hɔn, wɔn ɔɔn bara ye woro hɔn.
42023046	Yezu ɔɔn sɔngɔ yuu ɔn da: «Ne Tɔn, ma ne ni ka be sra hɔn.» Wɔn yira wɛ timi ma, a ɔɔn siri.
42023047	Wiin fa ɔɔn mane tɛ, sɔrɔdasi wɔnnate naa wɔn za wiin sangan ma, ne Wuro yirebɛ ne kwa: «Tian na, bo sɔɔn be mane sɔntele.»
42023048	Wiinye kma pepe ɔɔn mane kwɛ yeyɛ sege na, ye naa wɔnna da wɔ za wiin sangan ma, ne bere ne yaa ye brɛ n'e dun vuro ninabannɔ na.
42023049	Yezu mare pepe kɔ wiinye yàra ɔɔn mane tuma Galilegiamana hɔn ne dɔɔ a ma, wɔnwɔ pepe mane taa dɛrɛdo hɔn ne sege.
42023050	Sɔɔn boo mane tiye, ye n'a togo wiri Zozɛfu. A mane kitisɔre na boo. A mane sɔɔn na fɔrɔ yi ne tele.
42023051	A ha mane dian ye do ka Yezu na kitida hɔn ga. A mane Arimatesɔn, Ziwifu ta kire na boo, ne Wuro ta kolo yɛ́rɛ.
42023052	Awe ɔɔn mane tuma yaa Pilate gun ɔn Yezu na soro mɛ a ta.
42023053	A mane yaa n'a zibɛ n'a wa kwangwagasɔ ma n'a muluku zofogo hɔn ɔn yaa n'a sitra bona boo hɔn wiin ɔɔn mane pra tiri boo hɔn, sɔɔn ma sitra zɛ a hɔn dɛn ga.
42023054	Wɔnna kɔɔ we mane Tangantun siankɔ, a na dutigɛsangan ne vetra wɛ.
42023055	Wiinye yàra ɔɔn mane tuma Galile ɔn naa kɔ Yezu, wɔnwɔ ɔɔn dɔɔ Zozɛfu ma ɔn yaa bona we sege ɔn n'a na soro tigɛnɔn sege mɛ.
42023056	Wɔn timi ye ɔɔn bere yaa ye brɛ ɔn yaa wunnudiafrɛ kɔ wunnudiayìn tɛtɛrɛ. Tangantun kɔɔ ma, ye ɔɔn makunabɛ ye ta Tɛn yiranɔn na.
42024001	Tun na gwerekɔ ma, kikima tiin, yara wɔ ɔɔn yaa bona we brɛ kɔ y'a wunnudiafrɛ, ye mane wiinye tɛtɛrɛ.
42024002	Ye da ye yaa wiri, wiin dɔgɔnɔgwaga ɔɔn mane pi bona we do ma, wɔn ne pilemile sabɛ.
42024003	Ye ɔɔn kɔ bona we hɔn, ma Matigi Yezu na soro za ga.
42024004	Ye kakiri ta tɛ ɔɔn mane yanganmu, ye da ye tɔɔ sma pla bɔɔ ɔɔn ye yɛrɛ dɔrɔ ye ma, zoga na wɔlɔwɔlɔ ye ne ti ye ta.
42024005	Kuun mane yara wɔ foga, ye ɔɔn ye zɛngɛn sugu lɔ ma. Sma wɔ ɔɔn da ye ma: «Wɔnnɔ na ka nima kia sara yɔ?
42024006	A ti bɛɛ ga, a winni. A na tisangan ma Galile yɛ, a mane wiin fa yira, ka ka kakiri tugo kɔ wɔn.
42024007	A mane da, ye Sɔɔn Nɔ daga kɔ kakiɛtɛre sra hɔn, ye ye na n'a kwangwaga sɔnɔ ma, ye yin saaro kɔɔ a na winni sa.»
42024008	Wɔnna sangan ma ye kakiri ɔɔn tugo kɔ wɔnna domada wɔ.
42024009	Ye ɔɔn tuma bona we brɛ ɔn naa wɔnna da wɔ pepe yira fanɛsma funnala wɔ kɔ bɔ sɛrɛ pepe ma.
42024010	Wiinye yàra ɔɔn mane wɔnna da yira, bo mane Magadaladalo Mari, bo Zane, bo ma Zake sie Mari. Ye yakwɛre man'e nɔma yira fanɛsma wɔ ma mɛ.
42024011	Nka fanɛsma wɔ man'a giati da yàra wɔ ta yirada sɔnyangan na da. Wɔn tɛ ye ɔɔn ma man'e tɔɔ tian ga.
42024012	Piyɛre mane tuma tɔngɔn yaa bona we brɛ. A yaa lo sege, ɔn labanɔma wɔ ɔɔn dama za ɔn ye bere ne bige ne kaba da wɔ na.
42024013	Wɔnna kɔɔ tala we ma yɛ, Yezu ta kalanɔmanɛ na sma pla bɔɔ mane yaa kuru boo hɔn, ye da Emayuse. Wɔnna kuru kɔ Zeruzalɛmu yɔfa kayan kilo funnala nɛmɛ.
42024014	Wiinye da pepe ɔɔn mane tɛ, ye mane wɔnna baro ɔɔn ka.
42024015	Wɔnna baro we hɔn ye mane ti yɛ, Yezu yɛrɛ ɔɔn ye dɔbɛ ye na ne kwɛ ne yaa kɔ lɔgɔ.
42024016	Ye man'a za nka ye mane sbɛ n'a dɛ́gɛ tɔɔ ga.
42024017	A ɔɔn n'e toga da: «Wee baro hɔn ka ti yee?» Ye ɔɔn taa, ye zina ɔɔn sini.
42024018	Ye na sɔnnala wiin togo ɔɔn mane ti Kilopase, wɔn ɔɔn d'a ma: «Bi dama ɔɔn samoro Zeruzalɛmukuru hɔn wiin ɔɔn n'eyɛ yin damanɛ bɛ ma tɛda yɔnnɔ tɔɔ ga ra?»
42024019	Yezu ɔɔn da ye ma: «Wɔn wee da?» Ye ɔɔn da: «Nazarɛtinɛmɛ Yezu ta da kɛ. Wiin ɔɔn mane Wuro ta daberebɛta na fɔrɔ yi y'a tɛda kɔ y'a bɛreda hɔn, Wuro yinna hɔn kɔ zamɛ pepe yinna hɔn mɛ.
42024020	Kià salakawɛvɔre kɔ kià zɛngɛnkma n'a kiti ɔn siri dɛ a ma n'a kwangwaga sɔnɔ ma.
42024021	Mɛ́ kɔnɛ man'a giati d'awe ɔɔn na Isirayɛlesi wɔɔn wa. Nka wɔn pepe nii wa mɛ, wɔnna da wɔ tɛ ma da hɔn, sma n'e yin saa.
42024022	Wiinye yara ɔɔn ti kɔ ke nɛmɛ, wɔnwɔ ke kabakobɛ. Ye yaa bona we brɛ kikima tiin
42024023	ɔn ma yaa soro we za yeyɛ ga, ɔn naa da ke ma, ye yiwɔ yɛrɛ mɛlɛkɛ bɔɔ za, ye wɔnwɔ ɔɔn da, y'a ti ni na.
42024024	Ke na bɔɔ ɔɔn yaa bona we brɛ ɔn n'e za yàra wɔ yiranɔn na nka y'awe yɛrɛ za ga.»
42024025	Yezu ɔɔn da ye ma: «Ki kakiridarakma rɛ. Wuro ta daberebɛre wiin fa pepe yira, ka wɔn tɔɔ tian ga.
42024026	Krista mane daga yannɛ yee ɔn sbɛ kɔ y'a yirebe hɔn ga ra?»
42024027	A ɔɔn n'a bii Moyizi ma, Wuro ta daberebɛre pepe mane wiinye da pepe yira ɔnkɔ wiinye pepe ɔɔn mane sɛbɛ Wuro domada na sɛbɛ hɔn a ta da na, a ɔɔn wɔnwɔ pepe kɔrɔ yira ye ma.
42024028	Ye naa vetra ye yado na wiin sangan ma, Yezu ɔɔn tɛ wɔkara a ti ne yaa zin hɔn.
42024029	Ye n'a mɛ fɔrɔna ɔn d'a ma: «Naa kwɛ vɛ kɔ mɛ. Bare lii ba wɛ, sindo ne tɛ bɛrɛ na.» A ɔɔn kwɛ kɔ kɔ lɔgɔ.
42024030	Ye naa tangan zama na wiin sangan ma, a ɔɔn buru bii ɔn baraka yira Wuro ma n'a yɔyɔ n'a pere ye ma.
42024031	Wɔnna nɔɔ hɔn ye yinna hɔn ɔɔn kìni, ye n'a dɛ́gɛ tɔɔ. Wɔnna nɔɔ hɔn mɛ a ɔɔn fire ye na.
42024032	Ye ne kwa ye nɛmɛ ma: «Ke na tisangan ma sogo ma, a ne Wuro domada kɔrɔ yira ke ma, ke woramato mane kabe fɔrɔna ga ra?»
42024033	Ye ɔɔn tuma wɔnna nɔɔ hɔn ɔn bere yaa Zeruzalɛmu ɔn yaa kalanɔmanɛ funnala wɔ kɔ ye tikwɛre na kwɛ yi za,
42024034	wɔnwɔ ɔɔn da ye ma: «Tian na, Matigi winni, a ye yɛrɛ dɔrɔ Simɔn ma.»
42024035	Wiinye da ɔɔn man'e wɔ gun sogo ma ɔnkɔ a mane buru yɔyɔ n'a dini yewɔ ma wiin nɛ, yewɔ ɔɔn sbɛ n'a dɛ́gɛ tɔɔ, yewɔ ɔɔn wɔnwɔ pepe yira ye ma mɛ.
42024036	Wɔnna baro hɔn ye mane ti yɛ, Yezu ɔɔn naa taa ye woro hɔn ɔn da ye ma: «Siara tɛ ka ma.»
42024037	Kuun na yire yi n'e foga, ye n'a giati da yɔɔ ye ɔɔn za.
42024038	Yezu ɔɔn da ye ma: «Wɔnnɔ na ka ka kakiri yanganmu? Wɔnnɔ na ka sigi?
42024039	Ka ne sra kɔ ne kaɛn sege ɔn tɔɔ d'a mɛ yɛrɛ. Ka le ne ma ɔn ne sege. Ka tɔɔ da komavere kɔ wɔe ti yɔɔ ta ga wɔkara ka yɔnnɔ ti ye na ne ta wiin nɛ.»
42024040	A wɔn yira ye ma, ɔn ye sra kɔ ye kaɛn dɔrɔ ye ma.
42024041	Hali kɔ wɔn, ye mane bɔɔ wɔɔ, wɔkara nihɔndiaro tɛ bare sɔɔn na a tɛ wiin nɛ nka hali kɔ wɔn, ye mane kaba yɛ. A ɔɔn da ye ma: «Zɔnfa ti ka ta bɛɛ ra?»
42024042	Ye ɔɔn wɛnnɛzɛ na sɔkulu boo pere a ma.
42024043	A ɔɔn n'a tɔɔ n'a nɔma ye yɔnnɔ na.
42024044	Wɔn timi a ɔɔn da ye ma: «Ne na tisangan ma kɔ ka nɛmɛ, ma mane wiinye bɛreda yira ka ma, bɔ lɔgɔ. Ma mane da ka ma da wiinye da ɔɔn sɛbɛ n'a da na Moyizi ta Tɛn na sɛbɛ hɔn kɔ daberebɛre ta sɛbɛ hɔn ɔnkɔ Wuroyirebɛturo na sɛbɛ hɔn, da fɔn wɔnwɔ pepe do paga.»
42024045	Wɔnna sangan ma a ye kakiri kɔba wiin fa to ye Wuro domada na sɛbɛ hɔn da kɔrɔ tɔɔ.
42024046	A mane da ye ma: «Ye sɛbɛ ɔn da, ye Krista na yannɛ ɔn winni sa sara yɔ yin saaro kɔɔ ma.
42024047	Ye na zugokatra kɔ kakiɛ na yafa na da yira sii pepe ma a togo na n'a bii Zeruzalɛmukuru hɔn dɛn.
42024048	Ki yɛrɛ ɔɔn wɔn na siɛrɛkma.
42024049	Ne Tɔn wiin fa na do sɔɔ, ma na wɔn fanɛ ka ma. Ka wɔɔ kuru kɔrɔ hɔn fɔn yaa kayan sebe ta tuma wuro hɔn ɔn zii ka ma.»
42024050	Wɔn timi a ɔɔn yaa kɔ lɔgɔ fɔn Betanikuru brɛ piri ma ɔn ye sra duro ɔn duba ta ye ma.
42024051	Bo a mane ti duba ta hɔn ye ma yɛ, ɔn dɛ́gɛ ye na ɔn ba wuro hɔn.
42024052	Yewɔ mane zii yoloko n'a yirebɛ. Wɔn timi ye ɔɔn tuma bere yaa Zeruzalɛmu nihɔndiaro hɔn.
42024053	Ye mane yaa Wuro ta kɔɔn hɔn sangan pepe ma ne Wuro yirebɛ.
43001001	Gwere da ye gwere, Bere ɔɔn mane tiye. Wɔnna Bere we mane ti Wuro brɛ. Wɔnna Bere we mane Wuro.
43001002	Wɔnna Bere we mane ti Wuro brɛ gwere da ye gwere wiin sangan ma.
43001003	Awe baraka hɔn frɛ pepe tɛ. Fa sii ha tɛ a ma tɛ awe baraka hɔn ga.
43001004	Ni mane ti awe Bere we hɔn. Wɔnna ni we mane sansu ta kini.
43001005	Kini naa wɔlɔ tunio hɔn, tunio m'a dɛ́gɛ tɔɔ ga.
43001006	Sɔɔn boo mane sa ne Wuro ta fanɛta, ye n'a togo wiri Zan.
43001007	A mane naa siɛrɛbe na wiin fa to a tɛ kini na siɛrɛ ta wiin fa to awe baraka hɔn sma pepe yɔnmabe gun.
43001008	Awe ha mane kini we ga. Nka a mane kini na siɛrɛ dama.
43001009	Bere ɔɔn mane kini yɛrɛworo. A naa diniyan hɔn, ɔn kini sabɛ sma pepe ma.
43001010	A mane ti diniyan hɔn, awe baraka hɔn diniyan tɛ nka diniyan ma a dɛ́gɛ tɔɔ ga.
43001011	A naa y'a kma brɛ, a ta kma m'a foga ga.
43001012	Nka wiinye kma pepe ɔɔn n'a foga ɔn yɔɔn a ma, a sebe pere ye ma ye sbɛ tɛ Wuro nɔmanɛ na.
43001013	Ye vɔrɔ sɔɔn ta sebe hɔn ga, ye vɔrɔ sɔɔn dungo hɔn ga nka Wuro dungo hɔn ye vɔrɔ.
43001014	Bere ta tɛ ɔɔn bere tɛ sɔɔn, ɔn naa tangan ke woro hɔn. Ke n'a ta yirebe za, wiin yirebe Tɔn ɔɔn pere y'a nɛmɛtala ma, wiin paga kiɛn kɔ tian na.
43001015	Zan siɛrɛbe ta a ye na ɔn da: «Ma wiin te da yira, d'a na naa ne timi, d'a ne na fan yi bare a mane pia ne ti ne zin, a bo.»
43001016	Ke pepe ke nii gun a ta woramadiabe na tɔnɔ na. A ɔɔn siara ta ke ma yaan.
43001017	Tɛn pere ke ma Moyizi baraka hɔn, woramadiabe kɔ tian pere ke ma Yezu Krista ɔɔn baraka hɔn.
43001018	Sɔɔn sii Wuro za n'a za ga. Nɛmɛtala sɔnnala dama legelege wiin ɔɔn Wuro ne ti kɔ ye Tɔn, wɔn n'a nɔma yira ke ma.
43001019	Zeruzalɛmukuru hɔn Ziwifu mane salakawɛre kɔ Levi bɔɔ fanɛ Zan brɛ, ye ye yaa n'a toga, y'awe kɔ te?
43001020	A mane siɛrɛbe ta ɔn tian yira ɔn da: «Mɛ Wuro ta Dɛ́gɛwɛta ga.»
43001021	Wɔn tɛ ye ɔɔn n'a toga ɔn da: «Bi kɔ te? Eli ra?» Zan ɔɔn da, ye ye wɔn ga. Ye ɔɔn d'a ma: «Be Wuro ta daberebɛta we ra?» A ɔɔn da awo.
43001022	Wɔn tɛ ye ɔɔn d'a ma: «Bi kɔ te ɔɔn? Yira wa, wiin fa to ke yaa fa yira ke na fanɛsma ma. Be wiin te, wɔn yira ke ma.»
43001023	Zan ɔɔn da ye ma: «Wiin te kɔɔn ɔɔn sa kibɛkolo hɔn ne kwa, ye ka Matigi ta sogo tɛtɛrɛ, wɔkara Wuro ta daberebɛta Izayi n'e yira wiin nɛ, mɛ wɔnna te.»
43001024	Kamasɔrɔ ye mane wiinye kma wɔ fanɛ, ye mane Fariziyɛn.
43001025	Ye mane bere n'a toga yɛ mɛ ne kwa: «Be ɔɔn mane Wuro ta Dɛ́gɛwɛta ga, mane Eli mɛ ga, mane Wuro ta daberebɛta we ga, wɔnnɔ na be sma batize?»
43001026	Zan ɔɔn da ye ma: «Mɛ ka batize zu hɔn, nka boo ti ka yɔɔ, ka ha wiin tɔɔ ga.
43001027	A naa mɛ timi. Mɛ yɛrɛ dɛgɛ a ta kanɛgɛ na pɛrɛnɔ ta firi hɔn.»
43001028	Wɔnna da wɔ pepe mane tɛ Betanikuru hɔn, Zurudɛnkukwiri ma, Zan mane sma batize wiin wɛɛn.
43001029	Bo ye na winnisin Zan ɔɔn Yezu za a ne naa a brɛ, a ɔɔn da: «Ka bo Wuro ta Gwanɔ wiin ɔɔn diniyan ta kakiɛ wa.
43001030	Awe da ma mane ɔɔn yira, da boo sɔɔn na naa mɛ timi, d'a fan yi mɛ ma bare a pia mane tiye mɛ zin.
43001031	Mɛ yɛrɛ ha man'a dɛ́gɛ tɔɔ ga, nka mɛ naa ne sma batize kɔ zu wiin fa to m'a ta da nɔma yira Isirayɛlesi ma.»
43001032	Zan y'a siɛrɛbe ta ɔn da: «Ma Wuro ta Ni za a ɔɔn tuma wuro hɔn ɔn zii wɔkara zɛnɛyalo ɔn tangan a ma.
43001033	Mɛ ha man'a dɛ́gɛ tɔɔ ga, nka wiin te ɔɔn ne fanɛ ɔn da ma sma batize kɔ zu, wɔnna te ɔɔn da ne ma, ye ma ɔɔn Ni za a ɔɔn zii wiin te ma ɔn tangan a ma, ye wɔnna te ɔɔn na sma batize kɔ Wuro ta Ni.
43001034	Mɛ kɔnɛ n'a za ɔn n'e yira n'e dɔrɔ mɛ d'awe ɔɔn Wuro Nɔ.»
43001035	Wɔnna winnisin, Zan kɔ y'a kalanɔmanɛ sma pla mane kwɛ ne ti wɔnna bii tala we hɔn yɛ,
43001036	Zan ɔɔn Yezu na fɔnɔ yi za ɔn n'a sege fɔrɔna ɔn da: «Bo Wuro ta Gwanɔ.»
43001037	A ta kalanɔmanɛ sma pla wɔ wɔn mɔɔ suu, ɔn dɔɔ Yezu ma.
43001038	Yezu naa da ye pan ne sege, ye ne dɔɔ, a ɔɔn da ye ma: «Wɔnnɔ ka ɔɔn kia?» Ye ɔɔn d'a ma: «Arabi, wee be brɛ ti?» Arabi, wɔn kɔrɔ kalata.
43001039	A ɔɔn da ye ma: «Ka naa yaa yeyɛ sege.» Ye ɔɔn yaa n'a brɛ za ɔn sinsere tini a brɛ. Ye mane tɛ lii ma sin ma.
43001040	Simɔn Piyɛre na plalo Andre mane wɔnna sma pla wɔ na sɔnnala wiinye ɔɔn mane Zan ta bɛreda mɔɔ ɔn dɔɔ Yezu ma.
43001041	A mane pia yaa ye na plalo Simɔn brɛ dɛn ɔn d'a ma: «Mɛ Wuro ta Dɛ́gɛwɛta za.» Wɔn kɔrɔ Krista.
43001042	A ɔɔn n'a foga yaa kɔ lege Yezu brɛ. Yezu naa n'a sege fɔrɔna ɔn da: «Be Zan nɔ Simɔn. Ye na ne be wiri Sefase.» Wɔn kɔrɔ Piyɛre, wɔn kɔrɔ tɔndibi.
43001043	Wɔnna winnisin Yezu mane kia yaa Galile na wola hɔn. A ɔɔn Filipu za ɔn d'a ma: «Dɔɔ ne ma.»
43001044	Kamasɔrɔ Filipu mane Bɛtesayidasɔn, Andre kɔ Piyɛre ta kuru.
43001045	Filipu naa yaa Natanayɛle gun ɔn d'a ma: «Wiin te we ta da ɔɔn sɛbɛ Moyizi ta Tɛn na sɛbɛ hɔn, kɔ Wuro ta daberebɛre ta sɛbɛ hɔn, mɛ a za. A Nazarɛtisɔn Zozɛfu nɔ Yezu.»
43001046	Natanayɛle ɔɔn d'a ma: «Fafɔrɔ sbɛ ne sa Nazarɛtikuru hɔn ra?» Filipu ɔɔn d'a ma: «Naa yaa n'a sege.»
43001047	Yezu naa Natanayɛle za, a ne naa ye brɛ, a n'a da yira ɔn da: «Bo Isirayɛlesɔn yɛrɛyɛrɛ, dɔndo sii ti wiin ta da hɔn ga.»
43001048	Natanayɛle ɔɔn d'a ma: «Wee piri ma bi mɛ tɔɔ?» Yezu ɔɔn d'a ma: «Sanɛ Filipu da ye be wiri kafɔnɔ wee, mɛ mane pia be za.»
43001049	Natanayɛle ɔɔn d'a ma: «Kalata, be Wuro Nɔ. Be Isirayɛle ta fanganma.»
43001050	Yezu ɔɔn d'a ma: «Mia tɛ ɔɔn da be ma, da ma mane be za kafɔnɔ wee, wɔn tɛ be ɔɔn yɔɔn ne ma. Be na da na yire ye za yɛ ɔn yalo bɔ ma.»
43001051	Wɔn timi a ɔɔn da: «Tian na, ma ye yira ka ma da ka na wurokɔn do na kibɛ yi za, Wuro ta mɛlɛkɛ ne ba ne zii Sɔɔn Nɔ na wuro hɔn.»
43002001	Bo ye na yin saaro ma, damarasɔn boo mane tɛ Kanakuru hɔn Galilegiamana hɔn. Yezu sie mane yaa yeyɛ.
43002002	Ye mane Yezu kɔ y'a kalanɔmanɛ wiri wɔnna damarasɔndo we hɔn mɛ.
43002003	Duvɛn ta tɛ ɔɔn mane wɛ, Yezu sie ɔɔn d'a ma: «Duvɛn ti ye ta titiri ga.»
43002004	Yezu ɔɔn d'a ma: «Naa, wɔnnɔ be kia ma ɔɔn ta? N'a wagati wiri dɛn ga.»
43002005	A sie ɔɔn yaa da baratɛre wɔ ma: «A ɔɔn wiin fa pepe yira ka ma, ka wɔn ta.»
43002006	Bagasia konala bɔɔ mane tiye, ne dɔge na ye, Ziwifu ta yɛrɛkìnibɛ ye. Ye na tala tala pepe yɔnnɔ mane litiri zɔlo nɛmɛ na zio wa.
43002007	Yezu ɔɔn da baratɛre wɔ ma, ye ye wɔnna sia wɔ paga zio na. Ye n'e paga fɔn ye danɔma ma.
43002008	Yezu ɔɔn da ye ma: «Ka vun ye na basiɛ ɔn yaa zɔnfrɛyinnahɔnwɛta ka.» Ye ɔɔn vun yaa wɔn ka.
43002009	Wiinye zio ɔɔn bere duvɛn na, zɔnfrɛyinnahɔnwɛta wɔn nɛnɛ, ɔn m'a sado tɔɔ ga. Nka baratɛre wɔ, wiinye ɔɔn mane zio wɔ vun, wɔnwɔ man'e yɔnnɔ tɔɔ. Wɔn tɛ zɔnfrɛyinnahɔnwɛta we ɔɔn da damorote ma:
43002010	«Sma pepe tɛ duvɛn na dia yi pere sma ma dɛn. Ye ɔɔn mɛnɛyingin wiin sangan ma, ye ɔɔn sbɛ naa kɔ wiin ɔɔn dia siɛ ga. Nka bi dia yi tigɛ wɔn to fɔn basiɛ.»
43002011	Wɔn ɔɔn mane tɛ Yezu ta kabakoda na gwere ye a wiinye ta Kanakuru hɔn Galilegiamana hɔn. A mane wɔn ta ɔn y'a yirebe dɔrɔ, a ta kalanɔmanɛ ɔɔn yɔɔn a ma.
43002012	Wɔn timi a ɔɔn yaa Kapɛrenawɔmu kɔ ye sie kɔ ye na plala kɔ y'a kalanɔmanɛ nka ye mane yin damanɛ ɔɔn dama ta yeyɛ yee.
43002013	Ziwifu ta Yɛrɛgun na fɛti mane vetra, Yezu ɔɔn yaa Zeruzalɛmu.
43002014	A yaa kɔ Wuro ta kɔɔn hɔn, ɔn frɛzabiresma za wiinye ɔɔn mane yangannɛ zabire kɔ gware kɔ zɛnɛyala. A mane gwanakatrasma za mɛ, ye ne tangan y'a tabale wɔɔn hɔn.
43002015	A ɔɔn pɛrɛnɔ ta gwelekamɛ na n'e pepe laga n'e sabɛ yeyɛ kɔ ye ta gware kɔ ye ta yangannɛ. A mane gwanakatrasma wɔ ta gwana vunu n'e ta tabale yɛn n'e dra.
43002016	A mane da zɛnɛyalazabiresma ma: «Ka bɔ frɛ bɛ bii n'e wa bɛɛ. Ka ka ne Tɔn ta kɔɔn ta frɛzabiredo na ga.»
43002017	A ta kalanɔmanɛ kakiri ɔɔn tugo kɔ Wuro domada na sɛbɛ hɔn da, ye kɛrɛ n'a Wuro, bia kɔɔn na da ne worama too kabebɛ.
43002018	Nka Ziwifu n'a toga ɔn da: «Wee kabakoda be na ɔɔn ta n'e dɔrɔ mɛ́ ma da bɔ da bɛ na tɛsie ti be ma?»
43002019	Yezu ɔɔn da ye ma: «Ka bo kɔɔn be webe, ma na bere n'a tɔgɔ yin saa yɔ.»
43002020	Wɔn tɛ Ziwifu ɔɔn d'a ma: «Ye dɔgɔ kiepla ne nɔma konala ta wiin kɔɔn be tɔgedo hɔn, wɔn bi na ɔn bere n'a tɔgɔ yin saa yɔ ra?»
43002021	Nka Yezu mane wiin kɔɔn ta da yira ye ma, wɔn man'a kɔn.
43002022	A naa winni saa sara yɔ wiin sangan ma, wɔnna sangan ma a ta kalanɔmanɛ n'e yɔnnɔ tɔɔ ɔn da wɔn ɔɔn man'e kɔrɔ. Ye ɔɔn yɔɔn Wuro domada na sɛbɛ ma kɔ Yezu mane wiin fa yira ye ma.
43002023	Yezu mane ti Zeruzalɛmu Yɛrɛgun na fɛti na, sma na yaan ye ɔɔn n'a ta kabakotɛda za ɔn yɔɔn a ma.
43002024	Nka Yezu mane yɔɔn ye ma ga bare a man'e pepe tɔɔ.
43002025	A mako ha mane sa sɔɔn ta yirada hɔn ye ma sansukanpla ta da na ga. A mane sma kɔrɔ hɔn da tɔɔ.
43003001	Sɔɔn boo mane tiye ne Fariziyɛn na boo, ye n'a togo wiri Nikodɛmu. A mane Ziwifu ta zɛngɛnkma na boo.
43003002	Boo kɔɔ ma wuru hɔn, a naa Yezu gun ɔn d'a ma: «Kalata, mɛ́ tɔɔ da Wuro ɔɔn be fanɛ be naa tɛ mɛ́ na te na. Bare ga, be wiinye kabakoda bɛ ta, sɔɔn sii ha sbɛ ne wɔnwɔ ta, a ma tɛ Wuro n'a na te diɛma ga.»
43003003	Yezu ɔɔn d'a ma: «Tian na, ma ye yira be ma da wiin te ma ye bere vɔrɔ kanyinna pla na ga, wɔn ha sbɛ ne kɔ Wuro ta kolo hɔn ga.»
43003004	Nikodɛmu ɔɔn d'a ma: «Sɔɔn na kiɛgɛ wɛ yi, nɛ a sbɛ ne bere ne vɔrɔ yɛ? A sbɛ ne bere ne kɔ ye sie tulu hɔn, ɔn sbɛ bere vɔrɔ ra?»
43003005	Yezu ɔɔn d'a ma: «Tian na, ma ye yira be ma da sɔɔn ma vɔrɔ zio kɔ Wuro ta Ni baraka hɔn ga, a ha sbɛ ne kɔ Wuro ta kolo hɔn ga.
43003006	Komavere wɔn komavere vɔrɔ. Wuro ta Ni wɔn ni vɔrɔ.
43003007	Ma ye yira be ma da ka pepe daga vɔrɔ kanyinna plalo na. Be daga kaba wɔn na ga.
43003008	Wiin wɛɛn ɔɔn dia pangan ma, wɛɛn ye wirɛ ne yaa. Be ye digekɔn mɔɔ, nka be ye tumado tɔɔ ga, man'e yado tɔɔ mɛ ga. Wiinye kma pepe ɔɔn vɔrɔ Wuro ta Ni baraka hɔn, yee wɔnwɔ ta da ti.»
43003009	Nikodɛmu n'a toga ɔn da: «Nɛ wɔn sbɛ ne tɛ?»
43003010	Yezu ɔɔn d'a ma: «Bi Isirayɛlekma ta zɛngɛnte na yire yi be, be wɔnna da wɔ tɔɔ ga ra?
43003011	Tian na, ma ye yira be ma da mɛ́ wiinye da tɔɔ, wɔnwɔ mɛ́ ɔɔn yira. Mɛ́ wiinye frɛ za, wɔnwɔ mɛ́ ɔɔn siɛrɛ. Nka ka na dian mià siɛrɛbe na ga.
43003012	Ma ɔɔn lagakɔn ma da yira ka ma, ka ɔɔn ma wɔnwɔ tɔɔ tian ga, ma ɔɔn naa wurokɔn hɔn da yira ka ma wiin sangan ma, nɛ ka na tɛ ɔɔn wɔnwɔ tɔɔ tian?
43003013	Bare sɔɔn sii ba zɛ wuro hɔn ga, fɔn wiin te ɔɔn tuma wuro hɔn ɔn zii. Wɔn Sɔɔn Nɔ.
43003014	Moyizi mane san pɛrɛ sɔnɔ ma n'a duro kibɛkolo hɔn wiin nɛ, yee Sɔɔn Nɔ na duro wuro hɔn mɛ
43003015	wiin fa to wiin te pepe ɔɔn yɔɔn a ma, wɔnna te sbɛ wɛbareyani gun.
43003016	Wuro diniyan hɔn kma da diabɛ ye ma fɔrɔna. Wɔn ye na a ye nɔ y'a nɛmɛtala pere wiin fa to wiin te pepe ɔɔn yɔɔn a ma, wɔn ka siri ga nka a na te wɛbareyani gun.
43003017	Bare Wuro ye Nɔ fanɛ diniyan hɔn wiin fa to a naa sma kiti ga, nka a a fanɛ wiin fa to awe baraka hɔn sma sbɛ kisi.
43003018	Wiin te ɔɔn yɔɔn a ma, wɔnna te na kiti ga. Wiin te ɔɔn ma yɔɔn a ma ga, wɔnna te kiti wɛ. Bare a na te yɔɔn Wuro ta nɛmɛtala ma ga.
43003019	Bo kiti we, kini naa diniyan hɔn nka tunio da mane dia yi sma ma ɔn yalo kini ma bare ye dayagatɛsma.
43003020	Tian na, wiin te ɔɔn dayagatɛ, kini da dia wɔnna te ma ga. A dian ne sa kini na ga, ka tɛ a ta tɛda naa zɛ ga.
43003021	Wiin te ɔɔn siɛbɛda ta, wɔnna te sa kini na wiin fa to a ta tɛda ne zɛ, wiinye tɛda ɔɔn Wuro dungo.»
43003022	Wɔn timi Yezu kɔ y'a kalanɔmanɛ ɔɔn yaa Zudegiamana hɔn. A mane yindamanɛ ta yeyɛ, yewɔ ne sma batize.
43003023	Zan mane ti Ayinɔ, Salimu kiege ma, zuyan wiin wɛɛn, sma ne naa a brɛ, a n'e batize.
43003024	Tian na, wɔn da ye tɛ, Zan mane kɔ kaso hɔn dɛn ga.
43003025	Bo yɛrɛkìnibɛ na da na dakwiɛro mane naa tuma Ziwifu boo yɔɔ kɔ Zan ta kalanɔmanɛ na boo.
43003026	Ye ɔɔn naa Zan gun ɔn d'a ma: «Kalata, wiin sɔɔn we ɔɔn mane ti kɔ be nɛmɛ Zurudɛnku do ma, be taa wiin sɔɔn we ta da na siɛrɛbe na, bele ti ne sma batize mɛ, sma pepe ne yaa awe ɔɔn brɛ.»
43003027	Zan ɔɔn da ye ma: «Wiin fa ɔɔn tuma wuro hɔn ɔn pere sɔɔn ma, wɔn nii wɛ, sɔɔn sbɛ ne foyi gun ye sana ga.
43003028	Ki yɛrɛ mɛ siɛrɛ ɔn tɔɔ da ma da mɛ Wuro ta Dɛ́gɛwɛta ga, nka da wiin te ɔɔn fanɛ a zin, ma wɔn.
43003029	Damoro ti wiin ta, wɔn ɔɔn damorobangan. Bangan maa wɔn tɛ ne taa a kiege ma ne mɔɔ, danbangan bɛrekɔn n'a nihɔndia fɔrɔna. Wɔn ɔɔn mɛ ye ne nihɔndia fɔrɔna.
43003030	Awe togo daga yire ɔn yalo mɛ yi ma.
43003031	Wiin te ɔɔn tuma wuro hɔn, wɔnna te ti frɛ pepe wɔɔn na. Wiin te ɔɔn ti lagakɔn ma, wɔnna te lagakɔn ma fa, a lagakɔn ma da ɔɔn yira. Wiin te ɔɔn tuma wurokɔn hɔn,
43003032	a wiinye frɛ za kɔ a wiinye da mɔɔ, wɔnwɔ a ɔɔn yira. Sɔɔn sii mane dian a ta yirada na ga.
43003033	Wiin te ɔɔn dian a ta yirada na, wɔnna te n'a dɔrɔ da Wuro tian yira.
43003034	Wuro wiin te fanɛ, wɔnna te Wuro ta bɛreda yira bare Wuro wɔnna te paga y'a Ni na.
43003035	Tɔn Wuro ye Nɔ da diabɛ ye ma ɔn frɛ pepe k'a sra hɔn.
43003036	Wiin te ɔɔn yɔɔn wɔnna Nɔ we ma, wɔnna te na wɛbareyani gun. Wiin te ɔɔn ma dian yɔɔn wɔnna Nɔ we ma ga, wɔnna te na wɛbareyani gun ga. Wuro woro na ba yi ɔɔn na bɛrɛ wɔnna te ma.»
43004001	Yezu naa mɔɔ ye da Fariziyɛn mɔɔ ye da y'a kalanɔmanɛ yanyi Zan ye ma, sma na yaan ye ne naa ne batize a ta ɔn yalo Zan ye ma mɛ.
43004002	Tian na, a ha Yezu yɛrɛ ɔɔn mane sma batize ga nka a ta kalanɔmanɛ.
43004003	A ɔɔn tuma Zudegiamana hɔn ɔn bere yaa Galilegiamana hɔn.
43004004	Nka a mane daga dɔɔ Samarigiamana hɔn ɔn sbɛ yaa.
43004005	Bo wɔn ɔɔn tɛ a ɔɔn mane yaa dɔɔ kuru boo hɔn ye wiin wiri Sikare. Wɔnna kuru we ti Zozɛfu ta lɔ kiege ma, a tɔn Zakɔbe wiin lɔ pere a ma.
43004006	Wɛɛn Zakɔbe ta duru yɛrɛ ti. Yezu mane bana yuru ta, ɔn zii tangan duru we do ma. Ye mane tɛ sin hɔn wola hɔn.
43004007	Samariya boo mane naa zɔ na, Yezu ɔɔn d'a ma: «Ne ka ma mɛnɛ.»
43004008	Wɔn da ye tɛ a ta kalanɔmanɛ mane yaa zɔnfrɛkiado hɔn kuru kɔrɔ hɔn.
43004009	Nka ya we ɔɔn d'a ma: «Nɛ na bi Ziwifu tɛ ɔn ne zio mɛ mɛ Samariya ta?» Bare Ziwifu kɔ Samarikma ha kwɛ foyi ma ga.
43004010	Yezu ɔɔn d'a ma: «Be mane Wuro ta perefa yɔnnɔ tɔɔ ɔnkɔ wiin te ɔɔn da be ma, ye be ye ka zio na, bi ɔɔn mane na mɛ a ta, a m'a ni na zio pere be ma.»
43004011	Ya we ɔɔn d'a ma: «Mɛ na te, fa na ma ne ti be sra hɔn ga han. Duru we ne dɛrɛ mɛ. Wee wɔnna ni na zu we ti bi ta?
43004012	Mɛ́ bɛma Zakɔbe wiin ɔɔn bo duru be pra, ɔn mɛnɛ a na kɔ ye nɔmanɛ kɔ y'a worofrɛ wɔn hɔn, bi fan yi wɔn ma wa?»
43004013	Yezu ɔɔn d'a ma: «Wiin te pepe ɔɔn mɛnɛ bo zu be na, mulu na wɔnna te foga yɛ.
43004014	Nka mɛ na wiinye zio pere, wiin te pepe ɔɔn mɛnɛ wɔnwɔ na, mulu na wɔnna te foga titiri ga. Mɛ na wiinye zio pere a ma, wɔn na tɛ wɔkara pɛnzu a kɔrɔ hɔn ne woro ne sa ne wɛbareyani pere.»
43004015	Ya we ɔɔn d'a ma: «Mɛ na te, wɔnna zu we na boo pere ne ma wiin fa to mulu ka naa ne foga titiri ga, ma ka ne naa ne zɔ bɛɛ titiri ga.»
43004016	Yezu ɔɔn d'a ma: «Yaa be bangan wiri a naa.»
43004017	Ya we ɔɔn da: «Bangan ti ne ta ga.»
43004018	Yezu ɔɔn d'a ma: «Be tian yira ɔn da bangan ti be ta ga. Bare be yɔn fɔnɔ wɛ sini sma koo ta. Be ti wiin ta basiɛ, wɔn be bangan ga. Wɛɛn be tian yira.»
43004019	Ya we ɔɔn d'a ma: «Mɛ na te, m'a za da be Wuro ta daberebɛta.
43004020	Mɛ́ tamɛ mane Wuro yirebɛ bo tolo be ma bɛɛ. Nka ki n'a dɔrɔ da sma daga ne yaa Zeruzalɛmu Wuro yirebɛ na.»
43004021	Yezu ɔɔn d'a ma: «Yɔɔn ne ma, ya. Boo kɔɔ na wiri yi, ka na ne yaa bo tolo be ma wɛlɛ Zeruzalɛmukuru hɔn Tɔn Wuro yirebɛ na ga.
43004022	Ka wiin fa tɔɔ ga, wɔn ka ɔɔn yirebɛ. Mɛ́ wiin fa tɔɔ, wɔn mɛ ɔɔn yirebɛ bare kisi sa Ziwifu ɔɔn ta.
43004023	Nka boo kɔɔ naa, a yɛrɛ wiri wɛ, wɔnna sangan ma Wuro na yirebɛsma na fɔrɔ ye na ne Tɔn yirebɛ kakiri ɔnkɔ tian baraka hɔn. Wɔnna sma sii wɔ Tɔn ɔɔn kia.
43004024	Wuro ni na fa. Wɔn ye na wiinye kma ɔɔn n'a yirebɛ, wɔnwɔ daga n'a yirebɛ a ta Ni baraka hɔn tian na.»
43004025	Ya we ɔɔn d'a ma: «Ma tɔɔ da Wuro ta Dɛ́gɛwɛta na naa, ye wiin wiri Krista. Wɔn ɔɔn na naa wiin sangan ma, a na da pepe yira ke ma.»
43004026	Yezu ɔɔn d'a ma: «Mɛ wiin te be ɔɔn bɛre be ta, a mɛ.»
43004027	Wɔn hɔn ye mane ti, a ta kalanɔmanɛ ɔɔn naa wiri. Ye ta tɛ ɔɔn Yezu za a ne bɛre kɔ ya, wɔn n'e ta ye ɔɔn kaba fɔrɔna. Nka hali kɔ wɔn, ye na sɔɔn dian ya we toga ga, ye wɔnnɔ a ɔɔn kia, ma dian Yezu toga mɛ ga, ye wɔnnɔ ta na ya we naa?
43004028	Wɔn tɛ ya we ɔɔn y'a zɔlo tigɛ ɔn tɔngɔn yaa kuru kɔrɔ hɔn, ɔn yaa n'e yira sma ma ne kwa:
43004029	«Ka naa sɔɔn boo sege ne ma rɛ. A n'a tɛda pepe yira ne ma. Kɔnɛ a mane Wuro ta Dɛ́gɛwɛta ga rɛ?»
43004030	Sma ɔɔn sa kuru hɔn ɔn yaa yeyɛ.
43004031	Wɔn da ye tɛ, a ta kalanɔmanɛ n'a mɛ ne kwa a ma, ye mɛ na te, y'a zɔn dɛn.
43004032	Nka a ɔɔn da ye ma: «Mɛ daga wiin fa zɔn, ki wɔn tɔɔ ga.»
43004033	A ta kalanɔmanɛ ɔɔn da ye nɛmɛ ma: «Boo sɔɔn na tɛ boo zɔnfa pere a ma kiɔ.»
43004034	Yezu ɔɔn da ye ma: «Mia zɔnfa wɔn ne na fanɛta dungo ta tɛ ɔnkɔ a ta bara ta tɛ.
43004035	Ki yɛrɛ tɛ mane kwa, ye bɛɛ yɔɔ ne yɛgɛ naa, ye tugofrɛkiɛnsangan na wiri ga ra? Nka mɛ n'a yira n'a dɔrɔ ka ma da ka ka yinna duro ɔn sege rɛ, sɔnfrɛ pepe pra wɛ ɔn wiri kiɛn yi.
43004036	Tugofrɛkiɛnta y'a sara gun ne kia ne tigɛ wɛbareyani ye na. Ye tɛ yee, wiin te ɔɔn tugo kɔ wiin te ɔɔn kiɛn, ye ne kwɛ ne nihɔndia.
43004037	Bare ye tɛ yee wiin dakalo we ɔɔn da, ye boo tugo boo ne kiɛn, wɔn tɛ tian.
43004038	Ka yannɛ wiinye frɛ wɔ tɛtɛrɛdo hɔn ga, ma ka fanɛ ye kiɛndo hɔn. Bɔɔ mane yannɛ fɔrɔna ki ɔɔn wɔnna yannɛ wɔ na tɔnɔ gun.»
43004039	Wiin ya we ɔɔn mane yira ne kwa, y'a y'a tɛda pepe yira ye ma, wɔn mane tɛ Samarikma na yaan ye ɔɔn yɔɔn Yezu ma.
43004040	Ɔnkɔ mɛ, Samarikma naa wiri Yezu brɛ wiin sangan ma, n'a mɛ y'a wɔɔ ye brɛ. Yezu ɔɔn yin pla ta ye brɛ.
43004041	Wiinye kma ɔɔn mane yɔɔn a ma a yɛrɛ domada baraka hɔn, wɔnwɔ mane yanyi gwere ye wɔ ma.
43004042	Ye mane kwa ya we ma: «A ha bia bɛreda dama ɔɔn tɛ mɛ ɔɔn yɔɔn a ma ga, mɛ yɛrɛ n'a domada mɔɔ ɔn tɔɔ da tian na awe ɔɔn diniyan na kisita.»
43004043	Yin pla wɔn timi, Yezu ɔɔn tuma yeyɛ ɔn bere yaa Galilegiamana hɔn.
43004044	Awe yɛrɛ man'a yira n'a dɔrɔ ɔn da, ye Wuro ta daberebɛta ha dɛgɛbe gun bii tala boo hɔn, a ma tɛ a yɛrɛ ta kuru hɔn ga.
43004045	Nka a naa wiri Galile wiin sangan ma, Galilekma n'a foga kwa a ma bare yewɔ mane yaa Yɛrɛgun na fɛti na Zeruzalɛmu mɛ. Yezu wiin fa ta yeyɛ, ye mane wɔn pepe za.
43004046	Yezu naa ye bere yaa Kanakuru hɔn Galilegiamana hɔn, a mane zio bere duvɛn na wiin wɛɛn. Fanganma ta dayinnahɔnwɛre na boo mane tiye wiin nɔ ɔɔn mane ti Kapɛrenawɔmukuru hɔn ne pare.
43004047	A naa mɔɔ ye da, ye Yezu tuma Zudegiamana hɔn, ne naa Galile, a ɔɔn yaa n'a tɛn n'a mɛ y'a yaa ye nɔ kɛnɛ wiin ɔɔn pare ne tɛ siri na.
43004048	Yezu ɔɔn d'a ma: «Safɛ ka ɔɔn ma kabakoda kɔ tagamase za ga, yɔnmabe kɔ ka hɔn ga kɛ?»
43004049	Dayinnahɔnwɛta we ɔɔn d'a ma: «Mɛ na te, sale yaa, ka tɛ ne nɔ naa siri ga.»
43004050	Yezu ɔɔn d'a ma: «Yaa, be nɔ kɛnɛ.» Yezu wiin fa yira a ma, a mane yɔɔn wɔn ma ɔn sogo bii ne yaa.
43004051	A mane ti sogo ma, a ta baratɛre ɔɔn naa n'a tɛn ɔn d'a ma, y'a nɔ kɛnɛ.
43004052	A n'e toga, ye wee wagati ma a kɛnɛ? Ye ɔɔn d'a ma: «Dugu sin hɔn wola hɔn a kɔn kuna.»
43004053	Nimisalo we tɔn n'e na kayan ta ɔn tɔɔ da wɔnna wagati we yɛrɛ ma Yezu mane da ye ma, ye ye nɔ kɛnɛ. N'a bii wɔnna do hɔn, awe kɔ y'a kɔnkma pepe ɔɔn yɔɔn Yezu ma.
43004054	Yezu tuma wɛ timi ma Zudegiamana hɔn, ɔn naa Galile, bɔ ɔɔn mane tɛ a ta kabakoda na plala a wiinye ta yeyɛ.
43005001	Wɔn fɔnɔ wɛ timi ma, Ziwifu ta fɛti boo mane ti ne tɛ. Yezu ɔɔn yaa Zeruzalɛmu.
43005002	Ziowuru boo mane ti Gware ta kɔdo brɛ Zeruzalɛmukuru hɔn, ye n'a wiri Bɛtezata. Paa nɔma koo ɔɔn mane ti a na.
43005003	Komatogaparere na yaan ye mane siansian wɔnna pae wɔ wee. Bo fue, bo kilenale, bo ma murukue. [Ye mane sian ne yɛ́re zu we ta yingini na.
43005004	Bare bo sangan ma Wuro ta mɛlɛkɛ boo mane tɛ ne zii zu we hɔn, a ne yingini. Zu we ɔɔn yingini, wiin te ɔɔn pia zii a hɔn, wɔnna te ta komatogo wɛ hali a ma wiin komatogo sii pepe.]
43005005	Sɔɔn boo mane tiye, wɔn mane dɔgɔ kiofun ne nɔma korosɔɔn gun komatogo hɔn.
43005006	Yezu naa n'a za, a ne sian, ɔn n'e yɔnnɔ tɔɔ wiin sangan ma, ɔn da y'a siɛ dɛrɛ fɔnɔ yeyɛ, wɔn tɛ a ɔɔn d'a ma: «Be kia kɛnɛ ra?»
43005007	Pareta we ɔɔn da: «Mɛ na te zu tɛ yingini wiin sangan ma, sɔɔn tiye wiin ɔɔn mɛ ka a hɔn ga. Ma ɔɔn da ma kɔ, boo pia ne ma.»
43005008	Yezu ɔɔn d'a ma: «Tuma bia sianfa bii ɔn yaa.»
43005009	Wɔnna nɔɔ tala hɔn sɔɔn we ɔɔn kɛnɛ, ɔn tuma y'a sianfa bii ne yaa. Kamasɔrɔ da wɔ tɛ wiin kɔɔ ma, wɔn mane Ziwifu ta Tangantun.
43005010	Ziwifu ɔɔn da sɔɔn we ma: «Sma Tangantun, be daga bia sianfa bii sma ga.»
43005011	Nka sɔɔn we ɔɔn da ye ma: «Wiin te ɔɔn mɛ kɛnɛ wɔn da, ye ma n'a sianfa bii ɔn yaa.»
43005012	Ye n'a toga ɔn da: «Kɔ te ɔɔn da, ye be bia sianfa bii ɔn yaa?»
43005013	Nka sɔɔn we ha man'e na kɛnɛbɛta tɔɔ ga. Yezu mane tuma yeyɛ ɔn yaa bare zamɛ mane yaan fɔrɔna.
43005014	Wɔn timi Yezu naa yaa sɔɔn we za Wuro ta kɔɔn hɔn ɔn d'a ma: «Bo be kɛnɛ basiɛ. Ka da be kakiɛ ta titiri ga. Ka tɛ boo fa na be gun yɛ mɛ ɔn yagayi gwere yi yɛrɛ ma ga.»
43005015	Sɔɔn we ɔɔn yaa yira Ziwifu ma, ye Yezu ɔɔn ye kɛnɛbɛ.
43005016	N'a bii wɔnna do hɔn, Ziwifu woro ɔɔn ba Yezu ta bare a mane wɔnna da wɔ ta Tangantun kɔɔ ma.
43005017	Nka Yezu mane da ye ma: «Hali ɔn naa n'a kwɛ basiɛ ma, mɛ Tɔn ti bara hɔn, mɛ yɛrɛ ne ti bara hɔn mɛ.»
43005018	N'a bii wɔnna do hɔn, Ziwifu man'a kia yɛɛ na sangan pepe ma bare a mane Tangantun yaga, ɔn bere mɛ ne Wuro wiri ye ye Tɔn. Ye tɛ yee, a man'e yɛrɛ ta tala kɔ Wuro.
43005019	Yezu naa bɛreda bii yɛ mɛ ɔn da ye ma: «Tian na, ma ye yira ka ma da Wuro Nɔ sbɛ ne foyi ta ye yɛrɛ ma ga. Tɔn wiinye da ta, wɔnwɔ Nɔ we ɔɔn za ɔn n'e nɛmɛ ta mɛ.
43005020	Tɔn ye Nɔ da diabɛ ye ma. A yɛrɛ wiinye da ta, a wɔnwɔ pepe dɔrɔ ye Nɔ ma. Wiinye tɛda ɔɔn yireyi wɔnwɔ ma, a na wɔnwɔ dɔrɔ a ma mɛ fɔn ka pepe kaba ye na.
43005021	Tɔn sara winni, ye ne bere ne ni gun wiin nɛ, yee mɛ, wiin te da ɔɔn dia Nɔ ma, a wɔnna te to ni na.
43005022	Tɔn sɔɔn sii kiti ga. A kiti pepe ka ye Nɔ sra hɔn.
43005023	A wɔn ta wiin fa to sma pepe Nɔ we yirebɛ wɔkara y'awe Tɔn yirebɛ wiin nɛ. Wiin te ɔɔn ma Nɔ yirebɛ ga, wɔnna te Tɔn yirebɛ mɛ ga wiin ɔɔn n'a fanɛ.
43005024	Tian na, ma ye yira ka ma da wiin te ɔɔn n'a bɛreda mɔɔ ɔn yɔɔn ne na fanɛta ma, wɔnna te na wɛbareyani gun. A na te na kiti ga, a na wɔɔ ni na.
43005025	Tian na, ma ye yira ka ma da boo kɔɔ na wiri yi, a yɛrɛ wiri wɛ, wiinye kma ɔɔn siri wɛ, wɔnwɔ na Wuro Nɔ kɔɔn mɔɔ. Wɔnna kɔɔn we na mɔsma na winni.
43005026	Bare sebe ti Tɔn ta sɔɔn ta winni na wiin nɛ, yee mɛ, Wuro sebe pere Nɔ ma sma ta winni na.
43005027	A kiti ta sɔɔ na sebe pere Nɔ ma bare a Sɔɔn Nɔ.
43005028	Ka ka kaba wɔn bɔ pepe na ga. Boo kɔɔ na wiri yi, wiinye kma pepe ɔɔn siri wɛ, ye na n'a kɔɔn mɔɔ.
43005029	Wiinye kma ɔɔn dafɔretɛre, wɔnwɔ na winni ɔn kɔ wɛbareyani hɔn. Dayagatɛre winni kiti ye na.
43005030	Mɛ ha sbɛ ne foyi ta ne yɛrɛ ma ga. Wuro wiin fa yira ne ma, wɔn ma ma sma kiti. N'a kiti bere ne tele mɛ bare ma ne yɛrɛ dungo kia ga nka ne na fanɛta dungo.
43005031	Mɛ m'a ne yɛrɛ siɛrɛ, sma mane na ne yɔɔn ne ma ga.
43005032	Sɔnza ɔɔn mɛ siɛrɛ, mɛ tɔɔ d'a wiin siɛrɛbe yira, wɔn ne tian mɛ.
43005033	Ka mane sma fanɛ Zan brɛ, a mane tian na siɛrɛbe ta.
43005034	Mɛ mako sa sɔɔn ta siɛrɛbe hɔn ga, nka ma bɔ da bɛ yira ka ma wiin fa to ka kisi.
43005035	Zan mane tɛ wɔkara fintina wiin ɔɔn kini sabɛ. Ka mane dian nihɔndia wɔnna kini we na zɔgɔ.
43005036	Kamasɔrɔ mia siɛrɛbe yireyi Zan yi ma. Tɔn wiinye bara pere ne ma tɛ na, wɔnwɔ yɛrɛ mɛ siɛrɛ, ye Tɔn ɔɔn ne fanɛ.
43005037	Tɔn wiin ɔɔn ne fanɛ, wɔn yɛrɛ ne siɛrɛ mɛ. Nka k'a bɛrekɔn mɔɔ n'a za ga ɔn m'a za n'a za mɛ ga.
43005038	Ka kwa a domada ma ga bare a wiin te fanɛ, ka yɔɔn wɔnna te ma ga.
43005039	Ka Wuro domada kɔrɔ kia bare k'a giati da wɔn ɔɔn na wɛbareyani pere ka ma. Wɔnwɔ yɛrɛ ɔɔn mia da yira.
43005040	Hali kɔ wɔn mɛ, ka mane kia naa ne brɛ ga wiin fa to ka wɛbareyani gun.
43005041	Mɛ n'a yirebe gun sma ta ga.
43005042	Nka mɛ ka tɔɔ ɔn tɔɔ da Wuro da dia ka ma ga.
43005043	Mɛ Tɔn ne fanɛ ka brɛ, ka ne maga ne hɔn. Wiin te ɔɔn naa ye yɛrɛ togo na, wɔnna te hɔn ka na dian.
43005044	Ki wiinye ɔɔn k'a yirebe gun ka nɛmɛ ta, ɔn mane kia Wuro ta yirebe na ga, nɛ ka na tɛ ɔn yɔnmabe gun?
43005045	Ka k'a giati ɔn da mɛ ɔɔn na ka zarake Tɔn zin hɔn ga. Ka mane yɔɔn Moyizi wiin te ma, awe ɔɔn na ka zarake.
43005046	Bare ka ma ne yɔɔn Moyizi ma tian na, ka mane na yɔɔn mɛ ma mɛ bare mia da a mane ɔɔn sɛbɛ.
43005047	A wiin fa sɛbɛ, ka ɔɔn da wɔn tian ga, nɛ ka na tɛ ɔn tɔɔ da mia yirada tian?»
43006001	Wɔn tɛ wɛ timi ma, Yezu ɔɔn Galileparogwaga kwire, ye wiin wɛɛn wiri ɔn da Tiberiyade.
43006002	Zamɛ na yaan ye mane dɔɔ a ma bare ye man'a ta kabakotɛda za, a ne parere kɛnɛbɛ.
43006003	Wɔn tɛ Yezu ɔɔn ba yaa tangan tolo ma kɔ y'a kalanɔmanɛ.
43006004	Ye mane tɛ Ziwifu ta Yɛrɛgun na fɛti na vetrasangan ma.
43006005	Bo Yezu naa ye wɔɔn duro da ye sege ɔn zamɛ na yaan ye za, ye ne naa a brɛ. A ɔɔn da Filipu ma: «Wee ke na zɔnfa tɛrɛ wiin fa to ye sbɛ zɔn?»
43006006	Yezu mane wɔn yira n'a taa n'a sege. A mane na wiin fa ta, a yɛrɛ mane wɔn tɔɔ.
43006007	Filipu ɔɔn d'a ma: «Hali ke ɔɔn yaa gwanafuro zɔpla na buru tɛrɛ ɔn naa n'e dini ye pepe ma zɔgɔzɔgɔ, ye na wiri ga.»
43006008	Simɔn Piyɛre na plalo Andre wiin ɔɔn mane Yezu ta kalanɔmanɛ na boo, wɔn da a ma:
43006009	«Nimisalo boo ti bɛɛ, ɔrezefɔgɔ na buru nɔma koo kɔ zɛ nɔma pla ti a ta, nka wɔnwɔ wɔnnɔ fɔrɔ bɔ smayan bɛ ma?»
43006010	Yezu ɔɔn da: «Ka yira sma ma ye tangan.» Sɔgɔ na yaan ye mane ti yeyɛ. Wiinye kma ɔɔn mane tiye, ye mane nimisini sma sana koo nɛmɛ wa.
43006011	Wɔn tɛ Yezu ɔɔn wɔnna buru wɔ bii ɔn baraka yira Wuro ma n'e dinidini wirisma wɔ ma. Yee a mane zɛ wɔ ta yɛ mɛ, sma pepe ɔɔn gun ye dungo.
43006012	Ye naa zɔnyingin wiin sangan ma, Yezu ɔɔn da y'a kalanɔmanɛ ma, ye wiinye zɔnfrɛsɛrɛ ɔɔn wɔɔ, ye ye wɔnwɔ kwɛ wiin fa to foyi ka yaga ga.
43006013	Ye n'e kwɛ ɔn kotala nɔma funpla paga kɔ zɔnsma wɔ ta buru nɔma koo wɔ sɛrɛ.
43006014	Sma naa Yezu ta kabakoda wɔ za wiin sangan ma, ɔn da: «Wuro ta daberebɛta wiin ɔɔn daga naa diniyan hɔn, a bo tian na.»
43006015	Nka Yezu naa tɔɔ da ye kia ye foga fangan na, ɔn ye ta fanganma na, a ɔɔn ye bere ba tolo ma ye sana.
43006016	Lii naa ba wiin sangan ma, a ta kalanɔmanɛ ɔɔn yaa zu do ma, ɔn kɔ koro hɔn, ne zu kwire ne yaa Kapɛrenawɔmu piri ma. Wuru mane ba, Yezu ma bere naa ye brɛ dɛn ga.
43006018	Panganye bɔɔ mane wirɛ ne zu tumabɛ fɔrɔna.
43006019	Kalanɔmanɛ mane y'a koro wora ɔn kilo koo wɛlɛ konala nɛmɛ gun. Ye da ye tɔɔ, bo ma Yezu ɔɔn yaa zu ma ne naa koro brɛ. Wɔn tɛ kuun ɔɔn n'e foga.
43006020	Nka Yezu ɔɔn da ye ma: «Ka ka kwan ga, a mɛ.»
43006021	Ye mane kia a kɔ kɔ ye nɛmɛ koro hɔn nka koro mane wiri wɛ lɔ ma ye yado hɔn.
43006022	Wɔnna winnisin wiinye zamɛ ɔɔn mane wɔɔ zu kwiri, wɔnwɔ man'a za da koro tala ɔɔn ti zu do ma, Yezu ma bere mane kɔ kɔ y'a kalanɔmanɛ koro hɔn ɔn yaa ga. Wɔnwɔ mane yaa ye sana.
43006023	Nka bɔɔ kɔre mane tuma Tiberiyade ɔn naa wiri bii we hɔn Matigi mane baraka yira Wuro ma wiin wɛɛn, ye ɔɔn buru zɔn.
43006024	Zamɛ n'a za da Yezu kɔ y'a kalanɔmanɛ ti yeyɛ ga, ye ɔɔn kɔ kɔre hɔn, ɔn yaa Kapɛrenawɔmu Yezu kiado hɔn.
43006025	Ye naa yaa Yezu za zukwiri ma wiin sangan ma, ɔn d'a ma: «Mɛ na te, wee sangan ma be naa bɛɛ?»
43006026	Yezu ɔɔn da ye ma: «Tian na, ma ye yira ka ma da a k'a tɛ ɔɔn kabakoda za, wɔn ye na ka ne kia ga, nka ye k'a tɛ ɔɔn buru zɔn ɔn yingin.
43006027	Wiin zɔnfa ɔɔn yaga, ka ka wɔn kia ga, nka wiin ɔɔn wɛbareyani na yi, ka wɔn kia. Wɔn Sɔɔn Nɔ na ɔɔn pere ka ma. Bare awe ma Tɔn Wuro y'a tɔbe dɛ.»
43006028	Wɔn tɛ ye ɔɔn d'a ma: «Wɔnnɔ mɛ́ daga ɔɔn ta ɔn sbɛ tɛ Wuro ta bara na tɛsma na?»
43006029	Yezu ɔɔn da ye ma: «Ɔn yɔɔn Wuro ta fanɛta ma, wɔn ɔɔn Wuro ta bara ta tɛ.»
43006030	Ye ɔɔn d'a ma: «Nka wee tagamase bi na ɔɔn ta wiin fa to mɛ́ wɔn za ɔn sbɛ yɔɔn be ma? Wee ye ɔɔn bia bara?
43006031	Mɛ tamɛ mane maanɛ zɔn kibɛkolo hɔn wɔkara ye sɛbɛ wiin nɛ Wuro domada na sɛbɛ hɔn ɔn da, y'a zɔnfa tumabɛ wuro hɔn n'a pere ye ma, ye ɔɔn zɔn.»
43006032	Nka Yezu ɔɔn da ye ma: «Tian na, ma ye yira ka ma da a Moyizi ɔɔn mane zɔnfa tumabɛ wuro hɔn n'a pere ka ma ga. Nka mɛ Tɔn ɔɔn zɔnfa na siɛbɛ yi tumabɛ wuro hɔn n'a pere ka ma.
43006033	Bare Wuro ta zɔnfa wɔn wiin ɔɔn tuma wuro hɔn ne zii ne ni pere diniyan hɔn kma ma.»
43006034	Wɔn tɛ ye ɔɔn d'a ma: «Mɛ na te, wɔnna zɔnfa we pere mɛ́ ma sangan pepe ma.»
43006035	Yezu ɔɔn da ye ma: «Mɛ ɔɔn ni na zɔnfa. Wiin te ɔɔn naa ne brɛ, wu na wɔnna te foga titiri ga. Wiin ɔɔn yɔɔn ne ma, mulu na wɔnna te foga titiri ga.
43006036	Nka ma pia n'e yira ka ma, ka ne za, hali kɔ wɔn ka ma yɔɔn ne ma ga.
43006037	Tɔn wiinye kma pepe pere ne ma, wɔnwɔ pepe na naa ne brɛ. Wiin te ɔɔn naa ne brɛ mɛ, ma n'a na te laga ga.
43006038	Bare mɛ tuma wuro hɔn ɔn zii ne yɛrɛ dungo ta ga. Nka wiin te ɔɔn ne fanɛ wɔn dungo ta na ma zii.
43006039	Kamasɔrɔ wiin te ɔɔn ne fanɛ, wɔn dungo foyi boo ga, fɔn a wiinye kma pere ne ma, ma ka ye na foyi to, a fire ga. Nka ma ye winni n'e sabɛ wɛbɛkɔ ma.
43006040	Wɔn ɔɔn ne Tɔn dungo, ye wiin te pepe ɔɔn nɔ za ɔn yɔɔn a ma, wɔnna te wɛbareyani gun, mɛ a na te winni n'a sabɛ wɛbɛkɔ ma.»
43006041	N'a bii wɔnna do hɔn, Ziwifu mane dandan bare a mane da, ye yi ɔɔn zɔnfa wiin ɔɔn tuma wuro hɔn ɔn zii.
43006042	Ye mane kwa: «A Zozɛfu nɔ Yezu ga ra? Ke a tɔn kɔ a sie tɔɔ. Nɛ na a tɛ ɔn ne kwa, ye yi tuma wuro hɔn ɔn zii?»
43006043	Yezu ɔɔn ye bere bɛreda bii ɔn da ye ma: «Ka ka dandan ga.
43006044	Sɔɔn sii sbɛ ne naa mɛ brɛ, a ma tɛ ne Tɔn wiin ɔɔn ne fanɛ ɔn n'a wiri ga. Mɛ ne na n'a na te winni wɛbɛkɔ ma mɛ.
43006045	Wuro ta daberebɛre n'a sɛbɛ ɔn da, ye Wuro na sma pepe kala. Wiin te ɔɔn mɔɔ ne Tɔn ta ɔn n'a ta kala gun, wɔnna te naa mɛ brɛ.
43006046	Sɔɔn sii Tɔn za n'a za ga, a ma tɛ wiin te ɔɔn tuma Wuro brɛ ga. Wɔnna te we Tɔn za.
43006047	Tian na, ma ye yira ka ma da wiin te ɔɔn yɔɔn ne ma, wɔnna te na wɛbareyani gun.
43006048	Mɛ ɔɔn ni na zɔnfa.
43006049	Ka tamɛ mane maanɛ zɔn kibɛkolo hɔn, ye siri.
43006050	Wiin zɔnfa ɔɔn tuma wuro hɔn ɔn zii, wiin te ɔɔn wɔn zɔn, wɔnna te na siri ga.
43006051	Mɛ zɔnfa wiin ɔɔn tuma wuro hɔn ɔn zii, wiin zɔnfa ɔɔn ni pere sɔɔn ma. Wiin te ɔɔn wɔnna zɔnfa we zɔn, a na wɔɔ ni na sangan pepe ma. Ma na wiin zɔnfa pere, wɔn mɛ yɛrɛ kɔn wiin ɔɔn pere wiin fa to diniyan hɔn kma pepe ni gun.»
43006052	Wɔn ta mɔɔ na, Ziwifu n'e nɛmɛ dakwiɛ fɔrɔna ne kwa: «Nɛ bo sɔɔn be sbɛ n'e kɔn pere ke ma zama na han?»
43006053	Wɔn tɛ Yezu ɔɔn da ye ma: «Tian na, ma ye yira ka ma da ka ma Sɔɔn Nɔ kɔn zɔn n'a too mɛnɛ ga, ka na wɛbareyani gun ga.
43006054	Wiin te ɔɔn mɛ kɔn zɔn ɔn mɛ too mɛnɛ, wɔnna te na wɛbareyani gun, mɛ ne n'a na te winni wɛbɛkɔ ma mɛ.
43006055	Bare mɛ kɔn wɔn zɔnfa na siɛbɛ yi, ne too wɔn ne mɛnɛfa na siɛbɛ yi.
43006056	Wiin te ɔɔn mɛ kɔn zɔn ɔn ne too mɛnɛ, wɔnna te na wɔɔ kɔ mɛ, ma tɛ a ta wɔkwɛta na.
43006057	Tɔn wiin ɔɔn ti ni na ɔɔn ne fanɛ, ma ne ti ni na a baraka hɔn. Yee mɛ, wiin te ɔɔn ne kɔn zɔn, a na ni gun mɛ baraka hɔn.
43006058	Wiin zɔnfa ɔɔn tuma wuro hɔn ɔn zii, wɔn ti wɔkara ka tamɛ yi ga. Ye mane wɔn zɔn ɔn siri. Wiin te ɔɔn bo zɔnfa be zɔn, wɔnna te na wɔɔ ni na melemele.»
43006059	Yezu mane sma kala kɔ wiinye da Kalakɔn hɔn Kapɛrenawɔmukuru hɔn, bo ɔɔn wɔnwɔ o.
43006060	A ta kalanɔmanɛ naa wɔnna bɛreda wɔ mɔɔ. Ye na yaan ye ne kwa: «Bɔ bɛreda bɛ sige rɛ. Kɔ te ɔɔn sbɛ ne dian ye na?»
43006061	Nka Yezu naa n'e ta dandanbere mɔɔ, ɔn da ye ma: «Wɔn tɛ ki kakiri na yanganmuda na ra?
43006062	Sɔɔn Nɔ mane pia ne ti wiin wɛɛn, ka ɔɔn naa n'a za, a ne bere ne ba wɛɛn wiin sangan ma, wɔnnɔ ka na ɔɔn ta?
43006063	Wuro ta Ni ɔɔn ni ka sɔɔn hɔn. Komavere foyi fɔrɔ ga. Mɛ wiinye bɛreda yira ka ma, wɔnwɔ Wuro ta Ni na ye wiinye ɔɔn ni ka sɔɔn hɔn.
43006064	Nka ka na bɔɔ yɔɔn mɛ ma ga.» Wiinye kma ɔɔn mane yɔɔn a ma ga, kɔ wiin te ɔɔn mane n'a ka sma sra hɔn, Yezu mane pia ne wɔnwɔ tɔɔ.
43006065	A man'e bere da yɛ mɛ: «Wɔn tɛ ma ɔɔn da ka ma, da sɔɔn sbɛ ne naa mɛ brɛ a ma tɛ Tɔn ɔɔn n'e na sogo pere a na te ma ga.»
43006066	N'a bii wɔnna do hɔn, a ta kalanɔmanɛ na yaan ye ɔɔn ye timi bere, ma ne dɔɔ a ma titiri ga.
43006067	Wɔn tɛ Yezu ɔɔn da funpla wɔ ma: «Ki ɔɔn yo, ki na yaa mɛ ga ra?»
43006068	Simɔn Piyɛre ɔɔn bɛreda bii ɔn da: «Matigi, kɔ te brɛ mɛ́ na yaa? Wɛbareyani na bɛreda ti bi ɔɔn ta.
43006069	Basiɛ mɛ́ tɔɔ da bi ɔɔn Wuro ta Kìni yi.»
43006070	Yezu ɔɔn da ye ma: «A mɛ ɔɔn ki sma funpla wɔ dɛ́gɛ ga ra? Nka Sitanɛ ti ka na sɔnnala hɔn.»
43006071	Simɔn Isikariyɔte nɔ Zuda da a mane ɔɔn yira. Bare awe wiin ɔɔn mane kalanɔmanɛ funpla wɔ na boo, awe ɔɔn mane na n'a ka sra hɔn.
43007001	Wɔn timi, Yezu mane Galilegiamana yara. A mane dian ne yaa Zudegiamana hɔn ga bare Ziwifu man'a kia yɛɛ na wɛɛn.
43007002	Nka Ziwifu ta Pawetanganfɛti naa vetra,
43007003	Yezu na plala ɔɔn d'a ma: «Yaa Zudegiamana hɔn wiin fa to bia kalanɔmanɛ bia tɛda za mɛ.
43007004	Wiin te ɔɔn ne kia ye togo sa, a daga y'a tɛda dɔrɔ sma ma. Be daga bɔɔ kabakoda ta, sma pepe n'e za.»
43007005	Tian na, a na plala yɛrɛ mane yɔɔn a ma ga.
43007006	Wɔn tɛ Yezu ɔɔn da ye ma: «Mia wagati wiri dɛn ga. Ki sbɛ ne k'a da ta sangan pepe ma.
43007007	Diniyan hɔn kma sbɛ ne ka zi ga. A ma mɛ han, ye mɛ zi bare mɛ da ye ta da fɔrɔ ga.
43007008	Ka yaa wɔnna fɛti we na. Mɛ na yaa ga bare mia wagati wiri dɛn ga.»
43007009	A wɔn yira wɔn wɛ, ɔn wɔɔ Galile yɛ.
43007010	Nka Yezu na plala naa yaa wɛ, a ɔɔn yɔle yaa fɛti we na mɛ. A mane kia sɔɔn n'e yɔnnɔ tɔɔ ga.
43007011	Ye mane ti fɛti we hɔn, Ziwifu n'a kia ne kwa: «Wee a ti?»
43007012	Sma man'a ta da yɔle n'e bɛre zamɛ yɔɔ fɔrɔna, bɔɔ ne kwa: «A sɔnfɔrɔ.» Bɔɔ ne kwa: «Wɔn tian ga, a sma firebɛ.»
43007013	Nka hali kɔ wɔn, sɔɔn sii mane dian n'a ta da bɛre pasaa na ga Ziwifu na kuun na.
43007014	Bo ye mane ti fɛti we hɔn, Yezu ɔɔn yaa kɔ Wuro ta kɔɔn hɔn ne sma kala.
43007015	Ziwifu ɔɔn kaba da: «Nɛ a tɛ ɔn ne da tɔɔ yee ha? A yɛrɛ na ma debe kala ga han.»
43007016	Yezu ɔɔn da ye ma: «Mia tɔɔ sa mɛ yɛrɛ hɔn ga, nka wiin te ɔɔn ne fanɛ, wɔn ɔɔn n'a ka ne hɔn.
43007017	Wiin te ɔɔn ne kia Wuro dungo ta, a na kala we dɛ́gɛ tɔɔ, a ɔɔn ma Wuro hɔn a sa wɛlɛ a ɔɔn ma mɛ yɛrɛ hɔn a sa.
43007018	Wiin te ɔɔn ye yɛrɛ da yira, wɔnna te y'a yirebe ɔɔn kia. Wiin te ɔɔn ye na fanɛta ta yirebe kia, wɔnna te dama ɔɔn tiante, niɔn ma bere ne ti a hɔn mɛ ga.
43007019	A Moyizi ɔɔn Tɛn pere ka ma mɔ ga ra? Awale, ki na sɔɔn kwa Tɛn ma ga. Wɔnnɔ na ka ne kia yɛɛ na?»
43007020	Zamɛ ɔɔn d'a ma: «Boo ziniyɔ ɔɔn ti be hɔn. Kɔ te ɔɔn be kia yɛɛ na?»
43007021	Yezu ɔɔn da ye ma: «Kabakoda tala dama ma ɔɔn ta, ka pepe ne kaba.
43007022	Moyizi Tɛn pere ka ma nimisin ta yaro na. Ke bɛma hɔn wɔn sa, a Moyizi ga. Wɔnnɔ ɔɔn tɛ ki ɔɔn n'e ta Tangantun kɔɔ?
43007023	Sɔɔn ɔɔn ne sbɛ ne sɔɔn yaro Tangantun kɔɔ ma ɔn ma Moyizi ta Tɛn yaga ga. Mɛ wiin te ɔɔn sɔɔn kɛnɛbɛ melemele na, wɔnnɔ na ka ka wora babɛ mɛ ta?
43007024	Ka ka ne sege zin ma ɔn ne sbɛ ne kiti sɔɔ ga nka ka ne dɔɔ tian ɔɔn ma.»
43007025	Zeruzalɛmukma na bɔɔ mane kwa: «A bo sɔɔn be ye ɔɔn kia yɛɛ na ga ra?
43007026	Bele bɛre pasaa na han, ye mane foyi yira a ma ga. Kià zɛngɛnkma n'a yɔnnɔ tɔɔ Wuro ta Dɛ́gɛwɛta siɛbɛ na ra?
43007027	Kamasɔrɔ ke awe sado tɔɔ yo. Nka Dɛ́gɛwɛta we ɔɔn na naa wiin sangan ma, sɔɔn na wɔn sado tɔɔ ga.»
43007028	Wɔn tɛ Yezu ɔɔn ye to y'a kala hɔn Wuro ta kɔɔn hɔn, ɔn da: «Ka mɛ tɔɔ, ka ne sado tɔɔ bare ma naa ne yɛrɛ togo na ga. Wiin te ɔɔn ne fanɛ, wɔn tiante, ki man'a tɔɔ ga.
43007029	Mɛ kɔnɛ n'a tɔɔ bare ma tuma awe ɔɔn brɛ, a m'awe ɔɔn ne fanɛ.»
43007030	Ye mane kia n'a foga, nka sɔɔn ma dian ye soro dɛ a ma ga, bare a ta wagati mane wiri dɛn ga.
43007031	Zamɛ wɔ na yaan ye bɔɔ mane yɔɔn a ma mɛ ne kwa: «Wuro ta Dɛ́gɛwɛta ɔɔn na naa wiin sangan ma, a na bɔɔ kabakoda ta ɔn yalo bo sɔɔn be ta tɛ ye ma ra?»
43007032	Sma mane wiinye da yɔyɔlebɛre zamɛ yɔɔ, Fariziyɛn mane wɔnwɔ mɔɔ. Wɔn tɛ salakawɛvɔre kɔ Fariziyɛn ɔɔn Wuro ta kɔɔn na yɛresma fanɛ ɔn da, ye ye yaa n'a foga.
43007033	Yezu ɔɔn da: «Mɛ ti kɔ ka nɛmɛ wagati zɔgɔ ɔɔn na yee dama, wɔn timi ma na yaa ne na fanɛta brɛ.
43007034	Ka na ne kia nka ka na ne za ga. Bare mɛ na ti wiin wɛɛn, ka na sbɛ yaa wɛɛn ga.»
43007035	N'a bii wɔnna do hɔn, Ziwifu man'e nɛmɛ toga ne kwa: «Wee piri ma a daga yaa, ke ɔɔn mane na n'a za titiri ga? Wiinye kma ɔɔn tɔngɔn yaa Girɛkisi brɛ, wɔnwɔ ma a na dɔɔ ra? A na yaa ne Girɛkisi kala ra?
43007036	A wiinye bɛreda wɔ yira ɔn da, ye ka na ne kia, ka na ne za ga, ye ye na ti wiin wɛɛn, ye ka na sbɛ yaa wɛɛn ga, wɔnnɔ ɔɔn wɔnwɔ kɔrɔ?»
43007037	Fɛti we wɛkɔ mane tɛ kɔɔ na yire yi na. Wɔnna kɔɔ we ma Yezu tuma taa ɔn ye kɔɔn duro yuu ɔn da: «Mulu ne ti wiin te na, a naa ne brɛ ɔn naa mɛnɛ.
43007038	Wuro domada na sɛbɛ ma ye yira wiin nɛ ga, ye wɛbareyani na kuu na ne wɔrɔ ne sa ye na kma hɔn, wiin te ɔɔn yɔɔn mɛ ma, yee a ta da na tɛ.»
43007039	Wiinye kma ɔɔn m'a yɔɔn a ma, ye mane na wiin ni gun, wɔn da a mane ɔɔn yira. Nka tian na, Wuro ta Ni mane pere dɛn ga bare Yezu mane yirebe gun dɛn ga.
43007040	Wiinye zamɛ ɔɔn mane Yezu domada mɔɔ, wɔnwɔ na bɔɔ mane kwa: «Tian na, bo Wuro ta daberebɛta.»
43007041	Bɔɔ mane kwa mɛ: «Awe ɔɔn Wuro ta Dɛ́gɛwɛta.» Nka bɔɔ mane kwa mɛ: «Dɛ́gɛwɛta sbɛ ne sa Galile ra?
43007042	Wuro domada na sɛbɛ n'a yira n'a dɔrɔ ɔn da Davidi timikma hɔn a na sa ga ra? Bɛtilehɛmukuru hɔn, wiin kuru be ɔɔn kireslala o, Davidi sa wiin hɔn.»
43007043	Ye tɛ yee zamɛ ɔɔn sodini a ye na.
43007044	Ye na bɔɔ mane kia n'a foga, nka sɔɔn dian ye soro dɛ a ma ga.
43007045	Sɔrɔdasi wɔ naa ye bere naa salakawɛvɔre kɔ Fariziyɛn wɔ brɛ, wɔnwɔ ɔɔn da ye ma: «Wɔnnɔ ɔɔn tɛ ka ma naa kɔ lege ga?»
43007046	Ye ɔɔn da: «Sɔɔn sii tiye wiin ɔɔn bɛre zɛ wɔkara bo sɔɔn be ga.»
43007047	Fariziyɛn wɔ ɔɔn da: «A ki firebɛ mɛ ra?
43007048	Sɔɔn ti kià zɛngɛnkma wɛlɛ Fariziyɛn hɔn wiin ɔɔn yɔɔn bo sɔɔn be ma ra?
43007049	Wiinye kma ɔɔn voda, mane Tɛn tɔɔ ga, wɔnwɔ dama ɔɔn dɔɔ a ma.»
43007050	Nka Fariziyɛn wɔ na boo, ye mane wiin wiri Nikodɛmu, awe wiin ɔɔn mane yaa Yezu brɛ wuru hɔn, wɔn ɔɔn da ye ma:
43007051	«Kià Tɛn yirado ma, ke sbɛ ne sɔɔn yɛɛ yee ɔn k'a toga n'a ta yagada tɔɔ ga ra?»
43007052	Ye ɔɔn da: «Bi Galilesɔn mɛ ra? Kià Wuro domada na sɛbɛ hɔn tian na rɛ ɔn da Wuro ta daberebɛta sbɛ ne sa Galilegiamana hɔn ra?» [
43007053	Wɔn timi ye pepe ɔɔn zanzan ɔn yaa ye brɛ.
43008001	Yezu mane yaa Olivutolo ma.
43008002	Winnisin kikima tiin, a ɔɔn bere naa Wuro ta kɔɔn hɔn. Zamɛ ta tɛ ɔɔn mane naa a brɛ, a ɔɔn zii tangan n'e kala.
43008003	Tɛn na kma kɔ Fariziyɛn mane naa a brɛ kɔ ya boo, ye mane wiin foga vunatɛdo hɔn. Ye ɔɔn n'a tabɛ sma woro hɔn
43008004	ɔn da Yezu ma: «Mɛ na te, ke bo ya be foga vunatɛdo hɔn.
43008005	Moyizi ta Tɛn yirado ma, ke daga wɔnna yara sii wɔ dra n'e yɛɛ kɔ dɔge. Bi da nɛ?»
43008006	Ye mane wɔn yira ne Yezu taa n'a sege wiin fa to y'a foga a domada hɔn. Nka Yezu ɔɔn zii nɛnɛ ne kwɛrɛrekwɛrɛre lɔ ma kɔ ye slalo.
43008007	Ye ta tɛ ɔɔn mane toga ne dɔɔ a ma, a ɔɔn ye tumabɛ ɔn da ye ma: «Ka na wiin ɔɔn kakiɛ ta n'e za ga, wɔnna te pia n'a dra dɛn.»
43008008	A ɔɔn ye bere zii nɛnɛ yɛ mɛ ne kwɛrɛre kɔ ye slalo.
43008009	Ye naa wɔnna bɛreda wɔ mɔɔ, ɔn yaa tala tala n'a bii sɔnmlala ma, Yezu ɔɔn wɔɔ ye sɔnnala. Ya we ta tɛ ɔɔn mane taa wɔɔ koo we hɔn,
43008010	Yezu ɔɔn ye duro ɔn d'a ma: «Ya, wee ye ti ɔɔn? Ye na sɔɔn be zarake ga?»
43008011	A ɔɔn da: «Ye na sɔɔn ga, mɛ na te.» Yezu ɔɔn d'a ma: «Mɛ na be zarake mɛ ga. Yaa, ka da be kakiɛ ta titiri ga.»]
43008012	Yezu naa ye bere da zamɛ ma yɛ mɛ: «Mɛ ɔɔn diniyan ta kini. Wiin te ɔɔn dɔɔ mɛ ma, a na yaa tunio hɔn ga. Wiin kini ɔɔn sɔɔn ka wɛbareyani hɔn, a na wɔn gun.»
43008013	Wɔn tɛ Fariziyɛn ɔɔn d'a ma: «Be tɛ be yɛrɛ siɛrɛ na, wɔn siɛrɛbe na fɔrɔ yi ga.»
43008014	Yezu ɔɔn da ye ma: «Ma ne yɛrɛ siɛrɛ wɔn tian, n'a siɛrɛbe bere ne tian na yi mɛ bare ma ne sado tɔɔ ɔn bere ne ne yado tɔɔ. Nka ki han, ka ne sado tɔɔ ga, ɔn ma bere ne ne yado tɔɔ mɛ ga.
43008015	Ka sma sege ye zin ma ɔn n'e kiti. Mɛ sɔɔn kiti ga.
43008016	Hali ma ɔɔn ne sɔɔn kiti, m'a kiti tian ma, bare ma ti ne sɔnnala ga, ne na fanɛta ti kɔ ne nɛmɛ mɛ.
43008017	Tamara k'a Tɛn yɛrɛ n'a yira n'a dɔrɔ da sma pla ta siɛrɛbe wɔn do paga wa.
43008018	Ma ne yɛrɛ siɛrɛ, Tɔn wiin ɔɔn ne fanɛ, wɔn ne siɛrɛ mɛ.»
43008019	Wɔn tɛ ye ɔɔn d'a ma: «Wee be Tɔn ti?» Yezu ɔɔn da ye ma: «Ka mɛ tɔɔ ga, ɔn mane ne Tɔn tɔɔ mɛ ga. Ka mane mɛ tɔɔ, ka mane na ne Tɔn tɔɔ mɛ.»
43008020	A da ye wɔnna bɛreda wɔ yira ne taa Wuro ta kɔɔn na naforotigɛdo kiege ma, a ne ti sɔnkala hɔn. Sɔɔn ma ye soro dɛ a ma ga bare a ta wagati mane wiri dɛn ga.
43008021	Yezu ye bere da ye ma yɛ mɛ: «Ma na yaa, ka na ne kia nka ka na siri k'a kakiɛ hɔn. Ma yaa wiin wɛɛn, ka sbɛ ne yaa yeyɛ ga.»
43008022	Wɔn tɛ Ziwifu ɔɔn da: «Wɔn hɔn a kia ye yɛrɛ yɛɛ ra ɔn ne kwa, ye ye na yaa wiin wɛɛn, ye ka sbɛ ne yaa yeyɛ ga?»
43008023	Yezu ɔɔn da ye ma: «Ki lagakɔn ma frɛ, mɛ ne wuro hɔn fa. Ki bo diniyan be hɔn kma, mɛ mane bo diniyan be hɔn sɔɔn ga.
43008024	Wɔn tɛ ma ɔɔn da ka ma, da ka na siri k'a kakiɛ hɔn. Tian na, ka ɔɔn ma yɔɔn ne ma ga ɔn tɔɔ da a Mɛ Wiin ɔɔn Tiye ka na siri k'a kakiɛ hɔn.»
43008025	Wɔn tɛ ye ɔɔn d'a ma: «Bi kɔ te?» Yezu ɔɔn da ye ma: «N'a bii dubisangan ma, ma ye yira ka ma suu.
43008026	Da na yaan ye ti ne ta ɔn n'e yira ka ma ɔnkɔ n'e kiti. Nka wiin te ɔɔn ne fanɛ, wɔn tiante. Wiin fa ma ɔɔn mɔɔ a ta mɛ, wɔn ma ɔɔn yira diniyan hɔn kma ma.»
43008027	Ye mane tɔɔ da Tɔn da a ɔɔn yira ye ma ga.
43008028	Wɔn tɛ Yezu ɔɔn da ye ma: «Ka ɔɔn naa Sɔɔn Nɔ duro wuro hɔn wiin sangan ma, wɔnna sangan ma ka na tɔɔ d'a Mɛ Wiin ɔɔn Tiye. Ka na tɔɔ da ma foyi ta ne yɛrɛ ma ga, ye Tɔn wiin fa yira ne ma, ye wɔn ma ɔɔn yira.
43008029	Mɛ na fanɛta ti kɔ ne nɛmɛ, a ne to ne sana ga, bare wiinye da ɔɔn dia a ma, wɔnwɔ ma ɔɔn ta sangan pepe ma.»
43008030	Wɔnna bɛreda wɔ mane tɛ sma na yaan ye ɔɔn yɔɔn a ma.
43008031	Wɔn tɛ wiinye Ziwifu ɔɔn yɔɔn Yezu ma, a mane da ye ma: «Ka ɔɔn ne dian ne mɔɔ mɛ domada na suu, ka tɛ n'a kalanɔmanɛ na siɛbɛ na.
43008032	Ka na tian tɔɔ, tian ne na ka ta tisramasma na.»
43008033	Ye ɔɔn d'a ma: «Mɛ́ Abrahamu timikma, mɛ́ tɛ zɛ sɔɔn sii ta tɛrɛ na abada ga. Nɛ na bi da ye mɛ́ na tɛ tisramasma na?»
43008034	Yezu ɔɔn da ye ma: «Tian na, ma ye yira ka ma da wiin te ɔɔn kakiɛ ta, wɔnna te kakiɛ ta tere.
43008035	Tere sbɛ ne ti kɔɔn hɔn sangan pepe ma ga, nka a ma sɔɔn nɔ han, wɔn kɔnnɔ sangan pepe ma.
43008036	Wuro Nɔ ɔɔn ka ta tisramasma na, ka na tɛ tisramasma na tian na.
43008037	Mɛ tɔɔ da ka Abrahamu timikma. Hali kɔ wɔn, ka kia mɛ yɛɛ bare n'a kala tangando gun ka hɔn ga.
43008038	Mɛ Tɔn wiinye da dɔrɔ ne ma, wɔnwɔ ma ɔɔn yira. Ki wiinye da mɔɔ ka tɔn ta, wɔnwɔ ka ɔɔn ta.»
43008039	Ye ɔɔn d'a ma: «Mɛ tɔn wɔn Abrahamu.» Yezu ɔɔn da ye ma: «Ka mane Abrahamu nɔmanɛ tian na, ka mane na Abrahamu ta tɛda nɛmɛ ta.
43008040	Awale, basiɛ ki mɛ kia yɛɛ na bare ma wiin tian mɔɔ Wuro ta, wɔn ma ɔɔn yira ka ma. Abrahamu mane wɔn nɛmɛ ta ga yo.
43008041	Nka ki ka tɔn ta tɛda ɔɔn nɛmɛ ta.» Ye ɔɔn d'a ma: «Mɛ́ weleyanɔma ga. Tɔn tala dama ɔɔn ti mɛ́ ta, wiin ɔɔn Wuro.»
43008042	Yezu ɔɔn da ye ma: «Wuro mane ka Tɔn, ka mane na mɛ da diabɛ ka ma bare mɛ tuma Wuro brɛ. Mɛ naa ne sana ga, nka awe ɔɔn ne fanɛ.
43008043	Wiin fa ɔɔn tɛ ka mane mɛ domada kɔrɔ tɔɔ ga, wɔn k'a tɛ ɔɔn mane dian ne mɔɔ mɛ ta ga.
43008044	Sitanɛ ɔɔn ka tɔn, ka kia ka tɔn dungo ɔɔn ta. A sɔnyɛta n'a bii fɔn gweregwerena. A dian tian na ga, bare tian sii ti a hɔn ga. A ne niɔn sɔɔ wiin sangan ma, a n'e yɛrɛ kɔrɔ hɔn da yira bare a niɔnsɔta. A tɛ niɔn tɔn na yɛrɛ.
43008045	Mɛ kɔnɛ tian yira, wɔn ye na ka yɔɔn mɛ ma ga.
43008046	Ka na wee yi ɔɔn kakiɛ za ne hɔn? A ɔɔn ma tian ma ɔɔn yira, wɔnnɔ ɔɔn tɛ ka ɔɔn mane yɔɔn ne ma ga?
43008047	Wiin te ɔɔn tɛ Wuro yi na, wɔn Wuro domada mɔɔ. Ka Wuro ye ga. Wɔn ye na ka Wuro domada mɔɔ ga.»
43008048	Ziwifu ɔɔn d'a ma: «Mɛ́ da be Samarisɔn, da ziniyɔ ti be hɔn mɛ, ye tian yo.»
43008049	Yezu ɔɔn da ye ma: «Ziniyɔ ti mɛ hɔn ga. Mɛ ne Tɔn yirebɛ, ki ne mɛ dɛgɛbɛ.
43008050	Mɛ yɛrɛ n'a yirebe kia ga. Sɔɔn tiye wiin ɔɔn mia yirebe kia, wɔnna te ɔɔn na kiti sɔɔ.
43008051	Tian na, ma ye yira ka ma da wiin te ɔɔn dɔɔ ne domada ma, wɔnna te na siri abada ga.»
43008052	Ziwifu ɔɔn d'a ma: «Tian na, basiɛ mɛ́ tɔɔ da ziniyɔ ɔɔn ti be hɔn. Abrahamu siri, Wuro ta daberebɛre ɔɔn siri, nka bi naa ne kwa, ye wiin te ɔɔn dɔɔ be domada ma, ye wɔn na siri abada ga.
43008053	Mɛ́ tɔn Abrahamu wiin ɔɔn siri wɛ, be fan yi wɔn ma ra? Wuro ta daberebɛre siri wɛ mɛ. Bi ɔɔn kɔ te?»
43008054	Yezu ɔɔn da ye ma: «Ma ɔɔn ne yɛrɛ yirebɛ, wɔnna yirebe na foyi fɔrɔ ga. Ne Tɔn ɔɔn ne yirebɛ, awe wiin ka da ɔɔn k'a Wuro.
43008055	Ki n'a tɔɔ ga nka mɛ kɔnɛ n'a tɔɔ. Ma ɔɔn da m'a tɔɔ ga, mɛ na tɛ ka nɛmɛ niɔnsɔta na. Nka m'a tɔɔ, ma dɔɔ a domada ma.
43008056	Ka tɔn Abrahamu mane nihɔndia ne mia kɔɔ kia zɛ na. A wɔnna kɔɔ we za ɔn nihɔndia ɔn siri nihɔndiaro hɔn.»
43008057	Ziwifu ɔɔn d'a ma: «Bi yɛrɛ dɔgɔ keplafun gun dɛn ga, be be to ne kwa, ye bi Abrahamu za ra?»
43008058	Yezu ɔɔn da ye ma: «Tian na, ma ye yira ka ma da sanɛ Abrahamu da ye vɔrɔ, A Mɛ Wiin ɔɔn Tiye.»
43008059	Wɔnna bɛreda ta mɔɔ na, ye ɔɔn dɔge tee n'a dra nka a ɔɔn yɔlesa Wuro ta kɔɔn hɔn.
43009001	Yezu mane fɔnɔ ɔn sɔɔn boo za wiin ɔɔn mane vɔrɔ ne fuu.
43009002	A ta kalanɔmanɛ ɔɔn n'a toga ɔn da: «Mɛ na te, wɔnnɔ na bo sɔɔn be da ye vɔrɔ ne fuu? Awe yɛrɛ hɔn ye sa ra, taa a na vɔrɔre ta kakiɛ hɔn?»
43009003	Yezu ɔɔn da ye ma: «Ye a ta kakiɛ ye na wɛlɛ a na vɔrɔre ta kakiɛ ye na ga. Nka a tɛ fuu na wiin fa to Wuro y'a tɛda dɔrɔ a ye na.
43009004	Kɔɔ kɔnɛ ɔɔn kiɛ, ke daga mɛ na fanɛta ta bara ta. Wuru ɔɔn ba wiin sangan ma sɔɔn sii sbɛ ne bara ta titiri ga.
43009005	Mɛ kɔnɛ ɔɔn ne ti diniyan hɔn, ma diniyan ta kini.»
43009006	Wɔnna bɛreda yira wɛ timi a ta, a ɔɔn dibɛzio tibɛ lɔ ma ɔn n'e lɛrɛ yege hɔn n'e vangan fuu we yinna ma
43009007	ɔn d'a ma: «Yaa be yinna waa Silowe na zu hɔn.» Silowe, wɔn kɔrɔ fanɛ. Fuu we ɔɔn yaa ye yinna waa ɔn da ye bere ne naa, ne zɛ.
43009008	A tangankwɛre kɔ wiinye ɔɔn man'a za a ne mɛ, wɔnwɔ ɔɔn da: «A kɔnɛ bo ɔɔn mane tangan ne mɛ ga ra?»
43009009	Bɔɔ ɔɔn da, y'awe. Bɔɔ ɔɔn da, y'awe ga, y'a saa a ta yee. Sɔɔn we ɔɔn da, y'a yi.
43009010	Ye n'a toga, ye nɛ a yinna tɛ ɔn kibɛ?
43009011	A ɔɔn da ye ma: «Wiin sɔɔn we togo ɔɔn ti Yezu, wɔn ɔɔn yege ta n'a vangan ne yinna ma ɔn da, ye ma yaa n'e waa Silowe. Mɛ yaa n'e waa, ɔn sege zɛ.»
43009012	Ye n'a toga d'a ma: «Wee awe sɔɔn we ti?» A ɔɔn da, ye yi tɔɔ ga.
43009013	Ye mane fuu we foga yaa kɔ lege Fariziyɛn brɛ.
43009014	Yezu yege ta n'a yinna koba wiin kɔɔ ma, wɔn mane Tangantun.
43009015	Wɔn tɛ Fariziyɛn ɔɔn n'a toga mɛ, ye nɛ na a yinna tɛ ɔn kibɛ? A ɔɔn da ye ma: «A yege vangan ne yinna ma, ma ɔɔn yaa n'e waa ɔn ne sege ne zɛ.»
43009016	Fariziyɛn na bɔɔ ɔɔn da: «Wiin te ɔɔn wɔnna da wɔ ta, a tuma Wuro brɛ ga bare a kwa Tangantun ma ga.» Bɔɔ ɔɔn da: «Kakiɛtɛta sbɛ ne bɔ kabakoda bɛ nɛmɛ ta ra?» Ye ta bɛreda ɔɔn tɛ zɛzɛ.
43009017	Ye ɔɔn fuu we toga yɛ mɛ ɔn da: «Wiin te ɔɔn be yinna koba, wɔnnɔ bi yɛrɛ ɔɔn giati a ta da na?» A ɔɔn da, y'a Wuro ta daberebɛta.
43009018	Nka Ziwifu mane sɔɔn we ta fube giati n'e ta tian na da ga.
43009019	Ye n'a na vɔrɔre wiri n'e toga ɔn da ye ma: «Ka da ka nɔ wiin ɔɔn vɔrɔ ne fuu a bo ra? Nɛ na a tɛ ɔn ne zɛ basiɛ?»
43009020	A na vɔrɔre ɔɔn da ye ma: «Mɛ́ tɔɔ da bo mɛ́ nɔ, ɔn tɔɔ d'a vɔrɔ ne fuu.
43009021	Nka a tɛ wiin nɛ ɔn ne zɛ basiɛ, mɛ́ wɔn tɔɔ ga. Wiin te ɔɔn n'a yinna koba wa, mɛ́ wɔn tɔɔ ga. A nimisalo titiri ga. K'a toga, a na n'e yira ka ma ye sana.»
43009022	A na vɔrɔre wɔn yira bare ye mane kwan Ziwifu na. Ziwifu mane bɛɛn wɛ ye na ɔn da, ye wiin te ɔɔn da, ye Yezu ɔɔn Wuro ta Dɛ́gɛwɛta, ye ye na wɔnna te laga n'a sabɛ Kalakɔn hɔn.
43009023	Wɔn ye na a na vɔrɔre da, y'a nimisalo titiri ga, ye y'a toga.
43009024	Ye ɔɔn fuu we wiri yɛ mɛ ɔn d'a ma: «Tian yira Wuro togo na. Mɛ́ tɔɔ da sɔɔn we kakiɛtɛta.»
43009025	A ɔɔn da ye ma: «A ɔɔn ma kakiɛtɛta, mɛ wɔn yɔnnɔ tɔɔ ga. Mɛ fa tala ɔɔn tɔɔ. Mɛ mane fuu nka basiɛ ma zɛ.»
43009026	Ye ɔɔn d'a ma: «Wɔnnɔ a ɔɔn yira be ma? Nɛ a be yinna koba?»
43009027	A ɔɔn da ye ma: «Ma ye yira n'e wɛ ka ma, ka ɔɔn da, ye ye tian ga. Wɔnnɔ ka kia ma ɔɔn yira yɛ mɛ? Ki kia tɛ a ta kalanɔmanɛ na mɛ ra?»
43009028	Ye n'a vini ɔn d'a ma: «Bi ɔɔn n'a ta kalanɔ. Mɛ́ kɔnɛ mɛ́ Moyizi ta kalanɔmanɛ.
43009029	Mɛ́ tɔɔ da Wuro mane bɛre Moyizi ta. Nka ke bo sɔɔn be tumado tɔɔ ga.»
43009030	Sɔɔn we ɔɔn da ye ma: «Wɔn kabako rɛ. K'a tumado tɔɔ ga, nka a mɛ yinna koba.
43009031	Ke tɔɔ da Wuro mɔɔ kakiɛtɛre ta ga. Wiin te ɔɔn kwan Wuro na, n'a dungo ta, wɔn ta a mɔɔ.
43009032	Ke mɔɔ zɛ dɛn, ye da boo sɔɔn boo vɔrɔ ne fuu yinna koba n'e za ga.
43009033	Bo m'a ma tuma Wuro brɛ ga, a mane na sbɛ ne foyi ta ga.»
43009034	Ye ɔɔn d'a ma: «Bi yɛrɛ vɔrɔ kakiɛ hɔn, be kia mɛ́ kala ra?» Ye n'a laga n'a sabɛ Kalakɔn hɔn.
43009035	Yezu naa mɔɔ ye da ye y'a laga, ɔn yaa tɛn kɔ lege wiin sangan ma, ɔn d'a ma: «Be yɔɔn Sɔɔn Nɔ ma ra?»
43009036	A ɔɔn da: «A kɔ te, mɛ na te, wiin fa to ma ɔɔn sbɛ yɔɔn a ma?»
43009037	Yezu ɔɔn d'a ma: «Be yɔnnɔ ti wiin te be na, a ne bɛre be ta basiɛ, a wɔn.»
43009038	Sɔɔn we ɔɔn da: «Matigi, ma yɔɔn a ma.» A ɔɔn zii yoloko Yezu wee.
43009039	Yezu ɔɔn da: «Mɛ naa diniyan hɔn diniyan kiti na wiin fa to wiinye kma ɔɔn zɛ, wɔnwɔ tɛ fue na, wiinye kma ɔɔn fue, wɔnwɔ yinna kibɛ.»
43009040	Wiinye Fariziyɛn ɔɔn mane ti yeyɛ, wɔnwɔ wɔnna bɛreda wɔ mɔɔ, ɔn n'a toga da: «Mɛ́ fue mɛ ra?»
43009041	Yezu ɔɔn da ye ma: «Ka mane fue, ka mane na zarake ga. Nka k'a tɛ ɔn da ka sege ne zɛ, wɔn ɔɔn tɛ ka na zarakedo.»
43010001	Yezu mane da: «Tian na, ma ye yira ka ma da wiin te ɔɔn ne kia kɔ gun hɔn, ma dɔɔ kɔ kuledo ga, ɔn dɔɔ ba kulu ma, wɔnna te panɔ. A bɛrɛmata.
43010002	Nka wiin te ɔɔn dɔɔ kuledo hɔn ne kɔ, wɔnna te gwanɛta.
43010003	Kuledayɛreta do koba a ma, gware wɔ ne mɔɔ a ta. A ye pepe wiri ye toga ma n'e sabɛ.
43010004	A n'e pepe sabɛ n'e wɛ wiin sangan ma, a sige ye zin, ye ne dɔɔ a ma bare y'a kɔɔn tɔɔ.
43010005	Ye dian ne dɔɔ samoro ma abada ga. Ye tɔngɔn wɔn na bare ye wɔn kɔɔn tɔɔ ga.»
43010006	Yezu wɔnna dakalo we yira ye ma, ye m'a kɔrɔ tɔɔ ga.
43010007	Yezu ɔɔn da ye ma yɛ mɛ: «Tian na, ma ye yira ka ma da mɛ ɔɔn gun na kɔdo.
43010008	Wiinye kma pepe ɔɔn pia naa mɛ zin, wɔnwɔ pepe mane pana kɔ bɛrɛmasma. Gware mɔɔ ye ta ga.
43010009	Mɛ ɔɔn kɔdo. Wiin te ɔɔn dɔɔ mɛ hɔn ɔn kɔ, wɔnna te na kisi. A sbɛ ne yara ne y'a zɔnfa gun.
43010010	Worofrɛ ta kimi kɔ ye na yɛɛ kɔ ye ta firebɛ ye na panɔ tɛ ne naa. Mɛ naa wiin fa to sma ni gun ɔn n'a gun yaan.
43010011	Mɛ gwanɛta na fɔrɔ yi. Gwanɛtafɔrɔ ye ni pere y'a gware ye na.
43010012	Wiin te ɔɔn bara ta gwana ye na, ɔn mane gware na te ga, wɔn gwanɛta ga. Samilelu ɔɔn ne naa wiin sangan ma, a tɔngɔn. Samilelu bɔɔ gware foga, bɔ sɛrɛ zanzan.
43010013	Wɔnna te gwanakiata, gware ta da foyi a ta ga.
43010014	Mɛ gwanɛta na fɔrɔ yi. Ma n'a gware tɔɔ, n'a gware ne ne tɔɔ mɛ.
43010015	Wɔkara ne Tɔn ne tɔɔ wiin nɛ, ma n'a tɔɔ mɛ. Mɛ ne ni pere n'a gware ye na.
43010016	Gware bɔɔ ti ne ta yɛ wiinye ɔɔn bo gun be hɔn ye ga. Ma daga naa kɔ lɔgɔ, ye na mɔɔ ne ta. Gwakuru tala dama ɔɔn na ne tiye, gwanɛta ne tala dama mɛ.
43010017	Mɛ da dia ne Tɔn ma bare mɛ ne ni pere, wɔn timi ma bere n'a gun yɛ.
43010018	Sɔɔn sii sbɛ ne mɛ ni tɔɔ ga, nka mɛ yɛrɛ ɔɔn n'a pere. Sebe ti ne ta n'a pere, sebe ne ti ne ta mɛ n'a tɔɔ. Ne Tɔn wiinye fanɛ yira ne ma, bo ɔɔn wɔnwɔ.»
43010019	Wɔnna domada wɔ mane bɛrezɛzɛfa ka Ziwifu yɔɔ yɛ mɛ.
43010020	Ye na yaan ye ne kwa: «Ziniyɔ ɔɔn ti a hɔn. A kakaba. Wɔnnɔ na ka mɔɔ a ta?»
43010021	Nka bɔɔ mane kwa: «Ziniyɔte ta bɛreda ti yoo ga. Ziniyɔ sbɛ ne fuu yinna koba ra?»
43010022	Ziwifu mane ti ne y'a Wuro ta kɔɔn na fɛti ta Zeruzalɛmukuru hɔn. Ye mane tɛ liasangan ma.
43010023	Salomɔn ta paa wiin ɔɔn ti Wuro ta kɔɔn na luu ma, Yezu mane yara wɔnna paa we wee.
43010024	Ziwifu ɔɔn naa taa n'a kori ɔn d'a ma: «Wee sangan ma be na ke to ke yun be ta ha? Be ɔɔn ma Wuro ta Dɛ́gɛwɛta, wɔn yira n'e kìni ke ma.»
43010025	Yezu ɔɔn da ye ma: «Ma pia n'e yira ka ma, ka ɔɔn da, ye ye tian ga. Ne Tɔn ne fanɛ ɔn da ma wiinye tɛda ta, wɔnwɔ mɛ siɛrɛ.
43010026	Ka da mia da tian ga bare ka mia gware na bɔɔ ga.
43010027	Mia gware mɔɔ ne ta. Mɛ n'e dɛ́gɛ tɔɔ, ye ne dɔɔ ne ma.
43010028	Mɛ wɛbareyani pere ye ma. Ye na siri abada ga. Sɔɔn sii na sbɛ n'e dɛn n'e wa ne sra hɔn ga.
43010029	Ne Tɔn wiin ɔɔn fan yi frɛ pepe ma, wɔn wiin fa pere ne ma, sɔɔn sii na sbɛ n'a dɛn n'a wa ne Tɔn sra hɔn ga.
43010030	Mɛ kɔ ne Tɔn, mɛ́ tala.»
43010031	Wɔn tɛ Ziwifu ɔɔn dɔge tee yɛ mɛ a drɛ na.
43010032	Yezu ɔɔn da ye ma: «Ma dafɔre na yaan ye ta ne Tɔn baraka hɔn, ka n'e za. Wɔnna dafɔre wɔ na wee yi ye na ka kia ne dra kɔ dɔge?»
43010033	Ziwifu ɔɔn d'a ma: «A bia dafɔre ye na mɛ́ kia be dra kɔ dɔge ga. Nka be Wuro togo yaga. Bi sɔɔn na fa, be ne be yɛrɛ ta Wuro na.»
43010034	Yezu ɔɔn da ye ma: «Ye sɛbɛ k'a Tɛn hɔn, ye ka tɛ bafrɛ na ga ra?
43010035	Wuro domada yira wiinye kma ma, Tɛn wɔnna kma wiri da bafrɛ bare foyi mane sbɛ ne Wuro domada yaga ga.
43010036	Tɔn wiin te dɛ́gɛ n'a fanɛ bɛɛ diniyan hɔn, ka ne kwa, ye wɔnna te Wuro togo yaga bare m'a yira n'a dɔrɔ da ma Wuro Nɔ.
43010037	Ma ɔɔn ma ne Tɔn ta tɛda ta ga, ka ka yɔɔn ne ma ga.
43010038	Nka ma ɔɔn n'e ta, hali ka ɔɔn mane na yɔɔn ne ma wɔnwɔ ye na ga, ka wɔnna tɛda wɔ yɔnnɔ tɔɔ tian na, ye tɛ wiin fa to ka tɔɔ da ne Tɔn ti kɔ ne nɛmɛ, mɛ yɛrɛ ne ti kɔ lege mɛ.»
43010039	Ye man'a figɛdo kia yɛ mɛ, nka a ɔɔn ye dɛn ye sra hɔn.
43010040	Yezu mane bere yaa Zurudɛnkukwiri ma yɛ. Zan mane pia ne sma batize wiin wɛɛn, wɛɛn a mane yaa wɔɔ.
43010041	Sma na yaan ye mane yaa a brɛ ne kwa: «Zan kabakoda sii ta ga, nka a wiin fa yira bo sɔɔn be ta da na, wɔn pepe tian.»
43010042	Sma na yaan ye mane gun yeyɛ wiin ɔɔn yɔɔn a ma.
43011001	Sɔɔn boo mane ti Betanikuru hɔn ne pare, ye n'a togo wiri Lazare. Wɔn mane Mari kɔ ye na plalo Mareta ta kuru.
43011002	Wiin Mari ɔɔn mane wunnudiayìn ka Matigi ma n'a kaɛn sisɔ kɔ ye wɔnsogo, a wɔnna Mari we ta ligesin Lazare ɔɔn mane pare.
43011003	Lazare we ta ligeyàra mane fanɛ yaa yira Yezu ma ɔn da: «Matigi, wiin te we da ɔɔn dia be ma, a pare.»
43011004	Yezu wɔn mɔɔ wiin sangan ma, ɔn da: «Wɔnna komatogo we na n'a yɛɛ ga, a na tɛ Wuro ta yirebe na yi ɔɔn na. Awe baraka hɔn Wuro Nɔ na yirebe gun.»
43011005	Mareta kɔ ye na plalo kɔ Lazare da mane dia Yezu ma fɔrɔna.
43011006	A naa mɔɔ wiin sangan ma ye da, ye Lazare pare, a mane ti wiin wɛɛn, a ɔɔn wɔɔ wɛɛn yɛ yin pla.
43011007	Wɔn timi a ɔɔn da y'a kalanɔmanɛ ma: «Ka tɛ ke bere yaa Zude.»
43011008	A ta kalanɔmanɛ ɔɔn d'a ma: «Mɛ na te, wɔn siɛ dɛrɛ ga Ziwifu mane kia be dra kɔ dɔge, be na bere yaa yeyɛ yɛ ra?»
43011009	Yezu ɔɔn da ye ma: «A lɛre funpla ɔɔn ti sinnala kɔrɔ hɔn ga ra? Wiin te ɔɔn yaa sin hɔn, wɔn ye kaan dun ga bare a na te zɛ bo diniyan be hɔn kini na.
43011010	Nka wiin te ɔɔn yaa wuru hɔn, wɔn ye kaan dun bare kini ti a hɔn ga.»
43011011	Yezu wɔn yira wɔn wɛ ye ma, ɔn da: «Ke maa Lazare yin, mɛ na yaa n'a winni.»
43011012	Wɔn tɛ kalanɔmanɛ wɔ ɔɔn d'a ma: «Matigi, a ɔɔn ne yin, a na kɛnɛ kɛ.»
43011013	A ta siri Yezu mane ɔɔn yira nka ye n'a giati da yin yɛrɛ a mane ɔɔn yira.
43011014	Wɔn tɛ Yezu n'e yira n'e kìni ye ma ɔn da: «Lazare siri.
43011015	N'a tɛ ɔɔn ma mane tiye ga, ne nihɔndia ka ye na wɔn na fɔrɔna wiin fa to ka yɔnmabe gun. Nka ka tɛ ke yaa a brɛ.»
43011016	Wɔn tɛ Toma, ye wiin wiri Kwiyenɔ, wɔn ɔɔn da kalanɔmanɛsɛrɛ wɔ ma: «Ka tɛ ke yaa mɛ ɔn yaa kwɛ siri kɔ ke na te.»
43011017	Yezu da ye naa wiri, ye ɔɔn Lazare sitra n'a wɛ, ye ne yin naa nɛmɛ wa.
43011018	Betani kɔ Zeruzalɛmu yɔfa ta tɛ ɔɔn mane dɛrɛ ga, kilo saa nɛmɛ yee.
43011019	Wɔn tɛ Ziwifu na yaan ye ɔɔn mane yaa Lazare sakɔn na ne Mareta kɔ Mari zigitugu.
43011020	Mareta naa mɔɔ ye da ye Yezu ti ne naa, a ɔɔn yaa n'a tɛn. Mari mane wɔɔ kɔɔn hɔn.
43011021	Mareta mane da Yezu ma: «Matigi, be mane ti bɛɛ, mia ligesin mane na siri ga.
43011022	Nka basiɛ ma tɔɔ da be ɔɔn wiin fa pepe mɛ Wuro ta yɛ mɛ, a na n'a ta be ma.»
43011023	Yezu ɔɔn d'a ma: «Bia ligesin na winni.»
43011024	Mareta ɔɔn da: «Ma tɔɔ d'a na winni sarawinnikɔ ma wɛbɛkɔ ma.»
43011025	Yezu ɔɔn d'a ma: «Mɛ ɔɔn sara na winnita. Mɛ ɔɔn ni na te. Wiin te ɔɔn yɔɔn mɛ ma, hali a ɔɔn siri, a na winni.
43011026	Wiin te ɔɔn ne ti ni na yɛ ɔn yɔɔn mɛ ma, a na siri abada ga. Be wɔn nɔma tɔɔ ra?»
43011027	Mareta ɔɔn da: «Ɔɔn. Matigi, ma tɔɔ da bi ɔɔn Krista Wuro Nɔ wiin ɔɔn daga naa diniyan hɔn.»
43011028	Mareta naa wɔnna bɛreda wɔ yira n'e wɛ Matigi ma, ɔn yaa ye na plalo Mari wiri ɔn yɔle yira a ma ɔn d'a ma: «Ke na te naa, a be wiri.»
43011029	Wɔn ta mɔɔ na, Mari ɔɔn tuma sale yaa Yezu tɛn.
43011030	Yezu mane kɔ kuru kɔrɔ hɔn dɛn ga. Mareta man'a tɛn wiin wɛɛn, wɛɛn a mane ti yɛ.
43011031	Wiinye Ziwifu ɔɔn mane ti kɔ Mari kɔɔn hɔn n'a zigitugu, wɔnwɔ naa n'a za a ɔɔn baratuma ne sa yee, ye ɔɔn dɔɔ a ma. Ye man'a giati d'a ti ne yaa bona we tido hɔn ɔn yaa mɔgɔ.
43011032	Mari yaa wiri Yezu brɛ kuru na kɔdo hɔn wiin sangan ma, ɔn n'a za suu, ɔn zii bɛrɛ a wee ɔn d'a ma: «Matigi, be mane ti bɛɛ, mia ligesin mane na siri ga.»
43011033	Yezu naa Mari na mɔgɔ yi za kɔ wiinye Ziwifu ɔɔn ti kɔ lege, a nina ɔɔn ban fɔrɔna,
43011034	a ɔɔn da: «Wee k'a sitra?» Ye ɔɔn d'a ma: «Naa yaa ne yeyɛ sege, Matigi.»
43011035	Wɔn tɛ suu Yezu ɔɔn ne mɔgɔ.
43011036	Ziwifu ne kwa: «Ka sege rɛ, a da mane dia a ma rɛ.»
43011037	Nka bɔɔ ne kwa: «Awe wiin te ɔɔn fuu yinna koba, wɔnnɔ ɔɔn tɛ a ma sbɛ sɔɔ Lazare ta siri ma ga?»
43011038	Wɔn tɛ Yezu nina ɔɔn ye bere ban yɛ mɛ, a ɔɔn yaa bona we brɛ. Lazare mane sitra tɔnkoko boo hɔn, dɔgɔnɔ boo ne pi a do ma.
43011039	Yezu ɔɔn da, ye ye wɔnna dɔgɔnɔ we koba n'a wa. Lazare ta ligeya Mareta ɔɔn d'a ma: «Matigi, sma ɔɔn n'a yin naa bona hɔn, a wunnu na ne sa.»
43011040	Yezu ɔɔn d'a ma: «Ma ye yira be ma da yɔnmabe ɔɔn ne ti be hɔn, da be na Wuro ta sebe za ga ra?»
43011041	Suu ye ɔɔn dɔgɔnɔ we wa bona we do ma. Yezu ɔɔn ye yinna duro wuro hɔn, ɔn da: «Ma baraka yira be ma Tɔn bare be mɔɔ ne ta.
43011042	Ma tɔɔ da be mɔɔ ne ta sangan pepe ma, nka wiinye zamɛ ɔɔn taa ne kori, wɔnwɔ ye na ma ye yira wiin fa to ye tɔɔ da bi ɔɔn ne fanɛ tian na.»
43011043	Wɔnna bɛreda yira wɛ timi a ta, a ɔɔn sɔngɔ yuu ɔn da: «Lazare, tuma sa.»
43011044	Awe Lazare we wiin ɔɔn mane siri, a ɔɔn tuma sa. A na sitralabanɔma ne flɛ a sra kɔ a kaɛn ma, boo zogo ne pi a zin ma mɛ. Yezu ɔɔn da ye ma, ye y'a firi n'a to a yaa.
43011045	Wiinye Ziwifu na yaan ye ɔɔn mane yaa Mari brɛ, wɔnwɔ naa Yezu ta tɛda za wiin sangan ma, ɔn yɔɔn a ma.
43011046	Nka ye na bɔɔ mane yaa Fariziyɛn gun ɔn Yezu ta tɛda yira ye ma.
43011047	Wɔn tɛ salakawɛvɔre kɔ Fariziyɛn ɔɔn ye nɛmɛ wiri n'e kwɛ ɔn da: «Wɔnnɔ ke na ɔɔn ta? Bo sɔɔn be kabako da na yaan ye ta rɛ.
43011048	Ke ɔɔn n'a za n'a to yoo, sma pepe na yɔɔn a ma. Ɔrɔmukma na naa kià Wuro ta kɔɔn yaga ɔn kià sii yaga mɛ.»
43011049	Ye na sɔnnala boo, ye mane wiin togo wiri Kayifu, awe ɔɔn mane salakawɛvɔre na pra yi ye na dɔɔ we ma, wɔn ɔɔn da ye ma: «Ka foyi tɔɔ ye hɔn ga.
43011050	Sɔnnala ɔɔn siri sma pepe ye na, wɔn k'a tɔnɔ ga ra? Wɔn ɔɔn na tɛ kià sii pepe ka siri ga.»
43011051	Wɔnna bɛreda wɔ ta yira mane sa a yɛrɛ hɔn ga. A ta tɛ ɔɔn mane salakawɛvɔ ye na dɔɔ we ma, wɔn tɛ a ɔɔn mane wɔnna fanɛbɛreda wɔ yira, ye Yezu daga siri Ziwifusi ye na.
43011052	A yɛrɛ wɔnna sii we dama ye na ga nka wiin fa to Wuro nɔmanɛ wiinye pepe ɔɔn zanzan, wɔnwɔ sbɛ kwɛ ɔn tɛ tala.
43011053	N'a bii wɔnna kɔɔ we ma, Ziwifu ta zɛngɛnkma mane Yezu kia yɛɛ na.
43011054	Wɔn tɛ Yezu ɔɔn ma mane dian ne yara yee titiri Ziwifu woro hɔn ga. A mane yaa kibɛkolo na wola hɔn Efurayimukuru hɔn ɔn wɔɔ wɛɛn kɔ y'a kalanɔmanɛ.
43011055	Bo Ziwifu ta Yɛrɛgun na fɛti mane vetra, fɛti we na siankɔ ma, sma na yaan ye ɔɔn tuma laga hɔn ɔn bige Zeruzalɛmukuru hɔn wiin fa to ye yaa ye yɛrɛ kìnibɛ.
43011056	Ye mane Yezu kia. Ye mane kwɛ Wuro ta kɔɔn wiin hɔn, ye mane ti wɛɛn ne kwa ye nɛmɛ ma: «Ka yira wa, wɔn hɔn a na naa fɛti na ga ra?»
43011057	Salakawɛvɔre kɔ Fariziyɛn mane yira tigɛ sma ma ɔn da, ye wiin te pepe ɔɔn Yezu tido tɔɔ, y'a naa n'e yira wiin fa to ye yaa n'a foga.
43012001	Yɛrɛgun na fɛti mane wɔɔ yin konala, Yezu ɔɔn yaa Betanikuru hɔn. A wiin Lazare we winni, wɔn mane tangan wɔnna kuru we hɔn.
43012002	Ye mane zɔnfa ta Yezu togo na. Mareta mane ti zɔnfrɛyinnahɔnwɛ hɔn, Lazare ne ti zɔnsma hɔn.
43012003	Ye da ye tɔɔ Mari ɔɔn wunnudiayìn na tereba yi na litiri tala na sodini kobi bii n'a vunu Yezu kaɛn ma ɔn n'e sisɔ kɔ ye wɔnsogo. Kɔɔn we kɔrɔ hɔn pepe mane paga yìn we wunnu na.
43012004	Zuda Isikariyɔte Yezu ta kalanɔmanɛ na boo, awe wiin ɔɔn mane na Yezu ka sma sra hɔn, wɔn ɔɔn d'a ma:
43012005	«Wɔnnɔ ɔɔn tɛ ye ma wɔnna yìn we zabire gwanafuro zɔsaa (300) na ga ɔn gwana wɔ pere durukma ma?»
43012006	A durukma ta da na ninabannɔ ɔɔn mane ti kɔ lege ga. A wɔnna bɛreda wɔ yira bare a mane panɔ. Awe ɔɔn mane gwanatigɛta. Wiinye gwana ɔɔn mane ti a ta, a mane wɔnwɔ na bɔɔ wa.
43012007	Wɔn tɛ Yezu ɔɔn da: «Ka a to. A ti ne bɔ ta ne na sitra na kayan ɔɔn na.
43012008	Durukma ti kɔ ka nɛmɛ sangan pepe ma. Nka mɛ na ti kɔ ka nɛmɛ sangan pepe ma ga.»
43012009	Ziwifu naa tɔɔ wiin sangan ma ye Yezu ti Betani, ye ɔɔn yaa yeyɛ. Ye mane yaa Yezu dama ye na ga. Ye mane kia Lazare za mɛ bare Yezu mane wɔn winni sara yɔ.
43012010	Lazare ta da ɔɔn mane tɛ Ziwifu na yaan ye ɔɔn maga ye ta zɛngɛnkma ma ɔn yɔɔn Yezu ma. Wɔn ye na salakawɛvɔre mane Lazare kia yɛɛ na mɛ.
43012012	Ye na winnisin, wiinye zamɛ na yaan ye ɔɔn mane naa fɛti we na, wɔnwɔ naa mɔɔ ye da, ye Yezu ti ne naa Zeruzalɛmukuru hɔn,
43012013	ye ɔɔn tegeledazugo kiɛn ɔn yaa n'a tɛn. Ye mane sɔngɔ ne kwa: «Hozana Hozana.» Wɔn kɔrɔ, ka Wuro yirebɛ. Ye mane kwa mɛ: «Isirayɛle ta fanganma wiin ɔɔn naa Matigi togo na, Wuro siara ta a ma.»
43012014	Yezu mane samarenɔ boo gun ɔn ba tangan a ma, wɔkara ye sɛbɛ Wuro domada na sɛbɛ hɔn wiin nɛ ɔn da:
43012015	« Siyɔnkuru hɔn kma, ka ka kwan ga. Ka bo k'a fanganma ti ne naa. A tangan samareya nɔ ma.»
43012016	A ta kalanɔmanɛ mane wɔnna da wɔ kɔrɔ tɔɔ ye na sangan ma ga. Yezu kɔ wɛ timi y'a yirebe hɔn, wɔnna sangan ma ye kakiri tugo kɔ lɔgɔ, ye ye sɛbɛ Wuro domada na sɛbɛ hɔn, ye ɔɔn n'e t'a ma.
43012017	Wiinye kma pepe ɔɔn mane ti kɔ Yezu Lazare winnisakɔ ma, wɔnwɔ man'e pepe yira sma ma suu.
43012018	Wɔnna kabakoda wɔ ta tɛ ɔɔn mane tɛ zamɛ na yaan ye ɔɔn n'a tɛn.
43012019	Fariziyɛn ɔɔn da ye nɛmɛ ma: «Ka sege rɛ, ke sbɛ ne foyi ta ga, diniyan hɔn kma pepe dɔɔ a ma.»
43012020	Wiinye kma ɔɔn mane yaa Wuro yirebɛ na Zeruzalɛmu wɔnna fɛti we na, ye na bɔɔ mane Girɛkisi.
43012021	Ye mane yaa Bɛtesayidasɔn Filipu gun wiin ɔɔn sa Galilegiamana hɔn ɔn d'a ma: «Mɛ́ na te, mɛ́ kia Yezu za.»
43012022	Filipu ɔɔn yaa n'e yira Andre ma, ye ɔɔn kwɛ yaa n'e yira Yezu ma.
43012023	Yezu ɔɔn da ye ma: « Sɔɔn Nɔ daga y'a yirebe gun wiin wagati ma, wɔnna wagati we wiri basiɛ.
43012024	Tian na, ma ye yira ka ma da tugofanɔ ɔɔn bɛrɛ lɔ ma, ma vra ga, a wɔɔ ye sana. Nka a ɔɔn vra, wɔn ɔɔn na tɛ a nɔmanɛ na yaan ye vɔrɔ.
43012025	Wiin te ni da ɔɔn dia a ma, a na bɔnɔ a hɔn. Wiin te ɔɔn ye ni giati fa bo diniyan be hɔn ga, a na n'a gun wɛbareyani hɔn.
43012026	Wiin te ɔɔn kia bara ta mɛ ma, a dɔɔ ne ma wiin fa to ma ti wiin wɛɛn, n'a baratɛta ne ti wɛɛn mɛ. Wiin te ɔɔn baratɛ mɛ ma, Tɔn na wɔnna te yirebɛ.
43012027	Mɛ kakiri yanganmu basiɛ. Wɔnnɔ ma na ɔɔn yira? Ma da ne Tɔn ne kisi wɔnna wagati we ma ra? Nka wɔnna wagati we ye na ma naa yo.
43012028	Be togo yirebɛ, Tɔn.» Wɔn tɛ bɛrekɔn boo ɔɔn saa wuro hɔn, ɔɔn da: «Ma ne togo yirebɛ n'a wɛ. Ma n'a yirebɛ yɛ mɛ.»
43012029	Wiinye zamɛ ɔɔn mane ti yeyɛ, wɔnwɔ wɔnna bɛrekɔn we mɔɔ wiin sangan ma, ɔn da ye wuro ɔɔn gwɛnmɛ. Bɔɔ ɔɔn da, ye boo mɛlɛkɛ ɔɔn bɛre a ta.
43012030	Yezu ɔɔn da ye ma: «Bo bɛrekɔn be sa mɛ ye na ga. A sa ki ɔɔn ye na.
43012031	Basiɛ ɔɔn diniyan ta kiti na wagati. Basiɛ ye na diniyan na te laga.
43012032	A ma mɛ han, ma ɔɔn naa duro wuro hɔn wiin sangan ma, ma na sma pepe zin bere ne ma.»
43012033	A mane wɔn yira ne ye sirinɔn nɔma ɔɔn yira.
43012034	Zamɛ ɔɔn d'a ma: «Kià Tɛn na sɛbɛ n'a yira n'a dɔrɔ da ye Wuro ta Dɛ́gɛwɛta na wɔɔ ni na melemele, y'a siri ga. Awale, nɛ bi tɛ ɔn ne kwa ye Sɔɔn Nɔ daga duro wuro hɔn? Kɔ te ɔɔn wɔnna Sɔɔn Nɔ we?»
43012035	Yezu ɔɔn da ye ma: «Kini ti ka woro hɔn yɛ fɔn yaa kayan boo wagati ma. Kini ta tɛ ɔɔn ne ti ka ta, ka ne yara wiin fa to tunio ka naa bɛrɛ ka ma ga. Bare wiin te ɔɔn yara tunio hɔn, a ye yado tɔɔ ga.
43012036	Kini ɔɔn ne ti ka ta wiin sangan ma, ka yɔɔn a ma wiin fa to ka tɛ kini na nɔmanɛ na.» Yezu wɔnna bɛreda wɔ yira n'e wɛ ye ma wiin sangan ma, ɔn n'e to ɔn yaa ye yɛrɛ dɔɔn ye na.
43012037	A mane kabakoda na yaan ye ta ye yɔnnɔ na nka ye ma yɔɔn a ma ga.
43012038	Ye tɛ yee Wuro ta daberebɛta Izayi mane wiinye domada yira ye: «Matigi, mɛ́ mane wiinye da yira ye n'e mɔɔ, kɔ te ɔɔn yɔɔn ye ma? Kɔ te ma Matigi y'a sebe dɔrɔ?» Wɔnna domada wɔ mane paga.
43012039	Wiin fa ɔɔn mane tɛ, ye ma mane sbɛ ne yɔnmabe gun ga, awe Izayi yɛrɛ man'e bere wɔn yira mɛ ɔn da:
43012040	«Wuro n'e ta fue na wiin fa to ye ne sege ɔn ka ne zɛ ga. A ye kakiri yaga wiin fa to ye ka ne da kɔrɔ tɔɔ ga, wiin fa to ye ka naa ye zin bere a ma, a ye kɛnɛbɛ ga.»
43012041	Izayi mane wɔn pepe yira bare a man'a ta yirebe za, ɔn n'a da yira.
43012042	Hali kɔ wɔn, yewɔ zɛngɛnkma wɔ hɔn, ye na yaan ye mane yɔɔn Yezu ma, nka Fariziyɛn na kuun na, ye mane dian ne fa yira ga, ka tɛ ye naa n'e laga n'e sabɛ ye ta Kalakɔn hɔn ga.
43012043	Bare ye mane sma ta yirebe ɔɔn kia ɔn yalo Wuro ta yirebe ma.
43012044	Hali kɔ wɔn, Yezu naa bɛreda bii ɔn da: «Wiin te ɔɔn yɔɔn mɛ ma, wɔn yɔɔn mɛ dama ma ga. A yɔɔn ne na fanɛta ma mɛ.
43012045	Wiin te ɔɔn mɛ za, wɔn mɛ na fanɛta za mɛ.
43012046	Mɛ naa diniyan hɔn, ɔn tɛ diniyan ta kini na wiin fa to wiin te ɔɔn yɔɔn ne ma, wɔn ka wɔɔ tunio hɔn ga.
43012047	Wiin te ɔɔn mɛ domada mɔɔ, ɔn ma ye ka y'a tɛda hɔn ga, a mɛ ɔɔn na n'a zarake ga. Mɛ naa diniyan hɔn wiin fa to ma sma zarake ga. Mɛ naa wiin fa to ma sma kisi.
43012048	Wiin te ɔɔn maga mɛ hɔn, ɔn ma dian ne domada ka y'a tɛda hɔn ga, wɔnna te zarake wɛ. Mɛ wiinye domada yira, wɔn ɔɔn n'a na te zarake wɛbɛkɔ ma.
43012049	Ma ne yɛrɛ da yira ga nka Tɔn wiin ɔɔn ne fanɛ, wɔn ɔɔn n'a tɛda yira ne ma.
43012050	Mɛ bere n'e tɔɔ mɛ ɔn d'a domada wɔn wɛbareyani pere. Mɛ wiinye da yira, ma ye yira wɔkara Tɔn n'e yira ne ma wiin nɛ.»
43013001	Yɛrɛgun na fɛti zin hɔn, Yezu ta tɛ ɔɔn mane tɔɔ da y'a wagati wiri, a daga sa wiin ma bo diniyan hɔn ɔn yaa Tɔn brɛ. A ta kma wiinye da ɔɔn mane dia a ma bo diniyan be hɔn, a n'e da diabɛ ye ma fɔn diamabe tege na.
43013002	Ye naa tangan zama na, wɔn da ye tɛ Sitanɛ ne kɔ wɛ Simɔn nɔ Zuda Isikariyɔte hɔn, a ne Yezu kia kiɛ na sra hɔn.
43013003	Yezu yɛrɛ mane tɔɔ da Tɔn da pepe ka ye sra hɔn, ɔn tɔɔ da ye sa Wuro brɛ, ye wɛɛn ye bere ne yaa yɛ mɛ.
43013004	A ɔɔn tuma zɔnfa wɔɔn hɔn, ɔn y'a zogwaga wola ɔn boo zogo bii ɔn ye yɔyɔ sɔɔ.
43013005	Wɔn timi a ɔɔn zio ka boo fa hɔn, ɔn dutigɛ ne y'a kalanɔmanɛ kaɛn waa n'e sisɔ kɔ y'a yɔyɔsɔzogo.
43013006	A naa wiri Simɔn Piyɛre ma wiin sangan ma, wɔn d'a ma: «Matigi bi ɔɔn na mɛ kaɛn waa ra?»
43013007	Yezu ɔɔn d'a ma: «Ma wiin fa ta, be wɔn kɔrɔ tɔɔ basiɛ ga. Nka boo kɔɔ na wiri yi be na n'e tɔɔ.»
43013008	Piyɛre ɔɔn d'a ma: «Awo, be na mɛ kaɛn waa abada ga.» Yezu ɔɔn d'a ma: «Be ma dian ma ye waa ga, be na nii gun mɛ ta ga.»
43013009	Simɔn Piyɛre ɔɔn d'a ma: «Awale, Matigi ka ne kaɛn dama waa ga, ne sra kɔ ne wɔɔn waa mɛ.»
43013010	Yezu ɔɔn d'a ma: «Wiin te ɔɔn min, wɔn mako ti faza hɔn ga fɔn sɔɔn n'a kaɛn waa yee. Bare a kìni. Ka kìni, nka ye ka pepe ga.»
43013011	Wiin te ɔɔn na Yezu ka sma sra hɔn, a mane wɔn tɔɔ. Wɔn tɛ a ɔɔn mane da, ye ye pepe kìni ga.
43013012	Yezu naa n'e kaɛn waa n'e wɛ wiin sangan ma, ɔn y'a zogo bii n'a ka ɔn bere yaa tangan zɔnfa wɔɔn hɔn yɛ. Wɔn timi a ɔɔn da ye ma: «Ma wiin fa ta ka ma, ka wɔn tɔɔ ra?
43013013	Ki tɛ ne mɛ wiri ka na te kɔ k'a Matigi. Ka tian yira, ma wɔn.
43013014	Mɛ wiin te ɔɔn k'a Matigi ne ka na te, mɛ ɔɔn ki kaɛn waa, ka daga ne nɛmɛ kaɛn wa mɛ.
43013015	Ma tɛnɔn dɔrɔ ka ma wiin fa to ma wiinye da ta ka ma, ka ne wɔnwɔ nɛmɛ ta mɛ.
43013016	Tian na, ma ye yira ka ma da baratɛta fan yi ye na te ma ga. Fanɛta ma fan yi ye na fanɛta ma mɛ ga.
43013017	Ka ɔɔn wɔnna da wɔ tɔɔ ɔn n'e ka k'a tɛda hɔn, ka na nihɔndiaro gun
43013018	A ka pepe ma ma wɔn yira ga. Ma wiinye kma dɛ́gɛ, ma wɔnwɔ tɔɔ. Nka Wuro domada na sɛbɛ wiin fa yira ɔn da, ye wiin te ɔɔn mane zɔn kɔ mɛ, wɔnna te ɔɔn ye bere tuma mɛ na, wɔn do daga paga.
43013019	Ma ye yira ka ma basiɛ sanɛ ye na wagati ne wiri wiin fa to ye ɔɔn naa ne tɛ wiin sangan ma, ka tɔɔ da a Mɛ Wiin ɔɔn Tiye.
43013020	Tian na, ma ye yira ka ma da wiin te ɔɔn kwa mia fanɛta ma, mɛ ma a na te kwa. Wiin te ɔɔn kwa mɛ ma, wɔnna te kwa ne na fanɛta ɔɔn ma.»
43013021	Wɔnna bɛreda yira wɛ timi, Yezu kakiri ɔɔn yanganmu fɔrɔna, a ɔɔn n'a yira n'a dɔrɔ ye ma pasaa ɔn da: «Tian na, ma ye yira ka ma da ka na sɔnnala na mɛ ka sma sra hɔn.»
43013022	Kalanɔmanɛ ɔɔn n'e nɛmɛ sege n'e nɛmɛ toga, ye kɔ te na a da?
43013023	Kalanɔmanɛ wɔ na sɔnnala, wiin yɛrɛ da ɔɔn mane dia Yezu ma fɔrɔna, wɔn yɛrɛ mane tangan a kiege ma.
43013024	Simɔn Piyɛre ɔɔn wɔn yanmɛ da wɔn ma: «A toga, ye kɔ te na a da.»
43013025	Wɔnna kalanɔ we ɔɔn ye kɛngɛlɛ Yezu brɛ piri ma ɔn d'a ma: «Wɔn kɔ te, Matigi?»
43013026	Yezu ɔɔn da: «Ma na mianɔ sio n'a pere wiin te ma, a wɔnna te.» Wɔnna nɔɔ hɔn, wiin mianɔ ɔɔn mane ti Yezu ta, a ɔɔn n'a sio n'a pere Simɔn nɔ Zuda Isikariyɔte ma.
43013027	Wɔnna mianɔ we pere Zuda ma suu, Sitanɛ ɔɔn kɔ a hɔn. Yezu ɔɔn d'a ma: «Be daga wiin fa ta, a ta salesale.»
43013028	Wiinye kma ɔɔn mane ti yeyɛ, ye na sɔɔn mane wɔnna bɛreda wɔ kɔrɔ tɔɔ ga.
43013029	Zuda ta tɛ ɔɔn man'e ta gwanatigɛta, bɔɔ man'a giati da wiin zɔnfa ɔɔn n'e wa fɛti we na, ye wɔn Yezu kia a yaa ɔɔn kia wɛlɛ mɛ, ɔn yaa bɔɔ pere durukma ma.
43013030	A ma Zuda han, a wɔnna mianɔ we gun suu, a ɔɔn tuma sa. Wuru mane ba wɛ.
43013031	Zuda sa wɛ timi ma, Yezu ɔɔn da: « Sɔɔn Nɔ yirebe gun basiɛ. Wuro ɔɔn yirebe gun a baraka hɔn mɛ.
43013032	Wuro na n'a yirebɛ ye yɛrɛ baraka hɔn, a bere ma bɛɛ yɔɔ ne zɔgɔ a na n'a yirebɛ mɛ.
43013033	Mɛ nɔmanɛ, ma ti kɔ ka nɛmɛ wagati zɔgɔ dama yee basiɛ. Ka na mɛ kia nka ma man'e yira Ziwifu ma wiin nɛ ga, yee ma ye yira ki ma mɛ ɔn da ma yaa wiin wɛɛn, ka sbɛ ne naa yeyɛ ga.
43013034	Ma fanɛ na wun ye yira ka ma ɔn da ka ka nɛmɛ da diabɛ ka ma wɔkara mɛ ka da diabɛ ne ma wiin nɛ.
43013035	Wiin dadiamabe ɔɔn na ti ka yɔ, wɔn ma sma pepe na ka dɛ́gɛ tɔɔ mia kalanɔmanɛ.»
43013036	Simɔn Piyɛre ɔɔn d'a ma: «Matigi wee be yaa?» Yezu ɔɔn d'a ma: «Ma yaa wiin wɛɛn, be sbɛ ne dɔɔ ne ma bo basiɛ be ga. Nka wɔn timi be na dɔɔ ne ma.»
43013037	Piyɛre ɔɔn d'a ma: «Matigi, wɔnnɔ na ma sbɛ ne dɔɔ be ma bo basiɛ ga? Ma na ne ni pere bi ye na.»
43013038	Yezu ɔɔn d'a ma: «Be na be ni pere mɛ ye na tian na ra? Tian na, ma ye yira be ma da kokoro na paro dɛn ga, be na wee kanyinna saa na ɔn da be mɛ tɔɔ ga.»
43014001	«Ka kakiri ka yanganmu ga. Ka yɔɔn Wuro ma, ɔn yɔɔn mɛ ma mɛ.
43014002	Wɔda na yaan ye ti ne Tɔn ta kɔɔn hɔn. Wɔn ma tɛ ga, ma mane na da ka ma da ma yaa bii hɔn tɛtɛrɛ ka ma ga.
43014003	Ma ɔɔn yaa bii hɔn tɛtɛrɛ n'a wɛ ka ma, ma na bere naa ka foga wiin fa to ma ti wiin wɛɛn, ka ne ti wɛɛn mɛ.
43014004	Ma yaa wiin wɛɛn, ka wɔnna sogo tɔɔ.»
43014005	Toma ɔɔn d'a ma: «Matigi, mɛ́ yɛrɛ na ma debe ne be yado tɔɔ ga han, nɛ mɛ́ na tɛ ɔɔn ne yeyɛ sogo tɔɔ?»
43014006	Yezu ɔɔn d'a ma: «Mɛ ɔɔn sogo kɔ tian ne ni. Sɔɔn sbɛ ne yaa Tɔn brɛ, a ma tɛ mɛ baraka hɔn ga.
43014007	Ka ma ne mɛ tɔɔ, ka mane na ne Tɔn tɔɔ mɛ. N'a bii basiɛ k'a tɔɔ, ka yɛrɛ n'a za mɛ.»
43014008	Filipu ɔɔn d'a ma: «Matigi, Tɔn dɔrɔ mɛ́ ma, wɔn mɛ́ wa.»
43014009	Yezu ɔɔn d'a ma: «Mɛ ti ma da hɔn kɔ ka nɛmɛ, bi mɛ tɔɔ dɛn ga ra Filipu? Wiin te yɔnnɔ ɔɔn dɛ mɛ ma, wɔnna te yɔnnɔ dɛ Tɔn ma. Wɔnnɔ na be da, ye ma Tɔn dɔrɔ ka ma?
43014010	Mɛ ti Tɔn hɔn, Tɔn ne ti mɛ hɔn mɛ. Be wɔn yɔnnɔ tɔɔ tian ra? Ma wiinye domada yira ka ma, ye sa mɛ yɛrɛ hɔn ga. Tɔn wiin ɔɔn ti ne hɔn, wɔn ɔɔn ye yɛrɛ ta tɛda ta.
43014011	Ma ɔɔn da mɛ ti Tɔn hɔn, Tɔn ne ti ne hɔn, ka wɔn yɔnnɔ tɔɔ tian, wɛlɛ ka yɔɔn ne ma wɔnna tɛda wɔ ye na.
43014012	Tian na, ma ye yira ka ma da wiin te ɔɔn yɔɔn ne ma, wɔnna te na n'a tɛda nɛmɛ ta. A na bɔɔ ta wiinye yɛrɛ ɔɔn yireye wɔnwɔ ma mɛ bare ma ti ne yaa Tɔn brɛ.
43014013	Ka ɔɔn wiin fa pepe mɛ ne togo na, ma na wɔn ta wiin fa to Tɔn yirebe gun Nɔ baraka hɔn.
43014014	Ka ɔɔn boo fa mɛ ne ta kɔ ne togo, ma na n'a ta.
43014015	Mɛ da ɔɔn ne dia ka ma, ka na kwa n'a tɛn ma.
43014016	Ma na Tɔn mɛ, a boo Diɛmata pere ka ma. Wɔn na wɔɔ kɔ ka nɛmɛ sangan pepe ma.
43014017	Awe ɔɔn tian na Ni, diniyan hɔn kma sbɛ ne wiin foga ga bare ye a za ga, man'a tɔɔ mɛ ga. Nka ki kɔnɛ, ki a tɔɔ bare a tangan kɔ ki ɔn ne ti ka hɔn.
43014018	Ma na ka to ka sana ga, ma na bere naa ka brɛ yɛ.
43014019	Bɛɛ yɔɔ ne zɔgɔ, diniyan hɔn kma na ne za titiri ga. Nka ki kɔnɛ na ne za, ma ne ti ni na, ki yɛrɛ wɔɔ ni na mɛ.
43014020	Wɔnna kɔɔ we ma ka na tɔɔ da mɛ ti Tɔn hɔn, ki ne ti mɛ hɔn, mɛ ne ti ki hɔn mɛ.
43014021	Wiin te ɔɔn kwa mia tɛn ma ɔn n'e ka y'a tɛda hɔn, mɛ da dia wɔnna te ma. Awale, mɛ da dia wiin te ma, wɔnna te da dia ne Tɔn ma, mɛ ne n'a na te da diabɛ ne ma mɛ ɔn ne yɛrɛ dɔrɔ a ma.»
43014022	Zude wɔn dɛ́gɛ ti Zuda Isikariyɔte na, wɔn ɔɔn d'a ma: «Matigi, wɔnnɔ na be na be yɛrɛ dɔrɔ mɛ́ ma, ɔn mane be yɛrɛ dɔrɔ diniyan hɔn kma ma ga?»
43014023	Yezu ɔɔn d'a ma: «Mɛ́ da dia wiin te ma, a na kwa n'a tɛn ma, ne Tɔn ne n'a na te da diabɛ ye ma mɛ. Mɛ́ na naa a na te brɛ ɔn naa kià wɔdo tɔgɔ a brɛ.
43014024	Mɛ da dia wiin te ma ga, wɔnna te kwa n'a tɛn ma ga. Kamasɔrɔ ka wɔnna domada wiinye wɔ mɔɔ, ye mɛ ye ga, nka ye Tɔn ye wiin ɔɔn ne fanɛ.
43014025	Ne na tisangan ma kɔ ka nɛmɛ, ma wɔnna da wɔ yira ka ma.
43014026	Diɛmata we, Wuro ta Ni, Tɔn na wiin fanɛ mɛ togo na, wɔn na ka kala kɔ da pepe ɔn ka kakiri tugo kɔ n'a yirada pepe.
43014027	Ma siara pere ka ma, ma n'a siara to ka ma. M'a pere wɔkara diniyan hɔn kma n'a pere wiin nɛ ga. Ka kakiri ka yanganmu ga, ka ka kwan ga.
43014028	Ka ye mɔɔ, ma ye yira ka ma da ma ti ne yaa dɛn, nka ma na bere naa ka brɛ yɛ. Mɛ da mane dia ka ma, mia yaa Tɔn brɛ mane na dia ka ma bare Tɔn fan yi mɛ ma.
43014029	Ma ye yira ka ma basiɛ, ye ma tɛ dɛn ga, wiin fa to ye ɔɔn naa ne tɛ wiin sangan ma ka tɔɔ da ye tian.
43014030	Sma ɔɔn naa fɔnɔ a hɔn, ma na barotɛ kɔ ka nɛmɛ titiri ga bare bo diniyan be hɔn fanganma ti ne naa. Ye tɛ wɔkara a sbɛ mɛ ta ga rɛ.
43014031	Nka a naa wiin fa to diniyan hɔn kma tɔɔ da ne Tɔn da dia ne ma ɔnkɔ a wiin fa yira ne ma, wɔn ma ɔɔn ta. Ka tuma ke yaa ke wa bɛɛ.
43015001	Mɛ ɔɔn erezɛnsɔ na fɔrɔ yi, ne Tɔn wɔn ne erezɛnkoro na te.
43015002	Wiinye kala ɔɔn ti mɛ ma, mane vɔrɔ ga, a na wɔnwɔ kiɛn n'e wa. Wiinye kala ɔɔn vɔrɔ, a wɔnwɔ zaro n'e kìnibɛ wiin fa to ye vɔrɔ ɔn yalo gwerena ma.
43015003	Mɛ wiinye domada yira n'e wɛ ka ma, wɔn ka kìnibɛ ka wɛ.
43015004	Ka wɔɔ kɔ ne nɛmɛ wɔkara ma ti kɔ ka nɛmɛ wiin nɛ. Erezɛnkalo ma wɔɔ ye na du ma, a sbɛ ne nɔmanɛ vɔrɔ wiin nɛ ga, ki mɛ, ka ɔɔn ma wɔɔ kɔ mɛ ga, yee ka na tɛ.
43015005	Mɛ erezɛnsɔ, ki n'a kala. Wiin te ɔɔn wɔɔ kɔ mɛ, mɛ ɔɔn wɔɔ kɔ lege, wɔnna te na nɔmanɛ na yaan ye vɔrɔ. Ka sbɛ ne foyi ta, a ma tɛ mɛ baraka hɔn ga.
43015006	Wiin te ɔɔn ma wɔɔ kɔ mɛ ga, wɔnna te tɛ wɔkara wiin sɔkalo ye ɔɔn kiɛn n'a dra, a kwiɛ. Wɔn timi y'a kwɛ ɔn togo ka a ma.
43015007	Ka ɔɔn wɔɔ kɔ mɛ, mɛ domada ɔɔn wɔɔ ka kɔrɔ hɔn, ka kia wiin fa pepe na, ka ɔɔn n'a mɛ mɛ togo na, ka na n'a gun.
43015008	Ka ɔɔn nɔmanɛ na yaan ye vɔrɔ ɔn tɛ mia kalanɔmanɛ na, wɔn ɔɔn ne Tɔn yirebɛ.
43015009	Mɛ Tɔn ne da diabɛ ye ma wiin nɛ, yee mɛ kia da diabɛ ne ma yɛ mɛ. Ka wɔɔ n'a dadiamabe hɔn.
43015010	Ka ɔɔn ne kwa n'a tɛn ma, ka na wɔɔ n'a dadiamabe hɔn wɔkara mɛ kwa ne Tɔn ta Tɛn ma ɔn wɔɔ a ta dadiamabe hɔn wiin nɛ.
43015011	Ma bɔ yira ka ma wiin fa to n'a nihɔndiaro ne ti ka kɔrɔ hɔn, k'a nihɔndiaro ne paga.
43015012	Mɛ wiin tɛn tigɛ ka ma, boo wɔn. Ka ka nɛmɛ da diabɛ ka ma wɔkara mɛ ka da diabɛ ne ma wiin nɛ.
43015013	Dadiamabe na yire yi tiye ɔn yalo be ni ta pere ma be mare ye na ga.
43015014	Ma ɔɔn wiin fa yira ka ma, ka ɔɔn dian wɔn na, ka ne mare.
43015015	Ma ka wiri baratɛre titiri ga bare baratɛta ye wɔnnate ta tɛda tɔɔ ga. Ma ka wiri ne mare bare ma wiin fa pepe mɔɔ ne Tɔn ta, m'a yira ka ma.
43015016	A ki ɔɔn mɛ dɛ́gɛ ga, mɛ ɔɔn ki dɛ́gɛ ɔn ka tigɛ wiin fa to ka yaa ɔn yaa nɔmanɛ vɔrɔ, ka nɔmanɛ wɔɔ. Wɔn ye na ka ɔɔn naa wiin fa pepe mɛ Tɔn ta ne togo na, a na n'a pere ka ma.
43015017	Awale, ma wiin fa sigebɛ ka ma, wɔn ka ka nɛmɛ da diabɛ ka ma.
43015018	Diniyan hɔn kma ɔɔn ne ka na wu wa, ka tɔɔ da ye pia mɛ na wu wa.
43015019	Ka mane diniyan hɔn ye, ka da mane na ne dia diniyan hɔn kma ma bare k'a yi. Nka ka diniyan hɔn ye ga, mɛ ɔɔn ka dɛ́gɛ ka wa ɔn ka tigɛ kiege ma, bo wɔn ɔɔn tɛ ka da ɔɔn mane dia diniyan hɔn kma ma ga.
43015020	Ma wiinye domada yira ka ma ɔn da baratɛta fan yi wɔnnate ma ga, ka ye to ka kakiri hɔn. Ye ɔɔn mɛ yannɛ, ye na ki yannɛ mɛ. Ye ɔɔn mɔɔ ne domada na, ye na mɔɔ ka domada na mɛ.
43015021	Ye na wɔnna da wɔ pepe ta ka na mɛ ɔɔn ye na bare ye mɛ na fanɛta tɔɔ ga.
43015022	Mɛ m'a naa ga, ɔn m'a bɛre ye ta ga, ye nii mane na ti kakiɛtɛre hɔn ga. Nka basiɛ ye sbɛ ne tian gun y'a kakiɛ na ga.
43015023	Wiin te ɔɔn mɛ na wu wa, wɔnna te ne Tɔn na wu wa mɛ.
43015024	Sɔɔn wiinye da nɛmɛ ta n'e za ga, mɛ ma mane wɔnwɔ nɛmɛ ta ye yɔnnɔ na ga, ye nii mane ti kakiɛtɛre hɔn ga. Nka basiɛ ye ta tɛ ɔɔn wɔnna tɛda wɔ za ɔn bere ne mɛ kɔ ne Tɔn na wu wa,
43015025	nka wɔn tɛ wiin fa to ye ta Tɛn na sɛbɛ wiin fa yira ɔn da, ye ye mɛ na wu wa zana yee dama, wɔn do paga.
43015026	Ma na ne to Tɔn brɛ ɔn wiin Diɛmata fanɛ ka ma, tian na Ni, wɔn ɔɔn na naa wiin sangan ma, wɔn yɛrɛ na tɛ mɛ siɛrɛte na.
43015027	Ki na tɛ mɛ siɛrɛkma na mɛ bare ka ti kɔ mɛ n'a bii fɔn dubisangan ma.
43016001	Ma bɔ yira ka ma wiin fa to k'a yɔnmabe ka naa yaga mamasangan ma ga.
43016002	Ye na ka laga ka sabɛ Kalakɔan hɔn. Wɔn nii wɛ mɛ, wiin te ɔɔn na ne ka yɛɛ, a na n'a giati da salaka ye ti ne ɔɔn wa Wuro ma.
43016003	Ye na ne wɔn ta bare ye Tɔn tɔɔ ga, mane mɛ tɔɔ mɛ ga.
43016004	Nka ma ye yira ka ma wiin fa to ye na wagati ɔɔn naa wiri wiin sangan ma, ka kakiri tugo ɔn tɔɔ da ma man'e yira ka ma. Ma man'e yira ka ma dubisangan ma ga bare ma mane ti kɔ ka nɛmɛ.
43016005	Nka basiɛ ma ti ne yaa ne na fanɛta brɛ. Ka na sɔɔn sii mane ne toga ga, ye wee ma ti ne yaa.
43016006	Nka n'a tɛ ɔɔn wɔnna bɛreda wɔ yira ka ma, wɔn ɔɔn ka ninaban fɔrɔna.
43016007	Hali kɔ wɔn, tian ma ɔɔn yira ka ma da n'a yaa wɔn fɔn ka ma. Bare ma ma yaa ga, Diɛmata na naa ka ma ga. Nka ma ɔɔn yaa, ma na n'a fanɛ ka ma.
43016008	A ɔɔn na naa wiin sangan ma, a na diniyan hɔn kma ta kakiɛ dɔrɔ ye ma ɔn telebe kɔ tian nɔma yira ye ma.
43016009	Ye kakiɛ nɔma tɔɔ ga, bare ye yɔɔn mɛ ma ga.
43016010	Ye telebe nɔma tɔɔ ga, bare mɛ ti ne yaa Tɔn brɛ, ka mane na ne za titiri ga.
43016011	Ye tian nɔma tɔɔ ga, bare bo diniyan be wɔnnate kiti wɛ.
43016012	Da na yaan ye ti ne ta yɛ n'e yira ka ma, nka ka sbɛ n'e foga bo basiɛ be dɛn ga.
43016013	Tian na Ni ɔɔn na naa wiin sangan ma, wɔn na ka diɛma tian na da pepe hɔn. Bare a na n'e yɛrɛ da yira ga nka a na ne wiin fa mɔɔ, wɔn kɔ nada pepe a na ne ɔɔn yira ka ma.
43016014	A na ne mɛ yirebɛ bare mɛ ta a na n'e mɔɔ ɔn n'e yira ka ma.
43016015	Wiin fa pepe ɔɔn ti ne Tɔn ta, wɔn mɛ yi. Wɔn tɛ ma ɔɔn da ka ma, da mɛ ta a na ne mɔɔ ɔn ne yira ka ma.
43016016	Bɛɛ yɔɔ ne zɔgɔ, ka na mɛ za titiri ga. Zɔgɔ wɔn timi yɛ mɛ, ka na ne za.»
43016017	Wɔn tɛ a ta kalanɔmanɛ na bɔɔ ɔɔn mane kwa ye nɛmɛ ma: «Wɔn kɔrɔ ɔɔn wɔnnɔ? A da ye bɛɛ yɔɔ ne zɔgɔ ka na ne za titiri ga, ye wɔn timi ke na ye za yɛ. Ɔn da mɛ, ye ye yaa Tɔn brɛ.
43016018	Wɔnnɔ ɔɔn wɔnna zɔgɔ we kɔrɔ? Ke a ta bɛreda kɔrɔ tɔɔ ga.»
43016019	Yezu naa tɔɔ da ye kia ye toga, a ɔɔn da ye ma: «N'a tɛ ɔɔn da ka ma, da bɛɛ yɔɔ ne zɔgɔ ka na ne za titiri ga ɔn ne bere da yɛ mɛ, da zɔgɔ wɔn timi ka na ne ne za, a wɔn kɔrɔ ka ɔɔn kia mɔ ga?
43016020	Tian na, ma ye yira ka ma da ki na ne mɔgɔ ne sisigile, diniyan hɔn kma ne ti nihɔndiaro hɔn. Ka nina na ban, nka k'a ninabannɔ na bere tɛ nihɔndiaro na.
43016021	Ya vɔrɔsangan tɛ wiri, a nina ne ban bare a yannɛsangan wiri. Nka a ɔɔn vɔrɔ wɛ, a kakiri tɛ wɛ kɔ wɔnna yannɛ wɔ. A ni hɔn ne dia ye nɔ ye na a wiin vɔrɔ diniyan hɔn.
43016022	Yee mɛ, ka ti ninabannɔ hɔn basiɛ, nka ma na bere ka za yɛ, wɔnna sangan ma ka nihɔn na dia, sɔɔn sii mane na wɔnna nihɔndiaro we tɔɔ ka ta ga.
43016023	Wɔnna kɔɔ we ma, ka na toga foyi na titiri ga. Tian na, ma ye yira ka ma da ka ɔɔn wiin fa pepe mɛ ne Tɔn ta ne togo na, a na n'a pere ka ma.
43016024	Hali ɔn n'a kwɛ basiɛ ma, ka foyi mɛ ne togo na dɛn ga. Ka mɛ, ka na gun wiin fa to k'a nihɔndiaro do paga.
43016025	Ma wɔn pepe yira ka ma dakala hɔn nka boo kɔɔ na wiri yi, ma na ne bɛre ka ta dakala hɔn titiri ga nka ma na ne Tɔn ta da yira n'e kìni ka ma.
43016026	Wɔnna kɔɔ we ma ka na ne mɛ mɛ togo na nka ma da ka ma, da ma na ne Tɔn mɛ ka ma ga rɛ.
43016027	Bare k'a tɛ ɔɔn mɛ da diabɛ ka ma, ɔn tɔɔ tian na da mɛ sa Wuro brɛ, wɔn ɔɔn tɛ ka da ɔɔn ne dia Tɔn ma.
43016028	Mɛ sa Tɔn hɔn ɔn naa diniyan hɔn nka basiɛ ma ti ne sa diniyan hɔn ɔn yaa Tɔn brɛ.»
43016029	A ta kalanɔmanɛ ɔɔn d'a ma: «Be bɛreda yira n'e kìnibɛ basiɛ ɔn mane bɛre dakala hɔn ga.
43016030	Basiɛ mɛ tɔɔ da be da pepe tɔɔ, be mako mane ti sɔɔn sii ta togaro hɔn ga. Wɔn tɛ mɛ́ ɔɔn tɔɔ da tian na be sa Wuro brɛ.»
43016031	Yezu ɔɔn da ye ma: «Yɔnmabe kɔ ka hɔn basiɛ ra?
43016032	Ka sege rɛ boo wagati na wiri yi, a yɛrɛ wiri wɛ, ka pepe na zanzan ɔn mɛ to, wiin ti wɔn ne yaa ye sana. Nka mɛ na ti ne sana ga, Tɔn ti kɔ ne nɛmɛ.
43016033	Ma wɔn yira ka ma wiin fa to ka siara gun. Ka na yannɛ gun bo diniyan be hɔn, nka ka ka wora sige. Mɛ sbɛ diniyan ta.»
43017001	Wɔnna bɛreda yira wɛ timi ma Yezu ta, a ɔɔn ye zin duro ɔn da: «Tɔn, wagati wiri basiɛ. Be Nɔ yirebɛ wiin fa to Nɔ be yirebɛ mɛ.
43017002	Bare be mane sebe pere a ma sansukanpla pepe ma wiin fa to be wiinye pere a ma, a wɛbareyani pere wɔnwɔ pepe ma.
43017003	Bare wɛbareyani wɔn ye bi dɛ́gɛ tɔɔ Wuro tala dama legelege ɔnkɔ be Yezu Krista wiin te fanɛ.
43017004	Ma be yirebɛ lagakɔn ma. Be mane wiinye bara pere ne ma, ma wɔnwɔ pepe ta.
43017005	Basiɛ Tɔn, wiin yirebe ɔɔn mane pia ne ti ne ta be kiege ma, diniyan ma dan dɛn ga, wɔnna yirebe we pere ne ma be kiege ma yɛ.
43017006	Be wiinye kma wa bo diniyan hɔn n'e pere ne ma, ma bia yirebe dɔrɔ ye ma. Ye mane bi ye, be n'e pere ne ma. Ye be domada mɔɔ.
43017007	Ye tɔɔ basiɛ ɔn da be wiinye pepe pere ne ma, wɔnwɔ pepe sa bi ta.
43017008	Ma wiinye domada pepe yira ye ma, ye tɔɔ da bi ɔɔn n'e yira ne ma. Ye ye mɔɔ ɔn tɔɔ da tian na, bi hɔn ma sa ɔn tɔɔ da tian na, bi ɔɔn ne fanɛ.
43017009	Yewɔ ye na ma be mɛ, ma be mɛ diniyan ye na ga nka be wiinye kma pere ne ma, ye bi ye.
43017010	Wiin fa pepe ɔɔn ne mɛ yi, wɔn bi yi wiin nɛ, yee mɛ, wiin fa pepe ɔɔn ne bi yi, wɔn mɛ yi mɛ. Ma yirebe gun ye baraka hɔn.
43017011	Sma ɔɔn fɔnɔ a hɔn, mɛ na ti diniyan hɔn titiri ga, yewɔ na wɔɔ yeyɛ, mɛ na yaa bi brɛ. Tɔn na kìni yi, yɛre ye na be togo ta sebe baraka hɔn, be wiin pere ne ma, wiin fa to ye tɛ tala wɔkara bi kɔ mɛ ke tala wiin nɛ.
43017012	Ne tisangan ma kɔ lɔgɔ, ma mane yɛre ye na be togo ta sebe baraka hɔn, be wiin pere ne ma. Ma yɛre ye na, ye na sɔɔn sii ma fire ga fɔn ye na wiin ɔɔn mane daga fire dama wiin fa to be domada na sɛbɛ wiin fa yira, wɔn do sbɛ paga.
43017013	Basiɛ ma ti ne yaa bi brɛ, ma bɔ domada bɛ yira diniyan hɔn, wiin fa to ye n'a nihɔndiaro gun ɔn paga a na.
43017014	Ma be domada yira ye ma. Diniyan ɔɔn n'e wopa bare ye diniyan ye ga wɔkara mɛ diniyan yi wiin nɛ mɛ ga.
43017015	Ma be mɛ da be ye bii n'e wa diniyan hɔn ga. Ma be mɛ da be kwa ye ma wiin fa to dayaga na te ka naa n'e gun ga.
43017016	Ye diniyan ye ga wɔkara mɛ diniyan yi wiin nɛ mɛ ga.
43017017	Ye ta bi ye na bia tian baraka hɔn bare be domada tian.
43017018	Be mane ne fanɛ diniyan hɔn wiin nɛ, yee mɛ yɛrɛ n'e fanɛ diniyan hɔn mɛ.
43017019	Mɛ ne yɛrɛ pere ye ye na wiin fa to ye tɛ bi ye na tian na.
43017020	Ma be mɛ wɔnwɔ dama ye na ga. Wiinye kma ɔɔn na yɔɔn mɛ ma ye domada baraka hɔn, ma be mɛ wɔnwɔ pepe ye na mɛ.
43017021	Tɛ ye pepe tɛ tala wɔkara bi Tɔn ti mɛ hɔn, mɛ ne ti bi hɔn wiin nɛ. Tɛ ye ne ti ke hɔn mɛ wiin fa to diniyan hɔn kma tɔɔ da bi ɔɔn mɛ fanɛ.
43017022	Ye tɔɔ da be wiin yirebe pere ne ma, wɔn ma ɔɔn pere ye ma wiin fa to ye tɛ tala wɔkara ke tala wiin nɛ.
43017023	Mɛ ne ti ye hɔn, wɔkara bi ti mɛ hɔn wiin nɛ wiin fa to ye sbɛ tɛ tala telele, diniyan hɔn kma sbɛ tɔɔ da bi ɔɔn mɛ fanɛ, ɔn tɔɔ da be ye da diabɛ be ma wɔkara mɛ da dia be ma wiin nɛ.
43017024	Tɔn, be wiinye kma pere ne ma, ma na ne ti wiin wɛɛn, ma kia ye ne ti wɛɛn kɔ ne nɛmɛ mɛ. Be wiin yirebe pere ne ma, ye ne wɔn za bare be ne da diabɛ be ma n'a bii fɔn diniyan yɛrɛ ma dan dɛn ga.
43017025	Tɔn na tele yi, diniyan hɔn kma kɔnɛ be tɔɔ ga, nka mɛ be tɔɔ, bɔ sma bɛ bere tɔɔ da bi ɔɔn ne fanɛ mɛ.
43017026	Ma tɛ ye ɔɔn be dɛ́gɛ tɔɔ, ma bere ne na tɛ ye be tɔɔ yɛ mɛ wiin fa to be ne da diabɛ be ma wiin diamabe na, ye wɔn gun. Mɛ yɛrɛ ne ti ye hɔn mɛ.»
43018001	Wɔnna bɛreda yira wɛ timi Yezu ta, a kɔ y'a kalanɔmanɛ ɔɔn sa yaa Sedirɔnzukwiri ma. Sɔkoro boo mane ti yeyɛ, ye ɔɔn yaa kɔ wɔn hɔn.
43018002	Zuda wiin ɔɔn man'a ka sma sra hɔn, wɔn mane wɔnna bii we hɔn tɔɔ mɛ bare Yezu mane daro ne yaa yeyɛ kɔ yewɔ kalanɔmanɛ wɔ.
43018003	Zuda mane sige sɔrɔdasikuru wɔ zin salakawɛvɔre kɔ Fariziyɛn ta fanɛsma, fintinɛ kɔ wɛpɛrɛ kɔ kunkwinifrɛ ne titi ye ta.
43018004	Wiinye da pepe ɔɔn na tɛ Yezu na, a yɛrɛ ta tɛ ɔɔn mane wɔnwɔ yɔnnɔ tɔɔ wɛ, wɔn tɛ a ɔɔn ye dɔbɛ ye na ɔn da ye ma: «Kɔ te ka ɔɔn kia?»
43018005	Ye ɔɔn da: «Nazarɛtisɔn Yezu.» Yezu ɔɔn da ye ma: «A mɛ.» Zuda wiin ɔɔn man'a ka sma sra hɔn, wɔn mane ti kɔ lɔgɔ.
43018006	Yezu ta tɛ ɔɔn da y'a yi, ye ɔɔn yaa bɛrɛ ye timi.
43018007	Yezu ɔɔn da ye ma yɛ mɛ: «Kɔ te ka ɔɔn kia?» Ye ɔɔn da: «Nazarɛtisɔn Yezu.»
43018008	Yezu ɔɔn da ye ma: «Ma da ka ma d'a mɛ. A ɔɔn ma mɛ ka ɔɔn kia, ka bɔ sɛrɛ to ye yaa.»
43018009	Yee a domada mane paga, ye be wiinye kma pere ne ma, ye na sɔɔn fire ga.
43018010	Wɔn da ye tɛ tabaku boo mane ti Simɔn Piyɛre ta. A n'a suru n'a wa a na siɛn hɔn, ɔn salakawɛvɔ ta baratɛta digesramaturu kiɛn n'a sɔɔ. Wɔnna baratɛta we togo mane ti Malikuse.
43018011	Nka Yezu ɔɔn da Piyɛre ma: «Tabaku we ka a na siɛn hɔn yɛ. Ne Tɔn wiin ninabannɔ na mɛnɛfa pere ne ma, wɔn hɔn ma daga mɛnɛ a na ga ra?»
43018012	Wɔn tɛ suu, sɔrɔdasikuru kɔ ye wɔnnate kɔ Ziwifu ta fanɛsma ɔɔn Yezu foga n'a pɛrɛ.
43018013	Ye mane pia yaa kɔ lege Ane brɛ dɛn. Ane mane Kayifu yee. Kayifu ɔɔn mane salakawɛvɔ ye na dɔɔ we ma.
43018014	Awe Kayifu yɛrɛ ɔɔn mane da Ziwifu ma, ye sɔnnala ɔɔn siri zamɛ pepe ye na, ye wɔn fɔn yi.
43018015	Simɔn Piyɛre kɔ kalanɔmanɛ wɔ na boo mane dɔɔ Yezu ma. Salakawɛvɔ ta tɛ ɔɔn mane wɔnna kalanɔ we tɔɔ, wɔn tɛ wɔn ɔɔn mane yaa kɔ fanganmalu ma salakawɛvɔ brɛ kɔ Yezu.
43018016	Piyɛre mane taa wɔɔ sire kuledo ma. Salakawɛvɔ mane wiin kalanɔ we tɔɔ, wɔn ɔɔn sa naa bɛre kuledayɛreya ta ɔn Piyɛre kɔbɛ.
43018017	Wiin ya we ɔɔn mane yɛre kuledo ma, wɔn ɔɔn da Piyɛre ma: «Bi sɔɔn we ta kalanɔmanɛ na boo ga le?» A ɔɔn da: «Awo, mɛ wɔn ga.»
43018018	Luu ta tɛ ɔɔn mane pɛ, baratɛre kɔ yɛresma mane togo mulu dɔlɔ ma ne timi. Piyɛre mane taa ne timi kɔ lɔgɔ mɛ.
43018019	Salakawɛvɔ mane Yezu toga a ta kalanɔmanɛ kɔ a ta kala na.
43018020	Yezu ɔɔn d'a ma: «Ma bɛre sma pepe yɔnnɔ na. Ma mane sma kala sangan pepe ma Kalakɔan hɔn kɔ Wuro ta kɔɔn hɔn, Ziwifu pepe ye nɛmɛ kwɛ wiin wɛɛn. Ma foyi yira tunio hɔn ga.
43018021	Wɔnnɔ na be ne toga? Wiinye kma ɔɔn mane mɔɔ ne ta, wɔnwɔ be daga ɔɔn toga wɔnna da wɔ na. Ma wiin fa yira, ye wɔn tɔɔ.»
43018022	Yezu wɔn yira wiin sangan ma yɛreta boo mane ti a kiege ma, wɔn n'a piri webe ɔn d'a ma: «Yee be bɛre salakawɛvɔ ma ra?»
43018023	Yezu ɔɔn d'a ma: «Ma ɔɔn bɛredayaga yira, wɔn yira ne ma. Nka a ɔɔn ma bɛredafɔre ma ɔɔn yira, wɔnnɔ na be ne vuro?»
43018024	Wɔn tɛ Ane ɔɔn Yezu fanɛ salakawɛvɔ Kayifu brɛ, a ne pɛrɛ.
43018025	Wɔn da ye tɛ Simɔn Piyɛre mane taa ne timi. Ye ɔɔn d'a ma: «Bi sɔɔn we ta kalanɔmanɛ na boo ga ra?» Piyɛre ɔɔn wee ɔn da: «Mɛ ye na boo ga rɛ.»
43018026	Piyɛre mane wiin sɔɔn we turu kiɛn n'a sɔɔ, wɔn na plalo boo mane salakawɛvɔ ta baratɛta. Wɔn ɔɔn da Piyɛre ma: «Mɛ bi za kɔ lege sɔkoro hɔn ga ra?»
43018027	Piyɛre ɔɔn wee yɛ mɛ. Wɔnna nɔɔ tala hɔn, kokoro ɔɔn paro.
43018028	Ye mane tuma kɔ Yezu Kayifu brɛ ɔn yaa kɔ lege giamana wɔnnate brɛ. Wɔn mane tɛ kɔsɛrɛ hɔn. Wiinye Ziwifu ɔɔn mane yaa kɔ lege, wɔnwɔ mane wɔɔ sire ɔn ma kɔ luu kɔrɔ hɔn ga wiin fa to ye ka naa ye yɛrɛ yanganmu ɔn ka sbɛ Yɛrɛgun na zama ta ga.
43018029	Wɔn tɛ Pilate ɔɔn sa naa n'e gun sire ɔn da ye ma: «Wɔnnɔ na ka bo sɔɔn be zarake?»
43018030	Ye ɔɔn da: «Bo sɔɔn be m'a dayaga ta ga, mɛ́ mane n'a ka be sra hɔn ga.»
43018031	Wɔn tɛ Pilate ɔɔn da ye ma: «K'a foga yaa n'a kiti ka yɛrɛ ma k'a tɛn yiranɔn na.» Ziwifu ɔɔn d'a ma: «Sɔɔn ta yɛɛ na sebe ti mɛ́ ta ga.»
43018032	Yezu mane y'a siri yira ɔn d'a na tɛ wiin nɛ, wɔnna domada wɔ mane paga.
43018033	Wɔn tɛ Pilate ɔɔn ye bere kɔ ye brɛ ɔn Yezu wiri ɔn d'a ma: «Bi Ziwifu ta fanganma ra?»
43018034	Yezu ɔɔn d'a ma: «Bi yɛrɛ hɔn ye sa, be n'e yira ra, taa sɔɔn ɔɔn n'e yira be ma?»
43018035	Pilate ɔɔn d'a ma: «Mɛ Ziwifu ra? Bia sii kɔ salakawɛvɔre ɔɔn be ka mɛ sra hɔn. Wɔnnɔ bi ɔɔn ta?»
43018036	Yezu ɔɔn d'a ma: «Mia fanganmabe bo diniyan hɔn yi ga. Mia fanganmabe mane bo diniyan be hɔn yi, mia yɛresma mane na kwini wiin fa to ma ka kɔ Ziwifu sra hɔn ga. Nka basiɛ mia fanganmabe bo diniyan be hɔn yi ga.»
43018037	Wɔn tɛ Pilate ɔɔn d'a ma: «Wɔn kɔrɔ be fanganma kɛ?» Yezu ɔɔn d'a ma: «Bi ɔɔn da, ye ma fanganma rɛ. Ma vɔrɔ ɔn naa diniyan hɔn wiin fa to ma tɛ tian siɛrɛte na. Wiin te pepe ɔɔn tian kia, wɔnna te mɔɔ ne domada na.»
43018038	Pilate ɔɔn d'a ma: «Wɔnnɔ ɔɔn tian?» Wɔnna bɛreda wɔ yira wɛ timi ma, Pilate ye bere sa yaa Ziwifu gun sire yɛ mɛ ɔn da ye ma: «Mɛ zarakedo sii za bo sɔɔn be na ga.
43018039	Nka n'a tɛ ɔɔn ne daro ne boo sɔɔn dra Yɛrɛgun na fɛti na. Ka kia ma Ziwifu ta fanganma dra ra?»
43018040	Wɔn tɛ suu ye pepe ɔɔn ne sɔngɔ ne kwa: «Awo, a ka tɛ awe ga nka Barabasi.» Kamasɔrɔ wɔnna Barabasi we mane sobɛrɛta boo.
43019001	Wɔn tɛ Pilate ɔɔn Yezu foga n'a pere ye y'a vaan.
43019002	Sɔrɔdasi mane kile flɛ n'e ta fanganmabanfola na, n'a pi Yezu wɔɔn hɔn. Ye mane zopɛnɛbɛnbɛn boo k'a ma.
43019003	Ye man'e dɔbɛ a na ne bire a na ne kwa, y'a foo Ziwifu ta fanganma, n'a piri webe.
43019004	Pilate ye bere naa sa sire ɔn da Ziwifu ma: «Ka sege rɛ, ma na n'a sabɛ ka ma wiin fa to ka tɔɔ da mɛ zarakedo sii za a na ga.»
43019005	Wɔn tɛ Yezu ɔɔn naa sa, kile na fanganmabanfola ne pi a wɔɔn hɔn, zopɛnɛ we ne ti a mogo hɔn. Pilate ɔɔn da ye ma: «Ka bo sɔɔn we.»
43019006	Nka salakawɛvɔre kɔ y'a kma n'a za wiin sangan ma suu, ɔn ne sɔngɔ ne kwa: «A kwangwaga, a kwangwaga.» Pilate ɔɔn da ye ma: «Ki yɛrɛ n'a foga yaa n'a kwangwaga. Mɛ kɔnɛ zarakedo sii za a na ga.»
43019007	Ziwifu ɔɔn d'a ma: «Tɛn ti mɛ́ ta. Wɔnna tɛn we yirado ma, a daga siri bare a ye yɛrɛ ta Wuro Nɔ na.»
43019008	Pilate naa wɔnna bɛreda wɔ mɔɔ wiin sangan ma, a ta kuun ɔɔn moro.
43019009	A ye bere kɔ kɔɔn hɔn yɛ ɔn da Yezu ma: «Wee bi tuma?» Nka Yezu ma dian tra a ta ga.
43019010	Wɔn tɛ Pilate ɔɔn d'a ma: «Mɛ ta be maga tra na ra? Be tɔɔ da sebe ti ne ta ɔn be dra, sebe ne ti ne ta mɛ ɔn be kwangwaga ga ra?»
43019011	Nka Yezu ɔɔn d'a ma: «Sebe m'a ma tuma wuro hɔn ɔn pere be ma ga, be mane na sbɛ foyi ta mɛ na ga. Bo wɔn ɔɔn tɛ wiin te ɔɔn mɛ ka be sra hɔn, wɔnna te ta kakiɛ ɔɔn ne yireyi.»
43019012	N'a bii wɔnna sangan ma, Pilate mane Yezu drɛdo kia nka Ziwifu mane sɔngɔ ne kwa: «Be ɔɔn bo sɔɔn be dra, be fanganmagwaga Sezare maa titiri ga. Bare wiin te pepe ɔɔn da ye yi fanganma, wɔnna te tɛ fanganmagwaga zugu na.»
43019013	Pilate wɔnna bɛreda wɔ mɔɔ wiin sangan ma suu ɔn Yezu sabɛ n'a tanganbɛ ye ta paa wee kitisɔdo hɔn, ye wiin wɛɛn wiri Gwendege na pare yi. Heburoda hɔn, ye da Gabata.
43019014	Ye mane tɛ Yɛrɛgun na siankɔ ma sin hɔn. Pilate ɔɔn da Ziwifu ma: «Bo k'a fanganma.»
43019015	Nka ye mane sɔngɔ ne kwa: «A yɛɛ. A yɛɛ. A kwangwaga.» Pilate ɔɔn da ye ma: «Ma daga k'a fanganma kwangwaga ra?» Salakawɛvɔre ɔɔn da: «Fanganmaza ti mɛ́ ta a ma tɛ Sezare ga.»
43019016	Wɔn tɛ suu, a ɔɔn n'a ka ye sra hɔn kwangwaga na. Wɔn tɛ ye ɔɔn Yezu foga yaa kɔ lege.
43019017	Yezu ye na kwangwagasɔ bii ɔn yaa kɔ lege bo piri boo ma, ye da wɔnkobalo na bii hɔn. Heburoda hɔn ye da Gologota.
43019018	Wɛɛn sɔrɔdasi Yezu kwangwaga sɔ ma. Ye mane sma pla bɔɔ kwangwaga mɛ. Yezu mane ti ye woro hɔn.
43019019	Pilate mane sɛbɛ bɔɔ ta ɔn da, ye ye malo Yezu na kwangwagasɔ ma. A mane sɛbɛ ɔn da: «BO NAZARETISƆN YEZU, ZIWIFU TA FANGANMA.»
43019020	Sɛbɛ wɔ mane sɛbɛ Heburoda hɔn kɔ Girɛkida hɔn kɔ Latɛnda hɔn mɛ. Ziwifu na yaan ye man'e kala bare ye Yezu kwangwaga wiin wɛɛn, wɔn mane kuru do na.
43019021	Ziwifu ta salakawɛvɔre ɔɔn naa da Pilate ma: «Be mane daga n'a sɛbɛ da Ziwifu ta fanganma ga nka a daga ne sɛbɛ ɔn da, ye bo sɔɔn be da, ye yi Ziwifu ta fanganma.»
43019022	Pilate ɔɔn d'a ma: «Ma wiin fa sɛbɛ n'a wɛ, m'a sɛbɛ.»
43019023	Yezu kwangwaga wɛ timi ma sɔrɔdasi ta, ye n'a ta zoga bii n'e dini kuru naa. Sɔrɔdasi wɔ pepe ɔɔn dinido tala tala bii. A mane wɔɔ a ta zogwaga. Wɔnna zogwaga we mane yɛn kɔ dasi tala dama, kwarodo mane ti a na ga, n'a bii wuro hɔn fɔn du hɔn.
43019024	Sɔrɔdasi wɔ ɔɔn da ye nɛmɛ ma: «Ka ka tɛ ke a bara ga. Ka tɛ ke vɛngɛnɛ dɛ a ma, wiin te ma a na wiri, ke wɔn nɔma tɔɔ.» Yee Wuro domada na sɛbɛ hɔn da mane paga, ye ye n'a zoga dini nɛmɛ hɔn, ɔn vɛngɛnɛ dɛ n'a zogwaga ma. Yee sɔrɔdasi man'e ta.
43019025	Yàra bɔɔ mane taa kwangwagasɔ we do na. Yezu sie mane tiye kɔ a sie na plalo Kilopase ta ya Mari kɔ Magadaladalo Mari.
43019026	Yezu naa ye sie za kɔ wiin kalanɔ da ɔɔn mane dia a ma, wɔn ne taa a sie kiege ma, a ɔɔn da ye sie ma: «Naa, bo be nɔ.»
43019027	Wɔn timi a ɔɔn da wɔnna kalanɔ we ma: «Bo be sie.» N'a bii wɔnna do hɔn kalanɔ we ɔɔn n'a sie we foga yaa kɔ lege ye brɛ.
43019028	Wɔn timi Yezu mane tɔɔ da da pepe do paga. A ɔɔn da, ye mulu ti ye na. A wɔn yira wiin fa to Wuro domada na sɛbɛ wiin fa yira, wɔn do paga.
43019029	Suu boo mane tiye ne paga duvɛnsini na. Ye ɔɔn wɛsɔgɔ ka wɔnna duvɛn we hɔn n'e flɛ izɔpekalo ma n'e dɔɔ a do ma.
43019030	Yezu wɔnna duvɛnsini we nɛnɛ wiin sangan ma, ɔn da: «Da pepe do paga.» Wɔn timi a ye wɔɔn kwile, a ni ɔɔn wɛ.
43019031	Ye ta tɛ ɔɔn mane tɛ Tangantun siankɔ. Ziwifu mane kia sara wɔ wɔɔ kwangwagasɔ ma Tangantun kɔɔ ma ga. Wɔnna Tangantun we yɛrɛ mane Tangantun na yire yi mɛ. Ye ɔɔn yaa Pilate mɛ wiin fa to y'e kaɛn yɔyɔ ɔn n'e na sara zibɛ.
43019032	Wɔn tɛ sɔrɔdasi wɔ ɔɔn naa pia gwere yi we ma dɛn ɔn wɔn kaɛn yɔyɔ ɔn dɔɔ bo plalo brɛ, yewɔ wiinye ɔɔn mane kwangwaga kɔ Yezu.
43019033	Ye naa wiri Yezu ma wiin sangan ma, n'a za d'a siri wɛ, ye m'a kaɛn yɔyɔ ga.
43019034	Sɔrɔdasisɔn boo n'a wuro a yannɔ hɔn kɔ sɛlo. Wɔnna nɔɔ tala hɔn, too ɔɔn wɔrɔ sa, zio ɔɔn sa mɛ.
43019035	Wiin te ɔɔn n'e za, wɔn ɔɔn n'e na siɛrɛbe ta. A wiin fa yira, wɔn bere ne tian mɛ. A yɛrɛ tɔɔ da tian ye ɔɔn yira wiin fa to yɔnmabe kɔ ka hɔn.
43019036	Yee wɔnna da wɔ tɛ wiin fa to wiin fa ɔɔn yira Wuro domada na sɛbɛ hɔn, wɔn do paga, ye ye n'a wɔe na foyi bogobogo ga.
43019037	Ye sɛbɛ Wuro domada na sɛbɛ hɔn boo piri ma mɛ ɔn da, ye ye wiin te wuro n'a sɔro, ye ye yɔnnɔ na dɛ wɔn ma.
43019038	Wɔn timi Arimatesɔn Zozɛfu wiin ɔɔn mane Yezu ta kalanɔmanɛ na boo n'e yɛrɛ dɔndɔn Ziwifu na kuun na, wɔn ɔɔn yaa Pilate mɛ, y'a Yezu na soro pere ye ma, ye yaa kɔ lege. Pilate n'a pere a ma, a ɔɔn n'a bii yaa kɔ lege.
43019039	Nikodɛmu wiin ɔɔn mane naa Yezu brɛ wuru hɔn, wɔn mane naa kɔ wunnudiafrɛ na yanganmu ye, ye ne kilo kiofun wa.
43019040	Yewɔ sma pla wɔ ɔɔn Yezu na soro bii n'a ka labanɔmafuro hɔn, ɔn wɔnna wunnudiafrɛ wɔ k'a ma Ziwifu ta sɔɔn sitranɔn na.
43019041	Ye mane Yezu kwangwaga wiin wɛɛn, sɔkoro boo mane ti yeyɛ. Bonawun mane ti wɔnna sɔkoro we hɔn, sɔɔn sitra zɛ wiin hɔn dɛn ga.
43019042	Ye mane tɛ Ziwifu ta Tangantun siankɔ ma. Wɔnna bona we ta tɛ ɔɔn mane vetra Yezu kwangwagado na, wɔn tɛ ye ɔɔn yaa Yezu sitra wɛɛn.
43020001	Tun na gwerekɔ ma, kikima tiin, Magadaladalo Mari ɔɔn yaa bona do ma ɔn yaa dɔgɔnɔ we za, a ne wɛ bona we do ma.
43020002	A ɔɔn tɔngɔn yaa Simɔn Piyɛre gun kɔ bo kalanɔ we wiin da ɔɔn mane dia Yezu ma ɔn da ye ma: «Ye Matigi wa bona hɔn, mɛ́ ma da bo a tigɛdo ga.»
43020003	Piyɛre kɔ wɔnna kalanɔ we ɔɔn sa yaa bona we brɛ.
43020004	Ye pepe sma pla mane kwɛ ne tɔngɔn, nka bo kalanɔ we mane tɔngɔn Piyɛre fɔnɔ ɔn pia yaa wiri bona we brɛ.
43020005	A loo sege, a ma sitralabanɔma wɔ a ɔɔn za lɔ ma nka a kɔ bona we hɔn ga.
43020006	Wɔn timi Simɔn Piyɛre ɔɔn naa wiri ɔn fɔnɔ kɔ bona we hɔn, ɔn sitralabanɔma wɔ za lɔ ma.
43020007	Wiin zogo ɔɔn mane pi Yezu wɔɔn ma, a wɔn za mɛ. Wɔn mane kwɛ ne ti kɔ bɔ labanɔmasɛrɛ wɔ ga. Wɔnna wɔɔn hɔn pizogo mane kwini tigɛ ye sana.
43020008	Wɔnna sangan ma bo kalanɔ we wiin ɔɔn pia wiri bona do ma mane kɔ mɛ ɔn n'e pepe za, yɔnmabe ɔɔn kɔ a hɔn.
43020009	Wuro domada na sɛbɛ mane wiinye da yira, ye Yezu daga winni sa sara yɔ, kalanɔmanɛ wɔ mane wɔnwɔ kɔrɔ tɔɔ siɛbɛ na ga.
43020010	Wɔn timi kalanɔmanɛ wɔ ɔɔn bere bige.
43020011	Mari mane taa sire bona we do ma ne mɔgɔ, ne loo ne sege bona we hɔn.
43020012	Ye da ye tɔɔ a ɔɔn mɛlɛkɛ pla bɔɔ za, zofuro ne ti ye ta, ye ne tangan Yezu na soro tigɛdo hɔn, sɔnnala wɔɔn we tido hɔn, bo tala kaɛn wɔ tigɛdo hɔn.
43020013	Mɛlɛkɛ wɔ mane da Mari ma: «Ya, wɔnnɔ na be mɔgɔ?» A ɔɔn da ye ma: «Ye n'a Matigi bii n'a wa bɛɛ, ma ma da bo a tigɛdo ga.»
43020014	A mane ti bɛreda hɔn ɔn pan da ye sege, ɔn Yezu za a ne taa nka a ma tɔɔ d'awe ga.
43020015	Yezu ɔɔn d'a ma: «Ya, wɔnnɔ na be mɔgɔ? Kɔ te be ɔɔn kia?» Nka Mari man'a giati d'a sɔkoro we na te. A ɔɔn d'a ma: «Baba, a ɔɔn ma bi ɔɔn n'a bii, a tido dɔrɔ ne ma, ma na yaa n'a bii n'a wa yeyɛ.»
43020016	Yezu ɔɔn d'a ma: «Mari.» Mari ɔɔn ye bere a brɛ piri ma ɔn d'a ma Heburoda hɔn: «Araboni.» Wɔn kɔrɔ mɛ na te.
43020017	Yezu ɔɔn d'a ma: «Ka le ne ma ga. Bare ma ba ne Tɔn brɛ dɛn ga. Nka yaa yira ne na plala ma, ye ma ba ne Tɔn kɔ ka Tɔn brɛ. Wɔn k'a Wuro kɔ mia Wuro.»
43020018	Wɔn tɛ Magadaladalo Mari ɔɔn yaa n'e yira kalanɔmanɛ wɔ ma, ye yi Matigi za. Y'a wiinye fanɛ yira ye ma, ye bo wɔnwɔ.
43020019	Wɔnna kɔɔ tala we ma lii ma, tun na gwerekɔ we ma yɛ, kalanɔmanɛ mane ti wiin kɔɔn hɔn Ziwifu na kuun na, wɔn na kɔre mane sɔgesɔge, Yezu ɔɔn naa taa ye woro hɔn ɔn da ye ma: «Siara tɛ ka ma.»
43020020	A wɔn yira ye ma ɔn ye sra kɔ ye yannɔ dɔrɔ ye ma. Kalanɔmanɛ Matigi za wiin sangan ma, ye nihɔn ɔɔn dia fɔrɔna.
43020021	Yezu ɔɔn da ye ma: «Siara tɛ ka ma. Ma ka fanɛ wɔkara Tɔn ne fanɛ wiin nɛ.»
43020022	A wɔn yira ɔn piu ye ma ɔn da ye ma: «Ka Wuro ta Ni gun.
43020023	Ka ɔɔn wiinye kma ta kakiɛ yafa ye ma, ye na yafa ye ma. Ka ɔɔn ma wiinye ta kakiɛ yafa ye ma ga, ye na n'e na yafa gun ga.»
43020024	Yezu naa y'a kalanɔmanɛ brɛ wiin sangan ma, ye na sɔnnala Toma, ye wiin wiri Didimu, wɔn kɔrɔ kwienɔ, wɔn mane tiye ga.
43020025	A na naa wiin sangan ma, bɔ sɛrɛ ɔɔn d'a ma: «Mɛ́ Matigi za.» Nka Toma ɔɔn da ye ma: «Mɛ ma pontizɛnɛ za a sratɛbe hɔn ga, ɔn ne slalo ka wɔnna wura wɔ hɔn ga, ɔn ne soro k'a yannɔ hɔn ga, mɛ sbɛ n'e tɔɔ tian ga.»
43020026	Bo yin korosɔɔn wɔn timi, kalanɔmanɛ wɔ ne kwɛ ne ti kɔɔn hɔn yɛ mɛ, Toma ne ti kɔ lɔgɔ wɔnna kɔɔ ma. Kore pepe mane sɔge nka Yezu ɔɔn naa taa ye woro hɔn, ɔn da ye ma: «Siara tɛ ka ma.»
43020027	Wɔn timi a ɔɔn da Toma ma: «Be slalo dɔbɛ n'a ka ɔn ne sra sege. Be soro sana n'a ka ne yannɔ hɔn. Ka pna yɔnmabe hɔn ga nka tɛ yɔnmabe kɔ be hɔn.»
43020028	Toma ɔɔn d'a ma: «Mia Matigi kɔ n'a Wuro.»
43020029	Yezu ɔɔn d'a ma: «Bia tɛ ɔɔn mɛ za, wɔn tɛ yɔnmabe ɔɔn kɔ be hɔn. Wiinye ɔɔn mɛ za ga, yɔnmabe ne na kɔ ye hɔn yeyɛ, wɔnna kma wɔ dangamu.»
43020030	Yezu mane kabakoda na yaan ye ta y'a kalanɔmanɛ yɔnnɔ na wiinye ɔɔn sɛbɛ bo sɛbɛ be hɔn ga.
43020031	Nka bɔ sɛbɛ a hɔn, wiin fa to ka yɔnmabe gun ɔn tɔɔ da Yezu ɔɔn Wuro ta Dɛ́gɛwɛta, Wuro Nɔ, ɔnkɔ mɛ, wiin fa to ka yɔnmabe gun ɔn wɛbareyani gun awe baraka hɔn.
43021001	Wɔn timi Yezu ye yɛrɛ dɔrɔ y'a kalanɔmanɛ ma yɛ mɛ Tiberiyadezu do ma. A man'e yɛrɛ dɔrɔ ye ma wiin nɛ, bo wɔn.
43021002	Simɔn Piyɛre kɔ Toma, ye wiin wiri Didimu, wɔn kɔrɔ kwienɔ kɔ Kanasɔn Natanayɛle ɔɔn sa Galilegiamana hɔn kɔ Zebede nɔmanɛ kɔ bɔɔ kalanɔmanɛ sma pla yɛ. Ye pepe mane kwɛ ne ti.
43021003	Simɔn Piyɛre ɔɔn da ye ma, ye yi yaa nɔdo hɔn. Ye ɔɔn d'a ma, ye yiwɔ yaa ne kɔ lege. Ye yaa kɔ koro hɔn, fɔn yaa kɔkiɛ ma foyi gun ga.
43021004	Kɔkiɛ do ma, Yezu mane naa taa zu do ma. Kalanɔmanɛ ma tɔɔ d'awe ga.
43021005	A ɔɔn da ye ma: «Ka fa gun ra, nimisala?» Ye ɔɔn d'a ma, ye awo.
43021006	A ɔɔn da ye ma: «Ka k'a zɔ dra koro na digesramapiri ma, ka na gun.» Ye ɔɔn zɔ we dra, ma sbɛ n'a suru ga zɛ ta yaan nɔma yɔɔ ta.
43021007	Wiin kalanɔ we da ɔɔn mane dia Yezu ma, wɔn da Piyɛre ma, y'a Matigi. Simɔn Piyɛre wɔn mɔɔ wiin sangan ma, ɔn y'a zogo ka ɔn ye yɔyɔ sɔɔ bare a man'e wula ɔn tige zii zu hɔn.
43021008	Bɔ kalanɔmanɛsɛrɛ ɔɔn wɔɔ koro hɔn ne naa ne zɔ we suru, a ne paga zɛ na. Ye brɛ mane dɛrɛ zu do ma na ga, ye mane ti mɛtɛrɛ zɔlo (100) nɛmɛ hɔn.
43021009	Ye sa wɛ timi, ye ɔɔn togo za dɔlɔ ma, zɛ kɔ buru ne dɛ ye ma.
43021010	Yezu ɔɔn da ye ma: «Ka wiinye zɛ wɔ dɔ foga, ka naa kɔ ye na bɔɔ.»
43021011	Simɔn Piyɛre ɔɔn kɔ koro we hɔn, ɔn zɔ we suru n'a zibɛ lɔ ma, a ne paga zɛyeye zɔlo ne kieplafun ne nɔma saa (153) na. Nka hali kɔ wɔn, zɔ we mane bara ga.
43021012	Yezu ɔɔn da ye ma: «Ka naa ke zɔn.» Kalanɔmanɛ wɔ na sɔɔn sii man'a toga ga ɔn da, y'awe kɔ te. Ye mane tɔɔ d'a Matigi.
43021013	Yezu ɔɔn buru bii n'a pere ye ma kɔ zɛ.
43021014	Yezu winni wɛ timi ɔn sa sara yɔ, wɔn mane tɛ a kanyinna saaro a n'e yɛrɛ dɔrɔ y'a kalanɔmanɛ ma.
43021015	Ye naa zɔn wɛ, Yezu ɔɔn da Simɔn Piyɛre ma: «Zan nɔ Simɔn, mɛ da dia be ma ɔn yalo bɔ sɛrɛ ma ra?» A ɔɔn da: «Ɔɔn Matigi. Be tɔɔ da be da dia ne ma.» Yezu ɔɔn d'a ma: «Yɛre n'a gwanɔmanɛ na.»
43021016	Yezu ye bere d'a ma plalo na yɛ mɛ: «Zan nɔ Simɔn, mɛ da dia be ma ra?» Piyɛre ɔɔn d'a ma: «Ɔɔn, Matigi. Be tɔɔ da be da dia ne ma.» A ɔɔn d'a ma: «N'a gware nɛ.»
43021017	Saaro na, Yezu ye bere d'a ma yɛ mɛ: «Zan nɔ Simɔn, mɛ da dia be ma ra?» Yezu ta tɛ ɔɔn Piyɛre toga kanyinna saa na, ye ye da dia a ma ra, wɔn mane Piyɛre ninaban fɔrɔna. A ɔɔn d'a ma: «Matigi, be da pepe tɔɔ. Be tɔɔ da be da dia ne ma.» Yezu ɔɔn d'a ma: «Yɛre n'a gware na.
43021018	Tian na, ma ye yira be ma da be na yɛlɛsangan ma be mane be yɔyɔ sɔɔ ne yaa be dungo na yado hɔn. Be ɔɔn kiɛgɛ wiin sangan ma, be na be sra sɔrɔ, sɔnza ne be yɔyɔ sɔɔ ne yaa kɔ be nɛmɛ boo piri ma wiin ɔɔn dia be ma ga.»
43021019	Yezu mane wɔnna bɛreda wɔ yira ne Piyɛre sirinɔn nɔma ɔɔn yira, a na siri wiin nɛ ɔn Wuro yirebɛ. Wɔn timi a ɔɔn d'a ma: «Dɔɔ ne ma.»
43021020	Piyɛre naa ye timi bere ɔn da ye sege, wiin kalanɔ we da ɔɔn dia Yezu ma, wɔn ne dɔɔ. Awe kalanɔ we ɔɔn man'e kɛngɛlɛ ɔn Yezu toga zɔnsangan ma, ye Matigi, ye kɔ te ɔɔn na be ka sma sra hɔn?
43021021	Piyɛre naa n'a za wiin sangan ma, ɔn da Yezu ma: «Matigi, bo ɔɔn yo, wɔnnɔ ɔɔn na tɛ wɔn na?»
43021022	Yezu ɔɔn d'a ma: «Ma ɔɔn ne kia a wɔɔ fɔn yaa kayan ne berena ma, bi ye ɔɔn wee ye wɔn hɔn? Bi kɔnɛ, dɔɔ ne ma.»
43021023	Wɔnna bɛreda wɔ ta yira ɔɔn tɛ, ye ɔɔn mane kwa ye nɛmɛ hɔn, ye wɔnna kalanɔ we na siri ga. Tian na, Yezu mane d'a ma, y'a na siri ga nka a da: «Ma ɔɔn d'a wɔɔ fɔn yaa kayan ne berena ma, bi ye ɔɔn wee ye?»
43021024	Awe kalanɔ we ɔɔn wɔnna da wɔ na siɛrɛ ta, awe ɔɔn n'e sɛbɛ. Ke tɔɔ d'a ta siɛrɛbe tian mɛ.
43021025	Yezu daza na yaan ye ta mɛ. Ye m'a da y'e pepe sɛbɛ tala tala, mia giatɛ ma ye na sɛbɛ mane na ku diniyan hɔn ga.
44001001	Ne mafɔrɔ Tewofili, Yezu mane wiin fa pepe ta ɔn sma kala kɔ wiinye da pepe, n'a bii ye na dubisangan ma, fɔn yaa kayan a durobakɔ ma wuro hɔn, ma mane wɔn nɔma yira be ma n'a gweresɛbɛ hɔn. Sanɛ a da ye ba wuro hɔn, a mane fanɛsma wiinye dɛ́gɛ, a ɔɔn wɔnwɔ ladi Wuro ta Ni baraka hɔn.
44001003	A siri wɛ timi ma, yewɔ ma a na sugu yi man'e yɛrɛ dɔrɔ nɔma na yaan ye na bare a man'e yɛrɛ dɔrɔ ye ma yin kiepla yɔ ne barotɛ kɔ lɔgɔ ne Wuro ta kolo na da yira ye ma.
44001004	Boo kɔɔ ma, ye mane ti zama hɔn, a ɔɔn n'a yira n'a sigebɛ ye ma, ye ye ka da ye sa Zeruzalɛmukuru hɔn ga, ye Tɔn wiin fa na dosɔ ta, ye n'a da yira ye ma, ye ye wɔɔ yeyɛ ɔn wɔn yɛ́rɛ.
44001005	Ye Zan kɔnɛ mane sma batize zu hɔn, ye nka bɛɛ yɔ ne yin damanɛ, Wuro ta Ni baraka hɔn yewɔ na batize.
44001006	Yezu ta kalanɔmanɛ pepe mane kwɛ ɔn n'a toga, ye Matigi, ye basiɛ a na Isirayɛle ta fanganmabe tigɛ ra?
44001007	A ɔɔn da ye ma, ye Tɔn wiin wagati tigɛ y'a sebe hɔn, y'a yewɔ ɔɔn daga wɔn tɔɔ ga.
44001008	Ye nka, ye ye na sebe boo gun wiin ɔɔn Wuro ta Ni yi wiin ɔɔn na zii ye ma. Ye wɔn na tɛ ye tɛ yi siɛrɛ na Zeruzalɛmukuru hɔn kɔ Zudegiamana pepe hɔn kɔ Samari wola hɔn kɔ lagakɔn pepe tege na.
44001009	Wɔnna domada wɔ yira wɛ timi ma suu, a ɔɔn duro wuro hɔn ye yɔnnɔ na, dabanɔ boo ɔɔn pi a ma, ye man'a za titiri ga.
44001010	Yezu ba wiin wuro hɔn, ye mane taa ne ti sege hɔn wɛɛn yɛ, ye da ye tɔɔ, zogafurokma sma pla bɔɔ ne taa kɔ lɔgɔ
44001011	ɔn da ye ma: «Galilekma, wɔnnɔ na ka taa wɔɔ bɛɛ ne wurokɔn sege? Wiin Yezu we ɔɔn duro wɛ ka yɔ, a ba wuro hɔn wiin nɛ, yee a na bere naa yɛ wɔkara k'a na yaa yi za wiin nɛ.»
44001012	Ye wiin tolalo we wiri da Olivutolo, wɔnna tolalo we ti dɛrɛ Zeruzalɛmukuru na siɛ ga, ye kayan kilo tala nɛmɛ. Fanɛsma ɔɔn tuma wɛɛn ɔn ye bere bige.
44001013	Ye naa bige, ɔn yaa ba zangan hɔn. Bo mane Piyɛre, bo ma Zake kɔ Andre, bo ma Filipu kɔ Toma, bo ma Baretelemi kɔ Matiye, bo ma Alife nɔ Zake, bo ma Simɔn wiin ɔɔn mane sma magabɛ Ɔrɔmukma ta fanganma ma, bo ma Zake nɔ Zude.
44001014	Ye pepe man'e nɛmɛ kwɛ ne Wuro mɛ kɔɔ pepe ma kɔ yàra sma damanɛ bɔɔ mɛ. Bo mane Yezu sie Mari ɔnkɔ Yezu na plala.
44001015	Wɔnna kɔɔ we ma, sma zɔlo ne kioro (120) nɛmɛ mane kwɛ, Piyɛre ɔɔn tuma taa ye woro hɔn ɔn da:
44001016	«Kià kma, Wuro ta Ni mane wiin fa yira Wuro domada na sɛbɛ hɔn Davidi baraka hɔn Zuda ta da na, wiin ɔɔn tɛ Yezu na figɛsma na yeta na, wɔn mane daga tɛ na.
44001017	Zuda mane mɛ́ na boo, a man'e nii gun mià bara na mɛ.
44001018	Ye man'a sara kɔ wiinye gwana a ta dayaga ye na, a lɔ boo tɛrɛ kɔ lɔgɔ. A da ye bɛrɛ ɔn baga ye wɔɔn ma yeyɛ, a tulu ɔɔn fɛtɛ, a kɔrɔnɔmanɛ pepe ɔɔn zanzan.
44001019	Zeruzalɛmukma pepe mane wɔnna da wɔ yɔnnɔ tɔɔ. Bo wɔn ye na ye wɔnna lɔ we wiri y'a sida hɔn, ye Hakɛledama. Wɔn kɔrɔ too na lɔ.
44001020	Ye sɛbɛ Wuroyirebɛturo na sɛbɛ hɔn ɔn da, y'a ta kɔɔn daga wɔɔ kebe, sɔɔn ka ne ti yeyɛ ga. Ne bere ne sɛbɛ yɛ mɛ ɔn da, ye sɔnza daga n'a ta bara bii.
44001021	Awale n'a bii fɔn Matigi Yezu na tisangan ma kɔ ke nɛmɛ, bɔɔ sma mane dɔɔ ke ma
44001022	n'a bii a batize wɛ timi ma Zan ta fɔn yaa kayan wiin kɔɔ ma awe Yezu yɛrɛ tɔɔ ke ta ɔn duro ɔn ba wuro hɔn. Wɔn ye na, yewɔ sma wɔ na boo daga kwɛ kɔ ke nɛmɛ ɔn tɛ Yezu ta winnisa na siɛrɛ na.»
44001023	Ye ɔɔn sma pla dɔrɔ. Bo mane Zozɛfu, ye wiin wiri Barasabase, bɔɔ n'a togo dɛ da Zusetuse mɛ, bo ma Matiyase.
44001024	Ye mane bo wuromɛ be ta ɔn da: «Matigi bi wiin ɔɔn sma pepe kɔrɔ hɔn da tɔɔ, be wiin te dɛ́gɛ bɔ sma pla bɛ hɔn, wɔn dɔrɔ
44001025	wiin fa to a tɛ fanɛsma na boo na Zuda na ku na, wiin ɔɔn ye tado to ɔn yaa ye yado hɔn.»
44001026	Ye mane vɛngɛnɛ dra, ye ɔɔn bɛrɛ Matiyase ma, wɔn ɔɔn kwɛ kɔ fanɛsma sma funnala wɔ sin.
44002001	Pantekɔte kɔɔ naa wiri, yɔnmabe ti wiinye kma hɔn, wɔnwɔ pepe na kwɛ ye mane ti bii tala hɔn.
44002002	Ye da ye tɔɔ, digekɔn na yire yi ɔɔn sa wuro hɔn wɔkara wuropangan digekɔn. Ye mane ti wiin kɔɔn hɔn, wɔn pepe ɔɔn paga digekɔn we na.
44002003	Bo wɛɛn, ye ɔɔn frɛ bɔɔ za, ye ne wɔkara toganiɔn ɔɔn sodinidini ɔn tangantangan ye pepe ma.
44002004	Ye pepe mane paga Wuro ta Ni na ɔn dutigɛ ne bɛre sidazɛ hɔn, Wuro ta Ni mane wiinye ka ye da hɔn.
44002005	Kamasɔrɔ ye na kɔɔ we ma, Ziwifu wiinye ɔɔn kwa wurosogo ma fɔrɔna wɔnwɔ mane sa sii wɔ pepe hɔn diniyan hɔn ɔn naa Zeruzalɛmukuru hɔn.
44002006	Wiinye da wɔ ɔɔn mane tɛ, wɔn ta mɔɔ mane zamɛ ta ye ɔɔn yaa ye nɛmɛ kwɛ wiin ti pepe wɔn ne kaba bare ye pepe man'e ta bɛreda mɔɔ ye yɛrɛ ta sida hɔn.
44002007	Ye pepe kakiri mane yanganmu, ye ne kaba ne kwa ye nɛmɛ ma: «Bɔ sma bɛ pepe ɔɔn bɛre, ye Galilekma ga ra?
44002008	Nɛ na ye tɛ ke pepe ɔɔn n'e ta bɛreda mɔɔ kià sida hɔn?
44002009	Ke na bɔɔ tuma Paratigiamana hɔn, bɔɔ ɔɔn tuma Medigiamana hɔn kɔ Elamegiamana hɔn, bɔɔ ɔɔn tuma Mezopotamigiamana hɔn, bɔɔ ɔɔn tuma Zudegiamana hɔn, bɔɔ ɔɔn tuma Kapadɔse bɔɔ ɔn tuma Pɔn, bɔɔ ɔɔn tuma Azigiamana na wola hɔn.
44002010	Bɔɔ tuma Firizigiamana hɔn, bɔɔ ɔɔn tuma Panfiligiamana hɔn, bɔɔ ɔɔn tuma Ezipitigiamana hɔn, bɔɔ ɔɔn tuma Sirɛnegiamana na wola hɔn, bɔɔ ɔɔn tuma Libigiamana hɔn, bɔɔ ɔɔn tuma Ɔrɔmukuru hɔn.
44002011	Bɔɔ ti ke hɔn wiinye ɔɔn vɔrɔ ne Ziwifu, bɔɔ ma wiinye ɔɔn kɔ Ziwifube hɔn. Bɔɔ Kerɛtekma, bɔɔ ma Arabu. Hali kɔ wɔn, ke pepe n'e ta bɛreda mɔɔ kià sida hɔn zɛzɛ, ye ne Wuro ta kabakoda yira ke ma.»
44002012	Ye pepe kakiri mane yanganmu, ye ma tɔɔ da wiin fa ɔɔn tɛ ga, ye ɔɔn ne kwa ye nɛmɛ ma: «Wɔnnɔ ɔɔn bɔ kɔrɔ?»
44002013	Bɔɔ mane kwa, ye ye yingin duvɛndia ɔɔn na.
44002014	Wɔn tɛ Piyɛre wiin ɔɔn mane ti kɔ fanɛsma funnala wɔ, wɔn ɔɔn taa ɔn ye kɔn duro ɔn da: «Zudekma kɔ ki wiinye kma pepe ɔɔn ti Zeruzalɛmukuru hɔn, wiin fa ɔɔn tɛ ka wɔn kɔrɔ tɔɔ fɔrɔna ɔn ka tra taba n'a bɛreda na.
44002015	Ka wiin fa giati ne kwa, ye bɔ sma bɛ mɛnɛyingin, ye ti yee ga bare ye kikimasin ma yɛ.
44002016	Wuro ta daberebɛta Zowɛle mane wiin fa yira, wɔn ɔɔn ti ne tɛ basiɛ.
44002017	A mane da, ye Wuro da, ye wɛbɛsangan ma, ye ye na y'a Ni zibɛ sma pepe ma. Ye ka nɔmanɛ dala kɔ sini na tɛ daberebɛsma na. Ye k'a smazɔre na ne dɔreda za. Ye k'a sɔnmlala na ne sɔnyangan.
44002018	Ye wɔnna kɔɔ ma, ye ye na y'a Ni zibɛ y'a baratɛre ma, sini na ye kɔ yàra na ye pepe, ye tɛ daberebɛsma na.
44002019	Ye ye na kabakoda ta wurokɔn ma wuro hɔn ɔn tagamase ta lagakɔn ma bɛɛ. Ye wɔn na ne too kɔ togo ɔnkɔ tioro.
44002020	Ye sanɛ Matigi ta kɔɔ ne wiri, wiin kɔɔ we ɔɔn yire, yirebe ne ti a ma, ye sin na bere ɔn tɛ tunio na yuu pɛnɛ wɔkara too.
44002021	Ye wɔnna sangan ma, wiin te pepe ɔɔn Matigi togo wiri, ye wɔnna te na kisi.
44002022	Ka mɔɔ ne domada na Isirayɛlenɔmanɛ. Nazarɛtinɛmɛ Yezu, Wuro mane wiin sɔɔn we fanɛ ka brɛ, a ne kabakoda sii pepe ta Wuro yɛrɛ baraka hɔn ka yɔ wɔkara ka ye nɔma tɔɔ wiin nɛ,
44002023	Wuro mane pia n'a ta da giati n'e tigɛ wiin nɛ, yee ye tɛ. K'a ka smayaga sra hɔn, wɔnwɔ ɔɔn n'a nii wa ɔn n'a kwangwaga sɔnɔ ma.
44002024	Nka Wuro n'a winni na wa siri na yannɛ hɔn bare a mane sbɛ ne wɔɔ siri sra hɔn ga.
44002025	Davidi man'a da yira ɔn da, ye yi mane Matigi za ye zin sangan pepe ma, y'a ti ye kiege ma wiin fa to ye ka sma ga.
44002026	Ye wɔn ye na yi nihɔndia, ne sɔn nihɔndiaro hɔn. Ye wɔn pepe nii wa mɛ, ye na ne tangan yɔnmabe hɔn.
44002027	Ye bare be na ye za ye to wara ga, ye be na bia sɔnfɔrɔ to a vra ga.
44002028	Ye be kisi na sogo dɔrɔ ye ma ɔn ne na ye nihɔndiabɛ kɔ bia zɛ.
44002029	Kià kma, wɔn ye na ma daga n'a yira n'a dɔrɔ ka ma pasaa na ɔn da ke bɛma Davidi siri, ye n'a sitra, a bona ne ti ke brɛ hali naa n'a kwɛ sma ma yɛ.
44002030	Nka a mane Wuro ta daberebɛta ɔn tɔɔ da Wuro ye do sɔɔ ye ma ɔn ye sun ye na ɔn da ye na ye timikma na boo wiin ɔɔn ye yɛrɛ ta vɔrɔ yi tanganbɛ y'a fanganmakware ma.
44002031	Wɔn kɔrɔ a pia Krista ta winni yɔnnɔ tɔɔ n'e tigɛ, bo wɔn tɛ a ɔɔn man'a da yira ɔn da, ye Wuro na n'a za n'a to wara ga, y'a kɔn ma bere ne na vra mɛ ga.
44002032	Awe Yezu we, Wuro n'a winni, mɛ́ pepe wɔn na siɛrɛ.
44002033	A duro ɔn ba yaa tangan Wuro digesoro ma. Wuro ta Ni wiin na do ɔɔn mane sɔɔ Tɔn ta, a wɔn gun ɔn n'a zanzanbɛ wɔkara ka ye za wiin nɛ ɔn n'e mɔɔ wiin nɛ.
44002034	Davidi wiin ɔɔn ba wuro hɔn ga, wɔn n'a yira n'a dɔrɔ ɔn da, ye Matigi da y'a Matigi ma, y'a tangan ye digesoro ma
44002035	fɔn yaa kayan y'a zugi pepe bɛrɛbɛ a wee.
44002036	Wɔn ye na Isirayɛlenɔmanɛ pepe daga n'e yɔnnɔ tɔɔ n'e kini ɔn da ka wiin Yezu we kwangwaga sɔ ma, Wuro n'a ta Matigi ne Krista na.»
44002037	Ye naa wɔnna bɛreda wɔ mɔɔ wiin sangan ma, wɔn n'e nina ban fɔrɔna, ye ɔɔn Piyɛre kɔ bɔ fanɛsmasɛrɛ toga ɔn da: «Kià kma, wɔnnɔ mɛ́ daga wɔn ta?»
44002038	Piyɛre ɔɔn da ye ma: «Ka ka zugo katra. Ka na wiin ti pepe a batize Yezu Krista togo na wiin fa to a y'a kakiɛ na yafa gun. Wuro ta Ni na pere ka ma.
44002039	Bare ki kɔ ka nɔmanɛ ma dosɔ daga wiri ɔnkɔ wiinye sma na yaan ye pepe ɔɔn ti dɛrɛdo hɔn Matigi kià Wuro na wiinye wiri.»
44002040	Piyɛre mane y'a siɛrɛbe ta kɔ bɛredazɛ na yaan ye yɛ n'e mɛ fɔrɔna ne kwa ye ma: «Ka ka nii wa bɔ firesma bɛ hɔn ɔn ka ni kisi.»
44002041	Wiinye kma ɔɔn mane dian mɔɔ a domada na, wɔnwɔ mane batize. Ye na kɔɔ ma, sma sana saa (3,000) nɛmɛ mane kwɛ yɔnmabe na kma wɔ ma.
44002042	Ye mane kwa fanɛsma wɔ ta kala ma ne kwɛ ne y'a zɔnfa zɔn ne kwɛ ne buru dini ne kwɛ ne Wuro mɛ.
44002043	Kuun mane sma pepe foga bare fanɛsma wɔ mane kabakoda kɔ tagamase na yaan ye ta.
44002044	Yɔnmabe mane kɔ wiinye kma pepe hɔn, ye pepe mane kwɛ ne y'a frɛ pepe kwɛ.
44002045	Ye mane y'a laga kɔ ye sra hɔn frɛ zabire n'e na gwana dini nɛmɛ hɔn, wiin ti wɔn kɔ ye na kayan ye.
44002046	Ye pepe mane kwɛ ne yaa Wuro ta kɔɔn hɔn kɔɔ pepe ma ne kwɛ ne buru dini ye nɛmɛ hɔn ye brɛ ne kwɛ ne zɔn nihɔndiaro hɔn kɔ kɔrɔhɔnkìni hɔn.
44002047	Ye mane Wuro yirebɛ, ye da ne dia sma pepe ma. Matigi mane wiinye kma kisi, a mane wɔnwɔ kwɛ y'a kma ma kɔɔ pepe ma.
44003001	Boo kɔɔ ma, Piyɛre kɔ Zan mane yaa Wuro ta kɔɔn hɔn wuromɛdo hɔn limasin ma.
44003002	Ye mane tɛ ne bii ne naa kɔ sɔɔn boo yeyɛ kɔɔ pepe ma wiin ɔɔn mane muruku n'a bii fɔn ye vɔrɔsangan ma. Ye mane tɛ ne naa n'a tigɛ Wuro ta kɔɔn na kuledo ma, ye wiin wiri da Kuledofɔrɔ, wiin fa to a ne mɛ sma ta wiinye ɔɔn naa ne kɔ yeyɛ.
44003003	A naa Piyɛre kɔ Zan za, ye ne kɔ Wuro ta kɔɔn hɔn wiin sangan ma, a ɔɔn mɛ ye ta.
44003004	Wɔn tɛ Piyɛre kɔ Zan ɔɔn ye yinna baga a hɔn, Piyɛre ɔɔn d'a ma: «Mɛ́ sege.»
44003005	Sɔɔn we n'e sege fɔrɔna bare a man'a giati ɔn da ye na boo fa gun ye ta.
44003006	Piyɛre ɔɔn d'a ma: «Gwana wɛlɛ sanɔ ti ne ta ga. Nka wiin fa ɔɔn ti ne ta, ma na wɔn pere be ma. Nazarɛtisɔn Yezu Krista togo na, tuma ɔn yaa.»
44003007	A n'a foga a digesoro ma n'a tumabɛ. Wɔnna nɔɔ tala hɔn sɔɔn we kaɛn kɔ a kannile ɔɔn sige.
44003008	A tuma tige ne yaa. A kwɛ kɔ kɔ lɔgɔ Wuro ta kɔɔn hɔn ne yara ne tigetige ne Wuro yirebɛ.
44003009	Sma pepe n'a za, a ne yara ne Wuro yirebɛ.
44003010	Ye man'a dɛ́gɛ tɔɔ, y'awe sɔɔn we wiin ɔɔn mane tɛ ne tangan ne mɛ Wuro ta kɔɔn na Kuledo ma, ye wiin wiri Kuledofɔrɔ. Wiin fa ɔɔn mane tɛ a na, ye mane kaba wɔn na ne kwan mɛ.
44003011	Sɔɔn we man'e sabɛ Piyɛre kɔ Zan na ga. Sma pepe mane tɔngɔn naa taa n'e kori kuledo boo ma, ye wiin wiri Salomɔn ta Kuledo ne kaba fɔrɔna.
44003012	Piyɛre naa wɔn za wiin sangan ma, ɔn da zamɛ ma: «Wiin fa ɔɔn tɛ, wɔnnɔ na ka kaba wɔn na Isirayɛlenɔmanɛ? Taa wɔnnɔ na ka mɛ́ sege yee ɔn tɛ wɔkara mià sebe wɛlɛ mià Wurotɔ baraka hɔn mɛ́ bo sɔɔn be ta a ne yaa ne gun?
44003013	Abrahamu ta Wuro kɔ Izake ta Wuro kɔ Zakɔbe ta Wuro kɔ ke tamɛ ta Wuro y'a baratɛta Yezu yirebɛ, ki n'a ka sra hɔn ɔn maga a hɔn Pilate brɛ, wɔn wiin te ɔɔn mane kia n'a dra a yaa.
44003014	Ki maga sɔɔn na kìni yi ne a na tele yi hɔn ɔn da, ye Pilate sɔnyɛta to wɔn yaa.
44003015	Ka mane wiin ni na te we yɛɛ, Wuro n'a winni n'a sabɛ sara yɔ. Mɛ́ ye na siɛrɛ.
44003016	Yɔnmabe baraka hɔn Yezu togo na, wɔnna togo we ɔɔn bo sɔɔn be kɛnɛ, ka yɔnnɔ ti wiin na, ka n'a tɔɔ. Wiin yɔnmabe ɔɔn gun Yezu ta, wɔn ɔɔn bo sɔɔn be ta kɛnɛya pepe pere a ma ka pepe yɔnnɔ na.
44003017	Awale kià kma, mɛ yɛrɛ tɔɔ da datɔbareyafa ɔɔn mane tɛ ka pepe ɔɔn dɔɔ k'a zɛngɛnkma timi.
44003018	Wuro yɛrɛ mane pia n'a yira n'a dɔrɔ y'a daberebɛre baraka hɔn ɔn da ye y'a Dɛ́gɛwɛta na yannɛ. A bere ma yee ye tɛ mɛ.
44003019	Wɔn ye na, ka ka zugo katra ɔn ka zin bere Wuro ma wiin fa to k'a kakiɛ sbɛ dibe.
44003020	Ye tɛ yee, Matigi mane wiin makunabɛwagati tigɛ, ka na wɔn gun. A ta Dɛ́gɛwɛta wiin ɔɔn Yezu, a mane pia wiin dɛ́gɛ, a wɔn nabɛ ka ma.
44003021	Awe Yezu we wiin ɔɔn daga wɔɔ wuro hɔn dɛn fɔn yaa kayan bo wagati we ma, Wuro mane pia wiin da yira y'a sma na kìni ye y'a daberebɛre baraka hɔn gwerena.
44003022	Moyizi mane pia da, ye Matigi Wuro na yi nɛmɛ na daberebɛta dɛ́gɛ ka yɔ ka na plala hɔn, ye ka ne mɔɔ a ta a ta yirada pepe na.
44003023	Ye wiin te pepe ɔɔn ma mɔɔ wɔnna daberebɛta we ta ga, ye wɔnna te nii na wɛ y'a kma hɔn.
44003024	Wuro ta daberebɛre wɔ pepe, n'a bii Samiyɛle ma ɔn naa n'a kwɛ sma ma, wiin fa ɔɔn tɛ sma ke n'a za, wɔn yewɔ daberebɛre wɔ pepe ɔɔn yira n'a tigɛ.
44003025	Ki ɔɔn Wuro ta daberebɛre nɔmanɛ. Wuro mane wiin bɛɛn ka kɔ ka tamɛ wiin sangan ma a mane da Abrahamu ma, y'awe timikma baraka hɔn diniyan hɔn kma pepe na siara gun, ki ɔɔn wɔnna bɛɛn we na nɔmanɛ.
44003026	Ki ye na Wuro pia y'a baratɛta tumabɛ dɛn ɔn n'a fanɛ wiin fa to a naa duba ta ka ma ɔn ka pepe timi bere k'a yagada ma.»
44004001	Piyɛre kɔ Zan mane ti bɛreda hɔn zamɛ ta yɛ, ye da ye tɔɔ salakawɛre kɔ Wuro ta kɔɔn na zɛngɛnte kɔ Saduseyɛn ɔɔn naa n'e kori.
44004002	Ye ta tɛ ɔɔn mane zamɛ kala ne Yezu ta winnisada yira n'a dɔrɔ sma ma ɔn da sara na winni, wɔn mane dia ye ma ga.
44004003	Ye mane tɛ ye n'e foga n'e ka kaso hɔn fɔn yaa wɔnna winnisin kɔɔ kiɛ bare lii mane ba wɛ ye na kɔɔ we ma.
44004004	Wiinye kma ɔɔn mane mɔɔ fanɛsma wɔ ta, yɔnmabe mane kɔ ye na yaan ye hɔn. Yɔnmabe na kma mane yaan ne sma sana koo (5,000) nɛmɛ wa.
44004005	Winnisin kikima we ma, Ziwifu na zɛngɛnkma kɔ sɔnmlala kɔ Tɛn na kma kɔ sɛbɛsɛbɛre wiinye ɔɔn mane ti Zeruzalɛmukuru hɔn ɔɔn ye nɛmɛ kwɛ.
44004006	Bo mane salakawɛvɔ Ane, bo ma Kayifu, bo ma Zan, bo ma Alɛkisandire, bo ma salakawɛvɔre pepe ta kɔnkma.
44004007	Ye mane tɛ ye ɔɔn yaa Piyɛre kɔ Zan wiri naa n'e tabɛ ye woro hɔn n'e toga ne kwa: «Wee sebe wɛlɛ kɔ te togo baraka hɔn ka bo sɔɔn be kɛnɛ?»
44004008	Piyɛre mane paga Wuro ta Ni na, wɔn tɛ a ɔɔn da:
44004009	«Zamɛ na zɛngɛnkma kɔ Isirayɛlesɔnmlala, mià tɛ ɔɔn dafɔre ta ɔn bo muruku be ta a ɔɔn kɛnɛ, wɔn ye na ye mɛ́ wiri sma ɔn da ke tɛ wiin nɛ wɔnna sɔɔn ɔɔn kɛnɛ, ye ke wɔn yira.
44004010	Ki pepe ɔnkɔ Isirayɛlenɔmanɛ pepe, ka ye yɔnnɔ tɔɔ ɔn tɔɔ da ka wiin Yezu Krista Nazarɛtinɛmɛ we kwangwaga sɔ ma, Wuro n'a winni n'a sabɛ sara yɔ, ye wɔn togo baraka hɔn bo sɔɔn be kɛnɛ ne taa bɛɛ ka zin hɔn.
44004011	Awe dɔgɔnɔ we ki kɔntɔgesma mane ɔɔn dra. Nka be lege tɛ lologo hɔn dɔgɔnɔ na.
44004012	Kisi gun biza hɔn a m'awe baraka hɔn ga. Bare togoza tiye diniyan hɔn wiin ɔɔn pere sma ma ne sbɛ ne tɛ ke kisi ga.»
44004013	Kitisɔre wɔ mane Piyɛre kɔ Zan ta yɔnmabe nɔma za ɔn n'a za mɛ da ye wiinye sma, ye kala ga, ye smazana yee, wɔn n'e kabakoya fɔrɔna. Ye man'e dɛ́gɛ tɔɔ Yezu yakwɛre.
44004014	Wiin sɔɔn we ɔɔn mane kɛnɛ, ye mane wɔn sege taa ye kiege ma ɔn ma fa gun n'a yira titiri ga.
44004015	Ye mane da, ye ye fanɛsma wɔ foga n'e sabɛ kitisɔdo hɔn dɛn, yewɔ kitisɔre ɔɔn ye nɛmɛ za
44004016	ɔn da: «Wɔnnɔ ke na ɔɔn ta bɔ sma bɛ na? Sma pepe tɔɔ da yewɔ ɔɔn bɔ kabakoda bɛ ta. Zeruzalɛmukma pepe n'e yɔnnɔ tɔɔ, ke mane sbɛ ne wee ye na ga.
44004017	Nka ke daga sɔɔ ye ma, da wɔ ka yire zamɛ yɔ ga. Wɔn ye na, ke daga gwangwana ye ma ye ka da ye wɔnna Yezu we togo yira sɔnnala boo yɔnnɔ na titiri ga.»
44004018	Wɔn tɛ ye ɔɔn n'e wiri n'e kɔbɛ ɔn da ye ma, ye ye ka da ye Yezu togo yira wɛlɛ ɔn sma kala kɔ lege titiri melemele ga.
44004019	Nka Piyɛre kɔ Zan ɔɔn da ye ma: «Wɔnnɔ ɔɔn daga Wuro ta? Ke mɔɔ ki ta ra, taa ke mɔɔ awe ɔɔn ta? Ki yɛrɛ n'e na kayan ta han.
44004020	Mɛ́ wiinye da za n'e mɔɔ, mɛ́ sbɛ ne bɔɔ wɔnwɔ ma ga.»
44004021	Ye man'e bere gwangwana ye ma ɔn n'e to ye yaa bare ye mane zarakedo gun ye na zamɛ na kuun na ga. Bare wiin fa ɔɔn mane tɛ, sma pepe mane Wuro yirebɛ wɔn ye na.
44004022	Wɔnna kabakoda wɔ mane tɛ wiin sɔɔn we na a ɔɔn kɛnɛ, a mane fan dɔgɔ kiepla ma.
44004023	Piyɛre kɔ Zan drɛ wɛ timi ma, ye ɔɔn yaa ye na plala gun. Salakawɛvɔre kɔ sɔnmlala mane wiin fa yira ye ma, ye n'a pepe yira plala wɔ ma.
44004024	Ye mane mɔɔ ye ta, wɔn timi ye pepe ɔɔn kwɛ tuma ɔn Wuro mɛ ɔn da: «Mɛ́ na te, bi ɔɔn wurokɔn kɔ lagakɔn kɔ yɛngɛnzu kɔ ye hɔn frɛ pepe dan.
44004025	Bi ɔɔn bɔ domada bɛ ka mɛ́ tɔn bia baratɛta Davidi do hɔn bia Ni baraka hɔn ɔn da, ye wɔnnɔ na sisma kurukuru yee? Ye wɔnnɔ na giamanɛ hɔn kma du ka zana yee?
44004026	Ye diniyan hɔn kma ta fanganmɛ ye dɔbɛ, ye zɛngɛnkma ɔɔn ye nɛmɛ kwɛ wiin fa to ke kwɛ Matigi ma ɔn kwɛ a ta Dɛ́gɛwɛta ma.
44004027	Tian na, ye ye nɛmɛ kwɛ bo kuru be hɔn. Bo Herode bo Pɔnsipilate bo sii wɔ, bo ma Isirayɛlenɔmanɛ. Ye ye nɛmɛ kwɛ bia baratɛta na kìni yi bia Dɛ́gɛwɛta Yezu ye na.
44004028	Ye tɛ yee, be mane wiinye da giati n'e tigɛ, be mane be dungo na da wiinye kia tɛ na, ye wɔnwɔ pepe ta.
44004029	Basiɛ Matigi ye ta gwangwana kɔrɔse ɔn sebe pere bia baratɛre ma, ye ne sbɛ ne be domada yira ɔn ka ne kwan ga.
44004030	Be soro sana wiin fa to parere ne kɛnɛ, tagamase ne zɛ, kabakoda ne tɛ Yezu togo baraka hɔn wiin ɔɔn bia baratɛta na dɛ́gɛwɛ yi.»
44004031	Ye ta wuromɛ naa wɛ wiin sangan ma, ye mane ti wiin kɔɔn hɔn, wɔn ɔɔn sma, ye pepe ɔɔn paga Wuro ta Ni na ne Wuro domada yira, mane kwan ga.
44004032	Wiinye smayan wɔ ɔɔn mane yɔnmabe gun, ye pepe ta giatɛ mane tala, ye kakiri ne tala. Ye na sɔɔn sii mane y'a frɛ na foyi giati yi sɔnnala ye ga nka ye pepe mane y'a frɛ pepe kwɛ foroba hɔn.
44004033	Sebe na yire yi mane fanɛsma wɔ ta siɛbɛ do pagabɛ Matigi Yezu ta winni na, Wuro ne siara na yaan yi na yire yi ta ye pepe ma.
44004034	Ye na sɔɔn sii mane pna foyi na ga bare laga kɔ kɔan mane ti wiinye ta, wɔnwɔ mane wɔn zabire ne naa kɔ ye na gwana
44004035	n'e pere fanɛsma ma. Wiin ti pepe, wɔn man'e dungo na ye gun.
44004036	Yee mɛ, lɔ boo mane ti Zozɛfu ta, fanɛsma mane wiin wiri Baranabase, wɔn kɔrɔ zigituguta. A mane Levi timikma na boo ɔn sa Sipregiamana hɔn.
44004037	A mane lɔ we zabire ɔn naa kɔ a na gwana n'e pere fanɛsma wɔ ma.
44005001	Sɔɔn boo mane tiye, ye n'a togo wiri Ananiyase. A mane bɛɛn ye na kɔ y'a ya Safira ɔn y'a lɔ zabire.
44005002	Wɔn timi a mane bɛɛn ye na kɔ ya we yɛ ɔn bɔɔ wa gwana wɔ hɔn ɔn naa n'e sɛrɛ pere fanɛsma ma.
44005003	Nka Piyɛre ɔɔn d'a ma: «Ananiyase, nɛ be tɛ Sitanɛ ɔɔn sbɛ be ta fɔn be ɔɔn yaa ne niɔn sɔɔ Wuro ta Ni ma ɔn bɔɔ wa lɔ we na gwana hɔn?
44005004	Be mane sbɛ n'a to yɛ ɔn k'a zabire ga ra? Wɛlɛ mɛ, be ɔɔn n'a zabire wɔnnɔ ɔɔn tɛ be ma kayan gwana wɔ pepe ma ga? Nɛ be tɛ wɔnna giatɛ we ɔɔn kɔ be hɔn? A sma ma be niɔn sɔɔ ga nka Wuro ma be a sɔɔ.»
44005005	Ananiyase wɔnna bɛreda wɔ mɔɔ wiin sangan ma suu, ɔn bɛrɛ siri. Wiinye kma pepe ɔɔn man'e na bɛreda mɔɔ, kuun na yire yi mane wɔnwɔ foga.
44005006	Yɛlɛ mane naa a na soro ka zogo hɔn ɔn yaa n'a sitra.
44005007	Lɛrɛ saa nɛmɛ wɔn timi, a ta ya ɔɔn naa. Wiinye da ɔɔn mane tɛ, a mane wɔnwɔ yɔnnɔ tɔɔ ga.
44005008	Piyɛre ɔɔn d'a ma: «Yira wa, wɔnna do we na ka lɔ we zabire tian na ra?» A ɔɔn da: «Ɔɔn yee ke a zabire.»
44005009	Wɔn tɛ Piyɛre ɔɔn ye bere da: «Nɛ ka tɛ ɔɔn kwɛ bɛɛn ye na ɔn Matigi ta Ni ta n'a sege? Wiinye yɛlɛnɔma ɔɔn yaa be bangan sitra, wɔnwɔ ti kuledo ma. Ye na yaa bi sitra mɛ.»
44005010	Wɔnna nɔɔ tala hɔn a ɔɔn bɛrɛ Piyɛre wee ɔn siri. Yɛlɛnɔma wɔ naa kɔ naa n'a za, ɔn n'a bii yaa n'a sitra a bangan kiege ma.
44005011	Kuun na yire yi mane Wuro ta kɔnkma pepe foga ɔnkɔ wiinye kma pepe ɔɔn man'e na bɛreda mɔɔ mɛ.
44005012	Fanɛsma wɔ mane tagamase na yaan ye kɔ kabakoda na yaan ye ta zamɛ yɔ. Yɔnmabe ti wiinye kma hɔn, ye pepe man'e nɛmɛ kwɛ Salomɔn ta paa wee.
44005013	Sɔnza mane dian n'e nii ka ye hɔn ga, zamɛ bere man'e togo ta mɛ fɔrɔna.
44005014	Yàra na yaan ye kɔ sini na yaan ye wiinye ɔɔn mane yɔn Matigi ma, wɔnwɔ mane kwɛ bɔ wɔ ma suu ne yaa.
44005015	Ye mane sa kɔ parere n'e sianbɛ sianfrɛ ma wisoga hɔn wiin fa to Piyɛre ɔɔn naa ne fɔnɔ wiin sangan ma, a na sinwunna sbɛ tɛ ye na bɔɔ ma.
44005016	Sma na yaan ye mane tuma Zeruzalɛmukuru na kiregwala ma ne naa kɔ parere kɔ zinifigɛsma, ye pepe ne kɛnɛ.
44005017	Wɔnna tɛda wɔ ta mɔɔ na, salakawɛvɔ kɔ ye datɛkwɛre pepe, wɔn kɔrɔ Saduseyɛn wɔ pepe wora ɔɔn ba fɔrɔna.
44005018	Ye ɔɔn fanɛsma wɔ foga n'e ka kaso hɔn sma pepe yɔnnɔ na.
44005019	Nka wuru hɔn Matigi ta mɛlɛkɛ ɔɔn naa kasokɔn do koba ɔn n'e sabɛ ɔn da ye ma:
44005020	«Ka yaa taa Wuro ta kɔɔn hɔn, ɔn ne niwun na da na domada pepe yira zamɛ ma.»
44005021	Fanɛsma wɔ ɔɔn n'a domada ta. Kɔɔ da ye kiɛ suu, ye ɔɔn yaa Wuro ta kɔɔn hɔn ɔn yaa ne sma kala. Salakawɛvɔ kɔ ye tikwɛre naa Ziwifu na sɔnmlala wiri n'e kwɛ kɔ kitisɔre, wɔn timi ye ɔɔn fanɛ da ye yaa n'e wa kaso hɔn ɔn naa kɔ lɔgɔ.
44005022	Nka fanɛsma wɔ naa yaa wiri wiin sangan ma, ma Yezu ta fanɛsma za kaso hɔn ga ɔn ye bere naa da ye ma:
44005023	«Mɛ́ yaa kaso do na sɔge yi za a nɔma na yɛ, yɛresma wɔ ne taa a do ma y'a tada hɔn. Nka ke kɔre wɔ koba ɔn kɔ, ma yaa sɔɔn za yeyɛ ga.»
44005024	Wɔnna domada wɔ ta mɔɔ na, Wuro ta kɔɔn wɔnnate kɔ salakawɛvɔre pepe kakiri ɔɔn yanganmu fanɛsma wɔ ta da na, ye ma tɔɔ da wiin fa ɔɔn n'e gun ga.
44005025	Nka sɔɔn boo mane naa da ye ma: «Ka sege rɛ, ka wiinye kma wɔ foga n'e ka kaso hɔn, ka bo ye ti Wuro ta kɔɔn hɔn ne zamɛ kala.»
44005026	Wuro ta kɔɔn wɔnnate ɔɔn yaa kɔ yɛresma wiin fa to ye ye foga dege ɔn naa kɔ lɔgɔ bare ye mane kwan ɔn da, ye zamɛ ka naa dɔge tee n'e dra ga.
44005027	Ye man'e foga naa n'e pere kitisɔre ma, salakawɛvɔ ɔɔn n'e toga ɔn da:
44005028	«Mɛ́ man'e yira n'e sigebɛ ka ma ɔn da ka ka da ka sma kala kɔ bo sɔɔn be togo ga ra? Ka sege rɛ, bo ka Zeruzalɛmukuru pepe paga kɔ k'a kala. Ka kia sɔɔn we too na kakiɛ bɛrɛ mɛ́ ma ra?»
44005029	Wɔn tɛ Piyɛre kɔ bɔ fanɛsma wɔ ɔɔn d'a ma: «Mɛ́ daga Wuro dungo ɔɔn ta, a sma dungo mɛ́ daga ɔɔn ta ga.
44005030	Ki mane wiin Yezu we kwangwaga sɔ ma n'a yɛɛ, ke tamɛ ta Wuro n'a winni.
44005031	Awe Wuro ɔɔn ta fanganma ne kisita na y'a sebe baraka hɔn wiin fa to a zugokatra kɔ kakiɛ na yafa ta Isirayɛlesi ma.
44005032	Mɛ́ wɔnna da wɔ na siɛrɛ. Mɛ́ kɔ Wuro ta Ni awe Wuro yɛrɛ wiin pere ye na mɔsma ma.»
44005033	Kitisɔre naa wɔnna domada wɔ mɔɔ wiin sangan ma, ye wora ɔɔn ba fɔrɔna, ye ne kia fanɛsma wɔ yɛɛ.
44005034	Nka Fariziyɛn boo mane ti kitisɔre wɔ hɔn, ye n'a togo wiri Gamaliyɛle. A mane Tɛn na tɔta, a da ne dia zamɛ pepe ma. A mane tuma taa ɔn da, ye ye sma wɔ sabɛ sire dɛn.
44005035	Wɔn timi a ɔɔn da: «Ka na wiin fa ta bɔ sma bɛ na, ka ka yɛrɛ kɔrɔse wɔn na fɔrɔna Isirayɛlenɔmanɛ.
44005036	Wɔn siɛ dɛrɛ dɛn ga ke mane Tedasi za bɛɛ, a ne yira ne kwa, ye yi sɔngwaga. Sma zɔnaa (400) nɛmɛ mane dɔɔ a ma. Ye naa n'a yɛɛ, a timikma pepe ɔɔn zanzan, foyi ma wɔɔ a ta da na titiri ga.
44005037	Wɔn timi Galilesɔn Zuda ɔɔn naa tuma togasɛbɛsangan ma. A mane sma na yaan ye gun ye timi hali na. Awe naa siri mɛ, wiinye kma pepe ɔɔn mane dɔɔ a ma, wɔnwɔ ɔɔn zanzan.
44005038	Wɔn ye na m'a yira n'a dɔrɔ ka ma ɔn da ka bɔ sma bɛ za n'e to ye yaa. A ɔɔn ma sma hɔn ye ta tɛda kɔ ye ta bara sa, ye na mige ye sana.
44005039	Nka a ɔɔn ma Wuro hɔn ye sa siɛbɛ na, ka na sbɛ n'e yaga ga. Ka ka yɛrɛ kɔrɔse ɔɔn ka naa kɔ kun hɔn kɔ Wuro ga.» Kitisɔre mane dian a domada na
44005040	ɔn bere fanɛsma wɔ wiri ɔn tɛ ye n'e vaan fɔrɔna ɔn n'a yira n'a sigebɛ ye ma fɔrɔna, ye ye ka da ye Yezu togo yira titiri ga ɔn n'e to ye ɔɔn yaa.
44005041	Fanɛsma naa sa kitisɔre brɛ wiin sangan ma, ne nihɔndia fɔrɔna bare ye ta yɛ ɔɔn mane yannɛ Yezu togo ye na, wɔn mane tɛ yirebe na ye ma.
44005042	Kɔɔ pepe ma ye mane Wuro ta Dɛ́gɛwɛta Yezu ta da na fanɛdia yira sma ma n'e kala Wuro ta kɔɔn hɔn kɔ sma ta lɛgɛ ma.
44006001	Wɔnna sangan we ma, kalanɔmanɛ mane yaan ne yaa. Wiinye Ziwifu ɔɔn Girɛkida bɛre, wɔnwɔ ne dumudumudabɛre bɔ Ziwifu ma wiinye ɔɔn Heburoda bɛre. Bare ye mane kwa yɔfuroyàra ma kɔɔ pepe ma zɔnfrɛdinido hɔn ga.
44006002	Bo wɔn ɔɔn tɛ fanɛsma sma funpla wɔ ɔɔn kalanɔmanɛ wɔ pepe wiri ɔn da ye ma: «Mɛ́ daga Wuro domada na yirabara za n'e to zɔnfrɛbara ye na ga.
44006003	Wɔn ye na kià kma, ka sma kopra kia ka hɔn wiinye ɔɔn siɛbɛsma, Wuro ta Ni kɔ datɔ ne ti ye hɔn, mɛ́ na n'e ka wɔnna bara wɔ hɔn.
44006004	A ma mɛ́ han, mɛ́ na wɔɔ wuromɛbara kɔ Wuro domada na yirabara hɔn.»
44006005	Wɔnna bɛreda wɔ mane dia zamɛ pepe ma. Ye ɔɔn Etiyɛni dɛ́gɛ, yɔnmabe mane ti wiin hɔn, a ne paga Wuro ta Ni na. Bo ma Filipu kɔ Porokɔre kɔ Nikanɔre kɔ Timɔn kɔ Paramenase kɔ Nikola wiin ɔɔn mane Antiyosesɔn ɔn mane pia ye yɛrɛ ta Ziwifu na.
44006006	Ye n'e dɔrɔ fanɛsma wɔ ma ɔn Wuro mɛ ye ma ɔn ye sra dɛ ye ma.
44006007	Wuro domada mane yira ne yaa suu, kalanɔmanɛ ne yaan ne yaa Zeruzalɛmukuru hɔn suu mɛ. Salakawɛre na yaan ye mane dian yɔnmabe hɔn mɛ.
44006008	Etiyɛni mane paga Wuro ta kiɛn kɔ a ta sebe na ne kabakoda kɔ tagamase na yaan ye ta sma yɔnnɔ na.
44006009	Bo wɔn ɔɔn tɛ bɔɔ sma ɔɔn mane tuma a na. Bo mane Wuro ta kɔɔn hɔn baratɛsma, ye wiinye wiri da tɛrɛ na tisrama ye, bo ma Sirɛnekma, bo ma Alɛkisandirekma, bo ma Silisikma, bo ma Azikma.
44006010	Nka ye ta tɛ ɔɔn mane sbɛ ne dakwiɛ ne gun kɔ Etiyɛni a ta datɔ baraka hɔn kɔ Wuro ta Ni baraka hɔn wiin ɔɔn mane ti a hɔn ga.
44006011	Wɔn tɛ ye ɔɔn sma sinsanganbɛ ɔn da wɔnwɔ yaa n'a dayagabɛ ɔn da, ye yiwɔ n'e mɔɔ a do hɔn ɔn da y'a mane Moyizi togo yaga ne Wuro togo yaga mɛ.
44006012	Ye mane zamɛ gwangwanabɛ kɔ sɔnmlala kɔ Tɛn na kma, ye ɔɔn yaa mu Etiyɛni ma n'a foga ɔn yaa kɔ lege kitisɔre brɛ.
44006013	Ye yaa wiri wɛɛn wiin sangan ma, ne niɔn sɔɔ n'a dɛ a ma ne kwa: «Bo sɔɔn be kia Wuromɛkɔn yagayaga ne Moyizi ta Tɛn yagayaga mɛ.
44006014	Mɛ́ ye mɔɔ a do hɔn, a ne kwa ye wɔnna Nazarɛtisɔn Yezu we na Wuromɛkɔn webe, Moyizi wiinye Tɛn yira ke ma, a wɔnwɔ katra.»
44006015	Wiinye kma ɔɔn mane tangan kitisɔdo we hɔn, wɔnwɔ mane Etiyɛni sege, a zin ɔɔn katra tɛ wɔkara mɛlɛkɛ yi.
44007001	Salakawɛvɔ ɔɔn Etiyɛni toga, ye wɔnna da wɔ tian ra?
44007002	Etiyɛni ɔɔn d'a ma: «Mɛ tamɛ kɔ mɛ na plala, ka mɔɔ ne ta. Ke bɛma Abrahamu mane ti Mezopotamigiamana hɔn, yirebe na te Wuro ɔɔn ye yɛrɛ dɔrɔ a ma, a ɔɔn sbɛ ne yaa tangan Harankuru hɔn.
44007003	Wuro mane d'a ma, y'a sa y'a giamana hɔn kɔ ye tɔn ta kɔnkma yɔ. Ye ye na wiin giamana dɔrɔ a ma, y'a yaa tangan wɛɛn.
44007004	Wɔn tɛ Abrahamu ɔɔn sa Kalidegiamana hɔn, ɔn yaa tangan Harankuru hɔn. A tɔn naa siri wɛ, ka tangan bo giamana wiin be hɔn basiɛ, Wuro ɔɔn n'a nabɛ wɔn hɔn.
44007005	Wuro mane lɔ sii pere Abrahamu ma bo giamana be hɔn ga, hali kɔntɔgedo yɛrɛ. Nka a ye do sɔɔ a ma ɔn da, ye ye na bɛɛ pere awe kɔ ye timikma ma. Wɔnna sangan ma, nɔ mane ti Abrahamu ta dɛn ga.
44007006	Wuro mane wiin fa yira a ma, ɔn da y'a timikma na tɛ wɔyirɛ na smazɛ ta giamana hɔn, wɔnwɔ n'e ta tɛrɛ na ɔn dayaga ta ye na dɔgɔ zɔnaa (400) yɔ.
44007007	Wuro da, ye ye na tɛ wiinye sii ta tɛrɛ na, ye ye na wɔnwɔ kiti. A da, ye wɔn timi, ye ye na sa wɛɛn ɔn naa yi Wuro yirebɛ bo bii be hɔn bɛɛ.
44007008	Wɔn timi Wuro mane bɛɛn ka kɔ Abrahamu, yaro ɔɔn tɛ wɔnna bɛɛn na tagamase. Abrahamu ye nɔ Izake yaro a vɔrɔkɔ na yin korosɔɔnnɔ ma. Izake ɔɔn Zakɔbe yaro. Zakɔbe ɔɔn ke bɛmae funpla wɔ yaro.
44007009	Zozɛfu na woro mane ti ke bɛmae hɔn. Ye n'a zabire Ezipitiyasma ta.
44007010	Nka Wuro wɔɔ kɔ lege ɔn n'a wa a ta yannɛ pepe hɔn, ɔn kakiri ka a hɔn n'a da diabɛ Ezipitikma ta fanganma ma. Wɔn n'a tanganbɛ Ezipitigiamana kɔ ye yɛrɛ ta kma pepe wɔɔn na.
44007011	Awale bo wu naa bɛrɛ Ezipitigiamana kɔ Kanangiamana pepe ma, wɔnna yannɛ wɔ mane yire fɔrɔna. Ke bɛmae mane zɔnfa gun ga.
44007012	Zakɔbe mane mɔɔ wiin sangan ma ye da, ye zɔnfa gun Ezipitigiamana hɔn, a ɔɔn ke bɛmae fanɛ yeyɛ kanyɔnnɔ tala na.
44007013	Plalo na, Zozɛfu ɔɔn ye yɛrɛ da yira ye vɔre wɔ ma. Yee Zozɛfu y'a sii ta da yira Ezipitikma ta fanganma ma.
44007014	Wɔnna sangan ma Zozɛfu fanɛ, ye ye yaa ye tɔn Zakɔbe kɔ y'a kɔnkma pepe foga naa kɔ lɔgɔ. Ye mane sma kiesaafun ne nɔma koo.
44007015	Zakɔbe yaa Ezipitigiamana hɔn, kɔ ke bɛmae wɛɛn ye siri.
44007016	Ye man'e na sara bii yaa kɔ lɔgɔ Sikɛmukuru hɔn, Abrahamu mane wiin bona tɛrɛ gwanafuro na Hemɔre nɔmanɛ ta Sikɛmukuru hɔn, ɔn yaa n'e sitra wɛɛn.
44007017	Wuro mane wiin dosɔ ta Abrahamu ma, wɔn do pagasangan ta tɛ ɔɔn mane vetra, Isirayɛlenɔmanɛ ne yaan ne yaa Ezipitigiamana hɔn.
44007018	Wɔn timi fanganmaza boo mane tangan Ezipitigiamana wɔɔn na, wɔn mane Zozɛfu tɔɔ ga.
44007019	Wɔnna fanganma we ɔɔn du ka kià sii na ɔn ke bɛmae foga yagayaga. A fangan dɛ ye ma ye n'e nɔmanɛ tigɛ sire wiin fa to ye ne siri.
44007020	Bo wɔnna sangan we ma Moyizi mane vɔrɔ. A mane fɔrɔ Wuro yinna hɔn. A mane yɛgɛ saa ta ye tɔn ta kɔɔn hɔn.
44007021	Ye naa n'a bii n'a tige sire wiin sangan ma, Ezipitikma ta fanganma ta nɛmɛdalo n'a bii n'a woro wɔkara ye yɛrɛ nɔ.
44007022	Bo wɛɛn Moyizi mane Ezipitikma ta kakirikmabe na da pepe kala. Sebe mane ti a ta a ta bɛreda kɔ a ta tɛda hɔn.
44007023	A naa dɔgɔ kepla gun wiin sangan ma, ɔn yaa sa y'a sii Isirayɛlenɔmanɛ ma.
44007024	A yaa Ezipitisɔn boo za, wɔn ne dayaga ta a ta sisɔn boo na. A kwɛ y'a sisɔn we timi ɔn wɔnna Ezipitisɔn we yɛɛ.
44007025	A man'a giati ɔn da, ye ye na plala Isirayɛlenɔmanɛ na wɔnna da wɔ kɔrɔ tɔɔ ɔn da, ye Wuro kia n'e kisi yi baraka hɔn nka ye mane wɔnna da wɔ kɔrɔ tɔɔ ga.
44007026	Wɔnna winnisin, Moyizi yaa Isirayɛlenɔmanɛ sma pla bɔɔ za, ye ne kwini. A mane kia wɔnna birisi wɛ ye yɔ. Wɔn tɛ a ɔɔn da ye ma, ye ki nɛmɛ na plala, wɔnnɔ na ka kwini?
44007027	Wiin ɔɔn mane ti ne bɛrɛ ye na plalo ma, wɔn ɔɔn Moyizi yɛn ɔn d'a ma, ye kɔ te ɔɔn n'a ta yiwɔ wɔnnate kɔ yiwɔ ta kiti na sɔta na?
44007028	Y'a kia yi yɛɛ mɛ wɔkara a bo Ezipitisɔn yɛɛ wiin nɛ dugu ra?
44007029	Wɔnna bɛreda ta mɔɔ na, Moyizi ɔɔn tɔngɔn yaa tangan Madiangiamana hɔn. A nɔmanɛ sma pla vɔrɔ wɛɛn.
44007030	Dɔgɔ kiepla wɔn timi, Moyizi mane ti Sinayitolo na kibɛkolo hɔn, mɛlɛkɛ boo ɔɔn ye yɛrɛ dɔrɔ a ma togakini hɔn sɔzoro boo ma.
44007031	Moyizi wɔn za wiin sangan ma, ɔn kaba fɔrɔna. A ye dɔbɛ a na wiin sangan ma, ɔn n'a sege ɔn Matigi bɛrekɔn mɔɔ, wɔn ɔɔn d'a ma,
44007032	ye yi a tamɛ ta Wuro kɔ Abrahamu ta Wuro kɔ Izake ta Wuro ɔnkɔ Zakɔbe ta Wuro. Moyizi ɔɔn kwan ne sma ɔn ma sbɛ n'a sege ga.
44007033	Matigi ɔɔn d'a ma, y'a y'a kanɛgɛ wa. Y'a taa wiin wɛɛn, ye wɔn bii hɔn na kìni yi.
44007034	Ye y'a kma wiinye ɔɔn ti Ezipitigiamana hɔn, ye y'e ta yannɛ za ɔn n'e manakɔn mɔɔ. Ye ye zii ye dɛn na. Y'a yaa basiɛ, ye ye ti n'a fanɛ Ezipitigiamana hɔn.
44007035	Isirayɛlenɔmanɛ mane maga wiin Moyizi we hɔn ɔn da, ye kɔ te ɔɔn n'a ta yiwɔ wɔnnate kɔ ye yɔ kitisɔta na? Wuro n'a ta zɛngɛnte kɔ dɛndrɛta na mɛlɛkɛ ta diɛma baraka hɔn. Wɔnna mɛlɛkɛ we man'e yɛrɛ dɔrɔ a ma sɔzoro ma.
44007036	Wiin Moyizi ɔɔn Isirayɛlenɔmanɛ sabɛ Ezipitigiamana hɔn, awe ɔɔn mane kabakoda kɔ tagamase ta Buruku na Zu kɔ kibɛkolo hɔn dɔgɔ kiepla yɔ.
44007037	Awe Moyizi we ɔɔn mane da Isirayɛlenɔmanɛ ma, ye Wuro na daberebɛta boo sabɛ ye yɔ wɔkara yi.
44007038	Awe Moyizi we ɔɔn mane ti Isirayɛlenɔmanɛ yɔ kibɛkolo hɔn. A mane ti kɔ ke tamɛ kɔ mɛlɛkɛ wiin ɔɔn mane bɛre a ta Sinayitolo ma. Awe ɔɔn ni na bɛreda mɔɔ n'e yira ke ma.
44007039	Ke tamɛ ma dian mɔɔ a ta ga. Ye maga a hɔn ne kia ye bere yaa Ezipitigiamana hɔn yɛ.
44007040	Ye mane da Arɔn ma, y'a bɔɔ yirebɛfrɛ tɛtɛrɛ ye ma wiin fa to wɔnwɔ ne sige zin. Ye wiin Moyizi ɔɔn ye sabɛ Ezipitigiamana hɔn, ye ye da bo a tɛnɔn ga.
44007041	Ye yannɔ gia tɛtɛrɛ ɔn salaka wa wɔnna fiɔn we ma. Ye nihɔn ɔɔn dia ye yɛrɛ sra ta tɛbara na.
44007042	Bo wɔnna sangan ma Wuro ye timi bere ye ma ɔn n'e to ye ne mamala yirebɛ wɔkara ye sɛbɛ wiin nɛ Wuro ta daberebɛre ta sɛbɛ hɔn ɔn da, ye Isirayɛlenɔmanɛ ka mane worofrɛ na salaka kɔ salakazɛ wa mɛ ma kibɛkolo hɔn dɔgɔ kiepla yɔ ra?
44007043	Ye awo, nka ka mane Molɛke ta bugo kɔ k'a yirebɛfa Arafan ta mumulu ɔɔn gia bii. Ye ka mane wɔnwɔ gia saga n'e yirebɛ. Ye wɔn ye na ye na ka bii ka tigɛ dɛrɛdo hɔn Babilɔnigiamana timi.
44007044	Tɛn na walaga mane ti wiin bugu hɔn, wɔn mane ti ke tamɛ ta kibɛkolo hɔn. A mane tɛtɛrɛ wɔkara Wuro man'e yira Moyizi ma wiin nɛ, ye ye wiin bugu dɔrɔ a ma, y'a tɛtɛrɛ wɔkara wɔn.
44007045	Ke tamɛ wiinye ɔɔn naa wɔn timi, bugu we mane pere wɔnwɔ ma. Zozuwe mane yaa kɔ lege ɔn yaa kɔ sisma ta giamana hɔn. Wuro ɔɔn wɔnna sii laga n'e wa ye zin hɔn. Wɔnna bugu we mane wɔɔ yeyɛ fɔn yaa wiri fanganma Davidi ta sin hɔn ma.
44007046	Davidi yirebe gun Wuro ta. A Wuro mɛ da, ye ye kia kɔɔn tɔgɔ Zakɔbe ta Wuro ma.
44007047	Hali kɔ wɔn, Salomɔn ɔɔn mane kɔɔn tɔgɔ Wuro ma.
44007048	Nka Vɔwuro tangan sɔɔn soro ta tɛtɛrɛkɔn hɔn ga wɔkara Wuro ta daberebɛta n'e yira wiin nɛ,
44007049	ye Matigi da, ye wurokɔn ɔɔn y'a fanganmakware. Lagakɔn ne y'a kandɛfa. Ye wee kɔɔn sii ka na ɔɔn tɔgɔ yi Matigi ma? Ye wee piri ma ɔɔn na tɛ y'a makunabɛdo na?
44007050	Y'a Wuro ɔɔn frɛ pepe tɛtɛrɛ ga ra?
44007051	Ki mɔmagasma, worasigesma ka ka tra pi, ka Wuro wirikɔn mɔɔ ga. Ka Wuro ta Ni dakwiɛ sangan pepe ma, ka tala kɔ ka tamɛ.
44007052	Wee Wuro ta daberebɛta ka tamɛ ɔɔn yannɛ ga? Wiinye ɔɔn Tele yi ta nada yira, ye yɛrɛ wɔnwɔ yɛɛ ɔn wɔnna Tele yi we ka sma sra hɔn basiɛ n'a yɛɛ.
44007053	Ki wiinye ɔɔn Wuro ta Tɛn gun mɛlɛkɛ baraka hɔn, ka maga mɔɔ na wɔnna Tɛn we na.»
44007054	Kitisɔre naa wɔnna bɛreda wɔ mɔɔ wiin sangan ma, ye wora ɔɔn ba fɔrɔna fɔn ye n'e yinni win Etiyɛni ye na.
44007055	Nka Etiyɛni mane pagaa Wuro ta Ni na. A ye yinna duro wuro hɔn, ɔn Wuro ta yirebe za ɔn Yezu na taa yi za Wuro digesoro ma
44007056	ɔn da: «Mɛ wurokɔn do na kibɛ yi za, Sɔɔn Nɔ ne taa Wuro digesoro ma.»
44007057	Wɔn tɛ ye ɔɔn sɔngɔ yuu ɔn pin ye tra ma. Ye pepe ɔɔn yiri naa kwɛ a ma.
44007058	Ye man'a yɛnyɛn sa kɔ lege kuru timi, ɔn n'a dra kɔ dɔge wiin fa to y'a yɛɛ. Siɛrɛkma mane y'a zoga tigɛ yaliɔ boo brɛ, ye mane wiin togo wiri Sɔle.
44007059	Ye mane Etiyɛni dra n'a yɛɛ wiin sangan ma, a ɔɔn Wuro mɛ da: «Matigi Yezu, ma ne ni ka be sra hɔn.»
44007060	Wɔn timi a ɔɔn zii yoloko ɔn sɔngɔ yuu ɔn da: «Matigi ka ye ta kakiɛ giati ga.» Wɔn yira wɛ timi a ta, a ɔɔn siri.
44008001	Etiyɛni ta siri mane dia wiinye kma ma, Sɔle nii mane ti wɔnwɔ hɔn. Wuro ta kɔnkma wiinye ɔɔn ti Zeruzalɛmu, yannɛ na yire ye mane bɛrɛ ye ma wɔnna kɔɔ we ma. Yɔnmabe ti wiinye kma pepe hɔn, wɔnwɔ mane zanzan yaa Zude kɔ Samarigiamana hɔn fɔn fanɛsma dama.
44008002	Wiinye kma ɔɔn kiu ka Wuro ma, wɔnwɔ mane Etiyɛni na soro bii n'a sitra ɔn mɔgɔ a ta siri na fɔrɔna.
44008003	A ma Sɔle han, wɔn mane Wuro ta kɔnkma yɛɛ fɔrɔna. A mane kɔ kɔan hɔn ne nimisini kɔ yàra foga yeyɛ n'e ka kaso hɔn.
44008004	Wiinye kma ɔɔn mane zanzan, wɔnwɔ mane yara bii pepe hɔn ne fanɛdia na domada yira.
44008005	Bo yee Filipu mane yaa Samarikire na boo hɔn ne Krista ta da yira yeyɛ.
44008006	Zamɛ pepe mane dɔɔ Filipu domada ma bare a mane wiinye kabakoda ta, sma man'e da mɔɔ n'e za mɛ.
44008007	Ziniyaga na yaan ye mane ti wiinye kma hɔn, ye mane sa ye hɔn ne sɔngɔ fɔrɔna. Muruku na yaan ye kɔ bagaparesma na yaan ye mane kɛnɛ mɛ.
44008008	Nihɔndiaro na yire yi mane ti wɔnna kuru we hɔn.
44008009	Sɔɔn boo mane ti wɔnna kuru we hɔn, ye n'a togo wiri Simɔn. Awe sɔɔn we mane ginamoritɛ ne Samarikma pepe kabakoya. A man'a yira n'a dɔrɔ da yi sɔngwaga.
44008010	Sma pepe mane mɔɔ a ta, sɔɔn dɛ́gɛ sɔɔn na ga. Sma mane kwa, ye bo sɔɔn be Wuro ta Sebe na te ye wiin wiri ɔn da yire yi.
44008011	A ta tɛ ɔɔn mane sma kabakoya kɔ y'a fianda n'a bii fɔn siɛ dɛrɛ ma da hɔn, wɔn tɛ sma ɔɔn mane mɔɔ a ta yee.
44008012	Nka Filipu wiin ɔɔn mane Wuro ta kolo na da yira ye ma kɔ Yezu Krista togo, ye mane yɔɔn wɔn ma, wɔn n'e batize sini kɔ yàra.
44008013	Yɔnmabe mane kɔ awe Simɔn yɛrɛ hɔn mɛ, a ɔɔn batize ne dɔɔ Filipu ma suu. Wiinye kabakoda kɔ wiinye da ɔɔn mane tɛ, a n'e za, awe yɛrɛ ɔɔn man'e bere ne kaba.
44008014	Wiinye fanɛsma ɔɔn mane ti Zeruzalɛmu, wɔnwɔ naa mɔɔ ye da Samarikma dian Wuro domada hɔn, ye ɔɔn Piyɛre kɔ Zan fanɛ yeyɛ.
44008015	Wɔnwɔ yaa wiri, ɔn Wuro mɛ ye ma wiin fa to ye Wuro ta Ni gun.
44008016	Tian na, Wuro ta Ni mane zii ye na sɔɔn sii ma dɛn ga. Ye mane batize Matigi Yezu togo na yee dama.
44008017	Wɔn tɛ Piyɛre kɔ Zan ɔɔn man'e sra dɛ ye ma, ye ne Wuro ta Ni gun.
44008018	Nka Simɔn naa n'a za da Wuro ta Ni gun fanɛsma ta sra dɛ ɔɔn baraka hɔn, a ɔɔn gwana na do sɔɔ ye ma
44008019	ɔn da: «Ka wɔnna sebe we pere ne ma mɛ wiin fa to ma ɔɔn ne sra dɛ wiinye kma ma, ye na kma sbɛ Wuro ta Ni gun mɛ.»
44008020	Nka Piyɛre ɔɔn d'a ma: «Wuro wiin kiɛn ta zana, be a giati da be sbɛ ne wɔn tɛrɛ ra? Yaa be wa bɛɛ kɔ bia gwana.
44008021	Wiin fa ɔɔn tɛ bɛɛ, be nii na yi ti ye hɔn ga bare bia giatɛ tele Wuro yinna hɔn ga.
44008022	Ninaban bia zugoyagafa ye na ɔn Matigi mɛ. Be ma farasi ga, wiin giatɛ we ɔɔn ti be kɔrɔ hɔn, a na yafa be ma a na.
44008023	M'a za da giatɛ na yagayaga yi ti be hɔn. Be tɛ dayaga ta tere na.»
44008024	Wɔn tɛ Simɔn ɔɔn da: «Ki yɛrɛ Matigi mɛ ne ma wiin fa to ka wiinye da pepe yira, ye na foyi ka ne gun ga.»
44008025	Piyɛre kɔ Zan naa y'a siɛrɛbe ta n'a wɛ, ɔn Matigi domada yira, ɔn ye bere yaa Zeruzalɛmukuru hɔn. Ye mane fanɛdia yira Samarikire na yaan ye hɔn.
44008026	Matigi ta mɛlɛkɛ mane da Filipu ma: «Tuma yaa saan hɔn piri ma na sogo ma, wiin sogo ɔɔn tuma Zeruzalɛmu ne yaa Gaza, sɔɔn dɔɔ a ma ga.»
44008027	Filipu ɔɔn tuma sale yaa. Bo Etiyopikma ta fanganmaya ta dayinnahɔnwɛta boo wiin ɔɔn mane ti a ta naforoda wɔɔn na, mane yaa yazarayado hɔn Zeruzalɛmu.
44008028	A mane tuma wɛɛn ne bere ne naa ye brɛ. A mane tangan y'a wotoro hɔn ne Wuro ta daberebɛta Izayi ta sɛbɛ kala.
44008029	Wuro ta Ni ɔɔn da Filipu ma: «Be dɔbɛ bo wotoro be na o.»
44008030	Filipu ɔɔn tɔngɔn ye dɔbɛ ɔn mɔɔ Etiyopisɔn we ta a ne Wuro ta daberebɛta Izayi ta sɛbɛ kala. A ɔɔn d'a ma: «Be wiinye sɛbɛ wɔ kala, be ye kɔrɔ tɔɔ tian na ra?»
44008031	Sɔɔn we ɔɔn d'a ma: «Sɔɔn ma n'e yira ne ma ga, nɛ na ma na tɛ ɔn n'e kɔrɔ tɔɔ?» A ɔɔn da Filipu ma, y'a ba naa tangan ye kiege ma.
44008032	A mane wiin wɛɛn kala sɛbɛ wɔ na, bo wɔn: Y'a foga wɔkara ye yaa kɔ wiin gwa yɛdo hɔn, wɔkara wiin gwanɔ ɔɔn bɔɔ mane fa yira ye wian na sɛnta ma ga.
44008033	A ta yɛrɛmazibɛ baraka hɔn a tian gun ga. Kɔ te ɔɔn na n'a timikma ta da yira? Bare y'a nii wa diniyan hɔn kma hɔn.
44008034	Wɔn timi sɔngwaga we ɔɔn Filipu toga da: «Ma be mɛ, yira ne ma. Kɔ te na Wuro ta daberebɛta da? Awe yɛrɛ ra, taa sɔnza na a da?»
44008035	Filipu ɔɔn n'a bii wɔnna sɛbɛ wɔ ma ɔn Yezu ta da na fanɛdia yira a ma.
44008036	Bo ye mane ti y'a yuru hɔn, ɔn yaa wiri zu boo brɛ, sɔngwaga we ɔɔn da: «Bo zu, wɔnnɔ ɔɔn sbɛ ne sɔɔ ne ma ma ka batize ga?» [
44008037	Filipu ɔɔn d'a ma: «Yɔnmabe ɔɔn kɔ be hɔn, ye sbɛ ne tɛ.» Etiyopisɔn we ɔɔn d'a ma: «Ma tɔɔ da tian na Yezu Krista ɔɔn Wuro Nɔ.»]
44008038	A ɔɔn da, ye ye wotoro we tabɛ. Ye pepe sma pla ɔɔn kwɛ zii zu hɔn, awe sɔngwaga we kɔ Filipu. Filipu ɔɔn n'a batize.
44008039	Bo ye na sa zu hɔn, Matigi ta Ni ɔɔn bii yaa kɔ Filipu, sɔngwaga we m'a za titiri ga nka a mane y'a sogo sere yaa nihɔndiaro hɔn.
44008040	A ma Filipu han, wɔn mane ti Azɔtekuru hɔn. A mane dɔɔ wiinye kire pepe hɔn ɔn yaa wiri Sezare, a mane fanɛdia yira yeyɛ.
44009001	Sɔle ta tɛ ɔɔn mane Matigi ta kalanɔmanɛ ɔɔn kia yannɛ na n'e yɛɛ sangan pepe ma.
44009002	Wɔn tɛ a ɔɔn mane bii yaa salakawɛvɔ gun, y'a sɛbɛ ta n'e pere ye ma Damasekuru hɔn Kalakɔan ye na wiin fa to a ɔɔn m'a yaa Matigi ta sogomakma na bɔɔ za yeyɛ, ye tɛ yara wɛlɛ sini yo, a m'a n'e foga n'e pɛrɛ kɔ zɔgɔre ɔn naa kɔ lɔgɔ Zeruzalɛmukuru hɔn.
44009003	Bo a mane ti y'a sogo ma ɔn yaa vetra Damasekuru na wiin sangan ma, ye da ye tɔɔ kini boo ɔɔn tuma wuro hɔn ɔn zii n'a kori.
44009004	Sɔle ɔɔn bɛrɛ. A mane bɛrekɔn boo mɔɔ, wɔn n'a wiri ne kwa a ma: «Sɔle, Sɔle, wɔnnɔ na be ne yannɛ?»
44009005	Sɔle ɔɔn n'a toga da: «A bi kɔ te mɔ Matigi?» Bɛrekɔn we ɔɔn d'a ma: «A mɛ Yezu, be ti ne wiin yannɛ.
44009006	Nka tuma kɔ kuru kɔrɔ hɔn. Be daga wiin fa ta, ye na wɔn yira be ma.»
44009007	Sɔle yakwɛre mane taa wɔɔ, mane sbɛ ne bɛre ga. Ye mane bɛrekɔn we mɔɔ nka ye mane sɔɔn sii za ga.
44009008	Sɔle naa tuma, a yinna ne kibɛ yee nka a mane sege ne zɛ ga. Ye n'a soro foga ɔn suru yaa kɔ lege Damasekuru hɔn.
44009009	A ɔɔn yin saa ta mane sege ne zɛ ga, mane zɔn ga, mane mɛnɛ mɛ ga.
44009010	Kalanɔ boo mane ti Damasekuru hɔn, ye n'a togo wiri Ananiyase. Matigi ɔɔn ye dɔrɔ wɔn ma sɔnyangan hɔn, ɔn d'a ma: «Ananiyase.» A ɔɔn da: «Bo ne nɛmɛ Matigi, ma ti bɛɛ.»
44009011	Matigi ɔɔn d'a ma: «Tuma sale yaa wisogo hɔn yoo, ye wiin wiri wisogo na Tele yi. Be yaa kɔ Zuda brɛ ɔn toga Tarasesɔn Sɔletogote boo na. A ti yeyɛ ne Wuro mɛ.
44009012	A mane sɔɔn boo za sɔnyangan hɔn, ye wiin togo wiri Ananiyase, wɔn ɔɔn naa kɔ a brɛ ɔn ye sra dɛ a ma wiin fa to a sege zɛ.»
44009013	Ananiyase ɔɔn d'a ma: «Matigi, bo sɔɔn be wiinye yannɛ dɛ bia kma ma Zeruzalɛmukuru hɔn, sma na yaan ye wɔn nɔma yira mɛ ma.
44009014	Sebe ti a ta bɛɛ mɛ, salakawɛvɔ sebe pere a ma y'a yaa be togo na wirisma pepe foga n'e pɛrɛ kɔ zɔgɔre.»
44009015	Nka Matigi ɔɔn da Ananiyase ma: «Yaa bare m'awe sɔɔn we dɛ́gɛ n'a ta ne togo na yirata na sisma ma wiinye ɔɔn ne tɔɔ ga kɔ fanganmɛ kɔ Isirayɛlenɔmanɛ ma.
44009016	A daga wiinye yannɛ pepe ta mɛ togo ye na, mɛ yɛrɛ na wɔnwɔ dɔrɔ a ma.»
44009017	Wɔn tɛ Ananiyase ɔɔn tuma yaa wɔnna kɔɔn we hɔn ɔn yaa ye sra dɛ Sɔle ma ɔn d'a ma: «Ne na plalo Sɔle, be na tisangan ma sogo ma, Matigi Yezu wiin ɔɔn man'e yɛrɛ dɔrɔ be ma, wɔn ɔɔn ne fanɛ be ta wiin fa to ma naa ne sra dɛ be ma, be sbɛ bere sege ɔn zɛ, ɔn paga Wuro ta Ni na.»
44009018	Wɔnna nɔɔ tala hɔn frɛ bɔɔ ɔɔn sa a yinna hɔn wɔkara koba ɔn bɛrɛ, a yinna ɔɔn kini, a ne sege ne zɛ. A ɔɔn tuma batize.
44009019	A naa zɔn wiin sangan ma, fangan ɔɔn ye bere kɔ a hɔn. Wiinye kalanɔmanɛ ɔɔn mane ti Damasekuru hɔn, Sɔle mane yin damanɛ ta kɔ lɔgɔ.
44009020	Wɔnna sangan yɛrɛ ma a dutigɛ ne Yezu da yira Kalakɔan hɔn, y'a Wuro Nɔ.
44009021	Wiinye kma pepe ɔɔn man'a domada mɔɔ, wɔnwɔ mane kaba ne kwa: «Wiin sɔɔn we ɔɔn mane Yezu togo na wirisma yannɛ Zeruzalɛmu, a bo ga ra? A na bɛɛ mɛ wiin fa to a ye foga ɔn yaa n'e ka salakawɛvɔre sra hɔn ga ra?»
44009022	Nka Sɔle mane Wuro domada yira sangan pepe ma kɔ sebe. Wiinye Ziwifu ɔɔn ti Damasekuru hɔn, a man'a dɔrɔ ye ma ɔn da, ye Yezu ɔɔn Wuro ta Dɛ́gɛwɛta. Yewɔ ma da bo y'a yirafa a ma ga.
44009023	Sangan naa dɛrɛ wɔn timi, wɔnna Ziwifu wɔ ɔɔn ye do kwɛ wiin fa to y'a yɛɛ.
44009024	Nka Sɔle naa n'e ta du yɔnnɔ tɔɔ. Bare ye mane wisoga pepe kɔrɔse sin kwɛ wuru ma wiin fa to y'a gun n'a yɛɛ.
44009025	Bo boo kɔɔ ma wuru hɔn, a ta kalanɔmanɛ ɔɔn n'a ka kungo boo hɔn, n'a zibɛ kwala timi.
44009026	Sɔle yaa wiri Zeruzalɛmu wiin sangan ma, ɔn ne tɛnɔn kia wiin fa to a sbɛ kwɛ kɔ kalanɔmanɛ wɔ. Nka wɔnwɔ pepe mane kwan a na. Ye mane tɔɔ da yɔnmabe kɔ a hɔn tian na ga.
44009027	Wɔn tɛ Baranabase n'a foga yaa kɔ lege fanɛsma wɔ brɛ. Sɔle Matigi za wiin nɛ sogo ma, Matigi bɛre a ta wiin nɛ, Baranabase ɔɔn wɔn pepe yira ye ma. Sɔle mane Yezu ta da yira wiin nɛ Damasekuru hɔn kɔ worasigi, a wɔn pepe nɔma yira ye ma mɛ.
44009028	Wɔnna sangan ma Sɔle wɔɔ kɔ kalanɔmanɛ wɔ Zeruzalɛmu ne yara kɔ lɔgɔ ne Matigi togo yira sma ma kɔ worasigi.
44009029	Wiinye Ziwifu ɔɔn Girɛkida bɛre, a mane dakwiɛ kɔ wɔnwɔ. Nka wɔnwɔ man'a kia yɛɛ na.
44009030	Plala wɔ na wɔn yɔnnɔ tɔɔ wiin sangan ma, ɔn yaa kɔ lege Sezarekuru hɔn, ɔn n'a to a ɔɔn yaa Tarase.
44009031	Wuro ta kɔnkma mane ti siara hɔn Zude kɔ Galile kɔ Samarigiamana pepe hɔn, ye ta yɔnmabe ne yire ne yaa, ye ne kiu ka Matigi ma ne yaan ne yaa suu Wuro ta Ni baraka hɔn mɛ.
44009032	Piyɛre mane yaa bii pepe hɔn. Boo kɔɔ ma, a ɔɔn yaa Wuro ta kma brɛ wiinye ɔɔn ti Lidakuru hɔn.
44009033	A yaa sɔɔn boo za yeyɛ, ye n'a togo wiri Ene. Wɔn mane sian bo wɔn dɔgɔ korosɔɔn. A mane muruku.
44009034	Piyɛre ɔɔn d'a ma: «Ene, Yezu Krista be kɛnɛ. Tuma bia sianfa bii.» Wɔnna nɔɔ hɔn a ɔɔn tuma.
44009035	Lidakma kɔ Sarɔnkma pepe wɔn za ɔn dian Matigi ma.
44009036	Ya boo mane ti Zopekuru hɔn ne kalanɔ, ye n'a togo wiri Tabita. Girɛkida hɔn ye da Dɔrɔkasi, wɔn kɔrɔ wogo. A mane dafɔre na yaan ye ta ne durukma diɛma sangan pepe ma.
44009037	Bo wɔnna yin plala wɔ ma, a mane bɛrɛ ne pare ɔn naa siri. Ye n'a na soro min ɔn n'a sianbɛ zangan hɔn.
44009038	Lida kɔ Zope yɔfa dɛrɛ ga. Kalanɔmanɛ naa mɔɔ ye da Piyɛre ti Lida, ye ɔɔn sma pla fanɛ, ye ye yaa n'a wiri a sale naa.
44009039	Wɔnna nɔɔ hɔn Piyɛre ɔɔn tuma kwɛ kɔ lɔgɔ. Piyɛre yaa wiri wiin sangan ma, ye n'a babɛ zangan we hɔn. Yɔfuroyàra pepe mane ti yeyɛ ne mɔgɔ. Dɔrɔkasi na tisangan ma ni na a mane wiinye forokia kɔ wiinye zoga kwaro, ye ne wɔnwɔ dɔrɔ Piyɛre ma.
44009040	Piyɛre ɔɔn sma pepe sabɛ sire ɔɔn zii yoloko ɔn Wuro mɛ. Wɔn timi a ye bere soro we brɛ piri ma ɔn da: «Tabita tuma.» A ɔɔn ye yinna kɔba. A naa Piyɛre za, ɔn tuma tangan.
44009041	Piyɛre ɔɔn ye soro sɔrɔ a ma n'a tumabɛ. Wɔn timi a ɔɔn yɔfuroyàra wɔ pepe kɔ Wuro ta kma wɔ wiri ɔn n'a dɔrɔ ye ma.
44009042	Zopekma pepe naa wɔnna da wɔ mɔɔ, ye na yaan ye ɔɔn yɔn Matigi ma.
44009043	Piyɛre mane sangan dɛrɛ Zopekuru hɔn Simɔntogote boo brɛ wiin ɔɔn mane komawurɛta.
44010001	Sɔɔn boo mane ti Sezarekuru hɔn, ye n'a togo wiri Kɔrenɛye. Ye mane wiin sɔrɔdasikuru togo wiri da Itali, a mane wɔn na zɛngɛnte.
44010002	A ta tɛ ɔɔn mane Wuro yirebɛ ne kiu k'a ma kɔ y'a kɔnkma pepe, wɔn ɔɔn tɛ a ɔɔn mane Ziwifu na durukma na yaan ye diɛma ne Wuro mɛ sangan pepe ma mɛ.
44010003	Boo kɔɔ ma limasin ma, a mane Wuro ta mɛlɛkɛ boo za, a ɔɔn naa kɔ a brɛ ɔn n'a wiri ɔn da: «Kɔrenɛye!»
44010004	A ɔɔn ye yinna baga mɛlɛkɛ we hɔn n'a sege, kuun ɔɔn n'a foga, a ɔɔn da: «Wɔnnɔ ɔɔn tɛ Matigi?» Mɛlɛkɛ we ɔɔn d'a ma: «Bia mɛ kɔ bia dafɔretɛ tɛ kakiritugoda na Wuro ta.
44010005	Sma fanɛ Zopekuru hɔn basiɛ, Simɔntogote boo ti yeyɛ, ye n'a togo wiri da Piyɛre mɛ. Ye yaa n'a wiri a naa.
44010006	A vɛ komatɛtɛrɛta boo brɛ, ye wɔn wiri Simɔn mɛ. A ta kɔɔn ti yɛngɛnzu do ma.»
44010007	Wiin mɛlɛkɛ we ɔɔn mane bɛre a ta, wɔn naa sa wɛ wiin sangan ma, Kɔrenɛye ɔɔn y'a kma na boo fanɛ kɔ y'a sɔrɔdasi na boo wiin ɔɔn mane Wuro yirebɛ mɛ ne ti a soro ma n'a bii fɔn sangan dɛrɛ ma da hɔn.
44010008	Ye mane daga wiinye da pepe yɔnnɔ tɔɔ n'e kìni, a mane wɔnwɔ yira ye ma ɔn n'e fanɛ Zopekuru hɔn.
44010009	Ye na winnisin sma wɔ mane ti sogo ma yɛ, ɔn vetra kuru we na, Piyɛre ɔɔn ba wuromɛ na zɛn ma sin hɔn.
44010010	Nka wu naa n'a foga, a ne kia zɔn. Ye mane ti zɔnfrɛtɛ hɔn a ma, ye da ye tɔɔ, a ɔɔn fa boo za.
44010011	A mane wurokɔn za, a ne kibɛ, fagwaga boo ɔɔn sa yeyɛ ne zii. A mane wɔkara zogo na yire yi, frɛ ne ti a danɔma naa na, a ne zii wɔkara a na naa tigɛ lɔ ma.
44010012	Kannaafrɛ sii pepe kɔ wiinye ɔɔn vololo kɔ wiinye ɔɔn tire, wɔnwɔ ɔɔn mane ti a hɔn.
44010013	Bɛrekɔn boo mane da Piyɛre ma: «Tuma Piyɛre, be boo yɛɛ n'a nɔma.»
44010014	Nka Piyɛre ɔɔn da: «Awo Matigi, wiin fa ɔɔn yanganmu mane daga nɛmɛ na ga, ma wɔn nɔma n'a za ga.»
44010015	Bɛrekɔn we man'e bere d'a ma yɛ mɛ: «Wuro wiin fa kìnibɛ, wɔnnɔ na bi da wɔn yanganmu?»
44010016	Yee ye mane tɛ fɔn yaa wiri kanyinna saa. Wɔn timi fa we ɔɔn ye bere ba wuro hɔn yɛ.
44010017	Piyɛre mane ti ne wɔnna zɛfrɛ wɔ kɔrɔ giati, ma da bo ye na kayan ga, ye da ye tɔɔ Kɔrenɛye ta fanɛsma wɔ ɔɔn togatoga Simɔn brɛ na soo ɔn naa wiri kuledo ma.
44010018	Ye mane toga, ye ye wiin Simɔn we wiri ɔn da Piyɛre, ye bɛɛ a vɛ ra?
44010019	Wɔn da ye tɛ Piyɛre mane ti ne y'a zɛfrɛ wɔ ta da kɔrɔ giati yɛ. Nka Wuro ta Ni ɔɔn d'a ma: «Bo sma pla bɔɔ ti ne be kia.
44010020	Tuma zii yaa kɔ lɔgɔ basiɛ be yɛ o, ka sigi ga bare mɛ ɔɔn n'e fanɛ.»
44010021	Piyɛre ɔɔn zii yaa sma wɔ gun ɔn da ye ma: «Ka wiin te kia, a mɛ. Ye dia ra?»
44010022	Ye ɔɔn da: «Sɔrɔdasi ta zɛngɛnte Kɔrenɛye wiin ɔɔn sɔntele ne kiu ka Wuro ma, Ziwifu pepe n'a togafɔrɔ yira, wɔn ma Wuro ta mɛlɛkɛ boo ye yɛrɛ dɔrɔ ɔn d'a daga be wiri be naa ye brɛ, a mɔɔ be ta.»
44010023	Piyɛre ɔɔn n'e kɔbɛ, ye ɔɔn sian yeyɛ. Ye na winnisin yɛrɛ, Piyɛre ɔɔn tuma kwɛ kɔ ye na plala bɔɔ wiinye ɔɔn mane Zopekma ɔn yaa kɔ sma wɔ.
44010024	Ye yakɔ na winnisin ye mane yaa wiri Sezarekuru hɔn. Kɔrenɛye wiin ɔɔn man'e yɛ́rɛ, wɔn mane fanɛ y'a kma ta kɔ ye mare na siɛbɛsiɛbɛ ye ta.
44010025	Piyɛre naa wiri wiin sangan ma, Kɔrenɛye ɔɔn n'a tɛn ɔn zii yoloko a wee ɔn n'a yirebɛ.
44010026	Nka Piyɛre n'a foga n'a tumabɛ ɔn d'a ma: «Tuma. Mɛ yɛrɛ sɔɔn mɛ yo.»
44010027	Ye mane barotɛ ne kɔ. Piyɛre naa yaa sma za yaan,
44010028	ɔn da: «Ka yɛrɛ tɔɔ da Ziwifu daga kwɛ kɔ siza wɛlɛ ɔn kɔ a ta kɔɔn hɔn ga. Nka Wuro n'a dɔrɔ mɛ ma, ye ma ka sɔɔn sii sege d'a yanganmu ga.
44010029	Bo wɔn tɛ be ɔɔn fanɛ ne ta, ma ɔɔn naa ma dakwiɛ ga. Nka basiɛ, be fanɛ ne ta wiin wɔɔn na, wɔn yira ne ma.»
44010030	Kɔrenɛye ɔɔn da: «Ye yin saa wa sma, bo wagati be nɛmɛ ma yɛ limasin ma, ma mane ti wuromɛ hɔn n'a kɔɔn hɔn, ɔn da ma tɔɔ, zogawɔlɔwɔlɔte boo ɔɔn bare naa taa ne zin
44010031	ɔn da ne ma, ye Wuro dian n'a mɛ na Kɔrenɛye, n'a dafɔre ne ti a kakiri hɔn mɛ.
44010032	Ye ma sɔɔn fanɛ Zope Simɔn ta, ye wiin wiri Piyɛre, a naa bɛɛ ne brɛ. Y'a vɛ komatɛtɛrɛta Simɔn brɛ yɛngɛnzu do ma.
44010033	Wɔn tɛ ma ɔɔn fanɛ da ye yaa be wiri wɔnna nɔɔ hɔn yɛ, be ɔɔn bere dian naa ke brɛ mɛ. Awale bo ke nɛmɛ, Matigi kia be wiin fa yira ke ma, ke mɔɔ be ta.»
44010034	Wɔn tɛ Piyɛre ɔɔn bɛreda bii ɔn da: «Tian na ma tɔɔ da Wuro sɔɔn dɛ́gɛ sɔɔn na ga.
44010035	Ma tɔɔ da wiin te pepe ɔɔn tɛ wiin sii pepe ɔn ne kiu ka a ma ne telebe ta, wɔnna te da ɔɔn dia a ma.
44010036	Isirayɛlenɔmanɛ ye na a y'a fanɛ pere. Wɔn siara na fanɛdia Yezu Krista baraka hɔn wiin ɔɔn sma pepe ta Matigi.
44010037	Ka ye yɔnnɔ tɔɔ ɔn tɔɔ da yewɔ da wɔ mane zanzan Zudegiamana pepe hɔn. A y'a da dubi Galilegiamana hɔn Zan ta batize na pile fɔnɔ wɛ timi ma.
44010038	Awe Nazarɛtisɔn Yezu we, Wuro mane y'a Ni kɔ y'a sebe pere a ma wiin nɛ, ka wɔn nɔma tɔɔ. A mane dɔɔ bii pepe hɔn ne dafɔre ta. Sitanɛ mane wiinye kma pepe parebɛ n'e yannɛ, a mane wɔnwɔ kɛnɛbɛ bare Wuro mane ti kɔ lege.
44010039	A wiin fa pepe ta Ziwifu ta giamana hɔn kɔ Zeruzalɛmukuru hɔn, mɛ́ wɔn siɛrɛ. Y'a kwangwaga sɔ ma n'a yɛɛ.
44010040	Nka yin saaro kɔɔ ma, Wuro n'a winni ɔn d'a ye yɛrɛ dɔrɔ.
44010041	Nka a ye yɛrɛ dɔrɔ sma pepe ma ga, fɔn siɛrɛkma ma Wuro mane pia wiinye dɛ́gɛ. Wɔn mɛ wiinye kma ɔɔn zɔn ɔn mɛnɛ kɔ lege a winni wɛ timi ma ɔn sa sara yɔ.
44010042	A fanɛ yira mɛ́ ma, ye mɛ́ ye puru ɔn n'e na siɛrɛbe ta. Awe Wuro ɔɔn dɛ́gɛ n'a ta nima kɔ sara na kitita na.
44010043	Wuro ta daberebɛre pepe wiin te we siɛrɛ n'a da yira ne kwa, ye wiin te pepe ɔɔn yɔɔn a ma y'a togo baraka hɔn, wɔnna te na y'a kakiɛ pepe na yafa gun, a awe.»
44010044	Piyɛre mane ti wɔnna bɛreda hɔn yɛ, Wuro ta Ni ɔɔn zii sma wɔ pepe ma wiinye ɔɔn mane mɔɔ a ta.
44010045	Yɔnmabe ti wiinye Ziwifu hɔn ye ne yaro, wiinye wɔ ɔɔn mane naa kɔ Piyɛre, wɔnwɔ mane kaba fɔrɔna bare Wuro ta Ni mane zii sizɛ ma mɛ.
44010046	Ye mane sma wɔ bɛrekɔn mɔɔ sidazɛ hɔn, ye ne Wuro ta kabakoda yira. Wɔn tɛ Piyɛre ɔɔn ye bere bɛreda bii yɛ ɔn da:
44010047	«Wiinye kma bɛ ɔɔn Wuro ta Ni gun wɔkara ke, sɔɔn sbɛ ne maga ye ta batize na kɔ zio ra?»
44010048	A ɔɔn sogo pere ɔn da, ye y'e batize Yezu Krista togo na. Wɔn timi ye n'a mɛ y'a yin damanɛ ta ye brɛ.
44011001	Fanɛsma kɔ bɔ plala wiinye ɔɔn ti Zudegiamana hɔn mane naa mɔɔ ye da sisma dian Wuro domada ma mɛ.
44011002	Piyɛre naa bere yaa Zeruzalɛmu wiin sangan ma, yɔnmabe ti wiinye Ziwifu hɔn, wɔnwɔ ɔɔn dakwiɛro gun kɔ lege.
44011003	Ye mane d'a ma: «Be mane yaa yarobareyasma brɛ ɔn kwɛ zɔn kɔ lɔgɔ.»
44011004	Wɔn tɛ Piyɛre ɔɔn da wɔ bii fɔn ye du ma n'e pepe yira ye ma tala tala ɔn yaa n'e wɛ. A mane da ye ma:
44011005	«Mɛ mane ti Zopekuru hɔn ne Wuro mɛ, ɔn wɔnna dɔreda wɔ za. Fasi boo mane sa wuro hɔn ne zii wɔkara zogo na yire yi, kiɛgɛ naa ne ti a na. A mane zii fɔn naa wiri mɛ na kayan na.
44011006	Ma mane ne yinna baga a hɔn n'a sege ɔn diniyan hɔn kannaafrɛ za a hɔn kɔ sɔkobafrɛ wiinye ɔɔn vololo kɔ wiinye ɔɔn tire.
44011007	Wɔn timi ma ɔɔn kɔn boo mɔɔ wiin ɔɔn mane da, ye tuma Piyɛre, be ye yɛɛ ɔn n'e nɔma.
44011008	Wɔn tɛ mɛ ɔɔn da, da awo Matigi. Da bare ne vɔrɔ ma da hɔn, wiin fa ɔɔn yanganmu, mane daga nɛmɛ na ga, wɔn kɔ zɛ ne do hɔn ga.
44011009	Bɛrekɔn we man'e to wuro hɔn ɔn da yɛ mɛ, ye Wuro da wiin fa ɔɔn fa na kìni yi, ye mɛ ka da wɔn fa na dɔn yi ga.
44011010	Wɔn mane tɛ fɔn kanyinna saa na, wɔn timi ye pepe ɔɔn ye bere ba wuro hɔn yɛ.
44011011	Bo wɔnna nɔɔ tala hɔn yɛ, mɛ mane ti wiin wɛɛn sma saa bɔɔ ɔɔn naa taa wɔnna kuledo ma. Ye mane tuma Sezare, ye n'e fanɛ mɛ ta.
44011012	Wuro ta Ni ɔɔn da, ye ma yaa kɔ lɔgɔ ɔn ka sigi ga. Bɔ plala sma konala bɛ na ka yɔnnɔ ti, wɔnwɔ ɔɔn yaa ne yee. Ke mane yaa kɔ sɔɔn we brɛ.
44011013	Mɛlɛkɛ mane naa kɔ a brɛ wiin nɛ ɔn wiin fa yira a ma, a mane wɔn yira ke ma ɔn da, y'a da, ye ye sɔɔn fanɛ Zopekuru hɔn a yaa Simɔntogote boo wiri, ye wiin wiri mɛ ɔn da Piyɛre.
44011014	Ye wiinye da ɔɔn na tɛ awe kɔ y'a kma pepe kisi, y'a na wɔnwɔ yira a ma.
44011015	Mɛ bɛreda bii wiin sangan ma suu, Wuro ta Ni ɔɔn dutigɛ ne zii ye ma wɔkara a mane tɛ wiin nɛ ke ma dubisangan ma.
44011016	Wɔn tɛ mɛ kakiri ɔɔn tugo kɔ Matigi domada, a mane wiinye yira ɔn da, ye Zan mane sma batize zu hɔn nka ki na n'e batize kɔ Wuro ta Ni ɔɔn.
44011017	Yewɔ sma wɔ ɔɔn yɔɔn Matigi Yezu Krista ma, Wuro ɔɔn y'a kiɛn ta ye ma wɔkara a ye ta ke ma wiin nɛ, mɛ mane sbɛ ne sɔɔ Wuro ma ɔn d'a ka ye ta ga ra?»
44011018	Wɔnna domada wɔ ta yira na, ye na mɔsma wora ɔɔn kuna, ye ne baraka yira Wuro ma ne kwa: «Wiin zugokatra ɔɔn sɔɔn ka ni hɔn, Wuro wɔn pere sisma ma mɛ.»
44011019	Etiyɛni yɛɛ wɛ timi ma, wiinye yannɛ ɔɔn mane dɛ sma ma, wɔnwɔ man'e zanzanbɛ. Ye na bɔɔ mane yaa Fenisigiamana hɔn, bɔɔ ɔɔn yaa Sipregiamana hɔn, bɔɔ ɔɔn yaa Antiyosekuru hɔn. Ziwifu dama ma ye mane Wuro domada yira.
44011020	Hali kɔ wɔn, ye na bɔɔ wiinye ɔɔn mane Siprekma kɔ wiinye ɔɔn mane Sirɛnekma, wɔnwɔ yaa wiri Antiyose suu, ne Matigi Yezu ta fanɛdia yira Girɛkisi ma.
44011021	Matigi man'e diɛma fɔrɔna, wɔn tɛ sma na yaan ye ɔɔn man'e zin bere Matigi ma, yɔnmabe ɔɔn kɔ ye hɔn.
44011022	Wɔnna da wɔ na bɛreda mane wiri Wuro ta kɔnkma ma wiinye ɔɔn ti Zeruzalɛmu, ye ɔɔn Baranabase dɛ́gɛ n'a yabɛ yeyɛ.
44011023	A naa yaa wiri yeyɛ ɔn Wuro ta tɛda za wiin sangan ma, ɔn nihɔndia ɔn n'a yira n'a dɔrɔ ye ma, ye ye y'a giatɛ pepe bere Matigi ma.
44011024	Baranabase mane sɔɔn na tele yi ne pagaa Wuro ta Ni na, yɔnmabe ne ti a hɔn. Ye tɛ yee, sma na yaan ye man'e zin bere Matigi ma.
44011025	Wɔn tɛ Baranabase ɔɔn yaa Tarasekuru hɔn Sɔle kia na.
44011026	A yaa n'a za, ɔn naa kɔ lege Antiyose. Ye mane dɔɔ tala pepe ta yeyɛ ne kwɛ ne baratɛ kɔ Wuro ta kɔnkma ne sma na yaan ye kala. Wiin Kiretiyɛntogo ɔɔn dɛ kalanɔmanɛ ma, ye n'e wiri kɔ lege, Antiyosekuru hɔn wɔn pia dutigɛ.
44011027	Wɔnna sangan ma Wuro ta daberebɛre bɔɔ mane tuma Zeruzalɛmu ɔn yaa Antiyose.
44011028	Ye na sɔnnala, ye mane wiin togo wiri Agabuse, wɔn man'a yira n'a dɔrɔ Wuro ta Ni baraka hɔn ɔn da, ye wu na yire yi na figɛ diniyan pepe hɔn. Tian na, Kulode ta sin hɔn, wɔnna wu we mane naa bɛrɛ.
44011029	Wɔn tɛ kalanɔmanɛ ɔɔn mane bɛɛn ye na ye nɛmɛ hɔn ɔn da kɛrɛ ye na y'a frɛ na bɔɔ kwɛkwɛ wiin ti wɔn kɔ y'a sbɛ, ye n'e fanɛ ye na plala ma wiinye ɔɔn ti Zudegiamana hɔn.
44011030	Ye n'e ta yee. Ye mane frɛ wɔ pere Baranabase kɔ Sɔle ma ɔn da ye yaa n'e pere sɔnmlala ma.
44012001	Wɔnna sangan we ma fanganma Herode man'a giati ɔn da ye daga Wuro ta kɔnkma na bɔɔ yannɛ.
44012002	A mane Zan na plalo Zake yɛɛ kɔ kunkwinitaba.
44012003	A naa wɔn za da wɔn dia Ziwifu ma, a ɔɔn tɛ ye ɔɔn Piyɛre foga mɛ. Wɔn mane tɛ Kwindiekiɛbareyaburo na fɛti kɔɔ ma.
44012004	A mane tɛ ye ɔɔn Piyɛre foga n'a ka kaso hɔn ɔn sɔrɔdasikuru naa na sma naa naa ta ye ne yɛre a na. A mane giati ne kwa, ye Yɛrɛgun na fɛti ɔɔn fɔnɔ, ye ye na n'a kiti zamɛ yɔnnɔ na.
44012005	Piyɛre na tisangan ma kaso hɔn, Wuro ta kɔnkma mane Wuro mɛ a ye na sangan pepe ma.
44012006	Herode mane kia Piyɛre kiti wiin kɔɔ ma, wɔn na siankɔ ma wuru hɔn, Piyɛre mane sian sɔrɔdasisma sma pla woro hɔn ne yin, ne pɛrɛ kɔ zɔgɔre nɔma pla, bɔɔ sɔrɔdasi ne titi y'a yɛreda hɔn kasokɔn do ma.
44012007	Nka nɔɔ tala hɔn Matigi ta mɛlɛkɛ ɔɔn naa kɔ kini na yire yi ɔn kasokɔn we paga. Mɛlɛkɛ we ɔɔn Piyɛre pamare n'a winni ɔn d'a ma: «Tuma salesale.» Zɔgɔre wɔ ɔɔn sele wɛ a sra hɔn.
44012008	Mɛlɛkɛ we ɔɔn ye bere d'a ma yɛ mɛ: «Bia yɔyɔsɔfa pɛrɛ ɔn bia kanɛgɛ ka.» A n'e ta yee. Mɛlɛkɛ we ɔɔn ye bere d'a ma yɛ mɛ: «Bia zogwaga ka, be dɔɔ ne ma.»
44012009	Piyɛre ɔɔn sa dɔɔ a ma. Mɛlɛkɛ mane wiin fa ta, Piyɛre mane wɔn yɔnnɔ tɔɔ tian na da ga nka a man'a giati ɔn da ye ti ne sɔnyangan.
44012010	Ye mane yaa dɔɔ fɔnɔ sɔrɔdasi na gwerekuru ma ɔn yaa fɔnɔ kuru plalo ma ɔn fɔnɔ yaa wiri balo na koro ma wiin ɔɔn tele kuru kɔrɔ hɔn ma. Wɔnna koro we mane kibɛ ye ma ye sana. Ye naa sa yaa wiri sire wiin sangan ma, ɔn yaa wiri sogo tege na, mɛlɛkɛ we ɔɔn bare yaa Piyɛre to.
44012011	Wɔnna sangan ma Piyɛre yinna hɔn kini, a ɔɔn da: «Mɛ tɔɔ basiɛ tian na da Matigi ɔɔn y'a mɛlɛkɛ fanɛ wiin fa to a naa ne dɛn ne wa Herode sra hɔn kɔ Ziwifu pepe ta giatɛ na da hɔn.»
44012012	A naa bii hɔn na kayan ta, ɔn yaa Zan sie Mari brɛ, ye mane wiin Zan we wiri da Mareke mɛ. Sma na yaan ye mane ti wuromɛ hɔn wɛɛn.
44012013	Piyɛre naa koro kwangwaga wiin sangan ma, baratɛdalo boo ye mane wiin wiri Orode, wɔn ɔɔn naa sege.
44012014	A Piyɛre bɛrekɔn dɛ́gɛ tɔɔ wiin sangan ma, ɔn tɔrɔ nihɔndiaro ma, ma sbɛ koro koba ga nka ɔn tɔngɔn kɔ yaa yira, ye Piyɛre taa kuledo ma.
44012015	Ye ɔɔn d'a ma, y'a kakaba ra? Nka a mane kwa, ye ye tian. Wɔn tɛ ye ɔɔn da, ye be ma farase ga, y'a ma Piyɛre mɛlɛkɛ.
44012016	Wɔn hɔn ye mane ti yɛ, Piyɛre ne taa ne koro kwangwaga. Ye naa koro koba, a ɔɔn tɛ awe Piyɛre. Ye ma sbɛ n'e tɔɔ tian ga.
44012017	A ɔɔn yanmɛ yira ye ma ye ye bɔɔ. Matigi man'a sabɛ kaso hɔn wiin nɛ pepe, a ɔɔn wɔn nɔma yira ye ma. A ta bɛreda wɛbɛdo hɔn, a ɔɔn da ye ma: «Ka yaa n'e yira Zake kɔ ke na plala ma.» Wɔn timi a ɔɔn sogo bii ɔn yaa biza hɔn.
44012018	Kɔɔ naa kiɛ wiin sangan ma sɔrɔdasi gia ɔɔn tuma fɔrɔna bare ye mane da bo Piyɛre yado ga.
44012019	Herode mane da ye yaa n'a kia. Ye ɔɔn yaa kia bana a ma. A mane da, ye ye sɔrɔdasi wɔ foga naa kɔ lɔgɔ, y'e toga, wɔn timi a ɔɔn da ye y'e yɛɛ. Wɔn timi a ɔɔn tuma yaa Zudegiamana hɔn ɔn naa tuma wɛɛn ɔn yaa Sezare ɔn yaa wagati zɔgɔ ta wɛɛn.
44012020	Herode woro mane ba Tirekma kɔ Sidɔnkma ta fɔrɔna. Wɔnwɔ ɔɔn bɛɛn ye nɛmɛ hɔn wiin fa to ye kwɛ yaa a brɛ. Ye mane bɛɛn kɔ awe fanganma ta kɔnyɛrevɔ Bilasetuse, wɔn timi ye ɔɔn yaa vɛ awe Herode ta ɔn d'a siara ta ye ma bare awe fanganma ta giamana hɔn ye man'e do na zio gun.
44012021	Ye mane bɛɛn wiin kɔɔ ma, wɔn naa wiri, Herode ɔɔn y'a fanganmazogo ka ɔn yaa tangan fanganmakware ma ne bɛre ye ta.
44012022	Zamɛ man'a yirebɛ ne kwa, ye bafa ɔɔn bɛre, y'a sɔɔn ga.
44012023	Nka ye da ye tɔɔ, Matigi ta mɛlɛkɛ ɔɔn n'a vuro bare a mane Wuro yirebɛ ga. Tɔntɔna n'a nɔma, a ɔɔn siri.
44012024	Wuro domada mane yire ne yaa suu.
44012025	A ma Baranabase kɔ Sɔle han, wɔnwɔ mane waro y'a bara na Zeruzalɛmukuru hɔn ɔn ye bere, ye mane wiin Zan we togo wiri ɔn da Mareke mɛ, ye ɔɔn wɔn foga yaa kɔ ye nɛmɛ.
44013001	Wuro ta daberebɛre kɔ smakalasma bɔɔ mane ti Antiyose Wuro ta kma yɔ. Wɔnwɔ mane Baranabase kɔ Simeyɔndungun kɔ Sirɛnesɔn Lusiyuse kɔ Manayɛn kɔ Sɔle. Manayɛn kɔ giamana wɔnnate Herode kwɛ pra kɔɔn tala hɔn.
44013002	Boo kɔɔ ma, ye mane ti Matigi yirebɛ hɔn ne sun ka, Wuro ta Ni ɔɔn da ye ma: «Ma Baranabase kɔ Sɔle dɛ́gɛ wiinye bara na, ka ye tigɛ ne ma wɔnwɔ ye na.»
44013003	Bo wɔn ɔɔn tɛ ye naa sun ka na wɛ wiin sangan ma, ɔn Wuro mɛ, ɔn ye sra dɛ ye ma, ɔn n'e to ye ɔɔn yaa.
44013004	Bo Wuro ta Ni naa n'e fanɛ yee, Baranabase kɔ Sɔle ɔɔn yaa Selusikuru hɔn ɔn yaa kɔ koro hɔn wɛɛn ɔn yaa Sipre piri ma.
44013005	Ye yaa wiri Salamine wiin sangan ma, ne Wuro domada yira Ziwifu ta Kalakɔan hɔn. Zan Mareke mane ti kɔ lɔgɔ n'e diɛma.
44013006	Ye naa zu na korido pepe fɔnɔ na wɛ wiin sangan ma, ɔn yaa wiri Pafɔse, ɔn ginamori boo za yeyɛ, a n'e yɛrɛ ta Wuro ta daberebɛta na. A mane Ziwifu, ye n'a togo wiri Bareyezu.
44013007	Mara we wɔnnate Sɛrizi Pɔluse wiin ɔɔn mane tangan yeyɛ, a kakiri ne dia fɔrɔna, a mane wɔn ta kma na boo. Wɔn mane Baranabase kɔ Sɔle wiri wiin fa to ye naa Wuro domada yira ye ma.
44013008	Awe ginamori we togo kɔrɔ mane ti Elimase Girɛkida hɔn. A mane Baranabase kɔ Sɔle dakwiɛ ne kia mara wɔnnate we ta yɔnmabe yaga.
44013009	Wɔn tɛ Sɔle, ye wiin wiri Pɔle mɛ, wɔn ɔɔn pagaa Wuro ta Ni na ɔn ye yinna baga a hɔn fɔrɔna,
44013010	ɔn d'a ma: «Bi wiin te be ɔɔn paga yinnamakwiɛ kɔ lamara sii pepe na, be Sitanɛ nɔ wiin ɔɔn telebe pepe zugu. Be sbɛ ne saa Matigi ta giatɛ yaga na ga ra?
44013011	Sege rɛ, taa Matigi na be vuro. Bo be na tɛ fuu na fɔn yaa kayan boo wagati ma. Be na ne sin za titiri ga.» Wɔnna nɔɔ hɔn yɛ, tunio ɔɔn bɛrɛ a ma, a ne lɔgelɔge ne yeta kia.
44013012	Wiin fa ɔɔn mane tɛ, mara we wɔnnate naa wɔn za suu, yɔnmabe ɔɔn kɔ a hɔn bare Matigi ta da na kala man'a kabakobɛ fɔrɔna.
44013013	Pɔle kɔ ye yakwɛre mane kɔ koro hɔn Pafɔsekuru hɔn, ɔn yaa Pɛrezekuru hɔn Panfiligiamana hɔn. Zan Mareke mane dɛ́gɛ ye na ɔn bere yaa Zeruzalɛmu.
44013014	A ma yewɔ han, ye mane tuma Pɛreze, ɔn yaa wiri Antiyosekuru hɔn Pisidigiamana hɔn. Tangantun kɔɔ ma, ye mane yaa kɔ Kalakɔn hɔn ɔn tangan.
44013015	Wuro ta daberebɛre ta Tɛn na sɛbɛ kala wɛ timi ma, Kalakɔn wɔnnakma ɔɔn da, ye ye yira ye ma, ye bɛreda ɔɔn ne ti ye ta n'e yira zamɛ ma n'e wora sigebɛ, ye ye sbɛ ne bɛreda bii.
44013016	Wɔn tɛ Pɔle ɔɔn tuma taa ɔn ye soro duro ɔn da: «Ki Isirayɛlenɔmanɛ ɔnkɔ ki wiinye kma ɔɔn salaka wa Wuro ma a yirebɛ na, ka mɔɔ ne ta.
44013017	Kià sii Isirayɛle ta Wuro ɔɔn ke tamɛ dɛ́gɛ. A sii we yanbɛ ye na tisangan ma Ezipitigiamana hɔn. Wɔn timi a n'a sabɛ yeyɛ y'a sebe baraka hɔn,
44013018	ɔn n'e woro kibɛkolo hɔn dɔgɔ kiepla nɛmɛ yɔ.
44013019	Wɔn timi, a naa sii kopra togo migebɛ n'e wa Kanangiamana hɔn, n'e ta bii hɔn pere ke tamɛ wɔ ma kɔrɔ na.
44013020	Wɔnna da wɔ pepe mane tɛ dɔgɔ zɔnaa ne kieplafun (450) nɛmɛ yɔ. Wɔn timi a ɔɔn diɛmasma pere ye ma fɔn naa wiri Wuro ta daberebɛta Samiyɛle ma.
44013021	Wɔn timi ye mane fanganma kia Wuro ta, a ɔɔn Kisi nɔ Sayule pere ye ma ɔn sa Bɛnzamɛ dumakma hɔn, wɔn ɔɔn tangan ye wɔɔn na dɔgɔ kiepla yɔ.
44013022	Wuro da ye Sayule dra, ɔn Davidi ta fanganma na ye ma. Wɔn ma a mane bo siɛrɛbe be ta ɔn da, ye ye Zese nɔ Davidi za wiin da ɔɔn dia ye ma. Y'awe ɔɔn na ye dungo na da pepe ta.
44013023	Awe Davidi timikma hɔn Wuro Yezu sabɛ, wiin ɔɔn Isirayɛlesi na kisita wɔkara a man'e na do sɔɔ wiin nɛ.
44013024	Sanɛ Yezu da ye na, Zan mane zugokatra na batize da yira wiin fa to Isirayɛlenɔmanɛ pepe sbɛ ye zugo katra.
44013025	Sanɛ Zan da ye waro y'a bara na, a mane sma toga ne kwa, ye k'a giatɛ ma ye mɛ kɔte? Y'a yi ga. Ye nka sɔɔn tiye ne naa yi timi, ye yi yɛrɛ dɛgɛ a ta kanɛgɛ firi hɔn.
44013026	Kià kma, ka tɛ Abrahamu ta sii hɔn kma na boo yo, wɛlɛ ka na bɔɔ wiinye ɔɔn kiu ka Wuro ma yo, ke pepe ma bɔ kisi na domada bɛ fanɛ.
44013027	Zeruzalɛmukma kɔ y'a zɛngɛnkma mane Yezu dɛ́gɛ tɔɔ ga. Ye Wuro ta daberebɛre ta sɛbɛ wiinye kala Tangantun o Tangantun, y'a zarake ɔn wɔnwɔ do paga.
44013028	Ye yɛrɛ mane yagada sii za a zɛnɛ hɔn ga, ɔn n'a kia Pilate ta yee yɛ, y'a yɛɛ.
44013029	Wiinye da pepe ɔɔn mane sɛbɛ a ta da na, ye naa wɔnwɔ do paga n'e wɛ wiin sangan ma, ɔn n'a zibɛ n'a wa sɔnɔ ma ɔn yaa n'a tigɛ bona boo hɔn.
44013030	Nka Wuro n'a winni n'a sabɛ sara yɔ.
44013031	Wiinye kma ɔɔn mane tuma Galilegiamana hɔn, ɔn kwɛ kɔ lege ɔn yaa Zeruzalɛmu, wiinye kma wɔ ɔɔn n'a siɛrɛ zamɛ yɔ basiɛ, a man'e yɛrɛ dɔrɔ wɔnwɔ ma yin damanɛ yɔ.
44013032	A ma mɛ́ han, wiin dosɔ ɔɔn tɛ ke tamɛ ma, mɛ́ wɔnna fanɛdia wɔ yira mɛ.
44013033	Wuro Yezu winni n'a sabɛ sara yɔ wiin sangan ma, a wɔnna do sɔɔ we ta n'a do paga mɛ́ ma wiinye ɔɔn n'e nɔmanɛ wɔkara ye sɛbɛ wiin nɛ Wuroyirebɛturo na plala na sɛbɛ hɔn ɔn da, ye be ne nɔ, mɛ ɔɔn be vɔrɔ sma.
44013034	Ɔn da, ye Wuro n'a winni n'a sabɛ sara yɔ, a mane na vra abada ga, wɔn a mane ɔɔn yira n'a dɔrɔ ɔn da, ye ma na duba na yɔnma ye pere ka ma, ma wiinye duba na do sɔɔ Davidi ma.
44013035	Bo wɔn ɔɔn tɛ a ɔɔn n'a yira n'a dɔrɔ boo piri ma yɛ mɛ ɔn da, ye be daga be yi to a vra ga.
44013036	Kamasɔrɔ Davidi ta sin hɔn, a mane bara ta Wuro ma a dungo na. A naa siri, ye n'a sitra kɔ a tamɛ, a ɔɔn vra.
44013037	Nka Wuro wiin te winni, wɔnna te vra ga yo.
44013038	Wɔn ye na kià kma ka daga tɔɔ da kakiɛ na yafa wiin ɔɔn yira ne wiri ka ma awe baraka hɔn, ka wɔn gun. Ka mane wiin telebe we gun Moyizi ta Tɛn hɔn ga,
44013039	awe baraka hɔn ka wɔn pere sɔɔn sii pepe ma yɔnmabe ti wiin hɔn.
44013040	Wɔn ye na, ka ka yɛrɛ kɔrɔse wiin fa to Wuro ta daberebɛre wiin fa yira, wɔn ka na tɛ ka na ga. Ye mane da,
44013041	ye ka yannɛ na sma sege mɛ ma rɛ, ka tɛ kuun ka foga ka mige. Bare ga ma na ka to ni na yɛ ɔn bɔɔ kabakoda ta, hali sɔɔn man'e yira ka ma ka mane na n'e tɔɔ tian ga.»
44013042	Ye na sasangan ma, ye man'a sigebɛ Pɔle kɔ Baranabase ma fɔrɔna ɔn da ye Tangantunza, ye tɛ ye wɔnna da wɔ na bɔɔ ɔɔn yira yɛ.
44013043	Zamɛ na zanzan wɛ wiin sangan ma, bɔɔ Ziwifu na yaan ye kɔ wiinye kma ɔɔn mane yaro ɔn tɛ Ziwifu na, wɔnwɔ ɔɔn yaa Pɔle kɔ Baranabase yee, wɔnwɔ n'a yira n'a sigebɛ ye ma ye ta baro hɔn ɔn da, ye ye wɔɔ Wuro ta woramadiabe hɔn fɔrɔna.
44013044	Tangantun kɔɔ naa wiri, ye ɔɔn tɛ wɔkara kirekma wɔ pepe ɔɔn naa ye nɛmɛ kwɛ wiin fa to ye mɔɔ Matigi domada na.
44013045	Wɔn ta zɛ na Ziwifu ta, ye wora ɔɔn ba, ye ne Pɔle vini a ta bɛreda ye na.
44013046	Wɔn tɛ Pɔle kɔ Baranabase ɔɔn n'a yira n'a dɔrɔ ye ma kɔ yɔnmabe ɔn da: «Ki ma Wuro domada mane daga pia yira dɔre dɛn. Ka debe maga a hɔn ɔn n'a yira n'a dɔrɔ ɔn da ki daga kɔ wɛbareyani hɔn ga han, awale bo wɔn ɔɔn tɛ mɛ́ ɔɔn mɛ́ zin bere sizɛ ma kɛ.
44013047	Bare mɛ́ wiinye domada gun Matigi ta, bo ɔɔn wɔnwɔ ɔn da, ye ma be tigɛ ɔn be ta diniyan ta kini na wiin fa to be sbɛ kisi wiribɛ diniyan hɔn kma pepe ma.»
44013048	Wɔnna bɛreda wɔ ta mɔɔ na, sisma wɔ pepe mane nihɔndia ne Matigi domada yirebɛ. Wiinye kma pepe ɔɔn mane daga wɛbareyani gun, yɔnmabe ɔɔn kɔ wɔnwɔ hɔn.
44013049	Matigi domada mane wiri yeyɛ wola pepe hɔn.
44013050	Nka Antiyose kuru hɔn zɛngɛnkmayàra kɔ smayeye wiinye ɔɔn mane Wuro yirebɛ, Ziwifu mane wɔnwɔ gwangwanabɛ Pɔle kɔ Baranabase na. Ye ɔɔn bɛrɛ ye ma n'e yannɛ n'e laga n'e wa y'a giamana hɔn.
44013051	Ye mane ye kaɛn na tulu sɛnsɛnɛ n'a dra ye ma n'a dɔrɔ ye ma ɔn da ye maga ye hɔn, ɔn yaa Ikoniyumekuru hɔn.
44013052	A ma kalanɔmanɛ wɔ han, wɔnwɔ mane ti nihɔndiaro hɔn ne paga Wuro ta Ni na sangan pepe ma.
44014001	Pɔle kɔ Baranabase mane wiin fa ta Antiyose, wɔn nɛmɛ ye mane ɔɔn ta Ikoniyumekuru hɔn mɛ. Ye mane yaa kɔ Ziwifu ta Kalakɔn hɔn ɔn bɛre yeyɛ fɔn yɔnmabe ɔɔn kɔ ye na yaan ye kɔ Girɛkisi na yaan ye hɔn mɛ.
44014002	Nka yɔnmabe mane kɔ wiinye Ziwifu hɔn ga, wɔnwɔ mane bɔ sizɛ sinsanganbɛ ye na plala na.
44014003	Pɔle kɔ Baranabase mane wɔɔ Ikoniyumekuru hɔn ɔn sangan dɛrɛ yeyɛ. Ye mane yɔɔn Matigi ma wiin ɔɔn man'e domada na kiɛn na siɛrɛbe ta ne sebe pere ye ma ye ne sbɛ ne kabakoda ta.
44014004	Kirekma wɔ mane sodini kuru pla. Kuru tala ne ti Ziwifu wɔ timi, bo kuru tala ne ti fanɛsma wɔ timi.
44014005	Sizɛ wɔ kɔ Ziwifu wɔ man'a giati ɔn da ye daga balabe tumabɛ wiin fa to ɔn fanɛsma wɔ dra n'e laga kɔ dɔge.
44014006	Wɔnwɔ naa n'e yɔnnɔ tɔɔ, ɔn tɔngɔn yaa tɛɛ Likayonigiamana na kire bɔɔ hɔn kɔ ye na wola. Bo Lisitirekuru, bo ma Dɛrebekuru.
44014007	Ye mane ti wɛɛn mɛ ne fanɛdia yira.
44014008	Sɔɔn boo mane ti Lisitirekuru hɔn ne muruku n'a bii fɔn ye vɔrɔ ma da hɔn. A yɛrɛ mane tuma yaa zɛ tala na ga.
44014009	Boo kɔɔ ma, a mane ti ne mɔɔ Pɔle ta, ye da ye tɔɔ wɔn n'a sege ɔn tɔɔ yɔnmabe ti a hɔn ne sbɛ n'a kɛnɛbɛ,
44014010	ɔn ye kɔn duro yuu ɔn da: «Tuma taa be kaɛn ma.» Sɔɔn we ɔɔn tuma tige taa ɔn ne yaa ne gun.
44014011	Sma naa Pɔle ta tɛda za wiin sangan ma, sɔngɔkɔn ɔɔn sa zamɛ yɔ, ye ne yira ne kwa Likayonida hɔn, ye «Bafrɛ ye ta sma nɛmɛ na ɔn naa ke brɛ.»
44014012	Ye mane Baranabase togo dɛ ɔn da Zeyuse, wɔn kɔrɔ bafrɛ ta vɔ ɔn Pɔle togo dɛ da Hɛremɛse, wɔn kɔrɔ ye ta fanɛta. Bare Pɔle ɔɔn mane bɛreta.
44014013	Wiin bafa ɔɔn ti kuru we hɔn, ye n'a togo wiri Zeyuse, wɔn ma salakawɛta ɔɔn naa kɔ yantolɛ kɔ wɔnna tolɛ wɔ wɔan hɔn pibanfolɛ, kuru we na kɔdo hɔn ɔn naa bɛɛn kɔ zamɛ ne kia salaka wa.
44014014	Wɔn ta mɔɔ na, fanɛsma wɔ Pɔle kɔ Baranabase ɔɔn y'a zoga barabara ne tɔngɔn ne yaa zamɛ wɔ brɛ ne sɔngɔ
44014015	ne kwa: «Wɔnnɔ na yi ka ɔɔn ta yee? Mɛ́ sma mɛ wɔkara ki yo. Mɛ́ wiinye fanɛdia wɔ yira ka ma, wɔn ka saa bɔ yinnida bɛ nɛmɛ na o ɔn ka zin bere Wuro na Siɛbɛsiɛbɛ yi ma wiin ɔɔn wurokɔn kɔ lagakɔn kɔ yɛngɛnzu kɔ ye hɔn frɛ pepe dan.
44014016	Gwerena, a mane sii wɔ pepe to wiin ti wɔn ne y'a sogo yaa.
44014017	Hali kɔ wɔn, yee a ye yɛrɛ dɔrɔ y'a dafɔretɛ hɔn yɛ. Bare a wurozu tumabɛ wuro hɔn n'a zibɛ ka ma, ka ne sɔnfrɛtɛtɛrɛ ye na tɛtɛrɛsangan ma, ɔn ne zɔnfa pere ka ma ka nihɔn ne dia.»
44014018	Wɔnna bɛreda wɔ mane sige fɔrɔna ɔn sbɛ sɔɔ gun zamɛ wɔ ma ye ta salaka ta wɛ na.
44014019	Bɔɔ Ziwifu mane tuma Pisidi kɔ Antiyose kɔ Ikoniyume na kire hɔn, ɔn naa sma gwangwanabɛ n'e kwɛ ye ma, ye ɔɔn Pɔle dra kɔ doge n'a vugo sa yaa n'a to kuru timi n'a giati ɔn d'a siri.
44014020	Nka kalanɔmanɛ naa ye nɛmɛ kwɛ a do na wiin sangan ma, a ɔɔn tuma ɔn kɔ kuru kɔrɔ hɔn. Winnisin, a ɔɔn kwɛ kɔ Baranabase ɔn yaa Dɛrebekuru hɔn.
44014021	Pɔle kɔ Baranabase naa fanɛdia yira Dɛrebekuru hɔn, ɔn kalanɔmanɛ na yaan ye gun yeyɛ, ɔn tuma yaa Lisitirekuru hɔn kɔ Ikoniyume kɔ Antiyosekuru hɔn wiin ɔɔn ti Pisidigiamana hɔn.
44014022	Ye mane kalanɔmanɛ wora sigebɛ ne yira ye ma, ye ye wɔɔ yɔnmabe hɔn. Ye mane kwa ye ma mɛ ye: «Sanɛ ke da ke kɔ Wuro ta kolo hɔn, ke daga dian yannɛ na yaan ye na dɛn.»
44014023	Wuro ta kɔnkma wiinye ɔɔn titi wɔnna kire wɔ hɔn, ye mane sma dɛ́gɛdɛ́gɛ ye hɔn n'e ta ye na zɛngɛnkma na ɔn Wuro mɛ ye ma ɔn sun ka ɔn n'e kalfa Matigi ma ye mane yɔɔn wiin ma.
44014024	Bo wɔn fɔnɔ wɛ timi ma ye Pisidigiamana yaa n'a kwire ɔn yaa Panfili na wola hɔn.
44014025	Ye mane Wuro domada yira Pɛreze ɔn fɔnɔ yaa Atali.
44014026	Ye naa tuma wɛɛn ɔn koro bii ɔn yaa Antiyosekuru hɔn, ye mane pia tuma wiin wɛɛn, ye man'e kalfa Wuro ta woramadiabe ma wiin wɛɛn. Wiin woramadiabe we ɔɔn n'e diɛma ye ta bara na ye wiinye ta n'e gun.
44014027	Ye naa wiri wiin sangan ma, ɔn Wuro ta kɔnkma pepe kwɛ. Wuro mane wiinye bara pepe ta kɔ yewɔ, ɔnkɔ ye mane yɔnmabe na sogo dɔrɔ sizɛ ma wiin nɛ pepe, ye ɔɔn wɔn nɔma yira ye ma.
44014028	Wɔn timi ye ɔɔn yin damanɛ ta kɔ kalanɔmanɛ wɔ.
44015001	Sma bɔɔ mane tuma Zudegiamana hɔn ɔn naa Antiyose ne kia bɔ plala wɔ kala. Ye mane da ye ma: «Ka ɔɔn ma yaro Moyizi ta Tɛn yiranɔn na ga, ka sbɛ ne kisi ga.»
44015002	Pɔle kɔ Baranabase mane maga ye domada na, a ɔɔn tɛ dakwiɛro na yire yi na ye yɔ. Ye mane bɛɛn ye na ɔn da, ye Pɔle kɔ Baranabase kɔ bɔɔ sma daga yaa Zeruzalɛmu ɔn yaa fanɛsma wɔ kɔ sɔnmlala toga n'e kìni wɔnna da wɔ nɔma na.
44015003	Wuro ta kɔnkma wiinye ɔɔn ti Antiyose wɔnwɔ man'e ta sogomazɔnfa pere ye ma. Ye mane dɔɔ Fenisi kɔ Samari ɔn yaa kayan ye na plala ma wiinye ɔɔn mane sizɛ ɔɔn yɔnmabe gun. Wɔn mane tɛ nihɔndiaro na yire yi na ye ma fɔrɔna.
44015004	Ye naa yaa wiri Zeruzalɛmu, Wuro ta kɔnkma wiinye ɔɔn ti wɛɛn kɔ fanɛsma wɔ kɔ sɔnmlala wɔ ɔɔn kwa ye ma fɔrɔna. Wuro mane wiinye bara ta yewɔ baraka hɔn, ye ɔɔn wɔnwɔ pepe yira.
44015005	Wɔn tɛ, wiinye Fariziyɛn ɔɔn mane yɔnmabe gun, wɔnwɔ ɔɔn bɛreda bii ɔn da, ye yɔnmabe kɔ wiinye sizɛ wɔ hɔn, ye wɔnwɔ daga yaro na ne Moyizi ta Tɛn na da ta mɛ.
44015006	Fanɛsma wɔ kɔ sɔnmlala ɔɔn yaa ye nɛmɛ kwɛ wiin fa to ye wɔnna da wɔ nɔma sege.
44015007	Dakwiɛro we ta tɛ ɔɔn mane sige, wɔn tɛ Piyɛre ɔɔn tuma bɛreda bii ɔn da: «Kià kma, ka tɔɔ da Wuro ɔɔn ne dɛ́gɛ, wɔn ɔɔn tɛ n'a bii fɔn gwerekɔ ma ka brɛ sizɛ ɔɔn fanɛdia na bɛreda mɔɔ ne ta yɔnmabe ɔɔn kɔ ye hɔn.
44015008	Wuro wiin ɔɔn sma pepe kɔrɔ hɔn da tɔɔ, a y'a Ni pere ye ma wiin sangan ma wɔkara ke ma, a ye siɛrɛ yo.
44015009	A ye kìnibɛ yɔnmabe baraka hɔn ɔn ma ke dɛ́gɛ wa ye na tintingini yɛrɛ ga.
44015010	A ɔɔn ma yee, wɔnnɔ ɔɔn tɛ ke tamɛ wɛlɛ ke yɛrɛ sbɛ wiinye yannɛ ta ga, ke ɔɔn ne wɔn kia dɛ na kalanɔmanɛ ma basiɛ ne Wuro do kia?
44015011	Wɔn nii wa mɛ, ke yɛrɛ tɔɔ tian na ɔn da Matigi Yezu ta woramadiabe baraka hɔn ke kisi wɔkara yewɔ sma wɔ.»
44015012	Bo wɔn ɔɔn tɛ sma pepe ɔɔn mane bɔɔ ne mɔɔ Pɔle kɔ Baranabase ta. Wuro mane wiinye tagamase kɔ wiinye kabakoda pepe ta sizɛ wɔ brɛ yewɔ baraka hɔn, ye ɔɔn wɔnwɔ pepe yira.
44015013	Ye naa waro wiin sangan ma, Zake ɔɔn bɛreda bii ɔn da: «Ka mɔɔ ne ta kià kma.
44015014	N'a bii gwerena Wuro boo sii dɛ́gɛ wiin dɛ́gɛnɔn na sizɛ wɔ yɔ ɔn n'a ta ye togo ma yi na, Simɔn Piyɛre wɔn nɔma dɔ yira ke ma.
44015015	Wɔnna da wɔ yɛrɛ kayan kɔ Wuro ta daberebɛre domada. Bare ga ye sɛbɛ Wuro domada na sɛbɛ hɔn ɔn da,
44015016	ye Matigi da, ye wɔn fɔnɔ wɛ timi ma, ye Davidi ta kɔɔn wiin ɔɔn webe, ye ye na bere naa n'a tɔgɔ yɛ. Ye wiin kɔankuro ɔɔn mane wɔɔ yɛ, ye ye na n'e bere n'e tɛtɛrɛ ɔn n'a bere n'a tumabɛ.
44015017	Ye na bii wɔnna sangan ma, ye smasɛrɛ wɔ pepe, ye ye wiinye sii wɔ pepe ta ye togo ma ye na, ye wɔnwɔ na ne yi Matigi brɛ kia
44015018	Matigi wiin fa yira, bo ɔɔn wɔn. A bere ma yee a y'a yirada ta mɛ n'a bii fɔn siɛ dɛrɛ ma da hɔn.
44015019	Wɔn ye na, sizɛ wɔ na wiinye ɔɔn ye zin bere Wuro ma, ɔn da ke ka bɔɔ da ta wiinye ɔɔn sɔɔ ye ma ga, ma dian wɔn na.
44015020	Wɔn ye na, ka tɛ ke sɛbɛ ta n'a fanɛ ye ma ɔn yira ye ma, ye ye yɛrɛ kɔrɔse fiankankika na da na kɔ wiin kika mogo ɔɔn sɔɔ ga kɔ wiin worofa ɔɔn siri kɔ ye na too ɔnkɔ vunada na.
44015021	N'a bii siɛ dɛrɛmada hɔn, Moyizi ta Tɛn na bɛreda na yirasma ti kire pepe hɔn bare Tangantun o Tangantun ye wɔnna Tɛn wɔ na sɛbɛ kala Kalakɔan hɔn.»
44015022	Wɔn tɛ fanɛsma wɔ kɔ sɔnmlala kɔ Wuro ta kɔnkma wɔ pepe ɔɔn mane bɛɛn ye na ɔn da ye bɔɔ sma dɛ́gɛ ye hɔn n'e fanɛ, ye kwɛ yaa Antiyose kɔ Pɔle kɔ Baranabase. Bo mane Zuda, ye wiin wiri Barasabase ɔnkɔ Silase. Ye man'e giati ye na plala yɔ fɔrɔna.
44015023	Ye man'a sɛbɛ sɛbɛ wɔ hɔn n'a pere ye ma ɔn da: «Kià kma, wiinye ɔɔn sizɛ ne ti Antiyose kɔ Siri kɔ Sisili, fanɛsma kɔ sɔnmlala kɔ ka na plala bɔ sɛbɛ fanɛ ka ma ɔn bire ka na.
44015024	Mɛ́ mɔɔ da ye da ye mɛ́ na bɔɔ mane yaa ka kwanbɛ ɔn ka kakiri yanganmu kɔ y'a bɛreda. Sɔɔn man'e fanɛ ga.
44015025	Mɛ́ kwɛ bɛɛn ye na ɔn sma dɛ́gɛ n'e fanɛ ka ta wiinye ɔɔn kwɛ ti kɔ Baranabase kɔ Pɔle.
44015026	Ye wiinye kma ɔɔn ye ni katra siri na kià Matigi Yezu Krista togo ye na.
44015027	Awale, mɛ́ Zuda kɔ Silase fanɛ ka ta wiin fa to mɛ́ bɛɛn wiin fa ma bɛɛ n'a sɛbɛ, y'a yira ka ma kɔ ye do.
44015028	Wuro ta Ni kɔ mɛ́ bɛɛn ye ma ɔn da Tɛn na sige ye nii wɛ, mɛ́ na da tala bɔɔ dɛ ka ma ga.
44015029	Ka ka ne sizɛ ta salakawɛkikɛ nɔma ga, ɔn ka ne too nɔma mɛ ga, ɔn ka ne kikɛsara nɔma mɛ ga, ɔn ka ne kɔ vunada hɔn mɛ ga. Ka ɔɔn kwa wɔnna da wɔ ma fɔrɔna, ka dafɔre ta. Ke ti boo kɔɔ ma.»
44015030	Wɔnna fanɛsma wɔ naa sogo gun wiin sangan ma, ɔn yaa Antiyose ɔn yaa zamɛ wiri n'e kwɛ wiin fa to ye sɛbɛ wɔ kɔrɔ hɔn da yira ye ma.
44015031	Sɛbɛ wɔ ta kala wiin worasigi ka ye hɔn, wɔn mane tɛ nihɔndiaro na.
44015032	Zuda kɔ Silase wiinye ɔɔn mane tɛ daberebɛre na, wɔnwɔ mane barotɛ ɔn sangan dɛrɛ kɔ lɔgɔ n'e wora sigebɛ n'e gia tabɛ.
44015033	Ye mane yin damanɛ ta yeyɛ, wɔn timi plala wɔ ɔɔn n'e yee ɔn duba ta ye ma wiin fa to wiinye kma ɔɔn n'e fanɛ, ye bere yaa wɔnwɔ gun siara hɔn. [
44015034	Nka Silase mane kia wɔɔ yeyɛ.]
44015035	A ma Pɔle kɔ Baranabase han, wɔnwɔ mane wɔɔ Antiyose yɛ. Ye mane kwɛ kɔ sma na yaan ye ne sma kala ne fanɛdia yira wiinye ɔɔn Matigi domada na ye.
44015036	Boo sangan naa wiri, Pɔle ɔɔn da Baranabase ma: «Ke Matigi domada yira yira wiinye kire wɔ hɔn, tɛ ke bere yaa yeyɛ ɔn yaa ke na plala wɔ sege, wɔn ɔɔn na tɛ ke ye tinɔn nɔma tɔɔ.»
44015037	Ye wiin Zan we togo wiri ɔn da Mareke mɛ, Baranabase mane kia ye kwɛ yaa kɔ wɔn mɛ.
44015038	Nka wiin sɔɔn we ɔɔn mane dɛ́gɛ ye na Panfili, ma kwɛ baratɛ kɔ lɔgɔ ga, Pɔle mane kia wɔn bere tɛ ye yakwɛta na ga.
44015039	Ye yɔ dakwiɛro mane sige fɔn ye ɔɔn dɛ́gɛ nɛmɛ na ɔn yaa zɛzɛ. Baranabase mane kwɛ kɔ Mareke, ye ɔɔn kɔ koro hɔn, ɔn yaa Sipregiamana hɔn.
44015040	A ma Pɔle han, wɔn mane Silase kwɛ ye ma, ye na plala ɔn duba ta ye ma Matigi togo na ye ɔɔn yaa.
44015041	Pɔle mane Sirigiamana kɔ Silisigiamana pepe yara. Wuro ta kma wiinye ɔɔn ti wɔnna wɛɛn, a ne wɔnwɔ wora sigebɛ.
44016001	Pɔle naa yara yara yee, ɔn yaa wiri Dɛrebe, wɔn timi a ɔɔn fɔnɔ yaa Lisitire. Kalanɔ boo mane ti wɛɛn, ye n'a togo wiri Timote. A sie mane Ziwifu, yɔnmabe mane kɔ wiin hɔn, a tɔn ne Girɛkisi.
44016002	A na plala wiinye ɔɔn mane ti Lisitire kɔ wiinye ɔɔn mane ti Ikɔnimu, wɔnwɔ man'a togafɔrɔ yira.
44016003	Pɔle mane kia yaa kɔ lege, wɔn tɛ a ɔɔn n'a foga n'a yaro Ziwifu wɔ ye na wiinye ɔɔn mane ti yeyɛ wola hɔn bare ye pepe mane tɔɔ d'a tɔn Girɛkisi.
44016004	Fanɛsma kɔ wiinye sɔnmlala ɔɔn ti Zeruzalɛmu mane bɛɛn wiin fa na, wɔn Pɔle kɔ Silase mane ɔɔn yira ye yada pepe hɔn ne kwa sma ma, ye ye kwa wɔn ɔɔn ma.
44016005	Yɔnmabe mane yire ne yaa Wuro ta kɔnkma hɔn, ye ne yaan ne yaa kɔɔ o kɔɔ.
44016006	Pɔle kɔ Silase mane yaa Firizigiamana kɔ Galate na wola ɔɔn yara bare Wuro ta Ni mane dian ye fanɛdia yira Azigiamana hɔn ga.
44016007	Ye naa yaa wiri Misigiamana tege ma wiin sangan ma, ne kia yaa Bitinigiamana hɔn nka Yezu ta Ni ma dian ga.
44016008	Wɔn tɛ ye ɔɔn dɔɔ fɔnɔ Misigiamana hɔn, ɔn zii Torowasegiamana hɔn zokɔretado hɔn.
44016009	Bo boo kɔɔ ma wuru hɔn Pɔle sɔnyangan. A mane Masedowanesɔn boo za taa, wiin ɔɔn man'a kia a ta ne kwa: «Naa Masedowanegiamana hɔn ɔn naa tɛ́ mɛ́ ma.»
44016010	Wɔnna sɔnyangan wɔ ye na Pɔle ta, ke mane tuma wɔnna nɔɔ tala hɔn ne yaa Masedowane bare ke man'e yɔnnɔ tɔɔ ɔn tɔɔ da Wuro ɔɔn ke wiri wiin fa to ke yaa y'a fanɛdia yira yeyɛ.
44016011	Ke mane kɔ koro hɔn Torowase ɔn tele yaa Samɔterase wɔn timi, winnisin, ke ɔɔn yaa Neyapolise.
44016012	Ke naa tuma wɛɛn ɔn yaa Filipekuru hɔn, Masedowanekma ta kiregwaga, wiin yɛrɛ ɔɔn paga Ɔrɔmukma na. Ke mane wagati zɔgɔ ta awe kuru we hɔn.
44016013	Tangantun kɔɔ ma, ke mane sa kuru we hɔn wiin fa to ke yaa wɔlo boo do ma. Ke man'a giati ɔn da ke sbɛ ne boo piri ma gun wɔnna wɛɛn we wuromɛ na. Ke naa tangan wiin sangan ma, wiinye yàra ɔɔn mane kwɛ yeyɛ, ke ɔɔn bɛre wɔnwɔ ta.
44016014	Ye na boo mane tiye, ye n'a togo wiri Lidi, a mane Tiyatiredalo ne zopɛnɛ zabire. A mane Wuro yirebɛ. Awe man'e yinnamalɔ ne mɔɔ fɔrɔna bare Matigi man'a kakiri bere wiin fa to a ne mɔɔ Pɔle domada na.
44016015	A naa batize wiin sangan ma kɔ y'a kɔnkma ɔn ke wiri ye brɛ ɔn da: «Ka debe n'a giati ɔn da ma yɔɔn Matigi ma han, ka naa vɛ ne brɛ.» A man'a sigebɛ ke ma, ke ɔɔn dian.
44016016	Bo boo kɔɔ ma ke mane ti ne yaa wuromɛdo hɔn, tɛrɛdalo boo ɔɔn naa ke tɛn, ziniyɔ mane ti wiin hɔn, a ne nada yira wiinye ɔɔn mane tɔnɔ na yire ye pere a wɔnnakma ma.
44016017	A mane dɔɔ ke ma, Pɔle kɔ mɛ́, ne sɔngɔ ne kwa: «Bɔ sma bɛ Vɔwuro ta baratɛre. Ye kisi na sogo ɔɔn yira ka ma.»
44016018	A mane wɔn ta yin damanɛ yɔ. Bo Pɔle woro naa ba, a ɔɔn taa ye bere ɔn da zini we ma: «Ma ye yira be ma Yezu Krista togo na ɔn da be sa be wa bo dalo be hɔn.» Wɔnna nɔɔ tala hɔn, zini we ɔɔn sa dalo we hɔn.
44016019	Tɛrɛdalo we wɔnnakma naa n'a za da ye ye na ne gwana gun titiri ga, ye ɔɔn Pɔle kɔ Silase foga ɔn yaa kɔ lɔgɔ dabɛredo hɔn kitisɔre brɛ.
44016020	Ye mane yaa n'e tabɛ kitisɔre na zɛngɛnkma brɛ ɔn da: «Bɔ sma bɛ mià kuru yanganmu. Ye Ziwifu.
44016021	Mɛ́ Ɔrɔmukma daga wiinye da ta ga, mane daga dɔɔ ye ma ga, wɔnwɔ ye ɔɔn yira ke ma.»
44016022	Zamɛ wora mane ba ye ta. Kitisɔre na zɛngɛnkma ɔɔn da, ye y'e ta zoga wa ɔn n'e vaan kɔ gwelekamɛ.
44016023	Ye naa n'e vaan n'e wɛ wiin sangan ma, n'e ka kaso hɔn ɔn da yɛreta ma, ye wɔn n'e kɔrɔse fɔrɔna.
44016024	Ye ta tɛ ɔɔn mane da yee yɛreta we ma, wɔn tɛ wɔn ɔɔn n'e ka kasokɔn na dɛrɛ yi hɔn ɔn n'e kaɛn ka sɔ hɔn n'e sɔgɔ.
44016025	Bo boro na pra wiin sangan ma, Pɔle kɔ Silase ne Wuroyirebɛturo sɔn, bɔ kasonɔmanɛsɛrɛ ne mɔɔ ye ta.
44016026	Ye da ye tɔɔ, lagakɔn ɔɔn bare sma ɔn kasokɔn we du smabɛ. Kɔre wɔ pepe mane kibɛ wɔnna nɔɔ hɔn, kasonɔmanɛ wɔ pepe na pɛrɛfrɛ ɔɔn firi.
44016027	Yɛreta we naa da ye winni, ɔn kasokɔn we na kɔre za kibɛ, ɔn n'a giati da kasonɔmanɛ wɔ sa tɔngɔn, a ɔɔn yaa kunkwinitaba wa ne kia ye yɛrɛ yɛɛ.
44016028	Nka Pɔle ɔɔn sɔngɔ ɔn d'a ma: «Ka dayaga tala bɔɔ ta be yɛrɛ na ga, mɛ́ pepe tiye.»
44016029	Yɛreta we ɔɔn da, ye ye naa togo pere ye ma. A mane sale kɔ kasokɔn we hɔn ne sma ɔn yaa zii yoloko Pɔle kɔ Silase wee.
44016030	Wɔn timi a n'e sabɛ ɔn da ye ma: «Babae, wɔnnɔ ma daga ɔɔn ta ɔn sbɛ kisi?»
44016031	Ye ɔɔn d'a ma: «Yɔn Matigi Yezu ma, be na kisi kɔ bia kma pepe.»
44016032	Wɔn tɛ ye ɔɔn mane Matigi domada yira awe kɔ ye brɛ kma pepe ma.
44016033	Wɔnna wagati we yɛrɛ ma yɛ, boro we ma, yɛreta we yaa kɔ lɔgɔ n'e ta dae waa ɔn batize wɔnna nɔɔ hɔn yɛ kɔ y'a kma pepe.
44016034	A mane Pɔle kɔ Silase kɔbɛ ye brɛ wɔn timi ma ɔn zɔnfa pere ye ma. Ye ta tɛ ɔɔn yɔɔn Wuro ma, a mane nihɔndia wɔn na kɔ y'a kma.
44016035	Bo kɔɔ na kiɛ, kitisɔre na zɛngɛnkma ɔɔn y'a dayinnahɔnwɛre fanɛ, ye ye yaa yira yɛreta we ma y'a sma wɔ dra.
44016036	Yɛreta we mane wɔnna da wɔ yira Pɔle ma ɔn da: «Kitisɔre na zɛngɛnkma fanɛ da ye naa yira ne ma, ye ma ka dra. Wɔn ye na, ka sa ɔn yaa siara hɔn.»
44016037	Nka Pɔle ɔɔn da ye ma: «Mɛ́ wiinye kma ɔɔn Ɔrɔmukma, ye ke foga ke vaan sma yɔnnɔ na, zarakedo mane ti ke na ga, ɔn ke ka kaso hɔn, basiɛ ye naa ne ke yɔle ne ke sabɛ ra? Wɔn sbɛ ne tɛ ga. Tɛ yewɔ yɛrɛ naa ke sabɛ.»
44016038	Dayinnahɔnwɛre wɔ yaa wɔn yira kitisɔre na zɛngɛnkma ma wiin sangan ma, ye ɔɔn tɔɔ da ye ye Ɔrɔmukma, ye gia ɔɔn tuma fɔrɔna.
44016039	Ye na yafa kia ye ta, n'e sabɛ n'a kia ye ta, ye ye sa kuru we hɔn.
44016040	Pɔle kɔ Silase sa wɛ timi kaso hɔn, ɔn yaa Lidi kɔ bɔɔ plalasɛrɛ wɔ gun ɔn n'e wora sigebɛ ɔn sbɛ ne yaa.
44017001	Pɔle kɔ Silase naa dɔɔ Anfipolise kɔ Apolini ɔn fɔnɔ yaa wiri Tesalonike, Ziwifu ta Kalakɔn mane ti wiin wɛɛn.
44017002	Pɔle mane yaa n'e gun wɔkara a mane daro ne tɛ wiin nɛ ɔn Tangantun saa ta kɔ lɔgɔ ne Wuro domada na sɛbɛ yira ye ma.
44017003	A man'a yira n'a dɔrɔ ye ma ɔn da Wuro ta Dɛ́gɛwɛta mane daga yannɛ ɔn siri, wɔn timi a winnisa sara yɔ. A mane kwa ye ma: «Ma wiin Yezu we da yira ka ma, awe ɔɔn Wuro ta Dɛ́gɛwɛta we.»
44017004	Bɔɔ Ziwifu man'e yɛrɛ to Pɔle kɔ Silase ɔɔn sbɛ ye ta ɔnkɔ bɔɔ Girɛki na yaan ye mɛ wiinye ɔɔn mane Wuro yirebɛ ɔnkɔ bɔɔ zɛngɛnkmayàra na yaan ye mɛ.
44017005	Nka Ziwifu wora mane ba, ye ɔɔn yaa smakuro bɔɔ kia wiinye ɔɔn mane yara ne fɔnɔ wisoga hɔn, ɔn sma gwangwanabɛ ɔn yanganmu ka kuru we hɔn. Ye mane tuma yaa Zasɔn brɛ ne Pɔle kɔ Silase kia figɛ na wiin fa to ye yaa kɔ lɔgɔ n'e kiti zamɛ yɔnnɔ na.
44017006	Ye ta tɛ ɔɔn ma yaa n'e za ga, ye ɔɔn Zasɔn kɔ bɔɔ plala foga ɔn yaa kɔ wɔnwɔ kirevɔre brɛ ne sɔngɔ ne kwa: «Wiinye kma wɔ ɔɔn yanganmu ka bii pepe hɔn, ye naa bɛɛ basiɛ, Zasɔn ɔɔn vɛdo pere ye ma.
44017007	Fanganma wiin fa yira, yewɔ sma wɔ na sɔɔn sii dian ne wɔn ta ga, ne yira ne kwa, ye boo fanganmaza tiye wiin ɔɔn Yezu.»
44017008	Wɔnna sɔngɔre we mane zamɛ kɔ kirevɔre wora ba,
44017009	ye ɔɔn sɔgɔre dɛ Zasɔn kɔ bɔ sɛrɛ wɔ ma dɛn ɔn da ye wɔn sara ɔn sbɛ ye yɛrɛ gun.
44017010	Bo wuru naa ba wiin sangan ma kià kma ɔɔn Pɔle kɔ Silase yabɛ Berekuru hɔn. Ye wiri wɛɛn wiin sangan ma, ɔn yaa kɔ Ziwifu ta Kalakɔn hɔn.
44017011	Wɔnwɔ ta tɛ ɔɔn mane sɔnfigɛ yi Tesalonikekma ma, ye mane mɔɔ Wuro domada na fɔrɔna kɔ kɔrɔhɔnkìni. Kɔɔ o kɔɔ ye mane Wuro domada na sɛbɛ kia n'e sege, a ɔɔn ma yee ye ti tian na.
44017012	Ye na yaan ye mane yɔnmabe gun kɔ Girɛkiyàra na smayeye kɔ nimisini na yaan ye mɛ fɔrɔna.
44017013	Nka Tesalonikekuru hɔn Ziwifu naa mɔɔ wiin sangan ma ye da Pɔle ti Berekuru hɔn ne Wuro domada yira, ye ɔɔn tuma yaa wɛɛn mɛ wiin fa to ye sma gwangwanabɛ ɔn yanganmu ka zamɛ yɔ.
44017014	Wɔn tɛ plala wɔ ɔɔn ma yɛ́rɛ titiri ga ɔn tuma Pɔle foga yaa kɔ lege wiin fa to a sbɛ wiri yɛngɛnzu brɛ. Silase kɔ Timote mane wɔɔ yeyɛ.
44017015	Wiinye kma ɔɔn mane yaa kɔ Pɔle, ye mane yaa wiri fɔn Atɛne ɔn sbɛ ne bere ne naa. A mane da ye ma, ye ye tɛ ye yira Silase kɔ Timote ma, ye ye sale naa ye gun.
44017016	Pɔle na tisangan ma Atɛnekuru hɔn ne Silase kɔ Timote yɛ́rɛ, wɔnna kuru we ta tɛ ɔɔn mane paga fian na, wɔn man'a ninaban fɔrɔna.
44017017	Bo wɔn ɔɔn tɛ a ɔɔn mane barotɛ kɔ Ziwifu wɔ Kalakɔn hɔn kɔ wiinye kma ɔɔn Wuro yirebɛ ɔnkɔ wiinye kma pepe ɔɔn mane naa kuru na dayinnahɔnwɛdo hɔn kɔɔ pepe ma mɛ.
44017018	Kakirikma bɔɔ mane tiye, ye n'e na bɔɔ wiri Epikurikma ne bɔɔ wiri Setoyisikma. Wɔnna kakirikma wɔ na bɔɔ mane barotɛ kɔ Pɔle. Bɔɔ ne kwa: «Bo wuwulukwata be da wɔnnɔ yɛrɛ ha?» Bɔɔ ne kwa mɛ: «A daga ne boo wurosogowun na da ɔɔn yira n'e tigɛ kiɔ.» Bare Pɔle mane Yezu ta da ɔnkɔ sara ta winnisada ɔɔn yira.
44017019	Wɔn tɛ ye ɔɔn mane Pɔle foga ɔn yaa kɔ lege tolalowɔnmakitisɔre brɛ ɔn n'a toga d'a ma: «Be ti ne wiin kala na wun yi be ta, be sbɛ n'a nɔma yira n'a kìni ke ma ra?
44017020	Tian na, be ke tra ba kɔ bɛreda, ke wiinye kɔrɔ tɔɔ ga. Wɔn ye na, ke kia be ye kɔrɔ yira n'e kìni ke ma.»
44017021	Tian na, Atɛnekma pepe kɔ wiinye samara pepe ɔɔn mane tangan awe kuru we hɔn, ye mane y'a wagati pepe na yaan yi ta dawun na yira hɔn wɛlɛ dawun na mɔɔ ɔɔn hɔn.
44017022	Wɔn ɔɔn tɛ Pɔle ɔɔn mane tuma taa tolalowɔnmakitisɔre wɔ woro hɔn ɔn bɛreda bii ɔn da: «Atɛnekma mɛ kɔnɛ n'a kɔrɔse n'a za da ka pepe wurosogo na yasma k'a tɛda pepe hɔn.
44017023	Ma tɛ ne yara k'a wisoga hɔn, ma ne k'a kanda na frɛ za. Ma yɛrɛ salakawɛdo boo za mɛ sɛbɛda bɔɔ ne ti a ma, ye Ke wiin bafa tɔɔ ga. Wɔn kɔrɔ ka wiin fa we yirebɛ ɔn man'a dɛ́gɛ tɔɔ ga, wɔn nɔma yira na ma naa ka ma.
44017024	Wuro wiin ɔɔn diniyan kɔ ye hɔn frɛ pepe dan, awe wiin ɔɔn wurokɔn kɔ lagakɔn na te, a tangan sma ta tɔgekɔan hɔn ga.
44017025	A kia sma bara ta ye ma kɔ ye sra wɔkara boo fa hɔn a mako sa ga. Awe ɔɔn ni kɔ bɔ frɛsɛrɛ pepe pere sma pepe ma.
44017026	A sii pepe sabɛ sɔnnala hɔn wiin fa to ye ne ti lagakɔn pepe ma. A wura tigɛ ye ma ye ta da na ɔn tege wa ye ma ye ta tanganda na wola na.
44017027	A wɔn ta ye ma wiin fa to ye Wuro brɛ kia. Be ma farase ga, ye na ye to lɔgelɔge hɔn ɔn n'a za, awe wiin brɛ ɔɔn dɛrɛ ke na sɔɔn sii na ga.
44017028	Bare awe baraka hɔn ke ti ni na, ɔn ne berebere ne gun ɔn ne tiye wɔkara k'a dakalayirasma n'e yira wiin nɛ. Bare ke yɛrɛ n'a nɔmanɛ.
44017029	Awale ke debe ma Wuro nɔmanɛ han, wɔn ye na, ke daga n'a giati ɔn da Wurobe ti wɔkara sanɔ wɛlɛ gwana wɛlɛ kɔrɔyinni ga wɛlɛ fa na tɛtɛrɛfɔrɔ yi ga wɛlɛ sɔɔn ta giatɛ mɛ ga.
44017030	Awale wiin tɔbareyafa ɔɔn mane ti sma hɔn n'a bii fɔn sangan dɛrɛ, Wuro wɔn giati ga nka a a kia ye pepe ta basiɛ ye ti wiin wɛɛn pepe, ye m'a ye zugo katra.
44017031	Tian na, a boo kɔɔ tigɛ, a na diniyan hɔn kma pepe kiti wiin ma telebe hɔn, y'a dɛ́gɛwɛta baraka hɔn wɔkara a ye dɔrɔ n'e tigɛ sma pepe ma wiin nɛ wiin sangan ma. A wɔnna dɛ́gɛwɛta we winni n'a sabɛ sara yɔ.»
44017032	Pɔle sara ta winnida yira wiin sangan ma, bɔɔ man'a zi, bɔɔ ne kwa: «Ke na naa mɔɔ be ta kɔza ma.»
44017033	Ye tɛ yee, Pɔle ɔɔn n'e za n'e to.
44017034	Nka bɔɔ mane dɔɔ a domada ma ɔn tɛ yɔnmasma na. Wɔnna sma wɔ hɔn, tolalowɔnmakitisɔta Deni nii mane ti kɔ ya boo, ye mane wiin togo wiri Damarisi ɔnkɔ bɔɔ smazɛ yɛ mɛ.
44018001	Pɔle naa tuma Atɛne ɔn yaa Korɛntekuru hɔn.
44018002	A mane yaa kayan Ziwifu boo ma yeyɛ wiin ɔɔn mane Pɔnsɔn, ye n'a togo wiri Akilase. Wɔnna sɔɔn we mane dɔ tuma Italigiamana hɔn kɔ y'a ya Pirisile bare Ɔrɔmukuru wɔnnate Kulode man'a yira n'a dɔrɔ ɔn da Ziwifu pepe daga tuma Ɔrɔmukuru hɔn. Pɔle mane yaa n'e gun,
44018003	ye pepe ta tɛ ɔɔn mane kwɛ ne baradogo tala na tɛsma, wɔn tɛ Pɔle ɔɔn mane wɔɔ ye brɛ ne baratɛ yeyɛ.
44018004	Tangantun o Tangantun, Pɔle mane bɛreda bii Kalakɔn hɔn wiin fa to a sbɛ Ziwifu kɔ Girɛkisi ka tian na sogo hɔn.
44018005	Nka Silase kɔ Timote naa tuma Masedowane ɔn naa wiin sangan ma, wɔnna sangan ma Pɔle wɔɔ Wuro domada na yirabara ɔɔn dama hɔn n'a yira n'a dɔrɔ Ziwifu ma, ye Yezu ɔɔn Wuro ta Dɛ́gɛwɛta.
44018006	Ye ta dakwiɛro kɔ ye ta vini mane Pɔle ta a ɔɔn y'a zoga sɛnsɛnɛ ɔn da ye ma: «K'a yagada tɛ ye wɔɔ ka wɔɔn hɔn yɛ. Mɛ nii ti ye hɔn ga. Sma ɔɔn naa fɔnɔ a hɔn, sizɛ brɛ ma na yaa.»
44018007	A naa tuma wɛɛn, ɔn yaa sɔɔn boo brɛ wiin ɔɔn mane Wuro yirebɛ, ye n'a togo wiri Titiyuse Zusetuse. Wɔnna sɔɔn we ta kɔɔn mane ti Kalakɔn brɛ.
44018008	Kirisipuse wiin ɔɔn mane Kalakɔn wɔnnate, wɔn kɔ y'a kɔnkma pepe kɔ Korɛntekma na yaan ye mane mɔɔ Pɔle ta ne yɔnmabe gun ne batize.
44018009	Bo boo kɔɔ ma wuru hɔn Matigi ɔɔn da Pɔle ma sɔnyangan hɔn: «Ka kwan ga, ne bɛre suu, ka saa ga.
44018010	Mɛ ti kɔ be nɛmɛ, sɔɔn sii mane na ye soro dɛ be ma ɔn da ye be yannɛ mɛ ga bare sma na yaan ye ti bo kuru be hɔn wiinye ɔɔn na dɔɔ ne ma.»
44018011	Pɔle mane wɔɔ yeyɛ dɔɔ tala ne yɛgɛ konala ne sma kala ne Wuro domada yira ye ma.
44018012	Galiyɔn ta sin hɔn Akayigiamana wɔɔn na, Ziwifu pepe mane tuma ye nɛmɛ kwɛ Pɔle ye na ɔn n'a foga yaa kɔ lege kitisɔdo hɔn
44018013	ɔn yaa ne kwa: «Wiin Wuroyirebɛ ɔɔn yaa ne kɔ kià Tɛn ga, wɔn hɔn bo sɔɔn be ti ne sma kia kiɛ na.»
44018014	Pɔle mane kia bɛreda bii, ye da ye tɔɔ Galiyɔn ɔɔn da Ziwifu ma: «Ziwifu, ye m'a tɛ bɔɔ sɔnyɛda wɛlɛ bɔɔ dayaga ye na, ma mane na mɔɔ ka ta.
44018015	Nka k'a birisi ta tɛ ɔɔn ma kalada kɔ togada kɔ Tɛn na da wiinye ɔɔn k'a da, wɔn ki yɛrɛ ta da yo. Mɛ kia tɛ wɔnna dasie bɛ nɛmɛ na kiti na sɔta na ga.»
44018016	A n'e laga n'e sabɛ kitisɔdo hɔn.
44018017	Wɔn hɔn ye pepe ɔɔn kwɛ Sɔsetɛne ma wiin ɔɔn mane Kalakɔn wɔnnate ɔn n'a foga ɔn n'a vuro kitisɔdo zin hɔn yɛ. Nka Galiyɔn mako mane ti wɔn hɔn ga.
44018018	Pɔle man'e bere wɔɔ Korɛntekuru hɔn yɛ ɔn sangan dɛrɛ. Wɔn timi, a ɔɔn tuma plala wɔ brɛ ɔn yaa kɔ koro hɔn wiin fa to a yaa Siri. A mane ti kɔ Pirisile kɔ Akilase. A man'e wɔɔn sɛn Sankire y'a dosɔ boo ye na.
44018019	Ye mane yaa wiri Efɛsekuru hɔn, Pɔle ɔɔn dɛ́gɛ ye yakwɛre na. Awe Pɔle mane yaa kɔ Kalakɔn hɔn ɔn barotɛ kɔ Ziwifu.
44018020	Wɔnwɔ mane d'a ma, y'a yin pla ta ye brɛ, a ma dian ga.
44018021	Nka sanɛ a da ye yaa, a mane da ye ma: «Wuro ɔɔn dian ye na, ma na bere naa ka brɛ kɔza ma.» A mane kɔ koro hɔn Efɛsekuru hɔn ɔn yaa.
44018022	A yaa zii Sezarekuru hɔn, ɔn fɔnɔ yaa bire Wuro ta kɔnkma na wiinye ɔɔn ti Zeruzalɛmukuru hɔn ɔn fɔnɔ yaa Antiyosekuru hɔn.
44018023	A yaa wiri wɛɛn, ɔn wagati zɔgɔ ta. Wɔn timi a ɔɔn sogo bii ɔn yaa Galategiamana kɔ Firizigiamana yara ne kalanɔmanɛ wora sigebɛ.
44018024	Ziwifu boo wiin ɔɔn mane Alɛkisandiresɔn, ye n'a togo wiri Apolɔse, wɔn mane naa wiri Efɛsekuru hɔn. A mane datɔta ne Wuro domada na sɛbɛ kɔrɔ tɔɔ mɛ fɔrɔna.
44018025	A mane Matigi ta sogo na da tɔɔ ɔn ne sma kala kɔ Yezu ta da fɔrɔna. Nka a ta kala tege mane taa Zan batizeta ɔɔn ma yee dama.
44018026	A mane kɔ Kalakɔn hɔn ne bɛre kɔ yɔnmabe. Nka Pirisile kɔ Akilase naa n'a domada mɔɔ wiin sangan ma, ɔn n'a foga ɔn Wuro ta sogo dɔrɔ n'a kìni a ma.
44018027	A ta tɛ ɔɔn mane kia yaa Akayi, wɔn mane dia plala wɔ ma, ye ɔɔn sɛbɛ ta n'a fanɛ kalanɔmanɛ wɔ ma wiin fa to wɔnwɔ n'a foga n'a fɔrɔ. A naa yaa wiri yeyɛ wiin sangan ma, wiinye kma ɔɔn mane tɛ yɔnmasma na Wuro ta woramadiabe baraka hɔn, a mane wɔnwɔ diɛma fɔrɔna
44018028	bare a ta bɛreda hɔn a mane sbɛ Ziwifu wɔ ta dabɛredo hɔn wiin sangan ma, a mane maga ye ta yira ye na, a man'a yira n'a dɔrɔ Wuro domada na sɛbɛ baraka hɔn ɔn da, ye Yezu ɔɔn Wuro ta Dɛ́gɛwɛta.
44019001	Apolɔse na tisangan ma Korɛnte Pɔle mane dɔɔ giamana na tola hɔn piri ma ɔn naa wiri Efɛse. A mane bɔɔ kalanɔmanɛ gun yeyɛ
44019002	ɔn n'e toga ɔn da ye ma: «Ka yɔnmabe gun wiin sangan ma, ka mane Wuro ta Ni gun ra?» Wɔnwɔ ɔɔn d'a ma: «Mɛ yɛrɛ wɔnna Ni we ta da na bɛreda mɔɔ n'e za mɔ?»
44019003	Pɔle ɔɔn da ye ma: «Wee batize ki ɔɔn gun ɔɔn?» Ye ɔɔn da: «Zan yi.»
44019004	Pɔle ɔɔn ye bere da ye ma: «Zan mane zugokatra na batize ɔɔn ta n'a yira n'a dɔrɔ sma ma, ye wiin te ɔɔn na naa yi timi, ye ye yɔɔn wɔnna te ɔɔn ma, wɔn kɔrɔ Yezu.»
44019005	Ye ɔɔn mɔɔ a ta ɔn batize Matigi Yezu togo na.
44019006	Pɔle ɔɔn ye sra dɛ ye ma, Wuro ta Ni ɔɔn zii ye ma. Ye mane bɛre sidazɛ hɔn ne Wuro ta fanɛ yira.
44019007	Ye pepe na kwɛ yi mane sma funpla nɛmɛ wa.
44019008	Pɔle mane tɛ ne yaa Kalakɔn hɔn. Yɛgɛ saa yɔ, a mane bɛreda bii yɔnmabe hɔn ne Wuro ta kolo na da yira wiin fa to a tian yira ye na mɔsma ma.
44019009	Bɔɔ ta tɛ ɔɔn man'e wora sige, mane dian tian na ga, ne Wuro ta sogo na wu wa zamɛ woro hɔn. Wɔn tɛ Pɔle ɔɔn man'e za n'e to ɔn kalanɔmanɛ wɔ foga ye sana ne barotɛ kɔ lɔgɔ kɔɔ pepe ma Tiranuse ta kalado hɔn.
44019010	A mane dɔgɔ pla ta wɔn hɔn fɔn Azikma pepe wiinye ɔɔn Ziwifu kɔ wiinye ɔɔn Girɛkisi wɔnwɔ pepe ɔɔn Matigi domada mɔɔ.
44019011	Wuro mane kabakoda na yire ye ta Pɔle baraka hɔn.
44019012	Ye tɛ yee, a ta baratɛzoga wɛlɛ wiinye labanɔma ɔɔn mane tɛ ne le a ma, ye ne wɔnwɔ bii ɔn yaa n'e dɛ bagaparesma ma. Wɔnwɔ ta bu mane wɛ ye hɔn, ziniyaga ne sa zinifigɛsma hɔn.
44019013	Wiinye Ziwifu ɔɔn mane tangan bii tala hɔn ga, ne ziniyaga laga n'e wa sma hɔn, wɔnwɔ mane da ye tɛ ye ne Matigi Yezu ɔɔn togo yira n'a sege. Bo wɔn ɔɔn tɛ ye ɔɔn mane yira ne kwa: «Ma ye yira ka ma Yezu togo ye na Pɔle wiin da yira ɔn da ka sa.»
44019014	Ziwifu ta salakawɛvɔ boo ye mane wiin togo wiri Seva, wɔn nɔmanɛ sma kopra mane wɔnna da wɔ nɛmɛ ta n'e sege.
44019015	Ziniyɔ we mane taa fangan ma ɔn da ye ma: «Ma Yezu tɔɔ, ɔn ne Pɔle tɔɔ mɛ. Nka ki kɔkma?»
44019016	Ziniyɔ mane ti wiin sɔɔn we hɔn, a ɔɔn bɛrɛ yewɔ nimisala wɔ ma ɔn sbɛ ye pepe ta fɔrɔna, ye ɔɔn tɔngɔn sa kɔɔn we hɔn ye ta zoga ne barabara ye koma pepe ne dae.
44019017	Efɛsekma pepe Ziwifu kwɛ Girɛki mane wɔnna da wɔ na bɛreda mɔɔ, kuun n'e pepe foga, ye ne Matigi Yezu togo yirebɛ.
44019018	Yɔnmabe mane kɔ wiinye kma hɔn, ye mane naa ne y'a gweretɛdayaga yira sma pepe yɔnnɔ na.
44019019	Kiɔnɔbɛ na yaan ye mane naa kɔ y'a sɛbɛ ɔn naa n'e kwɛ n'e wunna sma yɔnnɔ na. Ye naa n'e na kayan ta, ɔn n'a za da ye gwanafuro sana kieplafun (50,000) na ye mane ti ye hɔn.
44019020	Ye tɛ yee Matigi ta sebe baraka hɔn, Wuro domada mane zin gun ne yaa ne sebe gun ne yaa mɛ.
44019021	Wɔnna da wɔ fɔnɔ wɛ timi ma, Pɔle naa giati n'a za da ye daga dɔɔ Masedowane kɔ Akayi ɔn yaa Zeruzalɛmu. Bo wɔn ɔɔn tɛ a ɔɔn mane yira ne kwa: «Ma ɔɔn naa wiri yeyɛ, fɔn ma fɔnɔ yaa Ɔrɔmu mɛ.»
44019022	A man'e timikma na sma pla fanɛ Masedowane. Wɔn mane Timote kɔ Erasite. Awe yɛrɛ ɔɔn wɔɔ Azi ɔn yin damanɛ ta wɛɛn yɛ.
44019023	Bo wɔnna wagati we ma yanganmu na yire ye mane tuma wurosogo ma da ye na.
44019024	Sanɔtɛtɛrɛta boo mane tiye, ye n'a togo wiri Demetiriyuse. Awe sɔɔn we man'e ta fiɔn boo na munɔma tɛtɛrɛ kɔ fiɔn we ta kɔɔn hɔn gwana. Ye mane wɔnna fiɔn we togo wiri Aratemise. Ye tɛ yee, wɔn mane tɛ sababu frɛtɛtɛrɛsma ne gwana gun fɔrɔna.
44019025	Awe sɔɔn we mane wɔnna frɛtɛtɛrɛsma wɔ wiri n'e kwɛ kɔ bɔ srahɔnbaratɛresɛrɛ ɔn da ye ma: «Kià kma, ka tɔɔ da bɔ bara bɛ hɔn ke kià dangamu gun.
44019026	Awale dɔra ka ye kɔrɔse n'e za wɛlɛ ka yɛrɛ n'e mɔɔ ɔn tɔɔ da ye yɛrɛ Efɛse dama ga nka Azigiamana na fangan pepe hɔn wɔnna Pɔletogote we sma na yaan ye kakiri bere ne yira ne kwa ye ma, ye ke wiinye bafrɛ wɔ tɛtɛrɛ, ye ye siɛbɛfrɛ ga.
44019027	Ye tɛ wɔkara kià bara dama na wu ɔɔn na wɛ sma na ga rɛ nka kià bafagwaga Aretemise yɛrɛ na wu na wɛ sma na mɛ, y'a za n'a to wiin yirebe ɔɔn ti a ma, Azikma pepe n'a kan, wɔnna yirebe we na bɛrɛ.»
44019028	Wɔn ta yira na, a na mɔsma wora ɔɔn ba fɔrɔna, ye ne sɔngɔ ne kwa: «Ebe, Efɛsekma ta bafagwaga Aretemise yire fɔnɔ!»
44019029	Sɔngɔro we mane kirekma wɔ pepe tumabɛ, ye ɔɔn yiri yaa ye ta wobi hɔn. Ye na yasangan ma, ye mane Pɔle yakwɛre Masedowanekma sma pla bɔɔ foga yaa kɔ lɔgɔ mɛ. Bo mane Gayuse, bo ma Arisitarake.
44019030	Pɔle mane kia yaa zamɛ wɔ brɛ nka kalanɔmanɛ ma dian n'a to a yaa ga.
44019031	Mara we hɔn dayinnahɔnwɛre na bɔɔ wiinye ɔɔn n'awe Pɔle mare, wɔnwɔ mane fanɛ yaa yira a ma mɛ, y'a diande, y'a ka da ye naa yeyɛ ga.
44019032	Zamɛ pepe mane kwɛ ne sɔngɔ fian yee, yaan ye yɛrɛ ma tɔɔ da wiin wɔɔn na ye ye nɛmɛ kwɛ ga.
44019033	Bɔɔ sma mane da wɔ wɔɔn yira Alɛkisandiretogote boo ma, Ziwifu mane wiin dɛ́gɛ n'a ta zɛngɛnte na. A ɔɔn ye soro ta ɔn yanmɛ yira zamɛ ma, ye ye kia bɛre ye ta.
44019034	Nka ye tɔɔ d'a Ziwifu wiin sangan ma, ye mane lɛrɛ pla nɛmɛ ta ne kwɛ ne sɔngɔ fɔrɔna ne kwa: «Efɛsekma ta fiɔngwaga Aretemise yire fɔnɔ!»
44019035	Hali kɔ wɔn dayinnahɔnwɛta we mane naa sbɛ zamɛ woromakunabɛ ɔn da ye ma: «Efɛsekma, sɔɔn tiye wiin ɔɔn tɔɔ da Efɛsekuru Aretemisegwaga ta kiregwaga ga ra? Sɔɔn tiye wiin ɔɔn tɔɔ da wuro hɔn a na tagamase tuma ɔn zii ga ra?
44019036	Awale wɔɔn ta tɛ ɔɔn mane ti wɔnna togaro we na ga, ka ka yinnamalɔ ɔn ka tɛ sɔɔn ka ka dakuro hɔn ga.
44019037	Ka sma foga naa kɔ lɔgɔ bɛɛ wiinye ɔɔn dayaga ta ga, ma kia bafa togo yaga mɛ ga.
44019038	Bɔɔ da ɔɔn kɔ Demetiriyuse kɔ srahɔnbaratɛre kɔ boo sɔɔn yɔ, kitisɔdo tiye, kitisɔre ne tiye mɛ. Wɛɛn ye daga yaa kɔ y'a da.
44019039	Wɔn nii wa, daza ɔɔn ne tiye ka wiinye kia, wɔn sbɛ ne yinnahɔnwɛ nɛmɛ kwɛsangan ma.
44019040	Ka ma farase ga, ke wiin nɛmɛ kwɛ be ta sma o, ke sbɛ ne zarakedo gun a na ɔn da, ye ke gwangwana ɔɔn. Bare ga wɔɔn tala boo zɛ a na, ke sbɛ ne wiin yira ɔn ke yɛrɛ wa ga.»
44019041	Wɔnna domada wɔ yira wɛ timi ma, a ɔɔn sogo pere zamɛ ma, ye ye bige.
44020001	Bo sɔngɔro we naa kuna, Pɔle ɔɔn kalanɔmanɛ wɔ wiri ɔn n'e wora sigebɛ, wɔn timi a ɔɔn tangandia yira ye ma ɔn Masedowanesogo bii.
44020002	A naa yaa wɔɔ kɔ ye na plala, ɔn sangan dɛrɛ n'e wora sigebɛ, ɔn n'eyɛ wola yaa n'e sɛlɛ, ɔn yaa wiri Girɛkigiamana hɔn.
44020003	A yaa wiri wɛɛn ɔn yɛgɛ saa ta. A mane daga kɔ koro hɔn wiin sangan ma ɔn yaa Sirigiamana hɔn, ɔn n'a za da Ziwifu ti ne du flɛ ye na, ɔn da, ye ye daga bere yaa dɔɔ Masedowane yɛ.
44020004	Beresɔn Piruse nɔ Sopatɔrɔse kɔ Arisitarake kɔ Tesalonikesɔn Sekunduse kɔ Dɛrebesɔn Gayuse kɔ Timote kɔ Tisike kɔ Tirofime wiin ɔɔn mane Azigiamana hɔn sɔɔn, wɔnwɔ ɔɔn man'a yakwɛre.
44020005	Wɔnna sma wɔ ta tɛ ɔɔn mane sige ke zin, ye mane yaa ke yɛ́rɛ Torowasekuru hɔn.
44020006	A ma mɛ́ han, Kwindiekiɛbareyaburo na kɔre fɔnɔ wɛ timi ma, ke mane kɔ koro hɔn ɔn dɔɔ ye ma. Yin koo wɔn timi, ke ɔɔn yaa n'e gun Torowasekuru hɔn, koro mane taa kɔ ke nɛmɛ wiin wɛɛn tun tala yɔ.
44020007	Bo Sibiri kɔɔ lii ma, ke naa kwɛ wiin fa to ke buru dini, Pɔle wiin ɔɔn mane daga yaa winnisin, a mane barotɛ kɔ ke na plala. Ye mane barotɛ fɔn yaa boro pra.
44020008	Ke mane kwɛ wiin zangan hɔn, fintinɛ mane ti yeyɛ.
44020009	Yɛlɛnɛmɛ boo mane tiye, ye n'a togo wiri Etike. A mane tangan finɛtire hɔn ɔn yin. Pɔle ta baro ta tɛ ɔɔn ma mane wɛ ga, nɛmɛ we ɔɔn wɛ zangan saaro we na finɛtire hɔn yin ta ɔn bɛrɛ lɔ ma. Ke da ke zii ne yaa n'a tumabɛ, a ne siri.
44020010	Wɔn tɛ Pɔle ɔɔn zii yaa zii yoloko a wɔɔn hɔn, n'a foga, ɔn da: «Ka ka ka kakiri yanganmu ga, a ti ni na yɛ.»
44020011	Pɔle naa ye bere ba, ɔn buru dini ɔn ye bere baro bii yɛ mɛ fɔn yaa kɔɔ kiɛ, wɔn timi a ɔɔn ne sbɛ ne yaa.
44020012	A ma nɛmɛ we han, ye mane yaa kɔ a na sugu yi. Wɔn mane tɛ zigitugu na yire yi.
44020013	Mɛ mane sige ye zin ɔn kɔ boo koro hɔn ɔn yaa Asɔse, ke mane daga yaa Pɔle gun wiin wɛɛn bare a mane yaa kaɛn ma wɔkara a man'e yira wiin nɛ.
44020014	A naa ke gun Asɔse, ke ɔɔn n'a bii koro hɔn ɔn yaa Mitilɛnekuru hɔn.
44020015	Ke naa tuma wɛɛn winnisin kikima, ɔn koro bii ɔn yaa fɔn yaa wiri Siyokuru na kayan na. Wɔn na winnisin, ke ɔɔn dɔɔ fɔnɔ Samɔsekuru hɔn, sin tala wɔn timi, ke ɔɔn yaa dɔɔ Torogiliyɔn, ɔn yaa wiri Milɛkuru hɔn.
44020016	Efɛsekuru hɔn dɔɔ mane dia Pɔle ma ga bare a mane kia wagati na zana yi ta Azigiamana hɔn ga. Giatɛ tala dama ɔɔn man'a salesalebɛ. A mane kia Pantekɔte na kɔɔ wiri ye gun Zeruzalɛmukuru hɔn.
44020017	Pɔle man'e to Milɛ ɔn fanɛ Wuro ta kɔnkma na zɛngɛnkma ta Efɛse.
44020018	Ye naa n'a gun wiin sangan ma, a ɔɔn da ye ma: «N'a bii ne naa ma da hɔn Azigiamana hɔn, ma mane figɛ wiin nɛ kɔ ka nɛmɛ, ka yɛrɛ wɔn nɔma tɔɔ.
44020019	Ma mane bara ta Matigi ma kɔ yɛrɛmazibɛ yannɛ hɔn kɔ ninabannɔ hɔn Ziwifu ta du do ma, ye mane wiinye flɛ ne na.
44020020	Wiin fa pepe ɔɔn mane ka mako na fɔrɔ yi, ma mane koko wɔn ta da na ga. Ma yɛrɛ mane Wuro domada yira, ɔn ne ka kala gwendege na kɔ ki yɛrɛ na tisangan ma ka sana mɛ.
44020021	Ma mane yira Ziwifu kɔ Girɛkisi ma da ye ye zugo katra ɔn dɔɔ Wuro ma ɔn yɔɔn kià Matigi Yezu Krista ma.
44020022	Awale bo basiɛ ma ti ne yaa Zeruzalɛmu. Wuro ta Ni ta fangan do ma ɔɔn ma tɔɔ da wiin fa ɔɔn na yaa tɛ ne ne yeyɛ ga.
44020023	Nka Wuro ta Ni yɛrɛ n'e nɔma dɔrɔ ne ma kire wɔ pepe hɔn ma dɔɔ wiin wɛɛn ɔn da, ye pɛrɛfrɛ kɔ ninabannɔ ɔɔn na yaa ne gun yeyɛ.
44020024	Yɛrɛ giati mɛ ne ni ta da foyi ne yinna hɔn ga. Wiin fa ɔɔn sige ne ma, wɔn ma sbɛ n'a bara ta fɔn ye tege na, Matigi Yezu wiinye bara kalfa ne ma wɔn fanɛdia Wuro ta woramadiabe na siɛrɛbe, ma sbɛ wɔn do paga.
44020025	Ma ye yɔnnɔ tɔɔ ɔn tɔɔ da ma mane dɔɔ fɔnɔ ki wiinye kma pepe brɛ ne Wuro ta kolo na da yira, sma ɔɔn naa fɔnɔ a hɔn, ka na sɔɔn na ne za titiri ga.
44020026	Wɔn ye na ma sbɛ n'a yira n'a dɔrɔ ka yɔnnɔ na bɛɛ sma ɔn da ne nii ti sɔnnala boo ta fire hɔn ga.
44020027	Tian na, ma wɔnwɛ foyi tala boo hɔn ga Wuro ta da pepe na kwɛ yi ma ɔɔn yira ka ma.
44020028	Ka ka yɛrɛ kɔrɔse. Wuro ta Ni ka ta wiinye worofrɛkuru wɔ na nɛsma na, ka kwa ye ma. Wuro ta kɔnkma, a wiinye kma wɔ ta y'e na ye yɛrɛ too baraka hɔn, ka tɛ ye na yɛresma na.
44020029	Ma yɛrɛ n'e yɔnnɔ tɔɔ tian na ɔn tɔɔ da ne yaa wɛ timi ma, sanmilele na ba ye na kɔ ka yɔ wiinye ɔɔn na siɛ worofrɛ wɔ na foyi ma ga.
44020030	Sma na sa ki yɛrɛ hɔn wiinye ɔɔn na ne niɔnsɔ, kalanɔmanɛ na bɔɔ ne dɔɔ ye ma.
44020031	Wɔn ye na, ka ka yɛrɛ kɔrɔse ɔn ka kakiri tugo ɔn tɔɔ da dɔgɔ saa yɔ sin kwɛ wuru ma ma mane ti n'a mogo hɔn ɔn ne ka ladi yee yɛ.
44020032	Awale basiɛ, ma ka kalfa Wuro ma kɔ a ta woramadiabe na domada ma. Sebe ti awe ɔɔn ta ɔn ka wora sigebɛ. A wiinye frɛfɔre tɛtɛrɛ n'e tigɛ y'a kma ma, awe ɔɔn sbɛ ne wɔnwɔ pepe pere ka ma mɛ.
44020033	Ma mere zɛ sɔɔn sii ta gwana wɛlɛ a ta sanɔ wɛlɛ a ta zogo na ga.
44020034	Ka yɔnnɔ ti ne sra wiinye bɛ na, wɔnwɔ ma mane baratɛ kɔ ɔɔn ne yɛrɛ ye na kɔ ne yakwɛre ye na.
44020035	Ma n'a sbɛ ye pepe ta n'a dɔrɔ ka ma da yee sɔɔn daga bara ta ɔn sbɛ durukma diɛma ɔn ye kakiri tugo mɛ kɔ Matigi Yezu yɛrɛ domada, a wiinye yira ɔn da ye wiin te ɔɔn fa pere wɔnna te dangamu yi fa na gunta ma.»
44020036	Wɔnna domada wɔ naa wɛ a ta, a ɔɔn tuma yoloko kɔ ye pepe ɔn Wuro mɛ.
44020037	Sma wɔ pepe mane mɔgɔ n'e sra flɛ awe Pɔle mogo hɔn ne bire a na.
44020038	A ta tɛ ɔɔn mane da, ye ye na sɔɔn na ye za titiri ga, wɔn yɛrɛ ɔɔn man'e ninaban fɔn yaa fɔnɔ. Wɔn timi ye ɔɔn tuma yaa n'a yee n'a ka koro hɔn.
44021001	Ke naa dɛ́gɛ ye na yee, ɔn kɔ koro hɔn ɔn tele yaa Kɔse. Winnisin, ke ɔɔn yaa Orodɛ ɔn naa tuma wɛɛn ɔn yaa Patara.
44021002	Ke naa yaa koro boo za wɛɛn wiin ɔɔn ti ne yaa Fenisi, ke ɔɔn kɔ wɔn hɔn.
44021003	Ke naa yaa vetra Sipre na wiin sangan ma, ɔn yɛngɛnzu na korilɔ we za n'a to ɔn fɔnɔ yaa Siri piri ma ɔn yaa zii Tirekuru hɔn, koro we mane daga y'a bie zibɛ wiin wɛɛn.
44021004	Ke mane wɔɔ wɔnna wɛɛn we yin kopra bare ke mane kalanɔmanɛ bɔɔ za yeyɛ. Wuro ta Ni baraka hɔn wɔnwɔ mane kwa Pɔle ma, y'a ka yaa Zeruzalɛmu ga.
44021005	Kià yindo naa paga wiin sangan ma ke ne bere ne yaa, ye pepe mane tuma ne ke yee, yàra kɔ nimisala pepe, fɔn yaa sa kuru kɔrɔ hɔn. Ke naa sa yaa wiri sire wiin sangan ma zu do ma, ɔn kwɛ yoloko wɛɛn ɔn Wuro mɛ.
44021006	Wɔn timi ke ɔɔn fobire nɛmɛ na mɛ ɔn kɔ koro hɔn, yewɔ ɔɔn fɔnɔ bige ye brɛ.
44021007	A ma mɛ́ han, ke naa kwire wɛ wiin sangan ma n'a bii fɔn Tire ɔn yaa wiri Petolemayisekuru hɔn, ɔn bire kià kma na ɔn sin tala ta kɔ lɔgɔ.
44021008	Ke naa tuma winnisin, ɔn yaa Sezarekuru hɔn ɔn yaa vɛ Filipu brɛ wiin ɔɔn mane fanɛdia na yirasma sma kopra wɔ na boo.
44021009	Nɛmɛdala sma naa mane ti a ta wiinye ɔɔn mane sinida tɔɔ dɛn ga ne Wuro ta fanɛ yira.
44021010	Kià tɛ ɔɔn mane yin damanɛ ta yeyɛ, daberebɛta boo mane tuma Zudegiamana hɔn ɔn naa yeyɛ, ye n'a togo wiri Agabuse.
44021011	A naa ke gun, ɔn Pɔle ta yɔyɔsɔfa bii ɔn ye sra kɔ ye kaɛn pɛrɛ kɔ lege ɔn da: «Wuro ta Ni wiin fa yira, bo wɔn: Ye bo yɔyɔsɔfa be wiin te yi, ye yoo Ziwifu na n'a pɛrɛ Zeruzalɛmu ɔn n'a ka sizɛ sra hɔn.»
44021012	Wɔn ta mɔɔ na, mɛ́ kɔ kià kma wiinye ɔɔn ti kuru we hɔn, ke man'a kia Pɔle ta ɔn d'a ka yaa Zeruzalɛmu ga.
44021013	Wɔn tɛ a ɔɔn da ke ma: «Wɔnnɔ na ka mɔgɔ ne ne bona tɛgɛ? Mɛ ne yɛrɛ tɛtɛrɛ ne wɛ. Ma da n'a pɛrɛ dama na Zeruzalɛmu ga nka kɔ n'a siri na mɛ Matigi Yezu togo ye na.»
44021014	A ta tɛ ɔɔn ma mane dian kià bɛreda na ga, wɔn tɛ ke ɔɔn n'a za n'a to ɔn da: «Matigi dungo tɛ a tɛ.»
44021015	Wɔnna yin damanɛ wɔ naa fɔnɔ, ke ɔɔn ke yɛrɛ tɛtɛrɛ ɔn yaa Zeruzalɛmu.
44021016	Sezarekuru hɔn kalanɔmanɛ na bɔɔ wiinye ɔɔn mane ti ne yaa yeyɛ mɛ kɔ ke nɛmɛ, wɔnwɔ ɔɔn mane bii ɔn yaa ke vɛbɛ Sipresɔn Menasɔn brɛ wiin ɔɔn mane pia ne kalanɔ gwerena.
44021017	Ke yaa wiri Zeruzalɛmu wiin sangan ma, kià kma ɔɔn ke tɛn kɔ nihɔndiaro.
44021018	Winnisin Pɔle ɔɔn kwɛ kɔ ke nɛmɛ ɔn yaa Zake brɛ, sɔnmlala pepe mane kwɛ wiin wɛɛn mɛ.
44021019	A naa bire wɛ ye na wiin sangan ma, Wuro mane wiin fa pepe ta sizɛ brɛ awe baraka hɔn, a ɔɔn wɔn pepe nɔma yira ye ma talatala.
44021020	Wiinye kma ɔɔn mane mɔɔ Pɔle ta, ye mane baraka yira Wuro ma ɔn d'a ma: «Ke maa Pɔle, yɔnmabe kɔ wiinye Ziwifu hɔn, wɔnwɔ yanɔn sege rɛ, ye pepe mane dɔɔ Tɛn na da ma fɔrɔna.
44021021	Kamasɔrɔ sma wiin fa pepe yira ne fɔnɔ bia da na, ye wiinye Ziwifu pepe ɔɔn tangan sizɛ yɔ, ye bia kala na n'e pepe ta, ye ye timi bere Moyizi ta Tɛn ma, ye be na da ye ma, ye ye ka n'e nɔmanɛ yaro titiri ga, ɔn ka ne landa na da ta titiri ga, ye pepe ti wɔn na tian.
44021022	A ɔɔn ma wɔnnɔ ke na ɔɔn ta han? Bare foyi wɔn yaga ga, ye na tɔɔ da be naa.
44021023	Awale ke ɔɔn wiin fa yira be ma, be dian wɔn na. Sma naa ti ke ta wiinye ɔɔn ye do sɔɔ.
44021024	Kwɛ kɔ lɔgɔ, ka kwɛ ka yɛrɛ kìnibɛ, be taa ye ta da na. Ye tɛ yee, ye na ye wɔan sɛn. Wɔn ɔɔn na tɛ sma pepe tɔɔ da, ye ye wiin fa yira n'a dɛ be ma, ye ye tian ga nka ye bi yɛrɛ dian Tɛn na da na mɛ.
44021025	Yɔnmabe ti wiinye sizɛ hɔn han, ke sɛbɛ fanɛ wɔnwɔ ma ɔn da ye ka bɔɔ da ta ga. Ye ye yɛrɛ kɔrɔse, ye ka fiankankika nɔma ga, wɔn kɔ too kɔ fa mogo na fɛnɛnɛ yi na kika. Ye daga ye yɛrɛ kɔrɔse kakaladatɛ na mɛ.»
44021026	Ye na winnisin, Pɔle ɔɔn kwɛ kɔ wɔnna sma wɔ, ye ɔɔn kwɛ dutigɛ n'e yɛrɛ kìnibɛ, a ɔɔn yaa kɔ lɔgɔ Wuro ta kɔɔn hɔn wiin fa to yɛrɛkìnibɛ we ɔɔn naa wɛ wiin sangan ma, ye pepe tala tala ta salaka daga wɛ wiin kɔɔ ma, a wɔn nɔma yira ye ma.
44021027	Bo yin kopra wɔ mane tɛ paga na, wiinye Ziwifu ɔɔn tuma Azigiamana hɔn, wɔnwɔ man'a yɔnnɔ tɔɔ Wuro ta kɔɔn hɔn, ɔn yaa zamɛ gwangwanabɛ, ye ɔɔn naa n'a foga.
44021028	Ye mane sɔngɔ ne kwa: «Ka naa tɛ́ ke ma Isirayɛlenɔmanɛ. Wiin sɔɔn we ɔɔn kià sii kwini ne bo bii be hɔn Tɛn yaga, a sma pepe kala kɔ wiinye da bii pepe hɔn, be lege ti ye hɔn. A yɛrɛ Girɛkisi foga naa kɔ lɔgɔ Wuro ta kɔɔn hɔn ɔn naa ne bii hɔn kìni we dɔnbɛ.»
44021029	Wɔn da ye tɛ, ye mane pia Efɛsesɔn Tirofime za kɔ Pɔle kuru kɔrɔ hɔn ɔn n'a giati da Pɔle n'a kɔbɛ n'a wɛ Wuro ta kɔɔn hɔn.
44021030	Kirekma wɔ pepe mane sɔngɔ, zamɛ ɔɔn tuma yiri naa yaan. Ye mane Pɔle foga Wuro ta kɔɔn hɔn ɔn suru sa kɔ lege sire ɔn kɔɔn we na kɔre pi wɔnna nɔɔ hɔn sin.
44021031	Ye mane Pɔle kia yɛɛ na. Bo wɔn hɔn ye mane ti yɛ, Ɔrɔmukma ta sɔrɔdasi na zɛngɛnte wiin ɔɔn ti mara we wɔɔn na, ye na bɛreda ɔɔn yaa wiri wɔn ma ɔn da, ye Zeruzalɛmukma pepe ɔɔn gwangwana.
44021032	A ɔɔn tuma sɔrɔdasi kɔ dayinnahɔnwɛre pepe kwɛ wɔnna nɔɔ tala hɔn ɔn yaa zamɛ na. Ye naa sɔrɔdasi na zɛngɛnte kɔ sɔrɔdasi za wiin sangan ma, ɔn saa Pɔle vuro na.
44021033	Wɔn tɛ sɔrɔdasi na zɛngɛnte naa ye dɔbɛ, ɔn Pɔle foga ɔn da, y'a pɛrɛ kɔ zɔgɔre nɔma pla. Wɔn timi a n'a toga, y'awe kɔ te, ye wɔnnɔ a ɔɔn yaga?
44021034	Nka zamɛ wɔ pepe mane kwɛ ne sɔngɔ fian yee, mane mɔɔ nɛmɛ ta yɛrɛ ga. Wɔnna sɔngɔro we mane tɛ sɔrɔdasi na zɛngɛnte we mane foyi mɔɔ n'a kìni ga, wɔn tɛ a ɔɔn da, ye ye yaa kɔ Pɔle yɔnmakɔn hɔn.
44021035	Pɔle naa yaa wiri digebabala ma wiin sangan ma, sɔrɔdasi n'a bii, zamɛ ta vuro nɔmayɔ nabada ta.
44021036	Bare zamɛ wɔ pepe mane sɔngɔ ne dɔɔ ne kwa, y'a daga yɛɛ na.
44021037	Ye da ye Pɔle ka kaso hɔn wiin sangan ma, a ɔɔn da sɔrɔdasi na zɛngɛnte we ma: «Ma sbɛ ne domada zɔgɔ yira be ma ra?» Sɔrɔdasi na zɛngɛnte we ɔɔn d'a ma: «Be Girɛkida mɔɔ ra?
44021038	Wiin Ezipitisɔn we ɔɔn sma gwangwanabɛ ɔn tabekma sma sana naa (4,000) kwɛ ye ma ye ɔɔn yaa kibɛkolo hɔn wɔn hɔn, wɔn bi ga wa?»
44021039	Pɔle ɔɔn d'a ma: «Mɛ Ziwifu. Mɛ tuma Tarasekuru hɔn, Silisigiamana hɔn. Wiin kuru we togo ɔɔn sa fɔrɔna, mɛ wɛɛn sɔɔn. Ma be mɛ da be sogo pere ne ma ma bɛre zamɛ ta.»
44021040	Sɔrɔdasi na zɛngɛnte we naa sogo pere Pɔle ma, a ɔɔn tuma taa digebabala na boo ma ɔn ye soro ta zamɛ ma. Ye pepe mane kwɛ bɔɔ gurun, a ɔɔn bɛreda bii Heburoda hɔn ɔn da ye ma:
44022001	«Kià kma kɔ ne tamɛ, ma na wiin fa yira ka ma ne yɛrɛ ye na, ka wɔn mɔɔ basiɛ.»
44022002	Pɔle ta tɛ ɔɔn mane bɛre ye ta Heburoda hɔn, wɔn man'e ta ye ɔɔn ye yinnamalɔ ɔn fa kwɛ y'a mɔɔ ma.
44022003	Pɔle mane da ye ma: «Mɛ Ziwifu. Tarasekuru hɔn ma vɔrɔ Silisigiamana hɔn. Nka bɛɛ bo kuru be hɔn mɛ pra Gamaliyɛle brɛ wiin ɔɔn mane ne kala kɔ ke tamɛ ta Tɛn na da kiɔkiɔ. Wuro ta da mane sige ne ma fɔrɔna wɔkara ki yɛrɛ ti wiin nɛ bo sma be o.
44022004	Ma mane Wurosogo ma kma yannɛ n'e yɛɛ, ma yɛrɛ bɔɔ nimisini kɔ yàra pɛrɛ n'e ka kaso hɔn.
44022005	Salakawɛvɔ kɔ sɔnmlala yɛrɛ sbɛ n'e na tian yira. Yewɔ yɛrɛ ɔɔn mane sɛbɛ ta n'e pere ne ma ɔn sogo pere ne ma wiin fa to ma yaa Damase. Worosogo na yasma wiinye ɔɔn ti yeyɛ, ma yaa n'e pɛrɛ ɔn naa kɔ lɔgɔ Zeruzalɛmu ɔn naa n'e yɔnnɔhɔntoba.»
44022006	«Mɛ mane sogo bii ne yaa ɔn yaa vetra Damasekuru na. Ye da ye tɔɔ, sintogo hɔn sangan nɛmɛ ma, kini na yire yi boo ɔɔn tuma wuro hɔn ɔn zii naa pi ne ma.
44022007	Mɛ ɔɔn bɛrɛ lɔ ma, kɔn boo ne ne wiri ne kwa, ye Sɔle Sɔle, ye wɔnnɔ na be ne yannɛ?
44022008	Ma ɔɔn toga d'a bi kɔ te Matigi? Kɔn we ɔɔn da ne ma, y'a yi Nazarɛtinɛmɛ Yezu. Ye yi ma ɔɔn yannɛ.
44022009	Mɛ yakwɛre kɔnɛ mane kini we za nka wiin kɔn we ɔɔn mane bɛre ne ta, ye mane wɔn mɔɔ ga.
44022010	Ma ɔɔn toga da wɔnnɔ ma daga ɔɔn ta Matigi? Matigi ɔɔn da ne ma, ye ma tuma yaa Damasekuru hɔn, ye ma daga wiin fa ta, ye ye na yaa wɔn pepe yira ne ma wɛɛn.
44022011	Nka kini we na wɔlɔ ta tɛ ɔɔn mane mɛ yinna yaga, ne yakwɛre ɔɔn mane ne foga ne soro ma ɔn suru yaa kɔ ne nɛmɛ Damasekuru hɔn.
44022012	Sɔɔn boo mane ti yeyɛ, ye n'a togo wiri Ananiyase. A mane sɔntele ne kwa Tɛn ma. Wiinye Ziwifu pepe ɔɔn ti yeyɛ, wɔnwɔ yɛrɛ man'a togo ta fɔrɔna.
44022013	Wɔn mane naa ne gun ɔn da ne ma, ye ne na plalo Sɔle ye bere sege zɛ. Wɔnna nɔɔ tala hɔn mɛ yinna ɔɔn kibɛ, ma ɔɔn sege n'awe za.
44022014	A ɔɔn da ne ma, ye ke tamɛ ta Wuro ne dɛ́gɛ wiin fa to ma ye dungo tɔɔ ɔn Sɔntele za ɔn n'a yɛrɛ bɛrekɔn mɔɔ.
44022015	Ye ma wiin fa za ɔn wiin fa mɔɔ, ye ma daga tɛ a siɛrɛta na sma pepe yɔnnɔ na wɔn ye na.
44022016	Ye wɔnnɔ na ma sigi yɛ? Ye ma tuma ɔn n'a togo wiri ɔn batize ɔn n'a kakiɛ na yafa gun.
44022017	Ma naa bere yaa Zeruzalɛmu. Boo kɔɔ ma, ma ɔɔn yaa kɔ Wuro ta kɔɔn hɔn ne Wuro mɛ ɔn dɔrefrɛ bɔɔ za.
44022018	Ma mane Matigi za a ne kwa ne ma, ye ma sale sa Zeruzalɛmukuru hɔn, ye bare ma na wiin siɛrɛbe ta ye togo na, ye yeyɛ kma na dian wɔn na ga.
44022019	Ma ɔɔn d'a ma da Matigi d'a yɛrɛ tɔɔ da yɔnmabe ti wiinye kma hɔn mɛ yɛrɛ ɔɔn mane yaa Kalakɔan hɔn n'e foga n'e ka kaso hɔn n'e vaan kɔ gwelekamɛ.
44022020	Da y'a siɛrɛte Etiyɛni yɛɛ wiin sangan ma, da mɛ yɛrɛ mane tiye mɛ yo. D'a na yɛsma yɛrɛ da mane dia mɛ ma, ma ne taa ne yɛre ye ta zoga na.
44022021	Nka a ɔɔn da ne ma, ye ma yaa dɛrɛdo hɔn sizɛ brɛ, ye wɛɛn ye ne fanɛ.»
44022022	Wiinye Ziwifu ɔɔn mane wɔnna domada wɔ pepe mɔɔ Pɔle ta, wɔnwɔ mane dutigɛ ne sɔngɔ ne kwa: «Bo sɔnsi be sii daga migebɛ na ɔn wɛ lagakɔn ma. A daga wɔɔ na ni na ga.»
44022023	Ye ta tɛ ɔɔn mane sɔngɔ, ne y'a zoga wola n'e dra ne yege turu n'a sɛrɛ wuro hɔn,
44022024	wɔn tɛ sɔrɔdasi na zɛngɛnte we ɔɔn da, ye ye kɔ kɔ Pɔle kasokɔn hɔn ɔn n'a vaan fɔrɔna wiin fa to a zamɛ sɔngɔwɔn yira n'a kìni.
44022025	Ye mane kia Pɔle pɛrɛ n'a vaan wiin sangan ma, wiin te ɔɔn ti a na vanda wɔɔn na, a ɔɔn da wɔn ma: «Ɔrɔmusɔn wiin yɛrɛ ɔɔn kiti ga, wɔn na vansogo ti ki ta ra?»
44022026	Wɔn ta mɔɔ na, a na vansma wɔ na zɛngɛnte ɔɔn yaa n'e yira sɔrɔdasi na zɛngɛnte ma ɔn da: «Wɔnnɔ be mane na ɔɔn ta yee? Taa sɔɔn we Ɔrɔmusɔn.»
44022027	Wɔn tɛ sɔrɔdasi na zɛngɛnte we ɔɔn ye bere naa Pɔle toga ɔn d'a ma: «Yira ne ma wa, bi Ɔrɔmusɔn tian na ra?» Pɔle ɔɔn da ɔɔn.
44022028	Sɔrɔdasi na zɛngɛnte we ɔɔn da: «Mɛ yɛrɛ gwana na yaan ye ɔɔn sara ɔn sbɛ ne wɔnna togo we gun.» Pɔle ɔɔn d'a ma: «Mɛ vɔrɔ ne Ɔrɔmusɔn.»
44022029	Ye tɛ yee, wiinye kma ɔɔn mane na n'a vaan, wɔnwɔ ɔɔn n'a za n'a to wɔnna nɔɔ hɔn. Pɔle ta tɛ ɔɔn ne Ɔrɔmusɔn ɔn ne ti pɛrɛ hɔn ɔn yaa kayan wɔnna wagati we ma yɛ, wɔn mane kuun babɛ sɔrɔdasi na zɛngɛnte we ma.
44022030	Winnisin, sɔrɔdasi na zɛngɛnte we ta tɛ ɔɔn mane kia Pɔle ta yagada tɔɔ Ziwifu ta, wɔn mane tɛ a ɔɔn n'a wa pɛrɛfrɛ hɔn ɔn fanɛ yaa salakawɛvɔre pepe wiri n'e kwɛ kɔ kitisɔre pepe ɔn Pɔle zibɛ n'a pere ye ma kiti na.
44023001	Pɔle naa ye yinna baga kitisɔre hɔn, ɔn da: «Kià kma, mɛ yɛrɛ tɔɔ da hali ɔɔn naa n'a kwɛ sma ma, zarakedo ti ne na Wuro ta ga.»
44023002	Salakawɛvɔ Ananiyase ɔɔn d'a kiege ma tasma ma, ye y'a do zɛngɛn. Wɔn tɛ Pɔle ɔɔn da:
44023003	«Taa bi kulu na furobɛ yi be, Wuro na ɔɔn vuro. Be tangan bɛɛ wiin fa to be mɛ kiti Tɛn yiranɔn na. Tɛn dian wiin fa na ga, a ma wɔn be ɔɔn ta ɔn da, ye ye mɛ vuro.»
44023004	Wiinye kma ɔɔn mane ti yeyɛ, wɔnwɔ ɔɔn gwangwana a ma ɔn d'a ma: «Taa Wuro ma salakawɛvɔ be ɔɔn vini.»
44023005	Pɔle ɔɔn da: «Kià kma, mɛ mane tɔɔ d'a salakawɛvɔ ga yo, bare ye sɛbɛ Wuro domada na sɛbɛ hɔn ɔn da, ye be daga bia kma na zɛngɛnte vini ga.»
44023006	Pɔle naa n'a za da zamɛ sodini, bɔɔ ne Saduseyɛn, bɔɔ ne Fariziyɛn, a ɔɔn ye to kitisɔre wɔ woro hɔn ɔn sɔngɔ ɔn da: «Kià kma, mɛ Fariziyɛn, ne na vɔrɔre ne Fariziyɛn. Kià yɔnmabe do ma wiin ɔɔn sara ta winnisa, wɔn ye na ye mɛ kiti.»
44023007	Wɔnna domada wɔ ta wɛ na suu, Fariziyɛn kɔ Saduseyɛn ɔɔn bla ye nɛmɛ na, zamɛ wɔ ɔɔn sodini.
44023008	Bare Saduseyɛn wɔnwɔ yira ne kwa, ye sara na winni ga, ye mɛlɛkɛ tiye ga, zini mane tiye mɛ ga, kamasɔrɔ Fariziyɛn wɔnwɔ ne kwa wɔn tian ga.
44023009	A mane tɛ sɔngɔro na yire yi na. Sɛbɛtɔre na bɔɔ wiinye ɔɔn mane Fariziyɛn, wɔnwɔ mane tuma taa ɔn gwangwana fɔrɔna ɔn da: «Ke zarakedo tala boo za bo sɔɔn be na ga. Be ma farase ga, a ma boo zini wɛlɛ boo mɛlɛkɛ ɔɔn bɛre a ta.»
44023010	Dakwiɛro we ta tɛ ɔɔn mane yire ne yaa, kuun ɔɔn sɔrɔdasi na zɛngɛnte we foga, a n'a giati ɔn da, ye ye na Pɔle bogobogo. Wɔn tɛ a ɔɔn da yɛresma wɔ ma, ye ye zii n'a foga n'a wa zamɛ wɔ yɔ ɔn yaa n'a ka yɔnmakɔn hɔn yɛ.
44023011	Wuru naa ba, Matigi ɔɔn ye yɛrɛ dɔrɔ Pɔle ma ɔn d'a ma: «Be woro sige. Be mane mɛ siɛrɛ Zeruzalɛmukuru hɔn fɔn be ne siɛrɛ Ɔrɔmukuru hɔn mɛ.»
44023012	Bo kɔɔ naa kiɛ wiin sangan ma, Ziwifu ɔɔn du flɛ ɔn ye sun ɔn da, ye ye ma Pɔle yɛɛ ga, ye ye na foyi zɔn ga ɔn mane na mɛnɛ mɛ ga.
44023013	Wiinye kma ɔɔn mane wɔnna du we flɛ, ye mane fan sma kiepla ma.
44023014	Ye mane yaa salakawɛvɔre kɔ sɔnmlala gun ɔn da ye ma: «Mɛ́ mɛ́ sun ɔn mɛ́ do sɔɔ ɔn da ke ma Pɔle gun n'a yɛɛ ga, ke na foyi boo ka ke do hɔn ga.
44023015	Wɔn ye na, ki daga yaa bɛɛn kɔ kitisɔre ɔn fanɛ yaa yira sɔrɔdasi na zɛngɛnte ma, y'a foga naa kɔ lege ka brɛ wiin fa to k'a ta da na kayan ta n'e fɔrɔ. A ma mɛ́ han, mɛ́ na n'a yɛɛ wiin nɛ a wiri dɛn ga, wɔn ti mɛ́ ta.»
44023016	Nka Pɔle ligenɔ mane wɔnna du we na da mɔɔ, ɔn tuma yaa yɔnmakɔn hɔn, ɔn yaa kɔ n'e nɔma yira Pɔle ma.
44023017	Pɔle ɔɔn boo sɔrɔdasisɔn wiri ɔn d'a ma: «Bo yɛlɛnɛmɛ be foga yaa n'a yee sɔrɔdasi na zɛngɛnte brɛ o, domada ti a ta n'e yira a ma.»
44023018	Sɔrɔdasisɔn we ɔɔn n'a foga yaa kɔ lege y'a zɛngɛnte brɛ ɔn yaa d'a ma: «Kasonɛmɛ Pɔle ne wiri ɔn da ne ma, ye ma bo nɛmɛ be foga naa n'a yee be brɛ, ye domada ti a ta n'e yira be ma.»
44023019	Sɔrɔdasi na zɛngɛnte we ɔɔn nɛmɛ we foga a soro ma ɔn ye sabɛ kɔ lege ɔn d'a ma: «Wɔnnɔ ɔɔn ti be ta n'a yira ne ma?»
44023020	Nɛmɛ we ɔɔn d'a ma: «Ziwifu bɛɛn ye na ɔn da ye na naa yira be ma, ye sɛn be naa kɔ Pɔle kitisɔre brɛ, ye wiin fa to ye y'a ta da na kayan ta n'e kìni.
44023021	Ka tɛ ye be diɛbɛ ga. Ye fan sma kiepla ma wiinye ɔɔn na ne pi n'a yɛ́rɛ. Ye bɛɛn ye na ɔn ye sun ɔn da, ye ye m'a gun n'a yɛɛ ga, ye ye na foyi bo zɔn ga ɔn mane na mɛnɛ mɛ ga. Ye y'a da yɔnnɔhɔnwa n'e wɛ, bia dian ye ɔɔn yɛ́rɛ.»
44023022	Sɔrɔdasi na zɛngɛnte we ɔɔn yɛlɛnɛmɛ we to a ɔɔn yaa. A mane d'a ma: «Ka b'e yira sɔɔn sii ma ɔn da ye be du we nɔma yira n'e wɛ mɛ ma ga.»
44023023	Wɔn tɛ a ɔɔn y'a sɔrɔdasikuru na zɛngɛnkma sma pla bɔɔ wiri ɔn da ye ma: «Ka ka yɛrɛ tɛtɛrɛ Sezareyuru na wuru na ba fɔrɔ yi. Ka na yaa kɔ sɔrɔdasi sma zɔpla (200) kɔ siorikma sma kiesaafun kɔ dɔngɔnkma sma zɔpla.
44023024	Ka bɔɔ siori kia mɛ, Pɔle na ba wiinye ma, ka yaa n'a ka giamana wɔnnate Felikisi sra hɔn, foyi k'a gun ga.»
44023025	A mane sɛbɛ wɔ ka mɛ ɔn da:
44023026	«Mɛ Kulode Liziyase ɔɔn bɔ sɛbɛ be fanɛ ne na fan yi giamana wɔnnate Felikisi ma ɔn bire a na.
44023027	Ma bo sɔɔn wiin be fanɛ be ma, Ziwifu man'a foga, ne kia n'a yɛɛ. Ma naa tɔɔ d'a Ɔrɔmusɔn wiin sangan ma, ma ɔɔn kwɛ kɔ n'a sɔrɔdasi ɔn n'a tɔɔ ye ta.
44023028	Y'a zarake wiin wɔɔn na, ma mane kia wɔn tɔɔ wɔn kìni, wɔn tɛ ma ɔɔn man'a yabɛ ye ta kitisɔre brɛ.
44023029	Nka ma n'a za da ye ta dakwiɛro foyi boo na da wiin ɔɔn n'a wɛwɔn wa ga, mane pɛrɛwɔn wa mɛ ga, fɔn ye ta Tɛn na da.
44023030	Ma naa mɔɔ ye da, ye ye ti ne du flɛ a na, wɔn ɔɔn tɛ ma ɔɔn n'a fanɛ be ma n'a yira n'a dɔrɔ a na zarakesma ma da ye yaa y'a da yɔnnɔhɔnwa kɔ lege bi brɛ.»
44023031	Sɔrɔdasi wɔ mane Pɔle foga wuru hɔn wɔkara ye mane yira ye ma wiin nɛ ɔn yaa kɔ lege Antipatise.
44023032	Kɔɔ naa kiɛ, ye ɔɔn siorikma wɔ to, wɔnwɔ ɔɔn yaa kɔ lege, yewɔ ɔɔn ye bere naa yɔnmakɔn brɛ.
44023033	Siorikma wɔ yaa wiri Sezare suu, ɔn sɛbɛ wɔ ka giamana wɔnnate sra hɔn ɔn Pɔle dɔrɔ a ma mɛ.
44023034	Giamana wɔnnate naa sɛbɛ wɔ kala n'e wɛ wiin sangan ma, ɔn Pɔle toga, ye wee mara hɔn awe sa? A naa tɔɔ da Silisi a tuma,
44023035	a ɔɔn d'a ma: «Be na zarakesma ɔɔn na naa wiin sangan ma, ma na be toga.» A mane da, ye y'a foga yaa kɔ lege Herode ta luu ma.
44024001	Yin koo wɔn timi, salakawɛvɔ Ananiyase kɔ sɔnmlala kɔ Tɛretulusetogote boo wiin ɔɔn man'e na diɛmata bɛreda hɔn, mane kwɛ tuma Sezare ɔn naa wiin fa to ye Pɔle yagabɛ mara wɔnnate ta.
44024002	Ye mane Pɔle wiri n'a nabɛ Tɛretuluse ɔn bɛreda bii n'a yagabɛ ne kwa: «Mɛ na te, bi baraka hɔn ke ti siara hɔn, a bere ma bia datɛtɛrɛkakiri ɔɔn tɛ kià sii ɔɔn ne ti yinnamalɔ hɔn mɛ.
44024003	Mɛ́ na te Felikisi, be wɔnna dafɔre wiinye wɔ ta mɛ́ ma bii pepe hɔn kɔ sangan pepe ma, mɛ́ baraka yira be ma ye ye na.
44024004	Nka ma kia be banabɛ kɔ bɛredayan ga. Wɔn ye na ma be mɛ da be dian bia woramadiabe ta ɔn mɔɔ ke ta zɔgɔ.
44024005	Mɛ́ a za da bo sɔɔn be tɛ bu na yire yi na ne diniyan hɔn Ziwifu pepe gwangwanabɛ. Wiinye kma ɔɔn Nazarɛtisɔn we timikma, awe ɔɔn n'e na zɛngɛnte.
44024006	A yɛrɛ mane kia Wuro ta kɔɔn dɔnbɛ. Wɔn ɔɔn tɛ ke ɔɔn n'a foga. [Ke mane kia n'a kiti kià Tɛn yiranɔn na,
44024007	nka sɔrɔdasi na zɛngɛnte Liziyase naa sɔɔ ke ma n'a tɔɔ ke ta fangan.
44024008	Wɔn timi a ɔɔn da ke ma, ye wiinye kma ɔɔn ne kia n'a zarake, ye ye naa bi brɛ.] Mɛ́ wiinye da pepe yira n'e dɛ a ma, be ɔɔn n'a toga ye na, bi yɛrɛ na n'e mɔɔ a do hɔn.»
44024009	Ziwifu mane da, ye Tɛretuluse ta yirada tian. Ye yee ye ti.
44024010	Mara wɔnnate naa yanmɛ bɛreda pere Pɔle ma, a ɔɔn da: «Ma tɔɔ da bi ɔɔn kià sii ta kiti sɔɔ n'a bii fɔn dɔgɔyan yɔ. Wɔn ye na, ma na n'a da yira be ma kɔ yɔnmabe.
44024011	Be sbɛ n'e na kayan ta n'e sege ɔn tɔɔ da ne yaa ma da hɔn Zeruzalɛmu Wuroyirebɛ na, ye yalo yin funpla ma ga.
44024012	Ye tɛ Wuro ta kɔɔn hɔn yo, wɛlɛ Kalakɔn hɔn yo, wɛlɛ wisogo hɔn yo, sɔɔn sii ne za ne za ma ne dakwiɛ kɔ boo wɛlɛ ne zamɛ gwangwanabɛ ga.
44024013	Zarakewɔn ti mɛ na bɔ sma bɛ ta ga.
44024014	Mɛ kɔnɛ wiin fa yɔnnɔ tɔɔ, bo wɔn. Mɛ kɔnɛ ti ke tamɛ ta Wuro ta bara ɔɔn hɔn ne dɔɔ Wurosogo ma, yewɔ yira da wiin ɔɔn tian ga. Wiin fa ɔɔn sɛbɛ Tɛn na sɛbɛ hɔn kɔ daberebɛre ta sɛbɛ hɔn, mɛ kɔnɛ tɔɔ da wɔn pepe tian.
44024015	Mɛ yɔɔn Wuro ma wiin nɛ, yee yewɔ yɔɔn a ma yɛ, mɛ ɔɔn tɔɔ da smatele na winnisa sara yɔ smayaga winni mɛ.
44024016	Bo wɔn tɛ mɛ ɔɔn ne sige ne yɛrɛ ma wiin fa to zarakedo ka zɛ n'a giatɛ na ga Wuro zin hɔn kɔ sma zin hɔn mɛ.
44024017	Dɔgɔyan fɔnɔ wɛ timi ma, ma mane bere naa yirebɛfrɛ kɔ salaka na frɛ pere na n'a sii ma.
44024018	Bo wɛɛn ye ne za Wuro ta kɔɔn hɔn n'a yɛrɛkìnibɛ wɛsangan ma. Zamɛ mane tiye ga, sma ma bere mane sɔngɔ mɛ ga.
44024019	Nka bɔɔ Ziwifu wiinye ɔɔn tuma Azigiamana hɔn, be ma farase ga wɔnwɔ ɔɔn naa be brɛ wiin fa to ye mɛ zarake. Hali kɔ wɔn, ye yɛrɛ fa gun n'a yira ga.
44024020	Wɔn nii mane ti ga, yewɔ wiinye kma ɔɔn ti bɛɛ, ye mane yaa kɔ ne nɛmɛ kitisɔre brɛ wiin sangan ma, ye wiinye dayaga za ne hɔn, ye wɔnwɔ yira kɛ.
44024021	Ma tuma taa ye woro hɔn ɔn wiinye domada wɔ yira ɔn da, ye sara ta winnisada ye na ka kia ne kiti sma ra? A ma tɛ wɔnna domada wɔ dama yee ga.»
44024022	Felikisi ta tɛ ɔɔn mane Wurosogomada nɔma tɔɔ, wɔn tɛ ɔɔn man'e bigebɛ dɛn ɔn da ye ma: «Sɔrɔdasi na zɛngɛnte Liziyase ɔɔn na naa wiin sangan ma, ma na k'a kiti sɔɔ.»
44024023	A mane yira sɔrɔdasi wɔnnate ma, y'a ne Pɔle kɔrɔse. Ye nka y'a to a yɛrɛ soro ma zɔgɔ, y'a mare wiinye ɔɔn naa a brɛ, y'a ka ne sɔɔ ye ma kɔ na ga.
44024024	Yin damanɛ wɔn timi, Felikisi ɔɔn naa kɔ y'a ya Durusiye wiin ɔɔn mane Ziwifu mɛ. A mane fanɛ yaa Pɔle wiri naa ɔn ne mɔɔ Yezu Krista ta da na a ta.
44024025	Nka Pɔle ta bɛreda ta tɛ ɔɔn mane yaa telebe brɛ piri ma kɔ yɛrɛfigɛnɔn kɔ sɛn kiti na da ma, wɔn ɔɔn mane Felikisi nina ban, a ɔɔn d'a ma: «Tuma yaa dɛn. Ne mako ɔɔn naa ne sa be hɔn, ma na fanɛ be ta.»
44024026	A man'a giati ɔn da Pɔle na gwana pere ye ma, bo wɔn ɔɔn tɛ a ɔɔn man'a wiri kanyinnayan na ne barotɛ kɔ lege.
44024027	Dɔgɔ pla wɔn timi, Porosiyuse Fɛsetuse ɔɔn tangan Felikisi timi. Felikisi ta tɛ ɔɔn mane kia ye da dia Ziwifu ma, wɔn tɛ a ɔɔn mane Pɔle to yɛresma sra hɔn.
44025001	Bo Fɛsetuse wirikɔ na yin saaro kɔɔ ma y'a mara hɔn, a ɔɔn tuma Sezare ɔn yaa Zeruzalɛmukuru hɔn.
44025002	Salakawɛvɔre kɔ Ziwifu na zɛngɛnkma mane yaa Pɔle yagabɛ a ta. Ye mane d'a ma,
44025003	y'a tɛ ye Pɔle nabɛ Zeruzalɛmu. Ye mane du ɔɔn flɛ a na wiin fa to y'a yɛɛ sogo ma.
44025004	Nka Fɛsetuse n'a yira n'a dɔrɔ ye ma ɔn da, ye Pɔle ta kaso wɔn daga ne Sezare yi, ɔnkɔ mɛ, yi yɛrɛ na bere yaa wɔnna nɔɔ hɔn yɛ.
44025005	A mane da ye ma mɛ: «K'a zɛngɛnkma ne sbɛ, ye dɔɔ ne ma, ke kwɛ yaa Sezare. Bɔɔ da ɔɔn zɛ awe sɔɔn we hɔn wiinye ɔɔn daga ga, y'a zarake.»
44025006	Fɛsetuse mane yalo yin korosɔɔn wɛlɛ yin fun ma ye brɛ ga. A naa yaa wiri Sezare suu, winnisin a ɔɔn yaa tangan kitisɔdo hɔn ɔn fanɛ da ye yaa Pɔle foga naa kɔ lege.
44025007	Pɔle naa wiri wiin sangan ma, wiinye Ziwifu ɔɔn mane tuma Zeruzalɛmu, wɔnwɔ ɔɔn naa taa n'a kori ne zarake na yaga ye na yaan ye yira n'e dɛ a ma nka ye mane sbɛ n'e kìnibɛ ga.
44025008	Nka Pɔle man'e yɛrɛ wɔɔn wa ne kwa: «Ma foyi tala boo yaga ga, ma Ziwifu ta Tɛn na da yaga ga, ma Wuro ta kɔɔn na da yaga ga, ɔn ma boo fa yaga Ɔrɔmukma ta fanganmagwaga ta mɛ ga.»
44025009	Fɛsetuse ta tɛ ɔɔn mane kia ye da dia Ziwifu ma, wɔn tɛ a ɔɔn mane da Pɔle ma: «Be kia yaa Zeruzalɛmu wiin fa to ma bia kiti sɔɔ wɛɛn ra?»
44025010	Nka Pɔle ɔɔn d'a ma: «Ma ti fanganmagwaga ta kitisɔre zin hɔn yo. Wɛɛn ma daga kiti na. Ye tɛ wɔkara ma boo fa ta Ziwifu na ga yo, bi yɛrɛ n'e yɔnnɔ tɔɔ.
44025011	Tian na, ye ɔɔn ne yaga mɛ ta, ma ɔɔn bɔɔ dayaga ta wiinye ɔɔn ne siriwɔn wa, ma sbɛ ne maga siri na ga yo. Nka bɔ sma bɛ wiin fa yira n'a dɛ mɛ ma, wɔn ɔɔn mane tian ga, sɔnnala boo sbɛ ne mɛ ka ye sra hɔn ga. M'a kia fanganmagwaga ta a n'a da yɔnnɔhɔnwa.»
44025012	Fɛsetuse naa nɛmɛzɛ ta kɔ ye kitisɔkwɛre, ɔn da: «Bia tɛ ɔɔn ne kia fanganmagwaga bia da yɔnnɔhɔnwa, wɔn ɔɔn na n'e yɔnnɔhɔnwa.»
44025013	Yin damanɛ wɔn timi fanganma Agiripa kɔ Berenise naa wiri Sezare, ɔn yaa bire Fɛsetuse na.
44025014	Ye ta tɛ ɔɔn mane ti ne yin damanɛ ta yeyɛ, wɔn tɛ Fɛsetuse ɔɔn Pɔle ta da yira fanganma ma ɔn da: «Felikisi mane sɔɔn boo to kaso hɔn bɛɛ.
44025015	Mɛ yaa wiinye yin damanɛ ta Zeruzalɛmu, salakawɛvɔre kɔ Ziwifu ta sɔnmlala man'a yagabɛ n'a kia ne ta, ye m'a yɛɛ.
44025016	Mɛ n'a yira n'a dɔrɔ ye ma ɔn da Ɔrɔmukma tɛ mane daro ne tɛ yee ga, da ye tɛ mɔɔ sɔɔn kɔ ye na zaraketa ta dɛn ɔn n'e ta da kiɛkiɛ n'e fɔrɔ.
44025017	Ye yɛrɛ yɛre mɔɔ mɛ ta dɛn ga, ɔn bii naa bɛɛ. Ye na winnisin yɛ, ma ɔɔn yaa tangan kitisɔdo hɔn ɔn fanɛ da ye yaa sɔɔn we foga naa kɔ lege.
44025018	Ye naa wiri kɔ lege wiin sangan ma, mɛ yɛrɛ mane wiinye dayaga giati a ta da na, a na zarakesma yɛrɛ ma sbɛ wɔnwɔ na foyi yira n'e dɛ a ma ga.
44025019	Ye yɛrɛ ta Wurosogo ma da na ye mane dakwiɛ. Yezutogote boo ta da na ye da wiin ɔɔn siri nka awe Pɔle ne yira ne kwa, y'a ti ni na yɛ.
44025020	Mia tɛ ɔɔn ma tɔɔ da ma sbɛ ne wiin fa yira ye hɔn ga, wɔn tɛ mɛ ɔɔn d'a yaa Zeruzalɛmu wiin fa to ye yaa n'a ta da yɔnnɔhɔnwa wɛɛn.
44025021	Nka Pɔle naa n'a yira n'a dɔrɔ ɔn da, ye fanganmagwaga ɔɔn daga y'a da yɔnnɔhɔnwa na. Wɔn tɛ mɛ ɔɔn da, y'a to kaso hɔn yɛ fɔn yaa kayan a ta yuru ma fanganmagwaga brɛ.»
44025022	Wɔn tɛ Agiripa ɔɔn da Fɛsetuse ma: «Mɛ yɛrɛ kia mɔɔ wɔnna sɔɔn we ta mɛ.» Fɛsetuse ɔɔn d'a ma: «Sɛn be na mɔɔ a ta.»
44025023	Ye na winnisin Agiripa kɔ Berenise ɔɔn naa kɔ kitisɔdo hɔn, fanganmabɛgɛfrɛ na fɔrɔ ye hɔn, sɔrɔdasi na zɛngɛnkma ne ti kɔ lɔgɔ kɔ kuru na smayeye. Fɛsetuse ɔɔn fanɛ ye ɔɔn yaa Pɔle foga naa kɔ lege.
44025024	Fɛsetuse mane bɛreda bii ɔn da: «Fanganma Agiripa kɔ ki wiinye kma pepe ɔɔn ti kɔ ke nɛmɛ, ka yɔnnɔ ti bo sɔɔn be na. Ziwifu pepe na kwɛ yi naa ne gun a ye na Zeruzalɛmu, hali ɔn bii naa bɛɛ mɛ, ne sɔngɔ ne kwa, y'a daga wɔɔ ni na titiri ga.
44025025	Mɛ kɔnɛ ta, mɛ foyi boo za a hɔn wiin ɔɔn n'a yɛwɔn wa ga. Nka a ta tɛ ɔɔn da, ye giamana wɔnnate ɔɔn daga y'a da yɔnnɔhɔnwa, wɔn ye na ma da ma daga n'a fanɛ a ma.
44025026	Nka bɔɔ da na kìni ye ta tɛ ɔɔn mane tiye a ta da na, ma sbɛ ne wiinye sɛbɛ ɔn sbɛ n'a fanɛ giamana wɔnnate ma ga, wɔn ye na m'a sabɛ ka zin bɛɛ, bi fanganma Agiripa yɛrɛ zin wiin fa to bo kiti be ɔɔn fɔnɔ ma sbɛ fa gun n'a sɛbɛ a ma.
44025027	Bare mia giatɛ ma, sɔɔn sbɛ ne kasonɔ yabɛ yee ɔn ka sbɛ n'a na zarakeda sɛbɛ, ye ne kìni ga. Wɔn yinnibe»
44026001	Agiripa mane da Pɔle ma: «Be sbɛ ne bia da yira.» Wɔn ɔɔn tɛ Pɔle ɔɔn ye soro sɔrɔ ɔn da:
44026002	« Ziwifu wiinye da pepe yira n'e dɛ mɛ ma, fanganma Agiripa, mɛ ne sbɛ ne taa bi zin sma ɔn ne domada yira, wɔn mɛ nihɔndia.
44026003	Bia tɛ yɛrɛ ɔɔn ne Ziwifu ta landa pepe kɔ ye ta dakwiɛro na da pepe tɔɔ, wɔn ye na m'a kia be ta da be be woromakuna ɔn mɔɔ ne ta.
44026004	Mɛ na yɛlɛsangan ma, ma n'a sirewɔ ta wiin nɛ n'a sii yɔ Zeruzalɛmukuru hɔn, Ziwifu pepe wɔn tɔɔ.
44026005	Ye yɛrɛ tɔɔ da n'a bii fɔn sangan dɛrɛ ma da hɔn, kià Wurosogo ma da mane sige mɛ ma fɔrɔna wɔkara Fariziyɛn. Ye ɔɔn dian ye na, ye sbɛ n'e na tian yira.
44026006	Wuro wiin dosɔ ta ke tamɛ ma, mia tɛ ɔɔn yɔɔn wɔn ma, bo wɔn ɔɔn tɛ ye ɔɔn ne mɛ kiti sma.
44026007	Ke sa wiinye dumakma funpla wɔ hɔn, wɔnna dosɔ we ye na ye Wuro yirebɛ sin kwɛ wuru ma wiin fa to y'a gun. Be za rɛ fanganma wɔnna yɔnmabe we ye na Ziwifu mɛ zarake.
44026008	Wuro ta tɛ ɔɔn ne sara winni n'e sabɛ, wɔnnɔ ɔɔn tɛ ki Ziwifu mane wɔn tɔɔ tian ga?
44026009	Mɛ yɛrɛ man'a giati da ma na n'a sbɛ ye pepe ta ɔn sɔɔ Nazarɛtisɔn Yezu togo ma.
44026010	A bere ma wɔn ma ɔɔn ta Zeruzalɛmukuru hɔn mɛ. Salakawɛvɔre mane wiin sebe pere ne ma, wɔn baraka hɔn, mɛ yɛrɛ dɛ́gɛwɛsma na yaan ye ka kaso hɔn fɔrɔna. Ye tɛ da y'e yɛɛ wiin sangan ma, ma dian wɔn na.
44026011	Ma mane yara ne kɔ Kalakɔan pepe hɔn ne fangan dɛ ye ma wiin fa to ye ne Wuro togo yaga. N'a banɔmayɔ do ma yɛrɛ, ma mane lɛ ne dɔɔ ye ma ne yaa kirezɛ hɔn.
44026012	Bo yee boo kɔɔ ma, ma mane ti ne yaa Damasekuru hɔn, salakawɛvɔre ta sebe ne ti ne ta, ma ne yaa ye ta fanɛ na.
44026013	Bo mɛ mane ti sogo ma fanganma, sintogo hɔn nɛmɛ. Ye da ye tɔɔ mɛ ɔɔn kini boo za, a ɔɔn tuma wuro hɔn ɔn wɔlɔ yi sin na kini ma ɔn zii naa pi mɛ kɔ ne yakwɛre ma.
44026014	Mɛ́ pepe ɔɔn kwɛ bɛrɛ, ye da ye tɔɔ mɛ ɔɔn bɛrekɔn boo mɔɔ Heburoda hɔn a ne kwa ne ma, ye Sɔle Sɔle, ye wɔnnɔ na be ne yannɛ? Ye hali ma ɔɔn bere wiin nɛ pepe, ye ma sbɛ ne dɛ ga, wɔkara worofa sbɛ ne dɛɛ ye na worota ta gwangan ta wiin nɛ ga.
44026015	Mɛ ɔɔn toga d'a bi kɔ te Matigi? Matigi ɔɔn da, y'a yi Yezu ma wiin yannɛ.
44026016	Ye nka ma bere tuma, ye ma tuma taa ne kaɛn ma. Ye ye ye yɛrɛ dɔrɔ ne ma wiin fa ye na, ye bo wɔn: Ye ye ye yɛrɛ dɔrɔ ne ma wiin dɔre we na ɔnkɔ ma na bere n'e za wiinye dɔreda hɔn yɛ, ye ye kia ma tɛ wɔnwɔ na siɛrɛte na ɔn tɛ y'a baratɛta na.
44026017	Ye ye na ne yabɛ wiinye sii kɔ wiinye sizɛ brɛ, ye ye ne dɛn ne ne wa ye sra hɔn sin
44026018	wiin fa to ma ye yinna koba, ye ye timi bere tunio ma ɔn ye zin bere kini ma. Ye ye timi bere Sitanɛ ma ɔn ye zin bere Wuro ma wiin fa to ye y'a kakiɛ na yafa gun ɔn ye nii gun yi ta kɔrɔ na yɔnmabe baraka hɔn kɔ Wuro ta kma.
44026019	N'a bii wɔnna do hɔn yɛ fanganma Agiripa, mɛ maga wɔnna wuro hɔn zɛfa we ta da na ga.
44026020	Nka n'a bii Damasekma ma kɔ Zeruzalɛmukma kɔ Zudegiamana pepe hɔn, ɔn fɔnɔ yaa wiri sizɛ brɛ, m'a yira n'a dɔrɔ ye ma ɔn da ye ye zugo katra ɔɔn ye zin bere Wuro ma ɔn ye datɛnɔn kayan kɔ wɔnna zugokatra we.
44026021	Bo wɔn ye na Ziwifu ne foga Wuro ta kɔɔn hɔn ne kia ne yɛɛ.
44026022	Nka Wuro ta diɛma baraka hɔn, ma tiye hali naa n'a kwɛ sma ma n'a ta da yira smayeye kɔ durukma ma. Wuro ta daberebɛre kɔ Moyizi mane pia wiin fa yira ɔn da wɔn ɔɔn na tɛ, ma foyi yira n'a kwɛ wɔn ma ga.
44026023	Ye Krista yannɛ, y'awe ɔɔn pia winnisa sara yɔ ne daga kini da yira kià sii kɔ sizɛ ma.»
44026024	Pɔle mane ti y'a da nɔma yira hɔn, ye da ye tɔɔ Fɛsetuse ɔɔn bare gwangwana yuu ɔn da: «Taa be kakaba Pɔle. Bia tɔɔ pepe be ta be ne kakaba.»
44026025	Nka Pɔle ɔɔn d'a ma: «Mɛ na te Fɛsetuse, ma kakaba ga. Tian na bɛreda kɔ yinnamalɔda ma ɔɔn yira.
44026026	Fanganma, ma ti ne wɔnna da wɔ yira bi wiin te ma kɔ worasigi, ma tɔɔ da b'e pepe yɔnnɔ tɔɔ, ye na foyi mane dɔn be na ga bare ye tɛ bɔɔ kɔkɔgɔlɔ hɔn ga.
44026027	Fanganma Agiripa, be Wuro ta daberebɛre ta bɛreda tɔɔ tian ra? Ma tɔɔ da b'e tɔɔ tian.»
44026028	Wɔn tɛ Agiripa ɔɔn da Pɔle ma: «Be m'a yira nɛ ga, be wɔɔ zɔgɔ ɔn ne ta Krista timite na.»
44026029	Pɔle ɔɔn da: «Ye zɔgɔ na da nka ne da na yire ye mɛ. Wuro ɔɔn dian ye na, a na ne bi dama ga nka wiinye kma pepe ɔɔn mɔɔ ne ta bo sma be o, mɛ wiin fa, ka na tɛ wɔn na mɛ. Nka wiinye zɔgɔre ɔɔn ti ne sra hɔn, wɔnwɔ nɛmɛ na ne ti ka sra hɔn ga.»
44026030	Fanganma kɔ mara wɔnnate Berenise kɔ wiinye kma ɔɔn mane kwɛ ne tangan kɔ lege, ye mane kwɛ tuma.
44026031	Ye na sasangan ma, ye mane baro boo ta ye nɛmɛ hɔn ɔn da: «Bo sɔɔn be foyi ta wiin ɔɔn n'a yɛwɔn wɛlɛ n'a pɛrɛwɔn wa kɔ zɔgɔre ga.»
44026032	Agiripa ɔɔn da Fɛsetuse ma: «Bo sɔɔn be m'a da ye fanganmagwaga ɔɔn daga y'a da yɔnnɔhɔnwa ga, a mane sbɛ ne drɛ.»
44027001	Ye naa bɛɛn mià Italiyuru na wiin sangan ma koro hɔn, ɔn Pɔle kwɛ kɔ bɔɔ kasonɔma n'e pere Ogusite ta sɔrɔdasi na zɛngɛnte boo ma wiin ɔɔn mane kasoyɛrevɔ, ye n'a togo wiri Zuliyuse.
44027002	Ye tɛ yee ke mane kɔ Adaramitimekma ta koro boo hɔn wiin ɔɔn mane ti ne yaa Azigiamana hɔn. Masedowanegiamana hɔn sɔɔn Arisitarake wiin ɔɔn tangan Tesalonikekuru hɔn, wɔn mane ti kɔ ke nɛmɛ.
44027003	Ye na winnisin, kià tɛ ɔɔn mane taa Sidɔnkuru hɔn. Zuliyuse ta tɛ ɔɔn mane kwa Pɔle ma, a mane sogo pere a ma ɔn d'a mare wiinye ɔɔn ti yeyɛ, a yaa bire ye na ɔn ye mako na frɛ gun ye ta.
44027004	Ke naa tuma wɛɛn, ɔn ke bere kɔ koro hɔn yɛ ɔn yaa dɔɔ Sipre na tolo wee bare pangan mane wirɛ ne ke tɛn.
44027005	Ye tɛ yee, ke mane dɔɔ Silisi kɔ Panfili, ɔn yaa zii Mire Lisigiamana ma.
44027006	Sɔrɔdasi na zɛngɛnte we mane Alɛkisandirekma ta koro boo za wɛɛn wiin ɔɔn ti ne yaa Itali. A ɔɔn ke kɔbɛ wɔn hɔn.
44027007	Yin damanɛ yɔ, kià koro mane tɔngɔn ne gun siɛsiɛ ga. Ye tɛ yee, ke mane bana fɔrɔna ɔn sbɛ ne wiri Kenidikuru hɔn. Pangan ta tɛ ɔɔn mane wirɛ ne ke tɛn, ke mane dɔɔ Kerɛte na tolo wee Salamone ta zokɔretado brɛ piri ma.
44027008	Ke mane wɔnna bii we hɔn fɔnɔ salesale ɔn yaa wiri boo piri boo ma Lasekuru kiege ma, ye wɔn wiri da Zokɔretado na Fɔrɔ yi.
44027009	Wagati na yaan yi mane fɔnɔ. Wiin wuru ɔɔn mane naa, wɔn mane tɛ farasi na yi zokɔrewirɛ na bare Ziwifu ta sun na wagati mane fɔnɔ wɛ. Pɔle mane kia y'a giatɛ yira,
44027010	ɔn da ye ma: «Ka sege rɛ kià kma, mɛ a za da kɔrewirɛ be na naa kɔ yaga kɔ bɔnɔ na yire ye bie wɔ kɔ koro we ma ɔnkɔ ke yɛrɛ ma mɛ.»
44027011	Nka sɔrɔdasi na zɛngɛnte we mane dɔɔ koro wɔnnate kɔ koro na te ta fanɛta domada ma ɔn yalo Pɔle ye ma.
44027012	Zokɔretado we ta tɛ ɔɔn ma mane fɔrɔ siɛ, koro ne sbɛ ne wɔɔ yeyɛ ɔn pian hɔn pepe ta ga, sma wɔ na yaan ye yɛrɛ mane kia ke kià yuru ta ɔn sege da ke na sbɛ wiri Fenikisi ɔn pian hɔn ta wɛɛn ra? Wɔn boo zokɔretado wiin ɔɔn ti Kerɛtegiamana hɔn ne kibɛ saan hɔn piri ma na wurowɔn ma piri ma kɔ kudoma piri ma na wurowɔn ma piri ma mɛ.
44027013	Pangan zɔgɔ bɔɔ mane tuma saan hɔn piri ma, ye n'a giati ɔn da, ye ye mane wiin giatɛ we bii, ye wɔn sbɛ ne tɛ. Ye tɛ yee, ye ɔɔn koro na tabɛbalo duro suu ɔn da, ye ye tɛ ye dɔɔ Kerɛte na tolo kiege ma.
44027014	Nka ye tɛ wɔkara wɔnna nɔɔ hɔn yɛ sin panganye bɔɔ ɔɔn tuma kudo ma piri ma ɔn naa bɛrɛ ye ma.
44027015	Koro we ɔɔn fɔnɔ zii du hɔn piri ma, mane sbɛ ne bere ne ba pangan ta titiri ga. Ye tɛ yee, ke ɔɔn ke yɛrɛ to pangan wɔ ma.
44027016	Ye mane tɔngɔn yaa yɛngɛnzu na korilɔ boo brɛ, ye wiin wiri da Koda. Wɛɛn kɔnɛ ke wɔnnadia, ke ɔɔn sbɛ koro na diɛmakoro boo gun.
44027017	Ye naa sbɛ wɔn kɔbɛ n'a gun koro we hɔn wiin sangan ma, ɔn bɔɔ pɛrɛnɔma pɛrɛ kià koro kiɛgɛ pepe ma. Ye ta tɛ ɔɔn mane kwan ɔn da, ye koro we ka naa yaa kɔ ke nɛmɛ Libigiamana na banyege ma ga, koro na tabɛfa wiin ɔɔn sbɛ ne tɛ koro we ne dɔɔ pangan ma yɛ, ye ɔɔn wɔn wa wɔn ka zu hɔn. Ye tɛ yee, pangan ɔɔn mane ke yɛn yɛ.
44027018	Ye na winnisin pangan ta tɛ ɔɔn mane ke yannɛ yɛ, ye ɔɔn dutigɛ ne koro we hɔn frɛ wa n'e dra yɛngɛnzu hɔn.
44027019	Ye na yin saaro kɔɔ ma yewɔ yɛrɛ ɔɔn koro we na frɛ wa ne dra kɔ ye sra.
44027020	Yin damanɛ mane fɔnɔ, sɔɔn mane sin za ga, mane mamala za mɛ ga. Pangan mane wirɛ ye wirɛnɔn na yɛ fɔrɔna fɔn ke nina ɔɔn ban fɔrɔna, ke mane yɔɔn kisi tala boo ma titiri ga.
44027021	N'a bii siɛdɛrɛ ma da hɔn, ke mane foyi zɔn titiri ga. Bo wɔn ɔɔn tɛ Pɔle ɔɔn mane tuma taa ye woro hɔn ɔn da ye ma: «Ka za rɛ kià kma, ka mane daga dian n'a yirada na ke m'a wɔɔ Kerɛte ɔn ka bɔnɔ bɔ frɛ bɛ hɔn ga.
44027022	Nka basiɛ m'a kia ka ta ka ka wora sige bare ka na sɔɔn sii na siri ga, koro we dama ɔɔn na yaga.
44027023	Sma wuru be yɛrɛ hɔn, mɛ wiin Wuro yi ne bara ta a ma, a ta mɛlɛkɛ boo ye yɛrɛ dɔrɔ ne ma
44027024	ɔn da ne ma, ye ma ka kwan ga Pɔle. Ye fanganmagwaga na ne kiti, ye ma ti kɔ wiinye kma pepe n'a yuru hɔn mɛ, ye Wuro n'e pepe to ni na y'a woramadiabe baraka hɔn, a wiin ta ne ma.
44027025	Wɔn ye na, kià kma ka ka wora sige. Mɛ yɔɔn Wuro ma. A ye yira ne ma wiin nɛ, yee ye na tɛ.
44027026	Nka ke na yaa drɛ yɛngɛnzu na korilɔ boo ɔɔn ma.»
44027027	Yin funnaanɔ kɔɔ ma, boroma wola hɔn, pangan wɔ ɔɔn ke yɛn yaa kɔ ke nɛmɛ Yɛngɛnzugwaga brɛ. Kɔrɔwirɛsma wɔ mane sɔnmɛ ɔn tɔɔ da ke vetra lagakɔn na.
44027028	Ye ɔɔn zioyirabɛfa wa n'a ka zu hɔn n'a yirabɛ. A ta dɛrɛ mane kayan mɛtɛrɛ kiofun ne nɔma kopra. Ye naa ye yabɛ zin zɔgɔ yɛ, ɔn n'a yirabɛ ye mɛ. A ta dɛrɛ mane mɛtɛrɛ kioro ne nɔma korosɔɔn.
44027029	Ye mane kwan ɔn da kià koro na yaa vuro bɔɔ dɔge hɔn. Wɔn tɛ ye ɔɔn koro na tabɛbala naa wa n'e ka koro we timi ne kɔɔ ta kiɛ yɛ́rɛ salesale.
44027030	Nka kɔrɔwirɛsma wɔ ta tɛ ɔɔn mane kia tɔngɔn, ye ɔɔn koroslalo wa n'a zibɛ zu hɔn ɔn yira da, ye ye yaa bɔɔ tabɛbala ka koro we zin hɔn.
44027031	Wɔn tɛ Pɔle ɔɔn da sɔrɔdasi na zɛngɛnte ma kɔ sɔrɔdasi wɔ ma: «Bɔ sma bɛ ma wɔɔ bɛɛ ga, ka na dɛɛ ga.»
44027032	Wɔn tɛ suu sɔrɔdasi wɔ ɔɔn pɛrɛnɔma wɔ sɔɔ ɔn koroslalo we to a ɔɔn yaa.
44027033	Sanɛ kɔɔ ne kiɛ Pɔle man'a kia sma pepe ta ɔn da ye zɔn. A mane da ye ma: «Sma ɔɔn n'e yin fun naa ka ne yɛre ɔn mane foyi zɔn ga.
44027034	Wɔn ye na, m'a kia ka ta da ka zɔn bare wɔn ɔɔn sbɛ ne tɛ ka kisi. Ma ye yira ka ma yɛ mɛ ɔn da foyi tala boo na tɛ ka na sɔɔn sii na ga.»
44027035	Wɔnna domada wɔ yira wɛ timi ma, a ɔɔn buru bii, ɔn baraka yira Wuro ma sma pepe yɔnnɔ na, n'a yɔyɔ, ɔn n'a zɔn.
44027036	Wɔn ɔɔn mane tɛ sma pepe wora ɔɔn sige, ye ɔɔn zɔn mɛ.
44027037	Ke pepe na kwɛ yi mane sma zɔpla ne kiesaafun ne nɔma konala (276) koro we hɔn.
44027038	Ye naa zɔn yingin wiin sangan ma, wiin bile ɔɔn mane ti koro we hɔn, ye ɔɔn wɔn wa wɔn dra yɛngɛnzu hɔn wiin fa to koro we zara zɔgɔ.
44027039	Bo kɔɔ naa kiɛ wiin sangan ma kɔrɔwirɛsma wɔ ma lagakɔn we dɛ́gɛ tɔɔ ga nka ye yɔnnɔ mane ti dungundo boo ɔɔn na yee ɔnkɔ banyege. Ye mane giati ne kwa, ye ye ɔɔn mane na sbɛ, ye mane na yaa koro we tabɛ yeyɛ.
44027040	Ye mane koro na tabɛbala firi ne to yɛngɛnzu hɔn yɛ, wiinye pɛrɛnɔma ɔɔn mane ti koro we na ne figɛ kɔ a na paga, ye ɔɔn wɔnwɔ firi mɛ. Wɔn timi ye ɔɔn zogo boo pɛrɛ koro we zin wiin fa to pangan n'a yɛn yaa kɔ lege yege we brɛ.
44027041	Nka ye yaa kayan banyege na kwɛ yi boo ma zu kwɛdo hɔn, koro we ɔɔn taa wɔɔ. Koro we na zin hɔn piri ma mane mɛrɛ wɔɔ, koro we mane sbɛ ne yaa titiri ga. Wɔn da ye tɛ, zu na fangan ne koro we na timi piri ma yaga.
44027042	Sɔrɔdasi mane kakiri gun ɔn da, ye ye tɛ ye kasonɔma wɔ yɛɛ, ka tɛ ye na yinna ɔn tɔngɔn ga.
44027043	Nka sɔrɔdasi wɔ ta zɛngɛnte ta tɛ ɔɔn mane kia Pɔle kisi, wɔn tɛ a ɔɔn ma dian ye ta giatɛ we ta tɛ na ga. A mane da, ye wiinye kma ɔɔn yinnanɔn tɔɔ, ye wɔnwɔ pia zii zu hɔn dɛn ɔn yinna yaa sa.
44027044	Ye bɔ sɛrɛ na dɔɔ sɔrɔ wɛlɛ koro na yɔyɔ yi sere ma. Yee ke pepe mane tɛ ɔn yaa sa siara hɔn.
44028001	Ke dɛɛ wɛ timi ma, ke mɔɔ ye da, ye wɔnna zu na korido we togo ti Malete.
44028002	Yeyɛ kma mane dafɔre na yire ye ta ke ma. Wuro mane mɛnɛ, luu ne pɛ fɔrɔna. Ye ɔɔn togo na yire yi mulu ɔn ke pepe wiri ke ɔɔn yaa timi.
44028003	Pɔle mane yaa sɔkala bɔɔ bii n'e ka togo hɔn. Kɛbɔ ɔɔn sa ye hɔn tuu sra hɔn ɔn Pɔle wiin ɔn zolo wɔɔ a soro ma.
44028004	Yeyɛ kma ɔɔn kɛbɔ we na zɔlɔ yi za Pɔle soro ma, ɔn da ye nɛmɛ ma: «Tian na, bo sɔɔn be sɔnyɛta, a kɔnɛ dɛ yɛngɛnzu ta nka Wuro ta kiti kia n'a to ni na ga.»
44028005	Nka Pɔle ye soro sɛrɛ, kɛbɔ we ɔɔn bɛrɛ togo hɔn, foyi ma tɛ awe Pɔle na ga.
44028006	Bɔɔ mane giati ɔn da Pɔle soro na yɔn wɛlɛ a na bɛrɛ siri wɔnna nɔɔ tala hɔn. Nka ye n'a sege fɔn y'a siɛ dɛrɛ, n'a za da foyi tɛ a na ga. Wɔnna sangan ma ye ta giatɛ ɔɔn bere, ye ɔɔn da y'a boo yirebɛfa.
44028007	Zu we na korido hɔn sɔngwaga ta bii hɔn mane vetra yeyɛ na. Wɔnna sɔɔn we togo mane ti Pubiliyuse. Wɔn ke vɛbɛ ye brɛ. Ke yin saa ta yeyɛ, a ɔɔn dafɔre na yaan ye ta ke ma.
44028008	Pubiliyuse tɔn kɔn mane toba, a ne sian, sanganfa ne ti kɔ lege. Pɔle ɔɔn kɔ yaa n'a sege ɔn Wuro mɛ a ma ɔn ye sra dɛ a ma n'a kɛnɛbɛ.
44028009	Wɔn timi zu we na korido hɔn komatogapareresɛrɛ pepe mane naa a brɛ, a n'e kɛnɛbɛ.
44028010	Ye mane ke yirebɛ fɔrɔna. Ke na sasangan ye brɛ, ke mako mane sa wiin fa pepe hɔn, ye ɔɔn wɔn pere ke ma.
44028011	Yɛgɛ saa wɔn timi, ke ɔɔn kɔ Alɛkisandirekma ta koro hɔn ɔn yaa. Wɔnna koro we mane pian hɔn ta zu we na korido hɔn. Ye man'a wiri da Girɛkisi ta Kwiyeri.
44028012	Ke yaa wiri Serakusekuru hɔn, ɔn yin saa ta wɛɛn.
44028013	Ke naa sa wɛɛn, ɔn mini yaa wiri Ereziyo. Wɔnna winnisin, saan hɔn piri ma pangan mane wirɛ ne ke yɛn. Yin plalo kɔɔ ma ke ɔɔn yaa wiri Puzɔle.
44028014	Ke mane ke na plala bɔɔ za wɔnna kuru we hɔn. Ye n'a kia ke ta, ye ke yin kopra ta ye brɛ. Wɔn timi ke ɔɔn yaa Ɔrɔmu.
44028015	Ke na plala wiinye ɔɔn ti Ɔrɔmukuru hɔn, wɔnwɔ naa kià da mɔɔ wiin sangan ma, ɔn naa ke tɛn fɔn Apiyusetun hɔn kɔ Vɛda Saa brɛ. Pɔle ye za wiin sangan ma ɔn baraka yira Wuro ma, a woro ɔɔn ye bere sige.
44028016	Ke yaa wiri Ɔrɔmu wiin sangan ma, ye mane dian kɔɔn pere Pɔle ma a sana kɔ wiin sɔrɔdasisɔn ɔɔn man'a kɔrɔse.
44028017	Yin saa wɔn timi, Pɔle ɔɔn Ɔrɔmukma ta Ziwifu na sɔnmlala wiri ye brɛ. Ye naa kwɛ wiin sangan ma, a ɔɔn da ye ma: «Kià kma ma dayaga sii ta kià sii na ga, ma ke tamɛ ta landa yaga mɛ ga. Hali kɔ wɔn, ye ne foga Zeruzalɛmu ɔn ne ka Ɔrɔmukma sra hɔn.
44028018	Wɔnwɔ ne foga wiin sangan ma, ye mane kia ne to ma yaa bare ye da sii za ne hɔn wiinye ɔɔn ne yɛwɔn wa ga.
44028019	Nka Ziwifu da wɔn tɛ ga. Wɔn ye na ma n'a da to fanganmagwaga ma. Ye tɛ wɔkara ma kia n'a sii yagabɛ ga rɛ.
44028020	Wɔn ye na ma ka wiri bɛɛ ɔn nɛmɛzɛ kɔ ka nɛmɛ. Tian na Isirayɛlesi ta yɔnmabe do ma bɔ zɔgɔre bɛ ti ne sra hɔn.»
44028021	Ye ɔɔn d'a ma: «Sɛbɛ sii tuma Zudegiamana hɔn ɔn naa pere mɛ́ ma bia da na ga. Ke na plala na sɔɔn sii ma bere naa bɛɛ ɔn naa bɔɔ bɛredayaga sii yira bia da na mɛ ga.
44028022	Nka wiin fa ɔɔn ti be kɔrɔ hɔn, mɛ́ kia wɔn mɔɔ bi yɛrɛ do hɔn bare sma bia nɛmɛ kwɛkuru togo yaga bii pepe hɔn.»
44028023	Ye mane bɛɛn boo kɔɔ na kɔ Pɔle ɔn naa wɔnna kɔɔ we ma yaan a ta vɛdo hɔn. N'a bii kikima fɔn yaa lii ba, Pɔle wɔnna sogo we na da pepe kìnibɛ ye ma ɔn Wuro ta kolo hɔn da yira ye ma. Yezu ta da wiinye ɔɔn sɛbɛ Moyizi ta Tɛn hɔn kɔ Wuro ta daberebɛre ta sɛbɛ hɔn, a mane kia n'e zin bere wɔnna da wɔ ma.
44028024	Ye na bɔɔ mane tɔɔ d'a ta yirada tian, bɔɔ ma yɔɔn ye ma ga.
44028025	Ye mane bɛɛn ga. Sanɛ ye da ye yaa, Pɔle ɔɔn da ye ma: «Wuro ta Ni wiin fa yira ka tamɛ ma Wuro ta daberebɛta Izayi baraka hɔn, wɔn tian.
44028026	A mane da, ye yaa yira bo sii be ma, ye ye na ne mɔɔ fɔrɔna nka ye na ne da kɔrɔ tɔɔ ga. Ye ye na ne sege fɔrɔna nka ye ye na ne foyi za ga.
44028027	Ye bare bo sii be kakiri dɛgɛ fɔnɔ. Ye ye tɛ tramakwiɛsma na, ye ye ye yinna pi wiin fa to ye ka ne zɛ ga wiin fa to ye ka ne da mɔɔ ga ɔn n'e kɔrɔ tɔɔ ga, wiin fa to ye ka ne da na kayan ta ga wiin fa to ye ye zin bere yi Wuro ma ga wiin fa to yi ka naa n'e kisi ga.
44028028	Wɔn ye na, ka tɔɔ da Wuro y'a kisi na bere fanɛ sisma ma wɔnwɔ ne na mɔɔ a ta.» [
44028029	Wɔnna domada wɔ yira wɛ timi ma Pɔle ta, Ziwifu ɔɔn yaa. Ye man'e nɛmɛ dakwiɛ fɔrɔna.]
44028030	Pɔle mane kɔɔn boo kia sɔɔn boo ta ɔn dɔgɔ pla pepe ta wɛɛn n'a sara ye sana. Wiinye kma pepe ɔɔn mane naa a brɛ, a mane kwa ye pepe ma fɔrɔna.
44028031	A mane Wuro ta kolo hɔn da yira sma ma n'e kala kɔ Matigi Yezu Krista ta da yɔnmabe hɔn. Sɔɔn sii ma sɔɔ a ma ye na ga.
45001001	Mɛ Pɔle Yezu Krista ta baratɛta wiin ɔɔn wiri ɔn tɛ fanɛta na ɔn dɛ́gɛ wɛ Wuro ta fanɛdia ta yira na.
45001002	Wuro mane wiinye fanɛdia wɔ na do sɔɔ y'a daberebɛre baraka hɔn ye domada na sɛbɛ hɔn
45001003	ye Nɔ ta da na wiin ɔɔn vɔrɔ ne sɔɔn Davidi timikma hɔn.
45001004	Awe Yezu Krista kià Matigi, wiin ɔɔn mane dɔre ne Wuro Nɔ Wuro ta Ni baraka hɔn, sebe ne ti a ta, a ta tɛ ɔɔn winnisa sara yɔ.
45001005	Awe baraka hɔn ke Wuro ta woramadiabe gun ɔn tɛ fanɛsma na wiin fa to ke sbɛ sisma pepe ta ye yɔnmabe gun ɔn ne mɔɔ a ta n'a togo yirebɛ.
45001006	Bo wɔn ɔɔn tɛ ki yɛrɛ ɔɔn ne Yezu Krista ta wirisma bɔɔ mɛ.
45001007	Wuro ta moronanɔmanɛ wiinye pepe ɔɔn ti Ɔrɔmukuru hɔn, kɔ a ta dɛ́gɛwɛsma pepe, ke Tɔn Wuro kɔ Matigi Yezu Krista tɛ ye y'a dadiamabe kɔ y'a siara ta ka ma.
45001008	Ma pia ne baraka yira n'a Wuro ma dɛn Yezu Krista baraka hɔn ka pepe ye na. Sma ta tɛ ɔɔn ne yira ne kwa diniyan pepe hɔn ye yɔnmabe kɔ ka hɔn.
45001009	Bare ma wiin Wuro yirebɛ siɛbɛ na, n'a Nɔ ta fanɛdia yira, awe yɛrɛ ɔɔn mɛ siɛrɛ ɔn tɔɔ da ma k'a da giati sangan pepe ma
45001010	n'a mɛ sangan pepe ma mɛ wiin fa to ma sbɛ yaa gun ka brɛ awe yɛrɛ dungo baraka hɔn.
45001011	Ka na wu ti ne na fɔrɔna, ma ne ka kia zɛ na wiin fa to ma sbɛ Wuro ta da bɔɔ yira ka ma, ka wora sbɛ sige.
45001012	Wɛlɛ mɛ, wiin fa to ne zigi sbɛ tugu kɔ ka nɛmɛ ka brɛ yɔnmabe baraka hɔn wiin ɔɔn ke pepe kwɛ.
45001013	Kià kma ma kia ka ye yɔnnɔ tɔɔ ɔn da kanyinnayan na ma mane ka brɛ naa kia nka hali ɔn n'a kwɛ sma ma, ma ye na sogo gun dɛn ga. Ma wiinye bara ta ka brɛ, ma mane kia ye na tɔnɔ zɛ wɔkara ye nɛmɛ na tɔnɔ zɛ wiin nɛ bɔ sisɛrɛ wɔ ta diniyan hɔn.
45001014	Ma yaa yinna hɔn kìnisma brɛ wiin nɛ, yee ma daga ne yaa yinna hɔn kìnibareyasma brɛ yɛ. Ma yaa datɔsma brɛ wiin nɛ, yee ma daga ne yaa datɔbareyasma brɛ yɛ mɛ.
45001015	Bo wɔn ɔɔn tɛ ma ɔɔn ne kia yaa ka brɛ ɔn yaa fanɛdia yira ka ma, ki wiinye ɔɔn ti Ɔrɔmukuru hɔn.
45001016	Bare mɛ piri kɔ fanɛdia ga. Ye Wuro ta sebe wiin fa to wiin te pepe ɔɔn yɔɔn ye ma, wɔnna te kisi n'a bii Ziwifu ma dɛn, wɔn timi bɔ sɛrɛ wiinye ɔɔn Ziwifu ga.
45001017	Bare yewɔ fanɛdia wɔ baraka hɔn yɔnmabe Wuro ta tian dɔre ke ma yɔnmabe yɛrɛ ye na wɔkara ye sɛbɛ wiin nɛ Wuro domada na sɛbɛ hɔn ɔn da, ye wiin te ɔɔn tele yɔnmabe baraka hɔn, ye wɔnna te na ni gun.
45001018	Tian na, wiinye dayaga kɔ wiinye telebareyada sma ɔɔn ta, ye ta telebareyada ne sɔɔ tian ma n'a ta tere na, Wuro woro na ba yi tuma wurokɔn hɔn ne zii wɔnwɔ ma.
45001019	Bare sɔɔn sbɛ ne wiin fa tɔɔ Wuro ta, wɔn kìni yewɔ ta. Wuro wɔn dɔrɔ wɔn wɛ yewɔ ma.
45001020	Tian na, n'a bii diniyan dan ma da hɔn, a ta sebe wiin ɔɔn zɛ, wiin sebe we ɔɔn wɛ yi a ta ga, kɔ a ta Wurobe, kakiri baraka hɔn sɔɔn sbɛ ne wɔnwɔ za a ta tɛda hɔn. Wɔn ma sɔɔn sbɛ ne tɔɔ da ye sbɛ ne tian gun ga
45001021	bare ye ta tɛ ɔɔn ne Wuro tɔɔ, ɔn m'a yirebɛ ga, ma ne baraka yira a ma ga, fɔn ye ne moro ne yaa y'a giatɛyaga hɔn kɔ y'a yinnikakiri hɔn fɔn yaa tɛ tunio hɔn kma na.
45001022	Ye ye yɛrɛ ta datɔre na kamasɔrɔ ye ne yinni.
45001023	Wiin Wuro ɔɔn sbɛ ne siri ga, ye wɔn yirebɛ ga, a ma wiinye fian wiinye ɔɔn wɔkara sma wiinye ɔɔn na siri, wiinye ɔɔn wɔkara yala kɔ worofrɛ kɔ vololofrɛ, a ma wɔnwɔ ye ɔɔn yirebɛ.
45001024	Bo wɔn ye na Wuro n'e to ye ta duma hɔn, wɔkara ye yɛrɛ ta meere n'e kia wiin nɛ fɔn ye n'e yɛrɛ yaga.
45001025	Ye Wuro ta tian katra niɔn na, wiin danta ɔɔn tiye suu, ye wɔn to yɛ, a ma danfrɛ ye ɔɔn yirebɛ ne bara ta ye ma. Amina.
45001026	Bo wɔn ye na Wuro n'e ka ye ta meere na da hɔn. Ye ta yàra ɔɔn kwɛwɔ na fɔrɔ yi za wɔn to ɔn yaa ne ti kwɛwɔ na yaga yi hɔn.
45001027	Sini wɔ ɔɔn kwɛwɔ na fɔrɔ yi za wɔn to kɔ y'a yàra mɛ, ɔn kɔ bora meere hɔn ye nɛmɛ ye na ne n'e nɛmɛ nimisini sian ne y'a dayagatɛ na tɔnɔ gun ye yɛrɛ ma.
45001028	Ye ta tɛ ɔɔn ma dian Wuro na tɔɔ to ye hɔn ga, wɔn tɛ Wuro ɔɔn n'e ka ye ta kakiri sra hɔn, ma ye kiti ga. Ye tɛ yee, ye mane daga wiinye da ta ga, a ma wɔnwɔ ye ɔɔn ta.
45001029	Ye paga telebareyada sii pepe na ne kakalafa ta, yinnanayanfa ne ti ye hɔn, ye ne dayaga ta nɛmɛ na, yu ne ti ye kɔ nɛmɛ yɔɔ, ye ne smayɛ ne birisikwini, lamara kɔ mereyaga ne ti ye kɔrɔ hɔn smazɛ ye na.
45001030	Ye sma toga yaga ɔn tɛ Wuro zugi na ne birisikia ne yɛrɛyirebɛ, wiinye frɛ ɔɔn ti ye ta ga a ma wɔnwɔ ye yɛrɛyirebɛ kɔ ɔɔn ne dayaga ɔɔn giati, mane dian ne mɔɔ ye na vɔrɔre ta ga.
45001031	Kakiri ti ye hɔn ga, sɔɔn mane sbɛ ne yɔɔn ye ma ga, ye wora ne sigesige, ye mane makare mɛ ga.
45001032	Wuro ta kiti wiin ɔɔn n'a yira n'a dɔrɔ ɔn da wiinye kma ɔɔn wɔnna da bɛ nɛmɛ ta, ye wɔnwɔ daga siri na, ye wɔn nɔma tɔɔ tian na nka hali kɔ wɔn, yee ye wɔnna da wɔ ta yɛ. Wiinye kma ɔɔn n'e ta mɛ, wɔnwɔ da ne dia ye ma.
45002001	Bi wiin te pepe ɔɔn bɔ sɛrɛ zarake, tian ti be ta ga. Bare ga be ne ti bɔ sɛrɛ kiti hɔn, be be yɛrɛ ɔɔn zarake. Bare yewɔ wiinye ta, be ye nɛmɛ ta mɛ.
45002002	Kamasɔrɔ ke yɛrɛ tɔɔ da wiinye kma ɔɔn wɔnna da bɛ nɛmɛ ta, Wuro wɔnwɔ ɔɔn kiti kɔ tian.
45002003	Wiinye kma ɔɔn wɔnna da wɔ ta, bi wiin te ɔɔn n'e kiti n'e ta tɛda nɛmɛ ta, bia giatɛ ɔɔn da be na dɛɛ Wuro ta kiti na ra?
45002004	Wɛlɛ be a ta foro kɔ a ta woramakɔn kɔ a ta makare na wu ɔɔn wa, ma tɔɔ da wɔnna foro we be ka zugo katra hɔn ga kɛ?
45002005	Bia worasigenɔmayɔ do ma kɔ bia zugokatrabareyafa do ma be woro na yaan yi kia n'a tigɛ be yɛrɛ ma woro na kɔɔ ma na, Wuro ta kiti na fɔrɔ yi na tɛ wiin kɔɔ ma,
45002006	wiin ɔɔn na sma pepe ta tɛda na ku sara ye ma.
45002007	Wiinye kma ɔɔn sige ye yɛrɛ ma ɔn dafɔre ta ɔn ne yirebe kɔ togo kɔ wɛbareyani kia, a na n'a pere wɔnwɔ ma.
45002008	Nka wiinye ɔɔn maga, mane dian tian na ga, a ma telebareyada ma ye dɔɔ, a woro a na ɔɔn vunu wɔnwɔ ma.
45002009	Wiinye kma pepe ɔɔn dayagatɛ, yannɛ kɔ yinnahɔntogo ɔɔn na bɛrɛ wɔnwɔ ma ɔn pia n'a bii Ziwifu ma dɛn ɔn sbɛ wiri bɔ sɛrɛ ma.
45002010	Wiin te pepe ɔɔn dafɔretɛ, yirebe kɔ togo kɔ siara tɛ wɔnna te ma n'a bii Ziwifu ma dɛn ɔn sbɛ wiri bɔ sɛrɛ ma.
45002011	Bare Wuro sɔɔn dɛ́gɛ sɔɔn na ga.
45002012	Wiinye kma pepe ɔɔn kakiɛ ta, ma ne Tɛn tɔɔ ga, ye na siri ye Tɛn tɔɔ mɛ ga. Wiinye kma pepe ɔɔn Tɛn tɔɔ ɔn ne kakiɛ ta, wɔnna kma pepe na kiti Tɛn yiranɔn na mɛ.
45002013	Ye tɛ wɔkara wiinye kma ɔɔn mɔɔ Tɛn na, wɔnwɔ ɔɔn smatele Wuro yinna hɔn ga rɛ nka wiinye kma ɔɔn n'a na da ta, wɔnwɔ ɔɔn na tɛ smatele na.
45002014	Sismazɛ wiinye ɔɔn Tɛn tɔɔ ga, ɔn ne Tɛn na da ta, Tɛn ti yewɔ wiinye ta ga, yewɔ ɔɔn ye yɛrɛ ta Tɛn na.
45002015	Y'a dɔrɔ da Tɛn wiin fa yira, wɔn ti yiwɔ kɔrɔ hɔn. Ye ta tɛda kɔ ye ta giatɛ ɔɔn n'e siɛrɛ bare wɔnwɔ ɔɔn n'e zarake, ne tian pere ye ma mɛ.
45002016	N'a fanɛdia yirado ma, Wuro na sma ta tɛda na dɔn ye kiti wiin kɔɔ ma Yezu Krista baraka hɔn, bɔɔ ɔɔn na tɛ.
45002017	Nka bi wiin ɔɔn da be Ziwifu, ne bia da ta Tɛn yiranɔn na, ne be yɛrɛ yirebɛ bia Wuro ye na,
45002018	bi wiin ɔɔn n'a dungo na da tɔɔ, ne kala Tɛn yiranɔn na, ne da na tele ye dɛ́gɛ tɔɔ,
45002019	bi wiin ɔɔn tɔɔ da be fue na yeta, ye be tunio hɔn kma ta kini,
45002020	ye be datɔbareyasma na ladita, ye be yinna hɔn kìnibareyasma na kalata, bare da na tɔɔ kɔ tian na da ti be ta Tɛn hɔn,
45002021	awale bi wiin ɔɔn bɔ sɛrɛ kala, mane be yɛrɛ kala ga, bi wiin ɔɔn yira ne kwa, ye ye ka da ye kimi ga bi ne kimi.
45002022	Bi wiin ɔɔn da, ye ye ka ne vunafa ta ga bi n'a ta, fian da dia bi wiin ma ga, be ne fiankɔan hɔn frɛ bii,
45002023	be be yɛrɛ yirebɛ Tɛn ye na ne Wuro dɛgɛbɛ ne Tɛn yaga.
45002024	Tian na, yee ye sɛbɛ Wuro domada na sɛbɛ hɔn ɔn da, ye ki Ziwifu ɔɔn tɛ sizɛ ɔɔn ne Wuro togo yaga.
45002025	Dɔra be ɔɔn ne kwa Tɛn ma, yaro fa na fɔrɔ yi nka be ɔɔn ne yaro ne Tɛn yaga, be tɛ yarobareyata na.
45002026	A ɔɔn ma yee, yarobareyata ɔɔn ne kwa Tɛn na da ma, a ta yarobareyafa daga ne giati yaro a ta ga ra?
45002027	Awe wiin te ɔɔn yaro ye kɔn ma ga, ne Tɛn na da ta n'e do paga, a na be kiti bi wiin te ɔɔn ti kɔ Tɛn ɔn ne yaro ɔn ne Tɛn na da yaga.
45002028	Tian na, wiin fa ɔɔn zɛ, a wɔn ɔɔn Ziwifube ga a ma bere ma kɔn ma tɔbe ɔn yaro mɛ ga.
45002029	Nka wiin fa ɔɔn dɔɔn wɔn ɔɔn Ziwifube sɔɔn ta zugokatra wiin ɔɔn sa Wuro ta Ni hɔn, ɔn ma ne Tɛn na da ga, wɔn ɔɔn yaro. Wiin te ɔɔn wɔn ta, wɔnna te y'a yirebe gun sma ta ga nka Wuro ta a a gun.
45003001	Awale wɔnnɔ na Ziwifu fɔn kɔ bɔ sɛrɛ? Wɔnnɔ ɔɔn yaro na tɔnɔ?
45003002	Ye na tɔnɔ kɔnɛ yire o bare yewɔ ma Wuro pia y'a da dɔrɔ.
45003003	Wɔn wɔnnɔ? Bɔɔ ɔɔn ma tɛ smatele na ga, ye ta telebareyafa sbɛ ne Wuro ta telebe yaga ra?
45003004	Awo yo. Wuro yɔnnɔ ɔɔn daga ne tɔɔ tianyirata, sɔɔn ne niɔnsɔta, wɔkara ye sɛbɛ wiin nɛ Wuro domada na sɛbɛ hɔn ɔn da, ye be domada daga bia telebe nɔma dɔrɔ, ye ne be kiti wiin sangan ma, be daga tian gun.
45003005	Nka kià telebareyafa ɔɔn ne Wuro ta telebe dakwiɛ, wɔnnɔ ke na ɔɔn yira? Wuro ɔɔn ne ye woro na ba yi vunu ke ma, a tɛ telebareyata na ga ra? Sma ta giatɛ ma ɔɔn yira.
45003006	Awo yo. Bare ga, nɛ Wuro na diniyan kiti?
45003007	Nka mia niɔn do ma, Wuro ta tian ɔɔn ne mɔɔ a ta yirebe ye na, a ɔɔn ma wɔnnɔ na mɛ na zarake wɔkara kakiɛtɛta yɛ?
45003008	A ɔɔn ma wɔnnɔ na ke na dayaga ta wiin fa to dafɔre sa ye hɔn ga wɔkara niɔnsɔsma m'a yira wiin nɛ ga? Yewɔ sma wɔ daga zarake na, a ma wɔn ɔɔn daga ye na fɔrɔna mɛ.
45003009	A ɔɔn ma nɛ yɛ? Boo fan yirebe ti ke Ziwifu ta yɛ ra? Abada. Bare ke ye yɔnnɔ tɔɔ ɔn da fa sbɛ naa Ziwifu na pepe kɔ bɔ sisɛrɛ wɔ pepe, ye pepe kakiɛtɛre.
45003010	Wɔkara ye sɛbɛ wiin nɛ Wuro domada na sɛbɛ hɔn ɔn da, ye sɔntele sii tiye ga hali sɔnnala legelege.
45003011	Ye kakirite sii tiye ga, sɔɔn sii tiye wiin ɔɔn Wuro kia ga.
45003012	Ye ye pepe sofɔrɔ dra. Ye ye pepe kwɛ fire. Ye dafɔretɛta sii ti ye hɔn ga, hali sɔnnala legelege.
45003013	Ye ye da tɛ wɔkara bonɛ wiinye ɔɔn kibɛ. Ye ye sma diɛbɛ. Ye domada ne ti wɔkara kiɛbɔ ta baga.
45003014	Ye vodɛ na yaga ye ye ɔɔn yira.
45003015	Ye kaa hɔn ne toba sɔnyɛ na.
45003016	Ye yaga kɔ bɔnɔ ɔɔn ti ye ta soga ma.
45003017	Ye mane siara na sogo tɔɔ ga.
45003018	Ye ye kiu ka Wuro ma abada ga.
45003019	Kamasɔrɔ ke tɔɔ da Tɛn wiin fa pepe yira, wiinye kma ɔɔn ti Tɛn soro ma, wɔnwɔ ma a a yira. Wiin fa to sma pepe bɔɔ, diniyan hɔn kma pepe zarake Wuro zin.
45003020	Bo wɔn ɔɔn tɛ Tɛn na da ta tɛ ɔɔn mane na sɔɔn ta sɔntele na a zin hɔn ga. Tian na Tɛn kakiɛ nɔma ta tɔɔ ɔɔn ka sɔɔn hɔn.
45003021	Nka basiɛ Tɛn nii wɛ, Wuro ta telebe nɔma dɔre. Tɛn na sɛbɛ kɔ Wuro ta daberebɛre ta sɛbɛ yɛrɛ n'e na siɛrɛ.
45003022	Wɔn Wuro ta telebe Yezu Krista baraka hɔn, a wiin ta yɔnmasma pepe ma bare dɛ́gɛdo ti ye na titiri ga.
45003023	Sma pepe kakiɛ ta ɔn mane sbɛ ne Wuro ta yirebe gun ga.
45003024	Nka ye pepe tɛ smatele na zana a ta woramadiabe baraka hɔn kisi ye na wiin ɔɔn tɛ Yezu Krista baraka hɔn.
45003025	Wuro Yezu Krista ta salaka na wiin fa to a ta siri baraka hɔn wiinye kma pepe ɔɔn yɔɔn a ma, a sbɛ n'e ta kakiɛ yafa ye ma. Wuro wɔn ta wiin fa to a sbɛ y'a telebe nɔma dɔrɔ. Gwerena a mane sɔmna ne sma ta kakiɛ za n'e to ɔn ma n'e yɔnnɔhɔntoba ye na ga. Nka basiɛ a sma ta smatele na wiin nɛ ye yinna hɔn, a wɔn nɔma dɔrɔ bare awe yɛrɛ tele. Wiinye kma pepe ɔɔn yɔɔn Yezu Krista ma, a wɔnwɔ ta smatele na mɛ.
45003027	Ke sbɛ ne ke yɛrɛ yirebɛ yɛ ra? Wɔn wɛ. Wɔnnɔ ye na? Tɛda ra? Awo rɛ nka yɔnmabe do ma.
45003028	Ke a yira n'a dɔrɔ ɔn da yɔnmabe ɔɔn sɔɔn ta sɔntele na, ye Tɛn na da ta tɛ ga.
45003029	Ye ɔɔn mane yee ga, be tɔɔ Wuro Ziwifu ɔɔn dama ta Wuro kɛ. A bɔ sisɛrɛ ta Wuro mɛ ga ra? A wɔnwɔ yi mɛ yo.
45003030	Bare Wuro tala dama ɔɔn na yarosma ta smatele na yɔnmabe baraka hɔn ɔn yarobareyasma ta smatele na yɔnmabe ɔɔn baraka hɔn mɛ.
45003031	Ke tɔrɔ yɔnmabe ma ɔn Tɛn na fɔrɔda pepe yaga ra? Awo rɛ taa ke Tɛn ɔɔn yira n'a sigebɛ.
45004001	Wɔnnɔ ke naa ɔɔn yira Abrahamu ta da na han, awe wiin ɔɔn mane ke bɛma sɔnsiobe do ma?
45004002	A ɔɔn ma a ta tɛda do ma a tɛ sɔntele na, a daga ye yɛrɛ yirebɛ nka a ka ye yɛrɛ yirebɛ Wuro yinna hɔn ga.
45004003	Tian na, wɔnnɔ Wuro domada na sɛbɛ ɔɔn yira? Ye Abrahamu yɔɔn Wuro ma, ye wɔn ɔɔn n'a ta a ɔɔn ne giati sɔntele.
45004004	Kamasɔrɔ wiin te ɔɔn tɛda ta, a ta sara giati woramadiabe ga nka a ta fogora.
45004005	Nka wiin te ɔɔn foyi ta ga, wiin te ɔɔn dayagatɛta ta sɔntele na, a ma wɔn ma a yɔn, a ta yɔnmabe giati telebe yo.
45004006	Wuro wiin te ta sɔntele na, m'a ta tɛda na kayan ta ga, yee Davidi wɔnna te ta dangamu nɔma yira ɔn da,
45004007	ye wiinye kma ɔɔn fire Wuro ma a n'e za n'e to. Wiinye kma ɔɔn kakiɛ ta a ɔɔn yafa ye ma, ye wɔnna kma dangamu.
45004008	Ye Matigi wiin te ta kakiɛ giati ga, ye wɔnna te dangamu.
45004009	Yarosma dama wɛlɛ yarobareyasma dama nii ɔɔn ti wɔnna dangamu we na da hɔn ra? Nka ke yira ne kwa, ye Abrahamu ta yɔnmabe ɔɔn n'a ta a ɔɔn ne giati sɔntele.
45004010	Nka nɛ na a a ta sɔntele na? A ma yaro dɛn ga ra, taa a yaro wɛ timi ma? Y'a yaro wɛ timi ma ga rɛ nka a ma yaro dɛn ga.
45004011	Wɔn timi a wiin telebe we gun yɔnmabe baraka hɔn mane yaro dɛn ga, yaro we naa pere a ma ɔn tɛ wɔn na tɔbe na. Ye tɛ yee, yɔnmabe ti wiinye yarobareyasma pepe hɔn, a tɛ wɔnwɔ tɔn na mɛ wiin fa to ye ne giati smatele.
45004012	A yarosma tɔn mɛ. Ye wiinye kma ta tɛ ɔɔn ne yarosma dama yee ga nka ke tɔn Abrahamu mane wiin yɔnmabe na sogo yaa mane yaro dɛn ga, wiinye kma ɔɔn dɔɔ wɔn ma.
45004013	Tian na, a Tɛn baraka hɔn Wuro ye do sɔɔ Abrahamu wɛlɛ a timikma ma, ye ye na diniyan gun kɔrɔ na ga nka telebe baraka hɔn wiin ɔɔn gun yɔnmabe hɔn.
45004014	A ɔɔn ma Tɛn baraka hɔn kɔrɔzɔnsma wɔ n'e gun, wɔɔn ti yɔnmabe na titiri ga, dosɔ bere yaga mɛ.
45004015	Bare Tɛn naa kɔ woro. Tɛn mane ti wiin wɛɛn mɛ ga, dayagatɛ ti wɛɛn mɛ ga.
45004016	Wɔn ye na yɔnmabe baraka hɔn sɔɔn tɛ kɔrɔzɔnta na wiin fa to woramadiabe na dosɔ sbɛ tɛ fa na fɔrɔ yi na Abrahamu timikma pepe ta. Wiinye kma ɔɔn kwa, ye yiwɔ dɔɔ Tɛn ɔɔn ma, a ka tɛ wɔnwɔ dama yi na ga, nka wiinye kma ɔɔn kwa, ye yiwɔ dɔɔ ke pepe tɔn Abrahamu ta yɔnmabe ma, wɔnwɔ nii ne ti mɛ.
45004017	Tian na, ye sɛbɛ ɔn da, ye ma be ta zamɛ na yaan ye tɔn na. A yɔɔn wiin Wuro we ma, a ke tɔn wɔn zin hɔn. Wiin Wuro we ɔɔn sara winni, wiin fa ɔɔn mane tiye ga a ne wɔn sabɛ.
45004018	Yɔnmado mane ti wiinye da na ga, Abrahamu yɔɔn ye ma. Ye tɛ yee, a ɔɔn tɛ zamɛ na yaan ye tɔn na wɔkara ye mane yira wiin nɛ ɔn da, ye yee be timikma na ne ti.
45004019	Abrahamu man'e kɔn na kayan ta ne vetra wɛ siri ma bare a mane dɔgɔ zɔlo (100) nɛmɛ gun n'e wɛ Sara yɛrɛ mane sbɛ ne nɔ vɔrɔ titiri mɛ ga nka hali kɔ wɔn fa ma wɛ a ta yɔnmabe hɔn mɛ ga.
45004020	Wuro ta dosɔ man'a ta a sigi ga nka yɔnmabe mane fangan ka a hɔn, a ne Wuro yirebɛ.
45004021	A man'e yɔnnɔ tɔɔ ɔn tɔɔ da Wuro wiinye da na do sɔɔ, ye na sie ti a ma n'e ta n'e do paga.
45004022	Bo wɔn ɔɔn n'a ta sɔntele na.
45004023	Kamasɔrɔ a awe dama ye na ye sɛbɛ ɔn da, ye wɔn ɔɔn n'a ta ga rɛ.
45004024	Nka kɔ ke mɛ, yɔnmabe na ne giati ke wiinye kma ma bare wiin te ɔɔn kià Matigi Yezu winni n'a sabɛ sara yɔ, ke yɔn wɔnna te we ma.
45004025	Awe wiin ɔɔn siri kià yagada ye na, ɔn winni sa kià telebe ye na.
45005001	Ye tɛ yee, yɔnmabe ɔɔn ke ta smatele na, siara ɔɔn kɔ ke kɔ Wuro yɔɔ kià Matigi Yezu Krista baraka hɔn.
45005002	Ke ti Wuro ta woramadiabe wiin hɔn basiɛ, Yezu ɔɔn tɛ ke ɔɔn sbɛ ke dɔbɛ wɔn na yɔnmabe baraka hɔn. Wiin fa ɔɔn ke nihɔndia, wɔn kià tɛ ɔɔn ne yɔɔn ke nii ta kɔ ma Wuro ta yirebɛ hɔn.
45005003	Wɔn nii wɛ mɛ, ke ke yɛrɛ yirebɛ kià ninabannɔ ye na bare ke tɔɔ da ninabannɔ sɔmna ka ke hɔn.
45005004	Sɔmna sebe pere sɔɔn ma yannɛsangan ma. Wɔnna sebe ne yɔnmabe ka sɔɔn hɔn.
45005005	Wɔnna yɔnmabe mane sɔɔn firebɛ ga. Bare Wuro ta Ni wiin ɔɔn pere ke ma, wɔn Wuro ta dadiamabe ka ke hɔn.
45005006	Tian na, fangan mane ti ke hɔn wiin sangan ma ga, wɔnna sangan ma Krista siri kakiɛtɛre ye na.
45005007	Sige kɔ ye nɛmɛ sige ɔɔn sɔɔn ta a dian siri sɔntele ye na. Dɔra sɔɔn dian ne siri sɔnfɔrɔ ye na.
45005008	Nka Wuro y'a dadiamabe dɔrɔ ke ma bɔ hɔn: Ke mane kakiɛtɛre yɛ, Krista ɔɔn siri ke ye na.
45005009	Awale basiɛ kià tɛ ɔɔn tɛ smatele na a too baraka hɔn, wɔnnɔ ɔɔn sbɛ ne tɛ a ka ke kisi kiti ma ga?
45005010	Ke mane Wuro zugi, a Nɔ ta siri ɔɔn ke ta bɛɛn ɔɔn kɔ ke yɔ, tian na wɔnnɔ ɔɔn sbɛ ne tɛ a ta ti ni na ka bɛɛn ka ke yɔ ga?
45005011	Bo wɔn ɔɔn tɛ ke ɔɔn ne ke yɛrɛ yirebɛ Wuro ye na kià Matigi Yezu Krista baraka hɔn wiin ɔɔn bɛɛn ka ke yɔ.
45005012	Ye tɛ yee, kakiɛ ta tɛ ɔɔn kɔ diniyan hɔn sɔnnala do ma, siri ɔɔn kɔ kakiɛ do ma mɛ, siri ɔɔn ne wiri sma pepe ma bare sma pepe kakiɛtɛre.
45005013	Bare sanɛ Tɛn da ye tigɛ, kakiɛ mane ti diniyan hɔn, nka Tɛn mane tiye wiin sangan ma ga, kakiɛ mane giati ga han.
45005014	Nka n'a bii Adama ma ɔn n'a tigɛ Moyizi ma, sma mane siri yo hali wiinye kma yɛrɛ ɔɔn mane Adama ta kakiɛ nɛmɛ ta ga. Wiin te ɔɔn mane daga naa, Adama mane wɔn na tagamase.
45005015	Nka Wuro ta woramadiabe tala kɔ dayaga ga. Bare ga, sma na yaan ye ɔɔn siri sɔnnala ta kakiɛ do ma, Wuro y'a woramadiabe wiin pere sɔnnala dama baraka hɔn mɛ, wiin ɔɔn Yezu Krista, nɛ wɔn na tɛ ɔn ma wiri sma na yaan ye ma mɛ ga?
45005016	Wuro ta kiɛn mane tala kɔ sɔnnala ta kakiɛ mɛ ga. Tian na, sɔnnala ta kakiɛ do ma kiti bɛrɛ sma pepe ma n'e ka siri hɔn nka kakiɛ na yaan ye do ma, woramadiabe ke ta smatele na.
45005017	Bare a ɔɔn ma sɔnnala baraka hɔn, sɔnnala ta kakiɛ baraka hɔn siri fangan gun diniyan hɔn, wiinye kma ɔɔn woramadiabe gun yaan kɔ telebe na woramadiabe, nɛ wɔnwɔ na tɛ ɔn ma sebe gun ɔn ni gun Yezu Krista sɔnnala dama baraka hɔn mɛ ga?
45005018	Awale sma pepe debe zarake sɔnnala dama ta kakiɛ ɔɔn do ma han, yee mɛ, sɔnnala ta telebe na bara do ma telebe ni pere sma pepe ma.
45005019	Sma pepe tɛ wiin nɛ ɔn tɛ kakiɛtɛre na sɔnnala ta mɔmagafa do ma, yee mɛ sɔnnala ta damɔfa do ma sma pepe na tɛ smatele na yɛ.
45005020	Awale Tɛn tigɛ wiin fa to yagada ne yaan ne yaa nka kakiɛ yaan wiin wɛɛn, Wuro ta woramadiabe yaan yi wɛɛn mɛ,
45005021	wiin fa to kakiɛ ta tɛ ɔɔn mane ti bii pepe hɔn siri do ma, woramadiabe ne sbɛ ne ti bii pepe hɔn telebe do ma yee mɛ, wɛbareyani ye na kià Matigi Yezu Krista baraka hɔn.
45006001	Wɔnnɔ ke daga ɔɔn yira han? Ye ke daga wɔɔ kakiɛtɛ hɔn wiin fa to Wuro ta woramadiabe ne yaan ne yaa ra?
45006002	Awo rɛ. Ke na debe siri wɛ kakiɛ hɔn han, nɛ na ke sbɛ ne bere ne ti ni na kakiɛ hɔn yɛ?
45006003	Taa k'a tɔɔ da ke pepe ta tɛ ɔɔn batize Yezu Krista hɔn, y'a ta siri hɔn ke batize ga?
45006004	Awale ke wiin batize gun a ta siri hɔn, ye tɛ wɔkara ke kwɛ sitra kɔ lege wiin fa to Krista winni sa sara yɔ wiin nɛ Tɔn ta yirebe baraka hɔn, ke mɛ ke sbɛ ni na wun yi gun.
45006005	Bare ke ɔɔn tɛ tala kɔ lege a ta siri hɔn, ke na tɛ tala kɔ lege mɛ a ta winni sa hɔn sara yɔ.
45006006	Ka tɛ ke bɔ kɔrɔ tɔɔ n'e fɔrɔ ɔn da, ye ke zugobiri kwɛ kwangwaga kɔ lege wiin fa to wiin kɔn ɔɔn kakiɛ na yi, wɔn sbɛ yaga. Ye tɛ yee, ke ka ne kakiɛ ta tɛrɛ titiri ga.
45006007	Bare wiin te ɔɔn siri, wɔnna te wɛ kakiɛ sra hɔn.
45006008	Nka ke ɔɔn siri kɔ Krista, ke tɔɔ da ke na winni kɔ lege mɛ.
45006009	Tian na, ke tɔɔ da Krista winni wɛ timi ɔn sa sara yɔ, a na siri titiri ga. Siri na sbɛ a ta titiri ga.
45006010	Bare a na sirisangan ma, a siri kakiɛ ye na tala na legelege, basiɛ a ne ti ni na Wuro ye na.
45006011	Yee mɛ, ki mɛ, ka ka yɛrɛ giati ɔn da ka siri kakiɛ hɔn ɔn ne ti ni na Wuro ye na Yezu Krista baraka hɔn.
45006012	Ka kɔn wiin ɔɔn na yaga, ka ka tɛ kakiɛ ne ti wɔn hɔn titiri ne ka ta ka ne dian k'a meere na da na ga.
45006013	Ka ka tɛ ka yasɔ tɛ wɔkara telebareyafa ta kunkwinifrɛ, ka ne kakiɛ tɛ kɔ lɔgɔ titiri ga nka ka tɛ ye tɛ wɔkara telebe ta kunkwinifrɛ, ka ne Wuro ta bara ta kɔ lɔgɔ wɔkara wiinye kma ɔɔn winni sa sara yɔ.
45006014	Bare kakiɛ na sbɛ ka ta titiri ga bare ka ti Tɛn soro ma titiri ga nka Wuro ta woramadiabe soro ma.
45006015	Awale kià tɛ ɔɔn mane ti Tɛn soro ma titiri ga, a ma Wuro ta woramadiabe soro ma ke ti, wɔn ye na ke na ne kakiɛ tɛ ra? Awo rɛ.
45006016	Ka tɔɔ da ka ɔɔn ka yɛrɛ ka wiin te sra hɔn, ɔn tɛ a ta tere na ne mɔɔ a ta, ka tɛ wɔnna te ta tere na ga ra? Ka ɔɔn ka yɛrɛ ka kakiɛ sra hɔn, wɔn naa kɔ siri. Ka ɔɔn ka yɛrɛ ka Wuro sra hɔn ne mɔɔ a ta, wɔn naa kɔ telebe.
45006017	Ka tɛ ke baraka yira Wuro ma. Ka mane pia ne kakiɛ ta tɛrɛ nka wiin kala ɔɔn mane yira ka ma, ka dian wɔn na basiɛ siɛbɛsiɛbɛ na.
45006018	Ka wɛ kakiɛ sra hɔn ɔn tɛ telebe ta tɛrɛ na.
45006019	Ma sansiobɛreda ɔɔn yira ka ma wiinye kɔrɔ na tɔsie ɔɔn ti ka ma. Ka mane ka yasɔ ta telebareyafa kɔ dayagatɛ ta tɛrɛ na wiin nɛ wiin ɔɔn naa kɔ maga Wuro ma, basiɛ mɛ, ka ye ta telebe ta tɛrɛ na wiin ɔɔn ka kìnibɛ.
45006020	Ka mane kakiɛ ta tɛrɛ wiin sangan ma, telebe mane ka zarake ga.
45006021	Wee tɔnɔ ka mane ɔɔn gun wɔnna sangan we ma? Ka piri kɔ lɔgɔ basiɛ bare ye naa kɔ siri.
45006022	Nka basiɛ ka wɛ kakiɛ sra hɔn ɔn tɛ Wuro ta tɛrɛ na, wɔnna tɔnɔ ka kìnibɛ ne wɛbareyani pere.
45006023	Bare kakiɛ na sara wɔn siri. Nka Wuro ta kiɛn na zana yi wɔn wɛbareyani kià Matigi Yezu Krista baraka hɔn.
45007001	Wiinye kma ɔɔn Tɛn na da tɔɔ, wɔnwɔ na ma da. Kià kma ka tɔɔ da sɔɔn ne ti ni na, a ti Tɛn soro ma ga ra?
45007002	Ye tɛ yee, wiin ya ɔɔn yɔn wɛ, Tɛn tiye wiin ɔɔn n'a yira n'a dɔrɔ ɔn da a ye bangan soro ma fa fɔn wɔn siri na. Nka wɔnna bangan we ɔɔn siri, ya we ti yanma na Tɛn soro ma titiri ga.
45007003	Ye tɛ yee mɛ, wɔnna bangan we ɔɔn ma siri ga, ya we ɔɔn yaa kwɛ kɔ sinza, a na wiri ɔn da vunatɛya. Nka bangan we ɔɔn siri, Tɛn sbɛ ne foyi ta ya we na titiri ga. Ye tɛ yee mɛ, hali a ɔɔn yaa kwɛ kɔ sinza, a na wiri da vunatɛya titiri mɛ ga.
45007004	Yee k'a da tɛ mɛ kià kma, ka siri Tɛn soro ma Krista kɔn baraka hɔn wiin fa to ka tɛ zayi yi na wiin ɔɔn winni sa sara yɔ wiin fa to ke sbɛ tɔnɔ gun Wuro ye na.
45007005	Tian na, ke mane dɔɔ ke dungo na da ma wiin sangan ma, kakiɛtɛ na giatɛ wiinye ɔɔn dɔɔ Tɛn ma, wɔnwɔ mane bara ta ke yasɔ hɔn wiin fa to ke tɔnɔ gun siri ye na.
45007006	Nka wiin fa ɔɔn mane ke ta tɛrɛ na, ke siri wɛ timi ma wɔn ta, ke dɛɛ Tɛn na. Ye tɛ yee, ke bara tɛ Wuro ta Ni soro ma basiɛ wiin ɔɔn fanganwun, ke ti fanganbiri soro ma ga wiin ɔɔn Tɛn.
45007007	A ɔɔn ma wɔnnɔ ke na ɔɔn yira han? Ye Tɛn ta tɛ kakiɛ ra? Awo rɛ. Nka Tɛn baraka hɔn ma kakiɛ nɔma tɔɔ. Ye tɛ yee, Tɛn ma m'a da, ye be daga be yɔnnɔ sabɛ be nɛmɛ ta fa na ga, ma mane na tɔɔ da wɔn wiin fa ga yo.
45007008	Awale kakiɛ dɛbɛmada gun yirada ta ɔn tɛ mɛ yɔnnɔ ne sa frɛ sii pepe na. Bare Tɛn mane tiye ga, kakiɛ nɔma sbɛ ne tɔɔ ga.
45007009	Gwerena Tɛn mane tiye ga, ma ne ti ni na. Nka yirada na naa, kakiɛ ɔɔn vɔrɔ,
45007010	mɛ ɔɔn siri. Wiinye yirada ɔɔn daga sɔɔn ka ni hɔn, mɛ wɔn sege wɔn ne daga sɔɔn ka siri hɔn.
45007011	Bare kakiɛ dɛbɛmada kia ɔn mɛ diɛbɛ yirada baraka hɔn ɔn mɛ ka siri hɔn a baraka hɔn mɛ.
45007012	Ye tɛ yee, Tɛn tɛ fa na kìni yi na, yirada ne fa na kìni yi kɔ a na tele yi ɔn ne a na fɔrɔ yi.
45007013	Awale wiin fa ɔɔn fɔrɔ yo wɔkara Tɛn, wɔn sbɛ ne mɛ yɛɛ ra? Awo rɛ. Nka kakiɛ dɔɔ fa na fɔrɔ yi ma ɔn mɛ yɛɛ wiin fa to kakiɛ yɛrɛ wiin fa, fa na yagayaga yi, sɔɔn sbɛ wɔn nɔma tɔɔ.
45007014	Ke tɔɔ da Tɛn sa Wuro ɔɔn ta. Nka fangan ti mɛ hɔn ga, mɛ zabire kakiɛ ta wɔkara tere.
45007015	Tian na, ma wiin fa ta, m'a kɔrɔ tɔɔ ga. Ma kia wiin fa ta, mɛ wɔn ta ga. Nka wiinye da ɔɔn dia ne ma ga, wɔnwɔ ma ɔɔn ta.
45007016	Awale ma kia wiin fa na ga, a ɔɔn ma wɔn ma ɔɔn ta. Wɔn kɔrɔ ma dian Tɛn ma kɛ ɔn d'a fa na fɔrɔ yi.
45007017	Wɔn ye na, ma ɔɔn mane wiin fa kia tɛ na ga ɔn n'a ta, a mɛ ɔɔn n'e ta ga nka wiinye kakiɛ ɔɔn ti ne hɔn, wɔnwɔ bara ta ne hɔn.
45007018	Bare ma tɔɔ da dafɔre ti ne kɔn hɔn ga n'a fanganduru do ma. Dafɔretɛ na sie ti ne ma nka ma mane sbɛ n'e ta ga.
45007019	Bare ma wiinye dafɔre kia tɛ na, ma sbɛ n'e ta ga, ma wiinye dayaga kia tɛ na ga, a ma wɔnwɔ ma ɔɔn ta.
45007020	Awale ma wiin fa kia ga, a ɔɔn ma wɔn ma ɔɔn ta, wɔn kɔrɔ a mɛ ɔɔn n'e ta ga nka wiinye kakiɛ ɔɔn ti ne hɔn.
45007021	Mɛ wiin te ɔɔn dafɔre kia tɛ na, ma bo Tɛn be kɔrɔse n'a za da dayagatɛ na sie ɔɔn ti ne ma.
45007022	Bare m'a giati n'a za da Wuro ta Tɛn da dia ne ma fɔrɔna.
45007023	Nka m'a za da boo Tɛn ti ne yasɔ hɔn wiin ɔɔn ne kakiri hɔn Tɛn kwini. Kakiɛ ta Tɛn wiin ɔɔn ti ne yasɔ hɔn, a ne ta wɔn ta tere na.
45007024	Gwale sa mɛ ma han, bo kɔn be wiin ɔɔn ne ka siri hɔn, kɔ te ɔɔn na mɛ dɛn wɔn ta?
45007025	Yirebe tɛ Wuro ma kià Matigi Yezu Krista baraka hɔn. Bo mɛ kakiri mɛ ta ma ne ti Wuro ta Tɛn soro ma, ne kɔn ɔɔn ne ta ma ne ti kakiɛ ta Tɛn soro ma mɛ.
45008001	Basiɛ kɔnɛ, wiinye kma ɔɔn dɔɔ Yezu Krista ma, zarakedo sii ti wɔnwɔ na titiri ga.
45008002	Bare Ni ta tɛn wiin ɔɔn ni pere ke ma Yezu Krista baraka hɔn, wɔn ne dɛn ne wa kakiɛ kɔ siri ta tɛn sra hɔn.
45008003	Tɛn mane sbɛ ne wiin fa ta ga bare sɔɔn mane da, ye ye na sie ti yi ma ga, Wuro wɔn ta. A ye yɛrɛnanɔ fanɛ a ɔɔn tɛ sɔɔn na wɔkara ke kakiɛtɛre n'a wa salaka na ke kakiɛtɛre ye na ɔn kakiɛ zarake ke hɔn,
45008004	wiin fa to ke wiinye kma ɔɔn dɔɔ kɔn ma diamada ma ga fɔn Wuro ta Ni ye ma, Tɛn wiin fa sigebɛ, wɔn do sbɛ paga ke hɔn.
45008005	Tian na, wiinye kma ɔɔn dɔɔ ye ma diamada ma, ye ma diamafrɛ ta da ye ɔɔn giati nka wiinye kma ɔɔn dɔɔ Wuro ta Ni ma, Wuro ta Ni na da wɔnwɔ ɔɔn giati.
45008006	Kɔn ma diamada sɔɔn ka siri hɔn nka Wuro ta Ni na da ni kɔ siara ɔɔn pere sɔɔn ma.
45008007	Bare kɔn ta tɛda wɔn maga Wuro ma, a dian Wuro ta Tɛn na ga a yɛrɛ sbɛ ye ta ga.
45008008	Wiin te ɔɔn ti kɔn soro ma, wɔnna te da sbɛ ne dia Wuro ma ga.
45008009	Kamasɔrɔ ki ti kɔn soro ma ga, ka ti Wuro ta Ni ɔɔn soro ma bare Wuro ta Ni ti ka hɔn. Krista ta Ni ti wiin te hɔn ga, wɔnna te Krista yi ga.
45008010	Krista ɔɔn ne ti ka hɔn, wɔn kɔrɔ ka na siri kakiɛ ye na. Nka Wuro ta Ni wɔn ka ni telebe ye na.
45008011	Wiin te ɔɔn Yezu winni n'a sabɛ sara yɔ, wɔnna te ta Ni ɔɔn ne ti ka hɔn, wiin te ɔɔn Yezu Krista winni n'a sabɛ sara yɔ wɔnna te na ni ka ka koma hɔn wiin ɔɔn siri yee a na ni ka ye hɔn y'a Ni baraka hɔn wiinye ɔɔn ti ka hɔn.
45008012	Ye tɛ yee han kià kma, ku ti ke na, nka a kɔn na ku ga bare ke a ma diamada ta ga.
45008013	Bare ka ɔɔn ne kɔn ma diamada ɔɔn ta, ka na siri. Nka ka ɔɔn ka ma diamada dra Wuro ta Ni baraka hɔn, ka na ni gun.
45008014	Tian na, wiinye kma ɔɔn dɔɔ Wuro ta Ni ma, wɔnna kma ɔɔn Wuro nɔmanɛ.
45008015	Wiin ni ɔɔn ka ta tɛrɛ na ɔn ka ta ka ne kwan, a wɔn ka ɔɔn gun ga nka wiin Ni ɔɔn ke ta nɔmanɛ na ke sɔngɔ wiin baraka hɔn ne kwa Baba ke tɔn.
45008016	Awe Ni we yɛrɛ ɔɔn n'a yira n'a dɔrɔ ke ma ɔn da ke Wuro nɔmanɛ.
45008017	Ke ɔɔn ne nɔmanɛ, wɔn kɔrɔ ke kɔrɔzɔnsma. Ke Wuro kɔrɔ na zɔnsma ne kwɛ kɔrɔ ma kɔ Krista. Bare ke nii ta tɛ ɔɔn kɔ a ta yannɛ hɔn, ke nii na kɔ a ta yirebe hɔn mɛ.
45008018	Wiin yirebe ɔɔn na dɔre ke baraka hɔn, ma basiɛ yannɛ giati fa wɔn yinna hɔn ga.
45008019	Bare diniyan hɔn kma yɛre ne bana Wuro nɔmanɛ ta dɔre ma.
45008020	Bare wiin fa ɔɔn foyi na fa ga, wɔn sra hɔn diniyan hɔn kma bɛrɛ. Ye tɛ wɔkara ye dia ye ma ye ɔɔn n'e ta ga nka Wuro ɔɔn n'e ka ye hɔn. Nka yɔnmado tiye yɛ.
45008021	Ye ti tɛrɛbe na wiin yaga sra hɔn, ye na dɛn wɔn ta boo kɔɔ ma ɔn ye nii gun Wuro nɔmanɛ ta tisramabe na yirebe na mɛ.
45008022	Tian na, ke tɔɔ da basiɛ diniyan hɔn kma pepe mana wɔkara ya tɛ ne mana wiin nɛ ye na vɔrɔsangan ma.
45008023	A yewɔ dama ɔɔn mana ga, ke wiinye kma ɔɔn Wuro ta Ni na gwere yi gun, ke yɛrɛ mana ke kɔrɔ hɔn mɛ ne Wuro yɛ́rɛ a ke ta ye nɔmanɛ na ɔn ke dɛn.
45008024	Bare ke kɔnɛ kisi nka wɔn tɛ yɔnmabe baraka hɔn. Kamasɔrɔ be ɔɔn ne yɔɔn wiin fa ma, ɔn ne wɔn za wɛ, yɔnmado ti wɔn na titiri ga. Be wiin fa za, wɔnnɔ na be yɔɔn wɔn ma yɛ?
45008025	Nka ke wiin fa za ga, a ɔɔn ma wɔn ma ke yɔn, ke na sɔmna n'a yɛ́rɛ.
45008026	Yee Wuro ta Ni ke diɛma kià fanganduru hɔn. Bare ke wuromɛnɔn tɔɔ siɛ ga nka Wuro ta Ni mana fɔrɔna mananɔn na, wiin ɔɔn sbɛ ne yira ga, ne vɛ ke na.
45008027	Wiin te ɔɔn sma kɔrɔ hɔn da tɔɔ, wɔnna te we Wuro ta Ni ta giatɛ tɔɔ. Tian na, Wuro yirado ma a ta Ni vɛ dɛ́gɛwɛsma na.
45008028	Ke tɔɔ da Wuro da dia wiinye kma ma, a wiinye kma wiri y'a giatɛtigɛda na, a dafɔre sii pepe ta wɔnna kma ma.
45008029	A mane pia ne wiinye kma tɔɔ, a pia n'e ta n'e tigɛ ye Nɔ gia bisigi naa wiin fa to wɔn tɛ ye na plalayan wɔ pepe hɔn pra yi na.
45008030	A pia wiinye kma ta da giati, a ye wiri mɛ. A wiinye kma wiri, a wɔnna kma ta sma tele na mɛ. A wiinye kma ta smatele na, a wɔnwɔ yirebɛ mɛ.
45008031	Wɔnnɔ mɛ́ na ɔɔn yira yɛ? Wuro ɔɔn ne ti ke timi, kɔ te ɔɔn na tɛ ke zugu na?
45008032	Awe wiin te ɔɔn ye nɔ to yɛ ga nka n'a ka sra hɔn ke pepe ye na, nɛ a na tɛ ɔn ma frɛ pepe pere ke ma kɔ ye nɔ ga?
45008033	Kɔ te ɔɔn na Wuro ta dɛ́gɛwɛsma zarake? Wuro yɛrɛ ɔɔn tian pere ye ma.
45008034	Kɔ te ɔɔn na n'e zarake? Yezu Krista siri ɔn ye bere winni sa. A ti Wuro digesoro ma ne vɛ ke na.
45008035	Kɔ te ɔɔn na ke dɛ́gɛ Krista ta dadiamabe na? Yannɛ ra? Ninabannɔ ra? Sma ta yannɛ ra? Wu ra? Duru ra? Kuun ra, taa siri?
45008036	Wɔkara ye sɛbɛ wiin nɛ Wuro domada na sɛbɛ hɔn ɔn da, ye bi ye na ye mɛ́ yɛɛ kɔɔ pepe ma ne ke giati wɔkara wiinye worofrɛ ɔɔn daga yɛɛ na.
45008037	Nka hali kɔ wɔn pepe, wiin te ɔɔn ke da diabɛ ye ma, wɔn baraka hɔn, ke fan yi sbɛsma ma.
45008038	Tian na, ma yɔɔn ye ma ɔn tɔɔ da siri yo, ni yo, mɛlɛkɛ yo, sbɛfrɛ yo, basiɛ da yo, nada yo, sebe na da yo,
45008039	wuro hɔn fangan yo, du hɔn ye yo, danfrɛ yɔ yo, foyi tiye wiin ɔɔn sbɛ ne ke dɛ́gɛ Wuro ta dadiamabe na ga wiin ɔɔn dɔre kià Matigi Yezu Krista baraka hɔn.
45009001	Ma tian yira Krista baraka hɔn, ma niɔn sɔɔ ga. Ne kakiri ne ne siɛrɛ Wuro ta Ni baraka hɔn.
45009002	Ninabannɔ na yire yi kɔ yannɛ na yire ye ɔɔn ti mɛ ma.
45009003	Tian na, mia voda Wuro ta ɔn dɛ́gɛ Krista na mane sbɛ ne tɛ ne na plala n'a sii kisi kɔnɛ, wɔn mane na dia ne ma.
45009004	Yewɔ wiinye ɔɔn Isirayɛlenɔmanɛ Wuro ta nɔmanɛbe kɔ yirebe kɔ bɛɛn kɔ Tɛn kɔ Wuro na yirebɛ kɔ dosɔ wiri yewɔ wiinye ma,
45009005	ɔnkɔ tamɛ Krista wiin ɔɔn ti frɛ pepe wɔɔn na, wiin Wuro ta yirebe ɔɔn wɛ abada ga. Amina. Wɔn ye yɛrɛ ta sɔɔn na ɔn vɔrɔ yewɔ wiinye kma wɔ ta.
45009006	Ye tɛ wɔkara ma kia da Wuro domada paga ga rɛ. Tian na Isirayɛle timikma pepe Isirayɛlesi ga.
45009007	Abrahamu timikma pepe man'a nɔmanɛ mɛ ga. Wuro mane d'a ma, ye Izake timikma ye na ne ɔɔn wiri a timikma.
45009008	Wɔn kɔrɔ a sɔnsiobe hɔn nɔmanɛ dama ɔɔn Wuro nɔmanɛ ga. Wiinye nɔmanɛ dama ɔɔn dosɔ na ye, wɔnwɔ ɔɔn giati timikma.
45009009	Bare wɔnna domada wɔ mane dosɔ na ye ɔn da, ye ma na bere naa bo wagati be nɛmɛ ma, ye nɔ na ne ti Sara ta.
45009010	Ye wɔn dama ga, Erebeka ye tiye mɛ. Ke bɛma Izake dama ma a mane vɔrɔ.
45009011	Kamasɔrɔ wɔnna nimisala wɔ mane vɔrɔ dɛn ga, wɔn kɔrɔ ye mane dafɔre ta dɛn ga, ma dayaga ta dɛn mɛ ga, Wuro ta giatifa ɔɔn tɛ wɛ sin. Wiin giatɛ a ɔɔn ta ɔn dɛ́gɛ sma hɔn ye sana.
45009012	Wɔn sa tɛda hɔn ga nka wiin te ɔɔn wiri, wɔn hɔn ye sa. A mane da ye yira Izake ma, ye pra yi we na tɛ slalo yi we ta tere na.
45009013	Wɔkara ye sɛbɛ wiin nɛ Wuro domada na sɛbɛ hɔn ɔn da, ye ma Zakɔbe da diabɛ ne ma ɔn maga Esawu hɔn.
45009014	Wɔnnɔ ke na ɔɔn yira yɛ? Ye telebareyafa ti Wuro hɔn ra? Awo rɛ.
45009015	Tian na, a mane da Moyizi ma, ye ye ne kia y'a woramadiabe ta wiin te ma, ye wɔnna te ma y'a ta. Ye ye ne kia makare wiin te ma, ye wɔnna te ma ye makare.
45009016	Wɔn sɔɔn dungo na da ga, ɔn man'a ta sebe na da mɛ ga. Nka ye sa Wuro ta woramadiabe ɔɔn hɔn.
45009017	Yee Wuro domada na sɛbɛ man'e yira Ezipitikma ta fanganma ma ɔn da, ye ye tɔɔ ye na ɔɔn n'awe ta fanganma na wiin fa to ye y'a sebe dɔrɔ awe baraka hɔn, wiin fa to mɛ ye togo ne wiri diniyan pepe hɔn.
45009018	Ye tɛ yee, wiin te da ɔɔn dia a ma, a y'a woramadiabe ta wɔnna te ma, wiin te ɔɔn dia a ma mɛ, a maga wɔnna te ma.
45009019	Nka han be na da ne ma, ye wɔnnɔ na a ye woro babɛ yɛ ra? Bare ga ye ma yee kɔ te ɔɔn na sbɛ taa a dungo ta?
45009020	Bi sɔɔn be kɔ te ɔn ne sbɛ ne Wuro dakwiɛ? Fa sbɛ ne da ye na tɛta ma, ye wɔnnɔ na a ye ta yoo ra?
45009021	A siayɛnta ɔɔn y'a laa na te ga ra? A sbɛ ne kɔgwaga ma baratɛfrɛ tɛtɛrɛ kɔ lege ne sbɛ ne bɔ kɔsɛrɛ ma baratɛfrɛ tɛtɛrɛ kɔ lege mɛ.
45009022	Awale be ɔɔn n'a za Wuro ɔɔn ye woro dɔrɔ, ɔn tɛ ye n'a ta sebe yɔnnɔ tɔɔ, be tɔɔ d'a woro mane daga ba wiinye kma ta ye yaga, a ye ta da sɔmna fɔn yaa fɔnɔ.
45009023	A ye ta yee mɛ wiin fa to a pia y'a yirebe na naforo tɛtɛrɛ n'a tigɛ wiinye kma ma, a makare wiinye wɔ ma, a wiinye tɛtɛrɛ yirebe ye na, a sbɛ wɔn dɔrɔ.
45009024	Wɔn a ke wiinye kma wiri, ye Ziwifu dama yɔɔ ga nka bɔ sisɛrɛ yɔɔ mɛ.
45009025	Wɔn a mane ɔɔn yira y'a daberebɛta Oze ta sɛbɛ hɔn ɔn da, ye wiin ɔɔn mane y'a sii ga, ye ye na n'a wiri y'a sii. Ye wiin ɔɔn ma ne morona ga, ye ye na n'a wiri morona.
45009026	Ye ye mane yira ye ma wiin wɛɛn yɛrɛ ɔɔn da, ye ye y'a sii ga, ye wɛɛn ye na n'e wiri ɔn da, ye Wuro na siɛbɛ yi nɔmanɛ.
45009027	Izayi yɛrɛ mane Isirayɛlesi da yira mɛ ne kwa, ye hali Isirayɛlenɔmanɛ ɔɔn tɛ wɔkara yɛngɛnzu do ma banyege, ye ye sɛrɛ ɔɔn na kisi.
45009028	Ye bare Matigi wiin fa yira, y'a na wɔn ta diniyan hɔn salesale.
45009029	Yee awe Izayi yɛrɛ mane pia n'e yira yɛ ɔn da, ye Matigi Sbɛpepenate ma mane ke timikma na bɔɔ to yɛ ga, ye ke mane na tɛ wɔkara Sodɔmukuru ne tala kɔ Gomɔrekuru.
45009030	Awale, wɔnnɔ ke na ɔɔn yira basiɛ han? Bo lɔgɔ kɛ. Wiinye sii ɔɔn mane telebe kia ga, y'a gun. Wiin telebe ɔɔn gun yɔnmabe baraka hɔn.
45009031	Kamasɔrɔ Isirayɛlesi wiin ɔɔn mane Tɛn kia wiin ɔɔn sbɛ ne naa kɔ telebe, wɔn dɔɔ fɔnɔ Tɛn kiege ma.
45009032	Wɔnnɔ na? Bare ye mane wɔnna telebe we kia yɔnmabe hɔn ga nka ye mane giati da tɛda hɔn ye na n'a gun. Ye tɛ yee, ye yaa dun sɔɔn na bɛrɛbɛ dɔgɔnɔ hɔn
45009033	wɔkara ye sɛbɛ wiin nɛ Wuro domada na sɛbɛ hɔn ɔn da, ye bo ma kandundɔgɔnɔ tigɛ Siyɔnkuru hɔn, y'a tɔndibi wiin ɔɔn sɔɔn bɛrɛbɛ. Ye nka wiin te ɔɔn ye sige a ma, ye wɔnna te na bɛrɛ ga.
45010001	Kià kma, mɛ wiin fa kia fɔrɔna ɔnkɔ ma Wuro mɛ wiin fa ye na, wɔn Isirayɛlesi ta kisi.
45010002	Bare ma ye siɛrɛ ɔn tɔɔ da Wuro ta da sige ye ma nka a tɔɔ wiin dasigefa kìnibɛ ga.
45010003	Wiin telebe ɔɔn sa Wuro ta, ye ta tɛ ɔɔn mane wɔn dɛ́gɛ tɔɔ ga, a ma ye yi ye ɔɔn kia tɛ na, ye ye yɛrɛ to Wuro ta telebe soro ma ga.
45010004	Bare Krista ɔɔn Tɛn na pagabɛdo wiin fa to wiin te pepe ɔɔn yɔɔn a ma, wɔnna te sbɛ tɛ sɔntele na.
45010005	Wiin telebe ɔɔn gun Tɛn baraka hɔn, Moyizi wiin fa yira wɔn ye na, bo wɔn: Ye wiin te ɔɔn kwa a ma, ye wɔnna te na ni gun a baraka hɔn.
45010006	Nka wiin telebe ɔɔn gun yɔnmabe baraka hɔn, wɔn wiin fa yira, bo wɔn: Ye be ka giati be kɔrɔ hɔn ɔn da, ye kɔ te ɔɔn na ba wurokɔn hɔn ga? Ye na tɛ wɔkara Krista be ɔɔn kia zibɛ na.
45010007	Wɛlɛ mɛ, be ka da ye kɔ te ɔɔn na yaa wara ga? Ye na tɛ wɔkara Krista be ɔɔn kia winni na sara yɔ.
45010008	Awale wɔnnɔ a ɔɔn yira? A da, ye Wuro domada ti be kiege ma kɔ be do hɔn ɔnkɔ be kɔrɔ hɔn. Wɔnna domada wɔ, ye yɔnmabe na ye ke wiinye puru n'e yira.
45010009	Be ɔɔn n'e yira be do hɔn ɔn da, ye Yezu Matigi, ɔn ne yɔn ye ma tian na, ye Wuro n'a winni n'a sabɛ sara yɔ, be na kisi.
45010010	Tian na, yɔnmabe ɔɔn ne ti be hɔn, wɔn be ta sɔntele na. Be ɔɔn n'e yira kɔ be do, wɔn be ta be kisi.
45010011	Bare Wuro domada na sɛbɛ n'a yira n'a dɔrɔ ɔn da, ye wiin te pepe ɔɔn yɔɔn a ma, ye wɔnna te na piri ga.
45010012	Ye tɛ yee, dɛ́gɛdo ti Ziwifu kɔ bɔ sisɛrɛ na ga. Matigi tala ma ye pepe kwɛ wiin ɔɔn dafɔre ta ye na mɛsma pepe ma.
45010013	Tian na, wiin te pepe ɔɔn Matigi togo wiri, a na te na kisi.
45010014	Kamasɔrɔ nɛ ye sbɛ n'a togo wiri ɔn mane yɔɔn a ma ga? Nɛ ye sbɛ ne yɔɔn a ma ɔn ma mɔɔ zɛ a ta ga? Nɛ ye sbɛ ne mɔɔ a ta a ma tɛ sɔɔn ɔɔn n'a ta da puru n'e yira ye ma ga?
45010015	Nɛ sɔɔn sbɛ n'a ta da puru n'e yira, a ma tɛ wiin te ɔɔn fanɛ ga? Tamara ye yɛrɛ sɛbɛ Wuro domada na sɛbɛ hɔn wa ɔn da, ye wiinye kma ɔɔn naa kɔ fanɛdia na bere, ye wɔnna kma kaɛn digekɔn dia.
45010016	Nka ye pepe dian fanɛdia hɔn ga. Tian na, Izayi mane da ye Matigi kɔ te ɔn yɔɔn mia pile ma?
45010017	Ye tɛ yee, yɔnmabe gun pile baraka hɔn, wɔnna pile wɔ mɛ, wɔn ma Krista domada.
45010018	Ka tɛ mɛ toga han. Wɔn hɔn y'e mɔɔ ga ra? Ye ye mɔɔ kɛ. Ye sɛbɛ Wuro domada na sɛbɛ hɔn ɔn da, ye ye kɔn mɔɔ lagakɔn pepe ma ye ye domada ɔɔn wiri diniyan pepe tege na.
45010019	Ka tɛ mɛ toga han: Wɔn hɔn Isirayɛlesi man'e kɔrɔ tɔɔ ga ra? Tamara Moyizi yɛrɛ mane da, ye Wuro da, ye ye na sisma yagayaga na yu ka ka hɔn, ye ye na ka woro babɛ sisma na kakiridarakma ta.
45010020	Izayi yɛrɛ mane da yɛ mɛ, ye Wuro da, ye wiinye kma ɔɔn mane ye kia ga, ye wɔnwɔ ye za. Ye wiinye kma ɔɔn mane foyi kia ye ta ga, ye wɔnwɔ ma ye ye yɛrɛ dɔrɔ.
45010021	Nka a mane Isirayɛlesi da yira ɔn da, ye Wuro da, ye wiin sii ɔɔn damɔ ga, wiin sii ɔɔn magasi, ye wɔn ma ye man'e sra sɔrɔ fɔn yaa sin tini.
45011001	Ka tɛ mɛ toga han: Wɔn hɔn Wuro ye timi bere y'a kma ma ra? Awo rɛ. Bare mɛ yɛrɛ Isirayɛlesi mɛ Abrahamu timikma na boo ɔɔn sa Bɛnzamɛ ta kma hɔn.
45011002	Wuro ye timi bere y'a kma ma ga, a pia wiinye kma wɔ tɔɔ. Wiin fa ɔɔn yira Wuro domada na sɛbɛ hɔn, Eli mɔgɔ Wuro ma Isirayɛlenɔmanɛ ye na wiin wɛɛn, tamara ka wɔn tɔɔ wa.
45011003	Ye Matigi, ye bia daberebɛre yɛɛ ɔn bia salakawɛda yaga, ye yi sɔnnala dama ɔɔn wɔɔ yɛ, ye ye yi kia yɛɛ na mɛ.
45011004	Nka wɔnnɔ Wuro ɔɔn yira a ma? Ye ye sma sana kopra (7,000) tigɛ ye yɛrɛ ye na wiinye ɔɔn yoloko Bale zin ga.
45011005	Yee ye ti basiɛ mɛ, bɔɔ sma sɛrɛ tiye mɛ Wuro wiinye dɛ́gɛ ye sana y'a woramadiabe do ma.
45011006	Nka ye ɔɔn ma Wuro ta woramadiabe baraka hɔn, wɔn kɔrɔ ye sa sɔɔn ta tɛda hɔn ga. Wɔn ma tɛ ga, woramadiabe wɔn woramadiabe titiri ga.
45011007	Wɔnnɔ ma na ɔɔn yira yɛ? Ye Isirayɛlesi wiin fa kia, y'a gun ga nka dɛ́gɛwɛsma n'a gun. A ma bɔ sɛrɛ han, wɔnwɔ sbɛ ne foyi kɔrɔ tɔɔ ga.
45011008	Wɔkara ye sɛbɛ wiin nɛ Wuro domada na sɛbɛ hɔn ɔn da, ye Wuro n'e kakiri yaga ɔn tɛ ye ne sege, mane zɛ ga, tra ne ti ye ta, ye mane da mɔɔ ga fɔn naa n'a kwɛ sma ma.
45011009	Davidi yɛrɛ mane da mɛ, ye ye ta zɔndo daga tɛ wɔrefa na ye na wɛlɛ gian na. Ye bɛrɛ, yannɛ na yire ye n'e gun.
45011010	Ye ye yinna daga yaga, ye ka ne zɛ ga. Ye ye daga ne ti yannɛ hɔn sangan pepe ma.
45011011	Awale ka tɛ ma toga han. Wɔn hɔn Ziwifu dun ɔɔn bɛrɛ wiin bɛrɛ we na, ye bɛrɛ melemele ɔɔn ra? Awo rɛ. Nka ye ta yagada do ma, sizɛ kisi gun wiin fa to ye meere ka Ziwifu hɔn.
45011012	Awale ye ta yagada ɔɔn diniyan hɔn kma ta frɛkma na, ye ta bɛrɛ ɔɔn sizɛ ta naforokma na, ye pepe ɔɔn kwɛ kisi, wɔnnɔ wɔn na ɔɔn ta ga?
45011013	Wɔn ye na ki sizɛ ma ye yira ka ma ɔn da mia tɛ ɔɔn ne fanɛta ki sizɛ ma, ma n'a bara na yirebe dɔrɔ ka ma
45011014	ne yɔɔn n'a kma ta meere ma ne yɔɔn bɔɔ ta dɛɛ ma mɛ.
45011015	Tian na, ye nii ta tɛ ɔɔn wɛ, a ɔɔn ma wɔn ɔɔn naa kɔ diniyan hɔn kma ta bɛɛn kɔ Wuro, wɔnnɔ ye ta berena na ɔɔn fɔrɔ, a ma tɛ ye ɔɔn winni sa sara yɔ ɔn ni gun ga?
45011016	Kamasɔrɔ sɔnfrɛ na gwerepra ye ɔɔn ne kìni, wɔn n'a dɔrɔ ɔn da fɔgɔ pepe kìni mɛ kɛ. Sɔsile ɔɔn ne kìni, wɔn n'a dɔrɔ da sɔkala pepe kìni mɛ.
45011017	Nka sɔkala na bɔɔ ɔɔn kiɛn, ye ɔɔn bii laga hɔn olivu tugu olivukalasɛrɛ wɔ yɔɔ wiin fa to be nii gun kɔ lɔgɔ sile na tɔnɔ na,
45011018	ka ne be yɛrɛ yirebɛ kala wɔ ma ga. Be ɔɔn be yɛrɛ yirebɛ, a bi ɔɔn sile wɔ bii ga nka sile wɔ ɔɔn bii kɔ bi.
45011019	Bi na da han, ye ye bɔɔ kala kiɛn wiin fa to ye bi tugu.
45011020	Wɔn tian. Ye ta telebareyafa do ma ye kiɛn, bi ɔɔn tugu bia yɔnmafa do ma. Ka be yɛrɛ yirebɛ ga nka kiu ka Wuro ma ɔɔn.
45011021	Bare Wuro ta tɛ ɔɔn ma makare kala yɛrɛworo ma ga, a sbɛ ne bi za ne bi to mɛ ga.
45011022	Wɔn ye na, Wuro ta foro kɔ a ta worasigi na kayan ta. Wiinye kma ɔɔn bɛrɛ, a woro sige wɔnwɔ na ɔn y'a foro ta bi ma wiin fa to be wɔɔ wɔnna foro we hɔn, wɔn ma tɛ ga bi nii na wɛ mɛ.
45011023	A ma yewɔ han, ye na wɔɔ yɔnmabareyafa hɔn ga, ye na tugu mɛ bare ye na beretugusie ti Wuro ma.
45011024	Bi wiin ɔɔn mane laga hɔn olivu na boo, ye ɔɔn be wa wɔn ma ɔn be tugu kulena yi ma, yewɔ wiinye ɔɔn wɔn na boo, nɛ ye na tɛ ɔn ma ye tugu a ma ga?
45011025	Kià kma, ma kia ka wɔnna bunu we yɔnnɔ tɔɔ, ka tɛ ka naa ka yɛrɛ ta datɔsma na ga. Isirayɛlenɔmanɛ na bɔɔ na wɔɔ datɔbareyafa hɔn fɔn yaa kayan sizɛ pepe ta kɔ ma.
45011026	Yee Isirayɛlenɔmanɛ pepe na kisi wɔkara ye sɛbɛ wiin nɛ Wuro domada na sɛbɛ hɔn ɔn da, ye Kisita na tuma Siyɔnkuru hɔn, y'a na Zakɔbe dumakma ta damɔbareyafa wɛ.
45011027	Ye ye ɔɔn naa n'e ta kakiɛ wa wiin sangan ma, ye ye na wiin bɛɛn ka kɔ lɔgɔ bo ɔɔn wɔn.
45011028	Ziwifu maga fanɛdia hɔn wiin maga na, ke ɔɔn da ke wɔn na kayan ta, ke a za da ye tɛ Wuro zugi na k'a foro ye na. Nka Wuro wiin dɛ́gɛ ta, ke ɔɔn da ke wɔn na kayan ta, wiinye kma da ɔɔn dia Wuro ma ye na vɔrɔre ye na, ye yewɔ.
45011029	Bare Wuro ta kiɛn kɔ a ta wiri sbɛ ne berebɛ ga.
45011030	Tian na, gwerena ki mane maga Wuro ma, basiɛ yewɔ ta maga do ma, ki Wuro ta woramadiabe gun.
45011031	Yee yewɔ maga basiɛ mɛ wiin fa to woramadiabe tɛ ki ma, wɔnna woromadiabe we baraka hɔn yewɔ sbɛ woramadiabe gun mɛ.
45011032	Bare Wuro sma pepe ta damɔmagasma na wiin fa to a sbɛ y'a woramadiabe dɔrɔ ye pepe ma.
45011033	Wuro ta naforo debe ne yaan rɛ. A ta datɔ kɔ a ta kakiri debe ne yire rɛ. Kɔ te ɔɔn sbɛ n'a ta tɛda kɔrɔ tɔɔ? Kɔ te ɔɔn sbɛ n'a ta giatɛ tɔɔ?
45011034	Wuro domada na sɛbɛ m'a yira wiin nɛ ga, ye kɔ te ɔɔn Matigi ta giatɛ tɔɔ? Ye wɛlɛ kɔ te ɔɔn n'a ta tɛda yira a ma?
45011035	Wɛlɛ mɛ, ye kɔ te ɔɔn pia n'a ka a ne daga wɔnnɛ wɔnna te ma?
45011036	Bare awe ta kɔ awe baraka hɔn kɔ awe ye na frɛ pepe tiye. Yirebe tɛ a ma basiɛ ɔnkɔ suu. Amina.
45012001	Wɔn ye na, kià kma ma ka mɛ Wuro ta woramadiabe do ma ɔn da ka ka yɛrɛ pere salaka na sugu yi na kɔ a na kìni yi ne a na dia yi na Wuro ma. Wɔn ɔɔn na tɛ k'a yirebe na siɛbɛ yi Wuro ma.
45012002	Ka ka dɔɔ smasire ma ga nka ka tɛ k'a kakiriwun ka katra wiin fa to ke ne sbɛ ne Wuro dungo na da tɔɔ. Wiinye da ɔɔn fɔrɔ, wiinye ɔɔn dia a ma kɔ wiinye da ɔɔn daga.
45012003	Wuro wiin kiɛn ta ne ma, ma ka pepe tala tala mɛ wɔn togo na ɔn da sɔɔn ka ye yɛrɛ yirebɛ ɔn yalo y'a yirebe ma ga. Ka tɛ k'a giatɛ ne fɔrɔ. Wuro wiin yɔnmabe ka ka pepe tala tala hɔn, ka ne ka yɛrɛ kayanbɛ kɔ wɔn.
45012004	Tian na, ke kɔn na yasɔ yaan wiin nɛ, wɔnna yasɔ wɔ na foyi ta tɛbara mane tala ga.
45012005	Yee ke pepe na kwɛ yi tɛ tala mɛ ne Krista kɔn. Ke pepe tɛ nɛmɛ yasɔ na wiin ti wɔn kɔ ye nii na bara.
45012006	Ke pepe ta kiɛn zɛzɛ, Wuro n'e pere ke ma wiin nɛ zana, ke ne daga baratɛ kɔ lɔgɔ. Wiin te ɔɔn Wuro ta fanɛ na yira na kiɛn gun, a na te n'e ta kɔ yɔnmabe.
45012007	Wiin te ɔɔn baratɛ na kiɛn gun, a ye ta. Wiin te ɔɔn sɔnkala na kiɛn gun, a sma kala.
45012008	Wiin te ɔɔn sma wora na sigebɛ na kiɛn gun, a wɔn ta. Wiin te ɔɔn da ye sɔɔn ka, a ka ne pere ɔn ne giati timida na ga. Wiin te ɔɔn ne sma na zɛngɛnte, a n'e ta ye na fɔrɔ na. Wiin te ɔɔn ne durukma diɛma, a ye ta kɔ nihɔndiaro.
45012009	Ka tɛ k'a dadiamabe ne kɔrɔhɔnkìni yi. Ka tɔngɔn dayaga na n'e na wu wa ka na. Ka ne dafɔre ɔɔn kia suu.
45012010	Ka ka nɛmɛ da diabɛ ka ma wɔkara plala ɔn ne kiu ka ka nɛmɛ ma fɔrɔna.
45012011	Ka ka ne yɔngɔntɛ ga, ka ne bara ta Matigi ma kɔ nihɔndiaro.
45012012	Ka tɛ ka ni hɔn ne dia k'a yɔnmabe ye na, ka ne yannɛ sɔmna ne Wuro mɛ sangan pepe ma.
45012013	Ka ne ka nɛmɛ diɛma. Wiinye kma ɔɔn naa ka brɛ, ka n'e foga n'e fɔrɔ.
45012014	Wiinye kma ɔɔn ka yannɛ, ka Wuro mɛ ye ma. Ka Wuro mɛ ye ma, ka ka ye voda ga.
45012015	Wiinye kma ɔɔn ti nihɔndiaro hɔn, ka kwɛ nihɔndia kɔ lɔgɔ. Wiinye ne ti ninabannɔ hɔn, ka kwɛ ninaban kɔ lɔgɔ.
45012016	Ka ne bɛɛn ka nɛmɛ hɔn fɔrɔna. Ka ka ne yirebe kia ga nka ka tɛ yɛrɛmazibɛda ne dia ka ma. Ka ka ka yɛrɛ ta datɔsma na ga.
45012017	Ka ka sɔɔn sii ta dayaga nɛmɛ ta a na ga. Ka tɛ dafɔretɛ na dimi ne ti ka hɔn sma pepe yɔnnɔ na.
45012018	Ye ɔɔn ne sbɛ ne tɛ, a ma ki yɛrɛ hɔn ye daga sa, ka tɛ siara ne ti ka yɔɔ kɔ sma pepe.
45012019	Ka ka ne k'a ku wa ga, n'a kma fɔre, nka ka Wuro woro to wɔn y'a tɛ ye ta bare ye sɛbɛ Wuro domada na sɛbɛ hɔn, ye Matigi da, ye yi ɔɔn na ku wa, ye yi ɔɔn na tɛda na ku sara.
45012020	Nka wu ɔɔn ne ti be zugu na, a ka a zɔn. Mulu ɔɔn ne ti a na, a ka a mɛnɛ. Bare be ɔɔn wɔn ta, ye na tɛ wɔkara togadɔlɔ be ɔɔn dɛ a wɔɔn ma.
45012021	Ka dian dayaga sbɛ be ta ga nka sbɛ ye ta kɔ dafɔre.
45013001	Sma pepe daga ne mɔɔ fanganmɛ ta. Bare sɔɔn sbɛ ne tɛ fanganma na ye ma tɛ Wuro baraka hɔn ga. Wiinye ɔɔn tiye mɛ, awe ɔɔn n'e tigɛ.
45013002	Ye tɛ yee, wiin te ɔɔn maga mɔɔ na fanganma ta, ye tɛ wɔkara Wuro dungo na da na a na te maga. Wiinye kma ɔɔn magasma, ye zarake kia n'e pere ye yɛrɛ ma.
45013003	Tian na, be ne dafɔretɛ, be daga kwan kitisɔta na ga fɔn be ɔɔn ne dayagatɛta. Be mane kia kwan fanganma na ga, dafɔre ta, a na be togo yirebɛ.
45013004	Bare Wuro ta bara hɔn fanganma ti wiin fa to a be ta be ne dafɔre ta. Nka be ɔɔn ne dayagatɛta, be daga ne kwan. Bare vurofa ti a ta zana yee ga. A ɔɔn ne dayagatɛta yɔnnɔhɔntoba wiin sangan ma, Wuro ta bara a tɛ ne ɔɔn ta n'a woro na ba yi na da ta.
45013005	Wɔn ye na sɔɔn daga mɔɔ fanganmɛ ta. Ye ka tɛ woro na ba yi na kuun na ga nka bia giatɛ yɛrɛ ye na.
45013006	Bo wɔn ɔɔn tɛ mɛ ka ɔɔn ne lanpo sara. Wiinye kma ɔɔn n'e tɔɔ, Wuro ɔɔn n'e dɛ́gɛ ɔn da ye n'e ta n'e fɔrɔ.
45013007	Awale wiin fa ne wiri wiin te ma, ka wɔn pere wɔn ma. Bo lanpo, bo wusugu, bo kuun, bo ma kiu. Wiin fa daga wiri wiin te ma, k'a ta a na te ma.
45013008	Ka ka tɛ sɔɔn sii ta fa na foyi na ku ne ti ka na ga, a ma tɛ dadiamabe dama na yi ga. Bare wiin te ɔɔn ye na plalo da diabɛ ye ma, a Tɛn ta n'a do paga.
45013009	Tian na, ye sɛbɛ Wuro domada na sɛbɛ hɔn ɔn da, ye be ka vunada ta ga, ye be ka sɔɔn yɛɛ ga, ye be ka kimi ga, ye be ka be yɔnnɔ sabɛ sɔɔn ta fa na ga. Bɔ ɔnkɔ bɔ sɛrɛ pepe sa bo Tɛn be hɔn wiin ɔɔn da, ye be be na plalo da diabɛ be ma wɔkara be yɛrɛ.
45013010	Dadiamabe ti wiin te hɔn, a dayaga sii ta ye na plalo na ga. Dadiamabe ɔɔn ne ti be hɔn, wɔn kɔrɔ be Tɛn ta n'a paga.
45013011	Ke ti wiin wagati hɔn ka debe ne wɔn tɔɔ han, wɔn ye na ka winni. Tian na, kisi vetra yi ke na sma ɔn yalo yɔnmabe na dɔ kɔsangan ma ke hɔn.
45013012	Boro pra, kɔɔ ne tɛ kiɛ na. Wɔn ye na ka tɛ ke tunio na bara do dra ɔn kini ta kunkwinifrɛ bii.
45013013	Ka tɛ ke ne dafɔretɛ wɔkara sin hɔn. Ke ka ne vunatɛ ga ɔn ka ne mɛnɛyingintɛ ga, ɔn ka ne dagiatibareyafa ta ga, ɔn ka ne zugoyagafa ta ga, ɔn ka ne birisikwini ga, ɔn ka ne meere mɛ ga.
45013014	Nka wiin niwun ɔɔn ti Matigi Yezu Krista hɔn, ka tɛ wɔn kɔ ka hɔn, ka ka ka yɛrɛ to ka kɔn na da ma ɔn kɔ ka na diamada hɔn ga.
45014001	Wiin te ta yɔnmabe ɔɔn fiin ga, a foga yee yɛ, ka n'a zarake a ta bɛreda na ga.
45014002	Boo tiye a ta yɔnmabe n'a dɔrɔ a ma ɔn d'a sbɛ ne zɔn frɛ pepe na nka boo tiye wɔn ta yɔnmabe ta tɛ ɔɔn mane fiin ga, wɔn n'a dɔrɔ a ma ɔn d'a daga ne dazugo na frɛ ɔɔn dama nɔma.
45014003	Wiin te ɔɔn frɛ pepe zɔn, wɔn ka ne bo na wu wa ga. Wiin te ɔɔn zɔn ye na mɛ ga, wɔn ka ne bo zarake mɛ ga bare Wuro n'a foga n'a fɔrɔ.
45014004	Wiin baratɛta ɔɔn bi yi ga, wɔnnɔ na be a zarake? A fɔrɔ yo, a fɔrɔ ga yo, wɔn a wɔnnate ta da. A bere ne na barafɔre ta mɛ bare wɔn na sie ti Matigi ma.
45014005	Boo tiye kɔre tala wɔn ta ga, ne tala boo ta. Wiin te ti pepe wɔn daga ne yɔɔn y'a kakiri ma.
45014006	Wiin te ɔɔn kɔre na kayan ta, a ye ta Matigi ɔɔn ye na. Wiin te ɔɔn zɔn frɛ pepe na, a ye ta Matigi ɔɔn ye na. Tian na Wuro ma a baraka yira. Wiin te ɔɔn zɔn frɛ pepe na ga, Matigi ye na wɔn wɔn ta mɛ, ne baraka yira Wuro ma.
45014007	Tian na, ke na sɔɔn sii ti ni na ye yɛrɛ ye na ga, sɔɔn sii mane siri ye yɛrɛ ye na mɛ ga.
45014008	Bare ke ɔɔn ne ti ni na, ke ti ni na Matigi ɔɔn ye na. Ke ɔɔn siri, ke siri Matigi ɔɔn ye na. Wɔn ye na, ke ti ni na yo, ke siri yo, ke Matigi ye.
45014009	Bare Krista siri ɔn ye bere winni wiin fa to a tɛ sara kɔ nima wɔnnate na.
45014010	Nka wɔnnɔ na bi be na plalo kiti? Bi mɛ, wɔnnɔ na be be na plalo na wu wa? Ke pepe na yaa taa Wuro ta kitisɔdo hɔn wiin fa to a ke kiti.
45014011	Bare ye sɛbɛ Wuro domada na sɛbɛ hɔn ɔn da, ye Matigi da, ye y'e yira ye yɛrɛ togo na ɔn da, ye sma pepe na yoloko ye zin, sma pepe ne na baraka yira Wuro ɔɔn ma.
45014012	Ye tɛ yee, wiin te ti pepe, wɔn na yaa y'a da ɔɔn yira Wuro ma.
45014013	Wɔn ye na ka tɛ ke saa ke nɛmɛ kiti na. Sɔɔn ka tɛ ye na plalo na firebɛta wɛlɛ a na bɛrɛbɛta na ga.
45014014	Ma ye tɔɔ ɔn n'e tɔɔ tian Matigi Yezu baraka hɔn da foyi tiye wiin ɔɔn fa na yaga yi ye yɛrɛ ma ga. Nka wiin te ɔɔn boo fa giati fa na yaga yi, wɔnna te ta a tɛ fa na yaga yi na.
45014015	Be ɔɔn ne boo fa zɔn ɔn tɔɔ da wɔn be na plalo boo ninaban, be dadiamabe na sogo yaa titiri ga. Be yɛrɛ kɔrɔse, Krista siri wiin te ye na, ka tɛ be naa wɔnna te firebɛ zɔnfrɛ na da ye na ga.
45014016	Wiinye da ɔɔn dafɔre bi ta, ka tɛ boo naa wɔn ta dɛndɛnmada na ɔn be dayagabɛre ga.
45014017	Bare Wuro ta kolo hɔn da zɔnfrɛda wɛlɛ mɛnɛfrɛda ga. Ye telebe kɔ siara kɔ nihɔndiaro na da Wuro ta Ni baraka hɔn.
45014018	Wiin te ɔɔn bara ta Wuro ma yee, wɔnna te da ɔɔn dia Wuro ma, sma n'a togo ta.
45014019	Wɔn ye na wiin fa ɔɔn naa kɔ siara kɔ yɔnmabe ta yaa zin, ka tɛ ke wɔn kia.
45014020	Ka Wuro ta bara yaga zɔnfrɛda ye na ga. Frɛ pepe kìni wɔn tian, nka be ɔɔn ne boo fa zɔn wiin ɔɔn na naa kɔ boo sɔɔn ta fire, wɔn dayaga.
45014021	Wiin fa ɔɔn fɔrɔ, be ka foyi ta wiin ɔɔn sbɛ ne be na plalo firebɛ ga, kika ta nɛmɛ wɛlɛ ma duvɛn ta mɛnɛ.
45014022	Wiin yɔnmabe ɔɔn ti be hɔn be yɛrɛ ma, kayan wɔn ma be yɛrɛ ma Wuro zin. Wiin te ɔɔn dian ne y'a tɛda ta ɔn man'e yɛrɛ ka zarake hɔn ga, wɔnna te dangamu.
45014023	Nka wiin te ɔɔn boo fa zɔn ne sigi, wɔnna te zarake. Bare a ta tɛda yɔnmabe na da ga. Kamasɔrɔ wiinye da pepe ɔɔn yɔnmabe na da ga, wɔnwɔ pepe kakiɛ.
45015001	Nka ke wiinye kma ta yɔnmabe ɔɔn yire, ke ɔɔn daga bɔ sɛrɛ diɛma ye ta yɔnmabe hɔn, ke daga ne ke ma diamada kia ga.
45015002	Ke na wiin ti pepe, a daga sige ye yɛrɛ ma wiin fa to a da ne dia a na plalo ma wiin fa to a sbɛ fa kwɛ a ta yɔnmabe ma.
45015003	Tian na, Krista mane ye yɛrɛ ma diamada kia ga. Wɔkara ye sɛbɛ wiin nɛ Wuro domada na sɛbɛ hɔn ɔn da, ye be na vinisma ta vini bɛrɛ mɛ ɔɔn ma.
45015004	Kamasɔrɔ wiin fa pepe ɔɔn mane pia sɛbɛ, kià kala ye na ye mane sɛbɛ wiin fa to Wuro domada na sɛbɛ wiin sɔmna kɔ wiin zigitugu pere, wɔn sbɛ yɔnmabe ka ke hɔn.
45015005	Wiin Wuro ɔɔn sɔmna kɔ zigitugu ka sɔɔn hɔn, a tɛ a bɛɛn na fɔrɔ yi ka ka yɔ wɔkara Yezu Krista n'e kia wiin nɛ
45015006	wiin fa to ka sbɛ kwɛ kakiri tala hɔn ɔn ka kɔn kwɛ ɔn kià Matigi Yezu Krista tɔn Wuro yirebɛ.
45015007	Wɔn ye na ka nɛmɛ foga fɔrɔna wɔkara Krista ka foga wiin nɛ Wuro ta yirebe ye na.
45015008	Tian na, ma ye yira n'e dɔrɔ ɔn da Wuro ta tɛ ɔɔn ne y'a yirada ta n'e do paga, wɔn ye na Krista ye yɛrɛ ta yarosma ta baratɛta na wiin fa to wiinye dosɔ ɔɔn mane tɛ tamɛ ma, a wɔnwɔ do paga.
45015009	A ma sizɛ han, wɔnwɔ Wuro yirebɛ a ta woramadiabe ye na wɔkara ye sɛbɛ wiin nɛ Wuro domada na sɛbɛ hɔn ɔn da, ye wɔn ye na ma na be togo yirebɛ sizɛ yɔ ɔn turu sɔn ɔn be togo yirebɛ.
45015010	Ye bere ne sɛbɛ yɛ mɛ ɔn da, ye ki sii wɔ ka nihɔndia kɔ a ta kma.
45015011	Ye bere ne sɛbɛ yɛ mɛ ɔn da, ye sii pepe ka Matigi yirebɛ, ye sii wɔ pepe daga n'a yirebɛ.
45015012	Izayi man'a yira n'a dɔrɔ mɛ ɔn da, ye Zese timite boo na tuma, wiin te we ɔɔn na ne sii wɔ wɔnnate. Y'awe ma sii wɔ na ne yɔn.
45015013	Wiin Wuro ɔɔn yɔnmabe ka sɔɔn hɔn, a tɛ a nihɔndiaro kɔ siara ka k'a yɔnmabe hɔn wiin fa to k'a yɔnmabe yire fɔrɔna Wuro ta Ni baraka hɔn.
45015014	A ma ki han kià kma, ma ye yɔnnɔ tɔɔ ɔn tɔɔ da giatɛ na fɔrɔ yi ti ka hɔn, tɔɔ na fɔrɔ yi ne ti ka hɔn, ka ne sbɛ ne nɛmɛ ladi.
45015015	Nka n'a sɛbɛ hɔn, ma ne woro sige ɔn bɔɔ da sɛbɛ bɔɔ para ma wiin fa to ka wiinye da sma n'e wɛ, ma ne bere ka kakiri tugo kɔ lɔgɔ. Ye tɛ yee, Wuro wiin foro we ta ne ma,
45015016	ɔn da ma tɛ Yezu Krista ta baratɛta na sizɛ ma, ma yaa tɛ bara na sige ye na tɛta na fanɛdia ta yira baraka hɔn wiin fa to sizɛ tɛ salaka na dia yi na Wuro ma Wuro ta Ni wiin kìnibɛ.
45015017	Wɔn ye na ma daga ne yɛrɛ yirebɛ Yezu Krista baraka hɔn Wuro ta bara ye na.
45015018	Bare ma mane foyi yira ga, a ma tɛ Krista wiin fa ta mɛ baraka hɔn ga ɔn sizɛ ta damɔsma na bɛreda kɔ tɛda baraka hɔn.
45015019	Tagamase kɔ kabakoda baraka hɔn kɔ Wuro ta Ni baraka hɔn mɛ. Ye tɛ yee n'a bii Zeruzalɛmukuru hɔn fɔn yaa wiri Iliri, ma Krista ta fanɛdia na yirabara ta yeyɛ fɔrɔna.
45015020	Nka Krista togo mane wiri wiin wɛɛn dɛn ga, ma sige ne yɛrɛ ma ɔn fanɛdia yira wɛɛn, wiin fa to ma ka tɛ boo ta kɔndu na prabɛta na ga.
45015021	Ye tɛ yee, wiin fa ɔɔn sɛbɛ Wuro domada na sɛbɛ hɔn ɔn da, ye a da mane yira wiinye kma ma ga, ye wɔnwɔ na n'a za. Ye wiinye kma ɔɔn man'a da mɔɔ n'a za ga, ye wɔnwɔ na n'e kɔrɔ tɔɔ. Wɔnna domada wɔ mane paga.
45015022	Wɔn ɔɔn sɔɔ ne ma kanyinnayan na ma sbɛ yaa ka brɛ ga.
45015023	Nka basiɛ boo lɔ ta tɛ ɔɔn mane ti ne ta bɛɛ wola hɔn ma daga baratɛ wiin wɛɛn titiri ga, ka brɛ yuru na wu mane ti ne na n'a bii fɔn dɔgɔyan yɔ.
45015024	Ma ɔɔn naa ne yaa Ɛsepayɛn wiin sangan ma, ma na n'e ta. Ma kia ma ɔɔn naa ne fɔnɔ wiin sangan ma, ma ka za ɔn k'a diɛma gun, hali a ne zɔgɔ yee dama, k'a zɛ na.
45015025	Nka basiɛ ma ti ne yaa Zeruzalɛmu wiin fa to ma Wuro ta kma diɛma.
45015026	Bare Wuro ta kma wiinye ɔɔn ti Zeruzalɛmu, duru ne ti ye na, Masedowanekma kɔ Akayikma kia n'e diɛma.
45015027	Ye kia n'e ta, ye bere ne daga mɛ. Bare sizɛ ɔɔn ye nii gun ye ta Wuro ta frɛ na, ye daga taa ye ta da na mɛ.
45015028	Ma ɔɔn naa waro bɔ bara na wiin sangan ma, ɔn n'e ta perefrɛ wiribɛ ye ma, ma na dɔɔ ka brɛ ɔn yaa Ɛsepayɛn.
45015029	Ma tɔɔ da ma ɔɔn yaa wiri ka brɛ, ma na bere kɔ Krista ta duba fɔrɔna.
45015030	Nka kià kma, ma ka mɛ kià Matigi Yezu Krista togo na kɔ Wuro ta Ni ta dadiamabe baraka hɔn ɔn da ka ne diɛma kun hɔn k'a wuromɛ baraka hɔn ka wiin ta ne ye na
45015031	wiin fa to ma sbɛ dɛɛ Zudekma na tramakwiɛ ye na. Ma yaa wiin diɛma pere na Zeruzalɛmukma ma, Wuro ta kma sbɛ n'a gun kɔ nihɔndiaro.
45015032	Wɔn na tɛ ma sbɛ wiri ka brɛ nihɔndiaro hɔn kɔ Wuro dungo hɔn ɔn makunabɛ kɔ ka nɛmɛ zɔgɔ.
45015033	Wiin Wuro ɔɔn siara ta sma ma, a tɛ a ka pepe diɛma. Amina.
45016001	Mɛ ka mɛ ka kwa kià ligeya Fobe ma wiin ɔɔn Wuro ta kɔnkma na diɛmata Sankirekuru hɔn.
45016002	K'a foga Matigi togo na, Wuro ta kma sɔnfigɛnɔn na. A mako ɔɔn ne sa ka hɔn wiinye na pepe, k'a diɛma. Bare a mane sma na yaan ye diɛma ɔnkɔ mɛ yɛrɛ mɛ.
45016003	Pirisile kɔ Akila wiinye ɔɔn ne diɛma Yezu Krista ta bara hɔn, ka bire ye na.
45016004	Ye man'e ni katra siri na wiin fa to ye ne kisi. Mɛ sɔnnala bire ye na ga, Wuro ta kɔnkma pepe wiinye ɔɔn ti sizɛ yɔɔ diniyan hɔn, wɔnwɔ bire ye na mɛ.
45016005	Wuro ta kɔnkma wiinye ɔɔn ye nɛmɛ kwɛ ye brɛ, ka bire wɔnwɔ na mɛ. Ka bire ne mafɔrɔ Epenɛte na mɛ wiin ɔɔn pia tɛ Krista timite na Azigiamana hɔn.
45016006	Mari wiin ɔɔn ye yɛrɛ yannɛ ka ye na fɔrɔna, ka bire a na.
45016007	Ne vɔrɔkwɛre kɔ ne yakwɛre kaso hɔn, Andironikuse kɔ Zuniyase, ka bire ye na. Ye da dia sma ma fanɛsma yɔ fɔrɔna. Ye yɛrɛ pia tɛ Krista timikma na mɛ ma.
45016008	Anpiliyatuse wiin ta da ɔɔn sige ne ma fɔrɔna Matigi ye na, ka bire a na.
45016009	Urubɛn wiin ɔɔn kwɛ ne Krista ta bara ta kɔ ke nɛmɛ, ka bire a na, ɔnkɔ ne mafɔrɔ Sitakuse mɛ.
45016010	Apelɛsi wiin ɔɔn y'a sbɛ ye dɔrɔ Krista baraka hɔn, ka bire a na. Ka bire Arisitobule ta kɔnkma na mɛ.
45016011	Ka bire ne vɔrɔkwɛta Herodiyɔn na. Naresisi ta kɔnkma wiinye ɔɔn dɔɔ Matigi ma, ka bire ye na.
45016012	Tirifɛne kɔ Tirifɔse wiinye ɔɔn ye yɛrɛ yannɛ Matigi ye na, ka bire ye na. Ne mafɔrɔ Pɛrisise wiin ɔɔn ye yɛrɛ yannɛ Matigi ye na fɔrɔna, ka bire a na.
45016013	Wurufuse wiin ɔɔn bara ta Matigi ye na fɔrɔna, ka bire a na kɔ a sie na, wiin ɔɔn mɛ sie mɛ.
45016014	Ka bire Asɛnkirite na kɔ Filegɔn kɔ Hɛremɛse kɔ Patirobase kɔ Hɛremase ɔnkɔ ke na plala wiinye ɔɔn ti kɔ lɔgɔ.
45016015	Ka bire Filologe kɔ Zuli kɔ Nere kɔ y'a ligeya kɔ Olɛnpase na ɔnkɔ Wuro ta kɔnkma pepe na wiinye ɔɔn ti kɔ lɔgɔ.
45016016	Ka Wuro ta kɔnkma ta foo na fɔrɔ yi ta ka nɛmɛ ma. Krista ta kɔnkma pepe bire ka na.
45016017	Kià kma, wiinye kma ɔɔn bɛrezɛzɛfa ka ka yɔɔ ɔn ne naa kɔ k'a zanzan, ka wiin kala gun ye n'e timi bere wɔn ma, ma ka mɛ da ka ka yɛrɛ kɔrɔse ye na ɔn ka brɛ dɛrɛbɛ ye na.
45016018	Bare yewɔ sma wɔ bara ta Krista kià Matigi ma ga fɔn ye tala. Wiinye kma ɔɔn tangan foyi wɔɔn na ga, ye wɔnwɔ firebɛ kɔ y'a bɛredadia ɔnkɔ y'a lamarabɛreda.
45016019	Tian na, sma pepe k'a damɔfa yɔnnɔ tɔɔ fɔrɔna. Wɔn ye na ma nihɔndia ka ye na. Nka ma kia ka tɛ kakirikma na dafɔre ye na ɔn ka ne kɔ dayaga hɔn ga.
45016020	Wiin Wuro ɔɔn siara ta sɔɔn ma, bɛɛ yɔɔ ne zɔgɔ a na Sitanɛ bɛrɛbɛ ka wee. Kià Matigi Yezu ta woramadiabe tɛ a wɔɔ kɔ ka nɛmɛ.
45016021	Ne baratɛkwɛta Timote kɔ ne vɔrɔkwɛre Lusiyuse kɔ Zasɔn kɔ Sozipatɛre bire ka na.
45016022	Mɛ Tɛretiyuse, wiin ɔɔn bo sɛbɛ be sɛbɛ Matigi baraka hɔn, ma bire ka na.
45016023	N'a kɔnte Gayuse Wuro ta kɔnkma pepe vɛ wiin brɛ mɛ, a bire ka na. Kirekma ta gwanatigɛta Erasite kɔ ke na plalo Krituse bire ka na. [
45016024	Kià Matigi Yezu Krista ta woramadiabe tɛ a ne ka pepe diɛma. Amina.]
45016025	Wiin te ɔɔn fangan ka k'a yɔnmabe hɔn wɔkara fanɛdia n'e yira wiin nɛ, ma wiinye fanɛdia wɔ yira ne Yezu Krista ta da puru, kabakoda wiinye ɔɔn mane ti dɔndo hɔn n'a bii fɔn sangan dɛrɛ ma da hɔn dɔreda yiranɔn na.
45016026	Nka wiinye ɔɔn dɔre basiɛ ɔn yira sizɛ pepe ma Wuro ta daberebɛre ta sɛbɛ baraka hɔn wɔkara sangan pepe ma Wuro n'e yira wiin nɛ, wiin fa to ye sbɛ mɔɔ yɔnmabe na da na ɔn dian.
45016027	Awe Wuro wiin sɔnnala dama ɔɔn datɔta, yirebe tɛ a ma Yezu Krista baraka hɔn basiɛ ɔnkɔ suu. Amina.
46001001	Mɛ Pɔle wiin ɔɔn tɛ Yezu Krista ta fanɛta na Wuro dungo baraka hɔn kɔ ne na plalo Sɔsetɛne,
46001002	mɛ bɔ sɛbɛ fanɛ Wuro ta kɔnkma ma wiinye ɔɔn ti Korɛnte kɔ wiinye kma ɔɔn kìni Yezu Krista baraka hɔn kɔ wiinye kma ɔɔn tɛ Wuro ta dɛ́gɛwɛsma na kɔ wiinye kma pepe ɔɔn kià Matigi Yezu Krista togo yira ye tida pepe hɔn ɔn da, y'a Matigi ne kià Matigi mɛ.
46001003	Ke Tɔn Wuro kɔ Matigi Yezu Krista tɛ ye y'a woramadiabe kɔ y'a siara ta ka ma.
46001004	Wuro ta woramadiabe wiin ɔɔn pere ka ma Yezu Krista baraka hɔn, ma tɛ ne baraka yira Wuro ma wɔn ye na sangan pepe ma.
46001005	Bare awe baraka hɔn ka gun ɔn paga naforo sii pepe na. Bere na yi pepe kɔ tɔɔ sii pepe na yi.
46001006	Wɔn kɔrɔ wiin siɛrɛbe ɔɔn yira Krista ye na, wɔn fangan gun ka hɔn.
46001007	Ye tɛ yee, ki wiinye ɔɔn tangan ne kià Matigi Yezu Krista ta naa yɛ́rɛ, ka pna Wuro ta kiɛn tala boo na titiri ga.
46001008	Awe yɛrɛ ɔɔn na fangan ka ka hɔn mɛ fɔn yaa wiri tege ma wiin fa to zarakedo ka zɛ ka na kià Matigi Yezu Krista ta kɔɔ ma ga.
46001009	Wiin Wuro we ɔɔn ka wiri ka kwɛ kɔ ye nɔ kià Matigi Yezu Krista, a yɔnma yi.
46001010	Kià kma, ma ka mɛ kià Matigi Yezu Krista togo na ɔn da ka ne bɛɛn dɛ́gɛ ka ne ti ka yɔ ga. Ka tɛ k'a giatɛ ne tala ka kakiri ne tala mɛ.
46001011	Ka sege rɛ kià kma, Kolowe ta kɔnkma n'a yira n'a dɔrɔ ne ma ye bɛnbareyafa ti ka yɔ.
46001012	Ma kia wiin fa yira, bo wɔn. Ka na wiinye ti pepe wɔnwɔ kwa, ye yiwɔ Pɔle ye, bɔɔ ne kwa, ye yiwɔ Apolɔse ye, bɔɔ ne kwa, ye yiwɔ Sefase ye, bɔɔ ne kwa, ye yiwɔ Krista ye.
46001013	K'a giati ɔn da Krista sodini ra? Pɔle ye mane ɔɔn kwangwaga sɔnɔ ma ka ye na ra? Pɔle togo na ka mane batize ra?
46001014	Wuro foo ma yɛrɛ dafa ma ka na sɔɔn sii batize ga, a ma tɛ Kirisipuse kɔ Gayuse ga.
46001015	Ye tɛ yee, ka na sɔɔn sbɛ ne da ye mɛ togo na ye batize ga.
46001016	E, ka taa dɛn. Ma Sitefanase ta kɔnkma batize mɛ. Wɔnwɔ nii wa, ma sɔnza batize titiri ma wiin yɔnnɔ tɔɔ ga.
46001017	Bare Krista ne fanɛ sma batize na ga nka a ne fanɛ ɔn da ma naa fanɛdia ɔɔn yira. Ma ka ye yira kɔ sma ta datɔkakiri ga wiin fa to ma ka naa a kwangwagada ta zanada ga.
46001018	Kwangwagasɔ na da wiinye ɔɔn puru ne yira, wɔnwɔ zanada firesma yinna hɔn. Nka wiinye kma ɔɔn ti kisi na sogo ma, a Wuro ta sebe ke yinna hɔn.
46001019	Bare ye sɛbɛ Wuro domada na sɛbɛ hɔn ɔn da, ye ma na datɔsma ta datɔ yaga ɔn kakirikma kakiri yaga.
46001020	Awale wee datɔta ta datɔ ti? Wee Tɛn na tɔta ta tɔɔ ti? Wiin te ɔɔn bo sire be hɔn da pepe tɔɔ, wee a ta tɔɔ ti? Wuro bo diniyan be hɔn tɔɔ pepe ta yinnifrɛ na ga ra?
46001021	Tian na, diniyan hɔn kma kɔ y'a tɔɔ pepe, ye sbɛ Wuro kɔ y'a datɔ dɛ́gɛ tɔɔ ga. Wɔn ɔɔn tɛ Wuro ɔɔn n'a za da yɔnmabe ti wiinye kma hɔn, ye daga wɔnwɔ kisi wɔnna yinnida wɔ na puruyira baraka hɔn.
46001022	Ziwifu kabakoda kia zɛ na, Girɛkisi ne datɔ kia.
46001023	Nka mɛ́ han, Wuro ta Dɛ́gɛwɛta wiin ɔɔn kwangwaga sɔ ma, wɔn ta da mɛ́ ɔɔn puru n'e yira. Bɔ ɔɔn Ziwifu tra hɔn mɔdayaga ɔn ne kakabafrɛ sizɛ ma.
46001024	Nka Wuro wiinye kma wiri, ye tɛ Ziwifu wɛlɛ Girɛkisi yo, A Krista wɔnwɔ ta. Wuro ta sebe kɔ a ta datɔ.
46001025	Bare wiinye da ɔɔn kakabada Wuro ta, wɔn fan yi sma ta yinnamalɔda ma, wiinye da ɔɔn fanganduru na da Wuro ta, wɔn ne fan yi sma ta fangan na da ma.
46001026	Kià kma, ki wiinye ɔɔn Wuro ta wiri mɔɔ, nɛ ka ka yɛrɛ giati? Sma ta giatɛ ma, datɔsma na yaan ye ti ka hɔn ga, sbɛsma na yaan ye mane ti ka hɔn ga, siɛbɛsma ta kɔnkma na yaan ye mane ti ka hɔn mɛ ga.
46001027	Nka diniyan hɔn kma wiinye da giati yinnida, wɔnwɔ Wuro ɔɔn dɛ́gɛ ɔn datɔsma piribɛ kɔ lɔgɔ. Wiinye da ɔɔn fanganduru na ye, wɔnwɔ Wuro ɔɔn dɛ́gɛ ɔn diniyan hɔn fangan piribɛ kɔ lɔgɔ.
46001028	Wiinye da ɔɔn zanada diniyan hɔn kma yinna hɔn, ye n'e na wu wa, man'e giati ga, wɔnwɔ Wuro ɔɔn dɛ́gɛ ɔn sma ta giatɛ pepe yaga,
46001029	wiin fa to danfa tala boo ka naa ye yɛrɛ yirebɛ Wuro zin ga.
46001030	Awe baraka hɔn ka kwɛ kɔ Yezu Krista wiin ɔɔn tɛ kià datɔ kɔ kià telebe kɔ kià kìni kɔ kià kisi na Wuro wiin pere ke ma.
46001031	Wɔkara ye sɛbɛ wiin nɛ Wuro domada na sɛbɛ hɔn, ye wiin te ɔɔn kia ye yɛrɛ yirebɛ, y'a ye yɛrɛ yirebɛ Matigi baraka hɔn.
46002001	Kià kma mɛ yɛrɛ mane naa ka brɛ wiin sangan ma, ma mane naa Wuro ta kabakoda yira ka ma kɔ bɛredasige wɛlɛ kɔ datɔbɛreda ga.
46002002	Bare m'a giati da ma daga foyi gun ka ta ga, a ma tɛ Yezu Krista dama ga, wiin Yezu Krista ɔɔn kwangwaga sɔ ma.
46002003	Bo wɔn ɔɔn tɛ ma ɔɔn mane fangandurute ka yinna hɔn ne kwan ne sma.
46002004	N'a bɛreda kɔ n'a pile mane sbɛ ka ta datɔ baraka hɔn ga nka ye mane sbɛ ka ta Wuro ta Ni ta tɛda baraka hɔn,
46002005	wiin fa to k'a yɔnmabe ka tɛ sma ta datɔ na yi ga nka a ne Wuro ta sebe na yi.
46002006	Kamasɔrɔ a ma datɔ ke ɔɔn yira Krista timikma ma wiinye ɔɔn smapapa. Datɔ we bo diniyan be hɔn yi ga, mane bo diniyan be hɔn sebe na kma yi wiinye ɔɔn daga yaga ga.
46002007	Wuro ta datɔ wiin ɔɔn kabako na ye, wiin datɔ ɔɔn mane dɔɔn, Wuro mane pia wiin ta n'a tigɛ kià yirebe ye na n'a bii fɔn gwerena, wɔnna datɔ we ke ɔɔn yira.
46002008	Bo diniyan be hɔn sebe na kma na sɔɔn n'a tɔɔ ga bare ye ma n'a tɔɔ, ye mane na Matigi yirebe na te kwangwaga ga.
46002009	Nka ye sɛbɛ wiin nɛ Wuro domada na sɛbɛ hɔn ɔn da, ye yɔnnɔ wiin fa za ga, turu wiin fa mɔɔ ga, wiin fa ɔɔn kɔ zɛ sɔɔn ta giatɛ hɔn ga, ye wɔnna frɛ wɔ pepe Wuro ɔɔn tɛtɛrɛ y'a dadiamasma ma.
46002010	Tian na, ke ma Wuro wɔnna bunu we dɔrɔ y'a Ni baraka hɔn. Bare a ta Ni frɛ pepe kiɛkiɛ, hali kɔ a kɔrɔ hɔn da pepe.
46002011	Kɔ te ɔɔn ti sma yɔ ne sɔɔn kɔrɔ hɔn da tɔɔ, a ma tɛ a yɛrɛ kakiri yɛ ga? Yee mɛ, sɔɔn sbɛ ne Wuro ta da tɔɔ ga, a ma tɛ Wuro ta Ni yɛrɛ yɛ ga.
46002012	A ma ke han, ke diniyan ta kakiri gun ga nka ke Wuro ta Ni ɔɔn gun wiin fa to ke sbɛ Wuro ta woramadiabe na perefrɛ yɔnnɔ tɔɔ.
46002013	Ke ma bere n'e yira kɔ sma ta datɔ na kakiri ga, ke ye yira kɔ Wuro ta Ni na tɔɔ. Awe Ni we baraka hɔn ke Wuro ta Ni na da yira.
46002014	Sɔɔn sbɛ n'e to ye yɛrɛ ma yee ɔn dian Wuro ta Ni na da hɔn ga. Wɔn kakabafrɛ a ta, a sbɛ n'e kɔrɔ tɔɔ ga. Bare Wuro ta Ni baraka hɔn ye na kiti tɛ.
46002015	Wuro ta Ni ti wiin te hɔn, wɔnna te da pepe kiti, sɔɔn ma ne na n'awe kiti ga.
46002016	Wuro domada na sɛbɛ da, ye kɔ te ɔɔn Matigi ta giatɛ tɔɔ ɔn ne na n'a sma kɔ da? Nka ke han, Krista ta giatɛ ɔɔn ti ke hɔn.
46003001	Kià kma, ma bɛre ka ta wɔkara Wuro ta Ni ti wiinye kma hɔn ga nka ma bɛre ka ta wɔkara wiinye kma ɔɔn dɔɔ diniyan hɔn diamada ma, wiinye kma ɔɔn Krista ta da tɔɔ ye sangan mane dɛrɛ ga.
46003002	Yanyingin ma ɔɔn pere ka ma mɛnɛ na, a zɔnfa ma ɔɔn pere ka ma ga. Ka mane na sbɛ n'a zɔn ga. Nka hali ɔɔn naa n'a kwɛ sma ma, ka na sbɛ n'a zɔn ga.
46003003	Bare k'a tɛ ɔn ne dɔɔ diniyan hɔn diamada ma yɛ, yu kɔ birisi ti ka yɔ yɛ. K'a tɛ ɔn ne tɛ wɔkara diniyan hɔn kma, ka kakiɛtɛre ga fɔn nɛ?
46003004	Bɔɔ ta tɛ ɔɔn ne kwa, ye yiwɔ Pɔle ta kma, bɔɔ ne kwa, ye yiwɔ Apolɔse ta kma, a diniyan hɔn kma zugo ɔɔn ti ka hɔn ga ra?
46003005	Apolɔse wɔn wɔnnɔ? Pɔle ne wɔnnɔ mɛ? Ye baratɛre ka yɔnmabe gun wiinye baraka hɔn. Matigi wiin kiɛn ta ye pepe tala tala ma, wɔn na bara ye ɔɔn ta.
46003006	Mɛ sɔ daga, Apolɔse ɔɔn zio k'a ma. Nka Wuro ɔɔn man'a prabɛ.
46003007	Ye tɛ yee, wiin te ɔɔn n'a daga yo, wiin te ɔɔn zio k'a ma yo, wɔnwɔ na sɔɔn foyi ga. Wuro dama ɔɔn giati, awe wiin ɔɔn n'a prabɛ.
46003008	Wiin te ɔɔn n'a daga yo, wiin te ɔɔn zio k'a ma yo, ye pepe tala. Ye pepe talatala na y'a bara na tɔnɔ ɔɔn gun.
46003009	Bare mɛ́ pepe kwɛ ne Wuro ta bara ɔɔn ta, Wuro wiin lɔ sɔn ne wiin kɔɔn tɔgɔ, wɔn ma ki.
46003010	Wuro wiin woramadiabe ta ne ma, wɔn baraka hɔn, ma kɔɔn we du ka wɔkara kɔntɔgeta na fɔrɔ yi. Sɔnza ɔɔn naa tɔge a ma. Nka wiin ti pepe wɔn daga ye tɔgenɔn kɔrɔse.
46003011	A ma kɔndu we han, za yi sbɛ ne kiɛ titiri wiin dɛ́gɛ ɔɔn ti bo kiɛwɛ yi na ga. Wɔn Yezu Krista.
46003012	Be tɔge a ma kɔ sanɔ yo, ye tɛ gwanafuro yo, ye tɛ terebadɔge yo, ye tɛ sɔ yo, ye tɛ sɔgɔ yo, ye tɛ wɛlɛ yo,
46003013	sma pepe talatala ta bara na kayan na tɛ. Kitikɔ na n'e dɔrɔ bare a ye yɛrɛ dɔrɔ kɔ togo, a ma togo ɔɔn na sma pepe ta bara na kayan dɔrɔ.
46003014	Wiin te ta tɔgedo ɔɔn taa ma bɛrɛ ga, wɔnna te na sara gun.
46003015	Togo ɔɔn wiin te ta bara wunna, wɔnna te na foyi gun ga. Wɔnna te yɛrɛ dama ɔɔn na dɛɛ wɔkara sɔɔn dɛɛ togo na wiin nɛ.
46003016	Ka tɔɔ da ka Wuro ta kɔɔn, a ta Ni ne ti ka hɔn ga ra?
46003017	Wiin te ɔɔn Wuro ta kɔɔn yaga, Wuro n'a na te yaga mɛ. Bare Wuro ta kɔɔn kìni. Wɔnna kɔɔn we wɔn ki.
46003018	Sɔɔn sii ka ye yɛrɛ firebɛ ga. Ka na wiin ɔɔn n'e yɛrɛ giati datɔta wɔkara bo diniyan be hɔn kma, a daga ye yɛrɛ ta kakabasɔn na ɔn sbɛ tɛ datɔta na.
46003019	Bare Wuro diniyan hɔn kma ta datɔ giati yinnifrɛ. Bo wɔn ɔɔn tɛ ye ɔɔn ne sɛbɛ Wuro domada na sɛbɛ hɔn ɔn da, ye Wuro datɔsma foga ye ta yinnamakwiɛda ɔɔn hɔn yɛ.
46003020	Ye bere ne sɛbɛ yɛ mɛ ɔn da, ye Matigi datɔsma ta giatɛ tɔɔ, y'a tɔɔ da ye zanada.
46003021	Awale sɔɔn sii ka ye yɛrɛ yirebɛ sɔɔn ye na ga bare frɛ pepe ka ye.
46003022	Pɔle yo, Apolɔse yo, Sefase yo, diniyan yo, ni wɛlɛ siri yo, basiɛ frɛ wɛlɛ naa ye yo, ye pepe ka ye.
46003023	Nka ki Krista ye, Krista ne Wuro yi.
46004001	Wɔn ye na ye daga ke giati Krista ta baratɛre, Wuro ta bunu na da kalfa wiinye kma ma.
46004002	Kamasɔrɔ da ɔɔn kalfa sɔɔn ma, ye wiin fa kia a na te ta, wɔn yɔnmabe.
46004003	A ma mɛ han, ki mɛ kiti yo, wɛlɛ bɔɔ kitisɔre mɛ kiti yo, wɔn foyi mɛ ta ga. Mɛ mane na ne yɛrɛ kiti mɛ ga.
46004004	N'a giatɛ mane na ne zarake mɛ ga. Nka a wɔn ɔɔn tian pere ne ma ga. Wiin te ɔɔn mɛ kiti, wɔn Matigi.
46004005	Wɔn ye na, ka ka kiti sɔɔ a na wagati ma wiri ga, Matigi ma naa dɛn ga. Wiin fa ɔɔn dɔɔn tunio hɔn, awe ɔɔn na n'a sabɛ kini na ɔn sma kɔrɔ hɔn giatɛ dɔrɔ pasaa. Wɔnna sangan ma, wiin yirebe ɔɔn wiri wiin te ma, wɔn na wɔn gun Wuro ta.
46004006	Kià kma, ki ye na ma wɔnna domada wɔ yira yiranɔmaza na n'e kayanbɛ Apolɔse kɔ mɛ yɛrɛ ma wiin fa to ka tɛ wɔkara mɛ́, ɔn ka ne ka yɛrɛ yirebɛ ne kwa, ye mɛ bo kɛrɛ wɛlɛ bo kɛrɛ yi ga.
46004007	Tian na, kɔ te ɔɔn bi fɔnbɛ kɔ bɔ sɛrɛ? Wɔnnɔ ɔɔn ti be ta ɔn mane Wuro ta pere yi be ma ga? A ɔɔn ma Wuro ta perefa be ma, wɔnnɔ na be be yɛrɛ yirebɛ wɔkara a Wuro ɔɔn n'a pere be ma ga?
46004008	Ka yingin wɛ, ka tɛ wɛ frɛkma na. Ka tɛ fanganmɛ na kamasɔrɔ mɛ́ mane fanganmɛ ga. Nka ma kia ka tɛ fanganmɛ yɛrɛyɛrɛ na wiin fa to mɛ́ sbɛ tɛ fanganmɛ na kɔ ka nɛmɛ mɛ.
46004009	Bare ye tɛ wɔkara Wuro mɛ́ fanɛsma wɔ tigɛ timi wɔkara wiinye kma ɔɔn daga yɛɛ na. Mɛ́ pere diniyan hɔn kma kɔ mɛlɛkɛ ma, ye ɔɔn mɛ́ ta segefrɛ na.
46004010	Mɛ́ tɛ kakabasma na Krista ye na nka ki tɛ datɔsma na Krista baraka hɔn. Mɛ́ tɛ fangandurukma na, ki ɔɔn tɛ fangankma na. Ki yirebe gun, mɛ́ ne dɛgɛbe gun.
46004011	Hali ɔn naa n'a kwɛ basiɛ ma, wu ti mɛ́ na, mulu ne ti ke na, ke koma ne gwelengwele, sma ne ke yagayaga, ke ne yaratatasma
46004012	ne yannɛ ne baratɛ kɔ ke sra. Ye ke vini, ke ne duba ta. Ye ke yannɛ, ke ne wɔn sɔmna.
46004013	Ye ke yagabɛ, ke ne sma zigitugu. Ke sbɛ ne da hali ɔn naa n'a kwɛ sma ma, ke tɛ wɔkara yanmayanma frɛyaga diniyan hɔn kma ta.
46004014	Ma bɔ da bɛ sɛbɛ ka ma wiin fa to ma ka piribɛ ga rɛ. Ma kia ka sɔnmɛ wɔkara n'a moronanɔmanɛ.
46004015	Tian na, hali ka ɔɔn sma sana fun (10,000) gun wiinye ɔn Krista ta da yira ka ma, ka tamɛ yaan ga. Mɛ ɔɔn ka vɔrɔ Yezu Krista hɔn fanɛdia baraka hɔn.
46004016	Wɔn ye na ma ka mɛ ɔn da ka ne zugo bii.
46004017	Wɔn ye na ma Timote fanɛ ka ta, n'a moronanɔ na tele yi Matigi baraka hɔn. Ma n'a sirewɔ ta wiin nɛ Krista baraka hɔn, wɔkara ma Wuro ta kɔnkma sma kɔ lɔgɔ wiin nɛ bii pepe hɔn, a na ka kakiri tugo kɔ wɔn.
46004018	Kamasɔrɔ bɔɔ n'a giati ɔn da ma na naa ka brɛ ga n'e yɛrɛ yirebɛ.
46004019	Nka Matigi ɔɔn dian ye na, bɛɛ yɔ ne zɔgɔ ma na naa ka brɛ. Wɔnna yɛrɛyirebɛsma wɔ wiin fa yira ne wiin fa ta, ma na wɔn nɔma tɔɔ.
46004020	Bare Wuro ta kolo hɔn da bɛreda dama yee ga nka fɔn tɛda ne tiye mɛ.
46004021	Wɔnnɔ ɔɔn dia yi ka ma? Ma naa ka brɛ kɔ vanfrɛ ra, taa ma naa dadiamabe hɔn kɔ woramakɔn?
46005001	Ye yira ne kwa bii pepe hɔn, ye ka ti kakalafa hɔn, sizɛ yɛrɛ dian wiin kakalafa nɛmɛ na ga. Ye ka na boo ti kɔ ye tɔn ta ya.
46005002	Hali kɔ wɔn, ka ne bere ne ka yɛrɛ yirebɛ yɛ mɛ. Ka sbɛ ne ninaban ye na ga wiin fa to wiin te ɔɔn ti wɔnna da wɔ hɔn a nii sbɛ wɛ ka hɔn ga kɛ?
46005003	Mɛ kɔnɛ ti kɔ ka nɛmɛ ga nka ma k'a da giati. Mɛ kɔnɛ n'a giati ɔn da ma m'a ne ti kɔ ka nɛmɛ, wiin te ɔɔn wɔnna da wɔ ta,
46005004	Matigi Yezu togo na kɔ a ta sebe baraka hɔn, ka ɔɔn naa ka nɛmɛ kwɛ wiin kɔɔ ma, ma na ti kɔ ka nɛmɛ n'a giatɛ hɔn.
46005005	Wiin te ɔɔn wɔnna da wɔ ta, wɔnna te na pere Sitanɛ ma wiin fa to a ni sbɛ kisi Matigi ta kiti kɔɔ ma.
46005006	Yɛrɛyirebɛwɔn ti ka na ga yo. Ka tɔɔ da kwindie na zɔgɔ fɔgɔ pepe kobɛ ga ra?
46005007	Ka kwindiebire wa ka hɔn wiin fa to ka tɛ fɔgɔwun na bare kwindie ti ka hɔn ga. Bare Krista wiin ɔɔn kià yɛrɛgun na salaka, wɔn yɛɛ wɛ.
46005008	Wɔn ye na ke tɛ ke fɛti we ta ɔn k'a ta kɔ kwindiebire ga, ɔn k'a ta kɔ zugoyagafa ga, ɔn k'a ta kɔ kakalafa ga, nka ke a ta kɔ buro, kwindie ti wiinye hɔn ga, kìni hɔn ɔnkɔ tian hɔn.
46005009	Ma man'e yira ka ma n'a sɛbɛ hɔn ɔn da ka ka tɛ bɛɛn ne ti ka yɔ kɔ vunatɛsma ga.
46005010	Ye tɛ wɔkara bo diniyan be hɔn vunatɛsma pepe wɛlɛ yinnanayansma pepe kɔ pana pepe kɔ fiankansma pepe ma mane ɔɔn kwɛ ga bare ka ɔɔn da ka dɛ́gɛ ye pepe na, ka daga sa diniyan hɔn.
46005011	Awo. Ma ye yira ka ma ɔn da wiin te ɔɔn da, ye ka na plalo, ɔɔn ne vunatɛ, wɛlɛ a yɔnnɔ ne yaan, wɛlɛ ne fiankan wɛlɛ sɔnyagabɛsma, wɛlɛ ne mɛnɛyinginta wɛlɛ ne panɔ, ka ka kwɛ kɔ wɔnna sɔnsi ga, ka yɛrɛ ka da ka zɔn ne kɔ lege ga.
46005012	Wiinye kma ɔɔn ke na bɔɔ ga, mɛ ɔɔn daga wɔnwɔ kiti ra? Wiinye kma ɔɔn ke na bɔɔ, a wɔnwɔ ke daga ɔɔn kiti ga ra?
46005013	Wiinye kma ɔɔn ke na bɔɔ ga, Wuro ɔɔn na wɔnwɔ kiti. Ye sɛbɛ Wuro domada na sɛbɛ hɔn ɔn da, ye ka zugoyagasma wa ka yɔ.
46006001	Bɔɔ da ɔɔn kɔ ka yɔ, wɔnnɔ na ka bii ne yaa sizɛ brɛ ɔn mane tɛ dɛ́gɛwɛsma n'e yɔnnɔhɔnwa ga?
46006002	Ka tɔɔ da dɛ́gɛwɛsma ɔɔn na diniyan hɔn kma kiti ga ra? A ɔɔn ma ki ɔɔn na diniyan hɔn kma kiti, ka sbɛ ne kiti ne bana daslala ma ra?
46006003	Ka tɔɔ da ke ɔɔn na mɛlɛkɛ kiti mɛ ga ra? A ɔɔn ma bo sire be hɔn da yɛ.
46006004	Wɔnna dasie bɛ nɛmɛ ɔɔn ne ti ka ta kiti na, Wuro ta kma wiinye kma na wu wa, wɔnnɔ na ka ne bii ne yaa wɔnwɔ brɛ?
46006005	Ma ye yira wiin fa to ka piri. Safɛ sɔɔn ti ka hɔn wiin ɔɔn da tɔɔ ne sbɛ n'e na plala ta da yɔnnɔhɔnwa ga kɛ?
46006006	Nka kiti ɔɔn ne ti plala sma pla yɔ, wiinye kma ɔɔn Wuro tɔɔ ga, a ma wɔnwɔ ɔɔn yaa ne wɔnna da wɔ yɔnnɔhɔnwa.
46006007	Yɛrɛ giati kiti ta tɛ ɔɔn ne kɔ ka yɔ, wɔn k'a da ta yaga yo. Wɔnnɔ ɔɔn tɛ telebareyafa da mane dia yi ka ma ga? Wɔnnɔ ɔɔn tɛ ka mane ka yɛrɛ to, ye k'a frɛ pepe tɔɔ ga?
46006008	Nka a ma ki ɔɔn telebareyafa ta ne bɔ sɛrɛ ta frɛ pepe tɔɔ. Ye ma ka na plala mɛ.
46006009	Ka tɔɔ da telebareyasma na Wuro ta kolo gun kɔrɔ na ga ra? Ka ka ka yɛrɛ lamara ga. Bo kalalatɛsma, bo fiankansma, bo vunatɛsma ɔnkɔ wiinye nimisini ɔɔn ye nɛmɛ nimisini sian.
46006010	Bo pana, bo yinnanayansma, bo mɛnɛyinginsma, bo sɔnyagabɛsma, bo bɛrɛmasma, wɔnwɔ na Wuro ta kolo gun kɔrɔ na ga.
46006011	Bo ɔɔn mane ka tinɔn a fɔn ka na bɔɔ tinɔn. Nka ka mi ɔn kìni ɔn tɛ smatele na Matigi Yezu Krista togo na kɔ kià Wuro ta Ni baraka hɔn.
46006012	Ka na bɔɔ tɛ ne kwa, ye yiwɔ sbɛ ne da pepe ta. Wɔn tian nka da pepe ka fɔrɔ ga yo. Ma sbɛ ne da, da ma sbɛ ne da pepe ta nka ma na dian ne yɛrɛ ka tɛrɛbe hɔn ɔn ne yɛrɛ yaga kɔ bɔɔ da ga yo.
46006013	Ka tɛ ne kwa mɛ, ye tulu tɛ zɔnfrɛ ye na, zɔnfrɛ ɔɔn tɛ tulu ye na mɛ. Wɔn tian nka Wuro na n'e pepe kwɛ n'e yaga yo. Nka sɔɔn kɔn tɛ kakalafa ye na ga yo. A tɛ Matigi ɔɔn ye na, Matigi ne ti a ye na mɛ.
46006014	Awale wiin Wuro ɔɔn Matigi winni n'a sabɛ sara yɔ, wɔn ɔɔn na ke winni ke sabɛ mɛ y'a sebe baraka hɔn.
46006015	Ka tɔɔ da ka koma wɔn Krista yasɔ ga ra? Ma sbɛ ne Krista yasɔ bii n'e ta vunatɛ ye na ra? Awo rɛ.
46006016	Ka tɔɔ da wiin te ɔɔn kwɛ ne kɔ vunatɛya tɛ kɔn tala kɔ lege ga ra? Bare ye sɛbɛ Wuro domada na sɛbɛ hɔn yo ɔn da, ye ye pepe sma pla na kwɛ tɛ komavere tala.
46006017	Nka wiin te ɔɔn kwɛ kɔ Matigi, wɔnna te kwɛ kɔ lege ni tala hɔn mɛ.
46006018	Ka tɔngɔn kakalafa na. Bɔ kakiɛ sɛrɛ pepe sɔɔn wiinye ta, wɔnwɔ foyi ta a kɔn na ga. Nka kakalatɛta kakiɛ ta ye yɛrɛ kɔn na.
46006019	Taa k'a tɔɔ da Wuro ta Ni wiin ɔɔn ti ka hɔn ɔn ne Wuro ta pere yi ka ma, ka kɔn wɔn ta kɔɔn, ka mane ka yɛrɛ yi titiri ga ra?
46006020	Wuro k'a wɔnwɛtere sara. Wɔn ye na, k'a yirebɛ kɔ ka koma.
46007001	Ka mane sɛbɛ fanɛ ne ma wiinye da na, ka tɛ ke wɔnwɔ bɛre basiɛ. Ka mane da, ye nimisin sbɛ ne wɔɔ yee ɔn ka ya yɔn ga ra?
46007002	Nka kakalafa ta tɛ ɔɔn ne ti bii pepe hɔn, wɔn fɔn wiin nimisin ti wɔn ne ti kɔ y'a ya, wiin ya ti wɔn ne ti kɔ ye bangan.
46007003	Bangan daga wiin fa ta y'a ya ma, a ne wɔn t'a ma, ya ne tɛ yee ye bangan ma mɛ.
46007004	Ya kɔn n'a yi ga, a a bangan yi. Nimisin kɔn ma bere n'a yi mɛ ga, a a ta ya yi.
46007005	Ka ka da ka maga nɛmɛ ma ga fɔn ka pepe sma pla bɛɛn ye na ɔn da ka na boo wagati ta wiin fa to ka ka yɛrɛ pere wuromɛ na. Wɔn timi ka bere kwɛ yɛ, ka tɛ Sitanɛ naa tɔrɔ k'a fanganduru ma ɔn ka mama ga.
46007006	Ma wɔn yira ɔn dian ka dungo na da ma, ma fangan dɛ ka ma ga.
46007007	Mɛ mane kia sini pepe ne ti wɔkara mɛ nka wiin ti pepe wɔn ye nii na kiɛn gun Wuro ta. Boo bo gun, boo ne bo gun.
46007008	Wɔn ye na, wiinye kma ɔɔn yɔn dɛn ga, m'a yira n'a dɔrɔ ye ma kɔ yɔfuroyàra ma, da ye ne sbɛ ne wɔɔ yoo wɔkara mɛ, wɔn fɔrɔ.
46007009	Nka ye ɔɔn mane sbɛ ne sɔmna ga, ye yɔn. Bare a ma wɔn na sɔɔn ne yannɛ ye na wu na, be yɔn fan wɔn fɔnyi.
46007010	Wiinye kma ɔɔn yɔn, m'a sigebɛ ye ma. A mɛ ɔɔn n'a sigebɛ ye ma ga nka a Matigi ɔɔn da, ye ya ka da ye sa ye bangan ta ga.
46007011	A ɔɔn sa a ta, a ka bere yɔn ga wɛlɛ a bere yaa ye bangan brɛ. Sin ka da ye y'a ya dra mɛ ga.
46007012	A ma bɔ sɛrɛ han, m'a yira n'a dɔrɔ ye ma, wɔn Matigi ga, wɔn mɛ yɛrɛ ɔɔn da ka na plalo ɔɔn ne ti kɔ ya, ya we ɔɔn mane Wuro ta kma na boo ga, a ɔɔn da ye wɔɔ ne kɔ ye bangan yee yɛ, bangan we k'a laga ga.
46007013	A ɔɔn ma ya ɔɔn ti kɔ sin, wɔnna sin we ɔɔn mane Wuro ta kma na boo ga, sin we ɔɔn da ye wɔɔ ne kɔ y'a ya yee yɛ, ya we ka da ye maga mɛ ga.
46007014	Bare bangan we wiin ɔɔn Wuro ta kma na boo ga, a kìni y'a ya baraka hɔn. Ya we wiin ɔɔn Wuro ta kma na boo mɛ ga, wɔn ne kìni ye bangan baraka hɔn mɛ. Wɔn ma tɛ ga, ye nɔmanɛ na tɛ wɔkara wiinye kma ɔɔn sizɛ kamasɔrɔ ye ne kìni.
46007015	Wiin te we ɔɔn Wuro ta kma na boo ga, a ɔɔn ma wɔn ɔɔn da ye yaa, a sbɛ ne yaa. Wɔnna sangan ma, a ta wɔkwɛta we tɛ ye yɛrɛ yi na. Siara ye na Wuro ka wiri.
46007016	Tian na ya, be tɔɔ da a ɔɔn ma bi baraka hɔn be bangan na kisi ra? Bi bangan mɛ, be tɔɔ da a ɔɔn ma bi baraka hɔn bia ya na kisi ra?
46007017	Wɔn nii wa mɛ, Matigi wiin fa pere wiin sɔɔn ma, yee a na te daga ne figɛ. Wuro da ye ka wiri ka ne ti wiin nɛ, yee ka daga wɔɔ yɛ. Wɔn ma ɔɔn yira Wuro ta kɔnkma pepe ma.
46007018	Wuro da ye wiin te wiri, a ne yaro wɛ, a daga wɔɔ yee yɛ. Wuro da ye wiin te wiri, a ma ne yaro ga, a na te ka yaa yaro ga.
46007019	Yaro foyi ga, yarobareya mane foyi mɛ ga. Wiin fa ɔɔn sige, wɔn Wuro ta yirada ta tɛ.
46007020	Wuro da ye wiin te wiri a ne ti wiin nɛ, a na te daga wɔɔ yee yɛ.
46007021	Wuro da ye be wiri be ɔɔn mane tere, ka be nina ban ga. Nka bɔɔ dɛbɛmada ɔɔn gun wiinye ɔɔn sbɛ ne tɛ be be yɛrɛ gun, be be sige.
46007022	Bare Matigi wiin tere wiri, wɔn tɛ vɛnɔ na Matigi ta. Yee mɛ, wiin te ɔɔn ne tisramata Matigi ɔɔn n'a wiri, a tɛ Krista ta tere na.
46007023	Wuro k'a wɔnwɛtere sara. Ka ka tɛ sma ta tɛrɛ na ga.
46007024	Kià kma, Wuro da ye ka na wiin wiri a ne ti wiin nɛ, a na te daga wɔɔ yee yɛ.
46007025	A ma wiinye kma ɔɔn yɔn ga han, mɛ wiin te ɔɔn Matigi ta woramadiabe gun, siɛbɛ ne ti ne hɔn ma fa gun Matigi ta n'a yira ga, n'a giatɛ ma ɔɔn yira.
46007026	Mia giatɛ ma d'a ta wɔɔ yoo wɔn fɔrɔ. Ke ɔɔn da ke bo basiɛ bonatɛgɛda na kayan ta, tian na mɛ a za da nimisin ta wɔɔ yoo wɔn fɔn yi.
46007027	Be ɔɔn ne ti kɔ boo ya mɛ, k'a laga ga. Be ɔɔn mane ti kɔ boo ya mɛ ga, ka boo kia ga.
46007028	Nka be ɔɔn yɔn, be kakiɛ ta ga. Wiin dalo ɔɔn yɔn, a kakiɛ ta ga. Nka wiinye kma ɔɔn yɔn, ye na yannɛ na yire ye gun y'a sirewɔ hɔn, mɛ ne kia n'e wa ye ma.
46007029	Kià kma, ma wiin fa yira ka ma bo wɔn. Wagati vetra. Sma ɔɔn naa fɔnɔ a hɔn, yàra ti wiinye kma ta, ye tɛ wɔkara yàra ti ye ta ga.
46007030	Wiinye kma ɔɔn mɔgɔ, ye tɛ wɔkara ye mɔgɔ ga. Wiinye kma ɔɔn zi, ye tɛ wɔkara ye mane zi ga. Wiinye kma ɔɔn tɛrɛ, ye tɛ wɔkara foyi ti ye ta ga.
46007031	Wiinye kma ɔɔn bo diniyan be hɔn tɔnɔ gun, ye tɛ wɔkara ye foyi gun ga. Bare bo diniyan be na sangan dɛrɛ titiri ga.
46007032	Ma kia k'a ninabannɔ pepe wɛ. Wiin te ɔɔn yɔn ga, Matigi ta da na ninabannɔ ɔɔn ti wɔnna te ma. A na tɛ wiin nɛ a da ɔɔn dia Matigi ma, wɔn a ɔɔn ta.
46007033	Nka wiin te ɔɔn yɔn, diniyan hɔn da na ninabannɔ ɔɔn ti wɔnna te ma. A na tɛ wiin nɛ a da ɔɔn dia y'a ya ma, wɔn a ɔɔn ta.
46007034	Ye tɛ yee, a ta giatɛ tɛ pla. Yee mɛ, wiin nimisin ɔɔn yɔn ga kɔ wiin dalo ɔɔn yɔn ga, Matigi ta da na ninabannɔ ɔɔn ti kɔ wɔnwɔ wiin fa to ye tɛ sma na kìni ye na, ye koma ma kɔ ye ni hɔn. Nka wiin ya ɔɔn yɔn, diniyan hɔn da na ninabannɔ ɔɔn ti kɔ wɔn. A na tɛ wiin nɛ a da ɔɔn dia ye bangan ma, wɔn a ɔɔn ta.
46007035	K'a tɔnɔ ye na ma bɔ yira ka ma, ye tɛ wɔkara gian ma ɔɔn wɔrɔ ka na ga rɛ nka wiin fa to wiin fa ɔɔn fɔn, ka sbɛ wɔn ta ɔnkɔ ka sbɛ wɔɔ kɔ Matigi, dɛ́gɛdo ka ne ti ka na ga.
46007036	Wiin dalo ɔɔn ma wiin sin yi, a ɔɔn m'a yɔn dɛn ga ɔn mane sɔmna ne gun a ye na ga, ɔn da fɔn y'a pere ye ma yanma na, a wiin fa giati a daga wɔn ta. A kakiɛ ta ga, ye daga yɔn.
46007037	Nka wiin te ɔɔn n'a giati ye yɛrɛ kɔrɔ hɔn ɔn da ye sbɛ ne kiu ka y'a dalo ma ɔn k'a yɔn ga, wɔnna te dafɔre ta.
46007038	Ye tɛ yee, wiin te ɔɔn y'a dalo yɔn, wɔnna te dafɔre ta, wiin te ɔɔn yi yɔn ga, wɔnna te yaga yi.
46007039	Ya daga wɔɔ kɔ ye bangan a ta sirewɔ pepe hɔn. Nka a bangan ɔɔn siri, wiin te ɔɔn dia a ma, a sbɛ ne yɔn a ta nka a daga ne Wuro ta kma na boo.
46007040	Nka mia giatɛ ma a ɔɔn wɔɔ yee yɛ, a na dangamu yi wɔn na. Mɛ yɛrɛ tɔɔ mɛ ɔn da Wuro ta Ni ɔɔn ne ta ma ne bɔ yira.
46008001	A ma fiankankika na da han, tɔɔ ti ke pepe hɔn. Tɔɔ yɛrɛyirebɛfa ka sɔɔn hɔn nka dadiamabe fa kwɛ sɔɔn ta yɔnmabe ma.
46008002	Wiin ɔɔn n'a giati ɔn da yi bɔɔ da tɔɔ, a ye tɔɔ fɔrɔna dɛn ga wɔkara ye daga tɔɔ na wiin nɛ.
46008003	Nka Wuro da dia wiin te ma, Wuro a na te tɔɔ.
46008004	Awale, sɔɔn sbɛ ne fiankankika nɔma ra? Ke tɔɔ da fiɔn foyi na fa ga. Wuro sɔnnala nii wɛ, boo za yi mane tiye mɛ ga.
46008005	Bare hali ye ɔɔn ne yira ne kwa, ye bɔɔ bafrɛ ti wuro hɔn wɛlɛ diniyan hɔn, ye bɔɔ bafrɛ na yaan ye tiye, sbɛfrɛ na yaan ye ne tiye mɛ,
46008006	Wuro tala dama ɔɔn tiye ke ta, frɛ pepe sa wiin tɔn we ta, ke ne bere ne yaa wiin brɛ. Kɔ Matigi tala dama Yezu Krista frɛ pepe tiye wiin baraka hɔn kɔ ke tiye wiin baraka hɔn mɛ.
46008007	Nka tɔɔ ti sma pepe hɔn ga. Bɔɔ ta tɛ ɔɔn ne dɔ tuma fiankando hɔn, wɔnwɔ fiankankika nɔma wɔkara fian ma ye pere yɛrɛyɛrɛ na. Ye tɛ yee, ye ta giatɛ wiin ɔɔn fiin ga, wɔn yanganmu.
46008008	A zɔnfa ɔɔn ke vetrabɛ Wuro na ga. Ke ɔɔn m'a zɔn ga, ke na wɔɔ timi mɛ ga. Ke ɔɔn n'a zɔn, ke na sige zin mɛ ga.
46008009	Nka ka ka yɛrɛ kɔrɔse, wiin tisramabe ɔɔn ki yɛrɛ yi, wɔn ka naa fangandurukma firebɛ ga.
46008010	Bare tɔɔ ti bi wiin te hɔn, ye ɔɔn bi za bi ne zɔn fiankando hɔn, wiin te ta yɔnmabe ɔɔn fiin dɛn ga, wɔnna tɛda wɔ ta zɛ na n'a ka fiankankika ta nɛmɛ hɔn mɛ ga ra?
46008011	Ye tɛ yee, bia tɔɔ baraka hɔn, Krista siri be na plalo wiin ye na, awe wiin ta yɔnmabe ɔɔn fiin ga, a yaga.
46008012	Ka ɔɔn ka na plala kakiɛ bii yee, ye ta giatɛ wiin ɔɔn fiin ga ka ɔɔn wɔn yanganmu, Krista kakiɛ ka ɔɔn bii.
46008013	Bo wɔn ye na boo zɔnfa ɔɔn ne na ne na plalo firebɛ, ma na maga wɔnna kika we ta nɛmɛ na melemele, ka tɛ ma naa ne na plalo firebɛ ga.
46009001	Ma ti ne yɛrɛ soro ma ga ra? Ma fanɛta ga ra? Ma kià Matigi Yezu za ga ra? Ki mia bara Matigi baraka hɔn ga ra?
46009002	Hali ma ɔɔn mane fanɛta bɔɔ ta ga, ma fanɛta ki kɔnɛ ta bare n'a fanɛ na tɔbe wɔn ki Matigi baraka hɔn.
46009003	Ma wiin fa gun n'a yira ne na zarakesma ma, bo wɔn.
46009004	Ka daga ke zɔnbɛ ɔn ke mɛnɛbɛ ga ra?
46009005	Ke daga naa kɔ boo ya wiin ɔɔn Wuro ta kma na boo wɔkara bɔ fanɛnɛsɛrɛ Matigi na plala kɔ Sefase n'e ta wiin nɛ ga ra?
46009006	Mɛ kɔ Baranabase dama ɔɔn daga ne baratɛ ra?
46009007	Kɔ te ɔɔn tɛ zɛ kunkwinita na n'e yɛrɛ do wa? Kɔ te ɔɔn erezɛnkoro sɔn ɔn mane zɔn erezɛnnɔmanɛ wɔ na ga? Wɛlɛ mɛ, kɔ te ɔɔn worofrɛ nɛ man'e yɛrɛ woro kɔ ye na yanyingin ga?
46009008	Wɔn sma ta tɛda wɛlɛ a wɔn nɛmɛ tɛn ɔɔn yira mɛ ga ra?
46009009	Tian na, ye sɛbɛ Moyizi ta Tɛn na sɛbɛ hɔn ɔn da, ye yangan ne sɔnfrɛnɔmanɛ vuro, ye be daga n'a do pɛrɛ ga. Wɔn hɔn Wuro ninaban yangannɛ ye na wa?
46009010	A ke dama ye na a bɛre ga ra? Tian na, ke ye na bɔ sɛbɛ bare wiin te ɔɔn sɔn, yɔnmabe daga ne ti a hɔn, wiin te ɔɔn bilevuro, yɔnmabe daga ne ti wɔn hɔn mɛ a tɔɔ da ye na ye nii gun a na.
46009011	Mɛ́ ɔɔn Wuro ta Ni na da tugo ki ye na, ɔn gun ka sra hɔn frɛ na, wɔn dayaga ra?
46009012	Bɔɔ smazɛ ɔɔn naa ne wɔnna tɛn we dɛ ka ma, wɔnnɔ na mɛ́ daga n'a dɛ ka ma mɛ ga? Kamasɔrɔ mɛ́ yɛrɛ wɔn ta ka na ga. Mɛ́ da pepe sɔmna wiin fa to ke ka bɔɔ da ta wiinye ɔɔn sɔɔ Krista ta fanɛdia ma ga.
46009013	Ka tɔɔ da wiinye kma ɔɔn ti Wuroyirebɛbara hɔn, ye Wuro ta kɔɔn hɔn ye do na zio sa ga ra? Ye wiinye kma ɔɔn baratɛ salakawɛdo hɔn, ye wiinye frɛ ɔɔn dɛ salakawɛdo ma, wɔnwɔ hɔn ye ye nii gun ga ra?
46009014	Yee mɛ, wiinye kma ɔɔn fanɛdia yira, Matigi sogo pere ɔn da ye n'e do na zio gun fanɛdia na yira hɔn.
46009015	Nka mɛ bɔ na foyi ta n'e za ga. Ma ma bere ne bɔ sɛbɛ fanɛ ka ma ɔn da ka naa kɔ lɔgɔ mɛ ga. A ma wɔn na, ma siri fan wɔn fɔn. Wiin sababu we ɔɔn tɛ ma ne ne yɛrɛ yirebɛ, sɔɔn sbɛ ne wɔn tɔɔ ne ta ga.
46009016	Bare fanɛdia ta yira yɛrɛyirebɛda mɛ ta ga. A fangan wiin ɔɔn dɛ mɛ ma, ma ɔɔn ma fanɛdia yira ga, gwale tɛ a sa ne ma.
46009017	A m'a ma mɛ yɛrɛ hɔn ye ta tɛ sa, ma mane daga ne sara gun ye na. Nka ye ta tɛ ɔɔn ne fangan ne ma, ye bara wiinye ɔɔn kalfa ne ma.
46009018	Wee ye ɔɔn n'a sara? Ma wiinye fanɛdia wɔ yira, ma daga n'e ta zana yewɔ fanɛdia wɔ wiinye da yira ne ye na, ma ka wɔnwɔ sigebɛ zin ga.
46009019	Tian na, mɛ ti ne yɛrɛ soro ma sma pepe ta nka yee ma ne yɛrɛ ta sma pepe ta tere na yɛ mɛ wiin fa to ma ye hɔn yaan ye gun.
46009020	Ma mane ne yɛrɛ ta Ziwifu na kɔ Ziwifu wiin fa to ma Ziwifu wɔ gun. Wiinye kma ɔɔn ti Tɛn soro ma, ma ne yɛrɛ ta wɔkara wɔnwɔ mɛ, kamasɔrɔ ma man'e na boo ga, wiin fa to wiinye kma ɔɔn ti tɛn soro ma, ma sbɛ n'e gun.
46009021	Wiinye kma ɔɔn Tɛn giati ga, ma mane ne yɛrɛ ta ye nɛmɛ na kamasɔrɔ ma ne dɔɔ Wuro ta Tɛn ma. Bare Krista ɔɔn n'a tɛn. Wiin fa to wiinye kma ɔɔn tɛn giati ga, ma sbɛ n'e gun.
46009022	Ma mane ne yɛrɛ ta fangandurute na kɔ fangandurukma wiin fa to ma ye gun. Ma mane ne yɛrɛ ta sma pepe yi na wiin fa to ma sbɛ sma zɔgɔ kisi.
46009023	Ma wɔn pepe ta fanɛdia ye na wiin fa to ma ne nii gun a hɔn.
46009024	Ka tɔɔ da tɔngɔndo hɔn kma pepe tɛ ne tɔngɔn nka sɔnnala dama ɔɔn tɔngɔn na tɔnɔ gun ga ra? Wɔn ye na, ka tɔngɔn wiin fa to ka tɔngɔn na tɔnɔ gun.
46009025	Tɔngɔnsma pepe tɛ n'e yɛrɛ yannɛ smado hɔn. Ye wɔn ta wiin fa to ye banfola gun wiin ɔɔn sbɛ ne yaga. Nka ke ye ta banfola ye na wiin ɔɔn sbɛ ne yaga ga.
46009026	Mɛ tɔngɔn wiin nɛ, bo wɔn. Ma ne yinna pi ne tɔngɔn ga. Ma vuro wiin nɛ, bo wɔn, ma vuro vuna yee ga.
46009027	Nka ma sige ne yɛrɛ ma fɔrɔna wiin fa to ma ka naa fanɛ puru n'e wɛ bɔ sɛrɛ ma, mɛ yɛrɛ nii naa wɛ ga.
46010001	Kià kma, ma kia ka kakiri tugo kɔ ke tamɛ ta da. Ye pepe mane kwɛ ne ti dabanɔ wee ɔn kwɛ yɛngɛnzu kwire.
46010002	Ye pepe mane kwɛ batize Moyizi baraka hɔn dabanɔ hɔn kɔ yɛngɛnzu hɔn.
46010003	Ye pepe mane kwɛ Wuro ta zɔnfa zɔn
46010004	ɔn kwɛ Wuro ta mɛnɛfa mɛnɛ bare Wuro ta tolo boo na ye mane mɛnɛ, wɔn ne dɔɔ ye ma. Wɔnna tolo we wɔn mane Krista.
46010005	Hali kɔ wɔn, ye na yaan ye mane Wuro ma diamada ta ga, bo wɔn ɔɔn tɛ ye na sara ɔɔn mane bɛrɛ bɛrɛ kibɛkolo hɔn.
46010006	Wɔnna da wɔ tɛ tagamase na ke ta wiin fa to dayaga na wu ka ke foga wɔkara a man'ewɔ foga wiin nɛ ga.
46010007	Ka ka tɛ fiankansma na wɔkara ye na bɔɔ mane tɛ wiin nɛ ga, wɔkara a sɛbɛ wiin nɛ Wuro domada na sɛbɛ hɔn ɔn da, ye zamɛ mane tangan zama kɔ mɛnɛ na, ye wɔn timi ye ɔɔn tuma ne nihɔndia.
46010008	Ka ka tɛ ke kɔ kakalafa hɔn wɔkara ye na bɔɔ mane tɛ wiin nɛ ga. Bo wɔn ɔɔn tɛ ye na sma sana kioro ne nɔma saa (23,000) ɔɔn mane kwɛ siri kɔɔ tala ma.
46010009	Ka ka tɛ ke Matigi ta n'a sege wɔkara ye na bɔɔ mane tɛ wiin nɛ mɛ ga. Bo wɔn ɔɔn tɛ sanmɛ ɔɔn man'e yɛɛ.
46010010	Ka ka ne dandan wɔkara ye na bɔɔ mane tɛ wiin nɛ ga. Bo wɔn ɔɔn tɛ frɛ na migebɛta ɔn man'e na bɔɔ yɛɛ.
46010011	Wɔnna da wɔ mane tɛ ye na ɔn sɛbɛ tigɛ ke ma wiin fa to ye tɛ tagamase na ke ma ɔn ke kala kɔ lɔgɔ, ke wiinye kma ɔɔn ti da na wɛbɛdo hɔn basiɛ.
46010012	Ye tɛ yee, wiin te ɔɔn n'a giati ɔn da ye taa, a ye yɛrɛ kɔrɔse a ka naa bɛrɛ ga.
46010013	Wiinye mama ɔɔn mane ka gun, wɔn wiinye ɔɔn daga sɔɔn gun. Wuro yɔnma yi. Wiinye sie mane ti ka ma ga, a dian wɔn na mama ka gun ga. Mamasangan a na sie pere ka ma ka sbɛ ka yɛrɛ wa ɔn fangan ka ka hɔn, ka sbɛ taa.
46010014	Wɔn ye na ne marefɔre, ka tɔngɔn fiankan na.
46010015	Ma bɛre ka ta wɔkara wiinye kma ɔɔn da kɔrɔ tɔɔ. Ma wiin fa yira, k'a na kayan ta ka yɛrɛ ma.
46010016	Ke baraka yira Wuro ma wiin duba na mɛnɛfa ye na, ɔn sbɛ n'a mɛnɛ, wɔn ke kwɛ kɔ Krista a too ta vunu hɔn ga ra? Ke tɛ ne wiin buru we dini, wɔn ke kwɛ kɔ lege mɛ ga ra?
46010017	Buru tala dama ta tɛ ɔɔn ne tiye, wɔn tɛ ke pepe ɔɔn kwɛ tɛ kɔn tala mɛ bare ke pepe ke nii gun wɔnna buru tala we ɔɔn na.
46010018	Ka Isirayɛlenɔmanɛ ta da na kayan ta rɛ. Wiinye kma ɔɔn salakawɛkika nɔma, ye kwɛ fa tala ma kɔ Wuro, salakawɛdo ti wiin togo ma ga ra?
46010019	Wɔnnɔ ɔɔn wɔn kɔrɔ? Ye wiin worofa ɔɔn yɛɛ fiɔn ma wɛlɛ ye fiɔn we yɛrɛ daga giati na ra?
46010020	Awo rɛ. Nka ye ta tɛ ne y'a salaka wa, zini ɔɔn ma man'e wa Wuro ma ga, ma kia ka ka nii ka zini ta da hɔn ga.
46010021	Ka sbɛ ne mɛnɛ Matigi ta mɛnɛfa na ɔn bere ne mɛnɛ zini ta mɛ ga. Ka sbɛ ne zɔn Matigi ta ɔn bere ne zɔn zini ta mɛ ga.
46010022	Taa ke kià Matigi woro ba le? Ke kɛnɛ yi a ma ra?
46010023	Bɔɔ tɛ ne yira ne kwa, ye yiwɔ sbɛ ne da pepe ta nka da pepe ka fɔrɔ ga. Bɔɔ tɛ ne kwa, ye yiwɔ sbɛ ne da pepe ta nka da pepe ka mako fɔrɔ ga.
46010024	Sɔɔn sii ka ye yɛrɛ ta tɔnɔ kia ga fɔn bɔ sɛrɛ yi.
46010025	Wiinye frɛ pepe ɔɔn zabire tun hɔn, ka ye zɔn ɔn ka toga ga k'a daronada ye na.
46010026	Ye sɛbɛ Wuro domada na sɛbɛ hɔn ɔn da, ye lagakɔn kɔ ye ma frɛ pepe Matigi ye.
46010027	Wiin te ɔɔn Wuro ta kma na boo ga, wɔn ɔɔn ka wiri zama na, ka ɔɔn dian yeyɛ yuru na, a wiin fa pepe pere ka ma, k'a zɔn ɔn ka toga ga k'a giati ye na.
46010028	Nka boo sɔɔn ɔɔn da ka ma, y'a fiankankika, ka k'a nɔma ga yirata we ye na ɔnkɔ k'a giatɛ ye na.
46010029	Ma bɔ yira ɔn da ki yɛrɛ ta daronada ga nka awe yɛrɛ ɔɔn ta daronada. Bare ga wɔnnɔ na ma na tɛ boo ta daronada n'a tisramabe kiti?
46010030	Ma ɔɔn baraka yira Wuro ma n'a zɔnfa ye na, ma baraka yira Wuro ma wiin fa ye na, wɔnnɔ na sɔɔn na ne togo yaga wɔn ye na yɛ?
46010031	Awale, ka ti zɔn hɔn yo, ka ti mɛnɛ hɔn yo, ka wiin fa pepe ta, k'a ta Wuro ta yirebe ɔɔn na.
46010032	Ka ka yɛrɛ kɔrɔse, ɔn ka tɛ sɔɔn sii na bɛrɛbɛta na ga. Ziwifu wɛlɛ sizɛ wɛlɛ Wuro ta kɔnkma na boo.
46010033	Mɛ yɛrɛ sige ne yɛrɛ ma ne wɔn ɔɔn ta wiin fa to ne da sbɛ dia sma pepe ma da pepe hɔn. Ma n'a tɔnɔ kia ga nka sma na yaan ye ta tɔnɔ wiin fa to ye sbɛ kisi.
46011001	Ka ne tɛzugo bii wɔkara mɛ yɛrɛ Krista zugo bii wiin nɛ.
46011002	K'a tɛ ɔn ne ka kakiri to mɛ da sangan pepe ma, ma wiinye da yira ka ma, ka ne kwa wɔnwɔ ma mɛ, ma bire ka na wɔn ye na fɔrɔna.
46011003	Nka ma kia ka wiin fa yɔnnɔ tɔɔ, bo wɔn. Nimisin pepe wɔnnate wɔn Krista. Ya wɔnnate wɔn ne nimisin. Krista wɔnnate wɔn ne Wuro.
46011004	Wiin nimisin pepe ɔɔn ne ti wuromɛ hɔn wɛlɛ ne Wuro ta fanɛ yira banfola ne pi a ta, a ye wɔnnate dɛgɛbɛ.
46011005	Nka wiin ya pepe ɔɔn ne ti wuromɛ hɔn wɛlɛ ne Wuro ta fanɛ yira, fa mane pi a wɔɔn ma ga, a ye wɔnnate dɛgɛbɛ. Bare ye tɛ wɔkara a wɔɔn sɛn ɔɔn.
46011006	Ya ɔɔn mane na pi ye wɔɔn ma ga, a daga ye wɔɔn yaro. Nka wɔɔn ta yaro wɛlɛ a ta sɛn ɔɔn ne pere wiin ya ma, a daga pi ye wɔɔn ma.
46011007	Nimisin daga banfola pin ga bare a Wuro gia ɔɔn n'a ta yirebe. Nka ya wɔn nimisin ta yirebe.
46011008	Bare a nimisin ɔɔn sa ya hɔn ga nka ya ɔɔn sa nimisin hɔn.
46011009	Nimisin dan ya ye na ga nka ya ɔɔn dan nimisin ye na.
46011010	Bo wɔn ye na ya daga fa pi ye wɔɔn ma mɛlɛkɛ ye na wiin ɔɔn n'a dɔrɔ ɔn d'a ti sɔɔn soro ma.
46011011	Kamasɔrɔ Matigi zin, ya sbɛ ne dɛ́gɛ nimisin na ga, nimisin mane sbɛ ne dɛ́gɛ ya na mɛ ga.
46011012	Bare hali ya ɔɔn sa nimisin hɔn, ya ɔɔn nimisin vɔrɔ. Wuro ɔɔn wɔn pepe ta.
46011013	Ki yɛrɛ n'e na kayan ta han. Ya daga Wuro mɛ, fa ka ne pi a wɔɔn ma ga ra?
46011014	Sma ta da yɛrɛ n'a yira n'a dɔrɔ ka ma da nimisin wɔnsogo ɔɔn yaan fɔnɔ wɔn pere ga ra?
46011015	Kamasɔrɔ wɔn ne yirebe ya ta. Bare wɔnsogo pere a ma ɔn tɛ wɔkara banfola.
46011016	Wiin te ɔɔn ne dakwiɛ ye na, ke daro wɔn na ga, Wuro ta kɔnkma ma daro ye na mɛ ga.
46011017	Wɔn nii wa mɛ, ma na ka yirebɛ titiri ga bare ka wiinye nɛmɛ kwɛ ta, ye foyi fɔrɔ ka ma ga fɔn ne ka mako ɔɔn yaga.
46011018	Ye yɛrɛ da ne ma mɛ, ye ka tɛ ka nɛmɛ kwɛ wiin sangan ma, dɛ́gɛ ne ti ka yɔ. Ma yɛrɛ tɔɔ da ye tian mɛ.
46011019	Dɛ́gɛ yɛrɛ daga ne ti ka yɔ wiin fa to wiinye kma ɔɔn smatele, wɔnwɔ dɛ́gɛ sbɛ tɔɔ.
46011020	Nka ka tɛ ka nɛmɛ kwɛ wiin sangan ma, a Matigi ta zɔnfa ka tɛ ɔɔn zɔn ga.
46011021	Bare ga wiin tɛ ti wɔn sale y'a zɔnfa zɔn. Ye tɛ yee, wu ne ti bɔɔ na, kamasɔrɔ bɔɔ ne mɛnɛyingin.
46011022	Kɔan ti ka ta ka sbɛ ne zɔn ɔn mɛnɛ wiin wɛɛn ga ra? Taa ka kia Wuro ta kɔnkma na wu wa, foyi ti wiinye kma ta ga, ka ne wɔnwɔ piribɛ? Wɔnnɔ ma na ɔɔn yira ka ma yɛ? Ma daga ka yirebɛ wɔn na ra? Awo rɛ ma na ka yirebɛ wɔn na ga.
46011023	Mɛ wiin fa gun Matigi ta ɔn n'a yira ka ma, bo wɔn. Matigi Yezu kiɛ sra hɔn wiin wuru hɔn, a buru bii,
46011024	ɔn baraka yira n'a wɛ wiin sangan ma, ɔn n'a yɔyɔ ɔn da: «Bo mɛ kɔn wiin ɔɔn pere ka ye na. Ka wɔn ta ɔn ka kakiri tugo mɛ da.»
46011025	Ye zɔn wɛ timi, a wɔn nɛmɛ ta kɔ mɛnɛfa we mɛ ɔn da: «Bo mɛnɛfa be wɔn bɛɛn na wun yi mɛ too baraka hɔn. Ka ɔɔn ne mɛnɛ a na wiin sangan ma pepe, ka wɔn ta ɔn ka kakiri to mɛ da.»
46011026	Bare ka ɔɔn bo buru be zɔn wiin sangan ma pepe ɔn mɛnɛ bo mɛnɛfa be na, ka Matigi ta siri yira fɔn yaa kayan a ta berena ma.
46011027	Wɔn ye na wiin te pepe ɔɔn zɔn Matigi ta buru na ɔn mɛnɛ a ta mɛnɛfa na, ma ye ta kɔ kiu ga, a na te ye yɛrɛ ka zarake hɔn Matigi kɔn kɔ a too ta.
46011028	Wɔn ye na, wiin te pepe ɔɔn da ye wɔnna buru we zɔn ɔn mɛnɛ wɔnna mɛnɛfa we na, a na te ye yɛrɛ kɔrɔse dɛn.
46011029	Bare wiin te ɔɔn ma giati ga ɔn Matigi kɔn zɔn n'a too mɛnɛ, a na te ye yɛrɛ na zarakefa ɔɔn zɔn ɔn n'e mɛnɛ.
46011030	Bo wɔn ɔɔn tɛ sma na yaan ye ɔɔn ne ti ka hɔn ne pare, bɔɔ ne muruku, bɔɔ ɔɔn siri.
46011031	Ke ɔɔn ke yɛrɛ kɔrɔse, ke na kiti ga.
46011032	Nka Matigi ke kiti wiin fa to a ke ladi, ke ka naa kwɛ zarake kɔ diniyan hɔn kma ga.
46011033	Wɔn ye na kià kma, ka ɔɔn ka nɛmɛ kwɛ wiin fa to ka zɔn, ka ka nɛmɛ yɛ́rɛ.
46011034	Wu ne ti wiin te na, a zɔn ye brɛ wiin fa to ka ka naa ka nɛmɛ kwɛ k'a zarake na ga. A ma bɔ dasɛrɛ han, ma ɔɔn naa naa ka brɛ wiin sangan ma, ma na wɔnwɔ yɔnnɔhɔnwa.
46012001	Awale kià kma, ma kia ka Wuro ta Ni ta kiɛn sii pepe nɔma tɔɔ.
46012002	Ka tɔɔ da ka mane Wuro tɔɔ wiin sangan ma dɛn ga, fian yɛrɛ ɔɔn bɛre ne gun ga, ka mane yaa wɔnwɔ brɛ gwagana yee.
46012003	Wɔn ye na m'a yira n'a dɔrɔ ka ma da Wuro ta Ni ti wiin te pepe hɔn, a sbɛ ne da ye gwale tɛ a sa Yezu ma ga. Sɔɔn mane sbɛ ne da, ye Yezu Matigi, a ma tɛ Wuro ta Ni baraka hɔn mɛ ga.
46012004	Kiɛn sii yaan nka ye pepe Wuro ta Ni tala baraka hɔn.
46012005	Bara sii yaan nka a awe Matigi tala we.
46012006	Tɛda sii yaan mɛ, nka Wuro tala ɔɔn wɔn pepe ta sma pepe hɔn.
46012007	Wiin te ti pepe wɔn Wuro ta Ni na dɔre gun sma pepe mako ta fɔrɔ na.
46012008	Wuro ta Ni datɔ ka boo hɔn ne kakiriprabe ka boo hɔn.
46012009	Awe Ni we ɔɔn yɔnmabe ka boo hɔn, awe sɔnnala we ɔɔn sebe pere boo ma ne parere kɛnɛbɛ.
46012010	A kabakoda na tɛsie pere boo ma, ne boo ta Wuro ta daberebɛta na, ne zini na kayan ta tɔɔ na kakiri ka boo hɔn, ne sie pere boo ma, wɔn ne sbɛ ne bɛre sidazɛ hɔn, ne sie pere boo ma, wɔn ne sbɛ ne wɔnna sida wɔ kɔrɔ yira.
46012011	Nka awe Ni tala we dama ɔɔn wɔn pepe ta ne y'a kiɛn dini sma pepe ma ye dungo na.
46012012	Tian na, sɔɔn kɔn tala nka a na yasɔ yaan. Nka hali sɔɔn yasɔ ɔɔn yaan wiin nɛ pepe, yee ye pepe na kwɛ yi kɔn tala yɛ. Yee Krista ti yɛ mɛ.
46012013	Bare ke pepe batize Ni tala hɔn wiin fa to ke kwɛ tɛ kɔn tala dama. Ziwifu kɔ sizɛ, tɛrɛ kɔ tisramakma. Ni tala na ke pepe mɛnɛ mɛ.
46012014	A yasɔ nɔ tala dama ɔɔn ti sɔɔn kɔn na ga nka ye yaan.
46012015	Kan m'a da, ye yi soro ga, ye wɔn ye na yi kɔn na boo ga, wɔn mane sbɛ ne tɛ a nii ka ne ti kɔn hɔn ga ra?
46012016	Turu m'a da, ye yi yɔnnɔ ga, ye wɔn ye na yi kɔn na boo ga, wɔn mane sbɛ ne tɛ a nii ka ne ti kɔn hɔn ga ra?
46012017	Kɔn pepe na kwɛ yi mane yɔnnɔ, nɛ sɔɔn mane na tɛ ɔn ne mɔɔ? A pepe na kwɛ yi mane turu, nɛ sɔɔn mane na tɛ ɔn ne wunnu mɔɔ?
46012018	Nka Wuro yasɔ pepe tigɛ kɔn ma ye dungo na.
46012019	Ye pepe na kwɛ yi mane yasɔ tala dama, wee kɔn mane na ne ti?
46012020	Yasɔ wɔ kɔnɛ yaan nka ye pepe na kwɛ yi kɔn tala dama.
46012021	Yɔnnɔ sbɛ ne da soro ma, ye yi mako sa a hɔn ga. Wɔɔn mane sbɛ ne da kaɛn ma, ye yi mako sa ye hɔn ga.
46012022	Wɔn nii wɛ mɛ, ke wiinye yasɔ yɛrɛ giati frɛ ga, ye ta fɔrɔda tiye.
46012023	Wiinye yɛrɛ ɔɔn giati kiu na frɛ ga, wɔnwɔ ma ke kiu ka yi. Yewɔ da ɔɔn daga yira na yee ga, a ma yewɔ ma ke kwa yi.
46012024	Yewɔ wiinye mako ɔɔn sa wɔnna kwamabe we hɔn ga. Nka Wuro kɔn tɛtɛrɛ wiinye ɔɔn ti a na ga, wɔnwɔ mako sa yi yirebe hɔn,
46012025	wiin fa to dɛ́gɛdo ka ne ti kɔn na ga nka yasɔ wɔ ne kwɛ ne ninaban ye nɛmɛ ye na.
46012026	Yasɔ tala ɔɔn ne yannɛ, bɔ sɛrɛ pepe kwɛ ne yannɛ kɔ lege. Yasɔ tala ɔɔn yirebe gun, bɔ sɛrɛ ne kwɛ ne nihɔndia kɔ lege.
46012027	Awale ki Krista kɔn ɔn n'a yasɔ, wiin ti wɔn kɔ ye tado.
46012028	Wuro wiinye kma tigɛ y'a koma hɔn, ye na gwere ye, wɔn fanɛsma, Wuro ta daberebɛre ɔɔn dɔɔ wɔnwɔ ma, sma na kalasma ɔɔn dɔɔ wɔnwɔ ma, kabakoda na tɛsie pere wiinye kma ma, wɔnwɔ ɔɔn dɔɔ, parere na kɛnɛsie pere wiinye kma ma, wɔnwɔ ɔɔn dɔɔ, sma na diɛmasma ɔɔn dɔɔ, zɛngɛnkma ɔɔn dɔɔ, sida na berebɛsie pere wiinye kma ma, wɔnwɔ ɔɔn dɔɔ.
46012029	Sma pepe ɔɔn fanɛsma ra? Sma pepe ɔɔn Wuro ta daberebɛre ra? Sma pepe ɔɔn sma na kalasma ra? Sma pepe ɔɔn kabakoda ta ra?
46012030	Sma pepe ɔɔn sbɛ ne parere kɛnɛbɛ ra? Sma pepe ɔɔn sbɛ ne bɛre sidazɛ hɔn ra? Sma pepe ɔɔn sbɛ ne sida kɔrɔ berebɛ ra?
46012031	Ka Wuro ta kiɛn na fɔrɔ ye ɔɔn kia. Wiin sogo ɔɔn fɔrɔ yi bɔ sɛrɛ pepe ma, ma na wɔn dɔrɔ ka ma.
46013001	Hali ma ne sbɛ ne sma ta sida bɛre ne sbɛ ne mɛlɛkɛ ye bɛre, dadiamabe mane ti ne hɔn ga, ma tɛ wɔkara boo fa digekɔn, wɔkara balokuru digekɔn.
46013002	Hali ma ne Wuro ta daberebɛta, ne Wuro ta da pepe tɔɔ, tɔɔ sii pepe ne ti ne hɔn, hali n'a yɔnmabe ne yire fɔrɔna ne sbɛ ne tola tumabɛ ye tanganda hɔn, dadiamabe mane ti ne hɔn ga, wɔn pepe zana.
46013003	Hali ma ɔɔn n'a frɛ pepe dini wufigɛsma ma, ɔn ne kɔn ka togo hɔn, dadiamabe mane ti ne hɔn ga, wɔn pepe zana.
46013004	Dadiamabe kɔrɔ hɔn toba ga, dadiamabe sɔɔn mako fɔrɔ, kiɔn ti a hɔn ga, a ye yɛrɛ yira ga, a ye yɛrɛ yirebɛ ga.
46013005	Dadiamabe peremagada ta ga, a ye yɛrɛ ta tɔnɔ kia ga, a ye woro babɛ sɔɔn ta ga, a woro tigɛ ga.
46013006	Dadiamabe nihɔndia telebareyafa na ga nka a y'a nihɔndiaro gun telebe ɔɔn hɔn.
46013007	Dadiamabe da pepe yafa, a dian da pepe na ne yɔɔn da pepe ma ne da pepe sɔmna.
46013008	Dadiamabe wɛ abada ga. Daberebɛre domada ra? Wɔnwɔ na bɛrɛ. Sida ra? Wɔnwɔ na wɛ. Tɔɔ ra? Wɔnwɔ na mige.
46013009	Bare tege ti kià tɔɔ na, tege ne ti kià fanɛ na mɛ.
46013010	Nka wɛbareyada ɔɔn na naa wiin sangan ma, tege ti wiinye na, wɔnwɔ na mige.
46013011	Ne na nimisalasangan ma, ma mane bɛre wɔkara nimisalo, nimisalakakiri ne ti ne hɔn, ma ne giati wɔkara nimisalo. Ma naa tɛ sɔnpe na, ɔn saa nimisaladatɛ na.
46013012	Ke wiin fa za basiɛ, wɔn sa boo fa gia ta, ke wiin sege dubale hɔn yɛlɛlɛ. Nka boo sangan ke na n'a za srasra. Basiɛ, tege ti mia tɔɔ na. Boo sangan ma ye na ne tɔɔ wɔkara ma tɔɔ wiin nɛ.
46013013	Awale basiɛ wɔnna frɛ saa wɔ tiye, bo yɔnmabe, bo zigi, bo ma dadiamabe. Nka dadiamabe ɔɔn yire yi.
46014001	Ka dadiamabe kia. Ka Wuro ta Ni ta kiɛn kia wiinye ɔɔn n'a ta fanɛ na yira ye, ka wɔnwɔ yɛrɛ kia.
46014002	Bare wiin te ɔɔn bɛre sidaza hɔn, a bɛre sma ta ga nka Wuro ta a bɛre. Sɔɔn n'a ta bɛreda kɔrɔ tɔɔ ga. Wuro ta Ni baraka hɔn, a bɔɔ dɔnda za n'e yira.
46014003	Nka wiin te ɔɔn Wuro ta fanɛ yira, sma ta wɔnna te bɛre. A sma kala n'e mɛ n'e wora sigebɛ.
46014004	Wiin te ɔɔn bɛre sidaza hɔn, a na te ye yɛrɛ ɔɔn kala. Nka wiin te ɔɔn Wuro ta fanɛ yira, wɔnna te zamɛ ɔɔn kala.
46014005	Ma kia ka pepe ne bɛre sidaza hɔn nka ka ɔɔn ne Wuro ta fanɛ yira, wɔn dia yi ne ma. Wiin te ɔɔn Wuro ta fanɛ yira, wɔn fɔn kɔ sidaza hɔn bɛreta, fɔn a ɔɔn wiin fa yira a ɔɔn n'a kɔrɔ berebɛ zamɛ ta kala na.
46014006	Kià kma, basiɛ be na, mɛ ɔɔn naa ka sege na ɔn naa ne bɛre sidaza hɔn, n'a bɛreda ɔɔn mane dɔreda yira ka ma ga, mane tɔɔ ka ka hɔn ga, mane Wuro ta fanɛ na yira ye ka ma ga, mane ka na kala ye ga, wɔnnɔ ma ɔɔn fɔrɔ ka ma?
46014007	Yee tomafrɛ ti yɛ: Bo tola, bo ma kolinzo. Tola wɛlɛ kolinzo kɔn ɔɔn mane berebere ga, a wiin fa yira, kɔ te ɔɔn sbɛ ne wɔn tɔɔ?
46014008	Tolakɔn ɔɔn mane kìni ga, kɔ te ɔɔn na ye yɛrɛ tɛtɛrɛ kun na?
46014009	Ki mɛ, k'a bɛreda ɔɔn mane kakirikma ye ga, ka wiin fa yira, nɛ sɔɔn na tɛ ɔn n'a kɔrɔ tɔɔ? Ka tɛ k'a bɛreda ne kìni.
46014010	Wiinye domadanɔmanɛ ɔɔn ti diniyan hɔn, ma ye sii tɔɔ n'e wɛ ga, kɔrɔ bere ne ti ye pepe na mɛ.
46014011	Kamasɔrɔ wiin te ɔɔn bɛre, a wiin fa yira, ma ɔn mane wɔn kɔrɔ tɔɔ ga, wɔɔn ti a ta bɛre na ne ta ga, wɔɔn mane ti mia mɔɔ na a ta mɛ ga.
46014012	Ki mɛ, ka ne kia ne kwɛ Wuro ta Ni ta kiɛn ma wiinye ɔɔn ti ka hɔn bare wɔn ɔɔn dia ka ma nka ka tɛ ye tɛ zamɛ na kalada na.
46014013	Bo wɔn ye na, wiin te ɔɔn ne bɛre sidaza hɔn, a daga ne Wuro mɛ wiin fa to a ne sbɛ n'e berebɛ.
46014014	Bare ma ɔɔn ne Wuro mɛ sidaza hɔn, n'a giatɛ ti wuromɛ hɔn nka ne kakiri foyi tɔɔ ga yo.
46014015	Awale wɔnnɔ ma daga ɔɔn ta han? Ma na ne Wuro mɛ kɔ n'a giatɛ ɔn n'a mɛ kɔ ne kakiri mɛ. Ma na ne sɔn kɔ n'a giatɛ ɔn ne sɔn kɔ ne kakiri mɛ.
46014016	Bare ga be ɔɔn da be duba ta a ma bia giatɛ dama ɔɔn ti bara hɔn, wiin te ɔɔn mɔɔ yee dama, nɛ wɔnna te na tɛ ɔn da amina bia barakayira na? Be wiin fa yira a na ma debe ne wɔn tɔɔ ga han.
46014017	Bia barakayira kɔnɛ zɛ han nka bɔ sɛrɛ kala ga yo.
46014018	Wuro baraka hɔn mɛ bɛre sidaza hɔn ɔn yalo ka pepe ma.
46014019	Nka zamɛ kwɛdo hɔn, bɛredanɔmanɛ koo ta yira bɔ sɛrɛ ta kala na, dia yi ne ma ɔn yalo bɛreda na yaan ye ta yira ma sidaza hɔn.
46014020	Kià kma, ka ka ka yɛrɛ ta wɔkara nimisala dagiati hɔn ga nka ye ɔɔn ma dayaga na, ka sbɛ ne ka yɛrɛ ta wɔkara nimisala. Ye ɔɔn ma dagiati na, ka ka yɛrɛ ta wɔkara smapapa.
46014021	Ye sɛbɛ tɛn na sɛbɛ hɔn ɔn da, ye Matigi da, ye ye na bɛre bo sii be ta sismazɛ kɔ samara baraka hɔn ye nka hali kɔ wɔn, ye ye na mɔɔ ye ta ga.
46014022	Ye tɛ yee, sibere tɛ tagamase na. Yɔnmabe ti wiinye kma hɔn, a tɛ tagamase na wɔnwɔ ta ga nka yɔnmabe ti wiinye kma hɔn ga, a tɛ tagamase na wɔnwɔ ɔɔn ta. Wuro ta fanɛ ta yira tɛ tagamase na. Yɔnmabe ti wiinye kma hɔn ga, a tɛ tagamase na wɔnwɔ ta ga nka yɔnmabe ti wiinye kma hɔn, wɔnwɔ ta a tɛ tagamase na.
46014023	Awale Wuro ta kɔnkma pepe ɔɔn ye nɛmɛ kwɛ, ye pepe ne bɛre sidaza hɔn zɛzɛ, wiinye kma ɔɔn mɔɔ ye ta wɛlɛ yɔnmabe ti wiinye kma hɔn ga ɔn naa kɔ ye hɔn, ye na ka giati kakabasma ga ra?
46014024	Nka ye pepe ɔɔn ne Wuro ta fanɛ yira, yɔnmabe ti wiin te hɔn ga, wɛlɛ wiin te we ɔɔn mɔɔ ɔn naa kɔ, a n'a za da sma pepe ye zarake n'e kiti.
46014025	A mane wiinye da dɔɔn ye kɔrɔ hɔn, wɔnwɔ na dɔre sire, a zii bɛrɛ ye zin sugu lɔ ma ɔn Wuro yirebɛ n'a yira n'a dɔrɔ d'a ti ka woro hɔn tian na.
46014026	Ye ɔɔn ma yee, wɔnnɔ ke na ɔɔn ta han, kià kma? Ka ɔɔn ka nɛmɛ kwɛ, ka na wiin ti pepe wɔn sbɛ ne boo turu sɔn wɛlɛ ɔn ka kala kɔ bɔɔ da wɛlɛ ɔn bɔɔ dɔreda yira wɛlɛ ɔn bɛre sidaza hɔn wɛlɛ ɔn wɔnna bɛreda wɔ kɔrɔ berebɛ. Wɔn pepe daga tɛ ka na kwɛ yi ta kala ɔɔn na.
46014027	Ye ɔɔn ma sidazabɛre, sma pla ɔɔn daga wɔn ta, ye ka yalo sma saa ma ga. Boo bɛre, wɔn timi bo bɛre mɛ. Sɔɔn ne tiye mɛ wiin ɔɔn n'e kɔrɔ yira.
46014028	Sɔɔn ɔɔn mane tiye wiin ɔɔn na n'e kɔrɔ yira ga, ka na plalo we daga saa. A y'a da bɛre ye yɛrɛ ma kɔ Wuro.
46014029	A ɔɔn ma Wuro ta fanɛ na yira, sma pla wɛlɛ sma saa n'e yira, bɔ sɛrɛ n'e na kayan ta.
46014030	Wiinye kma ɔɔn tangan, wɔnwɔ na boo ɔɔn bɔɔ dɔreda za, wiin te ɔɔn bɛre, wɔn daga bɔɔ.
46014031	Ka pepe sbɛ ne Wuro ta fanɛ yira nka wiin ti wɔn kɔ ye bɛresangan wiin fa to ka pepe sbɛ kala ɔn worasigi gun.
46014032	Wiin te ɔɔn Wuro ta daberebe na ni ta kiɛn gun, wɔnna te daga n'e yɛrɛ figɛnɔn tɔɔ.
46014033	Bare Wuro ke wiri piriparada na ga nka a ke wiri siara ɔɔn na.
46014034	Wɔkara ye tɛ wiin nɛ Wuro ta dɛ́gɛwɛsma yɔ, yàra daga bɔɔ nɛmɛkwɛdo hɔn. Sogo pere ye ma bɛreda na ga. Ye daga ne mɔɔ wɔkara tɛn n'e yira wiin nɛ mɛ.
46014035	Ye ne kia toga kìni bɔɔ da na, ye ɔɔn tɛ ye ye bangannɛ toga ye brɛ. Ya daga bɛre na zamɛ kwɛdo hɔn ga.
46014036	K'a giati da ki brɛ Wuro ta bere tuma ra? K'a giati da ki dama ma a wiri ra?
46014037	Ka na boo ɔɔn n'a giati ɔn da yi Wuro ta daberebɛta wɛlɛ Wuro bɔɔ da yira ye ma, a ye yɛrɛ na kayan ta kɔ Matigi ta yirada ma wiinye sɛbɛ ka ma.
46014038	Wiin te ɔɔn ma wɔn giati ga, ka k'a giati mɛ ga.
46014039	Ye tɛ yee kià kma, ka ne Wuro ta fanɛ ta yira kia ɔn ka ne sɔɔ sidazabɛre ma mɛ ga.
46014040	Nka ye pepe daga tɛ fɔrɔna kɔ ye tɛnɔn na.
46015001	Kià kma, ma wiinye fanɛdia wɔ yira ka ma, ka wiinye wɔ mɔɔ, ka dɔɔ wiinye wɔ ma, ma kia ka kakiri tugo kɔ lɔgɔ yɛ.
46015002	Ma wiinye fanɛdia wɔ yira ka ma, ma ye yira ka ma wiin nɛ, ka ɔɔn n'e foga yee, yewɔ baraka hɔn ka na kisi. Wɔn ma tɛ ga, k'a yɔnmabe na tɛ zana.
46015003	Mɛ yɛrɛ mane wiin fa gun, wɔn ma pia ɔɔn yira ka ma dɛn ɔn da Krista siri kià kakiɛ ye na wɔkara Wuro domada na sɛbɛ n'e yira wiin nɛ ɔn da,
46015004	ye y'a sitra, a ɔɔn winni sa yin saaro kɔɔ ma Wuro domada na sɛbɛ yiranɔn na.
46015005	Y'a ye yɛrɛ dɔrɔ Sefase ma, wɔn timi a ɔɔn ye yɛrɛ dɔrɔ kalanɔmanɛ funpla wɔ ma mɛ.
46015006	Wɔn timi a ye yɛrɛ dɔrɔ plala sma zɔkoo (500) n'e timi ma kanyɔnnɔ tala na. Ye na yaan ye ti ni na yɛ, ye na damanɛ siri.
46015007	Wɔn timi a ye yɛrɛ dɔrɔ Zake ma. Wɔn timi mɛ, a ye yɛrɛ dɔrɔ fanɛsma wɔ pepe ma.
46015008	Wɛbɛdo ma, a ye yɛrɛ dɔrɔ mɛ ma mɛ, mɛ wiin te yɛrɛ ɔɔn mane daga kɔ wɔn ga.
46015009	Bare mɛ ɔɔn fanɛsma pepe hɔn slalo yi. Fanɛtogo yɛrɛ daga ne wiri mɛ wiin te ma ga bare ma mane Wuro ta kɔnkma yannɛ fɔnɔ.
46015010	Nka ma ti wiin wɛɛn sma, ma baraka yira Wuro ma, a wiin kiɛn ta ne ma, wɔn tɛ zana ga. Ma yɛrɛ bara ta ɔn yalo ye pepe ma. A mɛ ɔɔn wɔnna bara wɔ ta ga nka Wuro ta kiɛn wiin ɔɔn ti ne hɔn wɔn ɔɔn n'e ta.
46015011	Ka tɛ ke wɔn to. A tɛ mɛ yo, a tɛ yewɔ yo, ke wiin fa puru ka ɔɔn yɔɔn a ma, bo ɔɔn wɔn.
46015012	Ke ɔɔn ne puru ne kwa, ye Krista winni sa sara yɔ, nɛ ka na bɔɔ tɛ ɔn ne kwa, ye sara ta winni tian ga?
46015013	Sara ta winni ɔɔn mane tian ga, wɔn kɔrɔ Krista winni mɛ ga kɛ.
46015014	Krista ɔɔn ma winni ga, mia pile tɛ zana, k'a yɔnmabe ne zana mɛ kɛ.
46015015	Sara ta winni ɔɔn mane tian ga, mɛ yɛrɛ tɛ siɛrɛkomayaga na Wuro ta yo. Bare mɛ siɛrɛyagabe ta ɔn d'a Krista winni n'a sabɛ sara yɔ kamasɔrɔ a ma ye ta ga.
46015016	Sara ta winni ɔɔn mane tian ga, wɔn kɔrɔ Krista winni mɛ ga kɛ.
46015017	Krista ɔɔn ma winni ga, wɔn kɔrɔ k'a yɔnmabe tɛ zana, ka ne ti k'a kakiɛ hɔn yɛ.
46015018	Wiinye kma ɔɔn siri Krista na yɔnmabe ne ti ye hɔn, wɔnna kma ye yaga kɛ.
46015019	A ɔɔn ma kià sirewɔ dama ye na ke yɔɔn Krista ma, wɔn kɔrɔ bɔ smasɛrɛ ye fɔn ke ye melemele kɛ.
46015020	Nka awo. Krista winni sa sara yɔ ɔn tɛ siriwɛre pepe na zɛngɛnte na.
46015021	Awale a debe ma sɔnnala do ma siri kɔ diniyan hɔn han, sɔnnala do ma sara ta winni kɔ diniyan hɔn mɛ.
46015022	Sma pepe debe ne siri Adama baraka hɔn han, yee ye pepe na ni gun Krista baraka hɔn yɛ mɛ.
46015023	Nka wiin ti wɔn kɔ ye tado n'a bii gwere ye ma dɛn, wiin ɔɔn Krista, wɔn timi wiinye kma ɔɔn Krista ye a nasangan ma.
46015024	Wɔn timi wɛbɛsangan wiri, a na fanganmabe ka tɔn Wuro sra hɔn wiin sangan ma, toga pepe kɔ fangan pepe kɔ sebe pepe yaga wɛ timi ma.
46015025	Bare Wuro domada na sɛbɛ n'a yira n'a dɔrɔ ɔn da, y'a daga tangan fanganmabe na fɔn yaa kayan a zugi pepe ta bɛrɛ ma a wee.
46015026	A zugi na wɛbɛ yi wiin ɔɔn na yaga, wɔn siri.
46015027	Yee ye sɛbɛ Wuro domada na sɛbɛ hɔn ɔn da, ye Wuro frɛ pepe bɛrɛbɛ a wee. Nka Wuro domada na sɛbɛ da wiin sangan ma, ye frɛ pepe ti a soro ma, wiin te ɔɔn n'e ka a sra hɔn, wɔnna te nii ti ga yo.
46015028	Frɛ pepe ɔɔn naa kiɛ a sra hɔn wiin sangan ma, wɔnna sangan ma wiin te ɔɔn frɛ wɔ ka awe Nɔ sra hɔn, awe na ti wɔnna te sra hɔn mɛ wiin fa to Wuro ne ti frɛ pepe wɔɔn na.
46015029	A m'a ma yee ye ti ga, wiinye kma ɔɔn tɛ ye n'e batize sara ye na, wee wɔɔn na ye mane na ne wɔn ta? Sara mane na winni ga, wɔnnɔ na ye tɛ ye n'e batize ye ye na?
46015030	Wɔnnɔ na mɛ́ yɛrɛ mane na ne ti farasida hɔn sangan pepe ma?
46015031	Tian na kià kma, mɛ ti siri na sogo ma kɔɔ pepe ma. Ki ye na mɛ ne yɛrɛ yirebɛ kià Matigi Yezu Krista baraka hɔn.
46015032	A m'a ma sma ta zɛda ɔɔn n'e wɔɔn, mɛ kwini kɔ wiinye kma Efɛsekuru hɔn wɔkara sɔkobafrɛ, wɔnnɔ ɔɔn mane na mɛ ka wɔn hɔn? Sara ta winni ɔɔn mane tian ga, dakalo wiin fa yira, ɔn da ye tɛ ke zɔn ɔn mɛnɛ bare sɛn ke na siri, ka tɛ ke wɔn ta kɛ.
46015033	Ka ka ka yɛrɛ firebɛ ga. Mareyaga sbɛ ne mafɔre yaga.
46015034	Ka ka yinnamalɔ ɔn saa dayagatɛ na. Ka na bɔɔ Wuro tɔɔ ga. Ma ye yira k'a pere ɔɔn na.
46015035	Nka boo na toga, ye nɛ sma winni ne sa? Ye wee kɔn ye bere ne naa kɔ ɔɔn?
46015036	Yinni sege rɛ. Be wiin fa tugo, a ma katra ga, a sbɛ ne faga ra?
46015037	Be wiin fa tugo, wiin fa ɔɔn daga faga sa, a tɛ mane wɔn nɔ ga ra? Bilenɔ wɛlɛ boo faza nɔ.
46015038	Wɔn timi Wuro kɔn pere a ma. Wiin kɔn sii da ɔɔn dia a ma tamara wɔn a ɔɔn pere tugofrɛ wɔ ma zɛzɛ wa.
46015039	Danfrɛ pepe koma tala ga. Sma koma dɛ́gɛ ti worofrɛ ye kɔ yala ye kɔ zɛ ye na.
46015040	Wurokɔn hɔn koma tiye, diniyan hɔn ye ne tiye mɛ, ye pepe wɔlɔnɔn mane tala mɛ ga.
46015041	Boo wɔlɔ wɔkara sin, boo ne wɔlɔ wɔkara yuu, boo ne wɔlɔ wɔkara mamala. Boo mumulu yɛrɛ wɔlɔ yi boo ma mɛ.
46015042	Yee sara winnisangan ma ye na ti mɛ. Wiin kɔn ɔɔn vra, wɔn na winni sa ne vrabareya yi.
46015043	Wiin kɔn ɔɔn yaga, wɔn na winni sa ne wɔlɔ yirebe na, fanganduru ti wiin kɔn na wɔn na winni sa ne paga fangan na.
46015044	Wiin kɔn ɔɔn worofakɔn wɔn na winni sa ne Wuro ta Ni na yi. Worofakɔn ɔɔn ne tiye, wɔn kɔrɔ Wuro ta Ni na yi tiye mɛ kɛ.
46015045	Tamara yee ye sɛbɛ Wuro domada na sɛbɛ hɔn wa, ye Adama na gwere yi wɔn mane tɛ nima na. Adama na wɛbɛ yi wɔn Wuro ta Ni wiin ɔɔn ni pere.
46015046	Nka wiin ɔɔn gwere lagakɔn ma, wɔn mane sansukanpla dama. Wɔn timi Wuro ta Ni ti wiin kanpla hɔn wɔn ɔn sbɛ ne naa.
46015047	Gweresɔn wiin kɔn ɔɔn dan kɔ vere, wɔn lɔmafa. Sɔn plalo we wɔn tuma wuro hɔn.
46015048	Wiin te kɔn ɔɔn dan kɔ vere, wɔn mane ti wiin nɛ, yee lagakɔn ma koma ti yɛ, wiin te ɔɔn tuma wuro hɔn ɔɔn zii, wɔn kɔn ti wiin nɛ, yee wurokɔn hɔn koma na ne ti mɛ.
46015049	Ke tɛ wiin nɛ ɔn mane ti wɔkara lagakɔn ma sɔɔn, yee ke na ne ti wɔkara wurokɔn hɔn sɔɔn yɛ mɛ.
46015050	Kià kma, ma wiin fa yira, bo wɔn. Sɔɔn sbɛ n'e to sɔnbe hɔn ɔn Wuro ta kolo gun kɔrɔ na ga, wiin fa ɔɔn vra wɔn mane sbɛ n'e to wɔn hɔn ɔn vrabareyabe gun kɔrɔ na mɛ ga.
46015051	Ma na kabakoda bɔɔ yira ka ma. Ke pepe na siri ga nka ke pepe na katra
46015052	nɔɔ tala hɔn yinna pi kɔ ye kibɛ, wɛbɛtola digekɔn ta. Bare tola na pɛn, sara winni sa kɔ koma na vrabareya ye. A ma ke han, ke na katra.
46015053	Bo kɔn be ɔɔn vra, wɔn daga bere tɛ vrabareya yi na. Wiin ɔɔn siri, wɔn bere tɛ siribareya yi na.
46015054	Awale bo kɔn be ɔɔn vra, wɔn ɔɔn naa bere tɛ vrabareya yi na wiin sangan ma, wiin kɔn we ɔɔn siri wɔn ɔɔn bere tɛ siribareya yi na wiin sangan ma, wɔnna sangan ma wiin fa ɔɔn yira Wuro domada na sɛbɛ hɔn ɔn da, sebe sbɛ siri ma, wɔnna domada wɔ na paga.
46015055	Bi siri, wee bia sebe ti? Bi siri, wee be na bado ti?
46015056	Siri na bado wɔn kakiɛ, kakiɛ ta sebe wɔn ma tɛn.
46015057	Ka tɛ ke baraka yira Wuro ma wiin ɔɔn sebe pere ke ma kià Matigi Yezu Krista baraka hɔn.
46015058	Wɔn ye na n'a kma fɔre, ka ka wora sige ɔn ka vilɛ ga. Ka ne yaa zin suu Matigi ta bara na ɔn tɔɔ da ka wiinye yannɛ ta Matigi ye na, ye na tɛ zana ga.
46016001	Awale ma wiin fa yira Wuro ta kɔnkma ma Galategiamana hɔn gwanakwɛda na Wuro ta dɛ́gɛwɛsma ye na, wɔn nɛmɛ ki daga ɔɔn ta mɛ.
46016002	Tun o tun na gwerekɔ ma, ka na wiin ti pepe a y'a gwana wiinye tigɛ n'e gun kiege ma, a ye kwɛ. Ka ka da ka mia naa yɛ́rɛ ɔn sbɛ ne gwana wɔ tɔɔ ga.
46016003	Ma ɔɔn naa naa wiin sangan ma, ka wiinye kma dɛ́gɛ, ke na n'e fanɛ kɔ k'a gwana wɔ, ye yaa n'e pere Zeruzalɛmukma ma.
46016004	Mɛ yɛrɛ ɔɔn ne daga yaa, ye na yaa kɔ ne nɛmɛ.
46016005	Ma na dɔɔ Masedowanegiamana hɔn ɔn naa ka brɛ. Ma na dɔɔ yeyɛ.
46016006	Ka ma farase ga, ma na yin damanɛ ta ka brɛ wɛlɛ ɔn pian hɔn ta kɔ ka nɛmɛ wiin fa to ka ne diɛma, ma sbɛ n'a yuru sere ta.
46016007	Ma kia naa ka sege basiɛ yee dama ɔn fɔnɔ ga nka Matigi ɔɔn dian, ma kia wɔɔ kɔ ka nɛmɛ ɔn boo wagati ta.
46016008	Nka ma na wɔɔ Efɛsekuru hɔn fɔn yaa Pantekɔte na kɔɔ wiri.
46016009	Bare m'a za da ma sbɛ ne bara na yire ye ta yeyɛ, zugi na yaan ye ne tiye mɛ.
46016010	Timote ɔɔn naa, ka ka tɛ a ne kwan ka yɔ ga bare a Matigi ta bara ɔɔn ta wɔkara mɛ.
46016011	Sɔɔn sii k'a dɛgɛbɛ ga. K'a diɛma wiin fa to a bere naa ne brɛ siara hɔn bare m'a yɛ́rɛ kɔ ne na plala.
46016012	A ma ke na plalo Apolɔse han, ma man'a woro sigebɛ fɔrɔna, d'a yaa ka brɛ kɔ ke na plala. Nka a kia yaa basiɛ ga. A ɔɔn naa sogo gun wiin sangan ma, a na yaa.
46016013	Ka ka yinna doma ɔn ka woro sige yɔnmabe hɔn. Ka nimisinigia ka ka yɛrɛ hɔn ɔn fangan ka ka hɔn.
46016014	Ka ne da pepe ta kɔ dadiamabe.
46016015	Kià kma, ma fa tala yira n'a sigebɛ ka ma yɛ mɛ. Ka tɔɔ da Sitefanase kɔ y'a kɔnkma ɔɔn pia dɔɔ Krista ma Akayikma hɔn. Ye man'e yangan Wuro ta dɛ́gɛwɛsma ye na fɔrɔna.
46016016	Awale wiinye kma ɔɔn wɔnna smasie wɔ kɔ wiinye kma ɔɔn kwɛ ye ma ye ta bara kɔ ye ta yannɛ hɔn, ka ne mɔɔ wɔnna kma wɔ ta.
46016017	Sitefanase kɔ Forotunatuse kɔ Akayikuse ta naa dia ne ma fɔrɔna. Ye ka tado bii.
46016018	Bare ye mɛ zigi tugu ɔn ki yi tugu mɛ. Wiinye kma ɔɔn wɔnna smasie wɔ, ka ne wɔnwɔ da diabɛ ka ma.
46016019	Wuro ta kɔnkma wiinye ɔɔn ti Azigiamana hɔn, wɔnwɔ bire ka na. Akilase kɔ Pirisile ɔnkɔ Wuro ta kɔnkma wiinye ɔɔn tɛ n'e nɛmɛ kwɛ ye brɛ, wɔnwɔ pepe bire ka na fɔrɔna Matigi togo na mɛ.
46016020	Ke na plala pepe bire ka na. Ka Wuro ta dɛ́gɛwɛsma ta foo bire nɛmɛ na.
46016021	Mɛ Pɔle yɛrɛ soro ɔɔn bo sɛbɛ ta ɔn bire ka na.
46016022	Matigi da ɔɔn mane dia wiin te ma ga, wɔnna te voda. Maranata. Kià Matigi naa.
46016023	Matigi Yezu ta kiɛn tɛ a ka diɛma.
46016024	Ka pepe da dia ne ma Yezu Krista baraka hɔn.
47001001	Mɛ Pɔle Yezu Krista ta fanɛta Wuro dungo baraka hɔn kɔ ke na plalo Timote bo sɛbɛ ta n'e fanɛ Wuro ta kɔnkma pepe ma wiinye ɔɔn ti Korɛntekuru hɔn kɔ Wuro ta dɛ́gɛwɛsma pepe ma wiinye ɔɔn ti Akayi na mara pepe hɔn.
47001002	Ke Tɔn Wuro kɔ Matigi Yezu Krista tɛ ye y'a woramadiabe kɔ y'a siara ta ka ma.
47001003	Yirebe tɛ kià Matigi Yezu Krista Tɔn Wuro ma, awe wiin ɔɔn woramadiatɔn ne zigitugu pepe na Wuro.
47001004	A ke zigi tugu kià ninabanda pepe na wiin fa to wiinye kma pepe ɔɔn ti ninabannɔ hɔn, ke sbɛ wɔnwɔ zigi tugu kɔ zigitugu ke wiin gun awe Wuro ta.
47001005	Tian na, Krista yannɛ ke ye na wiin nɛ fɔrɔna, yee ke zigitugu na yire yi gun awe Krista baraka hɔn yɛ mɛ.
47001006	Mɛ́ ɔɔn ne ti yannɛ hɔn, be tɔɔ k'a zigitugu kɔ k'a kisi ye na mɛ́ yannɛ. Mɛ́ zigi ɔɔn ne tugu, wiin zigitugu ɔɔn tɛ ka ne sbɛ ne k'a yannɛ sɔmna, wɔn ɔɔn mɛ́ zigi tugu mɛ.
47001007	Wiin yɔnmabe ɔɔn ti mɛ́ hɔn ka ye na, wɔn yire. Mɛ́ tɔɔ da ka yannɛ ne kɔ mɛ́ wiin nɛ, yee ka zigi tugu ne kɔ mɛ́ yɛ mɛ.
47001008	Kià kma, mɛ́ kia ka wɔɔ yee ɔn ka ye yɔnnɔ tɔɔ ga. Wiinye yannɛ ɔɔn mɛ́ gun Azi, wɔn mɛ́ banabɛ fɔn yaa fɔnɔ ɔn ke fangan wɛ fɔn ke yɛrɛ ma tɔɔ ta ke sbɛ ne wɔɔ ni na titiri ga.
47001009	Mɛ́ yɛrɛ man'a giati ɔn da mɛ́ sirisangan ɔɔn wiri wɛ. Ye tɛ yee, mɛ́ mane yɔɔn ke yɛrɛ ma titiri ga nka Wuro ma wiin ɔɔn sara winni.
47001010	Awe ɔɔn mɛ́ dɛn mɛ́ wa wɔnna siri we hɔn ɔn ne na ne mɛ́ dɛn ne mɛ́ wa a hɔn suu. Awe ma ke yɔɔn, awe ɔɔn na ne ke dɛn suu.
47001011	Ki ka nii ka wɔn hɔn k'a wuromɛ baraka hɔn mɛ. Ye tɛ yee, mɛ́ na wiin woramadiabe we gun sma na yaan ye ta wuromɛ baraka hɔn, wɔn na tɛ barakayira na sma na yaan ye ta mɛ́ ye na.
47001012	Mɛ sbɛ ne nihɔndia wiin kɔrɔ ma na, bo wɔn: Mia tɛ ɔɔn n'e yɔnnɔ tɔɔ mɛ sana ɔɔn da mɛ Wuro ta telebe kɔ a ta kɔrɔhɔnkìni ta diniyan hɔn ɔnkɔ ki mɛ, wɔn ma tɛ sansukanpla ta datɔ baraka hɔn ga fɔn Wuro ta woramadiabe baraka hɔn.
47001013	Tian na ke na foyi boo sɛbɛ n'a yira ka ma ga fɔn ka wiinye kala ɔɔn n'e kɔrɔ tɔɔ. Nka ma ye yɔnnɔ tɔɔ ɔɔn tɔɔ da ka na kia yirada kɔrɔ tɔɔ.
47001014	Ka debe n'e na bɔɔ yɔnnɔ tɔɔ n'e wɛ han, mɛ ɔɔn k'a nihɔndiaro wɔkara ki mia nihɔndiaro wiin nɛ Matigi Yezu ta kɔɔ ma.
47001015	Wɔnna yɔnmabe we do ma, ma mane kia dɔɔ ka brɛ dɛn ɔɔn fa kwɛ k'a nihɔndiaro ma.
47001016	Ma ɔɔn tuma ka brɛ, ma yaa Masedowane. Ma ɔɔn tuma wɛɛn, ma bere naa ka brɛ wiin fa to ka n'a Zudegiamana hɔn yuru pepe na da yɔnnɔhɔnwa.
47001017	K'a giati da ma wɔnna giatɛ we ta ma ne kakiri tanganbɛ ga ra? Taa mɛ nɛmɛ ne ɔɔn kɔ awo yira k'a giati ɔn da mia giatɛ sansukanpla ta giatɛ le?
47001018	Wuro n'e yɔnnɔ tɔɔ ɔn tɔɔ da mɛ́ wiin fa yira ka ye na, wɔn «ɔɔn» ɔn ne bere ne «awo» ga.
47001019	Bare mɛ kɔ Silivɛn kɔ Timote Wuro nɔ Yezu Krista wiin ta da yira ka ma, wɔn «ɔɔn» ɔn ne bere ne «awo» ga nka a «ɔɔn» sangan pepe ma.
47001020	Tian na, awe ɔɔn «ɔɔn» we wiin ɔɔn Wuro ta dosɔ pepe do paga. Awe Yezu Krista baraka hɔn ke amina yira Wuro ma a ta yirebe ye na.
47001021	Wiin te ɔɔn mɛ kwɛ kɔ ki Krista hɔn, ɔɔn ne ke tɔbe, a Wuro.
47001022	Awe ɔɔn y'a tɔbe dɛ ke ma ɔn y'a Ni ka ke hɔn wiin ɔɔn n'a ta perefrɛ na zin hɔn yi.
47001023	Ma Wuro ta ne siɛrɛte na. A ɔɔn ma niɔn ma ɔɔn sɔɔ, a ka ne to ni na ga. Ka na makare ɔɔn tɛ ma ma dian naa Korɛnte ga.
47001024	Ye tɛ wɔkara ke ti ne fangan dɛ ka ma yɔnmabe na ga rɛ, bare yɔnmabe ti ka hɔn fɔrɔna nka ke kia baratɛ kɔ ka nɛmɛ k'a dangamu ye na.
47002001	Wɔn tɛ ma ɔɔn da ma na bere yaa ka brɛ titiri ga, ka tɛ ma naa ka ninaban ga.
47002002	Bare ga mɛ ɔɔn ne ki nina ban, kɔ te ɔɔn na mɛ nihɔndia? Ma ki wiinye kma ninaban, ye ki ga ra?
47002003	Wɔn ɔɔn mane n'a sɛbɛ tɛwɔn wiin fa to ma ka na naa wiin sangan ma a ma ninabannɔ ma naa ɔɔn gun ka ta ga, kamasɔrɔ a ma nihɔndiaro ɔɔn mane daga ne tiye. Ma wɔn yɔnnɔ tɔɔ ɔn tɔɔ da n'a nihɔndiaro wɔn k'a nihɔndiaro mɛ.
47002004	Ninabannɔ hɔn ma ti, ne yinnazio ne wɔrɔ fɔrɔna ɔn ne bɔ sɛbɛ bɛ ta ka ma. Ma kia ka ninaban ga nka wiin fa to ka tɔɔ da wiin dadiamabe ɔɔn ti ne hɔn ka ye na.
47002005	Wiin te ɔɔn dayaga ta, a ye ta mɛ na ga nka ki pepe na. Ke ɔɔn da ke ka ye sigebɛ ga, ke na da ki na bɔɔ na a ye ta yɛ.
47002006	Ka na yaan ye ɔɔn daga n'a na te yɔnnɔhɔntoba yee dama.
47002007	Bo wɔn ɔɔn tɛ ma ɔɔn da ka ma basiɛ da ka yafa a na te ma ɔn n'a woro sigebɛ wiin fa to a bona ka na tɛgɛ ɔn yaa fɔnɔ ga.
47002008	Wɔn nii wa mɛ, m'a kia ka ta ɔn da k'a na te da diabɛ ka ma.
47002009	Bare bo sɛbɛ be tɛwɔn ne ta, ma kia ka ta ka sege ka ɔn ne mɔɔ ne ta fɔrɔna.
47002010	Ka ɔɔn yafa wiin te ma, ma yafa wɔnna te ma mɛ. Mɛ ɔɔn yafa, bare ma daga ne yafa ta, ma ye ta ki ɔɔn ye na Krista zin hɔn
47002011	wiin fa to Sitanɛ ta mama ka naa ke gun ga. Bare ke a ta giatɛ tɔɔ.
47002012	Ma mane yaa Krista ta fanɛdia yira na Torowasekuru hɔn, Matigi kɔnɛ mane na tɛ ma barafɔre ta yeyɛ.
47002013	Nka ne kakiri mane tangan bii tala hɔn ga bare ma mane ne na plalo Tite za ga. Wɔn tɛ ma ɔɔn sogo kia ye ta ɔn yaa Masedowane.
47002014	Ke baraka yira Wuro ma wiin ɔɔn sebe pere ke ma sangan pepe ma Krista baraka hɔn. A tɛ Krista na tɔɔ ne wiri bii pepe hɔn wɔkara wunnudiafa wunnu.
47002015	Ye tɛ yee, wiinye kma ɔɔn ti kisi na sogo ma kɔ wiinye kma ɔɔn ti firesogo ma, ke ɔɔn tɛ wunnudiafa na Krista ta Wuro ma wɔnwɔ ye na.
47002016	Wiinye kma ɔɔn ti firesogo ma, a wunnu naa kɔ siri wɔnwɔ ma. Wiinye kma ɔɔn ti kisi na sogo ma, a wunnu ni pere wɔnwɔ ma. Kɔ te ɔɔn tiye ne sbɛ ne wɔnna bara wɔ nɛmɛ ta?
47002017	Wiinye sma na yaan ye wɔ ɔɔn Wuro domada katra ne tɔnɔ kia ye hɔn, mɛ́ wɔnwɔ nɛmɛ ga. Tian mɛ́ ɔɔn yira Wuro togo na wɔkara Krista ta baratɛre daga n'e ta wiin nɛ.
47003001	Bɔ domada bɛ n'a dɔrɔ ɔɔn da mɛ́ mɛ́ yɛrɛ yirebɛ yɛ mɛ ra, taa ke kià sɛbɛ fanɛ ka ma wɔkara bɔɔ tɛ ne tɛ wiin nɛ wiin fa to k'e yira ka ma wɛlɛ ɔn da ka ke yirebɛ?
47003002	Ki ɔɔn mià sɛbɛ, wiinye ɔɔn sɛbɛ mɛ kɔrɔ hɔn, sma pepe n'e yɔnnɔ tɔɔ n'e kala.
47003003	Ka ye yɔnnɔ tɔɔ ɔn tɔɔ da ki ɔɔn Krista ta sɛbɛ wiin ɔɔn kalfa mɛ ma. A sɛbɛ kɔ tɔbetɛzio ga, nka a sɛbɛ kɔ Wuro na siɛbɛ yi ta Ni. A sɛbɛ dɔge na walage ma ga nka komavere na ye ma ka kɔrɔ hɔn.
47003004	Wiin yɔnmabe ɔɔn ti mɛ́ hɔn Krista baraka hɔn Wuro zin hɔn, bo ɔɔn wɔn.
47003005	A mɛ́ yɛrɛ ta sebe baraka hɔn, mɛ́ sbɛ n'e ta ga, Wuro ta mɛ́ yɛrɛ mià sebe gun.
47003006	Awe ɔɔn tɛ mɛ́ ne sbɛ ne tɛ bɛɛn na wun yi na baratɛre na wiinye ɔɔn sɛbɛ hɔn ye ga, ke Wuro ta Ni ɔɔn na ye. Bare sɛbɛ sɔɔn yɛɛ nka Wuro ta Ni wɔn wɛbareyani ka sɔɔn hɔn.
47003007	Awale siri na sɛbɛ wiin ɔɔn mane sɛbɛ dɔgɔnɔ ma, wɔn ɔɔn yirebe gun wɔkara Moyizi, Isirayɛlenɔmanɛ mane sbɛ n'e yinna duro ɔn wiin sege a ta yirebe do ma ga, kamasɔrɔ wɔn ne fɔnɔ wɔnna zin we ma.
47003008	Nɛ ni ta yirebe na tɛ ɔn ma yalo wɔn ma ga?
47003009	Wiin fa ɔɔn sma ka siri hɔn, wɔn ɔɔn yirebe gun, nɛ telebe yi na tɛ ɔɔn ma yalo wɔn ma ga?
47003010	Ke sbɛ ne da wiin yirebe ɔɔn pia wɔlɔ gwerena, wɔn wiri bo basiɛ yi ta wiin nɛmɛ ɔɔn tiye ga.
47003011	Bare wiin fa ɔɔn fɔnɔ, wɔn ɔɔn yirebe gun, wiin fa ɔɔn wɔɔ, nɛ wɔn yi na tɛ ɔn mane yaga yi ga?
47003012	Wɔnna yɔnmabe we ta tɛ ɔɔn ne ti mɛ́ hɔn, wɔn tɛ mɛ́ ɔɔn tɔɔ da ye tian.
47003013	Mɛ́ zogo pi mɛ́ zin ma wɔkara Moyizi mane tɛ wiin nɛ ga wiin fa to Isirayɛlenɔmanɛ ka naa yirebe za wiin ɔɔn fɔnɔ.
47003014	Ye kakiri mane yaga fɔnɔ. Bo wɔn ɔɔn tɛ hali naa n'a kwɛ sma ma, ye ɔɔn ne Wuro ta bɛɛn na bire yi na sɛbɛ kala wiin sangan ma wɔnna zogo we ne pi yɛ. A kibɛ ga bare Krista baraka hɔn a daga wɛ.
47003015	Tian na, hali ɔɔn naa n'a kwɛ sma ma, ye ne Moyizi ta sɛbɛ kala wiin sangan ma, fa tɛ ne pi ye kakiri ma.
47003016	Zugokatra dama ɔɔn dɔɔ Matigi ma, wɔn ɔɔn sbɛ ne tɛ fa we kibɛ wɛ.
47003017	Bare Matigi ɔɔn Ni. Matigi ta Ni ɔɔn ne ti wiin wɛɛn, wɛɛn tisramabe ti.
47003018	Ke wiinye kma pepe yinna hɔn ɔɔn kìni, ke na Matigi ta yirebe nɔma dɔrɔ, ke tɛ wɔkara wɔnna gia we mɛ, yirebe we ne yire ne yaa suu mɛ Matigi baraka hɔn, wiin ɔɔn Ni.
47004001	Wɔn nii wa mɛ, a debe ma woramadiabe do ma mɛ́ wɔnna bara wɔ gun, mɛ́ mɛ́ koma siribɛ ga.
47004002	Mɛ́ foyi boo ta wiinye ɔɔn dɔnda ga, ma peremagada ta ga ɔn mane na dian bɛrɛmafa na ga ɔn mane Wuro domada katra mɛ ga. Nka ke telebe ɔɔn ta wiin fa to ke sma pepe ta yɔnmabe gun Wuro yɔnnɔ na.
47004003	Hali ɔɔn naa n'a kwɛ sma ma, mià fanɛdia ɔɔn mane kini dɛn ga, wiinye kma ɔɔn fire, wɔnwɔ ta a kini ga.
47004004	Wɔn yɔnmabe ti wiinye kma hɔn ga, Sitanɛ wiinye kma yinna pi ɔn n'e kakiri yaga, wiin fa to Krista wiin ɔɔn Wuro gia, ye ka wɔn ta yirebe na fanɛdia na kini za ga.
47004005	Mɛ́ mɛ́ yɛrɛ da yira ga nka Matigi Yezu Krista ta da mɛ́ ɔɔn yira. A ma mɛ́ han, mɛ́ a yira n'a dɔrɔ ka ma da mɛ́ tɛ k'a baratɛre na Yezu ye na.
47004006	Bare wiin Wuro ɔɔn da ye kini sa tunio hɔn, awe yɛrɛ ɔɔn wɔlɔ ke kɔrɔ hɔn wiin fa to a ta yirebe wiin ɔɔn wɔlɔ Krista zin ma, ke sbɛ wɔn na tɔɔ gun.
47004007	Nka mɛ́ wɔnna naforo we bii vɛrɛsia hɔn wiin fa to wɔnna sebe we wiin nɛmɛ ɔɔn tiye ga, wɔn ka ne sa mɛ́ hɔn ga nka a sa Wuro ɔɔn hɔn.
47004008	Wiinye yannɛ ɔɔn dɛ mɛ́ ma bii pepe hɔn, wɔnwɔ foyi ta ke na ga. Ninabanda sii pepe ɔɔn tɛ ke na nka ke koma siri ga.
47004009	Ye mɛ́ laga mane ke gun ga, ne mɛ́ bɛrɛ mane sbɛ ne fa ta ke na ga.
47004010	Mɛ́ taa Yezu ta da na yannɛ na wiin fa to a ni ne ti ke hɔn.
47004011	Sangan pepe ma ye mɛ́ nima ka siri hɔn Yezu ye na wiin fa to Yezu ni ne ti mià sirewɔ hɔn.
47004012	Ye tɛ yee, siri bara ta mɛ́ hɔn nka ni ne ti ki hɔn.
47004013	Nka wɔnna yɔnmabe tala we wiin da ɔɔn sɛbɛ ɔn da, ye yɔnmabe ɔɔn kɔ ne hɔn, ye wɔn ɔɔn tɛ ma ɔɔn bɛre, wɔn tɛ yɔnmabe ɔɔn kɔ mɛ́ hɔn mɛ, mɛ́ ɔɔn ne bɛre.
47004014	Bare ke ye yɔnnɔ tɔɔ ɔn tɔɔ da wiin te ɔɔn Matigi Yezu winni, wɔnna te na ke winni kɔ Yezu mɛ ɔn mɛ́ kɔ ki tigɛ ye kiege ma.
47004015	Wiin fa pepe ɔɔn tɛ mɛ́ na, ki ye na a tɛ mɛ́ na wiin fa to woramadiabe ɔɔn ne yire ne yaa, zamɛ na yaan ye ne baraka yira Wuro ta yirebe ma.
47004016	Bo wɔn ɔɔn tɛ mɛ́ koma ɔɔn mane siri ga. Hali mɛ́ yasɔ ɔɔn ne kiɛgɛ ne yaa ne vetra ne yaa sirido ma, mɛ́ tɔɔ da mɛ́ kakiri bere ne tɛ wun yi na kɔɔ pepe ma.
47004017	Bare mià kanyɔnnɔ tala na ninabannɔ yirabɛ ne kɔ a wiin yirebe na wɛbareya yi tɛtɛrɛ n'a tigɛ ke ma ga.
47004018	Wiin fa ɔɔn zɛ, a wɔn mɛ́ ɔɔn giati ga, nka wiin ɔɔn zɛ ga. Wiin fa ɔɔn zɛ, wɔn na yaga nka wiin ɔɔn zɛ ga, wɔn wɛbareya yi.
47005001	Wiin kɔn ɔɔn ti mɛ́ ta ne wɔkara wiin wɔdo ɔɔn na yaga, mɛ́ tɔɔ da wɔdo ti ke ta wuro hɔn wiin ɔɔn na yaga ga. Wɔn Wuro ta tɛtɛrɛ yi, a sɔɔn ta tɛtɛrɛ yi ga.
47005002	Mɛ́ sige mɛ́ yɛrɛ ma fɔrɔna wiin fa to mɛ́ sbɛ yaa gun wɔnna wuro hɔn kɔɔn we hɔn.
47005003	Wiin fa to ke sbɛ yaa kià zoga ka ɔn ka wɔɔ gwelengwele ga.
47005004	Bare ke wiinye kma ɔɔn ti bo tinɔn be na, ke yannɛ fɔrɔna. Ye tɛda ke kia ke wola ga nka ke kia bɔɔ zoga ka n'e dɛ bɔ ma wiin fa to wiin fa ɔɔn siri yi, ni sbɛ pi wɔn ma.
47005005	Wiin te ɔɔn ke tɛtɛrɛ wɔnna nada wɔ na, a Wuro wiin ɔɔn y'a Ni pere ke ma y'a perefrɛ na zin hɔn ye na.
47005006	Ye tɛ yee, yɔnmabe ti ke hɔn sangan pepe ma, ke ɔɔn tɔɔ da a ɔɔn ma bɔ koma bɛ ɔɔn ti ke ta, ke ti kià wɔdo hɔn ga, ke brɛ ne dɛrɛ Matigi na.
47005007	Bare yɔnmabe ma ke dɔɔ, ke dɔɔ zɛda ma ga.
47005008	Tian na, yɔnmabe ɔɔn ti ke hɔn, wɔn ɔɔn tɛ ke ɔɔn ne kia sa bɔ koma bɛ hɔn ɔn yaa wɔɔ Matigi kiege ma.
47005009	Nka mɛ́ wiin fa kia, bɔ kɔn bɛ ti ke ta yo, ke sa a hɔn yo, wɔn ke dia a ma.
47005010	Bare ke pepe na sa kiti na Krista zin wiin fa to wiin te ɔɔn ti, wɔn wiinye dafɔre wɛlɛ wiinye dayaga ta y'a sirewɔ hɔn, a na te ye na sara gun.
47005011	Wiin fa ɔɔn kiu ta kiɛ Matigi ma, mià tɛ ɔɔn ne wɔn tɔɔ, bo wɔn ɔɔn tɛ mɛ́ ɔɔn n'a da yira sma ma wiin fa to zarakedo ka zɛ mɛ́ na Wuro zin hɔn ga. Mɛ́ yɛrɛ kia zarakedo ka zɛ mɛ́ na ki ta mɛ ga.
47005012	Mɛ́ da ka mɛ́ yirebɛ ga rɛ nka mɛ́ kia dɛndɛnmada ɔɔn yira ka ma, ka nihɔndia mɛ́ ye na wiin fa to wiinye kma ɔɔn ye yɛrɛ yirebɛ sma ta zɛda na wiinye ɔɔn ti ye kɔrɔ hɔn ga, ka sbɛ fa yira ye ma.
47005013	Mɛ́ ɔɔn ne kakaba, Wuro ye na mɛ́ kakaba. Mɛ́ ɔɔn ne datɔsma, ki ye na mɛ́ datɔ.
47005014	Krista ta dadiamabe n'a dɔrɔ ke ma ɔn da sɔnnala dama ɔɔn siri sma pepe ye na, sma pepe ɔɔn siri mɛ.
47005015	A siri sma pepe ye na wiin fa to wiinye kma pepe ɔɔn ti ni na, ye ka ne ti ni na ye yɛrɛ ye na titiri ga nka wiin te ɔɔn siri ɔn winni sa ye ye na, ye ne ti ni na wɔnna te ye na.
47005016	Ye tɛ yee, ke sɔɔn yɔnnɔ tɔɔ kanpla titiri ga. Ke ɔɔn mane Krista tɔɔ kanpla, basiɛ ke a tɔɔ yee titiri ga.
47005017	Wɔn tɛ, wiin te ɔɔn ne ti Krista hɔn, a na te tɛ danfawun na. Dabire fɔnɔ, dawun ɔɔn tiye basiɛ.
47005018	Wiin Wuro ɔɔn tɛ ke ɔɔn bere bɛɛn kɔ ye nɛmɛ Krista baraka hɔn ɔn wɔnna berebɛn we na bara kalfa mɛ́ ma, awe hɔn da pepe sa.
47005019	Bare hali ye ɔɔn tɛ wiin nɛ pepe, Wuro ɔɔn mane tɛ diniyan ne bere ne bɛɛn kɔ ye nɛmɛ Krista baraka hɔn, a mane sma ta kakiɛ giati ga, ne berebɛn na domada yira mɛ́ ma.
47005020	Mɛ́ Krista togo na fanɛsma, Wuro ne ka wiri mɛ́ baraka hɔn. Ke ka mɛ Krista togo na ɔn da ka tɛ bɛɛn bere kɔ ka yɔ kɔ Wuro.
47005021	Wiin te ɔɔn mane kakiɛ ta ga, a wɔnna te ta kakiɛtɛta na ke na ku na wiin fa to ke tɛ smatele na Wuro yinna hɔn wɔnna te we baraka hɔn.
47006001	Mɛ́ debe ne ti bara hɔn kɔ lege han, wɔn ye na mɛ ka mɛ ɔɔn da ka wiin woramadiabe gun Wuro ta, ka ka tɛ a tɛ zanafa na ga.
47006002	Bare Wuro da ye ye mɔɔ bia mɛ na wagati na fɔrɔ yi ma, ne tɛ́ be ma kisi na kɔɔ ma. Sege rɛ, bo ɔɔn wagati na fɔrɔ yi basiɛ. Bo ɔɔn kisi na kɔɔ.
47006003	Mɛ́ kia sɔɔ sɔɔn sii ma wiin fa to zarakedo ka zɛ mia bara na ga rɛ.
47006004	Nka mɛ́ a sigebɛ ke yɛrɛ ma da pepe hɔn ɔɔn da ke Wuro ta baratɛre. Yɔnmabe na yire yi hɔn kɔ yannɛ hɔn kɔ ninabannɔ hɔn.
47006005	Bo vurofrɛ bo kaso bo siri bo bananɔ bo siyanna bo sunkiɛ.
47006006	Ke a dɔrɔ da ke Wuro ta baratɛre kià telebe kɔ kia tɔɔ kɔ kià woramakɔn kɔ kia foro kɔ ni na kini yi kɔ dadiamabe baraka hɔn.
47006007	Kɔ kia tɛ ɔɔn ne tian ɔɔn yira kɔ Wuro ta sebe baraka hɔn ne tian ta kià kunkwinifa na.
47006008	Yirebe hɔn kɔ wopa hɔn, togayɔ kɔ togafɔrɔ hɔn. Bɔɔ ne ke giati niɔnsɔsma kamasɔrɔ a ma tian ke ɔɔn yira.
47006009	Bɔɔ mane ke tɔɔ ga kamasɔrɔ ke ne tɔɔ fɔrɔna, ye ne ke giati siwɛsma kamasɔrɔ ke ne kɛnɛ fɔrɔna, ye ne ke na wu wa mane ke yɛɛ ga.
47006010	Ye ke yannɛ ke nihɔn ne dia, ye ke ta durukma na kamasɔrɔ ke ne naforokma, y'a giati da foyi ti ke ta ga kamasɔrɔ frɛ pepe ne ti ke ta.
47006011	Mɛ́ fangan dɛ ka ma ga Korɛntekma ke ke kɔrɔ hɔn kìni ka ma.
47006012	Ka mɛrɛ mɛ ta ga ki ɔɔn ka yɛrɛ mɛrɛbɛ.
47006013	Ma bɛre ka ta wɔkara ne nɔmanɛ. Ka ka kɔrɔ hɔn kìni ke ma ɔɔn kià tɛda na ku sara ke ma mɛ.
47006014	Ka ka bɛɛn ka kɔ Wurotɔbareyasma ga. Ye k'a kwɛwɔsma ga. Nɛ fa na tele yi sbɛ ne kwɛ ne kɔ fa na telebareya yi? Nɛ kini sbɛ ne kwɛ ne kɔ tunio?
47006015	Nɛ Krista sbɛ ne kwɛ ne kɔ Sitanɛ? Wiin te ɔɔn Wuro tɔɔ, nɛ wɔn sbɛ ne kwɛ ne kɔ Wurotɔbareyata?
47006016	Nɛ Wuro ta kɔɔn sbɛ ne tɛ fiankɔn na? Bare ke Wuro ta kɔan na nima ye wɔkara Wuro n'e yira wiin nɛ ɔɔn da ye yewɔ woro hɔn ye na tangan ɔɔn ne yara. Ye ye na tɛ ye ta Wuro na, ye tɛ y'a kma na.
47006017	Ye wɔn ye na ka sa ka wa bɔ sma bɛ hɔn ɔɔn tangan kiege ma. Ye ka ka le fa na dɔɔn yi ma ga. Ye wɔn ɔɔn na tɛ ye dian ka hɔn. Matigi ɔɔn da yee.
47006018	Ye yi na tɛ ka Tɔn na, ka na tɛ yi nɔmanɛ na. Matigi Sbɛpepenate ɔɔn da yee.
47007001	Ne marefɔre, wɔnna dosɔ we ta tɛ ɔɔn ne ti ke ta, ka tɛ ke ke yɛrɛ kìnibɛ kɔn na dɔnbɛda kɔ ni na dɔnbɛda pepe ma ɔn ne ke yɛrɛ kìnibɛ kɔ kiu ta kiɛ Wuro ma.
47007002	Ka ka kɔrɔhɔnkìni mɛ́ ma. Mɛ́ dayaga ta sɔɔn sii na ga, ma sɔɔn sii togo yaga ga, ma sɔɔn sii lamara mɛ ga.
47007003	Ma ye yira ka zarake na ga bare ma ye yira n'e wɛ ɔn da mɛ k'a da giati. Ke ɔɔn ne na siri, ke kwɛ siri, ke ɔɔn ne na wɔɔ ni na yo, ke kwɛ wɔɔ.
47007004	Mɛ yɔɔn ka ma fɔrɔna ne yɛrɛyirebɛ ka ye na. Ne zigi tugu mià yannɛ pepe hɔn fɔrɔna ne nihɔn ne dia.
47007005	Mɛ́ yaa wiri Masedowane wiin sangan ma, mɛ́ makunabɛ ga. Ke mane yannɛ fɔrɔna, birisi ne ti bo piri, kuun ne ti bo piri ma mɛ.
47007006	Nka Wuro wiin ɔɔn ninabansma zigi na tuguta, wɔn mɛ́ zigi tugu kɔ Tite ta naa.
47007007	A a ta naa dama ga, nka ka man'a woro sigebɛ wiin nɛ, a wɔn yira ke ma mɛ. Mɛ na wu ti ka na wiin nɛ, a wɔn nɔma yira mɛ́ ma mɛ. Ye ka ninaban fɔrɔna. Ye ka mia da giati fɔrɔna, ye tɛ yee fɔn mɛ nihɔn ɔɔn dia fɔrɔna yɛ mɛ.
47007008	Hali ma ɔɔn ka ninaban kɔ n'a sɛbɛ, ma ma mane tɔɔ yira wɔn na ga. Bare m'a za da wɔnna sɛbɛ ka ninaban zɔgɔ nka ma na ma mane tɔɔ yira ye na ga.
47007009	Mɛ nihɔndia basiɛ. Mɛ nihɔndia k'a ninabannɔ na ga nka ma nihɔndia bare wɔnna ninabannɔ mane ka zugo katra. Wuro mane wɔnna ninabannɔ we bere n'a ta dafɔre na. Mɛ́ dayaga sii ta ka na ga.
47007010	Wuro wiin ninabannɔ bere n'a ta zugokatra na, wɔn kisi pere sɔɔn ma. Ma mane tɔɔ sii ti wɔn na ga. Wiin ninabannɔ ɔɔn ti diniyan hɔn kma ma, wɔn yaa wɛbɛ siri ma.
47007011	Wuro wiin fa ta ka na kɔ wɔnna ninabannɔ we, k'a tɔɔ. A kwamafa ka ka hɔn, ɔn vɔrɔvɔrɔdatɛ ka ka hɔn. A dagiati ka ka hɔn, ka ne kiu ka Wuro ma ne mɛ kia zɛ na salesale ne bara ta, mane dian dayaga na ga. K'a dɔrɔ da pepe hɔn ɔn da tian ti ka ta.
47007012	Ma ɔɔn sɛbɛ fanɛ ka ma, m'a fanɛ dayagatɛta ye na ga, a dayaga ta wiin te na, ma m'a fanɛ wɔn ye na mɛ ga. Nka m'a fanɛ ka ma n'a dɔrɔ ka ma Wuro togo na da mià da sige ka ma fɔrɔna.
47007013	Wɔn ɔɔn mɛ zigi tugu. Wɔn nii wa mɛ, mɛ́ nihɔndia fɔrɔna Tite ta nihɔndiaro ye na. Ka man'a zigi tugu wiin nɛ, wɔn man'a nihɔndia.
47007014	Bare ma mane ka togafɔrɔ yira a ma, ka ma ne piribɛ ga. Mɛ́ tian yira ka ma sangan pepe ma. Ye tɛ yee, ma mane ka togafɔrɔ wiin yira Tite ma, wɔn tɛ tian.
47007015	K'a tɛ ɔɔn ne mɔɔ sma pepe ta, ɔn kiu k'a ma ɔn n'a foga kwa a ma, a kakiri tɛ tugo kɔ wɔn wiin sangan ma, ka da dia a ma fɔrɔna.
47007016	Mia tɛ ɔɔn yɔɔn ka ma da pepe na, wɔn mɛ nihɔndia fɔrɔna.
47008001	Wuro wiin foro ta Masedowanekma ma, wɔn nɔma ke kia ɔɔn yira ka ma, kià kma.
47008002	Wiinye yannɛ na yire ye wɔ ɔɔn mane bɛrɛ ye ma, ye ta nihɔndiaro mane moro ne yaa. Duru kɔnɛ mane ti ye na nka yee ye ye sra hɔn frɛ pere yɛ.
47008003	Mɛ yɛrɛ n'e siɛrɛ ɔn da wiinye sie ɔɔn mane ti ye ma, hali yɛrɛ ɔn yalo wɔnna sie wɔ ma zɔgɔzɔgɔ,
47008004	ye man'a sigebɛ ke ma fɔrɔna ɔn da ke yaa y'a diɛmafrɛ pere Wuro ta dɛ́gɛwɛsma ma wiinye ɔɔn ti Zudegiamana hɔn.
47008005	Mɛ́ yɛrɛ mane wiin fa giati ye ta da hɔn ga, wɔn ye ɔɔn ta ɔn frɛ pere ɔn yalo wɔn ma. Ye pia ye yɛrɛ pere Matigi ma dɛn, wɔn timi ye ye yɛrɛ pere mɛ́ ma Wuro dungo na.
47008006	Wɔn tɛ mɛ́ ɔɔn n'a sigebɛ Tite ma ɔn d'a wɔnna perefrɛ wɔ na bara du bii wiin nɛ, a yaa kɔ lɔgɔ fɔn ye tege na.
47008007	Nka frɛ pepe debe ne ti ka ta yanyan, yɔnmabe kɔ bɛreda kɔ datɔ kɔ datɛnɔn sii pepe kɔ dadiamabe ka wiinye gun mɛ́ ta, wɔn ye na k'a dɔrɔ ɔn da ka frɛkma ne sbɛ ne pere yaan mɛ.
47008008	Ma fangan dɛ ka ma ga rɛ nka ma bɔ sɛrɛ ye yira ka ma wiin fa to ka sbɛ k'a zugodiafa dɔrɔ mɛ.
47008009	Ka kià Matigi Yezu Krista ta woramadiabe nɔma tɔɔ. Awe wiin ɔɔn mane naforote, a ye yɛrɛ ta durute na ka ye na wiin fa to a sbɛ ki ta naforokma na y'a duru hɔn.
47008010	Mɛ wiin fa giati ye hɔn, bo wɔn: Ki yɛrɛ ma ye mane dia bare kabe ki yɛrɛ ɔɔn mane pia pere, ɔn bere n'e dutigɛ mɛ.
47008011	Wɔn ye na, ka ye ta n'e do paga basiɛ, wɔn ɔɔn na tɛ k'a giatɛ tɛ tɛda na fɔrɔ ye na wiinye na sie ɔɔn ti ka ma.
47008012	Bia giatɛ ɔɔn ne fɔrɔ, wiin fa ɔɔn ti be ta, yee ye be foga ne be fɔrɔ kɔ wɔn yɛ. Wiin fa ɔɔn ti be ta ga, ye be giati wɔn na ga.
47008013	Ka ka ka yɛrɛ ka ninabannɔ hɔn ne bɔ sɛrɛ zigi kia tugu na ga nka ka srasra ɔɔn ka ka yɔ.
47008014	Ye ɔɔn tɛ yee, wiinye ɔɔn dɛ ki ye ma, wɔn na n'ewɔ ye pagabɛ, wɔn na tɛ boo kɔɔ ma mɛ, wiinye ɔɔn dɛ yewɔ ye ma, wɔn ki ye pagabɛ mɛ, wɔn ɔɔn na tɛ srasra na.
47008015	Yee ye sɛbɛ Wuro domada na sɛbɛ hɔn ɔn da, ye wiin te ɔɔn mane yaan yi turu, wɔn yi mane yanfɔnɔ ga. Wiin te ɔɔn mane zɔgɔ turu, wɔn yi ma mane dɛgɛ yi mɛ ga.
47008016	Ke baraka yira Wuro ma bare a k'a giatɛ nɛmɛ ka Tite hɔn mɛ.
47008017	A dian kià wiri na salesale ɔn naa ye bere yaa ki brɛ wɔnna nɔɔ hɔn.
47008018	Wuro ta kma pepe ke na plalo wiin ta da yira fanɛdia ye na, ke wɔn kwɛ kɔ lege.
47008019	Wɔn nii wa mɛ, Wuro ta kɔnkma ɔɔn n'a dɛ́gɛ n'a ta mɛ́ yakwɛta na bɔ bara bɛ hɔn perefrɛda na. Ke wiinye bara wɔ ta Matigi togo ta yire na ɔnkɔ kià giatɛfɔrɔ we ta fɔrɔ na.
47008020	Wiinye gwana na yaan ye wɔ ɔɔn kiɛ mɛ́ sra hɔn, mɛ́ mɛ́ yɛrɛ kɔrɔse fɔrɔna wiin fa to zarake ka zɛ mɛ́ hɔn ye na da na ga.
47008021	Mɛ́ dafɔre ta Wuro dama yɔnnɔ na ga, nka k'e ta sma yɔnnɔ na mɛ.
47008022	Ke na plalo wiin ɔɔn ti kɔ ke nɛmɛ da na yaan ye hɔn, awe wiin ɔɔn yannɛ barafɔretɛ na, ne bere ne za ye ta basiɛ yɛ mɛ ɔn yalo gwere ye ma, mɛ́ a kwɛ kɔ mià fanɛsma bare a yɔn ka ma fɔrɔna.
47008023	Tite wɔn mɛ yakwɛta ɔn ne ne baratɛkwɛta ki kiege ma. Ke na plala wɔ wɔn Wuro ta kma Krista ta yirebe ta dɛ́gɛwɛsma wɔ.
47008024	Ka k'a dadiamabe dɔrɔ ye ma wɔkara Wuro ta kma n'e ta wiin nɛ ɔnkɔ mɛ́ ka togafɔrɔ wiin yira ye ma mɛ.
47009001	Ke na wiin diɛma fanɛ Wuro ta dɛ́gɛwɛsma ma wiinye ɔɔn ti Zudegiamana hɔn, yirawɔn ti ka ma wɔn na ga.
47009002	Wiin giatɛfɔrɔ ɔɔn ti ka hɔn, ma wɔn tɔɔ ɔn ne togo gun a na Masedowanekma ta. Ma mane da ye ma da n'a bii fɔn kabe, Akayikma kia frɛ pere. Ye tɛ yee, k'a da mane dia Wuro ta kma na yaan ye ma.
47009003	Ma bɔ plala bɛ fanɛ ka brɛ wiin fa to ma wiin togo gun ka ye na, a ka tɛ zana ga ɔnkɔ ma ma n'e yira wiin nɛ mɛ ga, ka ne tɛtɛrɛ tigɛ wɛ mɛ.
47009004	Masedowanekma ɔɔn naa kɔ mɛ, ka ma tɛtɛrɛ tigɛ gun dɛn ga, wɔn fɔrɔ ga. Wiin yɔnmabe ɔɔn mane ti mɛ́ hɔn ka ye na, wɔn na tɛ pere na ke ma, ma da ki ma han.
47009005	Wɔn tɛ ma ɔɔn da, ye tɛ ma pia ke na plala fanɛ dɛn wiin fa to ka ne tɛtɛrɛ ne tigɛ. Ka togafɔrɔ wiin ɔɔn pia yira tigɛ, wɔn wɔɔ ka ma, a ka tɛ togayɔ na ga.
47009006	Ka tɔɔ da wiin te ɔɔn ma tugo yaan ga, wɔnna te sbɛ ne kiɛn yaan ga. Wiin te ɔɔn tugo yaan, wɔnna te ɔɔn kiɛn yaan mɛ.
47009007	Wiin te ti pepe, wɔn y'e pere kɔ y'a giatɛ. A ka ye ta ɔn ninaban ga, ka ka fangan dɛ sɔɔn ma mɛ ga bare wiin te ɔɔn pere kɔ nihɔndiaro, wɔnna te da ɔɔn dia Wuro ma.
47009008	Woramadiabe sii pepe ɔɔn ti Wuro ta, a ne sbɛ n'e ta ka ma wiin fa to frɛ pepe ɔɔn ne ti ka ta, ka ne sbɛ ne fa kwɛ k'a barafɔre ma yɛ mɛ.
47009009	Wɔkara ye sɛbɛ wiin nɛ Wuro domada na sɛbɛ hɔn ɔn da, ye a dini ɔn durukma ka, a ta woramadiabe wɛ abada ga.
47009010	Wiin te ɔɔn tugofrɛ pere tugota ma, ne buru pere zɔnfa na, a na tugofrɛ pere ka ma mɛ ɔn n'e yanbɛ ɔn k'a telebe na sara ta yaan.
47009011	Ka na tɛ naforokma na fɔrɔna sangan pepe ma wiin fa to ka ne sbɛ ne bɔ sɛrɛ ka sangan pepe ma mɛ wiin fa to ka wiinye frɛ pere, mɛ́ ne yaa n'e pere ye ma, ye ne baraka yira Wuro ma wɔn ye na.
47009012	Bare k'a perefrɛ Wuro ta kma mako fɔrɔ dama ga nka ye tɛ sma ne baraka yira Wuro ma fɔrɔna.
47009013	Ye ɔɔn naa k'a tɛda na kayan ta, k'a tɛ ɔn mɔɔ Krista ta fanɛdia na ɔn tɛ ka yɛrɛ soromakma na ne dini ne kɔ yewɔ ɔnkɔ sma pepe, ye na baraka yira Wuro ma wɔn na.
47009014	Ye na ne Wuro mɛ ka ma ne k'a da giati fɔrɔna bare Wuro y'a woramadiabe ta ka ma.
47009015	Ke baraka yira Wuro ma a ta perefa ye na, wiin nɛmɛ ɔɔn tiye ga.
47010001	Mɛ Pɔle ma ka mɛ Krista ta makare kɔ a ta foro do ma. Ke tɛ ne kwɛ ne ti wiin sangan ma, mɛ wiin ɔɔn tɛ ne ne yɛrɛ ma zibɛ nka ne brɛ ɔɔn dɛrɛ ka na wiin sangan ma n'a da ne sige hali na.
47010002	Ka ka fangan dɛ ne ma ɔn da ma gwangwana bɔɔ ma ka brɛ ga. Bare ma ye yɔnnɔ tɔɔ ɔn tɔɔ da wiinye kma ɔɔn kià tɛda sege ɔn da ye sma ta tɛda nɛmɛ, ma na gwangwana ye ma.
47010003	Ke kɔnɛ sma nka ke kun kwini wɔkara sma ga.
47010004	Kià kunkwinifrɛ sma ta tɛtɛrɛ ye ga nka Wuro ta ye ta sebe sa ɔn ne yɔnmakire yaga. Wiinye giatɛ ɔɔn giatɛ na fɔrɔ ye ga, ke wɔnwɔ yaga
47010005	ɔnkɔ wiin yɛrɛyirebɛta ɔɔn tuma Wuro ta tɔɔ yaga na mɛ. Ke kun sii pepe kwini wiin fa to sma pepe ta giatɛ ne dɔɔ Krista ma.
47010006	K'a damɔ do ɔɔn naa paga wiin sangan ma, ke na damɔbareyasma pepe yɔnnɔhɔntoba.
47010007	Ka ne frɛ pepe na kayan ta. Wiin te pepe ɔɔn tɔɔ da yi Krista yi, a ye yɔnnɔ tɔɔ wɔnna nɔɔ hɔn yɛ sin ɔn tɔɔ da ye ɔɔn ne Krista yi, ke Krista ye mɛ.
47010008	Matigi wiin sebe pere ke ma a mane ka na yaga yi ga fɔn ka na fɔrɔ yi, hali ma ɔɔn ne ne yɛrɛ yirebɛ wɔn ye na, ma na piri ga.
47010009	Ma kia ka kwanbɛ kɔ n'a sɛbɛ ga.
47010010	Bare ye da ye mia sɛbɛ hɔn da tɛ ne sige hali han. Nka sɔɔn ɔɔn da ye ne za, fangan ti ne hɔn ga, ne domada mane foyi mɛ ga.
47010011	A na te n'e yɔnnɔ tɔɔ n'e tigɛ ɔn da ke tɛ ne ti dɛrɛdo hɔn ke domada ne ti wiin nɛ sɛbɛ hɔn, ye yee kià tɛda na ne ti yɛ mɛ.
47010012	Bare wiinye kma ɔɔn ye yɛrɛ yirebɛ, ke dian ne ke yɛrɛ yirebɛ wɛlɛ ɔn ke ta tala kɔ lɔgɔ ga. Ye ta tɛ ɔɔn n'e yɛrɛ yirabɛ ɔn n'e kayanbɛ, wɔn ɔɔn n'e kakababɛ.
47010013	A ma mɛ́ ta, ke ke yɛrɛ yirebɛ wiinye da na, ke na wɔnwɔ yirabɛ ga. Nka Wuro wiin tɛn tigɛ ke ma ɔn sbɛ ne ke yabɛ ka brɛ, wɔn ke na ke yɛrɛ na kayan ta kɔ ɔɔn.
47010014	Bare mɛ́ mɛ́ tege fɔnɔ ga wɔkara ke yɛrɛ naa ka brɛ ga. Mɛ́ ɔɔn pia naa ka brɛ kɔ Krista ta fanɛdia.
47010015	Mɛ́ dɛndɛn smaza ta bara ma ne mɛ́ yɛrɛ yirebɛ zana ga. Nka mɛ́ tɔɔ da wiin yɔnmabe ɔɔn ti ka hɔn, wɔn yire ne yaa wɔkara mɛ́ ye yira ka ma wiin nɛ.
47010016	Ke naa fanɛdia yira ka ma wiin sangan ma ɔn fɔnɔ yaa biza hɔn ɔn ma ke yɛrɛ yirebɛ kɔ smaza ta bara ga.
47010017	Wɔkara ye sɛbɛ Wuro domada na sɛbɛ hɔn wiin nɛ ɔn da, ye wiin te ɔɔn n'e yɛrɛ yirebɛ, a ye yɛrɛ yirebɛ Matigi ye na.
47010018	Wiin te ɔɔn ye yɛrɛ yirebɛ, a wɔnna te ɔɔn yirebe gun ga nka Matigi wiin te yirebɛ wɔn ɔɔn yirebe gun.
47011001	Ee ka m'a dian mia yinnifrɛ sɔmna zɔgɔ kɔnɛ, tian na ma ka mɛ ka n'a da sɔmna.
47011002	Ma ba k'a da na wɔkara Wuro ba k'a da na wiin nɛ. Bare ka tɛ wɔkara danzoro na paga yi, ma wiin pere bangan tala dama ma wiin ɔɔn Krista.
47011003	Nka san mane Awa diɛbɛ kɔ y'a yinnamakwiɛ wiin nɛ, ma kwan da ki kakiri ka naa yaga mɛ, ka ka timi bere Krista ma ɔn n'a ta dadiamabe wa ka hɔn ga.
47011004	Tian na, wiin te ɔɔn na naa ɔn boo Yezuza da yira ka ma wɔn dɛ́gɛ ne ti mià yira yi we na, ɔn boo kakiriza ka ka hɔn wɔn dɛ́gɛ ne ti mɛ́ yi na, wɛlɛ ka ɔɔn dian bɔɔ fanɛdiaza hɔn wɔnwɔ dɛ́gɛ ne ti mià yira ye na, ka na dian wɔn hɔn mɛ yo.
47011005	Ye tɛ wɔkara dɛ́gɛdo ti ke na, mɛ kɔ wɔnna fanɛsma wɔ wiinye ɔɔn ye yɛrɛ ta fɔrefɔre na ga yo.
47011006	Ke pepe bɛrenɔn tala nka kià datɔ ɔɔn dɛ́gɛ. Ke wɔn nɔma dɔrɔ ka ma da pepe hɔn.
47011007	Ma mane Wuro ta fanɛdia yira ka ma zana wiin sangan ma ne ne yɛrɛ ma zibɛ ne ka yirebɛ, wɔn mane tɛ dayaga na ne ta ra?
47011008	Ma Wuro ta kma bɔɔ bɛrɛbɛ bare ye mane wiinye frɛ pere ne ma n'a sirewɔ ye na, ma mane dian n'e tɔɔ ne ki mako fɔrɔ kɔ lɔgɔ.
47011009	Ne na tisangan ma ka brɛ mɛ, duru ne ti ne na, ma mane sɔɔn sii ta fa tɔɔ ga. Bare ke na plala wiinye ɔɔn mane tuma Masedowane ɔn naa, wɔnwɔ mane fɔrɔ ne ma. Ye tɛ yee, ma ma tɛ bie na ka ta ga, ɔn mane na dian tɛ bie na ka ta mɛ ga.
47011010	Krista ta tian wiin ɔɔn ti ne hɔn, wɔn do ma m'a yira n'a dɔrɔ da wiin yɛrɛyirebɛfa ɔɔn ti ne hɔn Akayigiamana hɔn, ma sbɛ n'a dɔɔn ga.
47011011	Wɔnnɔ na ma wɔn yira? Ka da ta tɛ ɔɔn mane dia ne ma ga ra? Wuro n'e yɔnnɔ tɔɔ.
47011012	Ma mane wiin fa ta, ma na wɔn nɛmɛ ta yɛ mɛ wiin fa to wiinye kma ɔɔn mane bɔɔ dɛndɛnmada kia wiin fa to ye sbɛ ye yɛrɛ yirebɛ wɔkara mɛ́, ma sbɛ n'e ta yirebe yaga.
47011013	Wɔnna sma wɔ fanɛsma na niɔnsɔ ye. Ye niɔnsɔsma wiinye ɔɔn ye yɛrɛ ta Krista ta fanɛsma na.
47011014	Wɔn kabada ga. Sitanɛ yɛrɛ tɛ n'e yɛrɛ dɔɔn n'e ta mɛlɛkɛ na fɔrɔ yi na.
47011015	A ta baratɛre ta tɛ ɔɔn n'e yɛrɛ dɔndɔn n'e yɛrɛ ta tian ta baratɛre na, wɔn foyi na da ga. Ye wɛbɛnɔn ɔɔn na tɛ tala kɔ ye ta tɛda.
47011016	Ma ye yira n'e dɔrɔ ka ma ɔn da ka k'a giati ɔn da ma yinni ga wɛlɛ mɛ, ka dian n'a yinnibe na wiin fa to mɛ sbɛ ne yɛrɛ yirebɛ zɔgɔ mɛ.
47011017	Ma na wiin fa yira, m'a yira Matigi togo na ga nka m'a yira yinnibe ɔɔn na ɔn tɔɔ da a na tɛ yɛrɛyirebɛdo na ne ta.
47011018	Sma na yaan ye debe n'e yɛrɛ yirebɛ y'a sansiobe na da do ma han, mɛ na ne yɛrɛ yirebɛ mɛ kɛ.
47011019	Ki wiinye kma ɔɔn da tɔɔ fɔrɔna, tamara ki dian ne mɔɔ kakabasma ta yirada na wa.
47011020	Ka dian ye ne bɛrɛ ka ma ne ka nɔma wɔ kika ne k'a frɛ tɔɔ n'e tɔɔ melemele ne ka yinna pi.
47011021	Mɛ piri kɔ wɔn, sma ye to ne kwa, ye ye na tɛsie ti mɛ́ ma ga. Mɛ ne worosige mɛ ɔn n'a yira n'a dɔrɔ da ma bɛre wɔkara yinni.
47011022	Ye ɔɔn ne Heburo, mɛ boo mɛ. Ye ɔɔn ne Isirayɛlesi, mɛ boo mɛ. Ye ɔɔn ne Abrahamu timikma, mɛ boo mɛ.
47011023	Ye ɔɔn ne Krista ta fanɛsma, ma na yinnida bɔɔ yira. Ma wɔn na yannɛ ta ɔn fan ye ma. Yannɛ hɔn, ma fan ye ma. Kaso hɔn, ma fan ye ma. Vurofrɛ ta, ma fan ye ma melemele na. Ne tɛ siri na boo sangan ma ra, ma fan ye ma wɔn na mɛ.
47011024	Ma gwelekamɛ yinna kiofun ne nɔma koronɔɔnɔ na kanyinna koo gun Ziwifu ta.
47011025	Ye ne vaan kanyinna saa na, ɔn ne dra kɔ dɔge kanyɔnnɔ tala na, koro ɔɔn yaga zɛ kɔ ne nɛmɛ kanyinna saa zu ma, ma ɔɔn sin tala ta n'a za zu hɔn.
47011026	Ma mane kireyuru ta kaɛn ma kanyinnayan na, bo kuu na kwanda kɔ bɛrɛmasma ta da na kuun, kɔ n'a sii ta da na kuun, kɔ Wurotɔbareyasma na kuun, kɔ kuru kɔrɔ hɔn kuun, kɔ kibɛkolo hɔn kuun, kɔ yɛngɛnzu ma kuun, bo ma bɔ plalayaga na kuun.
47011027	Bo bananɔ, bo barasige, bo siyanna, bo wu, bo mulu, bo sunkiɛ, boo sangan ma bo ma luu kɔ zogaduru.
47011028	Bɔ sɛrɛ nii mane ti ga, n'a kɔɔ pepe ma tɛbara bo ma Wuro ta kɔnkma ta da na giatɛ.
47011029	Kɔ te ɔɔn tɛ fangandurute na, mɛ ma tɛ fangandurute na kɔ a na te mɛ ga? Kɔ te ɔɔn bɛrɛ ye ma mɛ ba ga?
47011030	A ɔɔn ma yɛrɛyirebɛ ɔɔn n'e wɔɔn, mɛ na n'a fanganduru ɔɔn ta n'a yɛrɛyirebɛfa na.
47011031	Matigi Yezu Tɔn Wuro wiin ɔɔn yirebe na te sangan pepe ma, wɔn tɔɔ da mɛ niɔn sɔɔ ga.
47011032	Mɛ na tisangan ma Damasekuru hɔn, fanganma Aretase ta kuru wɔnnate ɔɔn yɛresma tigɛtigɛ wiin fa to ye mɛ foga.
47011033	Nka ye mɛ ka kungo hɔn ɔn ne sabɛ finɛtire hɔn ɔn ne zibɛ kuru na korikulu timi ma ɔn dɛɛ a na.
47012001	Wɔɔn ti yɛrɛyirebɛ na ga nka Matigi wiinye frɛ dɔrɔ ne ma zɛda hɔn, wɔnwɔ ma na ɔɔn yira ka ma.
47012002	Ma Krista timite boo tɔɔ, bo ɔɔn n'e dɔgɔ fun naa. Mɛ kɔn hɔn a mane ti wa, a mane ti mɛ kɔn hɔn mɛ ga wa, mɛ tɔɔ ga nka Wuro ɔɔn n'e tɔɔ. Wɔnna sɔɔn we mane bii ɔn yaa fɔn Aregiana hɔn.
47012003	Wɔnna sɔɔn we mane ti kɔ ye kɔn wa, a mane ti kɔ ye kɔn ga wa, mɛ tɔɔ ga nka Wuro n'e tɔɔ.
47012004	Sɔɔn we mane bii ɔn yaa fɔn Aregiana hɔn ɔn yaa bɛreda bɔɔ mɔɔ yeyɛ wiinye ɔɔn sbɛ ne yira ga, sɔɔn mane daga n'e bere n'e yira mɛ ga.
47012005	Ma na ne yɛrɛ yirebɛ wɔnna sɔɔn we ye na nka mɛ yɛrɛ na n'a yɛrɛyirebɛfa ka n'a fanganduru hɔn.
47012006	Mɛ m'a da ma ne yɛrɛ yirebɛ kɔnɛ, ma mane na tɛ yinni na ga, tian dama ma mane na ne ɔɔn yira. Nka ma na n'e ta ga wiin fa to sma ne za wiin zɛ na, ye ka naa ne da yira ɔn yaa fɔnɔ wɔn ma ga wɛlɛ ye wiin fa mɔɔ ne ta, ye ka na yira yaa fan wɔn ma ga.
47012007	Wɔnna zɛda wɔ ta tɛ ɔɔn mane tɛ kabakoda na, wɔn tɛ yannɛ bɔɔ ɔɔn mane bɛrɛ ne ma wiin fa to ma ka naa ne yɛrɛ yirebɛ ga. Sitanɛ ta fanɛta boo mane tigɛ ne vuro na wiin fa to ma ka naa ne yɛrɛ yirebɛ ga.
47012008	Ma mane Matigi mɛ kanyinna saa na wiin fa to a a brɛ dɛrɛbɛ ne na.
47012009	Nka a ɔɔn da ne ma, ye y'a woramadiabe ne wa, ye y'a sebe ne y'a tɛda pepe ta fanganduru hɔn. Bo wɔn ɔɔn tɛ mɛ ɔɔn ne n'a yɛrɛyirebɛfa ka n'a fanganduru hɔn wiin fa to Krista ta sebe zii ne ma.
47012010	Ye tɛ yee, ma ne yɛrɛ pagabɛ fanganduru hɔn kɔ vini kɔ bonatɛgɛ kɔ yannɛ kɔ ninabannɔ hɔn Krista ye na. Bare fanganduru tɛ ne ti ne na wiin sangan ma, wɔnna sangan ma kɛnɛro tɛ ne ti ne hɔn bɛrɛ.
47012011	Bo mɛ tɛ yinni na han, a ma ki ɔɔn mɛ ka ye hɔn kamasɔrɔ a ma ki ɔɔn mane daga taa mia da na fangan ma. Bare ga, hali ma ɔɔn mane foyi ga, wiinye fanɛsma wɔ ɔɔn ye yɛrɛ ta fɔrɔ ye na, ye fɔn kɔ ne nɛmɛ abada ga.
47012012	Wiinye tagamase ɔɔn fanɛta dɛ́gɛ wa, wɔnwɔ tɛ ka woro hɔn. A dian yannɛ pepe na bo kabakoda, bo ma sebe na da.
47012013	Wɔnnɔ ɔɔn tɛ Wuro ta kma sɛrɛ ma ɔn ma tɛ ki ma ga? A ma tɛ mia tɛ ɔɔn ma bɛrɛ ka ma ga. Ka yafa ne ma wɔnna telebareyafa we na.
47012014	Bo ma na naa ka brɛ kanyinna saaro na nka ma na bɛrɛ ka ma ga. Bare mɛ k'a frɛ kia ga nka ki yɛrɛ ma ɔɔn kia. A nɔmanɛ ɔɔn daga ne kia ne tigɛ ye na vɔrɔre ma ga nka vɔrɔre ɔɔn daga ne kia ne tigɛ ye nɔmanɛ ma.
47012015	Mɛ dian ne n'a gwana pepe ka ki wɔnda hɔn ne dian ne ne yɛrɛ yannɛ ka ye na. Ki da ɔɔn ne dia mɛ ma yee, wɔnnɔ ɔɔn na tɛ mɛ da ka ne dia ki ma yee mɛ ga?
47012016	Ka tɔɔ da ma wɔnda pere n'e za ka ma ga rɛ nka ma kɔ n'a yinnibe, ma yinnamakwiɛtɛ ɔn ka gun.
47012017	Ma wiinye kma pepe fanɛ ka brɛ, ka ye pepe na kayan ta. Ma ka lamara ka za ye na boo baraka hɔn ra?
47012018	M'a sigebɛ Tite ma ɔn n'a fanɛ ka brɛ kɔ ke na plalo we, ma mane wiin da yira ka ma. Tite mane ka lamara ra? A kakiri tala ke ɔɔn yira ka ma ɔn soga tala dɔrɔ ka ma mɛ ga ra?
47012019	Dora n'a bii siɛ dɛrɛ ma da hɔn k'a giati da mɛ́ tɛ naa ne vɛ ka ta ɔɔn. Awo rɛ, Krista togo na mɛ bɛre ka ta Wuro yɔnnɔ na. N'a kma fɔre, ke wɔn pepe ta wiin fa to fa sbɛ kwɛ k'a yɔnmabe ma.
47012020	Wiin fa ɔɔn ne ninaban, wɔn ma ka na naa ka gun wɔkara ma ye giati wiin nɛ ga, ki ka mɛ za wɔkara ka ye giati wiin nɛ mɛ ga. Ka ka tɛ bɛnbareyafa kɔ kiɔn kɔ woro kɔ yannɛ kɔ nɛmɛdabɛre kɔ dakwiɛro kɔ birisi kɔ kiɔn kɔ ka yɔ ga.
47012021	Ne nina ban ɔn da ma ɔɔn bere naa wiri ka brɛ wiin sangan ma ma ka naa piri Wuro ta ka yɔnnɔ na ɔn mɔgɔ ka na yaan ye ye na wiinye ɔɔn mane pia kakiɛ ta ɔn ma dian ye zugo katra y'a yagada kɔ y'a dakuro ɔnkɔ y'a vunada ye na ga.
47013001	Bo na tɛ ye kanyinna saa ma ne naa ka brɛ. Ke ɔɔn naa da ke wiinye da pepe yɔnnɔhɔnwa, ke na n'e ta siɛrɛkma sma pla wɛlɛ sma saa ta yirada ma.
47013002	Ma pia n'e yira ka ma ɔn bere n'e yira ka ma sma yɛ mɛ wɔkara ne yaa kanyinna plalo na ka brɛ, da wiinye kma ɔɔn pia kakiɛ ta ɔnkɔ bɔ sɛrɛ, ma bɛɛn kɔ lɔgɔ ga. Ma ɔɔn naa bere naa wiin sangan ma, ma na makare ye ma ga
47013003	bare wiin fa ɔɔn n'a dɔrɔ ɔn da Krista domada mɛ ɔɔn yira, a debe ma wɔn ka ɔɔn kia. Fanganduru ti a na ga nka a y'a sebe dɔrɔ ka yɔ.
47013004	Tian na, a ta fanganduru do ma y'a kwangwaga nka a ti ni na Wuro ta sebe baraka hɔn. Mɛ́ kwɛ kɔ lege fanganduru hɔn mɛ nka ke na ti ni na kɔ lege Wuro ta sebe baraka hɔn ki ye na.
47013005	Ka k'a da na kayan ta ka yɛrɛ ma ɔn da yɔnmabe ti ka hɔn ra. Ki yɛrɛ tɔɔ da Yezu Krista ti ka woro hɔn rɛ. Fɔn ka ɔɔn mane sbɛ ne yɔnmabe na da kɔrɔ tɔɔ ga.
47013006	Ka na tɔɔ da mɛ́ sbɛ ne yɔnmabe ka sɔɔn hɔn.
47013007	Mɛ́ Wuro mɛ wiin fa to ka ka dayaga tala bɔɔ ta ga. Mɛ kia n'e nɔma yira ka ma ga nka mɛ kia ka za ka ne dafɔre ɔɔn ta hali mɛ mane sbɛ ne wɔn nɛmɛ ta ga.
47013008	Bare mɛ sbɛ ne foyi boo ta tian na ga, tian ye na fangan ti mɛ hɔn.
47013009	Fanganduru tɛ ne ti mɛ́ na wiin sangan ma ki ne kɛnɛ, mɛ́ nihɔn ne dia. Mɛ́ Wuro mɛ wiin fa na, wɔn k'a yɔnmabe Krista hɔn do ne paga.
47013010	Bo wɔn ɔɔn tɛ ma ɔn ne to dɛrɛdo hɔn yɛ n'e sɛbɛ ka ma wiin fa to ma ka naa dɛndɛn Matigi ta fangan ma ɔɔn ne dasige ta ka na ga. A a ka ne hɔn wiin fa to ma ne yɔnmabe ka sma hɔn, a da ma ne yaga ta ga.
47013011	Awale n'a kma, ke na ti boo kɔɔ. Ka tɛ fa ne kwɛ ne yaa k'a yɔnmabe ma, ka ne nɛmɛ wora sigebɛ ne bɛɛn fɔrɔna ne siara ta nɛmɛ ma, dadiamabe kɔ bɛɛn na Wuro na ka diɛma.
47013012	Ka Wuro ta dɛ́gɛwɛsma ta foo bire nɛmɛ na. Wuro ta dɛ́gɛwɛsma pepe bire ka na.
47013013	Matigi Yezu Krista ta woramadiabe kɔ Wuro ta dadiamabe kɔ Wuro ta Ni ta dokwɛ tɛ ye ne ka pepe diɛma.
48001001	Mɛ Pɔle wiin ɔɔn tɛ fanɛta na, ma bo sɛbɛ fanɛ ka ma. Ma sɔɔn ta fanɛ yira ga, ma tɛ fanɛta na sɔɔn ta sebe hɔn ga. Nka ma tɛ Yezu Krista ɔɔn ta fanɛta na kɔ a Tɔn Wuro wiin ɔɔn n'a winni n'a sabɛ sara yɔ.
48001002	Mɛ kɔ ne na plala pepe wiinye ɔɔn kwɛ ti, ke bire Wuro ta kma na wiinye ɔɔn ti Galate ɔn da:
48001003	Ke Tɔn Wuro kɔ Matigi Yezu Krista tɛ ye y'a dadiamabe kɔ y'a siara ta ka ma.
48001004	Awe Krista wiin ɔɔn ye yɛrɛ pere kià kakiɛ ye na wiin fa to a ke dɛn ke wa bo diniyan be ta dayaga hɔn ke Tɔn Wuro dungo ye na,
48001005	yirebe tɛ a ma basiɛ ɔnkɔ suu. Amina.
48001006	Wiin te ɔɔn ka wiri Krista baraka hɔn, k'a tɛ ɔn ka timi bere wɔn ma salesale ɔn yaa ne mɔɔ domadazɛ na, wɔn mɛ kabakoya fɔn yaa fɔnɔ.
48001007	Ye tɛ wɔkara domadazɛ ɔɔn tiye ga nka sma ɔɔn tiye wiinye ɔɔn yanganmu ka ka yɔɔ ne kia Krista ta fanɛdia bere.
48001008	Nka wiin te pepe, hali a ma mɛ́ na boo wɛlɛ boo mɛlɛkɛ wiin ɔɔn tuma wuro hɔn, ɔɔn naa bɔɔ domadazɛ yira ka ma wiinye dɛ́gɛ ɔɔn ti mià yira ye wɔ na, a na te tɛ a voda.
48001009	Ke pia n'e yira ka ma, ma ne ne bere n'e yira ka ma basiɛ yɛ mɛ ɔn da wiin te ɔɔn fanɛdiazɛ yira ka ma wiinye dɛ́gɛ ɔɔn ti mià yira ye wɔ na, a na te tɛ a voda.
48001010	Awale basiɛ ma ka toga. Wuro ta mɛ togo kia ra, taa sma ta ma togo kia? Sma ma mɛ kia ne da ne dia ra? A m'a ma sma ma ma kia ne da ne dia, ma mane na ne Krista ta baratɛta titiri ga.
48001011	Bare ma ye yira ka ma, kià kma, ɔn da ma wiinye fanɛdia wɔ yira ka ma, ye sɔɔn ye ga.
48001012	Wɔn nii wa mɛ, a yɛrɛ ha sɔɔn ɔɔn n'e yira ne ma ga, sɔɔn ma bere ne kala kɔ lɔgɔ mɛ ga nka Yezu Krista ɔɔn ye yɛrɛ dɔrɔ ne ma ɔn n'e yira ne ma.
48001013	Bare mɛ yɛrɛ mane pia ne wiin fa ta Ziwifu ta landa ye na, ka yɛrɛ wɔn mɔɔ. Ma mane Wuro ta kma yannɛ wiin nɛ n'e togo kia migebɛ na.
48001014	Ma mane zin gun ne yaa Ziwifulanda hɔn ne n'a dogore kɔ n'a sii na yaan ye pepe fɔnɔ ne dɔgɔ ta tɛ ɔn mane kiɛ ne tamɛ ta landa na da hɔn.
48001015	Nka wiin te ɔɔn ne dɛ́gɛ ne tigɛ n'a bii fɔn ma ne ti ne sie tulu hɔn yɛ ɔn ne wiri y'a woramadiabe baraka hɔn, wɔn n'a za da wagati na fɔrɔ yi wiri wiin sangan ma,
48001016	ye ne daga ye Nɔ dɔrɔ ne ma wiin fa to m'a da yira Wurotɔbareyasma ma, wɔnna nɔɔ hɔn, ma mane yaa mɔɔ sɔɔn sii ta ga,
48001017	ma yaa Zeruzalɛmukuru hɔn ɔn yaa mɔɔ bɔ fanɛsma ta wiinye ɔɔn pia mɛ zin ga. Ma mane yaa Arabugiamana hɔn, wɔn timi ma ɔɔn ne bere naa Damasekuru hɔn.
48001018	Dɔgɔ saa wɔn timi ma, ma ɔɔn yaa Zeruzalɛmukuru hɔn wiin fa to ma Piyɛre tɔɔ. Ma mane yin funkoo ɔɔn ta kɔ lege.
48001019	Ma fanɛtaza boo za ga, a ma tɛ Matigi na plalo Zake dama ga.
48001020	Ma wiin fa sɛbɛ ka ma, m'a yira Wuro yɔnnɔ na, ye niɔn ga.
48001021	Wɔn timi ma ɔɔn yaa Sirigiamana kɔ Silisigiamana hɔn.
48001022	Nka Krista ta kma wiinye ɔɔn ti Zudegiamana hɔn, wɔnwɔ mane ne tɔɔ ga.
48001023	Ye mane mɔɔ yee dama ye da ye wiin sɔɔn we ɔɔn man'e yannɛ gwerena, y'awe yɛrɛ mane wiin yɔnmabe we kia yaga na, y'a yira ne fɔnɔ kɔ lege basiɛ.
48001024	Ye mane Wuro yirebɛ mɛ ye na.
48002001	Dɔgɔ funnaa wɔn timi, ma ɔɔn yaa Zeruzalɛmukuru hɔn kɔ Baranabase. Ma mane yaa kɔ Tite mɛ.
48002002	Kamasɔrɔ dɔreda bɔɔ ɔɔn mane dɔre ne ma, wɔn ɔɔn tɛ ma ɔɔn mane yaa yeyɛ. Wiinye kma ɔɔn smayeye, ma mane nɛmɛzɛ ta kɔ wɔnwɔ ye sana wiin fa to ma wiinye fanɛdia wɔ yira Wurotɔbareyasma ma, ma ɔɔn wɔn na kayan yira ye ma. Ma wiinye bara ta ɔn fɔnɔ wɛlɛ ma ti ne wiinye ta basiɛ, ye na foyi ka tɛ zana ye na ga.
48002003	Nka ne yakwɛta Tite wiin yɛrɛ ɔɔn Girɛkisi, sɔɔn man'a sigebɛ wɔn ma ɔn d'a daga yaro ga.
48002004	Ye m'a wɔn ta, wɔn mane na tɛ ke na plalayaga ta yira da wiinye ɔɔn foyi tɔɔ ga, ɔn ye nii ka ke hɔn. Ke wiin tisramabe gun Yezu Krista ta, ye ne wɔn yaga wiin fa to ke bere tɛ tɛrɛ na yɛ.
48002005	Mɛ́ dian mɛ́ yɛrɛ to wɔnna sma wɔ ma hali kanyɔnnɔ tala na yɛrɛ ga, wiin fa to ke sbɛ fanɛdia na tian gun ka ma.
48002006	Nka a ma bɔ smayeye wɔ han, ye mane pia ne ti wiin nɛ, ne do ti wɔn hɔn ga. Wuro sma tinɔn na kayan ta ga. Yewɔ smayeye wɔ fangan dɛ mɛ ma foyi tala boo na titiri ga.
48002007	Ye yɛrɛ n'a za da fanɛdia ta wiri yarobareyasma ma, wɔn kalfa mɛ ɔɔn ma wɔkara a kalfa Piyɛre ma wiin nɛ yarosma ye na.
48002008	Bare wiin te ɔɔn mane bara ta Piyɛre hɔn fanɛdia ta yira na yarosma ma, wɔnna te we ɔɔn mane bara ta mɛ hɔn yarobareyasma ye na mɛ.
48002009	Wuro ta woramadiabe wiin fa ta ne ma, Zake kɔ Piyɛre kɔ Zan wiinye ɔɔn mane zɛngɛnkma, wɔnwɔ wɔn yɔnnɔ tɔɔ wiin sangan ma, ye ɔɔn bire mɛ kɔ Baranabase na, mɛ́ yaa Wurotɔbareyasma brɛ, yewɔ yaa yarosma brɛ.
48002010	Ke mane daga ne durukma ta da ɔɔn giati, a bere ma wɔn ma ma mane sige mɛ.
48002011	Nka Piyɛre naa wiri Antiyosekuru hɔn wiin sangan ma, ma ɔɔn gwangwana a ma fɔrɔna bare a mane dayaga ta.
48002012	Sanɛ Zake ta kma da ye naa, awe mane tangan ne zɔn kɔ Wurotɔbareyasma bɔɔ. Nka wɔnwɔ naa wiri suu, awe ɔɔn ne pipi n'e sabɛ yarosma na kuun na.
48002013	Ye tɛ yee, bɔ Ziwifusɛrɛ ɔɔn ye nii ka a ta tɛda hɔn, Baranabase nii ɔɔn yaa kɔ ye hɔn mɛ.
48002014	Nka ma n'a za wiin sangan ma da ye yaa ne tele fanɛdia na sogo ma ga, ma ɔɔn da Piyɛre ma sma pepe yɔnnɔ na: «Bi wiin te ɔɔn Ziwifu, a ɔɔn ma bo ɔɔn bi tɛnɔn wɔkara Wurotɔbareyata, mane tɛ Ziwifu tɛnɔn na ga, nɛ bi sbɛ ne fangan dɛ Wurotɔbareyasma ma ye ne tɛ wɔkara Ziwifu?»
48002015	Ke kɔnɛ, ke vɔrɔ ne Ziwifu, ke bɔ kakiɛtɛre Wurotɔbareyasma bɛ nɛmɛ ga.
48002016	Hali kɔ wɔn, ke tɔɔ d'a Tɛn ɔɔn sɔɔn ta sɔntele na ga nka ke wiin yɔnmabe gun Yezu Krista hɔn. Ke mɛ, ke yɔɔn Yezu Krista ma wiin fa to ke sbɛ tɛ smatele na Krista ma yɔnmabe baraka hɔn nka ye ka tɛ Tɛn baraka hɔn ga. Bare sɔɔn sbɛ ne tɛ sɔntele na Tɛn baraka hɔn ga.
48002017	Nka ke ɔɔn ne telebe kia Krista baraka hɔn ɔn yaa tɛ kakiɛtɛre na mɛ han, wɔn hɔn Krista ɔɔn sɔɔn ka kakiɛ hɔn wa? Awo rɛ.
48002018	Ma wiin fa yaga, ma ɔɔn naa da ma wɔn tɛtɛrɛ ne yɛrɛ ma yɛ mɛ, mɛ ɔɔn ne yɛrɛ na zaraketa yɛ kɛ.
48002019	Bare Tɛn yɛrɛ ɔɔn mɛ yɛɛ wiin fa to ma ne ti ni na kɔ Wuro. Mɛ kwangwaga kɔ Krista
48002020	ɔn ne ti ni na nka wɔn mɛ titiri ga yo, Krista ɔɔn ti ni na mɛ hɔn. Bare wiin ni ɔɔn ti mɛ komavere hɔn, m'a ta Wuro Nɔ ma yɔnmabe hɔn, awe wiin ɔɔn ne da diabɛ ye ma ɔn ye yɛrɛ pere ne ye na.
48002021	Mɛ Wuro ta woramadiabe yaga ga. Bare ke ɔɔn ne telebe gun Tɛn baraka hɔn, wɔn kɔrɔ Krista ta siri tɛ zana.
48003001	Ee ki Galatekma, ka debe ne yinni rɛ. Kɔ te ɔɔn ka diɛbɛ kamasɔrɔ a ma ki yɛrɛ ma Yezu Krista ta kwangwaga dɔre kìni?
48003002	Ka fa tala dama yira n'a kìni ne ma: K'a tɛ ɔɔn yɔnmabe na fanɛ mɔɔ, wɔn ɔɔn tɛ ka ɔɔn Wuro ta Ni gun ra, taa k'a tɛ ɔɔn ne kwa Tɛn ma?
48003003	K'a yinnifrɛ wiri wɔn ma ra? Ki wiinye ɔɔn pia k'a da du bii ne dɔɔ Wuro ma a ta Ni baraka hɔn, ka yɛrɛ ta fangan hɔn ka na n'a wɛbɛ basiɛ ra?
48003004	Ka wiinye da pepe ta ɔɔn fɔnɔ, safɛ wɔnwɔ tɛ zana yee kɛ? Ye sbɛ ne tɛ zana yee ga.
48003005	Wiin te ɔɔn Wuro ta Ni pere ka ma ɔn ne kabakoda ta ka yɔ, k'a tɛ ɔn yɔnmabe na fanɛ mɔɔ, wɔn ɔɔn tɛ a ɔɔn n'e ta ra, taa k'a tɛ ɔn ne kwa Tɛn ma?
48003006	Abrahamu ta tɛ ɔɔn mane yɔɔn Wuro ma, wɔn ɔɔn man'a ta sɔntele na.
48003007	Awale ka ye yɔnnɔ tɔɔ han ɔn tɔɔ da wɔn ɔɔn tɛ yɔnmabe ɔɔn ne ti wiinye kma pepe hɔn, wɔnwɔ ɔɔn ne Abrahamu timi kma.
48003008	Yɛrɛ giatɛ Wuro domada na sɛbɛ mane pia n'a yira n'a dɔrɔ ɔn da Wuro na Wurotɔbareyasma ta smatele na yɔnmabe baraka hɔn, wɔn ɔɔn tɛ a ɔɔn mane bɔ fanɛdia bɛ yira n'e tigɛ Abrahamu ma ɔn da y'awe baraka hɔn sii wɔ pepe na siara gun.
48003009	Ye tɛ yee, yɔnmabe ti wiinye kma hɔn, ye duba gun kɔ Abrahamu yɔnmabe ti wiin hɔn.
48003010	Bare wiinye kma pepe ɔɔn kwa Tɛn ma, vodɛ ɔɔn na bɛrɛ ye ma. Bare ye sɛbɛ Wuro domada na sɛbɛ hɔn ɔn da, ye wiinye da pepe ɔɔn sɛbɛ Tɛn na da na sɛbɛ hɔn, ye wiin te pepe ɔɔn kwa wɔnwɔ pepe ma ga, ye wɔnna te voda.
48003011	Awale ye tɛ yee, foyi n'a dɔrɔ ɔn da sɔɔn sbɛ ne tɛ sɔntele na Wuro yinna hɔn Tɛn baraka hɔn ga bare yɔnmabe ɔɔn wiin te ta sɔntele na, wɔnna te ɔɔn na ni gun.
48003012	Kamasɔrɔ a yɔnmabe ɔɔn naa kɔ Tɛn ga. Nka Tɛn n'a yira n'a dɔrɔ ɔn da, ye wiin te ɔɔn kwa yi ma, ye wɔnna te na wɔɔ ni na.
48003013	Nka Krista ye yɛrɛ voda ke ye na wiin fa to a ke wɔnku sara ɔn ke wɔɔn wa bare ye sɛbɛ Wuro domada na sɛbɛ hɔn ɔn da, ye ye wiin te kwangwaga sɔnɔ ma, ye wɔnna te voda.
48003014	Wɔn tɛ wiin fa to Abrahamu ma duba sbɛ wiri Wurotɔbareyasma ma Yezu Krista baraka hɔn. Ye tɛ yee, wiin Ni na do ɔɔn mane sɔɔ, ke wɔn gun yɔnmabe baraka hɔn.
48003015	Kià kma, ka tɛ ke sma yɛrɛ ta da na kayan ta dɛn han. Sɔɔn ye do sɔɔ wiinye da na, a na te ta da ɔɔn n'e tele, sɔɔn n'a ta dosɔ yaga ga, ɔn mane fa kwɛ ye ma mɛ ga.
48003016	Awale, Abrahamu kɔ ye timite ma dosɔ tɛ. Ye d'awe kɔ ye timikma ɔɔn tɛ wɔkara ye yaan ga yo. Nka timite sɔnnala dama na ye da yo. Ye sɛbɛ ɔn da bi ɔnkɔ be timite, wɔn kɔrɔ Krista.
48003017	Bo mia giatɛ: Wiin dosɔ ɔɔn ti sogo ma, Wuro ɔɔn pia n'a tigɛ. Wiin Tɛn ɔɔn naa dɔgɔ zɔnaa ne kiofun (430) wɔn timi, wɔn sbɛ n'a yaga ga yo. Ye ɔɔn tɛ yee, dosɔ tɛ zanafa na.
48003018	Bare a ɔɔn ma Tɛn baraka hɔn kɔrɔ gun, wɔn kɔrɔ ye dosɔ baraka hɔn titiri ga. Kamasɔrɔ a ma dosɔ baraka hɔn Wuro y'a woramadiabe ta Abrahamu ma.
48003019	Wɔnnɔ na Tɛn yɛrɛ tigɛ? A tigɛ wiin fa to sma dayaga yɔnnɔ tɔɔ, dosɔ tɛ wiin timite we ye na sanɛ wɔn ne naa. Mɛlɛkɛ n'a puru n'a yira vɛta boo baraka hɔn wiin ɔɔn Moyizi.
48003020	Kamasɔrɔ wiin te ɔɔn ne ti ye sana, vɛtada ti wɔnna te ta da hɔn ga, Wuro ne ti ye sɔnnala dama yee.
48003021	Tɛn sbɛ ne Wuro ta dosɔ yaga ra? Awo. Boo Tɛn m'a tigɛ wiin baraka hɔn, sɔɔn sbɛ ne wɔɔ ni na, wɔnna sangan ma Tɛn mane na ne sbɛ ne sɔɔn ta sɔntele na.
48003022	Nka Wuro domada na sɛbɛ n'a yira n'a dɔrɔ ɔn da, ye diniyan pepe ti kakiɛ soro ma wiin fa to wiin dosɔ ɔɔn tɛ, ye sbɛ wɔn gun Yezu Krista baraka hɔn yɔnmabe do ma.
48003023	Sanɛ yɔnmabe da ye naa, ke mane ti Tɛn ta pɛrɛ hɔn ne tɛrɛ ne yɔnmabe ta dɔre yɛ́rɛ.
48003024	Ye tɛ yee, Tɛn mane tɛ ke na yɛreta na ne Krista ta naa yɛ́rɛ wiin fa to ke sbɛ tɛ smatele na yɔnmabe baraka hɔn.
48003025	Nka yɔnmabe naa wɛ timi ma, ke ti wɔnna yɛreta we soro ma titiri ga.
48003026	Bare yɔnmabe ka pepe ta Wuro nɔmanɛ na Yezu Krista baraka hɔn.
48003027	Ki wiinye kma pepe ɔɔn batize Krista hɔn, ka mane Krista ka wɔkara zogo.
48003028	Ziwifu tiye titiri ga, Girɛki mane tiye mɛ ga. Tere tiye titiri ga, tisramasɔn mane tiye mɛ ga. Nimisin tiye titiri ga, ya mane tiye mɛ ga bare ka pepe tɛ tala Yezu Krista baraka hɔn.
48003029	Ka ɔɔn ne Krista ye, wɔn kɔrɔ ka Abrahamu timikma. Dosɔ n'a yira n'a dɔrɔ ɔn da ka kɔrɔzɔnsma.
48004001	Bo mia giatɛ: Kɔrɔzɔnta ɔɔn ne nimisalo, foyi n'a dɛ́gɛ wa tere na ga, kamasɔrɔ a ne frɛ pepe wɔnnate.
48004002	Nka a kalfa wiinye kma ma, a na ne ti wɔnwɔ soro ma fɔn yaa kayan tɔn we wiin wagati tigɛ.
48004003	Yee mɛ, ke mane ti diniyan hɔn da soro ma wiin sangan ma, ke mane ti wɔkara nimisala ne tɛrɛ.
48004004	Nka wagati do naa paga wiin sangan ma, Wuro ɔɔn ye nɔ fanɛ, a ɔɔn naa vɔrɔ ya ta ne ti Moyizi ta Tɛn soro ma
48004005	wiin fa to wiinye kma ɔɔn ti Tɛn soro ma, a wɔnwɔ wɔɔn wa, ke sbɛ tɛ Wuro nɔmanɛ na.
48004006	Ka Wuro nɔmanɛ siɛbɛ na. Wuro ye Nɔ Ni ka ka hɔn, a ne sɔngɔ ne kwa: «Aba ke Tɔn.»
48004007	Ye tɛ yee, be tere titiri ga nka be nɔ. Awale, be ɔɔn ne nɔ, be tɔɔ da Wuro ɔɔn be ta kɔrɔzɔnta na.
48004008	Ka mane Wuro tɔɔ wiin sangan ma dɛn ga, bafrɛ soro ma ka mane ti wiinye ɔɔn Wuro ga.
48004009	Nka basiɛ ka Wuro tɔɔ wɛlɛ basiɛ Wuro ka tɔɔ, nɛ na ka sbɛ ne bere ne yaa wɔnna frɛ wɔ brɛ yɛ, fangan ti wiinye hɔn ga, duru ne ti ye na ɔn yaa ka yɛrɛ ka ye sra hɔn yɛ?
48004010	Ka kwa bɔɔ kɔre kɔ bɔɔ yɛgɛ kɔ bɔɔ wora kɔ bɔɔ dɔɔ ma fɔrɔna.
48004011	Ka ne kwanbɛ kɔ k'a da. Ma ka na baratɛ ka ye na zana yee ga.
48004012	N'a kma, ma ka mɛ ka ne tɛ wɔkara ne nɛmɛ bare ma tɛ ka na boo na. Ka foyi boo ta ne na ga.
48004013	Ka n'e yɔnnɔ tɔɔ tian na ɔn da ma gwere da ma fanɛdia yira ka ma, ye mane tɛ laganuruda bɔɔ du ma.
48004014	N'a laganuruda mane tɛ tɛsegeda na ka ma nka hali kɔ wɔn, ka ma maga ne hɔn ga, ma ne laga mɛ ga. Nka ka ne foga wɔkara Wuro ta mɛlɛkɛ wɛlɛ Yezu Krista.
48004015	Wiin nihɔndiaro ɔɔn mane pia ne ti ka hɔn, nɛ a tɛ? Bare ma sbɛ n'e yira ɔn da ka yɛrɛ mane sbɛ ne ka yinna milɛ, ka mane na n'e milɛ n'e pere ne ma.
48004016	N'a tɛ ɔɔn ne tian yira ka ma, wɔn ɔɔn tɛ ma ɔɔn tɛ ka zugu na ra?
48004017	Bɔ sma bɛ ka togo yira fɔrɔna nka ye ta giatɛ fɔrɔ ga. Ye kia ka dɛ́gɛ mɛ́ na wiin fa to ka ne k'a tɔnɔ pepe pere ye ma.
48004018	Wiin fa ɔɔn fɔrɔ, wɔn ka ne barafɔre ta sangan pepe ma, ye ka ne tɛ mɛ na tisangan ma kɔ ka nɛmɛ dama yee ga.
48004019	Mɛ nɔmanɛ, mɛ ni na debe ne ban fɔrɔna rɛ wɔkara wiin ya ɔɔn mana fɔn yaa kayan Krista ta da ta kɔ ma ka kakiri hɔn.
48004020	Ee ma mane ti kɔ ka nɛmɛ bo basiɛ be na wiin fa to ma ne domada yira ka ma kɔnɛ, bare ma tɔɔ da ma sbɛ ne ka foga wiin nɛ ga yo.
48004021	Ki wiinye kma ɔɔn kia wɔɔ Tɛn soro ma, ka yira ne ma, Tɛn wiin fa yira, ka wɔn mɔɔ ga ra?
48004022	Ye sɛbɛ ɔn da ye Abrahamu mane nimisininɔmanɛ sma pla ɔɔn gun. Tala man'a ta tɛrɛya nɔ, bo tala n'a ta vɛnɔmaya nɔ.
48004023	Nka tɛrɛya we nɔ mane vɔrɔ sɔɔn ta sebe baraka hɔn. Vɛnɔmaya we nɔ ɔɔn vɔrɔ Wuro ta dosɔ baraka hɔn.
48004024	Wɔnna da wɔ sbɛ ne tɛ tagamase na. Wɔnna yàra sma pla wɔ Wuro ta bɛɛn pla wɔ mɛ. Bo tala wiin ɔɔn tuma Sinayitolo ma, wɔn vɔrɔ tɛrɛbe na. Wɔn Agare.
48004025	Bare Sinayitolo ti Arabugiamana hɔn. Agare wɔn tɛ wɔkara Zeruzalɛmukuru na basiɛ na yi bare a ti tɛrɛbe hɔn kɔ ye hɔn kma.
48004026	Nka Zeruzalɛmu na wuro hɔn yi, wɔn ti ye yɛrɛ soro ma. Awe ɔɔn ke sie.
48004027	Bare ye sɛbɛ Wuro domada na sɛbɛ hɔn ɔn da, ye nihɔndia vɔrɔkaraya. Bi wiin ɔɔn nɔmanɛvoro na bado tɔɔ ga, nihɔndia fɔrɔna. Bare yanma yaga bi wiin ya na, be nɔmanɛ na yaan ye moronaya ye ma.
48004028	Kià kma, ki tɛ dosɔ na nɔmanɛ na wɔkara Izake.
48004029	Nka wiin nɔ ɔɔn vɔrɔ sɔɔn baraka hɔn, wɔn mane Wuro ta Ni baraka hɔn vɔrɔ yi yannɛ wiin nɛ, yee ye ti basiɛ yɛ mɛ.
48004030	Awale, wɔnnɔ Wuro domada na sɛbɛ ɔɔn yira? Tɛrɛdalo we laga kɔ a nɔ bare a nɔ daga gun kɔrɔ na kɔ vɛnɔmaya we nɔ ga.
48004031	Kià kma, ye tɛ yee, ke tɛrɛdalo nɔmanɛ ga nka ke vɛnɔmaya ɔɔn nɔmanɛ.
48005001	Krista kia ke ne ti ke yɛrɛ soro ma siɛbɛ na, wɔn ɔɔn tɛ a ɔɔn ke wa tɛrɛbe hɔn. Wɔn ye na, ka ka sige wiin fa to ka ka naa bere kɔ tɛrɛbe na yannɛ hɔn titiri ga.
48005002	Mɛ Pɔle n'a yira n'a dɔrɔ ka ma ɔn da ka ɔɔn yaro, Krista na tɛ foyi na fɔrɔfa na ka ta titiri ga.
48005003	Wiin te pepe ɔɔn yaro, m'a yira n'a dɔrɔ a na te ma yɛ mɛ ɔn d'a daga Tɛn na da pepe ta.
48005004	Ka ɔɔn n'a giati ɔn da Tɛn ɔɔn na ka ta smatele na, wɔn kɔrɔ ka ti kɔ Krista titiri ga, ka nii ma bere ne ti woramadiabe hɔn titiri mɛ ga.
48005005	A ma mɛ́ han, Wuro ta Ni baraka hɔn ɔnkɔ yɔnmabe baraka hɔn telebe daga wiin fa pere sɔɔn ma, mɛ́ tangan ne wɔn yɛ́rɛ.
48005006	Bare wiin te ɔɔn ti kɔ Krista, yaro kɔ yarobareya foyi wɔnna te ta ga nka wiin yɔnmabe ɔɔn zɛ dadiamabe baraka hɔn, wɔn ɔɔn fa.
48005007	Ka dubinɔn mane fɔrɔ nka kɔ te ɔɔn ka ta ka ɔɔn tian na sogo dra?
48005008	Wɔnna yanganmu we sa ka na wirita hɔn ga.
48005009	Kwindie na zɔgɔ ɔɔn fɔgɔ kobɛ.
48005010	Mɛ yɔɔn Matigi ma ka ye na ɔn tɔɔ da ka na soza bii ga. Nka wiin te ɔɔn ka ka yanganmu hɔn, hali a ɔɔn tɛ wiin te pepe, a na n'e na yinna hɔn togo gun.
48005011	A ma mɛ han kià kma, ma ɔɔn ne yaroda yira, wɔnnɔ na ye ne yannɛ yɛ mɛ? Ye ɔɔn ma ne ti yee, ma Krista ta kwangwaga wiin yira, wɔn mane na ne sɔɔn ba titiri ga yo.
48005012	Wiinye kma ɔɔn yanganmu ka ka yɔ, ye y'a sinifrɛ pepe sɔɔ n'e wa melemele kɛ.
48005013	Kià kma, tisramabe ye na ka wiri. Nka ka ka tɛ wɔnna tisramabe we tɛ dɛndɛnmada na ka kɔ ka ma diamada hɔn ga. Dadiamabe do ma, ka ne ka nɛmɛ mako fɔrɔ.
48005014	Bare wɔnna domada tala wɔ dama ɔɔn Tɛn pepe na kwɛ yi do pagabɛ ɔn da: Be be nɛmɛ da diabɛ be ma wɔkara be yɛrɛ.
48005015	Nka ka kɔrɔse. Wɔn ma tɛ ga, ka ɔɔn ne nɛmɛ win, ne nɛmɛ nɔma, ka na ka nɛmɛ yaga.
48005016	Ka mɔɔ ne ta. Ka ne yaa Wuro ta Ni ta kini na, wɔn ɔɔn na tɛ, ka ka ne ka yɛrɛ ma diamada ta titiri ga.
48005017	Bare ki kɔ ka ma diamada bɛɛn ne kɔ Wuro ta Ni ga. Wuro ta Ni mane bɛɛn ne kɔ lege mɛ ga. Birisi ɔɔn ti ye yɔ. Ye tɛ yee, ka sbɛ ne ka ma diamada ta ga.
48005018	Nka a ɔɔn ma Wuro ta Ni ɔɔn ka diɛma, wɔn kɔrɔ ka ti Tɛn soro ma ga.
48005019	Ke komavere ta tɛda tɔɔ: Bo mamafa bo vunafa bo kakalafa
48005020	bo fiankan bo kiɔnɔ bo yuu bo zugoyagafa bo kiɔn bo woraba bo samanɛ bo nɛmɛdɛ́gɛ
48005021	bo yinnanayanfa bo mɛnɛyingin bo korokunfa ɔnkɔ wɔn nɛmɛ na yaan ye yɛ. Ma ye yira ka ma wɔkara ma mane pia n'e yira ka ma wiin nɛ ɔn da, wiinye kma ɔɔn ti wɔn bɔ pepe hɔn, wɔnwɔ na kɔ Wuro ta kolo hɔn ga.
48005022	Nka Wuro ta Ni wiin fa ta bo wɔn: Dadiamabe, nihɔndiaro, siara, sɔmna, foro, woramadiabe, yɔnmabe,
48005023	woramakuna, yɛrɛfigɛ. Tɛn maga wɔnna da wɔ na ga yo.
48005024	Wiinye kma ɔɔn Yezu Krista ye, wɔnwɔ y'a mere na da kɔ ye ma diamada yɛɛ yo.
48005025	A ɔɔn ma Wuro ta Ni baraka hɔn ke ti ni na, ka tɛ ke ne yaa Ni ta kini na mɛ kɛ.
48005026	Ka ka tɛ ke ne ke yɛrɛ yirebɛ nɛmɛ hɔn ga, ɔn ka ne ke nɛmɛ nabada ta ga, ɔn ka ne ke yinna sabɛ ke nɛmɛ ta frɛ na ga.
48006001	Kià kma, ka na wiin ɔɔn figɛ kakiɛ hɔn, ki wiinye kma ɔɔn yaa Wuro ta Ni ta kini na, ki ɔɔn daga n'a telebɛ kɔ kakirifɔrɔ. Be yɛrɛ kɔrɔse bare bi yɛrɛ sbɛ ne kɔ mama hɔn mɛ.
48006002	Ka ne ka nɛmɛ diɛma, wɔn ɔɔn na tɛ ka Krista ta Tɛn do paga.
48006003	Bare wiin te ɔɔn ye yɛrɛ ta sɔngwaga na kamasɔrɔ a mane ti yee ga, awe ɔɔn ye yɛrɛ lamara yɛ.
48006004	Wiin ti pepe wɔn n'e datɛnɔn kɔrɔse ye sana. A ɔɔn zugofɔre za ye yɛrɛ hɔn, a na te nihɔndia wɔn na, a ka ye yirabɛ kɔ sɔnza ga.
48006005	Bare wiin ti pepe, wɔn na ye yɛrɛ wɔnbie ɔɔn bii.
48006006	Wiin te ɔɔn Wuro domada mɔɔ, wiin te ɔɔn n'a kala kɔ lɔgɔ, a ye sra hɔn frɛ pepe na bɔɔ pere wɔnna te ma.
48006007	Ka ka ka yɛrɛ firebɛ ga. Sɔɔn ka ye yɔnnɔ ka Wuro na ga. Sɔɔn wiin fa tugo, wɔn a na ɔɔn kiɛn.
48006008	Wiin te ɔɔn dɔɔ ye ma diamada ma, siri a na te na ɔɔn gun tɔnɔ na. Wiin te ɔɔn Wuro ta Ni ma diamada ta, wɔnna te na wɛbareyani ɔɔn gun.
48006009	Ka tɛ ke ne dafɔre ta suu ɔn ka da ke bana ga bare ke ɔɔn ma sa ga, wagati ɔɔn naa wiri wiin sangan ma, ke na tɔnɔ gun yaan.
48006010	Wɔn ye na wagati ɔɔn ne ti ke ta, ke ne sma pepe mako na fɔrɔda ta. Wiinye kma yɛrɛ ɔɔn ke na plala yɔnmabe hɔn, ke ne wɔnwɔ yɛrɛ mako fɔrɔ.
48006011	Ka sɛbɛda wɔ za yeye rɛ, mɛ yɛrɛ ɔɔn n'e sɛbɛ ka ma.
48006012	Wiinye kma ɔɔn fangan dɛ ka ma yaro na, ye wiinye kma ɔɔn kia n'e yɛrɛ dɔrɔ sma ma yee dama. Ye wɔn ta wiin fa to sma ka na n'e yannɛ Krista ta kwangwagada ye na ga.
48006013	Bare wiinye kma yɛrɛ ɔɔn yaro, ye kwa Tɛn ma ga yo. Nka ye kia ka yaro wiin fa to sma n'e yirebɛ yee dama wɔnna tɔbe wɔ ye na ka ma.
48006014	A ma mɛ han, yirebeza ti mɛ ta a ma tɛ Matigi Yezu Krista ta kwangwagasɔ ga. Awe baraka hɔn diniyan kwangwaga mɛ ye na, mɛ ɔn kwangwaga diniyan ye na mɛ.
48006015	Bare wiin fa ɔɔn sige yi, wɔn yaro wɛlɛ yarobareya ga nka ke tɛ danfrɛ na wun ye na.
48006016	Wiinye kma ɔɔn dɔɔ wɔnna Tɛn we ma, ma da Wuro tɛ a y'a siara kɔ y'a foro ta ye ma ɔnkɔ Wuro ta kma pepe ma mɛ.
48006017	N'a bii basiɛ, sɔɔn sii ka da ye ne ninaban titiri ga bare Yezu ta tɔbe ɔɔn ti mɛ kɔn hɔn.
48006018	Kià kma, kià Matigi Yezu Krista ta woramadiabe tɛ a ne ka diɛma suu. Amina.
49001001	Mɛ Pɔle Yezu Krista ta fanɛta Wuro dungo baraka hɔn ɔɔn bɔ sɛbɛ fanɛ Wuro ta kma ma wiinye ɔɔn Yezu Krista timikma.
49001002	Ke Tɔn Wuro kɔ Matigi Yezu Krista tɛ ye y'a woramadiabe kɔ y'a siara ta ka ma.
49001003	Yirebe tɛ kià Matigi Yezu Krista Tɔn Wuro ma. A yirebe na siara sii pepe ta ke ma wuro hɔn Yezu Krista baraka hɔn.
49001004	A ke dɛ́gɛ Yezu baraka hɔn, diniyan yɛrɛ ma dan dɛn ga, wiin fa to ke tɛ sma na kìni ye na, zarakedo ti wiinye na a yinna hɔn ga. A ta dadiamabe do ma,
49001005	a pia ke dɛ́gɛ ke ta ye nɔmanɛ na Yezu Krista baraka hɔn ye dungo na.
49001006	Wɔn ye na Wuro wiin kiɛn na yire yi ta ke ma zana y'a moro na nɔ baraka hɔn, ka tɛ ke baraka yira a ma wɔn ye na.
49001007	Awe baraka hɔn a too ke kisi. Awe baraka hɔn kià kakiɛ yafa ke ma a ta woramadiabe do ma a wiin ta ke ma yaan.
49001008	Wuro wɔn ta ke ma wiin fa to ke sbɛ da pepe tɔɔ ɔn kakiri pepe gun.
49001009	A ye dungo na bunu dɔrɔ ke ma, a mane wiin makare we ta n'a tigɛ ye yɛrɛ baraka hɔn
49001010	wiin fa to da pepe na wagati do ɔɔn paga, a diniyan hɔn kma pepe kɔ wurokɔn ma ye kɔ wiinye ɔɔn ti lagakɔn ma, ye kwɛ wɔnnate tala dama soro ma wiin ɔɔn Krista.
49001011	Awe baraka hɔn ke ke nii gun mɛ, wiin te ɔɔn da pepe ta ye dungo na, wɔn yiranɔn na. Ke da mane pia yira tigɛ
49001012	wiin fa to wiinye kma ɔɔn pia yɔɔn Krista ma, wɔnwɔ sbɛ kɔ a ta yirebe na yire yi hɔn.
49001013	Awe baraka hɔn ka tian na bɛreda mɔɔ mɛ. Wɔn wiinye fanɛdia ɔɔn ka kisi. Awe baraka hɔn ka yɔnmabe gun mɛ ɔn Wuro ta Ni na tɔbe gun wiin na do ɔɔn mane sɔɔ.
49001014	Wuro y'a Ni pere ke ma n'a dɔrɔ ke ma da ke na tɛ kɔrɔzɔnsma na wɔkara a ye na do sɔɔ ke ma wiin nɛ. A da kià tisramabe do ɔɔn paga wiin sangan ma, ye wɔnna sangan ma ke na wɔnna kɔrɔ wɔ gun Wuro ta yirebe na yire yi hɔn.
49001015	Bo wɔn ɔɔn tɛ mɛ, n'a bii mɛ mɔɔ ma da hɔn, ye da ye ka yɔn Matigi Yezu ma, Wuro ta dɛ́gɛwɛsma pepe da ne dia ka ma mɛ,
49001016	ma ɔɔn tɛ ne Wuro mɛ ka ma wiin sangan ma pepe, ma ne baraka yira a ma.
49001017	Kià Matigi Yezu Krista ta Wuro, yirebe n'awe tɔn wiin we yi, a tɛ a datɔkakiri ka ka hɔn wiin ɔɔn sbɛ n'a da yira ka ma wiin fa to k'a dɛ́gɛ tɔɔ siɛbɛ na.
49001018	A tɛ a ka kakiri koba y'a kini ma wiin fa to ka wiin yɔnmabe we gun, a kia wiin fa dɔrɔ ka ma, ka sbɛ wɔn nɔma tɔɔ. A ta yirebe wiin tɔnɔ pere ka ma kɔrɔ na, ka n'a dini kɔ Wuro ta dɛ́gɛwɛsma pepe, ka sbɛ wɔn nɔma tɔɔ.
49001019	Ke wiinye kma ɔɔn yɔɔn a ma, a wiin sebe ta ke ye na, wɔn yire fɔnɔ. A ta fangan n'a dɔrɔ d'a Sbɛpepenate.
49001020	A mane Krista winni n'a sabɛ sara yɔ wiin sangan ma ɔn n'a tanganbɛ ye digesoro ma wuro hɔn, wɔnna sangan ma a wɔnna fangan we dɔrɔ.
49001021	Wuro Krista tanganbɛ wɔnnakmabe kɔ sebe kɔ fangan kɔ fanganmabe pepe wɔɔn na. A togo na yire yi gun wiin ɔɔn yire yi toga pepe ma, diniyan hɔn ɔnkɔ sɛn.
49001022	Tian na, Wuro frɛ pepe bɛrɛbɛ Krista wee ɔn n'a tigɛ frɛ pepe wɔɔn na n'a pere y'a kma ma n'a ta ye wɔnnate na.
49001023	Wuro ta kma wɔn ɔɔn Krista komavere. Wuro ta kma do paga Krista hɔn, awe wiin ɔɔn frɛ pepe do pagabɛ bii pepe hɔn.
49002001	Ki wiinye ɔɔn mane siri k'a dayaga kɔ k'a kakiɛ do ma,
49002002	ka mane pia ne dɔɔ diniyan hɔn bafrɛ ma, lagakɔn ma vɔ wiin ɔɔn magasma kakiri yanganmu.
49002003	Ke pepe nii mane pia ne ti wɔnna sma wɔ hɔn mɛ, ne ke ma diamada ta ne ke dungo na da ta, ne dɔɔ kià giatɛ ɔɔn ma. Bɔ sɛrɛ wiinye ɔɔn na Wuro woro na ba yi yɔnnɔ tɔɔ, ke pepe mane ti wɔkara wɔnwɔ mɛ.
49002004	Nka Wuro ta makare yire fɔrɔna a ta dadiamabe do ma a wiin ta ke ma.
49002005	Awale bo ke mane siri kià yagada ye na, a ɔɔn ni pere ke ma kɔ Krista. Woramadiabe do ma ke kisi.
49002006	A ke winni kɔ Yezu Krista ɔn ke tanganbɛ wuro hɔn a baraka hɔn.
49002007	Ye tɛ yee, a wiin foro ta ke ma Yezu Krista baraka hɔn, a mane kia wɔn dɔrɔ sangan pepe ma ɔn da tege ti y'a woramadiabe na ga.
49002008	Tian na, woramadiabe baraka hɔn ka kisi yɔnmabe do ma. Ye k'a sebe ga nka ye Wuro ta kiɛn.
49002009	A tɛda hɔn ye sa ga, wiin fa to sɔɔn sii ka naa ye yɛrɛ yirebɛ ga.
49002010	Bare awe ɔɔn ke tɛtɛrɛ. A ke dan Yezu Krista baraka hɔn wiin fa to Wuro wiinye dafɔre tɛtɛrɛ n'e tigɛ siɛ dɛrɛ ma da hɔn, ke kɔ ye hɔn n'e ta.
49002011	Ka kakiri ti kɔ lɔgɔ ɔn tɔɔ da gwerena ki wiinye kma ɔɔn mane yaro ga, wiinye kma ɔɔn yaro, wɔnwɔ ne ka wiri da yarobareyasma bare yewɔ bɔɔ tɔbe gun ye komavere hɔn.
49002012	Ka kakiri ti kɔ lɔgɔ ɔn tɔɔ da wɔnna sangan we ma ka brɛ mane dɛrɛ Krista na, nii mane ti ka ta Wuro ta kma yɔ ga, wiin bɛɛn na dosɔ ɔɔn tɛ, ka nii mane ti wɔn hɔn ga, yɔnmado mane ti ka ta ga, Wuro mane ti ka ta diniyan hɔn mɛ ga.
49002013	Nka ki wiinye kma brɛ ɔɔn mane pia ne dɛrɛ, Yezu Krista baraka hɔn, a too baraka hɔn, ka brɛ vetra.
49002014	Awe ɔɔn kià siara, a Ziwifu kwɛ kɔ sizɛ n'e ta fa tala. Yu wiin ɔɔn mane tɛ kulu na ne sɔɔ, a wɔn yaga ye kɔn baraka hɔn.
49002015	A Tɛn kɔ ye na da pepe wɛ. Ye tɛ yee, a siara tigɛ ɔn Ziwifu kɔ sɔnza kwɛ n'e ta tala ye yɛrɛ hɔn.
49002016	N'e pepe pla ta ye ɔɔn bɛɛn kɔ Wuro ye kɔn baraka hɔn kwangwagasɔ ma. Wɛɛn a yu yɛɛ.
49002017	Ki wiinye kma brɛ ɔɔn mane dɛrɛ, a naa siara da yira ka ma. Wiinye kma ɔɔn mane vetra mɛ, a n'a da yira wɔnwɔ ma mɛ.
49002018	Awe baraka hɔn ke pepe tala tala sbɛ ne wiri tɔn brɛ ni tala baraka hɔn.
49002019	Ye tɛɛ yee, ka samara titiri ga, ɔn mane yafɔnɔsma mɛ ga, ka Wuro ta dɛ́gɛwɛsma na bɔɔ, ka Wuro ta kma na bɔɔ.
49002020	Fanɛsma ɔnkɔ Wuro ta daberebɛre wiin kɔɔn we du ka, Yezu Krista yɛrɛ ɔɔn tɛ a na gweredɔgɔnɔ na, ka nii kɔ wɔnna kɔɔn we na tɔgesma hɔn mɛ.
49002021	Awe ma kansoga wɔ pepe malo ne telebɛ ne tuma wiin fa to ye tɛ kɔɔn na fɔrɔ yi na Matigi ma.
49002022	Awe ki kwɛ kɔ ɔɔn tɔge na mɛ wiin fa to ka sbɛ tɛ Wuro ta wɔdo na a ta Ni baraka hɔn.
49003001	Wɔn ɔɔn tɛ mɛ Pɔle wiin ɔɔn Yezu Krista ta kasonɔ ki sizɛ ye na,
49003002	Wuro wiin woramadiabe ta ne ma ka ye na wiin fa to ma sbɛ y'a bara ta, ka wɔn na bɛreda mɔɔ.
49003003	Ma wɔnna kabakoda wɔ gun dɔreda hɔn wiin nɛ, wɔkara ma pia n'e sɛbɛ wiin nɛ zɔgɔ.
49003004	Ka ɔɔn n'a sɛbɛ kala, ma wiin datɔ gun Krista ta bunu hɔn, ka na wɔn nɔma tɔɔ.
49003005	Wuro pia wɔnna kabakoda wɔ dɔrɔ gwerekma ma wɔkara a ye dɔrɔ wiin nɛ basiɛ y'a Ni baraka hɔn y'a kma ma wiinye ɔɔn fanɛsma kɔ a ta daberebɛre ma ga.
49003006	Yezu Krista baraka hɔn, fanɛdia do ma, sizɛ nii kɔ wɔnna kɔrɔ tala wɔ na zɔnsma hɔn ɔn tɛ wɔnna kɔn tala we na kma na, ye nii ɔɔn kɔ wɔnna dosɔ tala we na da hɔn mɛ.
49003007	Wuro y'a woramadiabe wiin ta ne ma y'a sebe baraka hɔn, wɔn ɔɔn ne ta ye na baratɛta na.
49003008	Mɛ wiin te ɔɔn Wuro ta dɛ́gɛwɛsma pepe hɔn dɛ́gɛ ye na dɛgɛ yi, ma Wuro ta woramadiabe gun wiin ɔɔn ne ta ma ne Krista ta da na tɔnɔ na yire ye da yira sizɛ ma.
49003009	Wiinye bunu ɔɔn mane dɔɔn diniyan na danta Wuro ta, awe hɔn n'a bii fɔn gwere na, ma sbɛ wɔnwɔ sabɛ kini na.
49003010	Ye tɛ yee, sma ɔɔn naa fɔnɔ a hɔn, wurokɔn ma frɛ wiinye ɔɔn wɔnnakma kɔ sebe na kma ye, ye sbɛ Wuro ta datɔ na yire yi tɔɔ Wuro ta kma baraka hɔn.
49003011	A wiin fa giati n'a tigɛ sangan pepe ma na, n'a ta kià Matigi Yezu Krista baraka hɔn,
49003012	ke yɔɔn a ma wiin baraka hɔn ne sbɛ ne ke wora sige ɔn ke dɔbɛ a do na zana yɔnmabe hɔn.
49003013	M'a kia ka ta mɛ ɔn da ma wiin ninabannɔ gun ka ma, ka ka tɛ wɔn ka koma siribɛ ga. Wɔn k'a yirebe na yi.
49003014	Wɔn ye na ma yoloko Tɔn Wuro zin,
49003015	kɔnkma pepe ye toga gun wiin ta diniyan hɔn kɔ wuro hɔn.
49003016	A tɛ a fangan ka ka hɔn y'a yirebe na yire do ma y'a Ni baraka hɔn wiin fa to k'a giatɛ sbɛ taa tala ma.
49003017	A tɛ Krista ta da sbɛ wɔɔ ka kakiri hɔn yɔnmabe baraka hɔn ɔn tangan yeyɛ dadiamabe baraka hɔn.
49003018	Wɔn ɔɔn na tɛ ka sbɛ kwɛ kɔ Wuro ta kma pepe ɔn n'a ta dadiamabe ta tara kɔ a ta kuro kɔ a na pra kɔ a na dɛrɛ yɔnnɔ tɔɔ.
49003019	Wɔn ɔɔn na tɛ mɛ, Krista ta dadiamabe wiin ɔɔn yire tɔɔ sii pepe ma, ka sbɛ wɔn yɔnnɔ tɔɔ mɛ wiin fa to ka sbɛ gun paga Wuro ta Wurobe na.
49003020	Wiin te ɔɔn bara ta ke kɔrɔ hɔn kɔ y'a sebe, ne sbɛ ne fa fɔrɔ ke ma ɔn yalo kià mɛ ye ma, ke yɛrɛ wiinye giati ga,
49003021	yirebɛ tɛ a na te ma Wuro ta kma yɔɔ Yezu Krista baraka hɔn, dogore pepe ta, basiɛ ɔnkɔ sangan pepe ma. Amina.
49004001	Mɛ wiin te ɔɔn kasonɔ, ma ka mɛ ye na Matigi togo na ɔn da ka wiinye wiri mɔɔ Wuro ta, ka ka zugo kayan kɔ wɔnwɔ.
49004002	Ka ka yɛrɛ mazibɛ ɔn makare ka nɛmɛ ma ɔn ka nɛmɛ ta da sɔmna dadiamabe hɔn.
49004003	Wuro ta Ni wiin kwɛ ka ka yɔ siara baraka hɔn, ka ne wɔn ta.
49004004	Kɔn tala ɔnkɔ Ni tala dama ɔɔn tiye wɔkara ka Wuro ta wiri mɔɔ k'a yɔnmabe do ma wiin nɛ.
49004005	Matigi tala kɔ yɔnmabe tala kɔ batize tala dama ɔɔn tiye.
49004006	Wuro tala wiin ɔɔn sma pepe Tɔn ne ti frɛ pepe wɔɔn na ne bara ta ye pepe hɔn ne ti ye pepe hɔn.
49004007	Woramadiabe tɛ ke pepe tala tala ma ɔn kayan kɔ Krista ta kiɛn
49004008	wɔkara ye sɛbɛ wiin nɛ Wuro domada na sɛbɛ hɔn ɔn da: «A mane ba wuro hɔn wiin sangan ma, a ba kɔ kasonɔmanɛ ɔn yirebɛfrɛ pere sma ma.»
49004009	Ɔɔn d'a ba, wɔnnɔ ɔɔn wɔn kɔrɔ? Wɔn kɔrɔ a mane pia zii fɔn lagakɔn du hɔn dɛn kɛ.
49004010	Wiin te ɔɔn zii, wɔnna te ɔɔn ba fɔn wurokɔn pepe tege na wiin fa to a sbɛ diniyan pepe paga.
49004011	Awe ɔɔn sebe pere, bɔɔ ɔɔn tɛ fanɛsma na, bɔɔ ɔɔn tɛ Wuro ta daberebɛsma na, bɔɔ ɔɔn tɛ fanɛdia na yirasma na, bɔɔ ɔɔn tɛ sma na zɛngɛnkma na ne sma kala,
49004012	wiin fa to a sbɛ Wuro ta dɛ́gɛwɛsma ta ye ne sbɛ ne bara ta ɔn Krista ta kma kwɛ wiinye ɔɔn n'a kɔn.
49004013	Fɔn yaa kayan ke pepe yaa kwɛ ɔn tɛ fa tala yɔnmabe hɔn kɔ Wuro Nɔ na tɔɔ na ɔn kwɛ tɛ smapapa na ne tala kɔ Krista a tinɔn na.
49004014	Ye ɔɔn tɛ yee, ke na tɛ nimisala na titiri, ye ne ke lamara ga, ɔn ka ne tɔɔ sii pepe ka ke kakiri hɔn ga, ɔn ka ne ke firebɛ yee titiri ga.
49004015	Nka ke na ne tian yira dadiamabe hɔn ne pra ne yaa wɔkara Krista wiin ɔɔn ke wɔnnate.
49004016	A bere m'awe ma kɔn we pepe kwɛ ne tugufɔrɔ tugutuguda wɔ baraka hɔn wiinye ɔɔn bara ta wiin ti pepe wɔn kɔ y'a sbɛ, ye ne pra ne yaa ye yɛrɛ ma wiin fa to a n'e yɛrɛ tɛtɛrɛ dadiamabe hɔn.
49004017	Ma wiin fa yira ka ma Krista baraka hɔn, bo wɔn: sizɛ wiinye kakiri ɔɔn n'e firebɛ, ka ka ne tɛ wɔkara wɔnwɔ titiri ga.
49004018	Ye ta giatɛ pepe tunio hɔn da. Ye ta worasige nɔmayɔ wiin datɔbareyafa ka ye hɔn, wɔn tɛ ye mane Wuro ta Ni ta da nɔma tɔɔ ga.
49004019	Ye ta datɔbareyafa n'e ka dakurotɛ hɔn fɔn ye ɔɔn yaa fire melemele.
49004020	A yee ki Krista tɔɔ ga.
49004021	A ɔɔn m'awe da ka ɔɔn mɔɔ, a ɔɔn m'awe ta da ye ka kala kɔ ɔɔn wɔkara Yezu ta tian n'e yira wiin nɛ,
49004022	ka daga ka tɛzugo katra, wiin fa ɔɔn mane yinnanayanfa ka ka hɔn ka ne lamara ta, ka wɔn dra mɛ.
49004023	Ka wiin kakiriwun gun, wɔn daga ka ta smawun na.
49004024	Ka tɛ smawun na wiinye ɔɔn dan Wuro dungo na telebe kɔ kìni hɔn wiinye ɔɔn sa tian hɔn.
49004025	Ka ka ne niɔn sɔɔ ga. Wiin ti wɔn ne tian yira ye na plalo ma bare ke nɛmɛ yasɔ.
49004026	Wiin te woro ɔɔn ba, a ka kakiɛ ta ga. A ka tɛ sindo bɛrɛ wɔnna woro we gun ye hɔn ga.
49004027	Ka ka ka yɛrɛ to Sitanɛ ma ga.
49004028	Wiin te ɔɔn mane kimi, a saa panɔfa na. A ne tele ne bara ta wiin fa to a ne fa gun ne dini ne kɔ ye na plala wiinye ɔɔn durukma.
49004029	Ka ka tɛ bɛredayaga ne sa ka do hɔn ga nka ye ɔɔn ne sbɛ ne tɛ, ka tɛ bɛredadia ne sa ka do hɔn wiinye ɔɔn sbɛ n'e na mɔsma zigitugu.
49004030	Wuro ka tɔbe kɔ y'a Ni wiin kisi na kɔɔ ye na, ka ka wɔnna Ni we nina ban ga.
49004031	Wɔrayɔ kɔ woraba kɔ gwangwana kɔ vini wɔnwɔ na foyi daga ne gun ka hɔn ga wɔkara zugoyagafa sii pepe.
49004032	Ka ka nɛmɛnɛ da diabɛ ka ma ne dafɔre ta ka nɛmɛ ma ne sɔmna ne yafa nɛmɛ ma wɔkara Wuro yafa ka ma wiin nɛ Krista baraka hɔn.
49005001	Ka ne Wuro ta tɛda nɛmɛ ta bare k'a nɔmanɛ wiinye da ɔɔn dia a ma.
49005002	Ka ka nɛmɛnɛ da dadiamabe ka ma wɔkara Krista ke da diabɛ ye ma wiin nɛ ɔn ye yɛrɛ pere Wuro ma salaka na ke ye na wɔkara wunnudiafa.
49005003	Kakalatɛ kɔ mamafa sii pepe kɔ yinnanayanfa ka zɛ ka yɔɔ ga. Wɔn daga ne tɛ Wuro ta kma yɔɔ ga.
49005004	Peremagabɛreda kɔ yinnibɛreda daga ne sa ka do hɔn mɛ ga. Nka ka ne Wuro mɛ ne baraka yira a ma.
49005005	Bare ka daga n'e yɔnnɔ tɔɔ n'e kìni ɔn da kakalatɛsma kɔ dakurotɛsma kɔ yinnanayansma wiinye ta da ɔɔn tala kɔ fiankansma, wɔnwɔ na sɔɔn sii na nii gun Krista kɔ Wuro ta kolo hɔn abada ga.
49005006	Ka ka tɛ sɔɔn sii ka firebɛ kɔ bɛredadia tala bɔɔ ga. Wɔn ɔɔn Wuro woro ba magasma ta.
49005007	Wɔn ye na ka ka tɛ ye na bɔɔ na ga.
49005008	Gwere na ka mane ti tunio hɔn nka basiɛ ka ti kini na Matigi baraka hɔn. Ka ne tɛ wɔkara kini na kma.
49005009	Kini na tɔnɔ wɔn foro kɔ telebe kɔ tian.
49005010	Wiin fa ɔɔn dia Matigi ma, ka ne wɔn nɔma tɔɔ.
49005011	Ka ka ne ka nii ka tunio na da hɔn ga. Nka ka n'e dɔrɔ kini na.
49005012	Wɔnna sma wɔ wiinye da ta tunio hɔn, ye ta yira yɛrɛ pere.
49005013	Wɔnna da wɔ pepe tɛ dɔre kini na wiin sangan ma, wɔnna sangan ma sma pepe n'e tɔɔ n'e kìni.
49005014	Bare wiinye da pepe ɔɔn dɔre, wɔn kini na da. Bo wɔn ɔɔn tɛ ye ɔɔn tɛ ne kwa, ye tuma yinta. Tuma be wa sara yɔ. Krista na kini sabɛ be ma.
49005015	Ka ne ka yanɔn kɔrɔse k'a sirewɔ hɔn fɔrɔna. Ka ka ka yɛrɛ ta yinni na ga nka ka tɛ yinnamakwiɛsma na wiinye
49005016	ɔɔn wagati na tɔnɔ kia bare sire tɛ sireyɔ na.
49005017	Wɔn ye na ka ka tɛ kakiridarakma na ga, nka ka ne Matigi dungo na da tɔɔ.
49005018	Ka ka ne mɛnɛ ne yingin ga, wɔn sɔɔn firebɛ. Nka ka Wuro ta Ni wiin gun, ka ka yɛrɛ to wɔn soro ma.
49005019	Ka ne kwɛ ne Wuroyirebɛturo sɔn, Wuro ta Ni wiinye turo ka ka kakiri hɔn, ka ne wɔnwɔ sɔn. Ka ne turo sɔn ne Matigi yirebɛ siɛbɛ na.
49005020	Ka ne baraka yira Tɔn Wuro ma sangan pepe ma kɔ da pepe na kià Matigi Yezu Krista togo na.
49005021	Ki wiinye ɔɔn kiu ka Krista ma, ka ne mɔɔ ka nɛmɛ ta.
49005022	Yàra, ka ne mɔɔ ka bangannɛ ta wɔkara ka mɔɔ Matigi ta wiin nɛ.
49005023	Bare sin ɔɔn ya wɔnnate wɔkara Krista Wuro ta kma wɔnnate wiin nɛ wiinye na kwɛ ye ɔɔn n'a kɔn, awe wiin ɔɔn n'a kisi.
49005024	Nka Wuro ta kma mɔɔ Krista ta wiin nɛ, yee yàra daga ne mɔɔ ye bangannɛ ta mɛ.
49005025	Bangannɛ, ka ka yàra da diabɛ ka ma wɔkara Krista Wuro ta kma da diabɛ ye ma wiin nɛ fɔn ɔn ye yɛrɛ pere ye ye na.
49005026	Yee a ye ta wiin fa to a a ta fa na kìni yi na ɔn n'a kìnibɛ kɔ zio bɛreda baraka hɔn.
49005027	A a ta n'a tigɛ ye yɛrɛ ma, a ne fɔrɔ, doma ka ne ti a ma ga, yagado ka ne ti a na ga. Yee a y'a kma ta ye ne kìni, zarakedo ka ne ti ye na ga.
49005028	Yee bangan daga y'a ya da diabɛ ye ma wɔkara ye yɛrɛ kɔn. Wiin te ɔɔn y'a ya da diabɛ ye ma, a ye yɛrɛ ɔɔn da diabɛ ye ma.
49005029	Sɔɔn sii ye yɛrɛ kɔn da yagabɛ n'a za ye ma ga. Nka a tɛ n'a woro n'a tɛtɛrɛ wɔkara Krista y'a kma ta wiin nɛ.
49005030	Tamara ke Krista kɔn na yasɔ wa.
49005031	Bo wɔn ɔɔn tɛ sin ɔn ne na ye tɔn kɔ ye sie to ɔn malo y'a ya ma, ye pepe sma pla tɛ komavere tala dama.
49005032	Wɔn bunu na yire yi, m'a yira n'a dɔrɔ ɔn da wɔn Krista kɔ y'a kma ta da.
49005033	Nka ka na wiin ti pepe a daga y'a ya da diabɛ ye ma wɔkara a ye yɛrɛ da diabɛ ye ma wiin nɛ, ya wɔn n'e bangan yirebɛ.
49006001	Nimisala, ka mɔɔ ka na vɔrɔre ta Matigi togo na bare wɔn ɔɔn daga.
49006002	Be tɔn kɔ be sie yirebɛ. Wɔn Wuro ta fanɛ na gwere yi dosɔ yaa ne kɔ wiin
49006003	ɔn da, ye wiin fa to be dangamu ɔn sii na yaan yi gun.
49006004	Ki vɔrɔre mɛ, ka ka ka nɔmanɛ gwangwanabɛ ga. Nka ka ye woro ɔn n'e kala n'e ladi wɔkara Matigi n'e yira wiin nɛ.
49006005	Ki tɛrɛ, ka ne ka wɔnnakma yirebɛ kɔ kiu kɔ smasmanɔn kɔ kɔrɔhɔnkìni wɔkara ka Krista ta wiin nɛ.
49006006	Ka ka n'e ta bare ye ka kɔrɔse, ka ne togo kia sma ta ga rɛ nka ka n'e tɛ wɔkara Krista ta tɛrɛ wiinye ɔɔn vɔrovɔro Wuro dungo ta na.
49006007	Ka ne bara ta kɔ diamabe wɔkara ka ti n'e ta Matigi ɔɔn ma, ka ka n'e giati ɔn da sma ma ka ye ta ga.
49006008	Ka tɔɔ da sɔɔn wiinye dafɔrɔ ta, wɔn na ku a na yaa ɔɔn gun Matigi brɛ. A tɛ tere wɛlɛ vɛnnɔ.
49006009	Ki wɔnnakma mɛ, ka ne wɔn nɛmɛ ta k'a tɛrɛ ma. Ka ka ne gwangwana ye ma ga. Wɔnnate ti wuro hɔn, sɔɔn mane dɛ́gɛ sɔɔn na a brɛ ga.
49006010	Sanɛ ma ne waro, ma yira ka ma da ka fangan kia Matigi ta n'a ta fangan na yire yi gun.
49006011	Ka Wuro ta kunkwinifrɛ ka wiin fa to ka sbɛ taa gun ɔn Sitanɛ ta kun yɛ́rɛ.
49006012	Ke kwini ne kɔ sɔɔn ga, bo diniyan be wiin ɔɔn ti tunio hɔn, wɔn na fanganmɛ kɔ a hɔn sebe na kma kɔ a wɔnnakma, ke kwini ne kɔ ɔɔn, ɔnkɔ dayaga na kma wiinye ɔɔn ti wuro hɔn.
49006013	Wɔn ye na ka Wuro ta kunkwinifrɛ bii wiin fa to kɔyɔ ɔɔn naa wiri, ka sbɛ bara ta kɔ ye pepe ɔn sbɛ gun ye pepe ta ɔn taa gun.
49006014	Wɔn ye na, ka tuma. Ka tian ta k'a yɔyɔsɔfa na, ɔn telebe ta k'a balozogo na.
49006015	Ka siara na fanɛdia ta yira ta k'a kanɛgɛ na
49006016	ɔn yɔnmabe ta k'a siɛtɛnfa. A na tɛ ka ne sbɛ ne Sitanɛ ta toganiɔn pepe tabɛ.
49006017	Wɔn timi ka kisi gun kunkwinibanfola na ɔn Wuro ta Ni gun kunkwinitaba na. Wɔn kɔrɔ Wuro domada.
49006018	Ka ne wɔnwɔ pepe ta wuromɛ baraka hɔn, ne Wuro ta diɛma kia. Ka ne Wuro mɛ sangan pepe ma Wuro ta Ni baraka hɔn. Wɔn ye na, ka ne ka yɛrɛ kɔrɔse ne tele sangan pepe ma. Ka ne Wuro mɛ a ta dɛ́gɛwɛsma ma sangan pepe ma ɔn ka da ka bana ga.
49006019	Ka ne Wuro mɛ mɛ ma mɛ, wiin fa to ma ne sbɛ ne fanɛdia na bunu yira kɔ worasigi.
49006020	Ma wiinye fanɛdia wɔ na yirata ne ti zɔgɔre hɔn. Ka Wuro mɛ ne ma ma ne sbɛ n'e yira kɔ worasigi.
49006021	Ma wiin fa ta, ma kia k'a yɔnnɔ tɔɔ. Tisike ne na plalo wiin da ɔɔn dia ne ma, a ne baratɛta na siɛbɛ yi Matigi ma, wɔn na n'e pepe yira ka ma.
49006022	Ma tɔɔ ye na ɔn n'a fanɛ ka ta wiin fa to ke ti wiin fa hɔn, a wɔn yira ka ma ɔn ka zigi tugu.
49006023	Ke Tɔn Wuro kɔ kià Matigi Yezu Krista tɛ ye y'a siara ta ka ma ɔn fa kwɛ k'a dadiamabe kɔ k'a yɔnmabe na n'a kma.
49006024	Kià Matigi Yezu Krista da dia wiinye kma pepe ma fɔrɔna, tege ti wiin dadiamabe na ga, Wuro tɛ a y'a woramadiabe ta ye ma.
50001001	Mɛ Pɔle kɔ Timote, Yezu Krista ta baratɛre, mɛ́ bo sɛbɛ fanɛ Wuro ta sma ma Filipekuru hɔn, wiinye ɔɔn yɔɔn Yezu Krista ma kɔ Wuro ta kɔnkma na zɛngɛnfigɛsma kɔ Wuro ta kɔnkma ta baratɛre ma.
50001002	Ke Tɔn Wuro kɔ Matigi Yezu Krista ɔɔn kiɛn kɔ siara ta ka ma.
50001003	Mɛ ɔɔn k'a da giati wiin sangan ma pepe, ma baraka yira n'a Wuro ma.
50001004	Mɛ ne Wuro mɛ ka ma wiin sangan ma pepe, mɛ Wuro mɛ kɔ nihɔndiaro nɛmɛ.
50001005	Wɔnnɔ na? Kamasɔrɔ ka mane ne diɛma ɔn fanɛdia na bere yira n'a bii ye na gwerekɔ ma fɔn yaa wiri basiɛ.
50001006	Mɛ a tɔɔ n'a kìni da Wuro wiin barafɔre dutigɛ ka kɔrɔ hɔn, wɔn na wɔɔ ye ma ɔn ne do paga fɔn Yezu Krista ta kɔɔ ma.
50001007	Ma k'a da giati bare ne na tisangan ma kaso hɔn, wɛlɛ ma mane fanɛdia na bere yira wiin sangan ma, Wuro mane wiin foro ta ne ma, ka pepe nii mane ti wɔn hɔn.
50001008	Wuro mɛ siɛrɛ ka na wu ti ne na fɔrɔna ɔn kayan kɔ Yezu Krista ta woramadia nɛmɛ.
50001009	Mɛ Wuro mɛ ka ma da k'a dadiamabe ɔɔn yire yaa zin hɔn, ka ɔɔn tɔbe na siɛbɛ yi kɔ kakirikmabe na do paga yi gun, wiin fa to ka ɔɔn sbɛ dafɔre dɛ́gɛ tɔɔ. Yee nɛmɛ ka na tɛ smakìni na zarakebareya ye na Krista ta kɔɔ ma.
50001011	Mɛ a mɛ da Yezu Krista ɔɔn da na tele yi ka ka hɔn wiin fa to yirebɛbe kɔ yirebe ɔɔn dɛ Wuro ma.
50001012	Sienɔmanɛ, ma kia ka ɔɔn tɔɔ da, da wiinye ɔɔn tɛ mɛ na, wɔnwɔ ɔɔn tɛ fanɛdia na bere ɔɔn yaa zin hɔn, wɔn ha a bare ga.
50001013	Wɔnna da ye na sma wiinye ɔɔn fanganma ta kɔɔn kɔrɔse, wɔnwɔ kɔ smasɛrɛ pepe tɔɔ da mɛ bara ta Krista ma, ye wɔn ye na mɛ ti kaso hɔn.
50001014	Sienɔmanɛ na yaan ye wiinye mɛ za bɛɛ kaso hɔn, wɔnwɔ ye wora sige Matigi ta da na ɔn ne Wuro domada yira, ye ha kwan ga.
50001015	Tian na, ye na bɔɔ Krista ta da yira kɔ mɛ na yuu kɔ dakwiɛro nɛmɛ. Nka ye na bɔɔ ye ta kɔ kɔrɔhɔnkìni nɛmɛ.
50001016	Wɔnwɔ ye ta dadiamabe ye na. Ye tɔɔ da Wuro bara kalfa mɛ ma ɔn taa fanɛdia na bere da na.
50001017	Nka ye na bɔɔ wiinye Krista da yira kɔ dakwiɛro nɛmɛ, wɔnwɔ a ye ta kɔ kɔrɔhɔnkìni nɛmɛ ga. Ye giati da ye na bɔɔ kwɛ mia yannɛ ma ɔn ne to kaso hɔn.
50001018	Nka wɔn ha foyi ga. Hali ye tɛ wiin nɛ pepe, ye ye ta kɔ kɔrɔhɔnkìni yoo, ye ye ta kɔ yuu yoo, Krista ta da ye ɔɔn yira. Mɛ nihɔndia wɔn na. Mɛ ne na ne nihɔndia suu mɛ.
50001019	Bare mɛ tɔɔ da wɔnna da na yaa wɛ mia dɛɛ ɔɔn ma k'a wuromɛ kɔ Yezu Krista ta Ni baraka hɔn.
50001020	Mɛ zigi ti a ma fɔrɔna da mɛ ha na piri foyi na ga. Basiɛ kɔ sangan pepe ma mɛ kia ne woro sige wiin fa to ma ɔɔn sugu o, ma ɔɔn siri o, mia da pepe na yirebe dɛ Krista ma.
50001021	Bare sii wɔn ɔɔn wɔnnɔ? Krista ɔɔn mia da pepe. Ma ɔɔn siri, ma tɔnɔ gun.
50001022	Nka mɛ ne daga wɔɔ ni na ɔn barafɔre ta, mɛ daga wiinye dɛ́gɛ, ma wɔnwɔ tɔɔ ga.
50001023	Mɛ kakiri yangamu wɔnna dadoga pla na. Mɛ kia yaa wɔɔ Krista brɛ, wɔn fɔn yi.
50001024	Nka mɛ na sugu yi ɔɔn wɔɔ yɛ, wɔn fɔn ka ma.
50001025	Mɛ la ye na da ma na wɔɔ yɛ ɔn tangan ka pepe brɛ wiin fa to ka ɔɔn yaa zin hɔn, ɔn nihɔndia lanabe ta da na.
50001026	Mɛ kia bere naa ka brɛ wiin fa to Krista ta yirebe wiin ɔɔn ti ka ta, wɔn sbɛ yire mɛ baraka hɔn.
50001027	Ka yanɔn daga kayan kɔ Krista ta fanɛdia na bere nɛmɛ. Yee nɛmɛ, ma ɔɔn yaa ka brɛ o, mɛ ma yaa mɛ ga o, ma na mɔɔ da ka wɔɔ giatɛ tala ma. Ane fanɛdia na bere, yɔnmabe wiin ka ka hɔn, ka ɔɔn ka nɛmɛ diɛma ɔn wɔnna yɔnmabe zugi kwini kɔ kɔrɔ tala nɛmɛ.
50001028	K'a ka to ka zugi ka kwanbɛ da sii na ga. Kia worasigebe na tɛ tagamase na ye ta, da ye na yaga. A na tɛ tagamase na ki ta, ye ka ti kisi na sogo ma, wɔn wiin sa Wuro ta.
50001029	Wuro bo kiɛn ta ka ma wiin fa to ka ɔɔn bara ta Krista ma. A ha wɔn dama ga, ka ɔɔn yannɛ a ye na mɛ.
50001030	Ka a za da mɛ mane ti wiin kunkwini hɔn, ane ke tɔɔ da ma ti a hɔn hali sma, basiɛ ki ti wɔnna kunkwini hɔn mɛ.
50002001	Kia yɔnmabe Krista ma, wɔn fangan na yire yi ka ka hɔn ra? A ta dadiamabe ka wora sigebɛ ra? Nɛmɛkwɛbe ti ka yɔ kɔ Wuro ta Ni nɛmɛ ra? Sena kɔ makare ti ki kɔ ka nɛmɛ yɔɔ ra?
50002002	Awale, ka ka giatɛ ta tala ɔn n'a nihɔndiaro do paga. Woramadia tala ɔɔn gun ka hɔn, ka giatɛ ɔɔn tɛ tala, ka giatɛwɔn ɔɔn tɛ tala.
50002003	Ka ka foyi sii ta kɔ dɛ́gɛbe na kɔrɔ nɛmɛ ga wɛlɛ yɛrɛdɔrebe. Nka ka pepe ɔɔn ka yɛrɛ mazibɛ ɔn n'a giati da ka nɛmɛ sɔɔn boo fɔn kɔ ka nɛmɛ.
50002004	Ka na sɔɔn sii ka ye yɛrɛ ta da giati dama ga, nka ka pepe tala tala ɔɔn ka nɛmɛ boo ta da giati mɛ.
50002005	Wiin kɔrɔ nɛmɛ mane ti Yezu Krista hɔn, wɔn nɛmɛ ɔɔn gun ka hɔn mɛ.
50002006	Awe mane ti Wuro tinɔn na. A yɛrɛ mane tala kɔ Wuro nɛmɛ. A ma giati da ye daga wɔɔ wɔnna talabe hɔn ga.
50002007	Nka a wɔn sabɛ ye na ɔn tere tinɔn bii ɔn tɛ ke nɛmɛ na sɔɔn na. A ye dɔrɔ wɔkara sɔɔn.
50002008	A ye yɛrɛ mazibɛ ɔn tɛ kwɛnfigɛta na fɔn yaa wiri siri ma. Wɔn mane tɛ siri na yaga yi na wiin ɔɔn tɛ kwangwagasɔ ma.
50002009	Wɔn ye na Wuro a duro fɔrɔna. Togo wiin ɔɔn yire yi toga pepe ma,
50002010	Wuro wɔnna togo dɛ a ma wiin fa to wurokɔn hɔn frɛ kɔ lagakɔn ma frɛ kɔ lagakɔn duwefrɛ pepe ɔɔn yoloko Yezu togo ye na.
50002011	Sma pepe ɔɔn taa ye na da Yezu Krista wɔn Matigi ɔn yirebe dɛ Tɔn Wuro ma.
50002012	Ne mare, yee nɛmɛ sii, ɔn mɛ to ka brɛ wiin sangan ma, ka mane mɔɔ ne ta. Basiɛ mɛ ha ti ka brɛ titiri ga nka ka daga mɔɔ ne ta ɔn yalo yi gwerena ma. Ka na kwan ye kɔ ka na sma ye ɔɔn k'a kisi na bara ta.
50002013	Wuro wɔn bara ta ka kɔrɔ hɔn, ɔn sebe pere ka ma ɔn dian a yɛrɛ madiamada ma n'e ta.
50002014	Ka da pepe ta, dumudumu bɛreda kɔ dakwiɛro nii ka ne tiye ga.
50002015	Ka wɔn ta wiin fa to ka ɔɔn tɛ zarakebareyasma na kìni ye na. Ɔn ka to bo diniyan hɔn sma woro hɔn, wiinye tɛ mɔmagasma, ka ɔɔn tɛ Wuro nɔmanɛ na zarakebareya ye na. Ka ɔɔn kini sabɛ ye woro hɔn wɔkara wuro hɔn mamala kini sabɛ wuro hɔn wiin nɛ.
50002016	Ka yaa ye brɛ kɔ ni na bɛreda nɛmɛ. Ka ɔɔn wɔn ta, ma na sbɛ ne yɛrɛ yirebɛ k'a da na Krista ta kɔɔ ma. Wɔn na a dɔrɔ da mia bara kɔ n'a yɛrɛyanganbe ha tɛ zanada na ga.
50002017	Be yɔnmabe wiin ta, wɔn tɛ wɔkara salaka wiin ɔɔn pere Wuro ma. Dɔra mɛ yɛrɛ too na vunu wɔnna salaka ma, wɔn kɔrɔ mɛ ɔɔn siri. Wɔn ɔɔn tɛ, mɛ nihɔndia wɔn na ɔn kwɛ nihɔndia ka pepe ta.
50002018	Yee nɛmɛ sii, ki ɔɔn nihɔndia wɔn na mɛ ɔn nihɔndia kɔ ne nɛmɛ.
50002019	Mɛ zigi ti a ma Matigi Yezu ma da zɔgɔta ma na Timote fanɛ ka brɛ wiin fa to ma ɔɔn k'a da mɔɔ wiin sangan ma, wɔn na ne woro sigebɛ.
50002020	Awe sɔnnala ta giatɛ ɔɔn tala kɔ mɛ ye nɛmɛ k'a da na. A nina ban siɛbɛ na k'a da na.
50002021	Bɔ sɛrɛ pepe nina ban kɔ ye yɛrɛ ta da nɛmɛ. Ye nina ha ban kɔ Yezu Krista ta barada nɛmɛ ga.
50002022	Ka yɛrɛ n'e tɔɔ da Timote y'a saratipagabe dɔrɔ. A bara ta kɔ mɛ nɛmɛ fanɛdia na bere na bara na wɔkara nɔ bara ta kɔ ye tɔn nɛmɛ wiin nɛ.
50002023	Wɔn ye na ma ɔɔn na ne yɛrɛ ta da tɔɔ n'e kìni, ma na a fanɛ ka brɛ.
50002024	Mɛ la ye na Matigi Yezu ye na da zɔgɔta mɛ yɛrɛ na yaa ka brɛ.
50002025	Mɛ mane giati da mɛ daga Epafurodite berebɛ n'a yabɛ ka brɛ, wɔn mɛ na plalo kɔ ne baratɛkwɛta. Ka man'a fanɛ, a naa kɔ mia makofɔrɔfrɛ nɛmɛ.
50002026	Ka pepe na wu ti a na fɔrɔna, a kia ka za. Ka mane mɔɔ da y'a pare, wɔn a ninaban.
50002027	Wɔn tian, a ha mane kɛnɛ ga, a mane tɛ siri na yɛrɛ. Nka Wuro mane makare a na. A ha awe dama ga, a makare mɛ na mɛ wiin fa to ninabannɔza ka na kwɛ n'a ninabannɔ ma ga.
50002028	Wɔn ye na ma na a fanɛ salesale wiin fa to ka ɔɔn n'a za ɔn nihɔndia fɔrɔna. Mia ninabannɔ na wɛ mɛ.
50002029	Awale, ka a foga fɔrɔna kɔ nihɔndiaro nɛmɛ Matigi baraka hɔn. Ka daga wɔn nɛmɛ na sma yirebɛ bare a mane kia siri Krista ye na. Ka ha mane sbɛ ne mɛ diɛma bara wiinye na ga, a mane kia bɔnɔ ye yɛrɛ ni hɔn, ɔn wɔn ta.
50003001	Ayiwa, sienɔmanɛ, basiɛ ka nihɔndia Matigi ta da na. Ɔn ne bere wɔnna da sɛbɛ ne fanɛ ka ma, wɔn ha sige mɛ ma ga. A sbɛ ne tɛ ka ka yangan.
50003002	Ka ka yɛrɛ kɔrɔse wɔnna dayagatɛsma na wiinye tɛ wɔkara gwegi. Wɔnwɔ kia sma yaro.
50003003	Wɔnna yarobe wɔn yarobe na zana yi. Ke yarobe na siɛbɛ yi ta, ke wiinye ɔɔn Wuro yirebɛ Wuro ta Ni baraka hɔn, ɔn ke yɛrɛ yirebɛ Yezu Krista ta da na. Nka ke ha ke zigi dɛ komavere na da ma ga.
50003004	Mɛ kɔnɛ, mɛ sbɛ ne ne zigi dɛ komavere na da ma mɛ. Boo sɔɔn ɔɔn ne giati da zigidɛdo ti a ta komavere na da ma, zigidɛdo ti mɛ ta wɔnna da na ɔn yalo yi wɔnna te ma.
50003005	Ye mane mɛ yaro ne vɔrɔkɔ na yin korosɔɔn kɔɔ ma. Mɛ Isirayɛle ta sisɔn na boo. Mɛ Bɛnzamɛ timisɔn, wɔn Heburosɔn yɛrɛ. Moyizi ta Tɛn ta piri ma na, mɛ mane tɛ Fariziyɛn na boo na, wɔnwɔ wiinye kwa Tɛn ta fanɛ pepe ma.
50003006	Mɛ mane ne yangan wɔnna da na ɔn Wuro ta kɔnkma yannɛ fɔrɔna. Sɔɔn sbɛ ne telebe wiin gun Tɛn na kwɛnfigɛbe baraka hɔn, zarakedo sii ha mane ti mɛ na wɔnna da na ga.
50003007	Nka mɛ mane tɔnɔ gun da wiinye na, mɛ maga wɔnwɔ hɔn Krista ye na.
50003008	A wɔnwɔ dama ga. Mɛ maga da pepe hɔn, ɔn mia Matigi Yezu Krista na tɔbe giati da na yire yi hɔn yalo da pepe ma. Mɛ maga da pepe hɔn, ɔn wɔn giati wɔkara yanmayanma wiin fa to ma ɔɔn Krista gun ɔn kwɛ tɛ tala kɔ awe nɛmɛ.
50003009	Mɛ telebe wiin gun Tɛn na kwɛnfigɛbe baraka hɔn, mɛ ha wɔn giati titiri ga. Mɛ telebe wiin gun basiɛ, ma wɔn gun yɔnmabe ye na Krista hɔn. Wɔnna telebe sa Wuro yɛrɛ hɔn. A wɔn pere sma ma wiinye yɔnmabe ta.
50003010	Mɛ wiin fa kia wɔn bo: Ɔn Krista kɔ a ta winni da na sebe tɔɔ, ɔn ne nii bii a ta yannɛ da na a ta sirinɔn na.
50003011	Mɛ zigi ti a ma da mɛ yɛrɛ na winni sa sara woro hɔn.
50003012	A ha tɛ wɔkara mɛ wɔnna da pepe gun n'e wɛ ga. Mɛ ha tɛ sɔɔn na do paga yi na ga. Nka mɛ dɔɔ a ma ɔn ne yangan wiin fa to ma ɔɔn wɔnna tɔngɔn na sara gun wɔkara Yezu Krista a gun na wɛ wiin nɛ.
50003013	Sienɔmanɛ, a ha tɛ wɔkara mɛ wɔnna sara gun n'e wɛ ga, nka mɛ na wiin fa ta, wɔn bo: Ma na sanfire kɔ ne timifrɛ ta da nɛmɛ ɔn ne yangan ɔn zin hɔn frɛ gun.
50003014	Wɔn ye na mɛ tɔngɔn fɔn yaa wiri tɔngɔntege ma wiin fa to ma ɔɔn wɔnna sebe na sara gun. Wuro ɔɔn ke wiri wɔnna sara we ta gun na ye brɛ wuro hɔn Yezu Krista baraka hɔn.
50003015	Ke pepe wiinye ɔɔn pra ni ta piri ma na, ke pepe ta giatɛ tɛ yee. Wɔn pepe na, ne giatɛza bɔ ɔɔn ne ti ka na bɔɔ kɔrɔ hɔn, Wuro na wɔn dɔrɔ ka ma.
50003016	Hali o, ke yaa kayan kɔ da wiinye nɛmɛ fɔn yaa wiri basiɛ ma, ka to ke yaa zin wɔn na.
50003017	Sienɔmanɛ, ka pepe, ka ne tinɔn sma. Mɛ́ mane tinɔn dɔrɔ ka ma. Wiinye ɔɔn yaa ne kayan kɔ wɔnna tinɔn nɛmɛ, ka wɔnwɔ sege.
50003018	Mɛ wɔn yira ka ma kanyinnayan na. Basiɛ mɛ na mɔgɔ yi ɔɔn bere ne wɔn yira ka ma yɛ mɛ da, smayan tinɔn a dɔrɔ da ye Krista na kwangwagasɔ ta da na zugi.
50003019	Ye ta da na wɛ melemele bare ye fa wiin yirebɛ, wɔn ye yɛrɛ komavere na wu, ye ye yɛrɛ yirebɛ ye ta pere da na. Ye giati bo diniyan hɔn da na yee dama.
50003020	Ke kɔnɛ, ke tɔnkɔn ti wuro hɔn. Ke kisita Matigi Yezu Krista yɛ́rɛ wiin na naa ɔn tuma wuro hɔn.
50003021	A na ke komavere na yaga yi berebɛ n'a ta a yɛrɛ komavere na yirebe na yi nɛmɛ na. A na wɔn ta wɔnna sebe na yire yi baraka hɔn wiin ɔɔn tɛ frɛ pepe ɔɔn ne mɔɔ a ta.
50004001	Wɔn ye na, mɛ sienɔmanɛ na dia ye, ka na wu ti mɛ na fɔrɔna, mɛ kia ka za. Mɛ nihɔndia k'a da na ɔn ne yɛrɛ yirebɛ ka ye na. Yee nɛmɛ mɛ, ka daga wɔɔ Matigi ta da hɔn.
50004002	Mɛ Evodi kɔ Sɛntise mɛ da, ye bɛɛn nɛmɛ hɔn wɔkara sienɔmayàra Matigi hɔn.
50004003	Bi mɛ, ne baratɛkwɛta na siɛbɛ yi, ma be mɛ da be wɔnna yàra diɛma. Wɔnwɔ mane mɛ diɛma ɔn fanɛdia na bere yira, yewɔ kɔ Kilema kɔ bɔ baratɛkwɛresɛrɛ, wiinye kma pepe toga ɔɔn sɛbɛ Wuro ta.
50004004	Ka nihɔndia Matigi ta da na sangan pepe ma. Ma bere ne yira yɛ mɛ, ka nihɔndia.
50004005	Ka ka woramakuna sma pepe ta piri ma na. Matigi na bere naa zɔgɔta.
50004006	Ka kakiri ka yanganmu foyi na ga. Nka wiin fa pepe na da ɔɔn ne ti ka na, ka wɔn mɛ Wuro ta kɔ mɛbe na yire yi nɛmɛ ɔn baraka yira a ma.
50004007	Wɔn ɔɔn tɛ, Wuro ta siara wiin ɔɔn yalo sma pepe ta giatɛ ma, wɔn na kwa ka kɔrɔ kɔ ka giati ma Yezu Krista hɔn.
50004008	Wɔn pepe timi, sienɔmanɛ, da wiinye ɔɔn tian na da kɔ da wiinye ɔɔn daga kɔ yirebe nɛmɛ kɔ da wiinye ɔɔn tele kɔ da wiinye ɔɔn kìni kɔ da wiinye ɔɔn dia kɔ da wiinye togafɔrɔ sa, ka wɔnna da pepe giati, wɔnwɔ wiinye ɔɔn fɔrɔ ne daga kɔ yirebe nɛmɛ.
50004009	Ka da wiinye kala ne gun ɔn n'e mɔɔ ɔn n'e za ne ta, ka wɔnwɔ ta. Wɔn ɔɔn tɛ, Siaranate Wuro na wɔɔ ka ta.
50004010	Mɛ nihɔndia Matigi ta da na fɔrɔna. Mɛ a za basiɛ da ka giati n'a da na yɛ. Mɛ ha da ka sanfire kɔ n'a da nɛmɛ ga, nka ka ha mane tɛnɔn gun ɔn wɔn dɔrɔ ga.
50004011	Mɛ ha wɔn yira ka ma n'a fangandanbe ye na ga. Frɛ wiinye ɔɔn ti ne ta, mɛ daro ye na ɔn ne mako fɔrɔ kɔ wɔnwɔ nɛmɛ.
50004012	Duru ɔɔn ne ti ne na, ma ne yɛrɛ figɛnɔn tɔɔ. Da pepe na kɔ tɛnɔn pepe na, ɔn yingin o, ɔn wɔɔ wu na o, ɔn pna o, mɛ daro wɔnna tinɔn pepe na.
50004013	Mɛ sbɛ ne da pepe sɔmna Krista baraka hɔn.
50004014	Wɔn pepe na, ka dafɔre ta ɔn ne diɛma n'a yannɛ da na, wɔn fɔrɔ.
50004015	Ki Filipekma, ka wɔn tɔɔ ka yɛrɛ ma da ma tuma Masedowanegiamana hɔn wiin sangan ma, ye mane dutigɛ ɔn Wuro ta fanɛdia na bere yira wiin sangan ma, ki Wuro ta kma dama ɔɔn mane mɛ diɛma. Ki dama ɔɔn mane ka nii bi mia da na perebe na kɔ gunbe na.
50004016	Mɛ mane ti Tesalonikekuru hɔn wiin sangan ma, ka mane ne mako na fa boo fanɛ ne ma fɔn ye wiri kanyinna damanɛ.
50004017	A ha tɛ wɔkara mɛ ti ne perefa boo kia ga, nka mɛ kia fa ɔɔn kwɛ k'a tɔnɔ ma ɔn n'a yanbɛ.
50004018	Ka ne mako na frɛ wiinye fanɛ ne ma, ma ye pepe za. Ye yaan fɔn yaa yalo ne mako na da ma yɛrɛ. Ka frɛ wiinye pere, ma wɔn pepe za. Wɔn ne mako fɔrɔ. Wɔnna perefrɛ tɛ wɔkara salaka na wunnudia yi. A da dia Wuro ma, a wɔn tɔɔ.
50004019	Mia Wuro na ka mako pepe fɔrɔ ɔn kayan kɔ a yɛrɛ ta frɛkmabe na yiregwaga yi nɛmɛ Yezu Krista hɔn.
50004020	Ke Tɔn Wuro ɔɔn yirebɛ fɔn sangantege ma. Amina.
50004021	Ka bire Wuro ta sma pepe tala tala na Yezu Krista togo ye na. Sienɔmanɛ wiinye ɔɔn ti mɛ brɛ bɛɛ, wɔnwɔ pepe bire ka na.
50004022	Wuro ta sma pepe wiinye ti bɛɛ, wɔnwɔ bire ka na, sangofrɛ wiinye ɔɔn ti fanganma ta kɔnkɔrɔsebara hɔn.
50004023	Matigi Yezu Krista tɛ a y'a kiɛn ta ka pepe ma.
51001001	Mɛ Pɔle Yezu Krista ta fanɛta Wuro dungo baraka hɔn kɔ ne na plalo Timote,
51001002	ke bɔ sɛbɛ fanɛ Wuro ta dɛ́gɛwɛsma ma wiinye ɔɔn ti Kolɔsekuru hɔn, ke na plala na siɛbɛ ye Krista hɔn, ɔn da ke Tɔn Wuro tɛ a y'a woramadiabe kɔ y'a siara ta ka ma.
51001003	Mɛ́ tɛ ne kià Matigi Yezu Krista Tɔn Wuro mɛ ka ye na wiin sangan ma pepe, ke tɛ ne baraka yira a ma.
51001004	Ka yɔɔn Yezu Krista ma. Wiin yɔnnɔn na kɔ wiin dadiamabe ɔɔn ti ka hɔn Wuro ta dɛ́gɛwɛsma pepe ye na, mɛ wɔn pepe mɔɔ.
51001005	Tian na fanɛ wiinye ɔɔn fanɛdia, wɔnwɔ pia naa wiri ka brɛ wiin sangan ma, ye wiin yɔnmabe ka sɔɔn hɔn, wɔn mane yira ka ma. Ye tɛ yee, ka wiin fa kia, wɔn ma k'a yɔnmabe kɔ k'a dadiamabe dɛ, a ne ka yɛ́rɛ wuro hɔn.
51001006	Wɔnna fanɛdia wɔ barafɔre ta diniyan pepe hɔn ne yaa zin wɔkara ye wiri ka ma wiin nɛ n'a bii fɔn wiin kɔɔ ma ka Wuro ta woramadiabe gun ɔn n'a ta tian dɛ́gɛ tɔɔ
51001007	wɔkara ke maa ne ke baratɛkwɛta Epafurase ka kala kɔ lɔgɔ wiin nɛ, awe wiin ɔɔn ti Krista ta bara hɔn siɛbɛ na mɛ́ timi.
51001008	Wuro ta Ni wiin dadiamabe ka ka hɔn, a wɔn nɔma yira ke ma.
51001009	Bo wɔn ɔɔn tɛ n'a bii wiin kɔɔ ma, mɛ́ ye mɔɔ, ke ɔɔn ne Wuro mɛ ka ye na suu. Ke Wuro mɛ wiin fa to ka sbɛ n'a dungo tɔɔ fɔrɔna kɔ datɔ pepe ɔnkɔ Wuro ta Ni baraka hɔn,
51001010	wiin fa to ka ne sbɛ ne dɔɔ Matigi ma tian na n'a dungo na da ta. Ka na ne dafɔre ta ne yaa zin Wuro na tɔɔ na.
51001011	Wuro ta sebe na yire yi na ne fangan ka ka hɔn sangan pepe ma wiin fa to ka ne sbɛ ne da pepe sɔmna kɔ woramakɔn kɔ nihɔndiaro.
51001012	Wiin Tɔn we ɔɔn tɛ ka nii ɔn kɔ Wuro ta dɛ́gɛwɛsma hɔn ɔn tɛ kɔrɔzɔnsma na kini hɔn, ka baraka yira a ma.
51001013	A ke dɛn ke wa tunio ta sebe sra hɔn, ɔn ke ka y'a Moronanɔ ta kolo hɔn,
51001014	ke tisramabe kɔ kakiɛ na yafa gun wiin baraka hɔn.
51001015	Sɔɔn wiin Wuro za ga, Krista ɔɔn wɔn gia. Awe ɔɔn danfrɛ pepe hɔn gwere yi.
51001016	Bare awe baraka hɔn frɛ pepe dan, wurokɔn ma ye kɔ diniyan hɔn ye, wiinye frɛ ɔɔn zɛ ɔnkɔ wiinye ɔɔn zɛ ga, fangan kɔ fanganmabe kɔ zɛngɛnkmabe kɔ sebe. Awe ɔɔn n'e pepe dan, awe ye na ye dan mɛ.
51001017	Awe ɔɔn ti frɛ pepe zin, awe baraka hɔn frɛ pepe ti ye tado.
51001018	Awe ɔɔn Wuro ta kma na zɛngɛn te, wɔnwɔ n'a kɔn. Awe ɔɔn dubido, awe ɔɔn pia winnisa sara yɔ wiin fa to a tɛ da pepe na zɛngɛn te na.
51001019	Bare ye dia Wuro ma, a ɔɔn ye yɛrɛ na sɔnɔ ka ye Nɔ hɔn,
51001020	ɔn da pepe na bɛɛn ta awe baraka hɔn kɔ awe ye na diniyan hɔn kɔ wuro hɔn, a siara ka ke yɔ ye too ta vunu baraka hɔn kwangwagasɔ ma.
51001021	Ki wiinye kma ɔɔn mane pia ne samara, ki wiinye ta tɛdayaga mane ka brɛ dɛrɛbɛ Wuro na,
51001022	bo Wuro bɛɛn ka ki kɔ ye yɔ basiɛ ye Nɔ kɔn baraka hɔn kɔ a ta siri baraka hɔn wiin fa to ka tɛ a ta dɛ́gɛwɛsma na, zarakedo ti wiinye na ga, sɔɔn mane sbɛ ne fa ta ye na ga.
51001023	Nka yɔnmabe baraka hɔn ka daga ka sige yɔnmabe hɔn, ɔn ka yangan. Ka wiinye fanɛdia mɔɔ, wɔnwɔ wiinye yɔnmabe ka ka hɔn, ka ka wɔn dra ga. Wiinye fanɛdia wɔ ɔɔn yira danfrɛ pepe ma diniyan hɔn, mɛ Pɔle ɔɔn tɛ ye na baratɛta na.
51001024	Mɛ wiinye yannɛ ta ka ye na, ma nihɔndia ye na basiɛ. Wiin fa ɔɔn mane wɔɔ Krista ta yannɛ na, ma wɔn ta a kɔn ye na wiinye ɔɔn Wuro ta kma.
51001025	Wuro wiinye bara wɔ kalfa ne ma ka ye na, wɔnwɔ ɔɔn tɛ ma ɔɔn tɛ a ta baratɛta na. Wɔn Wuro ta fanɛdiasɛrɛ pepe ta yira na wɛbɛ.
51001026	Wiinye kabakoda ɔɔn mane dɔɔn n'a bii fɔn gwerena, Wuro ɔɔn n'e dɔrɔ y'a dɛ́gɛwɛsma ma basiɛ.
51001027	A mane kia wɔnna kabakoda wɔ na tɔnɔ kɔ ye na yirebe nɔma tɔɔ sizɛ yɔ. Krista ta tɛ ɔɔn ne ti ka yɔ, wɔn kɔrɔ ka na ka nii gun Wuro ta yirebe na.
51001028	Awe da mɛ́ ɔɔn yira ka ma ne ka sɔnmɛbɛ ne ka kala kɔ datɔ wiin fa to ke sbɛ ka pepe ta smapapa na yɔnmabe hɔn Krista baraka hɔn.
51001029	Wɔn ɔɔn n'a yannɛwɔn. Ma wiin kun kwini kɔ a ta fangan wiin ɔɔn ti ne hɔn, wɔn ɔɔn n'a wɔɔn.
51002001	Ma wiin kun na sige yi kwini ki kɔ Lawodisekma ɔnkɔ bɔɔ smazɛ ye na yɛ, wiinye ɔɔn ne za ne za dɛn ga, ma kia ka ye yɔnnɔ tɔɔ.
51002002	Ma kia n'e ta yee wiin fa to ye wora sbɛ sige, ye nii sbɛ kɔ dadiamabe hɔn fɔrɔna, ye sbɛ dian a ta tɔnɔ pepe na ɔn gun paga Wuro ta kakiri kɔ a ta datɔ na kabako na wiin ɔɔn Krista,
51002003	datɔ pepe kɔ kakirikmabe pepe dɔɔn wiin hɔn.
51002004	Ma wɔn yira wiin fa to sɔɔn sii ka naa ka firebɛ kɔ bɔɔ bɛredadia ga.
51002005	Ma kɔnɛ ti kɔ ka nɛmɛ ga nka k'a da ti ne kakiri hɔn, k'a tɛ ɔɔn ne tasige ka ne sige ka yɛrɛ ma k'a yɔnmabe hɔn Krista timi, wɔn ne ne nihɔndia.
51002006	Ka Matigi Yezu Krista ta da mɔɔ wiin nɛ, ka dɔɔ ye ma yee.
51002007	Ka ka sile ka a sile hɔn ɔn k'a sirewɔ pepe dɛ a ma. Ka tɛ fa ne kwɛ ne yaa k'a yɔnmabe ma wɔkara ye ka kala kɔ lɔgɔ wiin nɛ, fa ne kwɛ k'a barakayira ma mɛ.
51002008	Ka ka tɛ sɔɔn sii ka firebɛ kɔ bɔɔ da ga, wiin lamarakala we ɔɔn sma ta da yira, wiinye da ɔɔn dia diniyan hɔn kma ma, Krista ye mane dia ye ma ga.
51002009	Bare awe Krista hɔn Wurobe pepe na paga yi ti sɔnbe hɔn.
51002010	Ki ne ka nii gun frɛ wɔnnakma pepe kɔ sebe na kma pepe wɔnnate ta.
51002011	Awe baraka hɔn ka yaro ɔn mane ti kakiɛ soro ma titiri ga. Wɔnna yaro we tɛ sɔɔn soro baraka hɔn ga. Wɔn ɔɔn Krista ta yaro.
51002012	Ka mane sitra kɔ lege batize hɔn, ɔn winni kɔ lege mɛ bare Wuro ta sebe wiin ɔɔn n'a winni n'a sabɛ sara yɔ, ka mane wɔn tɔɔ tian.
51002013	Ki wiinye kma ɔɔn mane siri k'a kakiɛ ye na ɔnkɔ k'a yarobareyabe do ma, Wuro ni pere ka ma kɔ lege. A kià yagada pepe yafa ke ma.
51002014	Tɛn mane wiinye zarakeda dɛ ke ma, a wɔnwɔ pepe wɛ ɔn n'e migebɛ ɔn n'a kwangwaga sɔnɔ ma.
51002015	A frɛ wɔnnakma kɔ sebekma wola ɔn tɛ sma pepe n'e za ɔn n'e nii ka kwangwagasɔ na sebe na da hɔn.
51002016	N'a bii wɔnna do hɔn, ka ka tɛ sɔɔn ka zarake zɔnfrɛda wɛlɛ mɛnɛfrɛda na, boo fɛti na kɔ boo yɛgɛwun na da na wɛlɛ Tangantun na da na ga.
51002017	Wiin fa ɔɔn mane daga tɛ, bɔ pepe mane wɔn na tagamase. Nka tian we wɔn sa Krista ɔɔn baraka hɔn.
51002018	Wiinye kma ɔɔn bɔɔ frɛ kan, wiinye ɔɔn mɛlɛkɛ yirebɛ, ka ka tɛ ye ta sebe na da ka kakiri yanganmu ga. Ye dɔɔ y'a zɛda ɔɔn ma, ye kakiri ne yɛrɛyirebɛfa ka ye hɔn.
51002019	Ye malo Krista ma fɔrɔna ga, wiin ɔɔn kɔn na wɔɔn, Wuro fangan ka wiin na tugutuguda hɔn, kɔ a na yaa hɔn, a ne pra ne yaa.
51002020	Ka na debe siri kɔ Krista han, ka nii ɔɔn wɛ diniyan hɔn da hɔn, wɔnnɔ na ka bere ne dɔɔ diniyan hɔn tɛn ma yɛ mɛ ɔn tɛ wɔkara ka ni ti diniyan soro ma yɛ?
51002021	Ye k'a bii ga, k'a nɛnɛ ga, ka lee a ma ga.
51002022	Wɔnna frɛ wɔ pepe zɔn wɛ timi ma suu, ye ta da wɛ yo. Ye sma ta yirada kɔ ye ta kalada na da yee.
51002023	Wɔnna tɛn wɔ kakirikmabe na da sma yinna hɔn, ye na yirebe sa sma hɔn, ye ta yɛrɛmazibɛ kɔ ye ta yannɛ hɔn. Tɔnɔ tala bɔɔ ti ye na wiinye ɔɔn sbɛ ne sɔɔn wa a ma diamada hɔn ga.
51003001	K'a tɛ ɔɔn winni kɔ Krista, ka wuro hɔn frɛ kia, Krista ti wiin wɛɛn ne tangan Wuro digesoro ma.
51003002	Wuro hɔn da ka daga ne ɔɔn giati, ye lɔ ma ye ga.
51003003	Tian na ka siri, ka ni ne yɔro kɔ Krista Wuro brɛ.
51003004	Krista wiin ɔɔn ka ni, wɔn ɔɔn naa dɔre wiin sangan ma, ki na dɔrɔ kɔ lege yirebe hɔn mɛ.
51003005	Awale wiinye zugoyaga ɔɔn ti ka hɔn, ɔn ne diniyan hɔn ye, ka wɔnwɔ wa ka hɔn. Bo kakalafa bo yɛrɛyanganmu bo vunadatɛ bo giatiyaga bo bɔ dayaga wɔ wiinye ɔɔn fiankanda.
51003006	Wɔn ɔɔn naa kɔ Wuro woro ta ba.
51003007	Yee ka mane pia ne ti gwerena, wɔn ɔɔn mane k'a sirewɔnɔn.
51003008	Awale basiɛ han, ka wɔnwɔ pepe do dra. Bo woro ta ba bo zugoyagafa bo vini bo peremagabɛre.
51003009	Ka ka ne niɔn sɔ titiri ga bare ka ka zugobiri kɔ ye na tɛda dra
51003010	ɔn zugowun bii. Wiin sɔɔn ɔɔn Wuro kia tɔɔ na, ne kia ne sa ye na danta gia ta sangan pepe ma.
51003011	Ye tɛ yee, dɛ́gɛdo ti siza kɔ Ziwifu yɔɔ titiri ga. Yarota tiye titiri ga, yarobareyata mane tiye mɛ ga. Yinna hɔn kìnisma tiye titiri ga, yinna hɔn kìnibareyasma mane tiye mɛ ga. Tɛrɛ tiye titiri ga, tisramakma mane tiye mɛ ga. Nka Krista ɔɔn tiye. Awe ɔɔn ti sma pepe hɔn, sma pepe ne ti awe hɔn mɛ.
51003012	Wuro debe ka dɛ́gɛ ɔn ka kìnibɛ ɔn ka da diabɛ ye ma han, ka tɛ makarezugo kɔ woramadiazugo kɔ yɛrɛmazibɛzugo kɔ woramakunazugo kɔ sɔmnazugo ne ti ka hɔn.
51003013	Ka sɔmna ka nɛmɛ wee. Wiin te woro ɔɔn ba ye nɛmɛ ta, ka makare ka nɛmɛ ma wɔkara Matigi makare ka ma wiin nɛ. Ka wɔn nɛmɛ ta mɛ.
51003014	Ka tɛ dadiamabe ne ti k'a da pepe zin. Wɔn ɔɔn bɛɛn pepe na paga yi.
51003015	Ka wiri Krista ta siara wiin ye na ɔn tɛ fa tala, wɔn tɛ a tangan ka hɔn. Ka wɔɔ barakayira hɔn.
51003016	Krista ta bere tɛ a wɔɔ ka yɔ kɔ y'a tɔnɔ pepe. Ka ne nɛmɛ kala ne nɛmɛ ladi kɔ datɔ. Ka k'a Wuroyirebɛturo sɔn kɔ k'a turo kɔ Wuro ta Ni wiinye turo ka ka da hɔn ɔn baraka yira Wuro ma.
51003017	Ka sbɛ ne wiin fa pepe yira wɛlɛ n'a ta, k'a ta Matigi Yezu togo na ɔn baraka yira Tɔn Wuro ma awe baraka hɔn.
51003018	Yàra, ka ne mɔɔ ka bangannɛ ta wɔkara Matigi n'e kia wiin nɛ.
51003019	Bangannɛ, ka k'a yàra da diabɛ ka ma ɔn ka ne ka zin na yaga ye ta ga.
51003020	Nɔmanɛ, ka ne mɔɔ ka na vɔrɔre ta da pepe hɔn. Wɔn Matigi ɔɔn kia ka ta.
51003021	Vɔrɔre, ka ka ka nɔmanɛ nina ban ɔn yaa fɔnɔ ga, ka tɛ ye koma na siri ga.
51003022	Tɛrɛ, ka ne mɔɔ ka wɔnnakma ta da pepe na bɛɛ diniyan hɔn. Ka ka ne baratɛ ye ma bare ye ka kɔrɔse ga, ɔn tɛ wɔkara ka kia k'a da dia sma ma nka ka ne wɔn ta kɔ kɔrɔhɔnkìni ne kiu ka Matigi ma.
51003023	Ka ɔɔn ne ti wiinye bara hɔn pepe, ka ye ta kɔ kɔrɔhɔnkìni wɔkara Matigi ma, ka ye ta ye sɔɔn ye ga.
51003024	Ka daga tɔɔ da ka na kɔrɔ gun tɔnɔ na Matigi ta. Krista ɔɔn wɔnnate, ki ne ti a ta bara hɔn.
51003025	Wiin te ɔɔn ye yɛrɛ ta telebareyata na, a ta telebareyafa na sara a na ɔɔn gun, sɔɔn mane na dɛ́gɛ sɔɔn na mɛ ga.
51004001	Wɔnnakma, ka kwa k'a tɛrɛ ma n'e foga n'e fɔrɔ ɔn tɔɔ da boo wɔnnate ti ka na mɛ wuro hɔn.
51004002	Ka wɔɔ Wuromɛ hɔn sangan pepe ma ɔn ne baraka yira Wuro ma.
51004003	Ka ne Wuro mɛ mɛ́ ma mɛ wiin fa to a sogo pere ma sbɛ Krista ta kabakoda yira, ma ti kaso hɔn wiinye ye na.
51004004	Wiin fa to ma sbɛ n'e yira wɔkara ma daga n'e ta wiin nɛ.
51004005	Wiinye kma ɔɔn Krista timikma ga, ka ɔɔn bɔɔ dɛndɛnmada gun, ka ka yɛrɛ figɛnɔn fɔrɔ kɔ lɔgɔ.
51004006	Ka tɛ k'a bɛreda pepe ne fɔrɔ, ye ne dia, ka ne sbɛ ne sɔɔn sii ta bɛreda na berebɛ ye yira n'e kayan a ma.
51004007	A ma mia da na kayan han, ne na plalo Tisike wiin da ɔɔn dia ne ma fɔrɔna, a ne baratɛta na fɔrɔ yi wiin ɔɔn ne diɛma Matigi ta bara hɔn, wɔn na n'e pepe nɔma yira ka ma.
51004008	Ma tɔɔ ye na ɔɔn n'a fanɛ ka brɛ wiin fa to a kià da nɔma yira ka ma ɔn ka wora sigebɛ.
51004009	Ke na plalo na siɛbɛ yi Wonezimu wiin ta da ɔɔn sige ke ma fɔrɔna, wɔn ti kɔ lege. A ka na boo mɛ. Wiin fa pepe ɔɔn tɛ bɛɛ, ye na n'a yira ka ma.
51004010	Arisitarake wiin ɔɔn ti kaso hɔn kɔ mɛ, kɔ Baranabase na plalo Mareke bire ka na. Ka daga wiin fa ta a ye na, wɔn yira ka ma. A ɔɔn naa ka gun, ka figɛ kwa a ma.
51004011	Ye wiin Yezu we wiri da Zusetuse, wɔn bire ka na mɛ. Ziwifu wɔ pepe hɔn, awe dama ɔɔn mane kwɛ kɔ mɛ ɔn bara ta Wuro ta kolo ye na. Ye mane mɛ zigitugu fɔrɔna.
51004012	Epafurase wiin ɔɔn ka brɛ sɔɔn, wɔn bire ka na mɛ. Awe Yezu Krista ta baratɛta we Wuro mɛ ka ye na sangan pepe ma wiin fa to ka wora sbɛ sige, ka tɛ smapapa na Wuro ta Ni baraka hɔn ne sbɛ ne Wuro dungo na da pepe ta.
51004013	A wiinye yannɛ na yaan ye wɔ ta ki kɔ Lawodisekma kɔ Iyerapolikma ye na, ma ye na siɛrɛbe ta.
51004014	Ke maa Luka wiin ɔɔn dɔgɔtɔrɔsɔn kɔ Demase bire ka na mɛ.
51004015	Ka bire ke na plala Lawodisekma kɔ Nimufa na ɔnkɔ Wuro ta kma pepe wiinye ɔɔn ye nɛmɛ kwɛ a brɛ.
51004016	Ka ɔɔn n'a sɛbɛ kala, Wuro ta kma wiinye ɔɔn ti Lawodise, k'a pere wɔnwɔ ma wiin fa to y'a kala mɛ. Lawodisekma ɔɔn wiin fanɛ ka ma, ka wɔn kala mɛ.
51004017	Ka yira Arisipu ma, ye Matigi ta bara wiinye ɔɔn kalfa a ma, y'a kwa ye ma ɔn n'e ta n'e fɔrɔ.
51004018	Mɛ Pɔle ɔɔn bɔ sɛbɛ ta kɔ ne soro ɔn bire ka na ɔn da ka ka kakiri to ɔn tɔɔ da ma ti kaso hɔn. Wuro tɛ a y'a woramadiabe ta ka ma.
52001001	Pɔle kɔ Silivɛn kɔ Timote ɔɔn bo sɛbɛ fanɛ Wuro ta kma ma wiinye ɔɔn Tɔn Wuro kɔ Matigi Yezu Krista ta kma ne ti Tesalonikekuru hɔn, ɔn da Wuro tɛ a y'a dadiamabe kɔ y'a siara ta ka ma.
52001002	Mɛ́ tɛ ne Wuro mɛ wiin sangan ma pepe, ke ne baraka yira a ma ka ye na.
52001003	Wiin yɔnmabe ɔɔn ti ka hɔn ka ne bara ta kɔ wiin dadiamabe ɔɔn ka ta baratɛre na, kɔ ka yɔɔn kià Matigi Yezu Krista ma wiin yɔnnɔn na, mɛ́ tɛ ne wɔn pepe giati ke Tɔn Wuro zin hɔn
52001004	ɔn tɔɔ da Wuro ɔɔn ka dɛ́gɛ, kià kma ka da ne dia a ma.
52001005	Tian na, mɛ́ wiinye fanɛdia wɔ yira, ye mane yira ka ma wɔkara bɛredazana yee ga. Nka ye y'a sebe ta n'a dɔrɔ Wuro ta Ni baraka hɔn. Mɛ́ mɛ́ yɛrɛ foga wiin nɛ k'a foro na, ka wɔn dɛ́gɛ tɔɔ.
52001006	Ki mɛ, ka ɔɔn mɛ́ kɔ Matigi zugo bii ne ti ninabannɔ hɔn, ɔn dian Wuro domada hɔn kɔ Wuro ta Ni ta nihɔndiaro hɔn.
52001007	Ye tɛ yee, Wuro ta kma pepe hɔn Masedowane kɔ Akayi, ka tɛ tagamase na wɔnwɔ ta.
52001008	Matigi ta bere tuma ka brɛ ɔn wiri Masedowane kɔ Akayi wiin nɛ, yee k'a yɔnmabe Wuro ma na da na bɛreda wiri bii pepe hɔn yɛ fɔn yirawɔn yɛrɛ mane ti ye na mɛ́ ta titiri ga.
52001009	Bare ka mɛ́ foga wiin figɛnɔn na, kɔ ka ka timi bere fian ma wiin nɛ ɔn ne bara ta ni na te Wuro kɔ a na siɛbɛ yi ma wiin nɛ, wiin te tɛ da ye mià da bɛre, a ma wɔn a ɔɔn yira.
52001010	Wuro Nɔ wiin ɔɔn na tuma wuro hɔn ɔn naa, a ye Nɔ Yezu wiin winni n'a sabɛ sara yɔ, a Nɔ wiin ɔɔn na ke dɛn ke wa a ta kiti hɔn wiin ɔɔn vetra, wɔn ka ɔɔn yɛ́rɛ.
52002001	Kià kma, ki yɛrɛ n'e yɔnnɔ tɔɔ fɔrɔna ɔn d'a zana ka mane mɛ foga ga.
52002002	Nka ke mane dɔɔ sa yannɛ kɔ vini hɔn Filipekma ta wɔkara ka ye yɔnnɔ tɔɔ wiin nɛ, nka yee Wuro worasigi ka ke hɔn. Hali sma ɔɔn ne ke kwini, ke n'a ta fanɛdia yira ka ma.
52002003	Wɔn kɔrɔ kià pile sɔnfirebɛ ye ga, ɔn mane giatiyaga na ye ga, ɔn mane lamara ye mɛ ga.
52002004	Nka Wuro ta tɛ ɔɔn ke ta ke sege wiin fa to a fanɛdia kalfa ke ma, wɔn ɔɔn ke ka ye na yira hɔn. Mɛ́ kia sma ma diamada ta ga nka Wuro wiin ɔɔn ke kɔrɔ hɔn da tɔɔ, wɔn ma diamada ke kia ɔɔn ta.
52002005	Bo wɔn ɔɔn tɛ mɛ́ ɔɔn ma lamarabɛreda gun n'e za ga, ki yɛrɛ n'e yɔnnɔ tɔɔ mɛ́, ɔɔn da mɛ́ yɛrɛ ta tɔnɔ na da na giati mane ti ke hɔn mɛ ga. Wuro ke siɛrɛ ye na.
52002006	Mɛ́ yirebe kia na za sɔɔn sii ta ga, m'a kia ki ta ga, m'a kia n'a za sɔnza ta mɛ ga.
52002007	Kamasɔrɔ kià tɛ ɔɔn ne Krista ta fanɛsma, ke mane sbɛ ne fangan dɛ ka ma. Nka ke mane ke woramakunabɛ ka ma wɔkara sie kwa ye nɔmanɛ ma wiin nɛ.
52002008	Ka da mane dia ke ma fɔrɔna fɔn ke ne Wuro ta fanɛdia yira ka ma ne ke ni yɛrɛ kia pere na ka ye na. Bare k'a da mane sige fɔnɔ ke ma.
52002009	Mɛ́ wiinye yannɛ ta, ka kakiri ti kɔ lɔgɔ kià kma. Kià tɛ ɔɔn mane baratɛ sin kwɛ wuru ma wiin fa to ke ka tɛ wɔnbie na ka na boo ma ga, wɔn tɛ ke ɔɔn sbɛ Wuro ta fanɛdia yira ka ma.
52002010	Ka ke siɛrɛ ye na, Wuro yɛrɛ ne ke siɛrɛ mɛ ɔn da yɔnmabe ti ki wiinye kma hɔn, ke mane kìni kɔ telebe na sogo ɔɔn yaa kɔ ka nɛmɛ, zarakedo mane ti ke na ga.
52002011	Ka yɛrɛ n'e yɔnnɔ tɔɔ mɛ ɔn da ke mane ka pepe foga wɔkara tɔn ye nɔmanɛ foga wiin nɛ.
52002012	Ke mane ka mɛ ne ka wora sigebɛ n'a kia ka ta da Wuro wiin ɔɔn ka wiri y'a kolo kɔ y'a yirebe ye na, d'a wiin fa kia ka ta, da ka ka yɛrɛ foga yee.
52002013	Bo wɔn ɔɔn tɛ mɛ́ ɔɔn tɛ ne baraka yira Wuro ma ka ye na sangan pepe ma. Mɛ́ mane Wuro domada yira ka ma wiin sangan ma, ka mane dian ye na. Ka mane dian ye na ɔn da ye ye sɔɔn domada ga, nka ye wiin fa tian na, wɔn na ka mane dian. Yɔnmabe ti ki wiinye kma wɔ hɔn, Wuro domada wɔ wiinye ɔɔn bara ta ka hɔn.
52002014	Tian na kià kma, Wuro ta kma wiinye ɔɔn ti Zudegiamana hɔn ne dɔɔ Yezu Krista ma, wɔnwɔ zugo ka ɔɔn bii bare ki na plala yɛrɛ ɔɔn ki yannɛ mɛ wɔkara Ziwifu n'ewɔ yannɛ wiin nɛ.
52002015	Yewɔ Ziwifu wɔ ɔɔn Matigi Yezu yɛɛ ɔn Wuro ta daberebɛre yɛɛ mɛ, yewɔ ɔɔn mɛ́ yannɛ. Ye da dia Wuro ma ga, ɔn ne sma pepe zugi mɛ.
52002016	Ye sɔɔ ke ma wiin fa to ke ka fanɛdia yira sizɛ ma n'e kisi ga. Ye tɛ yee, ye fa kwɛ ne yaa y'a kakiɛ ma sangan pepe ma. Nka wɛbɛdo ma, Wuro woro bɛrɛ ye ma.
52002017	A ma mɛ́ han kià kma, ke brɛ dɛrɛ nɛmɛ na wagati zɔgɔ dɛn. Ke nɛmɛ za ga nka ke nɛmɛ ta da giati. Ke mane sige ke yɛrɛ ma wiin fa to ke yaa ka sege bare ka na wu mane ti ke na fɔrɔna.
52002018	Bo wɔn ɔɔn tɛ mɛ́ ɔɔn mane kia yaa ka brɛ. Mɛ Pɔle yɛrɛ mane wɔn giati kanyinnayan na nka Sitanɛ ɔɔn sɔɔ ne ma.
52002019	Awale wɔnnɔ ɔɔn na tɛ mià yɔnmabe kɔ mià nihɔndiaro kɔ mià yɛrɛyirebɛ na fanganmabanfola Matigi Yezu zin a na nasangan ma, a ma tɛ ki ga?
52002020	Tian na, ki ɔɔn mià yirebe ne mià nihɔndiaro.
52003001	Wɔn timi ke naa za da ye fɔrɔ wiin na ga, ke wɔɔ Atɛne ke sana.
52003002	Ke mane ke na plalo Timote, Wuro ta baratɛta Krista ta fanɛdia na yira na, ke mane wɔn fanɛ ka brɛ wiin fa to a yaa fangan ka ka hɔn, ɔn ka wora sigebɛ k'a yɔnmabe hɔn,
52003003	wiin fa to wiinye yannɛ wɔ ɔɔn tiye basiɛ, wɔnwɔ ka sɔɔn sii kwanbɛ ga. Bare ka yɛrɛ tɔɔ da yee kià sirewɔ ti.
52003004	Ke na tisangan ma ka brɛ, ke mane ka sɔnmɛbɛ ne kwa ka daga ka yɛrɛ tɛtɛrɛ ɔn dian yannɛ na. Ka yɛrɛ tɔɔ da yee ye naa tɛ mɛ.
52003005	Bo wɔn ɔɔn tɛ ne woro ɔɔn ma mane sige titiri ga, ma ɔɔn Timote fanɛ d'a yaa toga k'a da na bare ma mane kwan da mamata ka naa ka mama, mià yannɛ tɛ zana ga.
52003006	Basiɛ Timote tuma ka brɛ ɔn naa k'a yɔnmabe na da yira ke ma kɔ k'a dadiamabe. A da mɛ, ye ka kakiri ti mɛ́ da sangan pepe ma fɔrɔna, ye mɛ́ na wu ti ka na wɔkara ka na wu ti mɛ́ na wiin nɛ.
52003007	Ye tɛ yee kià kma mɛ́ zigi tugu mià yannɛ kɔ mià ninabannɔ na k'a yɔnmabe baraka hɔn.
52003008	Basiɛ mɛ́ bere ni gun yɛ mɛ bare ka dɔɔ Matigi ma tian na.
52003009	Mɛ wiin nihɔndiaro we pepe gun Wuro ta ka ye na, nɛ mɛ́ sbɛ ne baraka yira a ma ka ye na yɛ?
52003010	Bo wɔn ɔɔn tɛ mɛ́ ɔɔn tɛ ne Wuro mɛ wiin sangan ma pepe, mɛ́ n'a sigebɛ fɔrɔna wiin fa to a mɛ́ diɛma mɛ́ sbɛ sogo gun ɔn yaa ka sege, wiin fa ɔɔn k'a yɔnmabe do pagabɛ, mɛ́ sbɛ wɔn pere ka ma.
52003011	Ke Tɔn Wuro yɛrɛ kɔ kià Matigi Yezu tɛ ye ka brɛ yasogo pere mɛ́ ma.
52003012	Wiin dadiamabe ɔɔn ti ki kɔ ka nɛmɛ yɔ, sma pepe da ne dia ka ma mɛ, Matigi tɛ a wɔn yirebɛ ka yɔɔ yɛ wɔkara ka da dia mɛ́ ma wiin nɛ.
52003013	A tɛ a ka wora sigebɛ, ka tɛ sma na kìni ye na, zarakedo ti wiinye na ga, ke Tɔn Wuro zin hɔn kià Matigi Yezu nasangan ma kɔ y'a dɛ́gɛwɛsma pepe.
52004001	Kià kma, ke wiin fa kia ka ta ne ka mɛ wiinye da na Matigi Yezu togo na, bo lɔgɔ: Ka daga figɛ wiin nɛ ka da ɔɔn dia Wuro ma, mɛ́ wɔn yira ka ma, a bere ma yee ka figɛ mɛ. Ka ne yaa zin suu.
52004002	Mɛ ka kala kɔ wiinye da Matigi Yezu togo na, ka wɔnwɔ tɔɔ.
52004003	Wiin fa ɔɔn dia Wuro ma, wɔn ka ne kìni ɔn ka da ka kɔ kakalafa hɔn ga.
52004004	Ka na wiin ti pepe wɔn wɔɔ kɔ y'a ya ɔɔn dama ne siɛbɛ tɛ kɔ lege ne kiu ka a ma.
52004005	Kakalafa na wu k'a foga ga, wɔkara sizɛ wiinye ɔɔn Wuro tɔɔ ga, tɛ ne tɛ wiin nɛ.
52004006	Sɔɔn sii ka ye na plalo nabada ta ɔn kɔ a tɛgɛ na da hɔn bɔ da bɛ na ga bare Matigi y'a ku wa wɔn pepe na wɔkara ke pia n'e yira ka ma wiin nɛ, n'e nɔma dɔrɔ ka ma mɛ.
52004007	Tian na, Wuro ke wiri wiin fa to ke tɛ kakalɛ na ga nka wiin fa to ke ne kìni.
52004008	Wɔn ye na wiin te ɔɔn maga bɔ ladi bɛ na, a maga sɔɔn hɔn ga nka Wuro wiin ɔɔn y'a Ni pere ka ma, wɔn hɔn a maga.
52004009	A ma ka yɔ dadiamabe han, sɔɔn daga fa yira ka ma wɔn na titiri ga bare ka daga ne nɛmɛ da diabɛ ka ma wiin nɛ, ka wɔn mɔɔ Wuro ta.
52004010	Ka yɛrɛ wɔn ta ka na plala pepe ye na Masedowanegiamana pepe hɔn mɛ. Kià kma, ke a kia ka ta ɔn da ka ne yaa zin sangan pepe ma.
52004011	Ka ne yinnamalɔ ɔɔn kia sangan pepe ɔn ne taa k'a da ɔn na ne bara ta ka yɛrɛ ma wɔkara ke ye yira ka ma wiin nɛ,
52004012	wiin fa to sma ne kiu ka ka ma, ka mako ka ne sa sɔɔn hɔn k'a wɔnda na ga.
52004013	Awale kià kma, sara ta da ti wiin nɛ, ke kia ka wɔn nɔma tɔɔ n'e kìni wiin fa to ka ka na wɔɔ ninabannɔ hɔn wɔkara yɔnmabe ti wiinye kma hɔn ga.
52004014	Ke ɔɔn n'e yɔnnɔ tɔɔ ɔn tɔɔ da tian na Yezu siri ɔn winni, yee mɛ́ wiinye kma ɔɔn siri Wuro na ne winni Yezu baraka hɔn ɔnkɔ awe Yezu yɛrɛ.
52004015	Ke mane wiin fa yira ka ma Matigi yɛrɛ yiranɔn na, bo wɔn: Ke wiinye kma ɔɔn ti ni na ɔn ne na wɔɔ fɔn Matigi nasangan ma, ye tɛ wɔkara ke ɔɔn na sige sara zin ga.
52004016	Bare sogo ɔɔn naa pere wiin sangan ma, mɛlɛkɛkɔn ɔɔn naa mɔɔ wiin sangan ma kɔ Wuro ta tolakɔn, awe Matigi yɛrɛ ɔɔn na tuma wuro hɔn ɔn zii. Wɔnna sangan ma wiinye kma ɔɔn siri kɔ Krista wɔnwɔ na winni dɛn.
52004017	Wɔn timi ke wiinye kma ɔɔn ti ni na, ke na kwɛ yaa kɔ lege daba hɔn Matigi tɛndo hɔn pangan hɔn, ɔn wɔɔ kɔ lege melemele.
52004018	Wɔn ye na ka ne nɛmɛ zigi tugu kɔ wɔnna domada wɔ.
52005001	A ma ye na wagati kɔ ye na wuru han kià kma, sɔɔn daga wɔn yira ka ma ga.
52005002	Ki yɛrɛ n'e tɔɔ n'e kìni ɔn da Matigi ta nakɔ naa wɔkara panɔ yi wuru hɔn.
52005003	Sma na ne kwa wiin sangan ma, ye ye ti siara hɔn, ye ye ti yinnamalɔ hɔn, wɔnna sangan ma yaga na bare bɛrɛ ye ma ye sbɛ ne dɛɛ ga, wɔkara tɛrɛbɛya tulu tɛ ne bare ne bɛrɛ a ma wiin nɛ.
52005004	Nka a ma ki han kià kma, ka ti tunio hɔn ga, wɔnna kɔɔ we ɔɔn ne na naa bare ka na wɔkara panɔ ga.
52005005	Tian na, ka pepe kini na nɔmanɛ, kɔɔ na nɔmanɛ. Ke wuru ye ga, ɔn mane tunio ye mɛ ga.
52005006	Wɔn ye na ka ka yin wɔkara bɔ sɛrɛ ga nka ke daga ke yinna doma ɔn ne ke yɛrɛ kɔrɔse.
52005007	Wiinye kma ɔɔn yin, wuru hɔn ye yin. Wiinye kma ɔɔn mɛnɛ ne yingin, wuru hɔn wɔnwɔ mɛnɛ ne yingin mɛ.
52005008	Nka ke wiinye kma ɔɔn kini na nɔmanɛ han, ka tɛ ke ne ke yɛrɛ kɔrɔse. Ke yɔnmabe kɔ dadiamabe ta kià balozogo na ɔn kisi na yɔnmabe ta kià kunkwinibanfola na.
52005009	Bare Wuro ke dan ɔn da y'a woro wiri ke ma ga nka a ke dan ɔn da ke kisi gun kià Matigi Yezu Krista baraka hɔn
52005010	wiin ɔɔn siri ke ye na wiin fa to a ne yɛre sirisma na. Ke siri yo, ke ti ni na yo, ke sbɛ winni ne kwɛ kɔ lege.
52005011	Wɔn ye na ka ne nɛmɛ zigi tugu fɔrɔna ne nɛmɛ kala wɔkara ka ye ta wiin nɛ sin.
52005012	Kià kma, ke a kia ka ta ɔn da ka na wiinye ɔɔn ye yɛrɛ yannɛ ka ye na, ne ka kala kɔ Matigi ta da, ka ne kwa ye ma.
52005013	Ka n'e yirebɛ fɔrɔna n'e da diabɛ ka ma ye ta bara ye na. Ka tɛ siara ne ti ka yɔ.
52005014	Kià kma, ke a kia ka ta ɔn da wiinye kma ɔɔn ti dakuro hɔn, ka ye ladi. Wiinye kma wora ɔɔn sige siɛ ga, ka ye wora sigebɛ. Fanganduru ti wiinye kma na, ka ye diɛma. Ka ne sma pepe ta da sɔmna.
52005015	Ka ka yɛrɛ kɔrɔse, sɔɔn sii ka da ye dayaga na ku sara kɔ dayaga ga nka ka ne dafɔre ta ka nɛmɛ ma kɔ sma pepe ma mɛ.
52005016	Ka ne ti nihɔndiaro hɔn sangan pepe ma
52005017	ne Wuro mɛ sangan pepe ma.
52005018	Ka ne baraka yira Wuro ma da pepe na Yezu Krista baraka hɔn bare wɔn ɔɔn n'a dungo.
52005019	Ka ka sɔɔ Wuro ta Ni ma ga.
52005020	Ka ka Wuro ta daberebɛre ta yirada na wu wa ga.
52005021	Ka ne da pepe na kayan ta kɔ kakiri, ne fɔrɔ ye to ka kakiri hɔn.
52005022	Ka siɛ dayaga sii pepe ma.
52005023	Siara na te Wuro yɛrɛ tɛ a ka kìnibɛ melemele ɔn yɛre ka na wiin fa to zarakedo ka zɛ ka na foyi boo na kià Matigi Yezu nasangan ma ga.
52005024	Wiin te ɔɔn ke wiri, a tele. A wiin fa yira, a bere ne naa n'a ta mɛ.
52005025	Ka ne Wuro mɛ mɛ́ ma mɛ, kià kma.
52005026	Ka foo na fɔrɔ yi bire ke na plala pepe na.
52005027	Ma ka mɛ fɔrɔna Matigi togo na da ka bɔ sɛbɛ bɛ kala kià kma pepe yɔnnɔ na.
52005028	Kià Matigi Yezu Krista tɛ a y'a woramadiabe ta ka ma.
53001001	Pɔle kɔ Silivɛn kɔ Timote ɔɔn bo sɛbɛ fanɛ Wuro ta kma ma wiinye ɔɔn ke Tɔn Wuro kɔ Matigi Yezu Krista ta kma ne ti Tesalonikekuru hɔn
53001002	ɔn da Tɔn Wuro kɔ Matigi Yezu Krista tɛ ye y'a woramadiabe kɔ y'a siara ta ka ma.
53001003	Kià kma, mɛ́ daga ne baraka yira Wuro ma ka ye na sangan pepe ma, ye ne bere ne daga mɛ. Bare k'a yɔnmabe yire ne yaa, wiin dadiamabe ɔɔn ti ka yɔ, wɔn ne yire ne yaa ka pepe hɔn mɛ.
53001004	Ye tɛ yee, ye wiinye yannɛ pepe dɛ ka ma, k'a tɛ ɔɔn ne wɔnwɔ pepe sɔmna k'a yɔnmabe do ma, k'a da tɛ yɛrɛyirebɛda na mɛ́ ta Wuro ta kma pepe yɔ.
53001005	Wɔn Wuro ta kiti na tele yi na tagamase. Ye tɛ wiin fa to ka yannɛ Wuro ta kolo wiin ye na, ka sbɛ n'a gun.
53001006	Wuro ta tɛ ɔɔn ne na k'a yannɛ na ku wa ka na yannɛsma hɔn, wɔn daga.
53001007	Ye bɛrɛ ki wiinye kma ma, Matigi Yezu na tuma wuro hɔn wiin sangan ma ɔn naa ye yɛrɛ dɔrɔ kɔ y'a sebe hɔn mɛlɛkɛ, a tɛ a makunabɛdo pere ka ma kɔ mɛ́.
53001008	A na naa kɔ togakini na yire yi wiin fa to wiinye kma ɔɔn Wuro tɔɔ ga, mane mɔɔ kià Matigi Yezu ta fanɛdia na ga, a y'a ku wa ye hɔn.
53001009	Ye na yaga melemele, Matigi n'e za ga, ye mane na wiri a ta fanganmabe na yirebe hɔn mɛ ga.
53001010	A na naa wɔnna kɔɔ we ma wiin fa to a yirebe gun y'a dɛ́gɛwɛsma ta, wiinye kma pepe ɔɔn yɔɔn a ma wiin fa to wɔnwɔ pepe n'a sege. Kamasɔrɔ ki yɔnmabe gun mià siɛrɛbe do ma.
53001011	Bo wɔn ye na mɛ́ Wuro mɛ ka ma sangan pepe ma wiin fa to kià Wuro wiinye wiri ta ka ma, a sbɛ ka gun ye na. Ka wiinye dafɔre pepe kia tɛ na, a tɛ a wɔnwɔ na tɛsie pere ka ma ɔn k'a yɔnmabe yirebɛ.
53001012	Ye tɛ yee kià Matigi Yezu Krista togo na yire ka baraka hɔn, ki yire awe hɔn mɛ kià Wuro kɔ kià Matigi Yezu Krista ta woramadiabe baraka hɔn.
53002001	A ma kià Matigi Yezu Krista ta naa ɔnkɔ kià kwɛ a brɛ han, ke a kia ka ta kià kma,
53002002	ka ka ka yɛrɛ firebɛ wɛlɛ ɔn kwan bɔɔ dɔreda na wɛlɛ bɔɔ da na wɛlɛ bɔɔ sɛbɛ ta da na, ye sbɛ ne da ye wiinye ɔɔn tuma mɛ́ ta kamasɔrɔ ye mane tian ga, ɔn n'a yira n'a dɔrɔ ka ma ɔn da, ye Matigi ta kɔɔ wiri ga rɛ.
53002003	Ka ka tɛ sɔɔn sii da ye ka firebɛ kɔ bɔɔ da ga. Sma daga yɔnmabe dra dɛn wiin zugoyagata ɔɔn na yaga ta, wɔn ɔɔn sbɛ tuma.
53002004	Ye wiinye frɛ pepe wiri bafrɛ wɛlɛ ye wiinye frɛ pepe yirebɛ fɔn ne tangan ye ye na Wuro ta kɔɔn hɔn ne yira ne kwa, ye ye Wuro, a na tuma wɔnwɔ pepe na.
53002005	Ne na tisangan ma kɔ ka nɛmɛ ka kakiri ti kɔ lɔgɔ ɔn da ma mane wɔn yira ka ma ga ra?
53002006	Awale wiin fa ɔɔn sɔɔ a ma basiɛ a mane sbɛ n'e yɛrɛ dɔrɔ ga, fɔn a ta wagati ɔɔn naa wiri, ka wɔn tɔɔ.
53002007	Bare zugoyagafa ta sebe ti wɛ bara hɔn. Wiin fa ɔɔn sɔɔ a ma basiɛ, wɔn ɔɔn daga wɛ yɛ.
53002008	Wɔnna sangan ma Matigi Yezu na wiin zugoyagata yaga kɔ ye do hɔn pangan, n'a yaga kɔ y'a naa na yirebe, wɔn ɔɔn sbɛ tuma.
53002009	Sitanɛ ta bara na wiin zugoyagafa ta a ma wɔn ta naa han, wɔn na ye yɛrɛ dɔrɔ kɔ kabakoda sii pepe kɔ wiinye ɔɔn sma firebɛ.
53002010	Dadiamabe na tian wiin ɔɔn sma kisi, wiinye kma ɔɔn na dian wɔn hɔn ga, telebareyada na lamarada sii pepe na wɔnwɔ gun.
53002011	Bo wɔn ɔɔn tɛ Wuro ɔɔn ne diɛbɛda na yire ye fanɛ ye ma fɔn ye ne yɔɔn niɔn ma,
53002012	wiin fa to wiinye kma pepe ɔɔn dian yɔɔn tian ma ga, a ma telebareyada ɔɔn dia ye ma, wɔnwɔ sbɛ kiti.
53002013	A ma mɛ́ han, mɛ́ daga ne baraka yira Wuro ma ka ye na sangan pepe ma, kià komafɔre wiinye da ɔɔn dia Matigi ma. Bare n'a bii fɔn dubisangan ma Wuro ka dɛ́gɛ wiin fa to ka kisi a ta Ni baraka hɔn, wiin ɔɔn sɔɔn kìnibɛ, ɔnkɔ tian na yɔnmabe baraka.
53002014	Wɔn ye na a ka wiri mià fanɛdia baraka hɔn, ɔn ka ta ka ɔɔn kià Matigi Yezu Krista ta yirebe gun.
53002015	Awale kià kma, ke ka kala kɔ wiinye da, ye tɛ bɛreda hɔn yo, ye tɛ sɛbɛ hɔn yo, ka kwa wɔnwɔ ma fɔrɔna.
53002016	Kià Matigi Yezu Krista kɔ ke Tɔn Wuro wiin ɔɔn ke da diabɛ ye ma, ɔn zigitugu na wɛbareya yi kɔ yɔnmabe na fɔrɔ yi pere ke ma,
53002017	tɛ a ka zigi tugu ɔn fangan ka ka hɔn k'a tɛda pepe hɔn kɔ ka wiinye bɛredafɔre pepe yira.
53003001	Awale kià kma, ka ne Wuro mɛ mɛ́ ma wiin fa to Matigi ta bere sbɛ zanzan. A sbɛ yirebe gun wɔkara ye ti wiin nɛ ka brɛ.
53003002	Ka Wuro mɛ ke ma mɛ wiin fa to ke sbɛ dɛɛ zugoyagasma kɔ smayaga na bare yɔnmabe ti sma pepe hɔn ga.
53003003	Matigi tele, a na fangan ka ka hɔn ɔn ka kisi dayaga ma.
53003004	A ma ki han, ma ye yɔnnɔ tɔɔ Matigi togo na ɔn tɔɔ mɛ́ wiinye da yira ka ma, wɔnwɔ ka ɔɔn ta ɔn ne na n'e ta suu mɛ.
53003005	Matigi tɛ a Wuro ta dadiamabe na giatɛ kɔ Krista ta sɔmna na giatɛ ka ka hɔn.
53003006	Kià kma, ke a kia ka ta Matigi Yezu Krista togo na ɔn da ka na plalo wiin ɔɔn ti siɛbɛ hɔn ga, mɛ wiinye da yira ka ma, wiin te ɔɔn dɔɔ wɔnwɔ ma ga, ka ka nii wa wɔnna te ta da hɔn.
53003007	Ka daga mɛ́ zugo bii wiin nɛ, ki yɛrɛ wɔn tɔɔ. Mɛ́ na tisangan ma kɔ ka nɛmɛ, mɛ́ mane dakurotɛ ga.
53003008	Mɛ́ mià zɔnfa mɛ n'a za sɔɔn sii ta ga. Nka sin kwɛ wuru ma, mɛ́ mane ti yannɛ kɔ bananɔ hɔn ne baratɛ wiin fa to ke ka naa tɛ wɔnbie na ka na boo ma ga.
53003009	Tian na, ke mane daga n'e gun ka ta nka ke mane kia tɛ tagamase na ka ta, ka daga ne dɔɔ wiin ma.
53003010	Tian na, ke na tisangan ma kɔ ka nɛmɛ, ke man'a yira n'a dɔrɔ ka ma ɔn da wiin te ɔɔn mane kia bara ta ga, a na te ka zɔn mɛ ga.
53003011	Awale bo ke mɔɔ ye ne kwa, ye bɔɔ sma ti ka yɔ wiinye ɔɔn dakurotɛ. Ne lamaratɛ yee, mane foyi ta ga.
53003012	Ke a yira n'a dɔrɔ wɔnna sma wɔ ma Matigi Yezu Krista togo na ɔn n'e mɛ ɔn da ye ye yinnamalɔ ɔn bara ta ɔn ye donazio kia.
53003013	A ma ki han kià kma, ka ka da ka bana dafɔretɛ ta ga.
53003014	Ke wiin fa yira bo sɛbɛ be hɔn, wiin te ɔɔn ma dian wɔn na ga, k'a na te na kayan ta n'a tigɛ ɔn ka ne kwɛ kɔ lege foyi boo na ga wiin fa to a piri ye na.
53003015	Nka ka k'a giati wɔkara zugu ga, ka n'a giati ka na plalo yɛ.
53003016	Awale, Matigi siara na te yɛrɛ tɛ a siara ta ka ma sangan pepe ma kɔ tɛnɔn sii pepe na. Matigi tɛ a ka pepe diɛma.
53003017	Mɛ Pɔle ɔɔn bo sɛbɛ be ta kɔ ne soro ɔn bire ka na. Yee ma ne soro zɛnɛ ta sɛbɛ wɔ pepe ma. Ye mɛ yɛrɛ ta sɛbɛda.
53003018	Kià Matigi Yezu Krista tɛ a y'a woramadiabe ta ka pepe ma.
54001001	Mɛ Pɔle Yezu Krista ta fanɛta ke na kisita Wuro kɔ awe Yezu Krista yɛrɛ kià yɔnmata yirado ma.
54001002	Ma bo sɛbɛ fanɛ Timote ma wiin ɔɔn ne vɔrɔnɔ yɛrɛworo yɔnmabe na sogo ma, ɔn da Tɔn Wuro kɔ kià Matigi Yezu Krista tɛ ye y'a woramadiabe kɔ y'a makare kɔ y'a siara ta be ma.
54001003	Ma mane yira be ma wiin nɛ ɔn sbɛ ne yaa Masedowanegiamana hɔn, wɔɔ Efɛsekuru hɔn wiin fa to wiinye kma ɔɔn ti yeyɛ ne kala na yaga yi ta sma ma, be yira ye ma, ye ye saa ye na.
54001004	Be yira ye ma, ye ye ka ne dɔɔ gwereda ma ne dumakma ta da na kayan ta ga. Yɔnmabe Wuro ta giati na da wiinye ta sɔɔn ma, ye wɔn fɔrɔ sɔɔn ma ga, fɔn dakwiɛro dama ye ɔɔn tumabɛ.
54001005	Mɛ bɔ yira be ma wiin fa to wiin dadiamabe ɔɔn sa kɔrɔ na kìni ye kɔ giatɛ na fɔrɔ yi kɔ yɔnmabe na siɛbɛ yi hɔn ye sbɛ wɔn nɔma tɔɔ.
54001006	Bɔɔ ta tɛ ɔɔn ye wa wɔnna sogo we ma, wɔn tɛ ye ɔɔn yaa fire dakwiɛro na zana yi ta.
54001007	Ye yira ne kwa, ye yiwɔ Tɛn na kma kamasɔrɔ ye wiin fa yira ne wiin fa puru yireyire, ye man'a tɔɔ ga.
54001008	Kamasɔrɔ ke tɔɔ da be ɔɔn bia da ta n'e tele kɔ Tɛn, wɔn ɔɔn tɛ a tɛ fa na fɔrɔ yi na.
54001009	Ke daga tɔɔ da Tɛn tigɛ smatele ye na ga nka dayagatɛre kɔ magasma kɔ zugoyagasma kɔ wiinye kma ɔɔn kiu ka Wuro ma wɛlɛ frɛ na kìni ye ma ga, kɔ wiinye kma ɔɔn ye tamɛ yɛɛ wɛlɛ wiinye ɔɔn ye sieri yɛɛ ɔnkɔ smayɛsma, wɔnwɔ ye na Tɛn tigɛ.
54001010	Bo ma kakaladatɛsma kɔ wiinye sini ɔɔn ye nɛmɛ sini sian kɔ wiinye kma ɔɔn tɛrɛ zabire kɔ niɔnsɔre kɔ siɛrɛyaga wiinye ɔɔn ye sun niɔn na ɔnkɔ wiinye kma pepe ɔɔn dian kala na kìni yi na ga.
54001011	Dangamu na te Wuro ta yirebe na fanɛdia wiinye ɔɔn kalfa ne ma, wiin fa ɔɔn bɛɛn kɔ wɔn, bo ɔɔn wɔn.
54001012	Kià Matigi Yezu Krista wiin ɔɔn fangan ka ne hɔn, ma baraka yira a ma. Awe ɔɔn ne sege ɔn yɔɔn ne ma ɔn ne ka y'a bara hɔn.
54001013	Mɛ wiin te ɔɔn mane pia ne Wuro togo na yagata, ne sma yannɛ ne yaga ta fɔrɔna. Nka a makare ne ma bare ma mane pia n'e tɔɔ ga, yɔnmabe ma bere mane ti ne hɔn ye na tɛsangan ma mɛ ga.
54001014	Tian na, kià Matigi ta woramadiabe kɔ wiin yɔnmabe ɔnkɔ wiin dadiamabe ɔɔn ti Yezu Krista hɔn, a wɔnwɔ ta mɛ ma yaan.
54001015	Bɔ domada bɛ wiinye ɔɔn n'a yira n'a dɔrɔ ɔn da ye kakiɛtɛre kisi na Yezu Krista naa diniyan hɔn, ye yɔnmabe na ye ne daga figɛ na. Mɛ yɛrɛ kakiɛtɛre wɔ pepe hɔn yire yi.
54001016	Nka a ta tɛ ɔɔn makare mɛ ma, wɔn tɛ wiin fa to a pia y'a foro dɔrɔ ɔn mɛ ta tagamase na, sma sbɛ tɔɔ da wiin te ɔɔn yɔɔn a ma, wɔn tɔɔ da ye na wɛbareyani gun.
54001017	Wiin fanganma ɔɔn tiye suu, wiin Wuro tala dama ɔɔn tiye ma ne siri ga, sɔɔn man'a za ga, sebe kɔ yirebe tɛ a ma sangan pepe ma. Amina.
54001018	Ne nɔ Timote, Wuro ta fanɛ wiinye ɔɔn pia yira tigɛ be ye na wiin fa to ye fangan ka be hɔn, be sbɛ kun na fɔrɔ yi kwini, ma wiin fa yira n'a tigɛ be ma, bo wɔn:
54001019	Tɛ yɔnmabe ne ti be hɔn, be gia ne tangan. Bɔɔ mane maga mɔɔ na y'a giatɛ ta, ye ta yɔnmabe ɔɔn yaga.
54001020	Himɛne kɔ Alɛkisandire n'e na bɔɔ. Ma ye ka Sitanɛ sra hɔn wiin fa to ye ka ne Wuro togo yaga titiri ga.
54002001	M'a yira n'a sigebɛ da da pepe zin, ka Wuro mɛ ɔn vɛ a ta, ɔn baraka yira a ma sma pepe ye na.
54002002	K'a mɛ fanganmɛ kɔ wɔnnakma pepe ye na wiin fa to ke ne ti siara hɔn, ke kakiri ne tangan, ke ne sbɛ ne dɔɔ Wuro ma, kiu ne ti ke ma.
54002003	Wɔn ɔɔn fɔrɔ ne dia ke na kisita Wuro ma.
54002004	Awe wiin ɔɔn kia sma pepe kisi ɔn tian tɔɔ.
54002005	Bare Wuro tala dama ɔɔn tiye, vɛta sɔnnala dama mɛ Wuro kɔ sma yɔ. Wɔn Yezu Krista wiin ɔɔn ye yɛrɛ ta sɔɔn na.
54002006	Awe ɔɔn ye yɛrɛ pere sma pepe ye na. Wiin siɛrɛbe ɔɔn tɛ wagati na tigɛ yi ma, bo ɔɔn wɔn.
54002007	Wɔn ye na mɛ dɛ́gɛ mɛ ɔɔn tɛ fanɛta na ne sma kala. Tian ma ɔɔn yira, ma niɔn sɔɔ ga. Ma tɛ sii wɔ ma fanɛta na wiin fa to ye yɔnmabe gun ɔn tian tɔɔ.
54002008	Wɔn ye na ma kia sini n'e sra na kìni ye duro, woro ka ne ti ye hɔn ga, dakwiɛro ka ne ti ye yɔ ga, ye ne Wuro mɛ bii pepe hɔn.
54002009	A ma yàra han, ma kia wɔnwɔ ne zoga ka n'e fɔrɔ n'e yɛrɛ tɛtɛrɛ kɔ yirebe kɔ kiu. Ye ta bege ka tɛ wɔndɔgɔle kɔ sanɔ na frɛ kɔ denɔma na tereba ye ga.
54002010	Nka ye ye yɛrɛ tɛtɛrɛ kɔ tɛdafɔre wɔkara Wurotɔyàra daga ne tɛ wiin nɛ.
54002011	Kalasangan ma, yàra daga bɔɔ ɔn ye yɛrɛ mazibɛ.
54002012	Ma dian ya tɛ nimisin na kalata wɛlɛ a wɔnnate na ga. Wɔn ye na a daga ne bɔɔ ɔɔn.
54002013	Adama Wuro pia ɔɔn dan dɛn ɔn sbɛ ne Awa dan.
54002014	A Adama Sitanɛ ɔɔn diɛbɛ ga, nka ya ɔɔn dian Sitanɛ ta diɛbɛ na ɔn Tɛn na yagada ta.
54002015	Hali kɔ wɔn, a ɔɔn dian wɔɔ yɔnmabe hɔn kɔ dadiamabe hɔn ne kìni ne kiu ka ye yɛrɛ ma, a ta voro sbɛ n'a kisi.
54003001	Wiinye domada wɔ ɔɔn n'a yira n'a dɔrɔ ɔn da wiin te pepe ɔɔn kia tɛ Wuro ta kma na zɛngɛnte na, ye bara na fɔrɔ ye a ɔɔn kia, wɔnna domada wɔ yɔnmabe na ye ne daga figɛ na sma pepe ta.
54003002	Wɔn ye na zarakedo daga ne ti Wuro ta kma na zɛngɛnte na ga, a ne ya tala dama te, ne sbɛ n'e yɛrɛ foga, kakiri ne ti a hɔn, a ta da ne tele, a ne samarafigɛ, ne sbɛ ne sma kala.
54003003	A ka tɛ mɛnɛta na wɛlɛ dasigeta ga nka a woroma ne kuna. A ka tɛ birisikwinita ga, ɔn ka ne dɔɔ gwanada ma ga.
54003004	A daga ne sbɛ ne y'a kɔnda tɛtɛrɛ, ɔn ye nɔmanɛ ta ye ne mɔɔ a ta n'a yirebɛ.
54003005	Tian na, wiin te ɔɔn mane sbɛ n'e yɛrɛ ta kɔnda tɛtɛrɛ ga, nɛ a na te na tɛ ɔn sbɛ taa gun Wuro ta kma ta da na?
54003006	Wiin te ɔɔn dɔ kɔ Wuro ta kma hɔn, a ka tɛ wɔn mɛ ga, ka tɛ a naa tɔrɔ yɛrɛyirebɛfa ma ɔn bɛrɛ Sitanɛ ta pɛrɛ hɔn ga.
54003007	A togafɔrɔ daga ne wiri smazɛ ta mɛ wiin fa to dɛgɛbe ka naa n'a gun ga, a ka naa bɛrɛ Sitanɛ ta wɔrefrɛ hɔn mɛ ga.
54003008	Zɛngɛnkma na diɛmasma daga ne siɛbɛsma mɛ. Domada tala dama ne ti ye ta. A ka tɛ mɛnɛfa ta tere na ga, ɔn ka ne bɛrɛ sma ma ga.
54003009	Wuro yɔnmabe na da wiinye dɔrɔ ke ma, ye daga ne kwa wɔnwɔ ma fɔrɔna, ye gia ne tangan.
54003010	Ye daga n'e ta n'e sege dɛn. Zarakɛdo ɔɔn ma zɛ ye na ga, wɔnna sangan ma ye sbɛ ne tɛ zɛngɛnkma na diɛmasma na.
54003011	Yee ye na yàra daga ne ti yɛ, sma kiu ka wiinye ma, ye ka ne barozana ta ga, n'e yɛrɛ figɛnɔn tɔɔ ne tele da pepe hɔn.
54003012	Zɛngɛnkma na diɛmasma daga ne yàratala dama kma ne sbɛ n'e nɔmanɛ ta da kɔ y'a kɔnda tɛtɛrɛ fɔrɔna.
54003013	Bare wiinye kma ɔɔn zɛngɛnkma na diɛmabara ta n'e fɔrɔ, ye datɔ na fɔrɔ yi kɔ yɔnmabe na yire yi gun Yezu Krista hɔn.
54003014	Ma bɔ sɛbɛ be ma ne yɔɔn ɔn da bɛɛ yɔɔ ne zɔgɔ, ke na ke nɛmɛ za.
54003015	Ye tɛ yee, hali ma ɔɔn sangan dɛrɛ, be tɔɔ da be daga wiin fa ta Wuro ta kɔɔn hɔn wiin ɔɔn Wuro na siɛbɛ yi ta kma na kwɛ ye. Yewɔ wiinye ɔɔn tian na bintae kɔ a na figɛfrɛ.
54003016	Tian na, yɔnmabe na bunu yire. Krista man'e yɛrɛ ta sɔɔn na, Wuro ta Ni ɔɔn n'a ta telebe dɔrɔ. Mɛlɛkɛ man'a za, n'a ta da puru n'e yira sizɛ ma. Diniyan hɔn kma yɔɔn a ma, a ɔɔn duro ba wuro hɔn yirebe hɔn.
54004001	Wuro ta Ni n'e yira n'e kìni ɔn da, ye wɛbɛsangan ma, ye bɔɔ na ye timi bere, y'a yɔnmabe dra ne mɔɔ ziniyaga ta kala na yaga yi ma.
54004002	Niɔnsɔre wiinye ɔɔn ninaban y'a tɛda na ga, wɔnwɔ ɔɔn na n'e firebɛ kɔ y'a daplabɛre.
54004003	Ye na sɔɔ yanma ma, ɔn da sma ka ne bɔɔ zɔnfrɛ zɔn ga, kamasɔrɔ a ma Wuro ɔɔn n'e dan ɔn da y'a kma wiinye ɔɔn tian tɔɔ fɔrɔna, n'e zɔn ne baraka yira.
54004004	Bare Wuro wiinye frɛ pepe dan, be ɔɔn n'e zɔn ne baraka yira, ye dia, foyi mane ti ye hɔn wiin ɔɔn daga drɛ ga.
54004005	Wuro domada kɔ wuromɛ n'e kìnibɛ.
54004006	Be ɔɔn be na plala kala kɔ wɔnna da wɔ pepe, be na tɛ Yezu Krista ta kma na zɛngɛnkma na diɛmata na fɔrɔ yi na wiin ɔɔn ye yɛrɛ woro kɔ yɔnmabe na bɛreda kɔ kala na fɔrɔ yi, be be yinnamalɔ ɔn mɔɔ wiin na.
54004007	A ma yàrasɔnmlala ta zanabere wiin ɔɔn yɔnmabe ka sɔɔn hɔn ga han, ka ne mɔɔ wɔn na ga. Ne dɔɔ Wuro ta da ɔɔn ma.
54004008	Tɔnɔ zɔgɔ dama ɔɔn ti sɔɔn kɔn na darobɛda hɔn yee nka tɔnɔ na yire ye ɔɔn ti daro na Wuro ta da na. Tamara ni na dosɔ ti ye hɔn wa. Basiɛ ni ɔnkɔ wɛbareyani.
54004009	Bɔ domada bɛ yɔnmabe na ye ne daga figɛ na sma pepe ta.
54004010	Bare ke ɔɔn ne yannɛ ɔn ne kwini, wɔn kɔrɔ ke kià yɔnmabe dɛ Wuro na siɛbɛ yi ma wiin ɔɔn sma pepe na kisita n'a bii yɔnmasma ma dɛn.
54004011	Bɔɔ be daga ɔɔn yira sma ma n'e kala kɔ lɔgɔ.
54004012	Sɔɔn sii ka tɔrɔ bia nimisalabe ma ne be yagayaga ga. Nka be daga tɛ tagamase na Wuro ta kma ta bia bɛreda hɔn kɔ bia tɛda hɔn kɔ bia dadiamabe hɔn kɔ bia yɔnmabe hɔn kɔ bia kìni hɔn.
54004013	Sanɛ ma ne naa, be yangan ne Wuro domada kala n'e kɔrɔ giati ne sma kala.
54004014	Wuro wiin kiɛn ta be ma y'a fanɛ baraka hɔn sɔnmlala ta nɛmɛ kwɛkuru ɔɔn ye sra dɛ be wɔɔn hɔn, ka wɔn yagayaga ga.
54004015	Be daga kwa wiin fa ma fɔrɔna, bo ɔɔn wɔn. Wɔn ma be daga ne dɔɔ fɔrɔna mɛ. Wɔn ɔɔn na tɛ, be ne yaa zin sma pepe yinna hɔn suu.
54004016	Be yɛrɛ kɔrɔse ɔn bia kala kɔrɔse mɛ. Sige a ma. Be ɔɔn ne tɛ yee, wɔn ɔɔn na tɛ wiinye kma ɔɔn mɔɔ be ta, ɔnkɔ bi yɛrɛ, ka sbɛ kisi.
54005001	Ka ne gwangwana sɔnmlalo ma ga nka bɛre a ta wɔkara be tɔn, ne yɛlɛnɔma foga wɔkara be piare.
54005002	Ne yasɔnmlala foga wɔkara be sieri ne dala foga wɔkara bia ligeyàra kɔrɔhɔnkìni hɔn.
54005003	Diɛmasma ti wiinye yɔfuroyàra na melemele ga, ne wɔnwɔ yirebɛ.
54005004	Nka nɔmanɛ wɛlɛ mamanɔmanɛ ɔɔn ne ti wiin yɔfuroya ta, wɔnwɔ ɔɔn daga dafɔre ta y'a kma ma dɛn wɔkara Wuro n'e kia wiin nɛ ɔn n'e na vɔrɔre ta dafɔre nɛmɛ ta ye ma. Wɔn ɔɔn dia Wuro ma.
54005005	Nka wiin yɔfuroya ɔɔn wɔɔ ye sana, wɔn yɔɔn Wuro ɔɔn ma ɔn wɔɔ wuromɛ hɔn sin kwɛ wuru ma.
54005006	Nka wiin ya ɔɔn nihɔndiaro dama giati, hali a na ni ma yi giatɛ siri wɛ.
54005007	Be daga wiin fa yira ye ma wiin fa to ye ka naa zarakedo gun ga, bo ɔɔn wɔn.
54005008	Wiin te ɔɔn mane kwa y'a kma ma ga, y'a kɔnkma yɛrɛ ma, wɔn kɔrɔ wɔnna te maga yɔnmabe hɔn. Wurotɔbareyata yɛrɛ fɔn kɔ lege.
54005009	Wiin ya sii ɔɔn dɔgɔ kiesaa gun, a ma bangan tala dama ta a mane yɔn mɛ, wɔn nii ɔɔn sbɛ ne kɔ yɔfuroyàra hɔn.
54005010	A togafɔrɔ daga ne wiri a ta dafɔre ye na. A wiin ya ɔɔn bɔɔ nimisala woro, ɔn mane kwa samara ma, ɔn mane taa y'a kma ta da na, ɔn mane ninabansma zigi tugu, ɔn mane dafɔre sii pepe ta.
54005011	A ma yɔfuroyàrazɔrɔ han, ka wɔnwɔ nii ka ga. Bare ga ye ma diamada ɔɔn naa n'e timi bere Krista ma wiin sangan ma, ye ne yanma kia.
54005012	Ye tɛ yee, kiti na bɛrɛ ye ma ye ta gweredosɔ ye na.
54005013	Wɔn nii wɛ mɛ, ye ta tɛ ɔɔn mane ti bara hɔn ga, ye ne yara ne fɔnɔ sma brɛ. Ye tɛ yee, ye ta bɛreda yaan ye ma bere ne bɛre ne kɔrɔse mɛ ga. Ye ne bɛre ne drɛ yee.
54005014	Wɔn ye na ma kia yɔfuroyàrazɔrɔ ne bere ne yɔn ne nɔmanɛ vɔrɔ ne taa ye ta da na wiin fa to ke zugu ka naa dɛndɛnmada sii gun ɔn ke dayagabɛre ga.
54005015	Bare wɔnna yɔfuroyàra wɔ na bɔɔ sotele dra n'a wɛ ɔn dɔɔ Sitanɛ ma.
54005016	Yɔnmabe ti wiinye yàra hɔn, yɔfuroya ɔɔn ne ti ye na boo ta kma hɔn, a daga ne kwa a ma. A k'a wɔnda dɛ Wuro ta kɔnkma ma ga wiin fa to wiinye ɔɔn yɔfuroyàra na siɛbɛ ye, Wuro ta kɔnkma sbɛ wɔnwɔ diɛma ne gun.
54005017	Wiinye kma ɔɔn zɛngɛnkmabe ta n'a fɔrɔ, wɔnwɔ daga yirebe na kanyinna pla gun. Wiinye kma yɛrɛ ɔɔn yannɛ Wuro domada ye na ɔnkɔ kala ye na wɔnwɔ yaga yi.
54005018	Ye sɛbɛ Wuro domada na sɛbɛ hɔn ɔn da, ye wiin yangan ne ti sɔnfrɛnɔmanɛ vuro hɔn, ye be daga n'a do pɛrɛ ga. Ye bere n'a sɛbɛ yɛ mɛ ɔn da, ye baratɛta daga kɔ y'a sara.
54005019	Ka be dian ne zɛngɛnte zarake ga, a ma tɛ sma pla wɛlɛ sma saa ta siɛrɛbe do ma ga.
54005020	Wiinye kma ɔɔn kakiɛ ta, gwangwana ye ma sma pepe yɔnnɔ na wiin fa to bɔ sɛrɛ kwan.
54005021	Ma ne sun ye na be ma Wuro yɔnnɔ na kɔ Yezu Krista yɔnnɔ na ɔnkɔ Wuro ta mɛlɛkɛ yɔnnɔ na ɔn da be kwa wɔnna da wɔ pepe ma ɔn ka n'e ta ne sɔɔn dɛ́gɛ ga.
54005022	Ka be sale ne be sra dɛ sɔɔn sii ma ga, ka da be be nii ka sɔɔn sii ta kakiɛ hɔn mɛ ga. Wɔɔ bia kìni hɔn.
54005023	Saa ziokuna dama ta mɛnɛ na ɔn ne duvɛn zɔgɔzɔgɔ mɛnɛ be kɔrɔ ye na kɔ bia sangan pepe ma laganurumɛngɛn ye na.
54005024	Bɔɔ sma tiye ye n'e ta kakiɛ nɔma tɔɔ y'e kiti dɛn ga. Nka bɔɔ ye tɛ mane zɛ ga, fɔn yaa kayan boo sangan ma ma.
54005025	Yee tɛdafɔre tɛ ne zɛ yɛ. Hali wiinye ɔɔn ma zɛ wɔnna nɔɔ hɔn ga, ye sbɛ ne wɔɔ dɔndo hɔn ga.
54006001	Wiinye kma pepe ɔɔn ti tɛrɛbe hɔn, wɔnwɔ daga ye wɔnnakma yirebɛ wiin fa to sɔɔn sii ka naa Wuro togo kɔ kala na fɔrɔ yi yaga ga.
54006002	Yɔnmabe ti wiinye tɛrɛ wɔnnakma hɔn, ye ka da ye nɛmɛ tɛ plala na, wɔn ye na ye daga n'e yirebɛ ga rɛ. Ye yɛrɛ daga bere fa kwɛ y'a barafɔre ma yɛ bare bɔɔ sma yɔnmabe ti wiinye hɔn, ye da ne dia ye ma, wɔnwɔ ɔɔn n'e ta barafɔre na tɔnɔ gun. Be daga sma kala kɔ wiin fa n'a yira n'a sigebɛ ye ma, bo wɔn:
54006003	Wiin te ɔɔn ne boo kala na za yi ta ye ma, ɔn mane kià Matigi Yezu Krista ta domada na kìni ye yira ye ma ga, man'e kala kɔ Wuro ta tɔɔ ga,
54006004	wɔn kɔrɔ wɔnna te yɛrɛyirebɛta. A foyi tɔɔ ga, a wiin te ɔɔn yaa bɛrɛdo hɔn ne birisi kia. Wɔn hɔn yinnanayanfa kɔ dakwiɛro kɔ Wurotogayaga kɔ giatiyaga sa.
54006005	Wɔn hɔn giatiyaga na kma ta bɛredayan sa mɛ, ɔnkɔ wiinye kma ɔɔn tian tɔɔ mɛ ga, n'a giati da ɔn dɔɔ Wuro ta da ma, wɔn tɔnɔkiada.
54006006	Tian na, wiin te ɔɔn kayan ye sra hɔn fa dama ma, Wuro ta tɔɔ tɔnɔ na yire yi wɔnna te ta.
54006007	Ke na kɔ foyi ke sra hɔn diniyan hɔn wiin nɛ ga, yee ke na sa kɔ foyi ke sra hɔn ɔn yaa kɔ lɔgɔ mɛ ga.
54006008	Wɔn ye na zɔnfa kɔ zoga ɔɔn ne ti ke ta, wɔn daga ke wa.
54006009	Nka wiinye kma ɔɔn kia tɛ frɛkma na han, wɔnwɔ bɛrɛ mama hɔn. Giatiyaga na yaan ye wiinye ɔɔn sɔɔn ka bɛrɛ hɔn kɔ fire hɔn, wɔnwɔ ɔɔn bɛrɛ ye ma.
54006010	Dayaga sii pepe sulu, wɔn gwana na wu. Bɔɔ tɔrɔ a ye ma ɔn yɔnmabe na sogo dra ɔn yannɛ na yire ye kia n'e dra ye yɛrɛ ma.
54006011	A ma bi Wuro ta sɔɔn han, be yɛrɛ wa wɔnna da wɔ hɔn. Telebe kɔ Wuro ta tɔɔ kɔ yɔnmabe kɔ dadiamabe kɔ woramakɔn kia.
54006012	Yɔnmabe na kun na fɔrɔ yi kwini wiin fa to be wiri wiin wɛbareyani we na, be wɔn gun. Be wiin yɔnmabe we n'a fɔrɔ yi yira siɛrɛkma na yaan ye yɔnnɔ na.
54006013	Ma ye na sogo pere be ma Wuro yɔnnɔ na wiin ɔɔn ni ka frɛ pepe hɔn kɔ Yezu Krista yɔnnɔ na wiin ɔɔn yɔnmabe na siɛrɛbe na fɔrɔ yi ta Pɔnsipilate yɔnnɔ na,
54006014	ɔn da be kwa bɔ yirada bɛ ma ɔn ka tɛ zarakedo zɛ be na ga fɔn yaa kayan kià Matigi Yezu Krista ta naa ma ɔn ye yɛrɛ dɔrɔ.
54006015	Dangamu na te wiin dama ɔɔn fanganmagwaga wiin ɔɔn dɔre wagati na tigɛ yi ma. Awe ɔɔn fanganmɛ na fanganma, wɔnnakma wɔnnate.
54006016	Awe dama ɔɔn siri ga. Sɔɔn wiri ne gun wiin kini na ga, m'a za n'a za ga, mane na n'a za mɛ ga, wɛɛn a tangan. Yirebe kɔ sebe n'a ye sangan pepe ma. Amina.
54006017	Yira diniyan hɔn naforokma ma, ye ye ka ye yɛrɛ yirebɛ ɔn ka yɔɔn naforo ma wiin ɔɔn foyi na fa ga. Nka ye yɔɔn Wuro ma wiin ɔɔn frɛfɔrefɔre pepe pere ke ma yaan wiin fa to ke ne nihɔndia.
54006018	Ye ye ne dafɔre ɔɔn ta n'e yɛrɛ dangamubɛ kɔ wɔnwɔ n'e sra hɔn frɛ pere ka ne giati ga, ne dini ne kɔ bɔ sɛrɛ.
54006019	Ye wɔn ɔɔn na tɛ ye naforo na fɔrɔ yi gun n'a tigɛ ye yɛrɛ ma sɛn wiin fa to ye wɛbareyani gun.
54006020	Timote we, wiinye frɛ ɔɔn kalfa be ma, kwa ye ma fɔrɔna. Ka dian dakwiɛro na zana yi na wiin ɔɔn yɔnmabe ka sɔɔn hɔn ga. Ka dian baro na zana yi na ye yira ne kwa, ye wiin ɔɔn datɔ kamasɔrɔ ye mane tian ga.
54006021	Bɔɔ ta tɛ ɔɔn mane yɔɔn wɔn ma, wɔn ɔɔn tɛ ye ɔɔn yɔnmabe na sogo dra. Wuro tɛ a y'a woramadiabe ta ka pepe ma.
55001001	Mɛ Pɔle, Wuro wiin fanɛ ye dungo baraka hɔn wiin fa to ma ni na domada yira, a wiinye na do sɔɔ Yezu Krista hɔn.
55001002	Ma bire n'a moronanɔ Timote na ɔn da Tɔn Wuro kɔ kià Matigi Yezu Krista tɛ ye ye y'a dadiamabe kɔ y'a woramadiabe kɔ y'a siara ta be ma.
55001003	Ma baratɛ wiin Wuro we ma ne tamɛ timi, ma tɛ n'a mɛ wiin sangan ma pepe, ma ne baraka yira a ma kɔ kɔrɔhɔnkìni be ye na sin kwɛ wuru ma.
55001004	Ke na dɛ́gɛsangan ma nɛmɛ na, wiin ninabannɔ ɔɔn mane ti be ma, ne kakiri tɛ tugo kɔ wɔn wiin sangan ma, ma ne kia bere be za salesale wiin fa to ma nihɔndia.
55001005	Wiin yɔnmabe na kɔrɔhɔnkìni yi ɔɔn ti be hɔn, ne kakiri ti kɔ wɔn ɔn tɔɔ da wɔnna yɔnmabe we nɛmɛ ɔɔn mane ti be mamasie Lowizi hɔn kɔ be sie Enise hɔn mɛ. Ma tɔɔ da wɔnna yɔnmabe we nɛmɛ ɔɔn ti bi hɔn mɛ.
55001006	Wɔn ye na mɛ be kakiri tugo ɔn da n'a bii ne sra dɛ ma da hɔn be ma, be Wuro ta kiɛn wiin gun, tɛ a ne yire ne yaa.
55001007	Bare Wuro wiin Ni pere ke ma, wɔn kuun ka ke hɔn ga nka a kɛnɛro kɔ dadiamabe kɔ yɛrɛfigɛnɔn ta tɔɔ na yi.
55001008	Wɔn ye na, ka piri kɔ kià Matigi ta da na siɛrɛbe ga, mɛ wiin te ɔɔn kasonɔ a ye na, ka piri mɛ na mɛ ga nka ne yannɛ kɔ ne nɛmɛ fanɛdia ye na ne yɔɔn Wuro ta sebe ma.
55001009	Awe wiin ɔɔn ke kisi ɔn ke wiri ke ta y'a kma na. A ye ta kià tɛda ye na ga, nka a ye ta ye yɛrɛ ta giatɛ kɔ y'a woramadiabe ye na. A mane pia wiin woramadiabe we ta ke ma n'a bii fɔn dutigɛsangan ma Yezu Krista baraka hɔn.
55001010	Wɔn dɔre ke ma basiɛ ke na kisita Yezu Krista baraka hɔn. Awe ɔɔn siri yaga, ɔn ni siribareyafa wɔlɔbɛ fanɛdia baraka hɔn.
55001011	Wɔn ye na mɛ tɛ fanɛdia na yirata na ne kalata, ne datɔta.
55001012	Bo wɔn ye na mɛ ti yannɛ hɔn. Nka ma piri kɔ lɔgɔ ga bare ma yɔɔn wiin te ma, ma wɔnna te tɔɔ. Ma bere n'e yɔnnɔ tɔɔ mɛ ɔn tɔɔ da a wiin fa kalfa ne ma, a na yɛre a na fɔn yaa wiri a naa kɔɔ ma.
55001013	Be wiinye tian na bɛreda mɔɔ ne ta Yezu Krista na yɔnmabe kɔ a na dadiamabe do ma, kwa ye ma.
55001014	Wuro ta Ni wiin ɔɔn ti ke hɔn, ne bia da giati wɔn baraka hɔn.
55001015	Be tɔɔ da Azikma pepe tɔngɔn ne to, hali Fizɛle kɔ Hɛremozɛne pepe.
55001016	Matigi tɛ a y'a woramadiabe ta Onesifɔre ta kɔnkma ma. Bare a mane ne zigi tugu kanyinna yaan na ɔn mane piri kɔ n'a yannɛ ga.
55001017	Nka a yaa wiri Ɔrɔmu wiin sangan ma suu ɔn ne kia fangan na fɔn ne za.
55001018	Matigi tɛ a y'a woramadiabe ta a ma ye kiege ma wɔnna kɔɔ we ma. A wiin fa pepe fɔrɔ mɛ ma Efɛse, bi yɛrɛ n'e tɔɔ be sana.
55002001	A ma bi han ne nɔ, wiin dadiamabe ɔɔn ti Yezu Krista hɔn, fangan ka be hɔn wɔn baraka hɔn.
55002002	Be wiin fa sma ne ta siɛrɛkma na yaan ye yɔnnɔ na, a yira sma na siɛbɛ ye ma wiinye ɔɔn sbɛ ne smazɛ kala kɔ lege mɛ.
55002003	Dian be nii na yannɛ na wɔkara Yezu Krista ta sɔrɔdasisɔn na fɔrɔ yi.
55002004	Wiin te ɔɔn kɔ sɔrɔdasibe hɔn ne ninaban kɔ sirewɔda, wɔnna te sbɛ n'e na bita dungo ta ga.
55002005	Yee mɛ, viɛndo hɔn, wiin te ma viɛn na tɛn ta ga, wɔnna te sbɛ ne viɛn na togo gun ga.
55002006	Wiin lagasɔnta ɔɔn yannɛ, wɔn ɔɔn daga pia ye nii na frɛ gun dɛn.
55002007	Ma wiin fa yira, wɔn kɔrɔ tɔɔ dɛn. Matigi na be ta be bɔ sɛrɛ pepe kɔrɔ tɔɔ.
55002008	Be be kakiri to Yezu Krista da, Davidi timikma na boo wiin ɔɔn winni sa sara yɔ. Bɔ ɔɔn n'a fanɛdia, ma wiinye yira be ma.
55002009	Awe ye na ma yannɛ fɔn ne ti zɔgɔre hɔn wɔkara dayagatɛta. Nka Wuro domada ti zɔgɔre hɔn ga.
55002010	Wɔn ye na ma dian da pepe na Wuro ta dɛ́gɛwɛsma ye na wiin fa to wiin kisi ɔɔn ti Yezu Krista hɔn, ye sbɛ wɔn gun kɔ yirebe na wɛbareya yi.
55002011	Wiinye domada wɔ ɔɔn da, ye ke ɔɔn siri kɔ lege, ye ke na winni kɔ lege mɛ, ye yɔnmabe na ye.
55002012	Ye ke ɔɔn ne yannɛ kɔ lege, ye ke na kwɛ tɛ fanganmɛ na kɔ lege mɛ. Ye ke ɔɔn da ke a tɔɔ ga, y'awe na da ye ke tɔɔ mɛ ga.
55002013	Ye ke ɔɔn mane tele a ma ga, y'awe kɔnɛ tele. Ye bare awe sbɛ ne maga ye yɛrɛ hɔn ga.
55002014	Sma pepe kakiri tugo kɔ bɔ ɔn n'e yira n'e dɔrɔ ye ma Wuro yɔnnɔ na ɔn da ye ma, ye ye ka ne dian ne kɔ domadanɔmanɛ na dakwiɛro hɔn ga. Ye ye foyi na da ga fɔn wiinye kma ɔɔn mɔɔ ye na, ye ne wɔnwɔ firebɛ dama.
55002015	Sige be yɛrɛ ma wiin fa to be sbɛ be yɛrɛ dɔrɔ Wuro ma wɔkara wiin baratɛta ɔɔn y'a bara ta. Wiin baratɛta ɔɔn kwan ga, ne Wuro domada yira tian na.
55002016	Ka ne dian dakwiɛro na zana yi na ga. Wiinye kma ɔɔn kɔ ye hɔn, ye na ne yaa zin suu y'a zanada hɔn.
55002017	Ye domada ti wɔkara dae na yaga ye. Yee Himɛne kɔ Filɛte ti.
55002018	Ye ye sabɛ tian na ne yira ne kwa, ye sara ta winni fɔnɔ wɛ. Ye tɛ yee, ye ne sma na yaan ye ta yɔnmabe yaga.
55002019	Hali kɔ wɔn, Wuro wiin du na sige yi ka, wɔn tiye. A na tɔbe, wɔn Matigi y'a kma tɔɔ. Ɔnkɔ mɛ, wiin te pepe ɔɔn Matigi togo wiri, wɔnna te ye nii wa dayagatɛ hɔn.
55002020	A sanɔ na frɛ kɔ gwanafuro na ye dama ɔɔn ti kɔngwaga hɔn ga. Sɔ na ye kɔ laa na ye ti yeyɛ mɛ. Bɔɔ kɔgwaga ma ye bɔɔ ne bɔ kɔsɛrɛ ma ye.
55002021	Wiin te ɔɔn ye yɛrɛ kìnibɛ y'a doma na, wɔnna te na tɛ kɔgwaga kɔɔ ma fa na wiin ɔɔn kìnibɛ, wɔnnate mako ne sa a hɔn, a ne kìni ne sbɛ ne dafɔre sii pepe ta.
55002022	Ka be kɔ yɛlɛtɛda na mere hɔn ga. Telebe kɔ yɔnmabe kɔ dadiamabe kɔ siara kia kɔ sma wiinye ɔɔn Matigi kia kɔ kɔrɔhɔnkìni.
55002023	Nka wiinye bɛreda ɔɔn zana ye ne yinni ye, ka be dian wɔnwɔ na ga. Be yɛrɛ tɔɔ da ye naa kɔ birisi.
55002024	Kamasɔrɔ Matigi ta baratɛta mane daga birisikwini na ga. A daga ye da diabɛ sma pepe ma ne sbɛ ne sma kala ne sbɛ ne sɔmna.
55002025	Wiinye kma ɔɔn sma dakwiɛ, a daga wɔnwɔ kala kɔ woramakɔn. Dɔra Wuro na zugokatra ka ye hɔn, ye tian tɔɔ wa, kɔ te ɔɔn tɔɔ.
55002026	Wɔn na tɛ ye ye kakiri bere Sitanɛ ta wɔrefrɛ wiinye ɔɔn n'e ta tɛrɛ na ye ne dɔɔ a dungo ma, ye ye wa wɔnwɔ hɔn.
55003001	Be daga tɔɔ da yannɛ na ne tiye wɛbɛkɔ ma.
55003002	Sma na n'e yɛrɛ ta da ɔɔn dama giati, ne dɔɔ gwana ma, wiinye frɛ ɔɔn ti ye ta ga, ye ne wɔnwɔ da yira n'e yɛrɛ yirebɛ, ne yɛrɛyirebɛ, ne Wuro togo yaga, ne maga ye na vɔrɔre ma, mane foro yɔnnɔ tɔɔ ga ne dayaga tɛ.
55003003	Ye na ne da giati ga, ma ne na ne sbɛ ne foyi ta ga, ne dayebɛre, ye yinnama mane na ne lɔ ga, ye zugo ne yaga, ye ne dafɔre zugu.
55003004	Ye na tɛ gianfansma na, woranayansma, yɛrɛyirebɛfa n'e ta fue na ye ne dɔɔ nihɔndiada ɔɔn ma, mane dɔɔ Wuro ma ga.
55003005	Ye na ne tɛ wɔkara wiinye kma ɔɔn Wuro ta sogo yaa kamasɔrɔ ye ne kwa, ye Wuro ta sebe tian ga. Ka be dɔɔ wɔnna sma wɔ ma mɛ ga.
55003006	Bare wiinye kma ɔɔn kɔ kɔan hɔn ne yɔdala kakiɛtɛre mere sii pepe na kma foga kɔ y'a wɔrefrɛ, wɔnwɔ n'e na bɔɔ mɛ.
55003007	Ye ti kala hɔn sangan pepe ma nka mane sbɛ ne tian tɔɔ abada ga.
55003008	Zanɛsi kɔ Zanbirɛsi mane Moyizi dakwiɛ wiin nɛ, yee yewɔ sma wɔ tian dakwiɛ yɛ mɛ. Ye kakiridarakma ye ta yɔnmabe mane fiin mɛ ga.
55003009	Nka ye na yaa zin ga bare sma pepe na n'e ta yinnifrɛ yɔnnɔ tɔɔ wɔkara bɔ sma pla bɛ yi mane tɛ wiin nɛ mɛ.
55003010	Nka bi han, be dɔɔ mɛ ma salesale kala hɔn, ɔn ne zugo bii n'a giatɛ hɔn kɔ n'a yɔnmabe hɔn kɔ n'a sɔmna hɔn kɔ n'a dadiamabe hɔn
55003011	kɔ yannɛ hɔn ma wiinye ta Antiyosekuru hɔn kɔ Ikoniyumekuru hɔn kɔ Lisitirekuru hɔn. Ee ma debe yannɛ rɛ. Matigi bere ne dɛn ne wa yewɔ yannɛ wɔ pepe hɔn mɛ.
55003012	Yɛrɛ giatɛ wiinye kma ɔɔn kia wɔɔ telebe hɔn kɔ Yezu Krista, ye na n'e yannɛ.
55003013	A ma smayaga ɔnkɔ wiinye kma ɔɔn sma firebɛ han, wɔnwɔ na yaa zin dayagatɛ na ne sma firebɛ ne fire ye yɛrɛ ma mɛ.
55003014	A ma bi han, be wiin fa sma ɔn dian ye na wɔkara bɔɔ sma, sige wɔn ma. Be a sma wiin te ta, be wɔnna te tɔɔ.
55003015	N'a bii be na nimisala yi, be Wuro domada na sɛbɛ kɔrɔ hɔn da tɔɔ. Wiin datɔ ɔɔn sɔɔn ka kisi hɔn yɔnmabe baraka hɔn Yezu Krista hɔn, ye wɔn nɔma yira sɔɔn ma.
55003016	Wuro domada na sɛbɛ kɔrɔ hɔn da pepe sa Wuro ɔɔn ta. Ye kala na fɔrɔ yi wiin ɔɔn ne sbɛ ne tɛ be sɔɔn ta yirada dakwiɛ, ne da telebɛ, ne sbɛ ne tɛ be sɔɔn ladi kɔ telebe
55003017	wiin fa to Wuro ta sɔɔn sbɛ tɛ sɔntele na ne sbɛ ne dafɔre sii pepe ta.
55004001	Ma be mɛ fɔrɔna Wuro togo na kɔ Yezu Krista togo na wiin ɔɔn na naa nima kɔ sara kiti y'a yɛrɛdɔre kɔ y'a fanganmabe togo na,
55004002	ɔn da be fanɛdia na bɛreda puru ɔn sige ye ma fɔrɔna ɔn gwangwana sma ma n'e mɛ ɔn be woromakuna ye ma n'e kala sangan pepe ma.
55004003	Bare boo wagati tiye ne naa, sma na dian tian na kala ta mɔɔ na titiri ga nka wiin fa ɔɔn dia ye ma, wɔn ye na ne ɔɔn kia mɔɔ na. Bo wɔn ɔɔn na tɛ ye kalasma na yaan ye kia wiinye ɔɔn na n'e kala kɔ ye ma diamada.
55004004	Ye na ne mɔɔ tian na titiri ga fɔn zanada dama.
55004005	Nka a ma bi han, be yɛrɛ foga da pepe hɔn. Yannɛ sɔmna ɔn n'a dɔrɔ da be fanɛdia na yirata ɔn bia bara ta n'e do paga.
55004006	A ma mɛ han, ye mɛ ta salaka na, ne sirisangan ɔɔn wiri wɛ.
55004007	Ma kun na fɔrɔ yi kwini ɔn wiri n'a tɔngɔntege na ɔn wɔɔ yɔnmabe hɔn.
55004008	N'a bii basiɛ, Matigi kitisɔta na tele yi na wiin yirebe pere ne ma tɔnɔ na wɔnna kɔɔ we ma, wɔn tigɛ wɛ ne ma. A mɛ dama ma a na n'a pere ga, nka a ta tɛ ɔɔn ye yɛrɛ dɔrɔ, wɔn dia wiinye kma pepe ma mɛ.
55004009	Sige be yɛrɛ ma ɔn sale naa ne sege.
55004010	Bare Demase tɔrɔ diniyan hɔn frɛ na mere ma ɔn tɔngɔn ne to. A yaa Tesalonike. Kirɛsanse wɔn yaa Galategiamana hɔn. Tite wɔn yaa Dalamasi.
55004011	Luka sɔnnala dama ɔɔn ti kɔ ne nɛmɛ. Be ne naa, be naa kɔ Mareke bare a ta da sige ne ma bara ye na.
55004012	Ma Tisike fanɛ Efɛse.
55004013	Ma wiin zogwaga to Karapɔse ma Torowase, be ne naa, be naa kɔ lege ɔnkɔ sɛbɛ wɔ mɛ. Wiinye yɛrɛ ɔɔn koma na ye, ka sanfire wɔnwɔ ma ga.
55004014	Kɔlesɔn Alɛkisandire zugoyagafa ta ne na fɔrɔna. A wiin fa ta, Matigi na n'e na ku sara a ma.
55004015	Bi mɛ, be yɛrɛ kɔrɔse a na mɛ bare a ke domada dakwiɛ fɔrɔna.
55004016	Mɛ pia ne domada yira wiin sangan ma kititɛdo hɔn, sɔɔn mane zɛ ɔɔn paga mɛ timi ga. Sma pepe mɛ za mɛ to. Wuro tɛ a ka ye ta yagada na kayan ta ga wala.
55004017	Nka Matigi mane ne diɛma ɔn fangan ka ne hɔn wiin fa to fanɛdia sbɛ yira paga na ne baraka hɔn, sisma pepe sbɛ n'e mɔɔ. Ma mane dɛn wɛ zara do hɔn.
55004018	Matigi na ne dɛn ne wa dayaga pepe hɔn, ɔn ne kisi ɔn ne ka y'a kolo hɔn wuro hɔn. Yirebe tɛ a ma sangan pepe ma. Amina.
55004019	Bire Pirisile kɔ Akilase kɔ Onesifɔre ta kma na.
55004020	Erasite wɔɔ Korɛnte. Ne na tumasangan ma Milɛ, Tirofime mane pare.
55004021	Sige be yɛrɛ ma ɔn naa, pian ka kɔ dɛn ga. Ubulusi kɔ Pudɛnɛse kɔ Lɛn kɔ Kulodiya kɔ ke na plala pepe bire be na mɛ.
55004022	Matigi tɛ a be diɛma. Wuro tɛ a y'a woramadiabe ta ka ma.
56001001	Mɛ Pɔle wiin ɔɔn Wuro ta baratɛta ne Yezu Krista ta fanɛta wiin fa to ma sbɛ yɔnmabe kɔ tian na tɔɔ ka Wuro ta dɛ́gɛwɛsma hɔn wɔkara yɔnmabe n'a kia wiin nɛ,
56001002	wiin fa to awe Wuro wiin ɔɔn niɔn sɔɔ ga, a y'a wɛbareyani wiin na do sɔɔ n'a bii fɔn diniyan na dutigɛsangan ma, ye ne yɔɔn wɔn ma,
56001003	awe wiin ɔɔn ye domada kalfa ne ma fanɛ hɔn wagati na tigɛ yi ma ke na kisita Wuro yirado ma.
56001004	Ma bo sɛbɛ fanɛ Tite ma, wiin ɔɔn ne nɔ yɛrɛworo yɔnmabe baraka hɔn, ke kwɛ wiin ma ɔn da Tɔn Wuro kɔ ke na kisita Yezu Krista tɛ ye y'a woramadiabe kɔ y'a siara ta be ma.
56001005	Be ɔɔn n'a za da ma be to Kerɛtekma brɛ, wiinye bara ɔɔn dutigɛ yeyɛ, wɔnwɔ ma kia be ɔɔn sɛrɛ ta ɔn zɛngɛnkma tigɛtigɛ kire wɔ hɔn wɔkara ma ye yira be ma wiin nɛ.
56001006	Zarakɛdo daga ne ti ye na sɔɔn sii na ga. Yàra tala tala kma, yɔnmabe ne ti ye nɔmanɛ hɔn, sɔɔn sbɛ ne wiinye zarake telebareyafa wɛlɛ magada na ga.
56001007	Wiinye kma ɔɔn na ne ti Wuro ta kɔnkma zin, zarakedo daga ne ti ye na ga bare ye ti Wuro tado hɔn. A ka ne yɛrɛyirebɛta ga, ɔn ka ne worote ga, ɔn ka ne mɛnɛta ga, ɔn ka ne birisikwinita ga, ɔn ka ne peremagafrɛkiata ga.
56001008	A daga tɛ samarafigɛta na, dafɔretɛ ne dia a ma, a ne kakirite, ne sɔntele ne sɔɔn na kìni yi, ne sbɛ n'e yɛrɛ foga.
56001009	A daga tɛ sɔɔn na wiin ɔɔn dɔɔ yɔnmabe na bɛreda ma kala wiin pere sɔɔn ma. Wɔn ɔɔn na tɛ a ne sbɛ ne sma kala kɔ tɔɔ na kìni yi ne sbɛ ne firesma ta firedo yira ye ma.
56001010	Bare sma na yaan ye ɔɔn ti Ziwifu wɔ hɔn wiinye ɔɔn maga ne sma firebɛ kɔ y'a dakwiɛro.
56001011	Ka b'e to ga. Bare wiinye da ɔɔn daga ga, wɔn ye sma kala kɔ ɔɔn ne peremagagwana tɔɔ ye ta. Ye kɔnkma na yaan ye firebɛ fɔrɔna.
56001012	Ye na boo yɛrɛ, wiin ɔɔn mane Wuro ta daberebɛta mane da ye Kerɛtekma niɔnsɔsma sangan pepe ma, ye ye wɔkara sɔkobafrɛ na yaga ye, ye ye yɔngɔnsma wiinye ɔɔn zɔnfrɛda dama ɔɔn giati.
56001013	Wɔnna domada wɔ tian. Wɔn ye na be daga ne gwangwana ye ma fɔrɔna wiin fa to ye sbɛ yɔnmabe na fɔrɔ yi gun.
56001014	Ye ka ne dɔɔ Ziwifu ta sian ma ga, kɔ sma ta yirada ma wiinye ɔɔn ye timi bere tian ma ga.
56001015	Wiinye kma ɔɔn kìni, wɔnwɔ ta frɛ pepe kìni. Nka wiinye kma ɔɔn yanganmu ɔn mane dian yɔnmabe na ga, foyi kìni wɔnwɔ ta ga. Ye kakiri kɔ ye ta tɔɔ pepe yɛrɛ dɔɔn mɛ.
56001016	Ye Wuro ta tɔɔ ta y'a bara na nka ye ta tɛda n'a dɔrɔ da ye tian ga. Ye dayagatɛsma, magasma wiinye kma ɔn sbɛ ne dafɔre ta ga.
56002001	A ma bi han, wiin kala ɔɔn tɔɔ na fɔrɔ yi ka sɔɔn hɔn, sma kala kɔ wɔn.
56002002	Be yira sɔnmlala ma, ye ye tɛ siɛbɛsma na ne da giati, yɔnmabe na fɔrɔ yi ne ti ye hɔn kɔ dadiamabe, ye ne sɔmna.
56002003	Yee yàrasɔnmlala daga ne ti mɛ, ye ta sirewɔ ne tele. Ye ka ne dakuro na baro ta ga, ɔn ka tɛ mɛnɛfa ta tere na ga. Ye daga ne ladi na fɔrɔ ye ɔɔn yira sma ma.
56002004	Wɔn ɔɔn na tɛ ye sbɛ yɔdala sma, ye sbɛ ye bangannɛ da diabɛ ye ma kɔ ye nɔmanɛ.
56002005	Ye kɔrɔ hɔn ne kìni, ye ne tele, ne kwa y'a kɔnkma ma, ye zugo ne dia, ye ne mɔɔ ye bangannɛ ta wiin fa to sɔɔn ka naa bɛredayaga yira n'e dɛ Wuro domada ma ga.
56002006	Smazɔre ladi kɔ datɔ mɛ.
56002007	Tɛ bia tɛdafɔre yɔnnɔ ne tɔɔ bia tɛda pepe hɔn, bia kala hɔn kɔ bia siɛbɛ hɔn.
56002008	Bia bɛreda ne kìni ɔn ka ne sɔndakia ye ga, wiin fa to zugu ka naa fa gun n'a yira n'a dɛ ke ma ga, nka a piri.
56002009	Be tɛrɛ ladi ye ne mɔɔ ye wɔnnakma ta ye ta da pepe na, ye ka n'e dakwiɛ ga wiin fa to ye da ne dia ye ma.
56002010	Ye ka ne kimi ga. Ye ne y'a telebe dɔrɔ sangan pepe ma. Wɔn ɔɔn na tɛ ye ke na kisita Wuro ta kala wiin gun, ye sbɛ kiu ka a ma y'a da pepe hɔn.
56002011	Bare Wuro ta woramadiabe wiin ɔɔn kisi sulu, a dɔre sma pepe ye na.
56002012	A ke kala ke ne sbɛ ne maga datɔbareyafa kɔ bo diniyan be hɔn da na wiin fa to ke ne ti diniyan hɔn ne ke yɛrɛ kɔrɔse ne telebe ta ne makare.
56002013	Ke yɔɔn wiin nihɔndiakɔ we ma, yee ke daga tangan n'a yɛ́rɛ. Awe kɔɔ we ma kià Wurogwaga ne ke na kisita Yezu Krista na dɔre.
56002014	A ye yɛrɛ pere ke ye na wiin fa to a ke dɛn ke wa telebareyada pepe hɔn, ɔn ke ta y'a kma na wiinye ɔɔn kìni ne sbɛ ne dafɔre ta.
56002015	Yee be daga ne bɛre ne sma ladi ne yira sma ma kɔ sebe wiin fa to sɔɔn ka ne be dɛgɛbɛ ga.
56003001	Be yira sma pepe ma, ye ye daga ne mɔɔ kitisɔre ta kɔ fanganmɛ ta ne dian dafɔre ta tɛ na sangan pepe ma.
56003002	Ka ka sɔɔn sii vini ga, ɔn ka ne birisikwini ga, ne makare, ka woro ma ne dia sangan pepe ma sma pepe ma.
56003003	Bare ke yɛrɛ mane pia ne kakiridarakma mɛ, ne magasma ne fire nihɔndiada sii pepe kɔ dangamu na da sii pepe ne dia ke ma, ke ne ti zugoyagafa kɔ yinnanayanfa hɔn ne ke yɛrɛ yirebɛ ne ke ne plala dɛgɛbɛ.
56003004	Nka ke na kisita Wuro ta foro kɔ a ta woramadiabe naa dɔre sma ye na wiin sangan ma,
56003005	a ɔɔn ke kisi. A na ke kisi kià dafɔretɛ do ma ga, nka a na ke kisi bare a makare ke ma. A ke kisi ɔn niwun pere ke ma, zio kɔ Wuro ta Ni baraka hɔn.
56003006	A wɔnna Ni we zibɛ ke ma yaan ke na Kisita Yezu Krista baraka hɔn,
56003007	wiin fa to ke sbɛ tɛ smatele na a ta woramadiabe baraka hɔn ɔn tɛ wɛbareyani na kɔrɔzɔnsma na kià yɔnmabe baraka hɔn.
56003008	Wɔnna bɛreda yɔnmabe na ye. Ma kia be be yinnamalɔ n'e na kayan ta wiin fa to wiinye kma pepe ɔɔn yɔɔn Wuro ma, ye ye yangan ne dafɔre ta. Wɔn ɔɔn fɔrɔ ɔn ne daga sma ta.
56003009	Nka wiinye da ɔɔn zanada, ka be ka wɔnwɔ hɔn ga. Bo dumakma ta da, bo dakwiɛro bo tɛn na da na kayan. Ye foyi fɔrɔ ga, ye zanada.
56003010	Wiin te ɔɔn sma ta dɛ́gɛ kia, be ɔɔn bɛre a ma tele da pla, a ma dian ga, be be kiɛlɛ a ma.
56003011	Be tɔɔ da wɔnna sɔɔn sii sofɔrɔ dra. A kakiɛtɛta, a wɔɔ y'a kakiɛtɛ hɔn ye sana.
56003012	Ma ɔɔn Aritemase wɛlɛ Tisike fanɛ be ta wiin sangan ma, be sige be yɛrɛ ma ɔn naa ne brɛ Nikopolisekuru hɔn bare wɛɛn ma kia pian hɔn ta.
56003013	Taa kitisɔta Zenasi kɔ Apolɔse ta yuru na da na wiin fa to ye ka pna foyi na ga.
56003014	Kià kma daga dafɔretɛnɔn sma mɛ wiin fa to ye ne sbɛ ne bɔɔ durukma ta da yɔnnɔhɔnwa wiinye ɔɔn sbɛ ne naa. Wɔn ɔɔn na tɛ ye ka ne tiye zana yee ga.
56003015	Ne tikwɛre pepe bire be na. Ke da dia wiinye kma ma yɔnmabe do ma, kià foo wiribɛ ye ma. Wuro tɛ a y'a woramadiabe ta ka pepe ma.
57001001	Mɛ Pɔle Yezu Krista ta kasonɔ kɔ ne na plalo Timote bɔ sɛbɛ fanɛ bi ke baratɛkwɛta na dadiama yi Filemɔn ma
57001002	kɔ kià ligeya Afiya ma kɔ Arisipu ma wiin ɔɔn ke diɛma kun hɔn, ɔnkɔ Wuro ta kma pepe ma wiinye ɔɔn ye nɛmɛ kwɛ be brɛ.
57001003	Ke Tɔn Wuro kɔ Matigi Yezu Krista tɛ ye y'a dadiamabe kɔ y'a siara ta ka ma.
57001004	Ma tɛ ne Wuro mɛ wiin sangan ma pepe, ma ne baraka yira a ma be ye na.
57001005	Bare wiin dadiamabe kɔ wiin yɔnmabe ɔɔn ti be hɔn Matigi Yezu ye na, ɔnkɔ be wiin ta Wuro ta kma pepe ye na, ma wɔnna bɛreda mɔɔ.
57001006	Be wiinye bara ta yɔnmabe ye na, Wuro n'e fɔrɔbɛ. Ke sbɛ ne wiinye dafɔre pepe ta Krista ye na, wɔn nɔma dɔrɔ sma ma.
57001007	Ne puu, bia tɛ ɔɔn Wuro ta kma zigi tugu, wɔn nihɔndiaro na yire yi kɔ zigitugu ka mɛ hɔn.
57001008	Sebe ta tɛ ɔɔn ne ti ne ta, ma ne daga bia tɛda yira be ma Krista baraka hɔn.
57001009	Wɔn ye na, ma kia da bɔɔ mɛ be ta dadiamabe do ma. Tian na, mɛ Pɔle kɔnɛ kiɛgɛ, mɛ wiin ɔɔn Yezu Krista ta kasonɔ basiɛ.
57001010	Ma be mɛ ne nɔ Wonezimu ye na, ma wiin gun Krista ma kaso hɔn,
57001011	awe wiin ɔɔn mane pia ne foyi fɔrɔ be ma ga nka basiɛ a ke pepe mako fɔrɔ bi kɔ mɛ.
57001012	M'a bere n'a yabɛ be brɛ, a foga wɔkara mɛ yɛrɛ.
57001013	Ma mane sbɛ n'a to ne kiege ma wiin fa to a ne baratɛ ne ma be na ku na kaso hɔn, ma ti wiin wɛɛn fanɛdia ta yira do ma.
57001014	Nka ma mane kia foyi ta dɛn, be ma ye na sogo pere ga wiin fa to wɔnna dafɔre wɔ ka naa tɛ wɔkara fangan ma ɔɔn dɛ be ma ga nka ye sa bi yɛrɛ hɔn.
57001015	Dɔra Wonezimu mane dɛ́gɛ be na wagati zɔgɔ ɔɔn ye na wiin fa to ɔn bere tɛ bi yi na melemele yo.
57001016	A tere titiri ga, a fan yi tere ma. A plalo wiin ta da ɔɔn sige ne ma fɔrɔna. A ta da sige fɔnɔ ne ma nka a ta da daga ne sige yaga yi bi ma. A ta tɛrɛbe do ma kɔ a ta tɛ ɔɔn ne ke na plalo, bare a Krista timite.
57001017	Be ɔɔn ne mɛ giatɛ be na plalo yɔnmabe hɔn, a foga wɔkara mɛ yɛrɛ.
57001018	A ɔɔn fire be ma bɔɔ da na wɛlɛ bia ku ɔɔn ne ti a na, ye ta mɛ ye na.
57001019	Mɛ Pɔle yɛrɛ ɔɔn n'e sɛbɛ kɔ ne soro. Mɛ ɔɔn na n'e sara. Ma daga be kakiri tugo ɔn da bi yɛrɛ daga be ni pere ne ma ga.
57001020	Awale wɔnna foro we ta ne ma Matigi ye na. Ne zigitugu wɔkara Krista timikma n'e ta wiin nɛ, ne puu.
57001021	N'a tɛ ɔɔn tɔɔ da be na dian ye na, wɔn ɔɔn tɛ ma ɔɔn ne sɛbɛ fanɛ be ma. Ma yɛrɛ wiin fa yira be ma ga, ma tɔɔ da be na tɛ fan wɔn ma mɛ.
57001022	Boo kɔɔn tɛtɛrɛ n'a tigɛ ne ma mɛ. Wuro ma k'a wuromɛ baraka hɔn, ma tɔɔ da ye na ne pere ka ma.
57001023	Epafurase wiin ɔɔn ti kɔ ne nɛmɛ kaso hɔn Yezu Krista ye na, wɔn bire be na,
57001024	awe kɔ ne baratɛkwɛre Mareke kɔ Arisitarake kɔ Demase kɔ Luka.
57001025	Kià Matigi Yezu Krista tɛ a y'a woramadiabe ta be ma.
58001001	Gweregwerena Wuro mane bɛre ke tamɛ ta y'a daberebɛre baraka hɔn kanyinnayan na kɔ nɔmayan na mɛ.
58001002	Bo basiɛ wɛbɛdo ma, a bɛre ke ta ye Nɔ baraka hɔn, a wiin ta frɛ pepe na kɔrɔzɔnta na ɔnkɔ a diniyan dan wiin baraka hɔn.
58001003	Wɔnna Nɔ we, wɔn awe Wuro yɛrɛ ta yirebe na foro na tagamase. Wuro ti wiin nɛ kiɔ, yee a ti diniyan ne ti a sra hɔn a domada baraka hɔn. A naa sma kìnibɛ n'e wɛ ye ta kakiɛ na wiin sangan ma, ɔn baa yaa tangan Sbɛpepenate na te digesoro ma wuro hɔn.
58001004	Nɔ we fan yi mɛlɛkɛ pepe ma fɔn Wuro ɔɔn togo pere a ma wiin ɔɔn yire yi ye pepe togo ma.
58001005	Wee mɛlɛkɛ ma Wuro da zɛ boo kɔɔ ma, ye be ne nɔ, ye mɛ ɔɔn be vɔrɔ sma? Wɛlɛ mɛ, ye na wee yi ma a da zɛ mɛ na tɛ be tɔn na, be tɛ ne nɔ na.
58001006	Kamasɔrɔ a da ye y'a gwerenɔ fanɛ diniyan hɔn wiin sangan ma, a da ye Wuro ta mɛlɛkɛ pepe tɛ ye ne yoloko a wee.
58001007	A wiin fa yira mɛlɛkɛ ye na, bo wɔn, ye Wuro y'a mɛlɛkɛ ta pangan na ne y'a baratɛre ta togakini na.
58001008	Nka a Nɔ, bo Nɔ be han, a da, ye ee Wuro, ye bia fanganmakware na wɔɔ fɔn melemele na, ɔn da mɛ ye be bia fanganmabe ta kɔ telebe.
58001009	Ye telebe da mane dia be ma fɔrɔna, Zugoyagafa mane dia be ma ga. Ye wɔn ye na Wuro, bia Wuro, be ta yi na ɔn fɛtitɛyìn vunu be ma, ɔn be dɛ́gɛ be wa be na plala yɔ.
58001010	A da yɛ mɛ, ye bi ɔɔn lagakɔn dan n'a bii fɔn gwerena Matigi. Ye wurokɔn wɔn ne be sra ta tɛbara.
58001011	Ye wɔnwɔ pepe na yaga nka bi na wɔɔ yɛ. Ye tian na ye ye pepe na bire wɔkara zogo.
58001012	Ye ye tɛ ne zogogwaga kwini wiin nɛ, ye yee be na n'e kunbere. Ye nka bi na wɔɔ be tinɔn na, tege ti bia sirewɔ na ga.
58001013	Wee mɛlɛkɛ ma Wuro da zɛ y'a tangan ye digesoro ma? Ye ye na n'a zugi pepe bɛrɛbɛ a wee?
58001014	Awale mɛlɛkɛ wɔ pepe nima na frɛ wiinye ɔɔn baratɛ Wuro ma, a n'e fanɛfanɛ sma mako ta fɔrɔ na wiinye ɔɔn na kisi gun kɔrɔ na ga ra?
58002001	Wɔn ye na, ke ɔɔn mane kia bɛrɛ ga, ke wiinye fanɛ mɔɔ, ke daga wɔnkiɛ ye hɔn fɔrɔna.
58002002	Bare mɛlɛkɛ mane wiin fa yira wɔn ta tɛ ɔɔn tɛ, wiinye kma ɔɔn mane maga ye na kɔ wiinye ɔɔn mane mɔɔ ye na ga, wɔnwɔ ɔɔn yinna hɔn togo gun.
58002003	Wiin kisi na yire yi be ɔɔn dutigɛ ne yira Matigi ta, wɔn timi wiinye kma ɔɔn n'a za, wɔnwɔ yɛrɛ n'a yira n'a kìni ke ma, ke ɔɔn ma wɔnkiɛ a hɔn ga, nɛ ke yɛrɛ na tɛ ɔn dɛɛ?
58002004	Wuro yɛrɛ n'e ta siɛrɛbe pagabɛ kɔ tagamase kɔ da na yire ye kɔ kabakoda sii pepe na yaan ye kɔ y'a Ni ta perefrɛ ye yɛrɛ dungo na.
58002005	Awale wiin diniyan ɔɔn naa ke n'a da yira, a mɛlɛkɛ sra hɔn a a ka ga. Ye yira kìni boo piri boo ma Wuro domada na sɛbɛ hɔn ɔn da:
58002006	Ye sɔɔn wɔnnɔ be ɔɔn ne be kakiri to a ta da? Sansukanpla wɔnnɔ be ɔɔn kwa a ma yee?
58002007	Be man'a dɛgɛbɛ wagati zɔgɔ ɔn yalo mɛlɛkɛ ma, be yirebe kɔ togo pere a ma.
58002008	Be a tigɛ frɛ pepe wɔɔn na, ɔn frɛ pepe ka a sra hɔn. Be man'a tigɛ frɛ pepe wɔɔn na wiin sangan ma, foyi wɔɔ wiin ɔɔn ti a soro ma ga. Kamasɔrɔ wiin fa ɔɔn n'a dɔrɔ ɔn da frɛ pepe ti a soro ma, ke mane wɔn za dɛn ga.
58002009	Nka ye ke boo fa kɔrɔse n'a za. Wiin te we ɔɔn mane dɛgɛbɛ wagati zɔgɔ ɔn yalo mɛlɛkɛ ma, awe Yezu we a yirebe kɔ togo gun siri na yannɛ do ma. Ye tɛ yee Wuro ta woramadiabe baraka hɔn, a siri sma pepe ye na.
58002010	Tian na, wiin Wuro we ɔɔn frɛ pepe dan, ye pepe ne ti a soro ma, a mane daga Yezu ta fa na do paga yi na yannɛ fɔnɔ wɛ timi ma wiin fa to a sbɛ tɛ nɔmanɛ na yaan ye nii sbɛ kɔ a ta yirebe hɔn. Bare awe Yezu ɔɔn kisi na sogo ye ta.
58002011	Bare wiin te ɔɔn sma kìnibɛ kɔ wiin te ɔɔn kìnibɛ, ye pepe sa bii tala hɔn. Bɔ wɔn ɔɔn tɛ a ɔɔn mane piri kɔ ye ta wiri ɔn da ye na plala ga,
58002012	ɔn da mɛ, ye ye na ne be togo yira ye na plala ma ne be togo yirebɛ zamɛ yɔɔ.
58002013	A ye bere da yɛ mɛ, ye mɛ na ne yɔɔn a ma fɔrɔna, ɔn ye bere da yɛ mɛ ye Wuro wiinye nɔmanɛ pere ye ma, ye bo yi kɔ lɔgɔ.
58002014	Ye tɛ yee, nɔmanɛ debe ne too tala kɔ kɔn tala, awe Yezu yɛrɛ tɛ tala kɔ lɔgɔ mɛ ɔn tɛ ye nɛmɛ sɔɔn na. A wɔn ta wiin fa to a sbɛ Sitanɛ ta fangan yaga y'a siri baraka hɔn, siri na sebe ti wiin sra hɔn,
58002015	wiin fa to wiinye kma pepe ɔɔn mane tɔrɔ siri na kuun ma ne y'a sirewɔ pepe ta tɛrɛbe hɔn a sbɛ wɔnwɔ dɛn mɛ.
58002016	Bare a mɛlɛkɛ a ɔɔn diɛma ga, nka Abrahamu timikma.
58002017	Wɔn ye na a mane daga tɛ tala kɔ ye na plala wiin fa to a tɛ salakawɛvɔ na wiin woroma ɔɔn dia, wiin ɔɔn vɛta Wuro brɛ zamɛ ta kakiɛ na yafa na.
58002018	Bare awe yɛrɛ ta tɛ ɔɔn yannɛ, wiinye kma ɔɔn ti yannɛ hɔn, awe ɔɔn sbɛ n'e diɛma.
58003001	Wɔn ye na n'a kma, Wuro ki wiinye wiri, ka Yezu ta da giati, Wuro wiin fanɛ wiin fa to ke wiin yɔnmabe we puru n'a yira, a tɛ a na salakawɛvɔ na.
58003002	Tian na, Wuro wiin ɔɔn man'a fanɛ wɔnna bara wɔ na, a man'e ta wɔkara Wuro man'e yira a ma wiin nɛ, wɔkara Moyizi da yira wiin nɛ ɔn da, y'a mane Wuro ta kɔɔn na da pepe ta ye yiranɔn na.
58003003	Wiin yirebe ɔɔn wiri a ma, wɔn fan yi Moyizi yi ma melemele wɔkara kɔntɔgeta togo gun wiin nɛ ɔn yalo kɔɔn ma.
58003004	Wiin kɔɔn ti pepe wɔn kɔ ye na tɔgeta ye pepe na tɔgeta wɔn ne Wuro.
58003005	Awale wiin fa pepe ɔɔn mane yira Moyizi ma, yee a ye ta wɔkara ɔn tɛ baratɛta na Wuro ta kma pepe wɔɔn na wiin fa to wiin fa ɔɔn naa yira, a tɛ wɔn siɛrɛ na.
58003006	Nka Krista wɔn tɛ nɔ na y'a kɔnkma wɔɔn na. A ta kɔɔn wɔn ke, ke ɔɔn wɔɔ kià yɔnmabe kɔ kià worasigi hɔn kɔ nihɔndiaro.
58003007	Wɔn ye na, Wuro ta Ni m'a yira wiin nɛ ga, ye ka ɔɔn n'a kɔɔn mɔɔ sma,
58003008	ye ka ka ka tramakwiɛ wɔkara ka mane tɛ wiin nɛ ka na magasangan ma a ma ga. Wɔkara ka man'a taa n'a sege wiin sangan ma kibɛkolo hɔn ga.
58003009	Ye wɛɛn ka tamɛ man'e taa ye sege ne kia ye kɔrɔ hɔn da tɔɔ. Ye ye mane y'a tɛda za dɔgɔ kiepla yɔɔ, nka hali kɔ wɔn pepe.
58003010	Ye bo wɔn ɔɔn tɛ ye woro ɔɔn mane ba wɔnna sma wɔ ta, ye ɔɔn da, ye bɔ sma bɛ ta giatɛ brɛ dɛrɛ sangan pepe ma, ye ye y'a sogo tɔɔ ga.
58003011	Ye ye woro do ma ye man'e sun ɔn da, ye ye wiin wɛɛn na do sɔɔ ye ma makunabɛ na, ye ye na n'e kɔbɛ yeyɛ titiri ga.
58003012	Ka ka yɛrɛ kɔrɔse kià kma, giatiyagafa kɔ yɔnmabareyafa ka naa ka na sɔɔn sii ta a maga ni na te Wuro hɔn ga.
58003013	Nka ka ne ka nɛmɛ wora sigebɛ kɔɔ o kɔɔ fɔn yaa kayan Wuro domada na sɛbɛ wiin fa yira ɔn da sma, wɔn na ne tiye suu wiin fa to kakiɛ ka naa ka na sɔɔn sii firebɛ, a maga da kɔrɔ tɔɔ na ga.
58003014	Awale bo ke tɛ Krista yakwɛre na han. Nka ke wiin yɔnmabe gun n'a bii dubisangan ma, wɔn daga wɔɔ ke hɔn fɔn yaa wiri tege ma.
58003015	Bare Wuro domada na sɛbɛ n'a yira n'a dɔrɔ ɔn da ye ka ɔɔn n'a kɔɔn mɔɔ sma, ye ka ka ka tramakwiɛbɛ wɔkara ka na magasangan ma ga.
58003016	Kɔkma ɔɔn man'a kɔɔn mɔɔ ɔn maga a ma? Ye wiinye kma pepe ɔɔn sa Ezipitigiamana hɔn Moyizi baraka hɔn ga ra?
58003017	Kɔkma ta a woro mane ba dɔgɔ kiepla yɔɔ? Ye wiinye kma ɔɔn mane kakiɛ ta ɔn bɛrɛ siri kibɛkolo hɔn ga ra?
58003018	Kɔkma ye na a man'e sun ɔn da, ye ye na kɔ y'a makunabɛdo hɔn ga, a ma tɛ bɔ damɔmagasma bɛ ga?
58003019	Ke a za da ye sbɛ kɔ yeyɛ ga bare yɔnmabe mane ti ye hɔn ga.
58004001	Wuro ye do sɔɔ ke ma ɔn da, ye ke na kɔ makunabɛdo hɔn. Wɔn ye na, ka tɛ ke ke yɛrɛ kɔrɔse fɔrɔna ke na boo ka naa pna yeyɛ hɔn ga.
58004002	Bare ke pepe fanɛdia mɔɔ wɔkara yewɔ sma wɔ nka ye mane wiinye domada wɔ mɔɔ, ye foyi fɔrɔ ye ma ga. Bare ye na mɔsma dian tɛ yɔnmabe kɔ ye hɔn ga.
58004003	Yɔnmabe ti ke wiinye kma hɔn, Wuro wiin makunabɛdo we da yira ɔn da, ye ye man'e sun ye woro do ma ɔn da, ye ye na kɔ y'a makunabɛdo wiin hɔn titiri ga, ke na kɔ a hɔn. A ta bara wɛ wɛ timi ma fɔn diniyan dansangan ma a mane wɔnna domada wɔ yira.
58004004	Bare yin kopraro da yira boo piri boo ma Wuro domada na sɛbɛ hɔn ɔn da, ye yin kopraro ma Wuro y'a bara pepe na makunabɛ ta.
58004005	Ye bere da kià sɛbɛ hɔn mɛ, ye ma wiin makunabɛdo tɛtɛrɛ ye ma, ye ye na kɔ yeyɛ ga.
58004006	Awale bɔɔ sma debe ne daga kɔ na yeyɛ, wiinye kma ɔɔn pia fanɛdia mɔɔ, wɔnwɔ ma kɔ yeyɛ y'a damɔbareyafa do ma ga,
58004007	a bere ne kɔza tigɛ yɛ mɛ ɔn da sma wɔkara a mane pia n'e yira wiin nɛ sangan dɛrɛ ma da hɔn Davidi baraka hɔn, ɔn da, ye ka ɔɔn n'a kɔɔn mɔɔ sma, ye ka ka ka tramakwiɛ ga.
58004008	Awale Zozuwe ɔɔn mane makunabɛdo pere sma wɔ ma, Wuro mane na kɔza da yira titiri ga yo.
58004009	Wɔn ye na yin kopraro kɔɔ ma makunabɛ wɔɔ Wuro ta kma ye na.
58004010	Bare wiin te ɔɔn kɔ a ta makunabɛdo hɔn, wɔnna te makunabɛ y'a bara na mɛ wɔkara Wuro makunabɛ y'a bara na wiin nɛ.
58004011	Wɔn ye na ka tɛ ke sale kɔ wɔnna makunabɛdo we hɔn wiin fa to wɔnna sma wɔ ta damɔbareyafa nɛmɛ ka naa ke na sɔɔn gun ga.
58004012	Awale Wuro domada sugu ne kɛnɛ, ye do ne dia yi kunkwinitaba sii pepe ma. Ye kɔ fɔn yaa wiri sɔɔn woro kɔ a ni tido hɔn, ye sɔɔn ta tɛda kɔ a ta giatɛ pepe tɔɔ.
58004013	Danfa sii tiye a wiin za ga. Da pepe pasaa a yinna hɔn, awe ma ke na yaa kià da pepe kuna.
58004014	Salakawɛvɔ na yire yi debe ne ti ke ta han wiin ɔɔn ba fɔn yaa wurokɔn sɔro. Wɔn Wuro Nɔ Yezu, ka tɛ ke figɛ sige kià yɔnmabe ma.
58004015	Wiin salakawɛvɔ ɔɔn sbɛ ne ke diɛma kià fanganduru hɔn ga, a wɔn ɔɔn ti ke ta ga. A mane tɛ ke nɛmɛ na ɔn yannɛ sii pepe sɔmna nka a kakiɛ ta ga.
58004016	Wɔn ye na ka tɛ ke ke dɔbɛ Wuro ta fanganmakware na kɔ yɔnmabe, woramadiabe ti wiin wɛɛn wiin fa to ke sbɛ makare kɔ woramadiabe gun wiin fa to a ne ke diɛma sangan pepe ma.
58005001	Awale ye wiin salakawɛvɔ dɛ́gɛ n'a wa sma hɔn, wɔn tigɛ ne vɛ sma na Wuro ta. A salaka wa Wuro ma ne perefrɛ pere sma ta kakiɛ ye na.
58005002	Wiinye kma ɔɔn da yɔnnɔ tɔɔ ga, ne fire ye hɔn, a sbɛ ne yafa gun wɔnwɔ ye na. Bare fanganduru ti awe yɛrɛ na mɛ.
58005003	Wɔn ye na, a daga salaka wa ye yɛrɛ ta kakiɛ kɔ zamɛ ta kakiɛ ye na.
58005004	Awale sɔɔn sbɛ ne wɔnna salakawɛvɔrebe we na yirebe pere ye yɛrɛ ma ga. Wuro ɔɔn n'a pere wɔkara a man'e ta Arɔn ma wiin nɛ.
58005005	Yee mɛ, Krista salakawɛvɔrebe na yirebe pere ye yɛrɛ ma ga. Wiin te ɔɔn mane d'a ma, ye be ne nɔ, mɛ ɔɔn be vɔrɔ sma wɔnna te ɔɔn n'a pere a ma.
58005006	Wɔkara domadaza ma ye wiin yira nɛ ga ɔn da, ye be salakawɛvɔ sangan pepe ma wɔkara Mɛlekisedɛke.
58005007	Awe Yezu ɔɔn mane Wuro mɛ ne vɛ a ta y'a sirewɔ hɔn, wiin Wuro ɔɔn mane sbɛ n'a dɛn n'a wa siri hɔn. A mane mɔgɔ a ma fɔrɔna kɔ yinnazio, a ta mɛ ɔɔn naa figɛ a ta yɛrɛmazibɛ do ma.
58005008	Awe wiin ɔɔn mane Nɔ, a mane damɔnɔn sma y'a yannɛ baraka hɔn.
58005009	A ta da do naa paga wiin sangan ma, wiinye kma pepe ɔɔn mɔɔ a ta, a ɔɔn tɛ kisi na wɛbareya yi na sogo na wɔnwɔ ta.
58005010	Wuro ɔɔn n'a ta Mɛlekisedɛke nɛmɛ na salakawɛvɔ na.
58005011	Da na yaan ye tiye n'e yira, ye pepe kɔrɔ mane sbɛ ne yira ga. Bare ka kakiri dɛgɛ fɔnɔ da kɔrɔ ta tɔɔ ma.
58005012	N'a bii fɔn sangan dɛrɛ ma da hɔn, ka mane daga tɛ smakalasma na nka bo ka kia ye ne Wuro ta gwereda nɔma yira ka ma yɛ. Ka tɛ wɔkara bibiye, sɔɔn daga ne yingin pere wiinye ma yɛ, ɔn ka zɔnfa na sige yi pere ye ma ga.
58005013	Wiin te pepe ɔɔn sige yɛ, wɔnna te sbɛ ne tian na da tɔɔ n'e wa niɔn na ga bare a bibi.
58005014	Nka smapapa tɛ ne zɔnfa na sige yi ɔɔn zɔn, wɔnwɔ dafɔre kɔ dayaga tɔɔ n'e wa nɛmɛ na ye kakiri baraka hɔn.
58006001	Wɔn ye na ka tɛ ke Krista ta da na kala na dubido to yɛ ɔn n'a na yire yi ta. Ke na bere a ma ga, ɔn da ye ke yɔn Wuro ma, ye ke tɛdakuro to yɛ.
58006002	Ke daga ne bere ne batize ta da yira ga, mane na sradɛ nɔma bere wɔn kìnibɛ mɛ ga. Bo ma sara ta winni, bo ma kiti wiin ɔɔn na ne tiye sangan pepe ma mɛ.
58006003	Wuro ɔɔn dian ye na, ke na wiin fa ta, bo ɔɔn wɔn.
58006004	Bɔ sbɛ ne tɛ ga. Nɛ na bɔɔ sma tɛ ɔn Wuro ta kini gun n'a wɛ, ɔn nɛnɛ wɛ wuro hɔn frɛ na, ɔn ye nii gun n'a wɛ Wuro ta Ni na,
58006005	ɔn Wuro domada na dia ye nɛnɛ n'e wɛ, wiin fangan ɔɔn na ti sɛn da hɔn, ye wɔn na boo nɛnɛ n'a wɛ mɛ,
58006006	ɔn ye bere kɔ dakuro hɔn yɛ mɛ? Ye na kma sbɛ ne bere ne zugokatra gun titiri ga. Ye tɛ yee, ye bere Wuro Nɔ kwangwaga sɔ ma yɛ mɛ, n'a ta ye n'a vini.
58006007	Wiin wurozu ɔɔn zii lagakɔn ma, a ɔɔn n'a mɛnɛ ne dia ye na sɔnsma ta, a ye nii na siara gun Wuro ta.
58006008	Nka a ɔɔn ma sana kɔ kile ɔɔn faga a ma, a giati lagayɔ, y'a voda n'a wunna.
58006009	A ma ki han n'a kma fɔre, mɛ bɔ yira n'e yɔnnɔ tɔɔ ɔn tɔɔ da ki ti wiin sogo ma, wɔn fɔrɔ yi we wiin ɔɔn kisi na yi.
58006010	Telebareyafa ti Wuro hɔn ga. Ka wiinye bara ta kɔ wiin dadiamabe a togo ye na, ɔn n'a ta dɛ́gɛwɛsma diɛma gwerena kɔ basiɛ, a sbɛ ne sanfire kɔ wɔnwɔ ga.
58006011	Nka wiin fa ɔɔn dia mɛ ma, mɛ kia ka pepe talatala sige ka yɛrɛ ma wɔnna yɔnmabe we hɔn yɛ fɔn yaa wiri tege ma.
58006012	Ka ka fa wa k'a tɛda hɔn ga nka wiinye kma ɔɔn dosɔ na kɔrɔ gun yɔnmabe kɔ sɔmna baraka hɔn, ka wɔnwɔ zugo bii.
58006013	Wuro ye do sɔɔ Abrahamu ma wiin sangan ma, sɔɔn ta tɛ ɔɔn ma mane tiye wiin ɔɔn fan yi awe yɛrɛ ma ga, wɔn tɛ a ɔɔn ye sun ye yɛrɛ togo na
58006014	ɔn da, ye tian na, ye ye na siara ta a ma yaan, ɔn n'a timikma yanbɛ fɔrɔna.
58006015	Abrahamu ta tɛ ɔɔn sɔmna, wiin dosɔ ɔɔn tɛ a ma, a mane wɔn na da za.
58006016	Wiin fa ɔɔn fan yi sma ma, wɔn togo ma ye tɛ n'e sun. Ye ɔɔn ne kia sma tɔɔ da y'a yirada tian, ye ye sun wiinye da na, ye wɔnwɔ ta.
58006017	Wɔn n'a dɔrɔ ɔn da Wuro ta tɛ ɔɔn mane kia n'a dɔrɔ kɔrɔzɔnsma ma ɔn da, ye wiinye da yira ye na yaga ga, wɔn ɔɔn tɛ a ɔɔn man'e sun.
58006018	Ye tɛ yee, dadoga pla tiye wiinye ɔɔn yaga ga, niɔn mane ti ye hɔn Wuro ta mɛ ga. Bo dosɔ bo ma a ta tɛ ɔɔn ye sun. Wɔn ye na, ke wiinye kma ɔɔn tɛ́do gun a ta, wiin yɔnmabe da ɔɔn yira ke ma, ke ke worasige wɔn na.
58006019	Wɔnna yɔnmabe we tɛ wɔkara bagalo ke ni ta, wiin ɔɔn bagasige ne kɔ fɔn yaa wiri wurokɔn hɔn.
58006020	Yezu wiin ɔɔn tɛ salakawɛvɔ na ke ta sangan pepe ma wɔkara Mɛlekisedɛke wɔn kɔ wiin wɛɛn kià da yiratigɛ na.
58007001	Wɔnna Mɛlekisedɛke we mane Salɛmekma ta fanganma ne Vɔwuro ma salakawɛta. Abrahamu mane tuma fanganmɛ kwinido hɔn wiin sangan ma ne naa, a mane sa n'a tɛn ɔn duba ta a ma.
58007002	Abrahamu mane wiinye frɛ pepe gun, awe ma a man'e na sodinida funnɔ pere. A togo kɔrɔ wɔn wiin fanganma ɔɔn telebe ta. Wɔn timi, a ne Salɛmekma ta fanganma mɛ wɔn kɔrɔ siara.
58007003	Ke a tɔn kɔ a sie tɔɔ ga, man'a sado tɔɔ mɛ ga. Sɔɔn n'a ta vɔrɔda tɔɔ ga, sɔɔn man'a ta siri tɔɔ mɛ ga. Nka a tɛ Wuro Nɔ nɛmɛ na ɔn wɔɔ salakawɛta fɔn melemele na.
58007004	Ka wɔnna sɔɔn we ta sɔngwagabe na kayan ta rɛ. Abrahamu wiin te ɔɔn mane ke bɛma, wɔn y'a gunfrɛ pepe hɔn fɔrɔ ye na dinida funnɔ pere a ma.
58007005	Kamasɔrɔ Levi timikma na wiinye ɔɔn tɛ salakawɛre na, wɔnwɔ zamɛ ta frɛ wɔn kɔrɔ ye na plala wiinye ɔɔn Abrahamu timikma mɛ wɔnwɔ ta frɛ na sodinida funnɔ ye ɔɔn gun tɛn yiranɔn na.
58007006	Nka Mɛlekisedɛke wiin ɔɔn man'e na boo ga, wɔn frɛ na sodinida funnɔ gun Abrahamu ta, dosɔ pia tɛ wiin te ma, a ɔɔn duba ta a ma.
58007007	Ye tɛ yee, wiin te ɔɔn fan yi, wɔn ɔɔn duba ta slalo yi ma, dakwiɛro ma zɛ ye na ga.
58007008	Awale wiinye kma ɔɔn frɛ na sodinida funnɔ gun ke ta, wɔnwɔ siri. Boo piri, ye yira ne kwa, ye Mɛlekisedɛke wiin ɔɔn frɛ na sodinida funnɔ gun, ye wɔn ti ni na yɛ.
58007009	Ke ɔɔn da k'e pepe na kayan ta, n'a bii Abrahamu ma, hali Levi wiin te yɛrɛ ɔɔn frɛ na sodinida funnɔ tɔɔ, wɔn yɛrɛ mane frɛ na sodinida funnɔ pere mɛ.
58007010	Bare a mane vɔrɔ dɛn ga, a bɛma Abrahamu ɔɔn yaa kayan Mɛlekisedɛke ma.
58007011	Levi wɔ ta salakawɛbara m'a da pepe do paga, bare wiin Tɛn ɔɔn tigɛ, wɔn ɔɔn man'a na dubido, wɔɔn mane na ne ti boo salakawɛta ta sabɛ na Mɛlekisedɛke timikma hɔn titiri ga, Arɔn timikma hɔn a mane na sa.
58007012	Bare salakawɛta ta katra, wɔn Tɛn ta katra mɛ.
58007013	Bɔ sɛbɛ bɛ wiinye domada yira, wiin te ɔɔn wɔnwɔ ta, wiinye timikma nii ɔɔn ti salakawɛbara hɔn ga, wɔnna te wɔnwɔ na boo.
58007014	Ke pepe n'e yɔnnɔ tɔɔ tian na ɔn da kià Matigi Zuda timikma na boo. Kamasɔrɔ Moyizi ma wɔnna timikma wɔ da yira n'e za ɔn da, ye na tɛ salakawɛre na ga yo.
58007015	Wiin fa ɔɔn wɔn pepe kìnibɛ ke ma yɛ mɛ fɔrɔna, bo wɔn: Boo salakawɛtaza sa yɛ mɛ wiin ɔɔn sa Mɛlekisedɛke ta.
58007016	A tɛ salakawɛta na ne dɔɔ ye bɛma ma Tɛn yiranɔn na ga, nka a tɛ salakawɛta na ni ta sebe do ma wiin ɔɔn yaga ga.
58007017	Ye sɛbɛ Wuro domada na sɛbɛ hɔn a ye na ɔn da, ye be tɛ salakawɛta na fɔn melemele ma, wɔkara Mɛlekisedɛke mane ti wiin nɛ.
58007018	Ye tɛ yee, gweretɛn we yaga bare a fangan mane dɛgɛ a mane fa fɔrɔ ga.
58007019	Bare Tɛn sbɛ foyi ta n'a do pagabɛ ga, nka yɔnmabe na fɔrɔ yi dutigɛ, ke sbɛ ne ke dɔbɛ Wuro na wiin baraka hɔn.
58007020	Wɔn nii wɛ mɛ, Wuro ye do sɔɔ mɛ, a wiin dosɔ nɛmɛ ta bɔ sɛrɛ ta kɔ na salakawɛbara hɔn ga.
58007021	Wiin te ɔɔn man'a da yira ɔn da, ye Matigi ye sun ye na ɔn mane na n'e berebɛ ga, ɔn da, ye be salakawɛta fɔn melemele na, wɔnna te ɔɔn ye do sɔɔ a ta da na.
58007022	Ye tɛ yee, wiin bɛɛn na dosɔ ɔɔn tɛ ke ma, Yezu tɛ wɔn na yɔnmado na, wɔn fɔn kɔ bo gwere yi we.
58007023	Wɔn nii wa mɛ, bɔ sɛrɛ wɔ mane yaan salakawɛbara hɔn bare siri mane tɛ ye mane sbɛ ne wɔɔ ga.
58007024	Nka Yezu ta tɛ ɔɔn ne tiye suu, a tɛ salakawɛta na wiin ta bara ɔɔn sbɛ ne pere sɔnza ma ga.
58007025	Bo wɔn ɔɔn tɛ wiinye kma ɔɔn ye dɔbɛ Wuro na a baraka hɔn, a ɔɔn n'e kisi melemele na bare a ti ni na suu ne vɛ ye na.
58007026	Wiin salakawɛta ɔɔn mane daga ke ye na, bo ɔɔn n'a le. A kìni, a dayaga ta ga, ma kakiɛ ta ga, a nii mane ti kakiɛtɛre hɔn mɛ ga, a ɔɔn duro ba wuro hɔn.
58007027	Bɔ salakawɛvɔresɛrɛ tɛ wiin nɛ kɔɔ pepe ma, ne salaka wa ye yɛrɛ ta kakiɛ ye na dɛn, wɔn timi ye ne salaka wa zamɛ ta kakiɛ ye na, a mako ti wɔn hɔn ga. A wɔn ta kanyɔnnɔ tala na dama kɔ ye yɛrɛ ta pere.
58007028	Boo Tɛn mane tiye ne sma tigɛ salakawɛvɔrebe na, fanganduru ti wiinye na. Dosɔ na domada ɔɔn naa Tɛn timi ɔn naa Nɔ boo tigɛ wiin ɔɔn da pepe do paga melemele na.
58008001	Ke wiin fa pepe yira, bo a na sigedo: Wɔnna salakawɛvɔ we nɛmɛ ɔɔn ti ke ta. A ba yaa tangan Sbɛpepenate Wuro ta fanganmakware digesoro ma.
58008002	Wuro ta kɔɔn yɛrɛworo, Matigi wiin bugu tɛtɛrɛ a mane sma ta tɛtɛrɛ yi ga, awe ɔɔn wɔn hɔn baratɛta.
58008003	Salakawɛvɔ pepe tigɛ wiin fa to a ne perefrɛ kɔ salaka wa, bo wɔn ɔɔn tɛ awe ɔɔn mane daga boo fa wa salaka na mɛ.
58008004	Krista mane ti diniyan hɔn, a yɛrɛ mane na ne salakawɛta ga bare wiinye kma ɔɔn perefrɛ pere Tɛn yiranɔn na, bara wɔ wɔnwɔ ye.
58008005	Nka wɔnwɔ wiin fa pepe ta, wɔn boo fa na tagamase. Wiin fa ɔɔn ti wuro hɔn wɔkara Wuro n'e yira Moyizi ma wiin nɛ nɛmɛtɛnpa ta tɛtɛrɛ na, y'a sege ye wiin ɔɔn dɔre a ma tolo ma, y'a pepe ta yee.
58008006	Tian na, wiinye bara ɔɔn yire yi, wɔnwɔ ɔɔn wiri a ma bare wiin bɛɛn ɔɔn fɔrɔ yi bo gwere yi ma, ne dɛ dosɔ ma, awe ɔɔn yɛre wɔn na.
58008007	Tian na, yagado mane ti bɛɛn na gwere yi we na ga, wɔɔn mane na ne ti boo plalo ta tigɛ na titiri ga yo.
58008008	Nka Wuro y'a kma zarake ɔn da, ye ye sege rɛ, ye Matigi da, boo kɔɔ na wiri yi, ye ye na ye do sɔɔ Isirayɛle ta kɔnkma ma ɔn bɛɛn na wun yi ka kɔ Zuda ta kɔnkma.
58008009	Ye ye mane wiin bɛɛn ka kɔ ye tamɛ wiin kɔɔ ma y'e foga ye sra ma, n'e sabɛ Ezipitigiamana hɔn. Y'a na ne wɔn nɛmɛ ga. Ye bare yewɔ yɛrɛ wɔɔ gun y'a bɛɛn hɔn ga, ye yi yɛrɛ n'e za n'e to mɛ. Matigi ɔɔn da yee
58008010	Matigi da, ye bare ye na wiin bɛɛn ka kɔ Isirayɛle ta kɔnkma, ye bo wɔn: Ye wɔnna kɔɔ wɔ ɔɔn naa fɔnɔ, ye ye ɔɔn da ye y'a Tɛn pere, ye ye kakiri kɔ ye ta giatɛ hɔn ye na n'e ka. Ye ye na tɛ ye ta Wuro na, ye tɛ y'a kma na.
58008011	Ye ye na sɔɔn sii na n'e na plalo kala titiri ga, ye sɔɔn mane na ne kwa ye na plalo ma mɛ, y'a Matigi dɛ́gɛ tɔɔ ga. Ye bare ye pepe na n'e tɔɔ n'a bii ye na smayeye ma ɔn yaa n'e kwɛ ye na durukma ma.
58008012	Ye bare ye na n'e ta yagada yafa, ɔn mane na n'e ta kakiɛ giati titiri mɛ ga.
58008013	Wuro bɛɛn na wun yi da yira wiin sangan ma, a gwere yi we ta bire yi na. Awale wiin fa ɔɔn tɛ bire yi na, wɔn kiɛgɛ ne ti migesogo ma.
58009001	Wɛnɔn mane ti bɛɛn na gwere yi we na salaka na, kɔɔn ne ti a na bɛɛ lagakɔn ma mɛ.
58009002	Paa boo mane tɛtɛrɛ. Wiin ɔɔn mane pia tɛtɛrɛ, ye mane wɔn togo wiri da bii hɔn kìni. Wɛɛn fintinadɛfa kɔ tabale kɔ salakawɛburo mane ti.
58009003	Boo paa mane ti sosɔzogo na plalo we timi, ye ne wɛɛn wiri da bii hɔn kìni na kìni yi.
58009004	Wunnudiafa na wɛnnɛfa wiin ɔɔn sanɔ na yi, wɛɛn wɔn mane ti kɔ bɛɛn na kuku wiin pepe ɔɔn vangan kɔ sanɔ, sanɔ na zɔlo boo ne ti a hɔn maanɛ ti wiin hɔn kɔ Arɔn ta gwangan wiin ɔɔn mane tulo ɔnkɔ bɛɛn na domada sɛbɛ wiinye walaga wɔ ma.
58009005	Wuro ta yɛrefrɛ, yirebe ti wiinye ma, wɔnwɔ mane y'a sinwunna ta kuku we na pogo ma. Nka bo wɔn pepe yirado bɛɛ ga.
58009006	Frɛ wɔ pepe tigɛ wɛ timi ma yee, salakawɛre mane kɔ gwerepa we hɔn sangan pepe ma y'a bara ta na.
58009007	Nka paa plalo we hɔn, salakawɛvɔ sɔnnala dama ɔɔn mane kɔ wɛɛn kanyɔnnɔ tala na dɔɔ tala yɔ worofrɛ na too wa na salaka na y'a kakiɛ kɔ zamɛ ta kakiɛ ye na.
58009008	Wuro ta Ni mane kia n'a dɔrɔ ɔn da, ye wɔnna gwere yi we ɔɔn ne tiye yɛ, be tɔɔ da Wuro ta kɔɔn na sogo dɔre dɛn ga.
58009009	Wɔn basiɛ da na tagamase. Perefrɛ kɔ salaka wiinye ɔɔn sbɛ ne da do paga ga, ɔn mane sbɛ n'e na wɛta giatɛ tanganbɛ ga, wɔnwɔ ɔɔn mane wɛ yeyɛ.
58009010	Wɔnwɔ mane zɔnfrɛ kɔ mɛnɛfrɛ kɔ kìnibɛ na landa na da dama. Ye mane sma ta landa na da wiinye ɔɔn tɛ sanɛ bɛɛn na wun yi na wagati ne wiri.
58009011	Nka Krista naa basiɛ ɔn tɛ frɛfɔre na salakawɛvɔ na. A y'a salakawɛbara ta wiin paa hɔn, wɔn ta da sige yi ne fɔrɔ yi. A sma ɔɔn n'a tɛtɛrɛ ga, a bo diniyan be hɔn yi ga.
58009012	Too baraka hɔn wiinye ɔɔn gugurɛ too ga, mane yannɔmanɛ too mɛ ga nka a yɛrɛ too a kɔ kɔ ɔɔn kanyɔnnɔ tala dama na legelege Wuro ta kɔɔn hɔn, ɔn tisramabe gun melemele na.
58009013	Bare gugurɛ too kɔ yantolɛ too kɔ yangannɛ na yibe ɔɔn mane vunu sma ma n'e kìnibɛ ye koma ma doma ye na,
58009014	Krista wiin ɔɔn ye yɛrɛ pere salaka na wɛbareya yi ne a na kabako yi na Wuro ma, yagado mane ti a na ga, nɛ wɔn too na tɛ ɔn ma sbɛ ke kìnibɛ ɔn giatiyaga wa ke hɔn, ke ne sbɛ ne bara ta ni na te Wuro ma ga?
58009015	Bo wɔn ɔɔn tɛ a ɔɔn tɛ bɛɛn na wun yi yɔɔ fa na. Wiinye kakiɛ ɔɔn mane tɛ bɛɛn na gwere yi we na wagati ma, a ta siri tɛ wɔnwɔ na yafa ye na. Wiinye kɔrɔ na do ɔɔn sɔɔ ɔn mane sbɛ ne wɛ ga, wiinye kma ɔɔn wiri, wɔnwɔ sbɛ ne wɔn gun.
58009016	Bare kɔrɔdinida ɔɔn ne ti wiin wɛɛn, wɔn n'a dɔrɔ da frɛ na te siri wɛ.
58009017	Sɔɔn ɔɔn siri, wɔnna sangan ma a ta yiratigɛda sbɛ ne giati. A ma siri ga, ye sbɛ ne giati dɛn ga.
58009018	Bo wɔn ɔɔn tɛ too ɔɔn mane vunu dɛn, bɛɛn na gwere yi we ɔɔn sbɛ ne giati.
58009019	Moyizi mane yirada wɔ pepe yira n'e wɛ zamɛ ma wiin sangan ma Tɛn yiranɔn na, ɔn yannɔmanɛ kɔ gugurɛ na too kɔ zio kɔ dasipɛnɛ kɔ izɔpekalo bii, ɔn sɛrɛsɛrɛ Tɛn na sɛbɛ yɛrɛ ma kɔ zamɛ ma
58009020	ɔn da, ye Wuro wiin bɛɛn ka kɔ ka nɛmɛ, ye bo wɔn na too.
58009021	Wɔn timi a ɔɔn too sɛrɛsɛrɛ paa we kɔ ye kɔrɔ hɔn frɛ pepe ma.
58009022	Tɛn yirado ma, too ye frɛ pepe kìnibɛ kɔ ɔɔn. Too ɔɔn ma vunu ga, kakiɛ na yafa tiye ga.
58009023	Wiinye frɛ ɔɔn ti wuro hɔn, a ɔɔn ma yee ye na tagamase kìnibɛ, be tɔɔ da wuro hɔn frɛ yɛrɛyɛrɛ daga kìnibɛ na kɔ salaka na fɔrɔ yi mɛ kɛ.
58009024	Sma wiin kɔɔn tɛtɛrɛ, a ne yɛrɛworo we na tagamase, a wɔn hɔn Krista kɔ ga, nka wurokɔn hɔn a kɔ wiin fa to a taa Wuro zin basiɛ ke ye na.
58009025	A ma bere wɔn ta wiin fa to a n'e yɛrɛ pere sangan pepe ma ga wɔkara salakawɛvɔ mane tɛ wiin nɛ dɔɔ o dɔɔ ne kɔ Wuro ta kɔɔn hɔn kɔ frɛza too.
58009026	Bare ga ye m'a ne ti yee, n'a bii diniyan dan ma da hɔn, a mane na yannɛ kanyinnayan na. Nka wɛbɛdo ma, a dɔre ɔn kakiɛ wɛ kanyɔnnɔ tala na ye yɛrɛ na salaka baraka hɔn.
58009027	Sma pepe ta tɛ ɔɔn ne daga siri kanyɔnnɔ tala na dama, wɔn timi kiti tɛ.
58009028	Yee mɛ, Krista tɛ salaka na kanyɔnnɔ tala na dama wiin fa to a sma na yaan ye ta kakiɛ wɛ. A na bere ye yɛrɛ dɔrɔ plalo na, wɔn na tɛ kakiɛ na wɛ na titiri ga, nka wiinye kma ɔɔn n'a yɛ́rɛ, wɔnwɔ kisi na.
58010001	Ziwifu ta Tɛn tian na da dɔrɔ ga, sɛnfrɛ yɛrɛworo gia a ɔɔn dɔrɔ yee dama. Wiinye kma ɔɔn ye dɔbɛ Wuro na, a sbɛ ne wɔnwɔ kìnibɛ telele ga. Nɛ a sbɛ n'e kìnibɛ bare salakasi tala ye ɔɔn wa dɔɔ o dɔɔ mane saa ga.
58010002	Wiinye kma ɔɔn Wuro yirebɛ yee, ye ta yagada mane na wɛ ye ma tala na, kakiɛ mane na ne ti ye wɔɔn hɔn titiri ga, ye ma bere, mane na ne kakiɛda giati titiri mɛ ga, sɔɔn ma bere mane na salakaza wa titiri mɛ ga.
58010003	Nka wɔnna salaka we baraka hɔn, kakiɛ bere ne tigɛ kakiri hɔn dɔɔ o dɔɔ.
58010004	Bare yantolɛ kɔ gugurɛ too sbɛ ne kakiɛ wɛ ga.
58010005	Wɔn nii wa mɛ, Krista na kɔsangan ma diniyan hɔn, a da, ye be maga salaka kɔ perefrɛ hɔn ɔn mɛ tɛtɛrɛ ɔn kɔn pere ne ma.
58010006	Ye wɛnnɛsalaka kɔ kakiɛ na yafakiasalaka da dia be ma ga.
58010007	Ye wɔn tɛ ye ɔɔn da, ye bo ye nɛmɛ, ye bare yi da ɔɔn yira Wuro domada na sɛbɛ hɔn, ɔn da ye n'a Wuro, ye ma naa be dungo ta na.
58010008	A pia n'a yira n'a dɔrɔ dɛn ɔn da, ye salaka kɔ perefrɛ kɔ wɛnnɛsalaka kɔ kakiɛ na yafakiasalaka, ye be kia ye na ga, ye ye da dia be ma ga. Tɛn wiinye salaka wɔ da yira, ke daga tɔɔ da ye wɔnwɔ.
58010009	Bo wɔn ɔɔn tɛ a da, ye bo ma naa be dungo ta na. Wiin salaka ɔɔn mane pia ne wɛ Wuro ma, a wɔn wa yɛ, ɔn za yi tigɛ.
58010010	Wɔnna dungo we na tɛ baraka hɔn ke kìni Yezu Krista kɔn na salaka ta wiin ɔɔn wɛ tala na dama yee.
58010011	Salakawɛre pepe taa kɔɔ pepe ma ne y'a bara ta ne salaka wa wiin ɔɔn sbɛ ne kakiɛ wɛ ga.
58010012	Nka awe Krista salaka tala dama wa kakiɛ ye na ɔn yaa tangan Wuro digesoro ma melemele na
58010013	n'e zugi ta bɛrɛ yɛ́rɛ ye wee.
58010014	A wiinye kma kìnibɛ, a ye pepe ta frɛ na do paga ye na salaka tala dama baraka hɔn.
58010015	Wɔn nɔma Wuro ta Ni ɔɔn dɔrɔ ke ma mɛ wiin sangan ma, a da,
58010016	ye ye wɔnna kɔ wɔ fɔnɔ wɛ timi ma, ye ye na kwɛ kɔ lɔgɔ wiin bɛɛn ma, ye bo wɔn. Ye Matigi da, ye ye kakiri hɔn kɔ ye ta giatɛ hɔn ye na y'a Tɛn sɛbɛ.
58010017	Ye ye na sanfire ye ta kakiɛ kɔ ye ta yagada melemele.
58010018	Awale yafa tɛ wiin wɛɛn, sɔɔn salaka wa kakiɛ ye na titiri ga yo.
58010019	Kià kma, ye tɛ yee, ye tɔɔ da tian na ke sbɛ ne kɔ Wuro ta kɔɔn hɔn Yezu too baraka hɔn.
58010020	Ke sogo na wun yi kɔ a na sugu yi gun, a wiin wa sosɔzogo woro hɔn, wɔn kɔrɔ a ta sɔnbe baraka hɔn.
58010021	Ke salakawɛvɔ gun wiin ɔɔn tangan Wuro ta kɔɔn wɔɔn na.
58010022	Wɔn ye na ka tɛ ke ke dɔbɛ Wuro na kɔ kɔrɔhɔnkìni kɔ yɔnmabe na siɛbɛ yi. Dayaga na foyi na zarakedo ka ne ti ke na ga, ke ne mi kìni.
58010023	Ka tɛ ke ne kià yɔnmabe yira n'a dɔrɔ sangan pepe ma ɔn ka da ke bana ga bare wiin te ɔɔn ye do sɔɔ ke ma, a tele.
58010024	Ka tɛ ke ne ke kakiri to ke nɛmɛ na, ne ke nɛmɛ wora sigebɛ dadiamabe kɔ dafɔretɛ na.
58010025	Ka ka saa naa na nɛmɛ kwɛ na ga, wɔkara bɔɔ daro ne tɛ wiin nɛ ga, nka ka ne ka nɛmɛ wora sigebɛ sangan pepe ma bare Matigi ta kɔɔ vetra.
58010026	Bare ke ɔɔn tian tɔɔ n'a wɛ ɔn ke bere ne kakiɛ ta yɛ mɛ, salaka ti wɔnna kakiɛ wɔ na titiri ga.
58010027	Nka ke daga ne tangan ne kiti na yaga yi ɔɔn yɛ́rɛ kɔ togo na yire yi wiin ɔɔn daga magasma wunna.
58010028	Wiin te ɔɔn Moyizi ta Tɛn yaga, siɛrɛkma sma pla wɛlɛ sma saa ɔɔn zɛ n'e yira, ye wɔnna te yɛɛ, ye makare a ma ga.
58010029	Awale wiin te ɔɔn ye timi bere Wuro Nɔ ma, a na te mi kìni wiin bɛɛn na too wɔ hɔn, a ɔɔn wɔn yaga, ɔn Wuro ta woramadiabe na Ni vini, wiin yinna hɔn togo na yagayaga yi ɔɔn na n'a gun, ɔn yalo Tɛn na yagata yi ma, ka wɔn na kayan ta.
58010030	Wiin te ɔɔn da, ye yi ɔɔn daga ku wa, ye yi ɔɔn na yinna hɔn togo ta, ɔnkɔ mɛ, ye Matigi na y'a kma kiti, ke pepe wɔnna te tɔɔ.
58010031	Be ɔɔn kɔ ni na te Wuro sra hɔn, wɔn da na yagayaga ye hali na.
58010032	Nka ka ka kakiri tugo kɔ k'a gwereda. Ka Wuro ta kini gun suu, ɔn yannɛ na yaan ye gun.
58010033	Ye mane ka yannɛ ne ka vini boo piri ma ne taa bɔɔ ta da na boo piri ma mɛ, ye wiinye yannɛ yee mɛ.
58010034	Ka mane kwɛ yannɛ kɔ kasonɔma ɔn dian ka sra hɔn frɛ ta tɔɔ na ka ta kɔ nihɔndiaro ɔn tɔɔ da wiin naforo ɔɔn fɔrɔ yi ɔɔn mane na yaga ga, ye wɔn ka na ɔɔn gun.
58010035	Ka ka tɛ k'a yɔnmabe yaga ga, a na tɔnɔ na yire yi pere ka ma.
58010036	Yannɛ hɔn ka mako sa wiin fa to ka sbɛ Wuro dungo ta, wiinye frɛ na do ɔɔn sɔɔ, ka sbɛ wɔnwɔ gun.
58010037	Wɔkara ye sɛbɛ wiin nɛ Wuro domada na sɛbɛ hɔn, ɔn da ye bɛɛ yɔɔ ne zɔgɔ, zɔgɔ dama yee, wiin te ɔɔn na naa, a vetra. A na sangan dɛrɛ ga.
58010038	Sɔntele na wɔɔ ni na y'a yɔnmabe baraka hɔn, nka a ɔɔn bɛrɛ, a da na dia ne ma titiri ga.
58010039	Ke daga tɛ sma na wiinye ɔɔn bɛrɛ kià bɔnɔ ye na ga, nka yɔnmabe daga ne ti ke hɔn kià kisi ye na.
58011001	Yɔnmabe ɔɔn ne ti be hɔn, wɔn kɔrɔ be wiinye da giati, be ye gun n'e wɛ. Be wiinye da wɔ za ga, be tɔɔ da ye tian.
58011002	Gwerekma ta yɔnmabe ɔɔn n'e da dia Wuro ma.
58011003	Yɔnmabe baraka hɔn ke tɔɔ da Wuro diniyan dan kɔ ye domada. Ye tɛ yee, ke wiinye frɛ za, wɔnwɔ sa kià zɛbareya ye ɔɔn hɔn.
58011004	Yɔnmabe baraka hɔn Abɛle ta salaka Wuro ma mane fɔrɔ yi Kayɛn yi ma. A ta yɔnmabe baraka hɔn Wuro n'a ta sɔntele na bare Wuro yɛrɛ mane dian a ta perefrɛ hɔn. Abɛle ta yɔnmabe baraka hɔn a siri wɛ ne bɛre yee yɛ.
58011005	Yɔnmabe baraka hɔn Wuro mane Henɔke bii wiin fa to a ka siri ga, sɔɔn ma tɛ n'a za titiri ga, bare Wuro ɔɔn man'a bii. Wuro domada na sɛbɛ n'a yira n'a dɔrɔ ɔn da, ye sanɛ Wuro da y'a bii, y'a da mane dia Wuro ma.
58011006	Awale yɔnmabe nii wɛ, sɔɔn da sbɛ ne dia Wuro ma ga bare ga wiin te ɔɔn ye dɔbɛ Wuro na, a na te daga tɔɔ da tian na a ti ni na. Wiinye kma ɔɔn n'a brɛ kia, a fɔrɔ wɔnwɔ ma.
58011007	Yɔnmabe baraka hɔn sma mane wiinye frɛ za dɛn ga, Wuro Nowe sɔnmɛbɛ wɔnwɔ na. A mane mɔɔ Wuro ta ɔn tuma korogwaga tɛtɛrɛ wiin fa to a y'a kɔnkma kisi. Ye tɛ yee, a mane diniyan hɔn kma zarake, Wuro ɔɔn n'a giati sɔɔn na tele yi a ta yɔnmabe baraka hɔn.
58011008	Yɔnmabe baraka hɔn Abrahamu mane tra Wuro ta wiri na ɔn dian ye na ɔn bii yaa giamanaza hɔn, a mane daga wiin gun kɔrɔ na. A mane tuma ne yaa, man'e yado tɔɔ ga.
58011009	Wuro mane wiin lagakɔn na do sɔɔ a ma, yɔnmabe baraka hɔn a mane yaa tangan yeyɛ buge hɔn kɔ Izake kɔ Zakɔbe wiinye nii ɔɔn mane ti wɔnna kɔrɔ we hɔn.
58011010	Bare wiin kuru du ɔɔn kiɛ fɔrɔ, wɔn Abrahamu mane ɔɔn yɛ́rɛ. Wiin kuru na tɔgeta kɔ a na tɛtɛrɛta ɔɔn Wuro yɛrɛ.
58011011	Yɔnmabe baraka hɔn, Sara kɔ y'a sɔnmurabe pepe sbɛ nɔ gun. Bare wiin te ɔɔn man'e do sɔɔ a ma, a man'e yɔnnɔ tɔɔ ɔn tɔɔ d'a ye yira wiin nɛ, yee a na n'e ta.
58011012	Bo wɔn ɔɔn tɛ mɛ, a bangan Abrahamu wiin yɛrɛ ɔɔn mane vetra wɛ sirido ma, wɔn sɔnnala dama baraka hɔn sma vɔrɔ yaan wɔkara wurokɔn ma mamala ne yaan, wɔkara yɛngɛnzu do ma banyege.
58011013	Wɔnna sma wɔ pepe siri yɔnmabe hɔn. Wuro wiin dosɔ ta ye ma, ye yɔnnɔ ma dɛ ye na frɛ ma ga. Nka ye man'e to dɛrɛdo hɔn n'e za ɔn bire ye na ɔn n'a yira n'a dɔrɔ ye yiwɔ mane samara ne fɔnɔsma diniyan hɔn.
58011014	Bare wiinye kma ɔɔn bɛre yee, wɔnwɔ n'a dɔrɔ n'a kìni da yiwɔ ti ne boo wɔdo ɔɔn kia.
58011015	Ye mane tuma wiin wɛɛn, wɛɛn da m'a bere kɔ ye kakiri hɔn, ye mane na bere yaa yeyɛ.
58011016	Nka wiin wɔdo ɔɔn fɔrɔ yi wɔn ma, wɔn ye mane ɔɔn kia, wiin wɔdo ɔɔn wuro hɔn yi. Bo wɔn ɔɔn tɛ ye ta tɛ ɔɔn ne Wuro wiri ye y'a Wuro, a ɔɔn mane piri kɔ wɔn ga. Bare a boo kuru tɛtɛrɛ ye ma.
58011017	Yɔnmabe baraka hɔn Wuro mane Abrahamu taa n'a sege a ɔɔn Izake wa salaka na. A mane ti ne y'a nɛmɛtala wa salaka na. Kamasɔrɔ a m'awe Abrahamu ma Wuro man'e do sɔɔ
58011018	ɔn d'a ma, ye Izake baraka hɔn a na timikma gun.
58011019	Abrahamu mane giati ne kwa, ye Wuro sbɛ ne soro winni. Ye tɛ yee, wɔnna giatɛ we baraka hɔn, a mane bere ye nɔ gun.
58011020	Yɔnmabe baraka hɔn Izake mane duba ta Zakɔbe kɔ Esawu ma sɛn na kayan na.
58011021	Yɔnmabe baraka hɔn Zakɔbe mane tɛ siri na, ɔn duba ta Zozɛfu nɔmanɛ ma ɔn zii yoloko ɔn lugo y'a gwangan ma ɔn Wuro yirebɛ.
58011022	Yɔnmabe baraka hɔn, Zozɛfu mane tɛ siri na ɔn Isirayɛlenɔmanɛ ta sada Ezipitigiamana hɔn nɔma yira n'e tigɛ ɔn ye wɔe ta da na kayan yira n'e sigebɛ ye ma ye na sitrada na.
58011023	Yɔnmabe baraka hɔn Moyizi na vɔrɔre man'a dɔɔn yɛgɛ saa yɔ a vɔrɔ wɛ timi ma, bare ye man'e nɔ ta foro za, wɔn tɛ ye ma kwan fanganma ta tɛn na ga.
58011024	Yɔnmabe baraka hɔn, Moyizi na tɛ sɔnpe na wiin sangan ma, mane dian sɔɔn n'e wiri da fanganma ta nɛmɛdalo nɔ titiri ga.
58011025	A ɔɔn da, ye ye daga ne yannɛ kɔ Wuro ta kma, ye wɔn fɔn ye yaa ne ti kakiɛ na dangamu hɔn wagati zɔgɔ dama ye na yee.
58011026	A mane Krista ta dɛ́gɛbe na kayan ta ɔn wɔn giati naforo na yire yi ɔn yalo Ezipitikma ta naforo ma, bare a mane na wiin yirebe gun Wuro ta, wɔn na kayan a mane ɔɔn ta.
58011027	Yɔnmabe baraka hɔn a mane sa Ezipitigiamana hɔn, ma kwan fanganma woro ta ba na ga. A man'e woro sige wɔkara wiin te ɔɔn Wuro za, sɔɔn wiin za ga.
58011028	Yɔnmabe baraka hɔn a mane Yɛrɛgun na fɛti ta ɔn too sɛrɛsɛrɛ wiin fa to niwɛmɛlɛkɛ we ka wiri Isirayɛlenɔmanɛ ta gwerevɔrɔnɔmanɛ ma abada ga.
58011029	Yɔnmabe baraka hɔn Isirayɛlenɔmanɛ mane Buruku na Zu kwire kwiɛ ma nka wiinye Ezipitikma ɔɔn da y'e ta, wɔnwɔ ɔɔn bora zu hɔn.
58011030	Yɔnmabe baraka hɔn Isirayɛlenɔmanɛ mane yaa Zerikokuru mini yin kopra, a na kwala ɔɔn bɛrɛ.
58011031	Yɔnmabe baraka hɔn vunatɛya Arahabu kwɛ siri kɔ magasma ga. Bare a mane kwa Isirayɛlenɔmanɛ ta fanɛsma ma.
58011032	Wɔnnɔ ma na ɔɔn yira yɛ? Wagati ti ne ta ma Zedeyɔn kɔ Barake kɔ Samesɔn kɔ Zɛfute kɔ Davidi kɔ Samiyɛle kɔ Wuro ta daberebɛre ta da yira tala tala ga.
58011033	Yɔnmabe baraka hɔn yewɔ mane bɔɔ giamanɛ kwini n'e tɔɔ, ɔn telebe tɛtɛrɛ ɔn Wuro ta dosɔ na da za ɔn zare da gwolo, ye ma sbɛ foyi ta ga.
58011034	Ɔn togo na yire yi dibe ɔn dɛɛ kunkwinitaba na ɔn kɛnɛ ɔn fangan gun ɔn y'a sebe dɔrɔ kunkwinido hɔn ɔn samara ta kunkwinini laga.
58011035	Yɔnmabe baraka hɔn bɔɔ yara ta kma mane siri ɔn ye bere winni ɔn naa ye brɛ. Ye mane bɔɔ yannɛ fɔrɔna, ye ma maga ga, wiin fa to ye tɛ ye winnisa na fɔrɔ yi gun sara yɔ ɔn ni gun.
58011036	Ye mane bɔɔ zii n'e vaan n'e pɛrɛ n'e ka kaso hɔn.
58011037	Ye bɔɔ dra n'e yɛɛ kɔ dɔge ɔn bɔɔ sɔsɔ ɔn bɔɔ yɛɛ kɔ kunkwinitabe. Ye mane yara ne fɔnɔ a ma gwakoma wɛlɛ sɛgɛkoma ɔɔn n'e ta zoga. Ye man'e ta frɛ pepe tɔɔ ne bɛrɛ ye ma n'e yannɛ.
58011038	Ye ta foro do ma ye mane daga ne ti diniyan hɔn kma yɔɔ ga, ye ne yara kibɛkolo hɔn kɔ tola hɔn kɔ wolakore hɔn kɔ wora hɔn.
58011039	Yewɔ sma wɔ pepe da mane dia Wuro ma ye ta yɔnmabe do ma. Nka hali kɔ wɔn, Wuro mane wiin dosɔ ta, ye wɔn gun ga,
58011040	bare fɔrɔ ye mane tiye Wuro ta ɔn yalo wɔn ma. Wuro ta tɛ ɔɔn mane wɔn ta wɔn tigɛ ke ma, bo wɔn ɔɔn tɛ a ɔɔn ma ye ta n'e do pagabɛ ke timi ma ga.
58012001	Ke mɛ, wɔnna siɛrɛkma na yaan ye bɛ ta tɛ ɔɔn ne ti ke ta, wiinye frɛ pepe kɔ wiinye kakiɛ pepe ɔɔn sɔɔ ke ma, ka tɛ ke ye dra. Wiin tɔngɔn ɔɔn tigɛ ke ma, ke sige ke yɛrɛ ma ɔn n'a ta.
58012002	Ka tɛ ke Yezu na kayan ta, awe wiin ɔɔn yɔnmabe dubido ɔn n'a wɛbɛdo. Wiin nihɔndiaro ɔɔn mane tigɛ a ma, wɔn ye na a dian yannɛ na ɔn siri kwangwaga na sɔ ma, ma piri ga, ɔn yaa tangan Wuro ta fanganmakware digesoro ma.
58012003	Tian na, wiin te ɔɔn mane daga wɔnna yannɛ wɔ ta ga, ɔn dian ye na kakiɛtɛre ye na, ka wɔn na kayan ta ɔn ka ka koma siribɛ ga.
58012004	Bare k'a kun hɔn kɔ kakiɛ, ka wiri siri ma dɛn ga yo.
58012005	Wuro wiinye domada wɔ yira ka ma ne ka wora sigebɛ wɔkara ye nɔmanɛ, ka sanfire wɔnwɔ ra? A da, ye Matigi wiin yinna hɔn togo dɛ be ma, ye b'e na kayan ta ne nɔ. Y'a ɔɔn bɔɔ da ta be na, ye be ka be kɔn siribɛ ga.
58012006	Ye bare wiin te da ɔɔn dia Matigi ma, y'a wɔnna te yɔnnɔhɔntoba. Y'a wiin te giati ye nɔ, y'a wɔnna te ladi.
58012007	Ka k'a yannɛ sɔmna n'e giati wɔkara tɔn ye nɔ yɔnnɔhɔntoba wiin nɛ. Tian na wɔnna yannɛ wɔ n'a dɔrɔ da ka Wuro nɔmanɛ. Nɔ tiye wiin tɔn ɔɔn n'a ladi ga ra?
58012008	Ye ɔɔn mane ka ladi wɔkara bɔɔ nɔmanɛsɛrɛ ga, ka weleyanɔma.
58012009	Ka ke na vɔrɔre na kayan ta kɛ. Ye mane ke yɔnnɔhɔntoba, ke ne mɔɔ ye ta yee yɛ. A ɔɔn ma nɛ na ke Tɔn wiin ɔɔn ti wuro hɔn, ke na mɔɔ wɔn ta wiin fa to ke wɔɔ ni na ga?
58012010	Ke na vɔrɔre mane ke yɔnnɔhɔntoba wagati zɔgɔ ɔɔn ye na yee y'a giati do ma nka awe ke yɔnnɔhɔntoba kià tɔnɔ ɔɔn ye na wiin fa to a y'a kìni ka ke hɔn.
58012011	Ye ke yɔnnɔhɔntoba wiin sangan ma, wɔn tɛ ne ke ninaban, ke nihɔndia ga. Nka sangan tɛ naa dɛrɛ wɔn timi, ye wiinye kma ladi kɔ wɔnna yinna hɔn togo we, wɔnwɔ n'e na tɔnɔ gun. Bo siara, bo ma telebe.
58012012	Wɔn ye na ka sra wiinye ɔɔn bana, ka ye duro, fanganduru ti ka fugolo wiinye na, ka fangan ka ye hɔn.
58012013	Ka ka kaɛn ka sotele hɔn wiin fa to kilenala ka naa tɛ kantala na ga nka a kɛnɛ.
58012014	Ka tɛ bɛɛn ne ti ka yɔ kɔ sma pepe, ka ne kìni k'a sirewɔ hɔn. Bare ga wɔn nii wɛ, sɔɔn sbɛ ne Matigi za ga.
58012015	Ka ka yɛrɛ kɔrɔse wiin fa to ka na sɔɔn ka naa ye nii wa Matigi ta woramadiabe hɔn ga. Ka na boo ka naa tɛ wɔkara sɔnɔ na saga yi wiin ɔɔn faga bɔ sɛrɛ yɔ ne dayaga ta sma na yaan ye na kɔ y'a baga ga.
58012016	Ka ka yɛrɛ kɔrɔse, ka na boo ka naa kɔ kakalafa hɔn ga, ɔn frɛ na kìni ye yaga wɔkara Esawu mane tɛ wiin nɛ ɔn y'a prayebe na tɔnɔ zabire kanyɔnnɔ tala na zɔnfa ye na.
58012017	Bare ga ka ye yɔnnɔ tɔɔ ɔn da a na da, ye ye tɔn ta duba kia wiin sangan ma, a nii ɔɔn wɛ a ma ye gun ga, ɔn mane sbɛ ne y'a tɛda katra titiri ga, ɔn mɔgɔ fɔrɔna yɔnnɔ ma bere tɔɔ mɛ ga.
58012018	Isirayɛlenɔmanɛ man'e dɔbɛ tolo na wiin nɛ sɔɔn sbɛ ne le wiin ma, Sinayitolo kɔ ye ma togo na yire yi kɔ ye na tunio kɔ ye na wuropangan, a yee k'a da ti ga.
58012019	Ye mane tolakɔn mɔɔ kɔ sɔɔn bɛrekɔn. Wiinye kma yɛrɛ ɔɔn mane wɔnna kɔn we mɔɔ, wɔnwɔ yɛrɛ ɔɔn mane da, ye ye ka wɔn nɛmɛ ta ye ma titiri ga.
58012020	Bare ye mane sbɛ ne taa wɔnna domada wɔ ta ga, wiinye ɔɔn mane kwa, ye wiin te pepe ɔɔn le tolo we ma, ye hali a ɔɔn tɛ worofa, y'a daga drɛ yɛɛ kɔ dɔge.
58012021	Wɔnna da wɔ mane kwandia fɔn Moyizi ɔɔn da ye yi kwan fɔn ne sma.
58012022	Nka ki ka dɔbɛ Siyɔntolo na kɔ ni na te Wuro ta kuru na wiin ɔɔn Zeruzalɛmu na wuro hɔn yi kɔ a ta mɛlɛkɛ na yaan ye wiinye ɔɔn ti fɛtitɛ hɔn.
58012023	Ka ka dɔbɛ Wuro ta gwerevɔrɔnɔmanɛ na mɛ, wiinye toga ɔɔn sɛbɛ wuro hɔn, kɔ Wuro yɛrɛ na, wiin ɔɔn da pepe na kitita kɔ smafɔre ni na wiinye ɔɔn tɛ frɛ na do paga ye.
58012024	Ka ka dɔbɛ Yezu na, wɔn wiin ɔɔn bɛɛn na wun yi na vɛta kɔ too na sɛrɛsɛrɛ ye na wiinye ɔɔn fɔrɔ yi Abɛle ta salaka na ye ma.
58012025	Wiin te ɔɔn ka wiri, ka ka yɛrɛ kɔrɔse ɔn ka naa maga mɔɔ na a ta ga. Wiinye kma ɔɔn mane maga mɔɔ na ye na sɔnmɛbɛta ta wiin ɔɔn Wuro, wɔnwɔ tɛnɔn ɔɔn ma dɛ yinna hɔn togo na ga. Yee mɛ, wiin te ɔɔn ye to wuro hɔn ɔn ne bɛre ke ta, ke ɔɔn ma mɔɔ a ta ga, ke na dɛɛ yinna hɔn togo na ga.
58012026	Awe wiin te bɛrekɔn ɔɔn mane lagakɔn smabɛ, a da basiɛ ye ye na bere lagakɔn smabɛ yɛ mɛ ɔn wurokɔn smabɛ mɛ.
58012027	Wiinye domada wɔ ɔɔn yira, ye basiɛ kɔnɛ, wɔnwɔ n'a dɔrɔ ɔn da, ye danfrɛ pepe na sma ɔn mige wiin fa to wiinye frɛ ɔɔn sbɛ ne sma ga, wɔnwɔ wɔɔ.
58012028	Ke debe kolo gun wiin ɔɔn na sma ga, ka tɛ ke baraka yira a ma wɔn ye na. Ka tɛ ke bara ta Wuro ma tɛnɔn na wiin ɔɔn dia a ma, awe woramadiabe we baraka hɔn, ne ti a soro ma, ne kiu ka a ma.
58012029	Bare kià Wuro togo wiin ɔɔn yaga ta.
58013001	Ka tɛ dadiamabe ne ti ka yɔ sangan pepe ma.
58013002	Ka ka sanfire kɔ samarafigɛ ga bare wɔn baraka hɔn bɔɔ vɛdo pere mɛlɛkɛ ma, ma ye yɔnnɔ tɔɔ ga.
58013003	Ka ne kasonɔma ta da giati ɔn tɛ wɔkara ka kwɛ ne ti kɔ lɔgɔ yeyɛ. Ye wiinye kma yannɛ, ka ne wɔnwɔ ta da giati bare ki bɔɔ sma mɛ.
58013004	Ka pepe daga kiu ka yanma ma, vunafa ka ne ti sin kɔ ya hɔn ga. Bare Wuro na kakalatɛsma kɔ vunatɛsma kiti.
58013005	Ka ka tɛ gwana na wu zugoyaga ka ka hɔn ga. Ka kayan ka sra hɔn frɛ dama ma bare Matigi yɛrɛ da ye ye na be dra ga, ye ye na be za be to ga.
58013006	Ye tɛ yee, ke sbɛ ne yɔɔn ke yɛrɛ ma ɔn da, ye Matigi ɔɔn kià tɛ́do ke na kwan foyi na ga. Wɔnnɔ sɔɔn sbɛ ne ɔɔn ta ne na?
58013007	K'a zɛngɛnkma wiinye ɔɔn Wuro domada yira ka ma, ka ka kakiri to ye da. Ye ta sirewɔsere wɛ wiin nɛ, ka wɔn na kayan ta ɔn n'e zugo bii.
58013008	Yezu Krista sbɛ ne katra ga. A mane ti wiin nɛ gwerena, yee a ti basiɛ ɔn ne na ne ti yee suu yɛ mɛ.
58013009	Ka ka yɛrɛ kɔrɔse ye ka naa ka firebɛ kɔ boo kala na yaga yi ga. Bare sɔɔn ɔɔn fangan gun Wuro ta woramadiabe baraka hɔn, wɔn fɔn kɔ zɔnfrɛ na yi kamasɔrɔ wiinye kma yɛrɛ ɔɔn ye yɛrɛ kɔrɔse kɔ ye ta zama man'e na tɔnɔ gun ga.
58013010	Wiinye salakawɛre ɔɔn salakawɛ Ziwifu ta salakawɛdo hɔn, wɔnwɔ daga zɔn kià salakawɛdo hɔn frɛ na ga.
58013011	Bare salakawɛvɔ kɔ kɔ wiinye worofrɛ na too Wuro ta kɔɔn hɔn kakiɛ na yafakia na, wɔnna worofrɛ wɔ na kikiɛ bii ne sa ne wɛnnɛ zamɛ ta tangando timi.
58013012	Bo wɔn ye na Yezu ta tɛ ɔɔn mane kia zamɛ kìnibɛ kɔ ye yɛrɛ too, a ɔɔn yannɛ kwala timi.
58013013	Wɔn ye na, ka tɛ ke sa kià tangando hɔn, ɔn yaa n'a tɛn ɔn n'a ta yɛrɛmazibɛzugo bii.
58013014	Bare kuru na yagabareya yi ti ke ta bɛɛ ga nka ke ti ne kuru na pagabareya yi kia wiin ɔɔn sɛn yi.
58013015	Ka tɛ ke ne barakayirasalaka wa Wuro ma awe baraka hɔn sangan pepe ma. Wɔn kɔrɔ ke n'a togafɔrɔ wiri sangan pepe ma.
58013016	Ka ka sanfire kɔ dafɔretɛ kɔ nɛmɛdiɛma ga. Bare wɔnna salaka wɔ nɛmɛ da ɔɔn dia Wuro ma.
58013017	Ka ne mɔɔ k'a zɛngɛnkma ta ne ka yɛrɛ kurobɛ ye ma. Bare yewɔ ɔɔn ka kaɛn ka sofɔrɔ hɔn, a ma wɔn na Wuro na n'e toga sɛn. Ye ɔɔn tɛ yee, ye na y'a bara ta kɔ nihɔndiaro, ye na n'e ta kɔ ninabannɔ ga, wiin ɔɔn na tɛ siara na ka ma ga.
58013018	Ka ne Wuro mɛ mɛ́ ma bare mɛ́ kia mɛ́ kɔrɔ hɔn ne kìni, ke ne sbɛ ne dafɔre ta sangan pepe ma.
58013019	Ma ka mɛ ye na fɔrɔna ɔn da ka ye ta wiin fa to ma sbɛ wiri ka brɛ salesale.
58013020	Wiin siara na Wuro ɔɔn worofrɛ na nɛtagwaga winni n'a sabɛ sara yɔ, bɛɛn na wɛbareya yi na too baraka hɔn,
58013021	kià Matigi Yezu tɛ a sebe pere ka ma, ka ne sbɛ ne dafɔretɛ na, ka ne sbɛ n'a dungo ta. Wiin fa ɔɔn dia a ma, a tɛ a wɔn ta ke na Yezu Krista baraka hɔn, yirebe tɛ wiin ma basiɛ ɔnkɔ suu. Amina.
58013022	Kià kma, m'a kia ka ta ɔn da ka mɔɔ bɔ wora sigebɛbɛreda bɛ na fɔrɔna, bare ma wiin fa yira ka ma bɔ sɛbɛ bɛ hɔn, a yaan ga.
58013023	Ma kia ka tɔɔ da ye ka na plalo Timote wa kaso hɔn. A ɔɔn sale naa, ma na kwɛ yaa kɔ lege ka brɛ.
58013024	Ka bire k'a zɛngɛnkma pepe na kɔ Wuro ta kma pepe na. Ke na plala wiinye ɔɔn ti Italigiamana hɔn, wɔnwɔ bire ka na.
58013025	Wuro tɛ a y'a woramadiabe ta ka pepe ma.
59001001	Mɛ Zake Wuro kɔ Matigi Yezu Krista ta baratɛta bo sɛbɛ fanɛ Isirayɛledumakma funpla wɔ ma wiinye ɔɔn zanzan bɔ sisɛrɛ yɔɔ ɔn bire ye na.
59001002	Wiinye yannɛ wɔ pepe ɔɔn ka gun, ka dian ye na fɔrɔna kià kma
59001003	ɔn tɔɔ da wiinye yannɛ ɔɔn ka gun yɔnmabe do ma, wɔnwɔ sɔmna ka ka hɔn.
59001004	Nka ka sige ka yɛrɛ ma wiin fa to k'a sɔmna ne zɛ pasaa wiin fa to k'a da pepe do ne paga, foyi ka ne pna ka na mɛ ga.
59001005	Datɔ ɔɔn mane ti ka na wiin hɔn ga, a a mɛ Wuro ta wiin ɔɔn n'a pere sma pepe ma zana ɔn mane sɔɔn zarake ga. A na te na n'a gun.
59001006	Nka a na te daga n'a mɛ kɔ yɔnmabe ɔn ka ne sigi ga. Bare wiin te ɔɔn sigi, a na te tɛ ne ti wɔkara zu na kungoba yi, pangan wiin tumabɛ.
59001007	A na te k'a giati ɔn da ye na boo fa gun Matigi ta ga rɛ.
59001008	Bare a giatɛplate, mane yɔɔn foyi ma y'a tɛda hɔn ga.
59001009	Wiin plalo ɔɔn duru te, Wuro ɔɔn n'a yirebɛ, a daga nihɔndia.
59001010	Wiin plalo ɔɔn ne naforote, ɔn naa bɛrɛbɛ, wɔn daga nihɔndia wɔn na mɛ. Bare naforo te na fɔnɔ wɔkara sɔgɔtulo.
59001011	Bare sin sa ne kɔ, pangantoba ne sɔgɔ kwiɛbɛ, ye tulo bɛrɛ, ye ta foro yaga wiin nɛ, yee naforo te na ne ti y'a tɛda hɔn yɛ ɔn yaga.
59001012	Wiin te ɔɔn yannɛ sɔmna, wɔnna te dangamu. Bare Wuro da dia wiinye kma ma, a wiin wɛbareyani na do sɔɔ ye ma a tɛsege wɛ timi ma, wɔn a na ɔɔn gun.
59001013	Wiin te ɔɔn mama gun, a na te ka da Wuro ɔɔn yi mama ga. Bare Wuro sbɛ ne sɔɔn mama n'a ka dayaga hɔn ga, a mane na dian sɔɔn mama mɛ ga.
59001014	Sɔɔn ma diamada yɛrɛ ɔɔn n'a mama n'a diɛbɛ n'a ka da hɔn.
59001015	Sɔɔn ma diamada ɔɔn yire a hɔn wiin sangan ma, y'a ka kakiɛ hɔn. Kakiɛ ɔɔn wiri ye tege ma wiin sangan ma, ye sɔɔn ka siri hɔn.
59001016	N'a kma fɔre, ka ka ka yɛrɛ diɛbɛ ga.
59001017	Perefa na fɔrɔ yi kɔ yirebɛfa na paga yi tuma wuro ɔɔn hɔn Tɔn Wuro ta, wiin ɔɔn kinifrɛ dan, bɔɔ da mane tunio ka a ta da hɔn mɛ ga.
59001018	A ke vɔrɔ ye dungo hɔn y'a tian na bere baraka hɔn wiin fa to ke tɛ a ta danfrɛ na gwere ye na.
59001019	N'a komafɔre, ka datɔ. Nka hali kɔ wɔn, sɔɔn ka ne maga mɔɔ na ga, ɔn ka ne sale ne bɛre ga, ɔn ka ne sale n'e woro babɛ ga.
59001020	Bare sɔɔn woro na ba yi Wuro dungo na da ta ga yo.
59001021	Ka saa doma na da sii pepe na kɔ zugoyagada sii pepe na. Wiinye domada wɔ ɔɔn yira ka ma ne sbɛ ne ka kisi, ka kwa wɔnwɔ ma.
59001022	Nka ka tɛ Wuro domada na tɛsma na, ka ka tɛ ye na mɔsma na dama ga, ka sbɛ ne ka yɛrɛ yaga wɔn na.
59001023	Tian na, wiin te ɔɔn mɔɔ Wuro domada na, man'e ka y'a tɛda hɔn ga, a na te ti wɔkara wiin te ɔɔn ye zin sege dubale hɔn, a vɔrɔ kɔ wiin zin we yɛ o.
59001024	A tɛ zin we sege dubale hɔn ɔn ye timi bere suu, wɔnna nɔɔ tala hɔn a mane sa wiin fa ta, a sanfire kɔ wɔn.
59001025	Nka wiin te ɔɔn dɔɔ tɛn na siɛbɛ yi ma wiin ɔɔn tisramabe na yi, n'a ka y'a tɛda hɔn, ɔn ma tɛ a na mɔtazana na yee ga, fɔn a n'e ta siɛbɛ na, a na te wiin fa ta, a na dangamu gun ye hɔn.
59001026	Wiin te ɔɔn n'a giati ɔn da yi Wuro ta sɔɔn ɔn mane sbɛ ne bɔɔ ne gun ga, nka n'e yɛrɛ lamara, a wurosogo yaa zana yee dama.
59001027	Wuro ta sogo na kìni yi, doma ti wiin ma Tɔn Wuro yinna hɔn ga, bo wɔn: Ne yara kɔ yɔfuroyàra diɛma ye ta ninabannɔ sangan ma, ne be yɛrɛ kɔrɔse diniyan hɔn da na, ka tɛ be naa be yɛrɛ yanganmu ga.
59002001	N'a kma, wiin yɔnmabe ɔɔn ti ka hɔn kià Matigi Yezu Krista yirebe na te hɔn, ka ka wɔn yanganmu kɔ k'a sɔndɛ́gɛ ga.
59002002	Ka sege wa, ka ɔɔn ne ti k'a nɛmɛ kwɛdo hɔn, boo sɔɔn ɔɔn naa kɔ sanɔ na slala ne ti a ta, a ne bɛgɛfɔrɔ, boo ɔɔn naa kɔ mɛ a ma zokuro ɔɔn kiɛ wɔnna te ta,
59002003	wiin te we ɔɔn bɛgɛfɔrɔ, ka ɔɔn da wɔn ma y'a tangan tangando na fɔrɔ yi hɔn, ɔn da duru te we ma ye wɔn taa wɔɔ wuro hɔn wɛlɛ y'a yaa tangan yo bia kware wee,
59002004	a ki yɛrɛ ɔɔn dɛ́gɛ ga ra? Ka tɛ kitisɔre na giatiyaga ti wiinye hɔn ga ra?
59002005	Awale n'a kma fɔre, wiinye kma ɔɔn durukma diniyan hɔn kma yinna hɔn, a Wuro ɔɔn n'e dɛ́gɛ wiin fa to a ye ta naforokma na yɔnmabe hɔn, a wiin kolo na do sɔɔ kɔrɔ na sma ma, a da dia wiinye ma, ye sbɛ wɔn gun mɛ ga ra?
59002006	Nka ki durute ta yirebe dɛn a ta. A naforokma ɔɔn bɛrɛ ka ma ga ra? A yewɔ ɔɔn figɛ ne yaa kɔ ka nɛmɛ kitisɔda hɔn ga ra?
59002007	Yezu Krista togafɔrɔ wiin ɔɔn wiri ka ma, a yewɔ ɔɔn wɔn yaga ga ra?
59002008	Tian na, wiin Tɛn ɔɔn ti Tɛn pepe zin, ka ma ne kwa wɔn ma wɔkara a yira wiin nɛ ɔn da, ye be be na plalo da diabɛ be ma wɔkara bi yɛrɛ, ka mane na ne dafɔre ta.
59002009	Nka ki ɔɔn ne sma dɛ́gɛ, ka kakiɛ ɔɔn ta, Tɛn ne na ka zarake ɔn da ka yaga ta.
59002010	Tian na, be ɔɔn ne kwa tɛn pepe ma, a ma tala dama na be maga, bi ɔɔn be yɛrɛ zarake ye pepe na.
59002011	Bare ga wiin te ɔɔn da, ye be ka vunafa ta ga, wɔnna te ɔɔn da mɛ, ye be ka sɔɔn yɛɛ ga. Awale be ɔɔn ma vunafa ta ga nka ɔn sɔɔn yɛɛ, be Tɛn yaga yo.
59002012	Ka tɛ ka domada kɔ k'a tɛda ne kayan kɔ sma ye, ye na wiinye wiri tisramabe na tɛn na kiti na.
59002013	Tian na, wiin te ma makare ga, ye na makare a ma kiti na ga. Makare ɔɔn sbɛ kiti ta.
59002014	Mia kma, ɔn da yɔnmabe ti be hɔn, be mane foyi ta ga, wɔn wɔnnɔ fɔrɔ sɔɔn ma? Yɔnmabe sbɛ ne sɔɔn kisi wɔn na ra?
59002015	Ka na plalo boo ɔɔn ne tiye, zoga mane ti a ta ga, wɛlɛ a man'e do na zio gun kɔɔ pepe ma ga,
59002016	ki na boo d'a ma, y'a yadia, ye Wuro wiri a yunma ɔn n'a do na zio pere a ma ɔn ma foyi pere a ma ga, wɔn wɔnnɔ fɔrɔ a ma?
59002017	Yee mɛ yɔnmabe ɔɔn mane foyi ta ga, wɔnna yɔnmabe we siri melemele.
59002018	Nka boo na da, ye yɔnmabe ti be hɔn yi ne bara ta, ye be bia yɔnmabe dɔrɔ ye ma wa, wiin ɔɔn baratɛ yi ga, ye ye na y'a yɔnmabe nɔma dɔrɔ be ma y'a tɛda hɔn.
59002019	Be tɔɔ da tian na Wuro tala ra? Wɔn dafɔre. Zini yɛrɛ n'e nɔma tɔɔ mɛ yo ne sma kuun ta.
59002020	Kakiridurute be tɔɔ da tɛda nii wɛ yɔnmabe foyi ga ra?
59002021	A tɛda baraka hɔn ke tɔn Abrahamu tɛ sɔntele na ga ra? A ta tɛ ɔɔn ye nɔ Izake dɛ salakawɛdo ma.
59002022	Be a za da a mane yɔɔn Wuro ma y'a tɛda hɔn, tɛda ɔɔn n'a ta yɔnmabe pagabɛ.
59002023	Ye tɛ yee Wuro domada na sɛbɛ wiin fa yira ɔn da, ye Abrahamu mane yɔɔn Wuro ma, ye wɔn ɔɔn n'a ta a ɔɔn tɛ sɔntele na, wɔnna domada wɔ mane paga, a ɔɔn togo gun ɔn da Wuro maa.
59002024	K'a za rɛ ɔn da sɔɔn tɛ sɔntele na y'a yɔnmabe dama baraka hɔn ga nka tɛda baraka hɔn.
59002025	Yee vunatɛya Arahabu ta da mane tɛ yɛ mɛ. A a ta tɛda baraka hɔn a tɛ sɔntele na ga ra? A ta tɛ ɔɔn mane kwa Isirayɛlenɔmanɛ ta fanɛsma wɔ ma ɔn soza ka ye kan hɔn.
59002026	Tian na ni nii wɛ sɔɔn siri wiin nɛ, yee mɛ tɛda nii wɛ, yɔnmabe siri mɛ.
59003001	Ka pepe daga tɛ smakalasma na ga n'a kma. Ke smakalasma ta kiti na yaga yi bɔ sɛrɛ yi ma.
59003002	Bare ke pepe fire tɛda na yaan ye hɔn. Wiin te ɔɔn mane fire bɛreda hɔn ga, wɔnna te sɔɔn na tele yi wiin ɔɔn sbɛ n'e yɛrɛ kɔrɔse.
59003003	Ke ɔɔn ne garefrɛ ka siori da hɔn wiin fa to ye ne mɔɔ ke ta, ke ke dungo ɔɔn ta ye yɛrɛ pepe ɔɔn na yo.
59003004	Ka zokɔre na kayan ta mɛ kɛ: Ye yirenɔn ma, wiinye pangan ɔɔn n'e yɛn, wɔnwɔ yirenɔn mɛ, nka boo fa tintingini ɔɔn tiye n'e zin tele, ye na wurɛta ne kia yaa wiin wɛɛn, wɛɛn ye na yaa taa.
59003005	Yee sɔɔn niɔn ti mɛ. A fa na yire yi ga, n'e yɛrɛ yirebɛ da na yire ye ɔɔn na. Ka togo na kayan ta mɛ kɛ. A na tintingini yi yee ɔn sbɛ ne saan na yire yi wunna.
59003006	Sɔɔn niɔn togo mɛ. Dayaga na koro. Niɔn nii ti ke yasɔ hɔn. Awe ɔɔn ke kɔn pepe dɔnbɛ. Giaganɔma hɔn togo wiin yɛrɛ ɔɔn ke wɔnna kià sirewɔ hɔn, awe ɔɔn ke ka a hɔn.
59003007	A na fa sii tiye ga, sɔkobafrɛ kwɛ yala kɔ vololofrɛ kɔ zɛ ma, sansukanpla sbɛ ne wiin darobɛ ga.
59003008	Nka sɔɔn sii sbɛ ne niɔn darobɛ ga. A yaga tege ti wiin na ga, ne paga baga na sɔnyɛ yi na.
59003009	Ke Matigi ke Tɔn yirebɛ kɔ lege, sma wiinye ɔɔn Wuro gia, ke ne wɔnwɔ voda kɔ lege mɛ.
59003010	Wɔnna do tala we hɔn duba kɔ vodɛ sa. Ye daga ne tɛ yee ga n'a kma.
59003011	Zu na dia yi kɔ a na saga yi sbɛ ne kwɛ ne sa wuru tala hɔn ra?
59003012	N'a kma, kafɔnɔ sbɛ ne olivunɔmanɛ vɔrɔ ra? Taa erezɛn sbɛ ne kafɔnɔnɔmanɛ vɔrɔ? Zu na saga yi sbɛ ne sa duru na dia yi hɔn ga.
59003013	Kɔ te ɔɔn ti ka hɔn ne da tɔɔ, a kakiri ne dia? A wiinye tɛda ta kɔ y'a datɔ, a wɔnwɔ nɔma dɔrɔ sma ma y'a tɛda hɔn kɛ.
59003014	Nka a ɔɔn ma kɔrɔ hɔn yu kɔ samanɛ na giatɛ ɔɔn ti ka hɔn, ka ka ne ka yɛrɛ yirebɛ ɔn ne niɔnsɔ ga kɛ.
59003015	Wɔnna datɔ we tuma wuro hɔn ga. A diniyan hɔn yi, worofrɛ yi, zini yi.
59003016	Tian na kɔrɔ hɔn yu kɔ samanɛ kɔ dakurotɛ kɔ dayagatɛ sii pepe ɔɔn kwɛ ne yaa.
59003017	Nka wiin datɔ ɔɔn tuma wuro hɔn, wɔn pia ne kìni dɛn, wɔn timi a ne kuro, woramadiabe ne ti a hɔn, a ne makare. Dafɔre ti a hɔn, a ne dafɔre ta. A sɔɔn dɛ́gɛ sɔɔn na ga.
59003018	Wiinye kma ɔɔn siara ta, wɔnwɔ ma telebe tɛ siara hɔn.
59004001	Wee bɛnbareyafa kɔ birisi tuma ka hɔn? Ka ma diamada wiinye ɔɔn ti ka yasɔ hɔn, a wɔnwɔ hɔn ye sa ga ra?
59004002	Ka sbɛ ne wiinye frɛ gun ga, wɔnwɔ na ka yinna sa. Ka tɛ smayɛsma na ka kɔrɔ hɔn ne yaga, ka mane sbɛ ne yaa zin ga. Ka kwini ɔn ne viɛn. Ka sbɛ ne gun ga bare ka mɛsma ga.
59004003	Ka mɛ ɔn mane gun ga bare k'a giatɛ fɔrɔ ga fɔn ka na wiin yaga ka ma diamada hɔn.
59004004	Ki telebareyasma wɔ, ka tɔɔ da diniyan hɔn diamada wɔn sɔɔn ta Wuro zugu na ga ra? Wɔn ye na wiin te ɔɔn ne kia tɛ diniyan hɔn frɛ maa na, wɔnna te ye timi bere Wuro ma.
59004005	Taa k'a giati ɔn da zana Wuro domada na sɛbɛ da, ye Wuro wiin Ni ka ke hɔn, wɔn da sige a ma?
59004006	Nka a sige ye yɛrɛ ma wiin fa to a y'a foro dɔrɔ. Bo wɔn ɔɔn tɛ Wuro domada na sɛbɛ ɔɔn n'a yira n'a dɔrɔ ɔn da, ye yɛrɛyirebɛsma da yaga Wuro ma, a ne y'a foro ta yɛrɛmazibɛsma ma.
59004007	Wɔn ye na ka ka yɛrɛ to Wuro sra hɔn, ɔn taa Sitanɛ na fangan ma, a na tɔngɔn ye sabɛ ka na ɔn dɛrɛ.
59004008	Ka ka dɔbɛ Wuro na, a na ye dɔbɛ ka na mɛ. Ki kakiɛtɛsma, ka ka sra waa ɔn ka yɛrɛ kìnibɛ giatɛplakma.
59004009	Ka k'a yagada yɔnnɔ tɔɔ ɔn ninaban ɔn mɔgɔ. Ka tɛ k'a ziru bere tɛ ninabannɔ na, k'a nihɔndiaro tɛ bonatɛgɛ na.
59004010	Ka ka yɛrɛmazibɛ Matigi zin, a na ka yirebɛ.
59004011	Sɔɔn ka ye na plalo dayagabɛre ga, n'a kma. Wiin te ɔɔn ye na plalo dayagabɛre wɛlɛ n'a kiti, wɔnna te Tɛn ɔɔn dayagabɛre ɔn n'a kiti. Nka be ɔɔn Tɛn kiti, be tɛ kitisɔta ɔɔn na, be Tɛn na tɛda ta ga.
59004012	Kamasɔrɔ sɔnnala dama ɔɔn tiye wiin ɔɔn Tɛn tigɛ ne kitisɔta. A wiin te ɔɔn sbɛ ne sɔɔn kisi ne sbɛ ne tɛ a siri. Bi ɔɔn kɔ te ɔn ne be na plalo kiti?
59004013	Awale ki wiinye kma ɔɔn kwa, ye sma wɛlɛ sɛn ka na yaa bo kuru be hɔn ɔn dɔɔ tala ta yeyɛ ɔn frɛzabire ɔn gwana gun,
59004014	ɔn ma tɔɔ da sɛn da na tɛ wiin nɛ k'a sirewɔ hɔn ga bare ka wurotulu wiin ɔɔn sa zɔgɔ, wɔn timi suu a mige.
59004015	A ma wɔn na ka ne da, ye Matigi ɔɔn dian, ye ka na wɔɔ ni na ɔn bɔ kɔ bɔ ta rɛ,
59004016	ka ne ka yɛrɛ yirebɛ zanazana. Wɔnna yɛrɛyirebɛnɔma sii we fɔrɔ ga.
59004017	Wɔn ye na wiin te pepe ɔɔn dafɔretɛnɔn tɔɔ ɔn man'e ta ga, wɔnna te ye yɛrɛ ka kakiɛ hɔn.
59005001	Awale ki wiinye kma ɔɔn naforokma, wiin bɔnɔ ɔɔn na bɛrɛ ka ma, ka ne mɔgɔ wɔnwɔ na fɔrɔna.
59005002	K'a naforo vra, koo ɔɔn k'a zoga nɔma.
59005003	Lege ba k'a sanɔ kɔ k'a gwana ma. Wɔnna lege we na tɛ ka siɛrɛ na ɔn ka wunna wɔkara togo. Ka frɛ kia n'e tigɛ ka yɛrɛ ma bo wɛbɛsangan be ma.
59005004	Wiinye baratɛre ɔɔn k'a sɔnfrɛ tɛtɛrɛ n'e tigɛ ka ma, ka ye ta sara na kayan ta. Ka ye kimi ye ne mɔgɔ. Matigi Sbɛpepenate sɔnfrɛtɛtɛrɛsma wɔ ta mogo mɔɔ.
59005005	Ka mane ti dangamu kɔ nihɔndiaro hɔn k'a sirewɔ hɔn, ɔn ka yɛrɛ woro ka tigɛ yɛkɔ ma na.
59005006	Ka sɔntele zarake n'a yɛɛ, a ma sbɛ taa fangan ma ga.
59005007	Awale n'a kma, ka sɔmna fɔn yaa kayan Matigi ta naa ma. Ka lagasɔnta na kayan ta kɛ. A lagakɔn na tɔnɔ yɛ́rɛ, a kɔrɔtɔ ga, n'a bii gwerewuro ta mɛnɛ ma fɔn yaa kayan wɛbɛwuro ta mɛnɛ ma mɛ.
59005008	Ki mɛ, ka sɔmna. Ka ka wora sige bare Matigi nasangan vetra.
59005009	N'a kma ka ka ka worababɛ ka nɛmɛ na ga, ka tɛ ye na ka kiti ga, k'a za kitisɔta taa kuledo ma ga.
59005010	N'a kma, a ma yannɛ kɔ sɔmna na han, ka daga wiinye kma zugo bii, wɔn Wuro ta daberebɛre wiinye ɔɔn mane bɛre Matigi togo na.
59005011	Ka sege kɛ ke sɔmnasma yirebɛ. Ka mane Zɔbu ta sɔmna mɔɔ ɔn Matigi ta giatɛ za bare Matigi woromadia fɔrɔna, a ne makare.
59005012	Wɔn pepe nii wɛ mɛ, n'a kma ka ka da ka ka sun wurokɔn wɛlɛ lagakɔn ma wɛlɛ bɔɔ nɔma na ga. Ka tɛ k'a ɔɔn ne ɔɔn, k'a awo ne awo wiin fa to ye ka naa ka kiti ga.
59005013	Ka na boo ɔɔn ne yannɛ, a Wuro mɛ. A ɔɔn ne ti nihɔndiaro hɔn, a barakayiraturu sɔn.
59005014	Ka na boo ɔɔn ne pare, a na te Wuro ta kɔnkma na zɛngɛnkma wiri, ye Wuro mɛ ɔn yìn sini n'a wɛ a ma Matigi togo na wiin sangan ma, ye Wuro mɛ.
59005015	Wiin wuromɛ ɔɔn tɛ kɔ yɔnmabe, wɔn pareta we kisi. Matigi na n'a tumabɛ. A ɔɔn mane bɔɔ kakiɛ ta, a na n'e na yafa gun.
59005016	Ka k'a kakiɛ yira ka nɛmɛ ma ɔn Wuro mɛ nɛmɛ ma wiin fa to ka kɛnɛ. Sɔntele ta wuromɛ da na yire ye ta.
59005017	Eli mane ke nɛmɛ na sɔɔn. A mane Wuro mɛ fɔrɔna wiin fa to Wuro ka mɛnɛ ga, Wuro ɔɔn ma mɛnɛ lagakɔn ma ga dɔgɔ saa ne yɛgɛ konala yɔɔ.
59005018	Wɔn timi a ɔɔn Wuro mɛ yɛ mɛ, Wuro ɔɔn mɛnɛ, lagakɔn ɔɔn ye na tɔnɔ pere.
59005019	N'a kma, ka na boo ɔɔn tian na sogo dra, ye ɔɔn n'a ladi n'a kaan ka tian na sogo hɔn yɛ,
59005020	ka daga tɔɔ da wiin te ɔɔn kakiɛtɛta ladi n'a wa sogo na yaga yi ma, y'a na te ni ɔɔn kisi ne na kakiɛ na yaan ye sii migebɛ.
60001001	Mɛ Piyɛre Yezu Krista ta fanɛta, ma bo sɛbɛ fanɛ Wuro ta dɛ́gɛwɛsma ma, wiinye ɔɔn ti samarabe hɔn ne zanzan Pɔn kɔ Galate kɔ Kapadɔse kɔ Azi kɔ Bitinigiamana pepe hɔn.
60001002	Tɔn Wuro ka dɛ́gɛ ye yɛrɛ dungo na ɔn ka ta sma na kìni ye na y'a Ni baraka hɔn wiin fa to ka ne mɔɔ Yezu Krista ta ɔn sbɛ min kìni a too baraka hɔn. Wuro tɛ a y'a woramadiabe kɔ y'a siara ta ka ma yaan.
60001003	Ka baraka yira kià Matigi Yezu Krista Tɔn Wuro ma bare a ta woramadiabe baraka hɔn, a tɛ ke ɔɔn bere vɔrɔ wiin fa to yɔnmabe na sugu yi kɔ ke hɔn Yezu Krista ta winni sa baraka hɔn sara yɔ
60001004	wiin fa to ke kɔrɔ gun wiinye ɔɔn vra ga, mane dɔɔn ga, mane yaga ga. Wɔnna kɔrɔ wɔ tigɛ ka ma wuro hɔn.
60001005	Wuro ta sebe yɔnmabe ka ki wiinye kma hɔn kisi ye na wiin ɔɔn na tɛ wɛbɛsangan ma.
60001006	Wɔn ye na hali yannɛ sii pepe ɔɔn ne na ka gun ɔɔn ka ni na ban boo wagati zɔgɔ hɔn, ka ne nihɔndia.
60001007	Wɔnna yannɛ wɔ k'a yɔnmabe na tɛsege ye. Sanɔ wiin ɔɔn na yaga, tamara ye tɛ n'a ka n'a sege togo hɔn wa, a ɔɔn ma k'a yɔnmabe wiin ɔɔn fɔrɔ yi sanɔ ma. Wɔn tɛ wiin fa to a na kayan tɔɔ Yezu Krista ɔɔn naa ye yɛrɛ dɔrɔ wiin sangan ma, ka ɔɔn sbɛ yirebe kɔ togo gun.
60001008	K'a za ga, a da ne dia ka ma ɔn m'a za dɛn mɛ ga, ɔn ne yɔn a ma. Wɔn ye na ka nihɔndia fɔrɔna, k'a nihɔndiaro mane sbɛ ne lakare ga.
60001009	Ka k'a yɔnmabe na sara gun, wɔn k'a kisi.
60001010	Wiin woramadiabe ɔɔn daga wiri ka ma, wɔn da Wuro ta daberebɛre mane ɔɔn yira. Wɔn ye na ye mane toga kìni wɔnna kisi we na.
60001011	Krista Ni wiin ɔɔn mane ti ye hɔn, wɔn baraka hɔn ye man'e na tɛwagati kɔ ye na dɛndɛnmada kia. Bo wɔn ɔɔn tɛ wiinye yannɛ ɔɔn mane na Krista gun ɔnkɔ wiin yirebe ɔɔn mane na dɔɔ wɔn timi, ye ɔɔn mane wɔn yira.
60001012	A mane yira dɔre ye ma ɔn da, y'a yewɔ yɛrɛ ye na ye yira ga nka ki ye na wɔnna fanɛ wɔ mane yira ye ma, fanɛdia na yirasma wiinye yira ka ma basiɛ Wuro ta Ni baraka hɔn wiin ɔɔn tuma wuro hɔn mɛlɛkɛ kia ne wiin sege.
60001013	Awale ka tɛ ka kakiri ne ti kɔ lɔgɔ sangan pepe ma, ka ka yɛrɛ tɛtɛrɛ ɔn tigɛ, Yezu Krista ɔɔn naa ye yɛrɛ dɔrɔ wiin sangan ma. A ta woramadiabe wiin ɔɔn na pere ka ma, ka ne yɔɔn wɔn ma.
60001014	Ka mane foyi yɔnnɔ tɔɔ wiin sangan ma dɛn ga, ka mane dɔɔ ka ma diamada wiinye ma, ka wɔnwɔ za n'e to ɔn tɛ wɔkara damɔnimisala.
60001015	Nka ka na wirita kìni wiin nɛ, ki mɛ, ka tɛ sma na kìni ye na yee mɛ k'a tɛda pepe hɔn.
60001016	Bare ye sɛbɛ Wuro domada na sɛbɛ hɔn ɔn da, ye Wuro da ye ka daga tɛ sma na kìni ye na, bare yi kìni.
60001017	Wiin te ɔɔn sma pepe kiti ye ta tɛda ma, mane sɔɔn dɛ́gɛ sɔɔn na ga, ka ɔɔn n'a wiri ɔn da ka Tɔn, ka ne k'a tɛda ta ne kiu ka a ma k'a sirewɔ hɔn.
60001018	Ka daga tɔɔ da wiinye frɛ ɔɔn yaga, gwana wɛlɛ sanɔ, a wɔn ye ka wɔɔn wa kɔ ɔɔn, ka tamɛ ta soyɔ ma ga.
60001019	Nka Krista too na kìni ye baraka hɔn, wiin ɔɔn tɛ wɔkara gwanɔ, yagado kɔ doma ti wiin ma ga.
60001020	Awe wiin ɔɔn mane tɛtɛrɛ tigɛ n'a bii diniyan ma dan dɛn ga ɔn dɔre wɛbɛdo ma ka ye na.
60001021	Awe baraka hɔn ka yɔɔn Wuro ma, wiin ɔɔn n'a winni n'a sabɛ sara yɔ ɔn yirebe pere a ma wiin fa to ka ne yɔɔn Wuro ɔɔn ma.
60001022	K'a tɛ ɔɔn dian mɔɔ tian na, wiin fa to ka dadiamabe ta daplaplabɛre ka ne ti a hɔn ga, ka ka yɛrɛ kìnibɛ. Ka ka nɛmɛ dadiabɛ ka ma fɔrɔna.
60001023	Wuro domada baraka hɔn wiinye ɔɔn yaga ga, ne tiye sangan pepe ma, ka bere vɔrɔ. Ka bere vɔrɔ Tɔn ta ga, wiin ɔɔn siri nka wiin ɔɔn siri abada ga.
60001024	Wɔkara ye sɛbɛ wiin nɛ Wuro domada na sɛbɛ hɔn ɔn da, ye sma pepe ti wɔkara sɔgɔ. Ye ye ta yirebe pepe ne ti wɔkara sɔgɔtulo. Ye sɔgɔ tɛ kwiɛ, ye tulo dɔrɔ.
60001025	Ye nka Matigi domada tiye suu. Kamasɔrɔ wɔnna domada wɔ wɔn wiinye fanɛdia ɔɔn yira ka ma.
60002001	Wɔn ye na ka zugoyagafa sii pepe kɔ lamara sii pepe kɔ daplaplabɛre kɔ yinnanayanfa kɔ sɔndabɛre do dra.
60002002	Ka tɛ fanɛdia na bɛreda da ne dia ka ma wɔkara yingin dia bibi ma wiin nɛ, wiin fa to ka sbɛ kisi awe baraka hɔn.
60002003	Ye sɛbɛ Wuro domada na sɛbɛ hɔn ɔn da, ye ka Matigi taa n'a sege, ɔn tɔɔ d'a fɔrɔ.
60002004	Ka ka dɔbɛ Yezu Krista na. A dɔgɔnɔ na sugu yi, sma maga wiin hɔn nka Wuro n'a dɛ́gɛ, a ne fɔrɔ a yinna hɔn.
60002005	Ki mɛ, ka na tɛ dɔge na sugu ye na ɔn tɛ kɔɔn na, Wuro ta Ni ti wiin hɔn, ɔn kwɛ tɛ Wuro ma salakawɛre na wiin fa to ka ne salaka na kìni ye wa a ma wiinye da ɔɔn dia a ma Yezu Krista baraka hɔn.
60002006	Bare ye sɛbɛ Wuro domada na sɛbɛ hɔn ɔn da, ye bo ma lologo hɔn dɔgɔnɔ tigɛ Siyɔnkuru hɔn. A dɔgɔnɔ na fɔrɔ yi wiin ɔɔn dɛ́gɛ wɛ. Wiin te ɔɔn yɔɔn a ma, wɔnna te na piri ga.
60002007	Yɔnmabe ti ki wiinye kma hɔn, wɔnna dɔgɔnɔ we fɔn frɛ pepe ka yinna hɔn. Nka yɔnmabe ti wiinye kma hɔn ga han, kɔntɔgesma mane maga wiin dɔgɔnɔ we hɔn, wɔn bere tɛ lologo hɔn dɔgɔnɔ na.
60002008	A tɛ sma ta dundɔgɔnɔ na wiin siriritiri ɔn sma bɛrɛbɛ. Ye dun a hɔn bare ye yɔɔn Wuro domada ma ga. Wɔn ye na ye mane dan.
60002009	Nka ki han, ki dɛ́gɛwɛsi, fanganma ma salakawɛre sii na kìni yi, Wuro wiinye kma ta y'e na wiin fa to wiin te ɔɔn ka wiri ka wa tunio hɔn ɔn ka ka y'a kini na kabako yi hɔn, ka sbɛ n'a ta kabakotɛda yira.
60002010	Ki wiinye kma ɔɔn mane pia n'a ta kma ga ɔn naa tɛ Wuro ta kma na basiɛ. Woramadiabe mane tɛ ki wiinye kma ma ga ɔn naa tɛ ka ma basiɛ.
60002011	Kià kma, ki wiinye ɔɔn samara diniyan hɔn, m'a kia ka ta ɔn da ka diniyan hɔn diamada wiinye ɔɔn kwini ne kɔ sɔɔn ni, ka ka da ka kɔ wɔnwɔ hɔn ga.
60002012	Ka ka yɛrɛ foga ka fɔrɔ sisma yɔ wiin fa to ye ne ka yagabɛ wiinye da na ɔn da ye ka dayagatɛre, ye ka sbɛ wɔn gun ga, k'a tɛdafɔre sbɛ kini dɔrɔ ye ma, ye sbɛ Wuro yirebɛ a nakɔ ma.
60002013	Ka ka yɛrɛmazibɛ sma ta tɛn na da pepe ma Matigi ye na. Hali kɔ fanganma ma a ta fanganmabe ye na.
60002014	Hali a ma fanganma ta dayinnahɔnwɛta a wiin dɛ́gɛ n'a tigɛ wiin fa to a ne dayagatɛsma yɔnnɔhɔntoba ne dafɔretɛre yirebɛ.
60002015	Bare ka ɔɔn ne dafɔre ta, wɔn ma ka na datɔbareyasma ta datɔbareyafa wɛ. Wɔn yɛrɛ Wuro dungo mɛ.
60002016	Ka ka yɛrɛ ta wɔkara tisramasma nka ka ka tɛ wɔnna tisramabe we ka ta dayagatɛsma na ga, nka ka tɛ k'a tɛda n'a dɔrɔ ɔn da ka Wuro ta baratɛre.
60002017	Ka ne sma pepe yirebɛ. Ka ka na plala da diabɛ ka ma ne kiu ka Wuro ma ne fanganma yirebɛ.
60002018	Ki tɛrɛ, ka ne mɔɔ k'a wɔnnakma ta kɔ kiu. Ma da ye na fɔrɔ ye kɔ ye na woramadia ye dama ga nka kɔ ye na zugoyaga ye pepe.
60002019	Ye baga sɔɔn ma ne wiinye yannɛ dɛ a ma a n'e sɔmna Wuro ye na, wɔn fɔrɔ bare kiu a ɔɔn ka Wuro ma.
60002020	Bi sɔɔn ɔɔn dayaga ta, ye ne be vuro ye na, wee yirebe ɔɔn ti wɔn na? Nka be ɔɔn dafɔre ta, ye ne be yannɛ be n'e sɔmna, wɔn ɔɔn fɔrɔ Wuro yinna hɔn.
60002021	Awale, wɔn ye na Wuro ka wiri bare Krista yɛrɛ yannɛ ki ye na mɛ ɔn tɛnɔn dɔrɔ ka ma wiin fa to k'a zugo bii.
60002022	Awe wiin te ɔɔn kakiɛ ta ga, lamarabere ma sa zɛ a do hɔn mɛ ga.
60002023	Ye man'awe wiin te vini a ta yannɛ hɔn, a mane vini ga, mane gwangwana ga, fɔn a ne mɔɔ kitisɔta na tele yi ta.
60002024	Awe wiin ɔɔn taa kià kakiɛ na kwangwagasɔ ma wiin fa to ke wɛ kakiɛ sra hɔn ne ti ni na telebe hɔn. Awe tabada ɔɔn ka kɛnɛ.
60002025	Bare ka mane fire wɔkara worofrɛ nka basiɛ ka ka zin bere worofrɛnɛta kɔ ka ni na yɛreta ma.
60003001	Ki yara mɛ, ka ne mɔɔ ka bangannɛ ta wiin fa to hali wiinye kma ɔɔn dian ne yɔɔn Wuro domada ma ga, ye ta yàra ta tɛda sbɛ tɛ yɔnmabe kɔ ye hɔn, sɔɔn fa yira ye ma ga.
60003002	Ye n'a za da ka tɛnɔn fɔrɔ, ka ne kiu ka nɛmɛ ma.
60003003	K'a bege ka tɛ kɔn ma bege yee ga, bo wɔndɔgɔlenɔn bo sanɔ na bɛgɛfrɛ, bo ma bɛgɛzoga.
60003004	Nka k'a bege daga ne ka kɔrɔ hɔn yi wiin ɔɔn kìni, mane sbɛ ne yaga ga, ka woroma ne kuna, ka kakiri ne tangan. Wɔn ɔɔn dia Wuro ma fɔrɔna.
60003005	Gweregwerena wiinye yàra ɔɔn mane yɔɔn Wuro ma, yee ye mane bɛgɛ ne mɔɔ ye bangannɛ ta.
60003006	Yee Sara mane ti ne mɔɔ Abrahamu ta n'a wiri ye na te. Ki wiinye kma ɔɔn dafɔretɛ, mane dian ne kwan foyi na ga, ka Sara nɔmanɛ.
60003007	Ki sini mɛ, ka k'a yara foga kɔ kakiri ɔn tɔɔ da fangan ti ye hɔn ga. Ka n'e yirebɛ bare ka na kwɛ Wuro ta woramadiabe gun kɔrɔ na k'a sirewɔ hɔn wiin fa to foyi ka k'a wuromɛ yaga ga.
60003008	Wɔn nii wɛ mɛ, ka tɛ ka pepe zugo ne tala. Ka ne makare, ka da ne dia nɛmɛ ma, ka worama ne dia, ka ne mɔɔ ka nɛmɛ ta.
60003009	Ka ka ne dayaga na ku sara kɔ dayaga ga, ɔn ka ne vini na ku wa kɔ vini ga. Nka ka ne duba ɔɔn ta bare wɔn ye na ka wiri wiin fa to ka Wuro ta siara gun.
60003010	Wɔkara ye sɛbɛ wiin nɛ Wuro domada na sɛbɛ hɔn ɔn da ye wiin ɔɔn ne kia sirewɔ na dangamu gun, ne kia dangamu za, wɔnna te daga kɔ dayaga hɔn ga, mane daga lamarabɛre yira ga.
60003011	A daga ye sabɛ dayaga na ne dafɔre ta. A daga ne siara kia ne dɔɔ a ma.
60003012	Bare Matigi yɔnnɔ ti smatele na. A mɔɔ ye ta mɛ na. Nka Matigi ye zin wa dayagatɛre brɛ piri.
60003013	Ka ɔɔn ne sige ka yɛrɛ ma ne dafɔre ta, kɔ te ɔɔn na dayaga ta ka na?
60003014	Ka ɔɔn ne yannɛ k'a telebe ye na, ka dangamu. Ka ka kwan sɔɔn sii na ga, ka ka ka kakiri yanganmu ga.
60003015	Nka Krista wiin ɔɔn Matigi, ka wɔn yirebɛ ka kɔrɔ hɔn. Wiinye kma ɔɔn ka toga k'a yɔnmabe wɔɔn na, ka ye yira n'e kini ye ma sangan pepe ma.
60003016	Nka ka wɔn ta kɔ woramakɔn kɔ yɛrɛmazibɛ, ka kakiri ne tangan wiin fa to wiinye kma ɔɔn ka dayagabɛre k'a tɛdafɔre ye na, ye ɔɔn ka tɛnɔn za Krista timi, ye piri y'a yirada hɔn.
60003017	Bare ye ɔɔn ma Wuro dungo sɔɔn yannɛ y'a dafɔretɛ ye na, wɔn fɔn a yannɛ dayagatɛ ye na.
60003018	Tian na, Krista yɛrɛ siri kanyɔnnɔ tala na dama kakiɛ ye na. Awe wiin ɔɔn sɔntele, a siri telebareyasma ye na wiin fa to y'awe wiin yɛɛ, a ɔɔn winni sa Wuro ta Ni baraka hɔn, a sbɛ ka pere Wuro ma.
60003019	Wɔnna Ni we baraka hɔn a yɛrɛ mane yaa fanɛdia yira sma ma kaso hɔn wara.
60003020	Wɔn wiinye kma ɔɔn mane maga Wuro ma gwerena wiin sangan ma ye mane tangan ne Wuro ta naa yɛ́rɛ, wiin sangan we ma Nowe mane zokoro tɛtɛrɛ sma damanɛ sma korosɔɔn kisi zu ta wiin koro we hɔn.
60003021	Wiin batize ɔɔn ka kisi basiɛ, wɔn mane wɔn na tagamase. Wiinye doma ɔɔn ti kɔn ma a wɔnwɔ a ɔɔn kìnibɛ n'e wa ga nka a kia yɛrɛ pere Wuro ma kɔ kɔrɔhɔnkìni. A ka kisi Yezu Krista ta winnisa baraka hɔn sara yɔ.
60003022	Awe wiin ɔɔn ba wuro hɔn, ɔn yaa tangan Wuro digesoro ma. Mɛlɛkɛ kɔ fanganmabe kɔ sebe pepe ti a soro ma.
60004001	Awale Krista debe yannɛ ye kɔn hɔn han le. Ki mɛ, ka wɔnna giatɛ we ka ka hɔn mɛ. Wiin te ɔɔn yannɛ ye kɔn hɔn, wɔnna te kakiɛ ta da wɛ,
60004002	wiin fa to a y'a sirewɔ sere ta ye kɔn hɔn nka a a ta sma ma diamada hɔn ga, a a ta Wuro dungo na tɛ na.
60004003	Tian na, ka pia wiin fa ta fɔnɔ gwerena wɔkara bɔ sismasɛrɛ ye dungo na da ta wiin nɛ, ne ti kakalafa hɔn kɔ ye yɛrɛ ma diamada kɔ mɛnɛyingin kɔ fɛtitɛ kɔ fianyagakan, wɔn kayan yee.
60004004	Basiɛ y'a za da ka kwɛ ne kɔ ye nɛmɛ wɔnna kakalada wɔ hɔn titiri ga, ye ne kaba wɔn na ne ka vini.
60004005	Nka wiin te ɔɔn tɛtɛrɛ tangan ne na nima kɔ sara kiti, ye na n'e wɔɔn yira wɔnna te ma.
60004006	Bo wɔn ye na fanɛdia mane yira warakma yɛrɛ ma wiin fa to ye kiti wɔkara nima ɔɔn ni gun wɔkara Wuro a ta Ni baraka hɔn.
60004007	Da pepe wɛsangan vetra. Ka ka kakiri tanganbɛ ɔn wɔɔ wuromɛ hɔn sangan pepe ma.
60004008	Ka ka da diabɛ nɛmɛ ma fɔrɔna bare dadiamabe kakiɛ na yaan ye do dibe.
60004009	Ka ka nɛmɛ foga fɔrɔna ka brɛ ɔn ka ne yɔyɔledabɛre ga.
60004010	Wuro wiin kiɛn ta ka pepe tala tala ma, ka nɛmɛ mako fɔrɔ kɔ wɔn wɔkara wiinye kma ɔɔn kwa a ta kiɛn ma.
60004011	Wiin te ɔɔn da ye puru, ye daga tɛ Wuro domada a ɔɔn yira. Wiin te ɔɔn ne diɛma ta, a na te n'e ta kɔ Wuro ta fangan wiin fa to sma pepe sbɛ Wuro yirebɛ Yezu Krista baraka hɔn. Yirebe kɔ sebe wiri awe wiin ma sangan pepe ma. Amina.
60004012	N'a kma fɔre, k'a tɛ ɔɔn ne yannɛ wɔkara ye mane daga tɛ na ga, ka ka kaba wɔn na ga.
60004013	Nka k'a tɛ ɔɔn ka nii gun Krista ta yannɛ hɔn, ka nihɔndia wiin fa to a ta yirebe ɔɔn naa dɔre wiin sangan ma, ka ne ti nihɔndiaro hɔn mɛ.
60004014	Ye ɔɔn ne ka vini Krista togo ye na, ka dangamu bare yirebe na Ni Wuro ta Ni ti ka hɔn.
60004015	Ka na sɔɔn sii ka ne ti yannɛ hɔn sɔnyɛ do ma wɛlɛ panɔfa do ma wɛlɛ dayagatɛ do ma wɛlɛ wiin te ɔɔn ye do ka da pepe hɔn ga.
60004016	Nka a ɔɔn ma k'a tɛ ɔɔn ne Krista timikma, wɔn ye na ka yannɛ, ka ka piri kɔ wɔn ga. A na te yɛrɛ daga Wuro yirebɛ wɔnna togo we ye na wiin ɔɔn dɛ a ma.
60004017	Kitisɔwagati yɛrɛ wiri. Kiti na pia bii Wuro ta kma ma. Awale kiti ɔɔn ne pia ke ma dɛn, wiinye kma ɔɔn maga Wuro ta fanɛdia hɔn, wɔnnɔ ɔɔn na tɛ wɔnwɔ na han?
60004018	Tamara ye sɛbɛ Wuro domada na sɛbɛ hɔn wa ɔn da, ye sɔntele ta kisi ɔɔn ne na sige, nɛ Wurotɔbareyata kɔ kakiɛtɛta ye na tɛ?
60004019	Ye tɛ yee, wiinye kma ɔɔn ti yannɛ hɔn Wuro dungo ye na, ye ye ni ka danta sra hɔn, sɔɔn daga yɔɔn wiin ma ne dafɔre ta.
60005001	Wuro ta kma na zɛngɛnkma wiinye ɔɔn ti kɔ ka nɛmɛ, ma ye mɛ tian na. Mɛ wiin te yɛrɛ ɔɔn zɛngɛnte, mɛ ne Yezu ta yannɛ na siɛrɛta, wiin yirebe ɔɔn na dɔre mɛ wiin te ɔɔn na ne nii gun wɔn na.
60005002	Wuro ta worofrɛ wiinye ɔɔn kalfa ka ma, ka ye nɛ. Ka ka ye ta ɔn da fangan ye ɔɔn dɛ ka ma ga, ɔn ka ne ta tɔnɔ na ga, nka ka ye ta kɔ nihɔndiaro Wuro dungo na.
60005003	Wiinye kma wɔ ɔɔn kalfa ka ma, ka ka boo fangan dɛ ye ma ga nka ka tɛ tagamase na worofrɛ wɔ ta.
60005004	Ye ɔɔn tɛ yee, worofrɛnɛsma pepe na fan yi ɔɔn na naa wiin sangan ma, wiin yirebe na tɔnɔ ɔɔn wɛ ga, ka na wɔn gun.
60005005	Ki smazɔre mɛ ka ne mɔɔ sɔnmlala ta. Ka ɔɔn nɛmɛ kwɛ wiin wɛɛn pepe, ka ka yɛrɛmazibɛ ye ma. Bare ye sɛbɛ Wuro domada na sɛbɛ hɔn ɔn da, ye Wuro bɛɛn ne kɔ yɛrɛyirebɛsma ga nka a y'a woramadiabe ta yɛrɛmazibɛsma ma.
60005006	Wɔn ye na ka ka yɛrɛmazibɛ Wuro ta sebe wee wiin fa to wiin wagati ɔɔn tigɛ, wɔn ɔɔn naa wiri wiin sangan ma, a ka yirebɛ.
60005007	Ka k'a ninabanda pepe dɛ a ma bare a kwa ka ma.
60005008	Ka ka yɛrɛ kɔrɔse ɔn ka yinna doma. Ka zugu Sitanɛ ti ne yara wɔkara zara wiin ɔɔn mɔgɔ ne y'a kika kia.
60005009	Ka taa a na fangan ma yɔnmabe baraka hɔn ɔn tɔɔ da ka na plala wiinye ɔɔn ti diniyan hɔn, wɔnna yannɛ wɔ nɛmɛ ɔɔn wɔnwɔ gun mɛ.
60005010	Ka yannɛ wɛ timi ma zɔgɔ, woramadiabe pepe na te Wuro wiin ɔɔn ka wiri Krista baraka hɔn y'a yirebe ye na wiin ɔɔn wɛ ga, awe yɛrɛ na ye bere fangan ka ka hɔn yɛ. A na fangan ka ka hɔn ɔn ka wora sigebɛ ɔn ka tanganbɛ ka fɔrɔ.
60005011	Sebe wiri awe ɔɔn ma sangan pepe ma. Amina.
60005012	Silivɛn, ma yɔɔn wiin ma plalobe na awe ma ɔɔn mɛ, a ɔɔn bo sɛbɛ slalo be sɛbɛ ne ma ka ye na wiin fa to ɔn ka mɛ ka taa ye na, n'a yira n'a dɔrɔ ɔn da Wuro ta woramadiabe na siɛbɛ yi ma ka dɔɔ.
60005013	Wuro ta kma wiinye ɔɔn ti Babilɔni, kɔ ne nɔ Mareke ye bire ka na.
60005014	Ka foo na siɛbɛ yi bire nɛmɛ na. Ki wiinye kma pepe ɔɔn Krista timikma, Wuro tɛ a siara ta ka ma.
61001001	Mɛ Simɔn Piyɛre Yezu Krista ta baratɛta ne a ta fanɛta ma bo sɛbɛ fanɛ sma ma wiinye ɔɔn mia yɔnmabe nɛmɛ gun kià Wuro kɔ ke na kisita Yezu Krista ta telebe do ma,
61001002	ɔn da Wuro kɔ kià Matigi Yezu na tɔɔ tɛ ye y'a dadiamabe kɔ y'a siara ta ka ma yaan.
61001003	Tian na, wiin fa ɔɔn ke kayan kià sirewɔ hɔn kɔ kià Wuro ta da hɔn, Wuro ta sebe wɔn pere ke ma. Wiin te ɔɔn ke wiri y'a yirebe kɔ y'a fangan baraka hɔn, a tɛ ke ɔɔn wɔnna te tɔɔ.
61001004	Wiinye frɛ na do ɔɔn mane sɔɔ ke ma, ye tere ne ba yi frɛ pepe tere ma, yewɔ baraka hɔn wɔnwɔ pere ke ma wiin fa to wɔnwɔ baraka hɔn diniyan hɔn diamada ki wiinye kma paga, ka nii sbɛ wɛ wɔnna vrada wɔ hɔn ɔn kɔ Wurobe hɔn.
61001005	Wɔn ye na ka k'a sbɛ ye pepe ta ɔn foro kwɛ k'a yɔnmabe ma ɔn tɔɔ kwɛ foro ma.
61001006	Ka yɛrɛfigɛ kwɛ tɔɔ ma ɔn sɔmna kwɛ yɛrɛfigɛ ma ɔn Wuro na tɔɔ kwɛ sɔmna ma.
61001007	Ka marebe kwɛ Wuro na tɔɔ ma ɔn dadiamabe kwɛ marebe ma.
61001008	Bare wɔnna zugo wɔ ɔɔn ne ti ka hɔn yaan, ka sbɛ ne wɔɔ yee ɔn ka ne foyi ta ga, ɔn mane sbɛ ne wɔɔ yee ɔn ka kià Matigi Yezu Krista tɔɔ mɛ ga.
61001009	Tian na, wɔnna zugo wɔ ɔɔn mane ti wiin te hɔn ga, wɔnna te fuu wiin ɔɔn yaa ne lɔgelɔge yee. A na te sanfire ɔn da ye mane min ɔɔn kìni y'a gwerekakiɛ na.
61001010	Wɔn ye na kià kma, Wuro ka wiri ɔɔn ka dɛ́gɛ wiin dɛ́gɛ we na, ka fangan ka ka yɛrɛ hɔn yɛ ɔn wɔnna wiri wɔ do paga. Ka ɔɔn wɔn ta, ka ka kɔ dayaga hɔn abada ga.
61001011	Wɔn ɔɔn na tɛ ka sbɛ kɔ kià Matigi kɔ ke na kisita Yezu Krista ta kolo na yagabareya yi hɔn zana.
61001012	Wɔn ye na hali ka n'e nɔma tɔɔ, ne ti basiɛ tian hɔn siɛbɛ na, yee ma bere ne ka kakiri tugo kɔ lɔgɔ yɛ.
61001013	Nka ma tɔɔ mɛ ɔn da ma ne ti bo diniyan be hɔn, ma daga ne ka kakiri tugo. Ye bere ne daga mɛ.
61001014	Mɛ tɔɔ ne sirisangan wiri wɛ wɔkara kià Matigi Yezu Krista n'e nɔma yira ne ma wiin nɛ.
61001015	Nka ma na sige ne yɛrɛ ma wiin fa to ne siri wɛ timi ma, ma ka kala kɔ wiinye da, ka ne sbɛ ne ka kakiri tugo kɔ lɔgɔ sangan pepe ma.
61001016	Tian na, ye tɛ wɔkara bɔɔ sian na kayanbɛ ye ma mɛ́ pɛrɛbɛ ɔn ne kià Matigi Yezu Krista ta nada na sebe yira ka ma ga rɛ, nka mɛ́ a ta yirebe na kini za kɔ ke yinna.
61001017	Bare a togo kɔ yirebe gun Wuro ta wiin sangan ma, kɔn boo mane sa Wuro ta yirebe na kabako yi hɔn ɔn d'a ma, ye bo n'a moronanɔ wiin da ɔɔn dia ne ma, ma n'a dɛ́gɛ.
61001018	Mɛ́ yɛrɛ mane ti kɔ lege Wuro ta tolo ma, mɛ́ mane wɔnna kɔn we mɔɔ a ɔɔn tuma wuro hɔn.
61001019	Wɔn nii wɛ mɛ, Wuro ta daberebɛre domada wiinye ɔɔn n'e yira n'e kìni, wɔnwɔ ti mɛ́ ta mɛ. Wiinye domada wɔ na kayan ka daga ɔɔn ta, ye ye kinibɛ ka ma wɔkara fintina kini sabɛ tunio hɔn wiin nɛ fɔn yaa kayan kɔɔ ta kiɛ ma ɔn yaa kayan kikima mumulu ta sa ma ka kɔrɔ hɔn.
61001020	Wɔn nii wa mɛ, ka daga tɔɔ da sɔɔn sbɛ ne Wuro domada kɔrɔ yira ye sana yee ga.
61001021	Tian na, sɔɔn dungo Wuro domada tala bɔɔ ta n'e za ga, nka Wuro ta Ni baraka hɔn bɔɔ sma mane Wuro domada yira.
61002001	Daberebɛre na niɔnsɔ ye mane ti zamɛ yɔɔ wiin nɛ gwerena, yee kalasma na niɔnsɔ ye na ti ye yɔɔ yɛ. Ye na ne ka kala kɔ niɔn na da wiinye ɔɔn sma firebɛ, Matigi wiin yɛrɛ ɔɔn n'e wɔɔn wa, ye na ne kwa, ye wɔn tian ga. Wiinye bɔnɔ ɔɔn na sangan dɛrɛ ɔn naa ga, ye ne wɔnwɔ kia n'e dra ye yɛrɛ ma.
61002002	Sma na yaan ye na dɔɔ ye ma ye ta kakalafa hɔn. Yewɔ ye na tian na sogo na tɛ Wuro togo na yagafa na.
61002003	Ye na ne lamarabɛreda yira ka ma ne k'a gwana tɔɔ. Ye na kiti dubi wɛ ye na yaga foyi wɔn yaga abada ga.
61002004	Bare wiinye mɛlɛkɛ ɔɔn kakiɛ ta, Wuro makare wɔnwɔ ma ga, a ye dra giaganɔma hɔn n'e tigɛ ne kitikɔ yɛ́rɛ.
61002005	Wuro makare diniyanbiri ma ga nka a mane zu na yaan yi nabɛ dayagatɛsma na wiin sangan ma, Nowe wiin ɔɔn mane dɛsma wɔ na sɔn korosɔɔnnɔ ne telebe puru n'a yira, a mane wɔn nii wa.
61002006	Wɔn timi a ɔɔn Sodɔmukuru kɔ Gomɔrekuru zarake ɔn togo ka ye ma n'e wɔnna. A wɔn ta tagamase na n'a dɔrɔ smayaga ma wiinye ɔɔn naa zin.
61002007	Lɔti sɔntele wiin ɔɔn mane yannɛ wɔnna vunatɛsma wɔ tɛnɔn ta, a mane wɔn dɛn.
61002008	Bare wɔnna sɔntele we mane tangan kɔ lɔgɔ n'e ta tɛda za n'e ta bɛreda mɔɔ. Kɔɔ pepe ma a mane yannɛ ye kɔrɔ hɔn ye ta tɛdayaga ta.
61002009	Yee Matigi sbɛ ne smatele dɛn n'e wa yannɛ hɔn n'e tigɛ ye yɛrɛ soro ma kitikɔ ma na telebareyasma yaga na.
61002010	Wiinye kma ɔɔn dɔɔ ye ma diamada ma ne Wuro ta da na wu wa, a na yaga yi wɔnwɔ. Wɔnna sma wɔ yɔɔn fɔnɔ ye yɛrɛ ma n'e yɛrɛyirebɛ, mane kwan kɔ wuro hɔn frɛ ta vini ga.
61002011	Kamasɔrɔ mɛlɛkɛ wiinye ɔɔn fɔn kɔ yewɔ fangan kɔ sebe na, wɔnwɔ yɛrɛ mane dian ne wuro hɔn frɛ na zarakeda yira Matigi zin ga.
61002012	Nka yewɔ sma wɔ wiinye ɔɔn wɔkara worofrɛ na yinni wiinye ɔɔn tɛtɛrɛ tigɛ wɔrefrɛ ye na ɔn yɛɛ, ye wiinye frɛ tɔɔ ga, wɔnwɔ ye ɔɔn vini ne na siri wɔkara sɔkobafrɛ.
61002013	Ye na telebareyafa na tɔnɔ gun. Ye dayagatɛ sin togo hɔn n'e yɛrɛ nihɔndia. Ye tɛ ne naa k'a zɔndo hɔn wiin sangan ma ne nihɔndia y'a lamara na, wɔn tɛ ma pere kɔ dayaga na yire ye.
61002014	Wiinye yàra yinna ma ɔɔn lɔ ga, wɔnwɔ ye kia ne fɔnɔ kɔ ɔɔn ye ta kakiɛ ne yaan ne yaa. Fanganduru ti wiinye kma na, wɔnwɔ ye ɔɔn gun y'a wɔrefrɛ hɔn. Gwanada na giatɛ ɔɔn ti ye kɔrɔ hɔn. Wuro ta vodɛ ti ye ma.
61002015	Ye sofɔrɔ dra ɔn dɔɔ Bosorasɔn Balamu ta sogo ma wiin ɔɔn mane tɔrɔ sara na telebareya yi ma, ɔn tɛ ye n'a diɛbɛ.
61002016	Nka a mane zarake ye yɛrɛ ta damɔbareyafa ye na. Worofa wiin yɛrɛ ɔɔn sbɛ ne bɛre ga, wɔn ɔɔn mane bɛre wɔkara sɔɔn ɔn sɔɔ daberebɛta we ta yinnida ma.
61002017	Yewɔ sma wɔ tɛ wɔkara wɔlokwiɛ, wɔkara wiin wuro ɔɔn sige pangan n'a tumabɛ. Tunio na yaga ye ɔɔn tigɛ ye ma.
61002018	Yɛrɛyirebɛbɛreda kɔ yinnibɛreda ye ɔɔn yira n'e yɛrɛ ma diamada na giatɛ bii n'e yira sma ma wiinye ɔɔn dɔ sa firesma hɔn n'e foga y'a wɔrefrɛ hɔn.
61002019	Ye tisramabe na do sɔɔ ye ma kamasɔrɔ yewɔ n'e yɛrɛ ta daronada ta tɛrɛ wiinye ɔɔn na n'e yaga. Bare wiinye da ɔɔn sbɛ be ta, be wɔnwɔ ta tere.
61002020	Wiinye kma ɔɔn ye yɛrɛ dɛn ye wa diniyan hɔn doma hɔn kià Matigi kɔ ke na kisita Yezu Krista na tɔɔ baraka hɔn ɔn bere ye yɛrɛ to wɔnwɔ n'e yannɛ ne bɛrɛ ye ma yɛ mɛ, ye ta da na yaga yi ɔɔn yalo gwerena ma.
61002021	Bare ye ma mane telebe na sogo tɔɔ ga, wɔn mane na fɔn yi ye ma kɔ a ta tɔɔ ɔn ye timi bere Tɛn na kìni yi ma wiin ɔɔn mane yira ye ma.
61002022	Dakalo ma wiin fa yira kiɔ ga ɔn da, ye gwege bere ne y'a bian zɔn yɛ, wɔn ɔɔn tɛ ye na. Boo bere da mɛ, ye wiin tege ɔɔn dɔɔ min, y'a bere yaa ne pilemile vɔlɔ hɔn.
61003001	N'a kma, bo ɔɔn n'a sɛbɛ plalo ka ma sin. Wɔnna sɛbɛ pla wɔ pepe hɔn, ma ka kakiri tugo kɔ giatɛ na fɔrɔ yi.
61003002	Daberebɛre na fɔrɔ ye mane pia wiinye domada yira kɔ fanɛsma wiin tɛn yira ka ma, kià Matigi kɔ ke na kisita ta tɛn, ka ka kakiri to kɔ wɔnwɔ.
61003003	Ka daga pia tɔɔ dɛn da diniyanwɛsangan ma bɔɔ sma na naa wiinye ɔɔn na ne dɔɔ ye ma diamada ma. Ye na ne ka wopa
61003004	ne kwa ka ma, y'a wiin dosɔ ta ɔn da ye ye na naa, ye wee a ti? Ye bare ke tamɛ siri ma da hɔn, ye diniyan ti ye dannɔn na yɛ.
61003005	Ye na ne wɔn yira ne sanfire ɔn da gwerena Wuro ɔɔn bɛre, wurokɔn kɔ lagakɔn ɔɔn dan. Lagakɔn sa zu hɔn ɔn tɛtɛrɛ kɔ zu.
61003006	Wɔnna dadogo tala we ɔɔn pia gwerediniyan yaga mɛ n'a brabɛ zu hɔn.
61003007	A ma bo basiɛ wurokɔn kɔ lagakɔn mɛ han, wɔnna domada tala wɔ ɔɔn n'e tɛtɛrɛ n'e tigɛ togo ma. A ye tigɛ kitikɔ ma na kɔ zugoyagasma yɛkɔ ma na.
61003008	Nka fa tala kɔnɛ tiye, n'a kma ka daga sanfire kɔ wiin ga. Kɔɔ tala dama ti wɔkara dɔgɔ zɔfun (1,000) Matigi ta, dɔgɔ zɔfun ne wɔkara kɔɔ tala a ta.
61003009	Matigi wiinye da na do sɔɔ, a sangan dɛrɛ ɔn n'e ta ga, kamasɔrɔ bɔɔ ne kwa, y'a sale n'e ta ga. Nka a ka da sɔmna, a kia ka na bɔɔ naa siri ga, nka a kia ka pepe ka zugo katra.
61003010	Matigi ta kɔɔ na naa wɔkara panɔ. Wɔnna kɔɔ we ma, wurokɔn na mige kɔ digekɔn na yire yi. A na frɛ wiinye ɔɔn malo nɛmɛ ma, wɔnwɔ na walaka, lagakɔn kɔ ye ma tɛda mige.
61003011	Wɔnna frɛ wɔ pepe debe ne daga yaga yee han, ki daga tɛ nɛ na sma sii na? Ka daga tɛ k'a tɛda ne kìni, ka ne dɔɔ Wuro ma siɛbɛ na.
61003012	Ki wiinye ɔɔn Wuro ta kɔɔ yɛ́rɛ ne kia a sale wiri, togo na tuma wurokɔn ma wiin kɔɔ we ma a walaka wɛ nɛmɛ hɔn, a na frɛ wiinye ɔɔn malo nɛmɛ ma, wɔnwɔ na yuu wiin kɔɔ we ma.
61003013	A ye na do sɔɔ ke ma wiin nɛ ɔn da, ye telebe ti wiin wurokɔnwun kɔ wiin lagakɔnwun ma, ye wɔnwɔ na dan, ke tangan n'e yɛ́rɛ.
61003014	Wɔn ye na, n'a kma ka ɔɔn ne ti wɔnna yɛre we hɔn, ka sige ka yɛrɛ ma wiin fa to a na ka gun siara na tele yi hɔn, zarakedo ka ne ti ka na ga.
61003015	Ka daga tɔɔ da kià Matigi ɔɔn sɔmna sangan dɛrɛ ka wee, wɔn k'a kisi. Bo wɔn nɛmɛ ke na plalo ne ke maa Pɔle mane ɔɔn sɛbɛ n'e yira ka ma a ta tɔɔ baraka hɔn, Wuro wiin pere a ma.
61003016	A bɔ da bɛ na bɛreda yira wiin wɛɛn pepe, wɔn a ɔɔn sɛbɛ y'a sɛbɛ hɔn. Ye na bɔɔ sige. Wiinye kma ɔɔn foyi tɔɔ ga, ɔn mane kala mɛ ga, wɔnwɔ n'e kɔrɔ katra wɔkara ye Wuro domada na sɛbɛ kɔrɔ katra wiin nɛ mɛ y'a yaga ye na.
61003017	Awale n'a kma, ka dafa n'e mɔɔ n'e wɛ. Ka ka yɛrɛ kɔrɔse ka ka ka yɛrɛ to smayaga ma wiinye ɔɔn fire, ye naa ka firebɛ, ka ti wiin yɔnmabe hɔn, ye naa ka wa wɔn hɔn ga.
61003018	Nka ka ne fa kwɛ k'a tɔɔ ma kià Matigi ne ke na kisita Yezu Krista na suu. Yirebe tɛ a ma n'a bii basiɛ fɔn sangan pepe ma. Amina.
62001001	Gwere da ye gwere wiin fa ɔɔn mane tiye, mɛ́ wiin fa mɔɔ, ɔn wiin fa za, mɛ́ wiin fa sege, ɔn le a ma ni na domada na.
62001002	Bare ni ye yɛrɛ dɔrɔ, mɛ́ n'a za, mɛ́ a siɛrɛ ɔn ne wɛbareyani nɔma yira ka ma wiin ɔɔn mane ti Tɔn Wuro brɛ ɔn ye yɛrɛ dɔrɔ mɛ́ ma.
62001003	Mɛ́ wiin fa mɔɔ ɔn n'a za, mɛ́ a yira ki ma mɛ wiin fa to ki ne kwɛ ne ti kɔ mɛ́. Kià kwɛti ne kwɛ kɔ Tɔn yi ɔnkɔ a nɔ Yezu Krista yi.
62001004	Mɛ́ ye sɛbɛ ka ma wiin fa to mia nihɔndiaro do paga.
62001005	Mɛ́ wiinye domada mɔɔ a ta, ɔn n'e yira ka ma, bɔ wɔnwɔ: Wuro kini, tunio ti a hɔn ga.
62001006	Mɛ́ ɔɔn ne da ye mɛ́ kwɛ kɔ lege, a ma tunio hɔn ke yaa, mɛ niɔnsɔ ɔn mane tian ta ga.
62001007	Nka ke ɔɔn ne yaa kini na wɔkara awe yɛrɛ ti kini hɔn wiin nɛ, wɔn n'a dɔrɔ ɔn da ke kwɛ ne ti. A nɔ Yezu too ne kià kakiɛ pepe wa.
62001008	Ke ɔɔn ne yira ne kwa ye kakiɛ ti ke hɔn ga, ke ɔɔn ke yɛrɛ firebɛ. Tian ma bere ne ti ke hɔn mɛ ga.
62001009	Ke ɔɔn ne kià kakiɛ yira ye tinɔn na, a na yafa ke ma ɔn ke kìnibɛ kià yagada pepe na.
62001010	Ke ɔɔn ne yira ne kwa, ye ke kakiɛtɛre ga, ke a ta niɔnsɔta na, a domada mane ti ke hɔn mɛ ga.
62002001	Ne nɔmanɛ, ma bɔ sɛbɛ n'e yira ka ma wiin fa to ka ka kakiɛ ta ga. Nka wiin te ɔɔn kakiɛ ta, vɛta ti ke na Tɔn brɛ. Wɔn Yezu Krista wiin ɔɔn tele.
62002002	Bare awe ɔɔn wɛ salaka na kià kakiɛ ye na. Ye ke dama ta kakiɛ ye na ga nka kɔ diniyan kma pepe ye na mɛ.
62002003	Mɛ́ Wuro dɛ́gɛ tɔɔ wiin fa ma, bo wɔn. Wɔn ke ɔɔn ne dɔɔ a ta tɛn ma.
62002004	Wiin te ɔɔn da ye y'a tɔɔ, nka mane dɔɔ a ta tɛn ma ga, wɔnna te niɔnsɔta tian ma bere ne ti a na te hɔn mɛ ga.
62002005	Nka wiin te ɔɔn kwa a domada ma, Wuro ta dadiamabe ti wɔnna te hɔn tian na. Wɔn ma ke a tɔɔ da ke kwɛ kɔ lege.
62002006	Wiin te ɔɔn yira ne kwa, ye yi ti kɔ Wuro, Yezu mane yaa wiin sogo ma, fɔn wɔnna te ne yaa wɔn ma mɛ.
62002007	N'a kma fɔre, a tɛn na wun yi ma ɔɔn sɛbɛ ka ma ga nka a bire yi wiin ɔɔn mane pia ne ti ka ta fɔn gwerena. Wɔnna tɛnbiri we, wɔn Wuro domada ka wiinye mɔɔ.
62002008	Nka hali kɔ wɔn, a tɛn na wun yi, ma wiin sɛbɛ ka ma. Wɔn tian awe ta kɔ ki ta mɛ. Bare tunio tiye titiri ga, kini na siɛbɛ yi ne wɔlɔ sin.
62002009	Wiin te ɔɔn yira ne kwa, ye yi ti kini na a na plalo da mane dia a ma ga, wɔnna te ti tunio hɔn yɛ.
62002010	Wiin te ɔɔn ye na plalo da diabɛ ye ma, wɔnna te ti kini na, foyi mane ti a na te hɔn wiin ɔɔn sbɛ ne sɔɔn firebɛ ga.
62002011	Nka wiin te na plalo da ɔɔn dia a ma ga, wɔnna te ti tunio hɔn. A na te yaa tunio hɔn ɔn man'e yado tɔɔ ga bare a sege ne zɛ tunio hɔn ga.
62002012	Ki nimisala, ma bɔ sɛbɛ n'e yira ka ma ɔn da k'a kakiɛ yafa ka ma awe Yezu togo na.
62002013	Ki tamɛ, ma bɔ sɛbɛ n'e yira ka ma ɔn da n'a bii dubisangan ma, wiin te ɔɔn mane tiye k'a tɔɔ. Ki smazɔre, ma bɔ sɛbɛ n'e yira ka ma ɔn da ka sbɛ dayaga na te ta.
62002014	Ki nimisala, ma man'e sɛbɛ n'e yira ka ma, ka Tɔn tɔɔ. Ki tamɛ, ma man'e sɛbɛ n'e yira ka ma, wiin te ɔɔn tiye n'a bii dubisangan ma, k'a tɔɔ. Ki smazɔre, ma man'e sɛbɛ n'e yira ka ma, fangan ti ka hɔn. Wuro domada ti ka kakiri hɔn, ka ne sbɛ dayaga na te ta.
62002015	Ka ka diniyan da diabɛ ka ma ga, ɔn k'a hɔn frɛ da diabɛ ka ma mɛ ga. Diniyan da dia wiin te ma, Tɔn da dia wɔnna te ma ga.
62002016	Bare wiinye frɛ pepe ɔɔn ti diniyan hɔn, kɔn ma diamada kɔ yinna ma diamada kɔ gunfrɛ na yɛrɛyirebɛfrɛ, wɔnwɔ sa Tɔn hɔn ga, diniyan hɔn ye sa.
62002017	Kamasɔrɔ diniyan kɔ ye hɔn diamafrɛ na wɛ nka wiin te ɔɔn Wuro dungo na da ta, wɔnna te na ne tiye suu.
62002018	Mɛ nɔmanɛ, wɛbɛsangan wiri. Ka mɔɔ ye da Krista zugu boo na naa. Kamasɔrɔ Krista zugu na yaan ye ne tiye basiɛ sin. Wɔn ma ke tɔɔ da wɛbɛsangan wiri wɛ.
62002019	Ke brɛ ye sa nka ye mane ke na bɔɔ ga. Ye mane ke na bɔɔ, ye mane na kwɛ kɔ ke nɛmɛ. Nka ye ta tɛ ɔɔn mane daga dɔre, ye ye pepe ti wiin nɛ, ye ye ke na bɔɔ ga.
62002020	A ma ki han, Wuro ta Ni gun, ka pepe bere ne wɔn yɔnnɔ tɔɔ mɛ.
62002021	Ma sɛbɛ ka ma ɔn da ka tian tɔɔ ga rɛ nka ma sɛbɛ ka ma ɔn da k'a tɔɔ ɔnkɔ mɛ ka tɔɔ da niɔn na da tala bɔɔ sa tian hɔn ga.
62002022	Kɔ te ɔɔn niɔnsɔta a ma tɛ wiin te ɔɔn wee ye Yezu Krista ga? Wiin te ɔɔn wee Tɔn kɔ Nɔ ta da na, wɔnna te ɔɔn Krista zugu.
62002023	Wiin te ɔɔn maga Nɔ hɔn, wɔnna te maga Tɔn hɔn mɛ. Wiin te ɔɔn Nɔ da yira, wɔnna te Tɔn tɔɔ mɛ.
62002024	A ma ki han, ka wiinye fanɛ mɔɔ n'a bii fɔn dubisangan ma, ye tɛ ye wɔɔ ka kakiri hɔn. Ka wiinye fanɛ mɔɔ n'a bii fɔn dubisangan ma, ye ɔɔn wɔɔ ka kakiri hɔn, ka na ti kɔ Nɔ kɔ Tɔn sangan pepe ma mɛ.
62002025	Awe yɛrɛ wiin fa na do sɔɔ ke ma, wɔn wɛbareyani.
62002026	Wiinye kma ɔɔn kia ka firebɛ, ma wiin fa sɛbɛ ye ye na, bo ɔɔn wɔn.
62002027	A ma ki han, ka wiinye Ni gun a ta, wɔn ti ka hɔn, ka mako ma bere ne sa kala hɔn titiri mɛ ga. Nka a ta Ni ka kala kɔ da pepe. Wɔnna ni we tian yira, ye niɔn yira ga. A debe ma wɔnna Ni we ɔɔn ka kala han, wɔn ɔɔn tɛ ka ne kwɛ ne ti kɔ lege.
62002028	Awale nimisala, ka kwɛ kɔ lege wiin fa to a ɔɔn naa ye yɛrɛ dɔrɔ wiin sangan ma, yɔnmabe na yire yi ne ti ke hɔn ke ka naa piri ke brɛ ne dɛrɛ a na a nasangan ma ga.
62002029	Ka debe tɔɔ da Krista tele han, ka daga tɔɔ da wiin te pepe ɔɔn telebe ta, wɔnna te Wuro nɔ.
62003001	Tɔn wiin dadiamabe na yire yi ta ke ma, ka wɔn na kayan ta. Bo wɔn ɔɔn tɛ ye ɔɔn ne ke wiri Wuro nɔmanɛ. Ke bere ne Wuro nɔmanɛ tian na mɛ. Bo wɔn ɔɔn tɛ diniyan hɔn kma ɔɔn mane ke tɔɔ ga bare ye Wuro tɔɔ ga.
62003002	N'a kma fɔre, n'a bii basiɛ ke Wuro nɔmanɛ. Nka ke na tɛ wiinye frɛ na, wɔn nɔma yira dɛn ga. Ke tɔɔ da Krista ɔɔn na naa wiin sangan ma, ke na ne tala kɔ lege bare a na ne ti wiin nɛ, yee ke na n'a za.
62003003	Wiin te pepe ɔɔn wɔnna yɔnmabe we gun a ye na, wɔnna te ye yɛrɛ kìnibɛ wɔkara awe Yezu kìni wiin nɛ.
62003004	Wiin te pepe ɔɔn kakiɛ ta, wɔnna te Wuro ta Tɛn yaga mɛ. Bare kakiɛ ta tɛ wɔn ɔɔn tɛn ta yaga.
62003005	Nka ka tɔɔ d'awe Yezu ye yɛrɛ dɔrɔ kakiɛ wɛ na, kakiɛ ma bere ne ti a hɔn mɛ ga.
62003006	Wiin te pepe ɔɔn wɔɔ kɔ lege, wɔnna te kakiɛ ta ga. Wiin te ɔɔn kakiɛ ta, wɔn n'a za ga, ɔn man'a tɔɔ mɛ ga.
62003007	Ka ka tɛ sɔɔn ka firebɛ ga. Wiin te ɔɔn telebe ta, wɔnna te sɔntele wɔkara awe Yezu tele wiin nɛ.
62003008	Wiin te ɔɔn kakiɛtɛ, wɔnna te Sitanɛ ta sɔɔn bare n'a bii dubisangan ma, Sitanɛ kakiɛtɛta. Wuro Nɔ naa wiin wɔɔn na, bo wɔn: A naa wiin fa to a Sitanɛ ta tɛda yaga.
62003009	Wiin te pepe ɔɔn Wuro nɔ, wɔnna te kakiɛ ta titiri ga. Bare Wuro ta tugofa ti wɔnna te hɔn, bo wɔn ɔɔn tɛ a ɔɔn mane kakiɛ ta titiri ga, ɔnkɔ mɛ, Wuro ɔɔn n'a na te vɔrɔ.
62003010	Wuro nɔmanɛ dɛ́gɛ tɔɔ wiin fa ma, Sitanɛ ye ne tɔɔ wiin ma mɛ, bo wɔn: Wiin te pepe ɔɔn telebe ta ga, a na plalo da mane dia a ma ga, wɔnna te Wuro nɔ ga.
62003011	Tian na ka wiinye fanɛ mɔɔ n'a bii fɔn dubisangan ma, bo wɔnwɔ: Ye ke ke nɛmɛ da diabɛ ke ma.
62003012	Ke ka tɛ wɔkara Kayɛn ga. Wɔn mane dayaga na te ta soromasɔn ɔn ye na plalo yɛɛ. Wɔnnɔ na a yɛrɛ man'a yɛɛ? Bare awe yɛrɛ ta tɛda mane fɔrɔ ga, a na plalo ye ne tele.
62003013	Diniyan hɔn kma ɔɔn ne ka na wu wa, ka ka kaba wɔn na ga, n'a kma.
62003014	Ke tɔɔ da ke sa siri hɔn, ɔn kɔ ni hɔn. Bare ke na plala da dia ke ma. Dadiamabe ti wiin te hɔn ga, wɔnna te ti siri hɔn yɛ.
62003015	Wiin te pepe ɔɔn ye na plalo na wu wa, wɔnna te sɔnyɛta. Ka tɔɔ da wiin te ɔɔn ne sɔnyɛta, wɛbareyani ti wɔnna te hɔn ga.
62003016	N'a bii basiɛ ma, ke dadiamabe tɔɔ wiin fa ma, bo wɔn: Awe Yezu ye ni pere ke ye na. Ke mɛ, ke daga ke ni pere ke na plala ye na.
62003017	Bo diniyan be hɔn gunfrɛ ɔɔn ne ti wiin te pepe ta, ɔn ye na plalo za, a ne ti duru na, a ma dian dafɔre sii ta a ma ga, nɛ na ke sbɛ ne da, ye Wuro ta dadiamabe ti a na te hɔn?
62003018	Ka ka tɛ kià dadiamabe ne ti ke do hɔn ga, nka ka tɛ a ne zɛ kià tɛda hɔn kɔ tian hɔn.
62003019	Ke ke yɛrɛ tɔɔ tian ta kma wiin fa ma, ke wora ne na kuna a zin, bo ɔɔn wɔn.
62003020	Bare ke gia ɔɔn mane tangan ga, Wuro yire yi kià giatɛ ma ɔn bere ne da pepe tɔɔ mɛ.
62003021	N'a kma fɔre, ke gia ɔɔn mane tangan ga, ke na bɛre Wuro ta kɔ yɔnmabe.
62003022	Ke ɔɔn wiin fa pepe mɛ a ta, ke na wɔn gun bare ke kwa a ta tɛn ma, n'a ma diamada ta.
62003023	Bo a ta tɛn: ɔn dɔɔ a Nɔ Yezu Krista ma ne yɔɔn a ma fɔrɔna, ɔn ke nɛmɛ da diabɛ ke ma wɔkara a tɛn we pere ke ma wiin nɛ.
62003024	Wiin te ɔɔn kwa Wuro ta Tɛn ma, wɔnna te ti kɔ Wuro, Wuro ne ti kɔ lege mɛ. Wɔn ma ke tɔɔ d'a ti kɔ ke nɛmɛ, a ta Ni baraka hɔn, a wiin pere ke ma.
62004001	Wiinye kma pepe ɔɔn yira ne kwa, ye Wuro ta Ni ti yiwɔ hɔn, ka ka yɔɔn ye pepe ma ga, n'a kma. Nka ka ye taa n'e sege dɛn, a ɔɔn ma Wuro ta Ni tian na bare Wuro ta daberebɛre na niɔnsɔ ye na yaan ye ti diniyan hɔn.
62004002	Ka Wuro ta Ni dɛ́gɛ tɔɔ wiin fa ma, bo wɔn: Wiin te pepe ɔɔn n'a yira n'a dɔrɔ ye Yezu Krista vɔrɔ diniyan hɔn, Wuro ta Ni ɔɔn ti wɔnna te hɔn.
62004003	Nka wiin te pepe ɔɔn da, ye Yezu vɔrɔ diniyan hɔn ga, a Wuro ta Ni ɔɔn ti wɔnna te hɔn ga. Ka pia Krista zugu wiin ta da mɔɔ y'a ti ne naa, wɔn wɔn ta ni. A ti diniyan hɔn n'a bii basiɛ sin.
62004004	Ki wiinye kma ɔɔn Wuro ye, ka sbɛ wɔnna daberebɛre wɔ ta bare wiin te ɔɔn ti ka yɔɔ, wɔnna te fan yi diniyan hɔn tita ma.
62004005	Yewɔ diniyan hɔn kma, bo wɔn ɔɔn tɛ ye ɔɔn ne diniyan hɔn da bɛre, diniyan hɔn kma ne mɔɔ ye ta.
62004006	A ma ke han, ke Wuro ye. Wiin te ɔɔn ne kia Wuro tɔɔ, wɔnna te mɔɔ ke ta. Wiin te ɔɔn mane Wuro yi ga, wɔnna te mɔɔ ke ta ga. Wɔn ma ke tian na kakiri tɔɔ n'a wa niɔn na yi na.
62004007	Ka tɛ ke ke nɛmɛ da diabɛ ke ma, n'a kma fɔre bare dadiamabe sa Wuro ta. Dadiamabe ɔɔn ne ti wiin te hɔn, Wuro ɔɔn wɔnna te vɔrɔ a ne bere ne na Wuro tɔɔ mɛ.
62004008	Dadiamabe ti wiin te hɔn ga, wɔnna te Wuro tɔɔ ga bare Wuro ɔɔn dadiamabe.
62004009	Wuro ta dadiamabe ye yɛrɛ dɔrɔ ke yɔ wiin nɛ, bo wɔn: Wuro y'a nɛmɛtala fanɛ diniyan hɔn wiin fa to ke ne ti ni na a baraka hɔn.
62004010	Dadiamabe wiin fa, bo wɔn: A ke ɔɔn Wuro da diabɛ ke ma ga, awe ɔɔn ke da diabɛ ye ma ɔn ye nɔ fanɛ, wɔn ɔɔn siri kià kakiɛ na yafa ye na.
62004011	N'a kma fɔre, Wuro ɔɔn ke da diabɛ ye ma yee, ke mɛ, ke daga ke nɛmɛ da diabɛ ke ma.
62004012	Sɔɔn sii Wuro za n'a za ga. Ke ɔɔn ne ke nɛmɛ da diabɛ ke ma, Wuro na wɔɔ kɔ ke nɛmɛ, a ta dadiamabe ne na paga ke hɔn mɛ.
62004013	Wiin fa ma ke tɔɔ da ke ti kɔ Wuro, a ne ti kɔ ke nɛmɛ, bo wɔn: A y'a Ni ka ke hɔn.
62004014	Mià tɛ ɔɔn n'a za, mɛ́ wɔn na siɛrɛbe ta ɔn da Tɔn ye Nɔ fanɛ diniyan kisi na.
62004015	Wiin te pepe ɔɔn n'a yira n'a dɔrɔ ɔn da Yezu Wuro Nɔ, Wuro ti kɔ wɔnna te, a na te ne ti kɔ Wuro mɛ.
62004016	A ma mɛ́ han, mià tɛ ɔɔn n'e na yɔnmabe gun, wɔn ɔɔn tɛ mɛ́ ɔɔn n'e yɔnnɔ tɔɔ ɔn da Wuro ta dadiamabe ti ke yɔ. Wuro ɔɔn dadiamabe. Dadiamabe ɔɔn ne ti wiin te hɔn, wɔnna te ti kɔ Wuro, Wuro ne ti kɔ a na te mɛ.
62004017	Dadiamabe do paga ke yɔ wiin nɛ, bo wɔn: Kitikɔ ma da na yɔnmabe ti ke hɔn, bare Yezu ti wiin nɛ, yee ke ti bo diniyan be hɔn mɛ.
62004018	Kuun ti dadiamabe hɔn ga. Dadiamabe na siɛbɛ yi kuun yɔnnɔ tɔɔ ga bare kuun naa kɔ yinna hɔn togo. Wiin te ɔɔn kwan, dadiamabe paga wɔnna te hɔn ga.
62004019	A ma ke han, dadiamabe ti ke hɔn bare awe ɔɔn pia ke da diabɛ ye ma.
62004020	Wiin te ɔɔn yira ne kwa, ye Wuro da dia ye ma, kamasɔrɔ a n'e na plalo na wu wa, a na te niɔnsɔta. Tian na, be na plalo, be yɔnnɔ ti wiin na, wɔn da ɔɔn mane dia be ma ga, Wuro be wiin za ga, be sbɛ ne wɔn da diabɛ be ma ga.
62004021	Ke wiin tɛn gun a ta, bo wɔn: Wiin te ɔɔn da Wuro da dia ye ma, a ye na plalo da diabɛ ye ma mɛ.
62005001	Yɔnmabe ti wiin te pepe hɔn, ɔn da Yezu ɔɔn Krista, Wuro ɔɔn wɔnna te vɔrɔ. Wuro wiin te ɔɔn vɔrɔta, wɔn da dia wiin te pepe ma, yee Wuro nɔmanɛ da dia wɔnna te ma yɛ.
62005002	Ke ɔɔn ne Wuro da diabɛ ke ma, ne kwa a ta tɛn ma, wɔn ma ke tɔɔ da Wuro nɔmanɛ da dia ke ma mɛ.
62005003	Bare Wuro ta dadiamabe wiin fa, bo wɔn: Ke ne kwa a ta tɛn ma. A ta tɛn ma bere ma bie na tɛnɛ ye mɛ ga.
62005004	Wiinye kma pepe ɔɔn Wuro nɔmanɛ, wɔnwɔ debe sbɛ diniyan ta han, wiin sebe ɔɔn tɛ ke ɔɔn sbɛ diniyan ta, wɔn kià yɔnmabe.
62005005	Kɔ te ɔɔn sbɛta diniyan hɔn, a ma tɛ wiin te hɔn yɔnmabe ti ɔn da, ye Yezu Wuro Nɔ ga?
62005006	Yezu Krista wiin ɔɔn naa zio kɔ too baraka hɔn, a naa kɔ zio dama ga, a naa kɔ zio ɔnkɔ too. Wuro ta Ni ɔɔn n'e na siɛrɛbe ta bare Wuro ta Ni ɔɔn tian.
62005007	Ye frɛ saa wiinye ɔɔn siɛrɛ wɔ.
62005008	Bo Wuro ta Ni, bo zio, bo ma too. Yewɔ siɛrɛ saa wɔ ta siɛrɛbe ne tala mɛ.
62005009	Ke ɔɔn ne dian sma ta siɛrɛbe na, Wuro ta siɛrɛbe yire yi. Bare Wuro ta siɛrɛbe n'a yira n'a dɔrɔ ɔn d'a ye nɔ siɛrɛ.
62005010	Wiin te ɔɔn yɔɔn Wuro Nɔ ma, bo siɛrɛbe be ti wɔnna te hɔn. Wiin te ɔɔn ma yɔɔn Wuro ma ga, a Wuro ta niɔnsɔta na. Bare Wuro wiin siɛrɛbe ta ye Nɔ ye na, a na te yɔɔn wɔn ma ga.
62005011	Bo wɔnna siɛrɛbe we: Wuro wɛbareyani pere ke ma. Wɔnna Ni we, wɔn a Nɔ.
62005012	Wiin te ɔɔn dian Nɔ we hɔn, wɔnna te ni gun. Wiin te ɔɔn ma dian Wuro Nɔ hɔn ga, wɔnna te ni gun mɛ ga.
62005013	Ma bɔɔ pepe sɛbɛ n'e fanɛ ka ma wiin fa to ka tɔɔ da yɔnmabe ti ki wiinye kma hɔn Wuro Nɔ togo na, wɛbareyani ti ka hɔn.
62005014	Wiin worasigi ɔɔn na ti ke hɔn Wuro zin, bo wɔn: Ke ɔɔn wiin fa mɛ a ta a dungo na, a a pere ke ma.
62005015	Ke ɔɔn ne wiin fa pepe mɛ a ta ɔn tɔɔ d'a mɔɔ ke ta, ke wiin fa mɛ a ta, ke tɔɔ da ke wɔn gun wɔn wɛ.
62005016	Wiin te ɔɔn ye na plalo za a ne kakiɛ ta, ye ma wiinye kakiɛ ɔɔn sɔɔn ka siri hɔn ga, a wiinye kakiɛ wɔ ta, ye mane naa kɔ siri ga, a ɔɔn Wuro mɛ, a na ni pere a ma. Bɔɔ kakiɛ tiye wiinye ɔɔn naa kɔ siri sɔɔn ma. A wɔnwɔ ye na ma da ka ne Wuro mɛ ga.
62005017	Tɛdayaga sii pepe kakiɛ nka ye kakiɛ pepe ɔɔn naa kɔ siri sɔɔn ma ga.
62005018	Ke tɔɔ da wiin te pepe ɔɔn ne Wuro Nɔ, wɔnna te kakiɛ ta titiri ga. Wuro Nɔ yɛre a na te na, dayaga na te mane sbɛ n'a gun ga.
62005019	Ke tɔɔ da ke Wuro ye. Diniyan hɔn kma pepe ne ti dayaga na te soro ma.
62005020	Ke tɔɔ da Wuro Nɔ naa ɔn naa kakiri pere ke ma wiin fa to ke Wuro na siɛbɛ yi dɛ́gɛ tɔɔ ye nɔ Yezu Krista baraka hɔn. Awe ɔɔn Siɛbɛ yi, awe Wuro ɔɔn wɛbareyani pere.
62005021	Ka ka yɛrɛ kɔrɔse fianda na, nimisala.
63001001	Mɛ sɔnmlalo ɔɔn bo sɛbɛ fanɛ Wuro ta dɛ́gɛwɛya kɔ ye nɔmanɛ ma, wiinye da ɔɔn dia ne ma tian na. Ye da dia mɛ dama ma ga, nka wiinye kma pepe ɔɔn tian tɔɔ, ye da dia wɔnwɔ ma mɛ,
63001002	tian ye na wiin ɔɔn ti ke hɔn ɔn ne na ne ti kɔ ke nɛmɛ sangan pepe ma mɛ.
63001003	Woramadiabe kɔ makare kɔ siara wiinye ɔɔn sa Tɔn Wuro ta kɔ Tɔn Nɔ Yezu Krista ta tian kɔ dadiamabe hɔn, wɔnwɔ na ne mɛ́ diɛma sangan pepe ma.
63001004	N'a tɛ ɔɔn be nɔmanɛ na bɔɔ za, ye ne yaa tian na sogo ma wɔkara Tɔn n'e yira ke ma wiin nɛ, wɔn nihɔndiaro na yire yi ka ne hɔn fɔrɔna.
63001005	Basiɛ han ya, m'a kia be ta ɔn da: Ye tɛ wɔkara boo tɛn na wun yi ma ɔɔn sɛbɛ be ma yɛ mɛ ga rɛ, nka a bo bire yi we yɛ wiin ɔɔn ti ke ta, n'a bii fɔn sangan dɛrɛ ma da hɔn ɔn da ka tɛ ke ke nɛmɛ da diabɛ ke ma.
63001006	Bo dadiamabe kɔrɔ: Ke ne yaa Wuro ta Tɛn na sogo ma. Wɔnna tɛn we ɔɔn pia yira ka ma n'a bii fɔn dubisangan ma wiin fa to ka ne yaa wɔnna sogo we ma.
63001007	Bare smafirebɛsma na yaan ye ti diniyan hɔn. Yezu Krista ta tɛ sɔɔn naa ɔn naa diniyan hɔn, ye wɔnna yɔnmabe we yira ga. Yewɔ ɔɔn niɔnsɔsma ne Krista zugi.
63001008	Ka ka yɛrɛ kɔrɔse wiin fa to ka ka naa bɔnɔ k'a bara na tɔnɔ hɔn ga. Nka ka ye na sara gun yaan.
63001009	Wiin te kɔrɔ hɔn ɔɔn toba fɔnɔ, ɔn ma wɔɔ Krista ta da na kala hɔn ga, Wuro ti wɔnna te ta ga. Wiin te ɔɔn wɔɔ Krista ta da na kala hɔn, Tɔn kɔ Nɔ ti wɔnna te ta.
63001010	Wiin te ɔɔn naa ka brɛ, wɔnna kala we mane ti a hɔn ga, ka ka tɛ a vɛ ka brɛ ga, ka k'a foga ga.
63001011	Wiin te ɔɔn bire a na, wɔnna te tɛ a nɛmɛ barayagatɛta na.
63001012	Da na yaan ye ti ne ta ɔn n'e yira ka ma nka ma kia n'e ka sɛbɛ hɔn ga. Bare ma kia naa ka brɛ ɔn n'e yira ka ma kɔ ne do wiin fa to kià nihɔndiaro sbɛ yire.
63001013	Be na plalo Wuro ta dɛ́gɛwɛya nɔmanɛ bire be na mɛ.
64001001	Mɛ sɔnmlalo ɔɔn bo sɛbɛ fanɛ Gayuse ma, wiin da ɔɔn dia ne ma fɔrɔna tian na.
64001002	Ne maa, ma kia bia da pepe ne fɔrɔ, be ne kɛnɛ sangan pepe ma. Bia yɔnmabe sige wiin nɛ, ma kia be ne kɛnɛ be koma hɔn yee mɛ.
64001003	Nihɔndiaro na yire yi mane bɛrɛ ne ma bare wiin tian ɔɔn zɛ bia sirewɔ hɔn, ke na plala bɔɔ wiinye ɔɔn mane naa bɛɛ, wɔn yira, ye bi yaa tian ma.
64001004	N'a tɛ ɔɔn mɔɔ ye da, ye ne nɔmanɛ yaa tian ma, wɔn ɔɔn n'a nihɔndiaro na yire yi.
64001005	Ne maa Gayuse, bia tɛ ɔɔn ne kwa be na plala ma ɔnkɔ samara ma, wɔn bia yɔnmabe be ɔɔn ta n'a dɔrɔ.
64001006	Ye bia zugodiafa yira n'a dɔrɔ Wuro ta kma yɔnnɔ na. Tɛ be ye ta yuru na da tɛtɛrɛ n'e pere ye ma wɔkara Wuro n'e kia wiin nɛ, wɔn ɔɔn fɔrɔ.
64001007	Bare Wuro togo ye na ye tuma sogo bii ɔn mane foyi tɔɔ sisma wɔ ta ga.
64001008	A ma ke han, ke ɔɔn daga wɔnna sma wɔ diɛma wiin fa to ke a dɔrɔ ɔn da ke kwɛ ma tian na bara na tɛsma.
64001009	Ma sɛbɛ bɔɔ fanɛ Wuro ta kɔnkma ma. Nka Diyotirɛfu wiin ɔɔn kia tɛ ye wɔnnate na, wɔn kia maga kià yirada na.
64001010	Wɔn ye na ma ɔɔn na naa wiin sangan ma, ma na dian a ta da na foyi na ga, awe wiin ɔɔn bɛredayaga yira n'e dɛ ke ma. Wɔn n'a wa ga, a ye bere ne maga ke na plala foga na mɛ, wiinye kma ɔɔn bere ne kia n'e foga, a ne wɔnwɔ laga mɛ n'e laga n'e wa Wuro ta kma yɔɔ.
64001011	Ne maa, ka ne dayagatɛ wɔkara bɔ sɛrɛ ga, ne dafɔre ɔɔn ta. Wiin te ɔɔn dafɔre ta, wɔnna te Wuro ta sɔɔn. Wiin te ɔɔn dayaga ta, wɔnna te na Wuro za ga.
64001012	A ma Demetiriyuse han, sma pepe n'a togafɔrɔ yira. Tian yɛrɛ n'a togafɔrɔ nɔma yira mɛ. Mɛ́ yɛrɛ n'a togafɔrɔ yira mɛ. Bi yɛrɛ tɔɔ da mɛ́ wiin fa yira wɔn tian.
64001013	Da na yaan ye ti ne ta n'e yira be ma, nka ma kia n'e ka sɛbɛ hɔn ga.
64001014	Bare ma kia be za bɛɛ yɔɔ ne zɔgɔ, ke kwɛ bɛre.
64001015	Wuro tɛ a siara ta be ma. Be mare bire be na. Bire ne mare na pepe tala tala.
65001001	Mɛ Zude Zake na plalo Yezu Krista ta baratɛta. Ma bo sɛbɛ fanɛ Tɔn Wuro ta wirisma ma, wiinye kma da ɔɔn dia a ma Yezu Krista ne yɛre ye na.
65001002	Makare kɔ siara kɔ dadiamabe tɛ a tɛ ka ma yaan.
65001003	Ne mare, wiin kisi ɔɔn ke pepe ta da, ma mane kia wɔn nɔma sɛbɛ n'e yira ka ma, ɔn n'a za da ma daga n'e ta wiin fa to wiin yɔnmabe ɔɔn pere Wuro ta dɛ́gɛwɛsma ma melemele, ma ka wora sigebɛ ka taa wɔn ta da na.
65001004	Bare wiinye kma ta yinna hɔn togo ɔɔn yira tigɛ n'a bii fɔn dubisangan ma, wɔnwɔ na bɔɔ naa ye nii ka ka hɔn. Yewɔ Wurotogayagasma wɔ wiinye ɔɔn kia Wuro ta woramadiabe yagayaga ne kakaladatɛ ne kwa, ye ke wɔnnate sɔnnala dama Matigi Yezu Krista ta da tian ga.
65001005	Hali ka ɔɔn n'e yɔnnɔ tɔɔ, ma kia ka kakiri tugo kɔ lɔgɔ yɛ ɔn da Matigi y'a kma kisi n'e wɛ Ezipitigiamana hɔn wiin sangan ma, wiinye kma ɔɔn mane maga yɔɔn na a ma, a mane wɔnwɔ yɛɛ.
65001006	Wiinye mɛlɛkɛ ɔɔn mane wɔɔ y'a tado hɔn ga, ɔn ye wɔdo za n'a to yɛ, a wɔnwɔ pɛrɛ n'e ka tunio hɔn sangan pepe ma na ne kɔgwaga ma kiti yɛ́rɛ.
65001007	Wiin togo ɔɔn wɛnnɛ mane dibe ga, yewɔ ti wɔn na tagamase hɔn. Wiin togo we ɔɔn Sodɔmukma kɔ Gomɔrekma ɔnkɔ ye kiɛgɛ ma kire hɔn kma wɔnna, wiinye ɔɔn man'e yɛrɛ ka ye ta tɛda nɛmɛ hɔn ɔn kakalatɛ fɔn yaa fɔnɔ.
65001008	Yee yewɔ sma wɔ tɔrɔ y'a giatiyaga ma n'e yɛrɛ yanganmu ne Krista ta sebe dɛgɛbɛ ne wuro hɔn kma vini y'a bɛreda hɔn.
65001009	Kamasɔrɔ hali mɛlɛkɛ wɔnnate Misɛle yɛrɛ na kwinisangan ma kɔ Sitanɛ, ye ne ti dakwiɛro hɔn, Moyizi na soro ye na, a dian n'a vini ga, nka a d'a ma, ye Matigi tɛ a a yɔnnɔhɔntoba.
65001010	Nka yewɔ sma wɔ, ye wiinye da tɔɔ ga, wɔnwɔ na wu ye ɔɔn wa. Ye wiin fa tɔɔ fɔrɔna y'a yinnibe do ma wɔkara worofrɛ, wɔn ɔɔn n'e firebɛ.
65001011	Gwale na sa ye ma bare ye dɔɔ Kayɛn ta sogo ɔɔn ma. Ye tɔrɔ sara ma ɔn yaa kɔ Balamu ta fireda nɛmɛ hɔn ɔn siri wɔkara Kore mane maga ɔn siri wiin nɛ.
65001012	Yewɔ ɔɔn tɛ n'e yɛrɛ dama ta da giati ne zɔn ne mɛnɛ ne yingin ne k'a forobazama ta yaga ye na. Ye ti wɔkara wiin wuro ɔɔn sige tuma pangan ma, wɔkara wiin sɔnɔ ɔɔn nɔmanɛvɔrɔ ga, wiin sɔnɔ ɔɔn kwiɛ melemele, sile mane ti a ta ga.
65001013	Ye pere na frɛ wɔkara yilabisɔgɔ, wɔkara tangando ti wiinye mamala ta ga, Wuro tunio tɛtɛrɛ n'e tigɛ wiinye ma melemele na.
65001014	Henɔke wiin ɔɔn mane Adama timikma na doga kopraro na boo, yewɔ ye na a mane Wuro domada bɛ yira ɔn da, ye bo Matigi ti ne naa kɔ y'a mɛlɛkɛ na kwɛ ye sana funfun,
65001015	wiin fa to a diniyan pepe kiti ɔn Wurotogayagasma ta sɔnyɛda pepe wa ye hɔn kɔ kakiɛtɛre wiinye bɛredayaga pepe yira a ma.
65001016	Wɔnna sma wɔ wiinye wora ɔɔn kuna ne zɛ ga, ye ne gwangwana sangan pepe ma, wiin fa ɔɔn dia ye ma wɔn ye ɔɔn ta ne yɛrɛfaradabɛre ne sma diɛbɛ ne y'a tɔnɔ kia.
65001017	A ma ki han ne mare, kià Matigi Yezu Krista ta fanɛsma pia wiinye bɛreda yira ka ma, ka ka kakiri to kɔ wɔnwɔ.
65001018	Ye mane kwa ka ma, ye diniyan wɛsangan ma, ye smazisma na ne tiye wiinye ɔɔn na ne dɔɔ y'a Wurotogayagada na giatɛ ma.
65001019	Ye yewɔ. Ye sma dɛ́gɛ nɛmɛ na, diniyan hɔn da na giatɛ ɔɔn ti ye ta, Wuro ta Ni ti ye hɔn ga.
65001020	Nka ki han ne mare, ka ne dɔɔ yɔnmabe na fɔrɔ yi ma ne Wuro mɛ a ta Ni baraka hɔn.
65001021	Ka wɔɔ Wuro ta dadiamabe hɔn ne yɔɔn kià Matigi Yezu Krista ta woramadiabe ma wɛbareyani ye na.
65001022	Wiinye kma wora ɔɔn sige dɛn ga, ka ye wora sigebɛ.
65001023	Ka ye dɛn n'e wa togo hɔn. A ma bɔ sɛrɛ wɔ han, ka makare ye ma nka ne ka yɛrɛ kɔrɔse ye na. Hali ye ta zoga wiinye ɔɔn yanganmu ye ta kakiɛ do ma, ka ka da ka le wɔnwɔ ma ga.
65001024	Wiin te ɔɔn sbɛ ne kwa ka ma wiin fa to ka ka bɛrɛ ga, ɔn ne sbɛ ne ka ta zarakedo ka zɛ ka na ga y'a yirebe zin hɔn nihɔndiaro hɔn.
65001025	Wuro sɔnnala dama wiin ɔɔn ke na kisita kià Matigi Yezu Krista baraka hɔn, yirebe kɔ fanganmabe kɔ sebe wiri a ma gwerena kɔ basiɛ ɔnkɔ suu. Amina.
66001001	Bo Yezu Krista ta dɔreda. Wiinye da ɔɔn na tɛ bɛɛ yɔɔ ne zɔgɔ, wɔnwɔ Wuro mane ɔɔn pere a ma wiin fa to a ye dɔrɔ y'a baratɛre ma. A y'a mɛlɛkɛ fanɛ y'a baratɛta Zan ta wiin fa to a naa n'e nɔma dɔrɔ a ma.
66001002	Awe Zan ɔɔn Wuro domada yira. A wiin fa pepe za Yezu Krista ta da na mɛ, a wɔnwɔ pepe na siɛrɛbe ta.
66001003	Wiin te ɔɔn Wuro domada na sɛbɛ kala, ɔn ne mɔɔ bɔ dɔreda bɛ na domada na, wiin fa ɔɔn sɛbɛ ye hɔn a ne dɔɔ wɔn ma, wɔnna te dangamu bare wɔnna da wɔ pepe tɛsangan vetra.
66001004	Mɛ Zan ɔɔn bɔ sɛbɛ fanɛ Wuro ta kɔnkma ta nɛmɛ kwɛkuru kopra ma wiinye ɔɔn ti Azigiamana hɔn ɔn da: Wuro wiin ɔɔn mane pia ne tiye, awe wiin ɔɔn tiye ɔn ne naa, awe kɔ y'a ni kopra wiinye ɔɔn taa a ta fanganmakware kiege ma, ye tɛ ye y'a woramadiabe kɔ y'a siara ta ka ma.
66001005	Yezu Krista wiin ɔɔn siɛrɛta na tele yi, awe wiin ɔɔn pia winnisa sara yɔ, awe wiin ɔɔn diniyan hɔn fanganmɛ na fanganma, a tɛ a y'a woramadiabe kɔ y'a siara ta ka ma. Awe Yezu Krista wiin ɔɔn ke da diabɛ ye ma ɔn ke dɛn ke wa kakiɛ hɔn ye too baraka hɔn,
66001006	ɔn ke ta salakawɛkuru na ye Tɔn Wuro ma, yirebe kɔ sebe wiri a ma sangan pepe ma. Amina.
66001007	Ka bo a ti ne naa daba woro hɔn, sma pepe ne na n'a za hali kɔ wiinye kma yɛrɛ ɔɔn n'a wuro n'a sɔro. Diniyan hɔn kma pepe na ti ninabannɔ hɔn awe ye na. Ɔɔn, wɔn tian. Amina.
66001008	Matigi Wuro da ye ɔɔn Alefa ɔn ne Womega. Wɔn kɔrɔ dubido kɔ wɛbɛdo. Sbɛpepenate wiin ɔɔn mane tiye, ɔn ne tiye, ɔn ne naa.
66001009	Mɛ Zan, ka na plalo ne ka tikwɛta yannɛ hɔn kɔ sɔmna hɔn, Yezu ye na wiinye ɔɔn n'a ta fanganmabe hɔn kma gun, ma mane ti yɛngɛnzu na korilɔ ma Patimɔse bare ma mane Wuro domada yira ne Yezu siɛrɛ.
66001010	Wuro ta Ni mane zii ne ma Matigi ta kɔɔ ma, ma ɔɔn bɛrekɔn na yire yi boo mɔɔ ne timi wɔkara tolakɔn,
66001011	a ne kwa: «Be wiinye frɛ za, ye sɛbɛ bɔɔ sɛbɛ hɔn ɔn n'e fanɛ Wuro ta kɔnkma na nɛmɛ kwɛkuru kopra ma wiinye ɔɔn ti Efɛse kɔ Simirine kɔ Pɛregame kɔ Tiyatire kɔ Sarɛde kɔ Filadɛlefi kɔ Lawodise.»
66001012	Wiin bɛrekɔn we ɔɔn mane yira ne ma, ma naa ne zin bere, da ye tɛ m'a na te sege, ɔn da m'a sege, a ma sanɔ na fintinadɛfrɛ kopra ma ɔɔn za.
66001013	Yewɔ fintinadɛfrɛ wɔ woro hɔn, fa mane ti yeyɛ ne sa sansukanpla ta. Zogwaga boo mane kiɛ a ta, sanɔ na yɔyɔsɔfa ne ti a dun hɔn.
66001014	A wɔɔn pepe mane furo perepere, a yinna ne wɔkara togakini.
66001015	A kaɛn mane wɔlɔ wɔkara danyan wiin ɔɔn yuu togo hɔn ɔn nɔnɔbɛ, a bɛrekɔn ne wɔkara yɛngɛnzu digekɔn.
66001016	Mamala nɔma kopra mane ti a digesoro hɔn. Tabaku na dapla na dodia yi ne sa a do hɔn. A zin ne wɔlɔ wɔkara sin tɛ ne ti wiin nɛ ye na tobasangan ma.
66001017	M'a za wiin sangan ma, ɔn zii bɛrɛ a wee wɔkara soro. A ɔɔn ye digesoro dɛ ne ma ɔn da: «Ka kwan ga. Mɛ ɔɔn dubido ɔn ne wɛbɛdo
66001018	ɔn ne ti ni na. Ma mane siri nka ma ti ni na basiɛ ɔnkɔ suu. Siri kɔ wara na kore na sɔgɔlɔ ti ne ta.
66001019	Awale be wiinye frɛ za, ye sɛbɛ. Wiinye frɛ ɔɔn tiye, ɔnkɔ wiinye da ɔɔn na ne tɛ.
66001020	Be wiinye mamala nɔma kopra wɔ za ne digesoro hɔn kɔ wiin sanɔ na fintinadɛfrɛ kopra wɔ, bɔ wɔnwɔ na bunu. Mamala kopra wɔ wɔn Wuro ta kɔnkma na nɛmɛ kwɛkuru kopra wɔ ta mɛlɛkɛ. Fintinadɛfrɛ kopra wɔ ne a ta kɔnkma na nɛmɛ kwɛkuru kopra wɔ.»
66002001	Wuro ta kɔnkma wiinye ɔɔn ti Efɛse, sɛbɛ fanɛ ye ta mɛlɛkɛ ma ɔn da: «Mamala nɔma kopra ti wiin te digesoro hɔn, a ne yara sanɔ na fintinadɛfrɛ kopra woro hɔn, a da,
66002002	ye y'a ta tɛda pepe tɔɔ. Y'a mane bara na sige ye ta ɔn da na yaan ye sɔmna. Ye ye tɔɔ d'a sbɛ ne zugoyagasma ta da sɔmna ga. Ye wiinye kma ɔɔn kwa, ye yiwɔ fanɛsma kamasɔrɔ ye mane wɔnwɔ ga, y'a man'e taa n'e sege ɔn n'a za da ye niɔnsɔsma.
66002003	Y'a woro sige, y'a mane yannɛ yi togo ye na nka hali kɔ wɔn, y'a sɔmna wɔnna yannɛ wɔ hɔn ɔn ma ye kɔn siribɛ ga.
66002004	Ye nka y'a yi dadiabɛ ye ma wɔkara a mane pia n'e ta wiin nɛ ga. Ye wɔn ye na y'a zarake.
66002005	Y'a fire wiinye hɔn, y'a ye kakiri to wɔnwɔ ɔn ye zugo katra ɔn y'a gweretɛda ta. Y'a ma wɔn ta ga, ye ye na naa a brɛ ɔn naa y'a fintina bii n'a wa a tido hɔn.
66002006	Ye nka a ta tɛ ɔɔn mane dian Nikolayitekma ta tɛda nɛmɛ na wɔkara mɛ ga, ye wɔn ɔɔn n'a da dia ye ma.
66002007	Ye Wuro ta Ni wiin fa yira Wuro ta kɔnkma ma, ye tra ɔɔn ne ti wiin te ta, y'a mɔɔ a na. Ye ni na sɔ wiin ɔɔn ti Wuro ta sɔkoro hɔn, ye ye na wɔn nɔmanɛ pere sbɛsma ma zama na.»
66002008	Wuro ta kɔnkma wiinye ɔɔn ti Simirine, be sɛbɛ fanɛ ye ta mɛlɛkɛ ma ɔn da, ye wiin ɔɔn gwere yi ne wɛbɛ yi, wiin ɔɔn mane siri ɔn bere winni, ye wɔn da:
66002009	«Y'a ta yannɛ kɔ a ta duru yɔnnɔ tɔɔ. Ye nka a frɛte. Ye wiinye kma ɔɔn ye yɛrɛ ta Ziwifu na kamasɔrɔ ye ma ne wɔnwɔ ga, ye wɔnwɔ n'a togo yaga. Ye y'e tɔɔ. Ye wɔnna sma wɔ Sitanɛ ta nɛmɛ kwɛkuru na bɔɔ.
66002010	Ye wiinye yannɛ ɔɔn na n'a gun, y'a ka kwan ye na foyi na ga. Segerɛ, ye Sitanɛ na n'e na bɔɔ taa n'e sege ɔn n'e ka kaso hɔn. Ye ye na yin fun gun yannɛ hɔn. Ye ye daga tɛ yɔnmasma na fɔn yaa kayan y'a siri ma. Ye ye ɔɔn wɔn ta, ye ye na ni na fanganmabanfola pere ye ma.
66002011	Wuro ta Ni wiin fa yira a ta kɔnkma ma, turu ɔɔn ne ti wiin te ta, a mɔɔ a na. Wiinye ɔɔn sebe gun, wɔnwɔ na yannɛ siri plalo ta ga.»
66002012	Wuro ta kɔnkma wiinye ɔɔn ti Pɛregame, be sɛbɛ fanɛ ye ta mɛlɛkɛ ma ɔn da: «Tabaku na dapla na dodia yi ti wiin te soro hɔn, wɔn bɔ da bɛ yira
66002013	ɔn da, ye m'a ta tangando tɔɔ, Sitanɛ ta fanganmakware tido hɔn. Ye nka a yɔɔn yi ma yɛ mane ye do bere yi ye na ga, hali ye yi siɛrɛta na fɔrɔ yi Antipase yɛɛ wiin sangan ma ye brɛ Sitanɛ ta tangando hɔn.
66002014	Ye nka y'a zarake zɔgɔ. Ye bɔɔ sma ti a brɛ wiinye ɔɔn dian Balamu ta da na kala na. Wiin Balamu we ɔɔn mane da Balake ma, y'a gian wɔrɔ Isirayɛlenɔmanɛ na n'e mama n'e ka fiankankika ta nɛmɛ hɔn kɔ vunafa hɔn.
66002015	Ye yee bɔɔ sma ti ka brɛ yɛ mɛ wiinye ɔɔn dian Nikolayitekma ta kala na.
66002016	Ye ka daga ka zugo katra. Ye ka ma ka zugo katra ga, ye ye na naa nɔɔ hɔn yɛ o, ɔn naa n'e kwini kɔ ye do hɔn taba.
66002017	Wuro ta Ni wiin fa yira a ta kma ma, turu ɔɔn ne ti wiin te ta, a mɔɔ a na. Wiinye ɔɔn sebe gun, ma na maanɛ boo pere wɔnwɔ ma, wiin ɔɔn mane dɔɔn sma na. Ma na dɔgɔnɔ na furo yi pere ye pepe tala tala ma mɛ, togawun sɛbɛ wiin ma. Sɔɔn sii n'a tɔɔ ga fɔn a na gunta.»
66002018	Wuro ta kɔnkma wiinye ɔɔn ti Tiyatire, be sɛbɛ fanɛ ye ta mɛlɛkɛ ma ɔn da: «Wuro Nɔ ɔɔn bɔ da bɛ yira. A yinna kini wɔkara togakini. A kaɛn ne ti wɔkara dayan na wɔlɔ yi.
66002019	Ye m'a ta tɛda pepe tɔɔ, a ta dadiamabe kɔ a ta yɔnmabe kɔ a ta bara kɔ a ta sɔmna pepe. Y'a ta basiɛ tɛda yaan ye gwere ye ma.
66002020	Ye m'a zarake wiinye na, bo wɔnwɔ, y'a dian Zezabɛle to a ɔɔn wɔɔ ye brɛ. Wɔnna ya we wiin ɔɔn yira ne kwa, yi Wuro ta daberebɛtaya ne y'a baratɛre firebɛ n'e kala kɔ vunatɛ kɔ fiankankikɛ ta nɛmɛ.
66002021	Ye ye mane wagati pere a ma wiin fa to a ye zugo katra, ye nka a kia ye zugo katra ɔn saa y'a vunafa na ga.
66002022	Ye wɔn ye na ye na ninabannɔ na yaga yi dra a ma kɔ a vunatɛkwɛre ma mɛ fɔn ye ɔɔn saa a ta tɛda na.
66002023	Wiinye kma ɔɔn dɔɔ a ma, ye ye na n'e yɛɛ wiin fa to Wuro ta kɔnkma pepe tɔɔ da yi ɔɔn sɔɔn kɔrɔ hɔn da tɔɔ n'a ta giatɛ tɔɔ ɔn ne na ka pepe talatala ta tɛda na ku sara a ma.
66002024	Ye nka ki Tiyatirekmasɛrɛ, wiinye ɔɔn ka nii ka wɔnna kala we hɔn ɔn ma dian Sitanɛ ta fafɔrɔ we hɔn ga, ye ye bɔɔ barakwɛ ka ye ma ga.
66002025	Ye nka wiin ɔɔn ti ka ta, ye ka kwa wɔn ma fɔrɔna fɔn yaa kayan y'a naa ma.
66002026	Ye wiin te ɔɔn wɔɔ y'a bara hɔn fɔn yaa kayan wɛbɛsangan ma, ye wɔnna te ɔɔn sbɛta. Ye ye na tɛ a ne ti sii wɔ wɔɔn na.
66002027	Y'a na n'e nɛ kɔ balogwangan. Ye ye vɛrɛsu webe wiin nɛ,
66002028	ye yi yɛrɛ n'e na sebe gun ye Tɔn ta wiin nɛ mɛ, ye ye na kɔmulu pere a na te ma.
66002029	Wuro ta Ni wiin fa yira a ta kɔnkma ma, tra ɔɔn ne ti wiin te ta, a mɔɔ a na.»
66003001	Wuro ta kɔnkma wiinye ɔɔn ti Sarɛde, sɛbɛ fanɛ ye ta mɛlɛkɛ ma ɔn da: «Wuro ta mɛlɛkɛ kopra kɔ mamala kopra ti wiin te soro hɔn, wɔn bɔ da bɛ yira ɔn da, ye y'a ta tɛda tɔɔ, ye d'a togo tuma ɔn d'a ti ni na kamasɔrɔ a ne siri.
66003002	Y'a ye yɛrɛ kɔrɔse, ye wiinye sɛrɛ wɔ ɔɔn tɛ siri na, y'a ye wora sigebɛ. Ye bare y'a ta tɛda za ye ne fɔrɔ y'a Wuro yinna hɔn ga.
66003003	Ye wɔn ye na, y'a wiin fa mɔɔ ɔn wiin fa za, y'a ye kakiri to kɔ wɔn. Y'a kwa a ma, ɔn ye zugo katra. Y'a ɔɔn ma kɔrɔse ga, ye ye na naa wɔkara panɔ. A tɔɔ da wiin sangan ma ye na naa bare a na ga.
66003004	Ye nka hali kɔ wɔn, ye bɔɔ sma ti a ta Sarɛde wiinye ɔɔn ye yɛrɛ yanganmu ga. Ye wɔnna sma wɔ na zofuro ka ɔn yaa yi yee bare ye daga n'e ta.
66003005	Ye yee sbɛta na zofuro ka. Ye ye na n'a togo dibe ni na sɛbɛ hɔn ga, ɔn ne na taa a ta da na ye Tɔn kɔ y'a mɛlɛkɛ zin hɔn mɛ.
66003006	Wuro ta Ni wiin fa yira a ta kma ma, turu ɔɔn ne ti wiin te ta, a mɔɔ a na.»
66003007	Wuro ta kɔnkma wiinye ɔɔn ti Filadɛlefi, be sɛbɛ fanɛ ye ta ni ma ɔn da: «Wiin ɔɔn kìni yi ne tian na te, Davidi ta kɔɔn na lɛgɛfrɛ ti wiin te ta, wiin te ɔɔn koro koba, sɔɔn sii sbɛ n'a pi ga. A ɔɔn n'a pi mɛ, sɔɔn sii sbɛ n'a koba ga, wɔn da:
66003008	Ye ye bia tɛda tɔɔ. Ye ye tɔɔ da fanganduru ti be na. Ye hali kɔ wɔn pepe, be ne kwa y'a bɛreda ma mɛ. Ye be be do bere ye togo ye na ga. Ye yi mane do kɔba be zin hɔn, sɔɔn sii ma sbɛ n'a gwolo ga.
66003009	Ye ye Sitanɛ ta nɛmɛ kwɛkuru na sma pere be ma. Bare ye niɔn sɔɔ ne yira ne kwa, ye yiwɔ Ziwifu kamasɔrɔ ye mane wɔnwɔ ga. Ye ye na tɛ ye naa zii yoloko be wee ɔn tɔɔ da yi ɔɔn be da diabɛ ye ma.
66003010	Ye bia tɛ ɔɔn kwa ye domada ma kɔ yɔnmabe, ye wiinye yannɛ ɔɔn na sma pepe gun, ɔn tɛ diniyan hɔn kma pepe na, ye yi na kwa be ma wɔnwɔ sangan ma mɛ.
66003011	Ye bɛɛ yɔɔ ne zɔgɔ, ye na naa. Ye wiin fa ɔɔn ti be sra hɔn, ye be kwa a ma, ka tɛ sɔɔn naa bia fanganmabanfola tɔɔ be ta ga.
66003012	Ye wiin te ɔɔn sebe gun, ye ye na wɔnna te ta sɔpagalo na y'a Wuro ta kɔɔn hɔn. Y'a na sa yeyɛ titiri ga. Ye ye na Wuro togo sɛbɛ a ma. Ye y'a Wuro ta kuru Zeruzalɛmuwun wiin ɔɔn tuma y'a Wuro brɛ wuro hɔn ɔn zii, ye ye na wɔn togo sɛbɛ a ma mɛ. Ye ye na ye togawun sɛbɛ a ma mɛ.
66003013	Wuro ta Ni wiin fa yira a ta kma ma, turu ti wiin te ta, a mɔɔ a na.»
66003014	Wuro ta kɔnkma wiinye ɔɔn ti Lawodise, be sɛbɛ fanɛ ye ma ɔn da: «Ye ye wiin te wiri Amina, awe wiin ɔɔn siɛrɛta na tele yi ne a na siɛbɛ yi, awe wiin ɔɔn Wuro ta danfrɛ pepe sabɛdo, a da,
66003015	ye ye bia tɛda za. Ye be kuna ga, ɔn mane toba mɛ ga. Ye nka be ma ne toba wɛlɛ ne kuna, ye wɔn mane na dia yi ye ma.
66003016	Ye nka bia tɛ ɔɔn ne saa yee, mane toba ga, mane kuna mɛ ga, ye ye na be bɛn be wa ye do hɔn.
66003017	Ye bia tɛ ɔɔn ne yira ne kwa, ye be naforote, ye be be yɛrɛ ta naforote na, ye be mako sa foyi hɔn ga, ɔn ma tɔɔ da be durute ga, ne makaredia, ne fangandan, ne fuu, be kɔn ne gwelengwele,
66003018	ye wɔn ye na y'a kia be ta ɔn da wiin sanɔ ɔɔn tɛtɛrɛ kìnibɛ togo hɔn, ye be naa wɔn tɛrɛ ye ta ɔn be yɛrɛ ta naforote na ɔn zogafuro tɛrɛ ɔn n'e ka wiin fa to be du ka naa sa sire ga ɔn suu tɛrɛ n'a ka be yinna hɔn wiin fa to be yinna kibɛ.
66003019	Ye wiinye kma pepe da ɔɔn dia yi ma, y'e yinna hɔn toba n'e ladi. Ye wɔn ye na, be daga bia giatɛ bere ɔn be zugo katra.
66003020	Ye bo ye taa kuledo ma ne kwangwaga. Ye wiin te ɔɔn ye kɔn mɔɔ ɔn kibɛ ye ma, ye ye na kɔ a na te brɛ ɔn zɔn kɔ lege, a na te zɔn kɔ ye nɛmɛ mɛ.
66003021	Ye ye na tɛ sbɛta tangan kɔ ye nɛmɛ y'a fanganmakware ma wɔkara yi yɛrɛ sebe gun wiin nɛ ɔn yaa tangan kɔ ye Tɔn a ta fanganmakware ma.
66003022	Wuro ta Ni wiin fa yira a ta kɔnkma ma, turu ti wiin te ta, a mɔɔ a na.»
66004001	Wɔn timi ma ɔɔn koro boo za, a ne kibɛ wuro hɔn, ma mane pia wiin bɛrekɔn we mɔɔ, a ne bɛre ne ta ne wɔkara tola digekɔn, wɔn ɔɔn da ne ma, ye ma ba bɛɛ, ye wiin fa ɔɔn na tɛ, ye ɔɔn sbɛ wɔn dɔrɔ ne ma.
66004002	Wɔnna nɔɔ tala hɔn Wuro ta Ni mane zii ne ma. Ma da ma sege ɔn fanganmakware boo za wuro hɔn, sɔɔn boo ne tangan a ma.
66004003	Wiin te ɔɔn mane tangan a ma, a zin mane wɔlɔ ne sa dɔge na tereba ye ta. Yirebe mane wɔrɔ ne kware we mini wɔkara bɛgɛfrɛ na sarazu na ye.
66004004	Fanganmakwara kioro ne nɔma naa mane tigɛ ne fanganmakware we mini, sɔnmlala sma kioro ne nɔma naa ne tangan wɔnwɔ ma, zogafuro ne ti ye ta, sanɔ na fanganmabanfolɛ ne pipi ye pepe ta.
66004005	Wurosian kɔ bɛrekɔn kɔ gwɛnmɛkɔn mane sa fanganmakware we hɔn. Fintina nɔma kopra mane kini fanganmakware we zin. Wɔn Wuro ta ni kopra wɔ.
66004006	Zu na yaan ye mane wɔrɔ fanganmakware we wee, a zin ne wɔkara bulazu. Nimafrɛ naa mane taa kware we mini mɛ, yinna ne ti ye ta zin kɔ timi.
66004007	Nimafrɛ wɔ na gwere yi mane sa zara ta, plalo we ne sa yantolazoro ta, saaro we zin ne saa sɔɔn yi ta, naanɔ we zin ne sa susugo yi ta wiin ɔɔn ti tire hɔn.
66004008	Kaba konalanala mane ti wɔnna nimafrɛ wɔ pepe talatala ta. Ye kɔrɔ hɔn kɔ ye kiɛgɛ pepe ne paga yinna na. Sin kwɛ wuru ma ye mane turo sɔn, mane bɔɔ ga. Ye mane sɔn ne kwa, ye kìni yi, kìni yi, kìni yi, Matigi Wuro Sbɛpepenate ɔɔn kìni yi. Awe wiin ɔɔn mane tiye, ɔn ne tiye, ɔn ne naa.
66004009	Nimafrɛ wɔ mane fanganmakware ma tanganta we yirebɛ wiin sangan ma pepe, n'a togo ta ne baraka yira a ma, awe wiin ɔɔn ti ni na sangan pepe ma,
66004010	sɔnmlala sma kioro ne nɔma naa wɔ mane tɛ ne zii ne yoloko fanganmakware ma tanganta we zin. Wiin te ɔɔn ti ni na sangan pepe ma, ye ne wɔn yirebɛ ne y'a fanganmabanfolɛ dra a wee ne kwa,
66004011	ye Matigi kià Wuro, be daga yirebɛ na, togo kɔ sebe pere be ma bare bi ɔɔn frɛ pepe dan, be mane kia ye ne tiye, ye ɔɔn dan.
66005001	Wiin te ɔɔn mane tangan fanganmakware ma, ma mane sɛbɛ na kwini yi za wɔn digesoro hɔn. Sɛbɛda mane ti wɔnna sɛbɛ wɔ kɔrɔ hɔn kɔ a ku pepe ma, tɔbe kopra ne dɛ a ma.
66005002	Ma mane mɛlɛkɛ boo za sebe ti wiin ta, a ne sɔngɔ ne kwa, ye kɔ te ɔɔn sbɛ ne sɛbɛ wɔ na tɔbe yaga ɔn n'e koba?
66005003	Nka wurokɔn ma yo, lagakɔn ma yo, lagakɔn wee yo, sɔɔn sii mane gun yeyɛ wiin ɔɔn sbɛ ne sɛbɛ wɔ koba wɛlɛ ɔn sege ye hɔn ga.
66005004	Sɔɔn ta tɛ ɔɔn ma mane gun wiin ɔɔn sbɛ ne sɛbɛ wɔ koba wɛlɛ ɔn sege ye hɔn ga, wɔn mane mɛ ta ma ɔɔn ne mɔgɔ fɔrɔna.
66005005	Nka sɔnmlala wɔ na boo ɔɔn da ne ma, ye ma ka mɔgɔ ga. Ye ma sege rɛ, ye Zuda dumakma na boo wiin ɔɔn wɔkara zara, Davidi timikma na boo, ye wɔn sebe gun. Y'a na sɛbɛ wɔ na tɔbe kopra wɔ yaga ɔn n'e koba.
66005006	Ye da ye tɔɔ, ma ɔɔn Gwanɔ boo za fanganmakware we woro hɔn kɔ nimafrɛ naa wɔ woro hɔn kɔ sɔnmlala wɔ woro hɔn, a ɔɔn tuma taa, ye ne wɔkara a mane wɛ salaka na. Bian nɔma kopra kɔ yinna nɔma kopra mane ti a ta wiinye ɔɔn Wuro ta ni kopra wɔ wiinye ɔɔn fanɛ lagakɔn na bii pepe hɔn.
66005007	Wiin te ɔɔn mane tangan fanganmakware ma, a ɔɔn ye dɔbɛ ɔn naa sɛbɛ wɔ tɔɔ wɔn digesoro hɔn.
66005008	A sɛbɛ wɔ gun wiin sangan ma, nimafrɛ naa wɔ kɔ sɔnmlala sma kioro ne nɔma naa wɔ ɔɔn zii yoloko awe Gwanɔ we wee. Kolinzo mane ti ye pepe ta kɔ sanɔ na mɛnɛfrɛ wiinye ɔɔn pagapaga wunnudiafrɛ na, wɔn wiinye ɔɔn mane dɛ́gɛwɛsma ta wuromɛ.
66005009	Ye mane yirebɛturu na wun yi sɔn ne kwa: «Bi ɔɔn daga sɛbɛ bii na ɔn n'e na tɔbe yaga. Bare be mane wɛ salaka na, be ɔɔn dumakma hɔn kma pepe kɔ sidabɛrere hɔn kma pepe kɔ giamana hɔn kma pepe kɔ sii pepe hɔn kma wɔɔn wa Wuro ma be too baraka hɔn.
66005010	B'e ta salakawɛkuru na kià Wuro ma, ye ne na tangan fanganmabe na lagakɔn ma.»
66005011	Ye da ye tɔɔ, ma ɔɔn mɛlɛkɛ na yaan ye kɔn mɔɔ fanganmakware we kɔ nimafrɛ wɔ kɔ sɔnmlala wɔ kiege ma. Ye mane yaan fɔrɔna, ye do mane sbɛ ne tɔɔ ga.
66005012	Ye mane kwɛ ne sɔngɔ fɔrɔna ne kwa, ye wiin Gwanɔ ɔɔn mane wɛ salaka na, ye wɔn ɔɔn daga sebe kɔ yirebe kɔ naforo kɔ datɔ kɔ fangan kɔ togo gun, yirebe pere a ma n'a yirebɛ.
66005013	Danfrɛ pepe wurokɔn ma kɔ lagakɔn ma kɔ lagakɔn wee kɔ yɛngɛnzu hɔn, ye pepe kɔn ma mane ɔɔn mɔɔ, ye ne kwa: «Wiin te ɔɔn tangan fanganmakware ma, wɔnna te kɔ Gwanɔ ma yirebe kɔ togo kɔ sebe daga wiri sangan pepe ma.»
66005014	Nimafrɛ naa wɔ mane kwa, ye Amina. Sɔnmlala wɔ ɔɔn zii yoloko ɔn yirebe ta.
66006001	Bo wɔn ɔɔn tɛ, Gwanɔ we naa tɔbe kopra wɔ na gwere yi yaga wiin sangan ma, ma ɔɔn nimafrɛ naa wɔ na gwere yi sɔngɔkɔn mɔɔ yire fɔrɔna wɔkara wuropɛlɛlo kɔn, a ɔɔn da ye naa.
66006002	Ma mane siofuru boo ɔɔn za. Wiin te ɔɔn mane tangan a ma, dɔngɔn mane ti wɔn ta, fanganmabanfola ɔɔn pere a ma, a ɔɔn yaa ne sbɛta sebe gun na.
66006003	A naa tɔbe wɔ na plalo yaga, ma ɔɔn sɔkobafa plalo sɔngɔkɔn mɔɔ, wɔn ɔɔn da ye naa.
66006004	Boo sioza ɔɔn sa ne pɛnɛ bɛnbɛn. Wiin te ɔɔn mane tangan a ma, sebe mane pere wɔn ma ɔn siara wɛ lagakɔn ma wiin fa to sma n'e nɛmɛ yɛɛ. Kunkwinitaba na kuro yi boo mane pere a ma.
66006005	A naa tɔbe wɔ na saaro yaga wiin sangan ma, ma ɔɔn sɔkobafa saaro sɔngɔkɔn mɔɔ, a ɔɔn da ye naa. Ma ɔɔn siodungun boo za. Wiin te ɔɔn mane tangan a ma, frɛzinzinifa mane ti wɔn soro hɔn.
66006006	Ma mane bɛrekɔn boo mɔɔ nimafrɛ wɔ woro hɔn a ne kwa, ye frɛyirabɛfa na yɔnnɔ tala bile na wɔn sin tala na bara na sara, a na yinna saa ɔreze na ne sin tala na bara na sara mɛ. Ye sɔɔn ka da ye le yìn kɔ duvɛn ma ga.
66006007	A naa tɔbe wɔ na naanɔ yaga wiin sangan ma, ma ɔɔn nimafrɛ wɔ na naanɔ sɔngɔkɔn mɔɔ, a ɔɔn da ye naa.
66006008	Ma mane sio boo za, a ne sarazu. Wiin te ɔɔn mane tangan a ma, ye ɔɔn wɔnna te togo dɛ da Siri, Wara ne dɔɔ a ma. Ye mane sebe pere ye ma ye sbɛ diniyan na sodinida naanɔ ta wiin fa to ye sma yɛɛ kun kɔ wu kɔ laganuru ɔnkɔ sɔkobafrɛ na ba ye baraka hɔn.
66006009	A naa tɔbe wɔ na kooru yaga wiin sangan ma, ye mane wiinye kma yɛɛ Wuro domada ye na kɔ wiinye kma ɔɔn mane siɛrɛbe ta, ma ɔɔn wɔnwɔ pepe ni za tala tala, ye ne yɔro salakawɛdo wee.
66006010	Ye mane kwɛ ne sɔngɔ fɔrɔna ne kwa: «Matigi bi wiin ɔɔn kìni ne siɛbɛ yi, wee sangan ma be na kiti sɔɔ ɔn mɛ́ na yɛku wa diniyan hɔn kma hɔn?»
66006011	Wɔn tɛ ye ɔɔn forokiafuro perepere ye pepe ma ɔn yira ye ma, ye ye sɔmna zɔgɔ yɛ fɔn yaa kayan ye tikwɛre pepe kɔ ye na plala pepe wiinye ɔɔn daga yɛɛ na, wɔnwɔ do paga.
66006012	A naa tɔbe wɔ na konalalo yaga wiin sangan ma, lagakɔn ɔɔn sma fɔrɔna. Sin ɔɔn dungun wɔkara dungun, yu ɔɔn kwɛ tɛ wɔkara too.
66006013	Mamala mane bɛrɛ lɔ ma wɔkara kafɔnɔnɔmanɛ na bile ye, wuropangan wiinye vɔro.
66006014	Wurokɔn man'e sabɛ wɔkara ye wiinye sɛbɛ muluku. Tola pepe kɔ yɛngɛnzu na korilaga pepe ɔɔn sma.
66006015	Lagakɔn ma fanganmɛ kɔ smayeye kɔ sɔrɔdasi na zɛngɛnkma kɔ frɛkma kɔ fangankma, ye pepe, tɛrɛ kɔ vɛnɔma pepe ne tɔngɔn ne yɔro wura hɔn kɔ tɔnkɔkɔ kɔ tola hɔn.
66006016	Ye mane kwa tola kɔ tɔnkɔkɔ ma, ye ye bɛrɛ yiwɔ ma ɔn pi ye ma, ye brɛ dɛrɛ fanganmakware ma tanganta na ɔn dɛrɛ Gwanɔ woro na ba yi na.
66006017	Ye bare ye wora na ba ye na kɔgwaga wiri, sɔɔn mane na sbɛ taa gun ga.
66007001	Wɔn timi, ma ɔɔn mɛlɛkɛ naa za, ye ne taa lagakɔn na wurogwala naa ma. Ye mane figɛ kɔ lagakɔn na pangan naa wɔ wiin fa to pangan sii ka wirɛ lagakɔn ma kɔ yɛngɛnzu ma kɔ sɔ sii ma mɛ ga.
66007002	Ma mane mɛlɛkɛ boo za, a ɔɔn tuma wurodu hɔn ne ba. Ni na te Wuro ta tɔbedɛfa mane ti a ta. Wiinye mɛlɛkɛ wɔ ɔɔn mane sebe gun wiin fa to ye lagakɔn kɔ yɛngɛnzu yaga, a ɔɔn sɔngɔ wɔnwɔ ma yire fɔrɔna ɔn da:
66007003	«Ka ka da ka lagakɔn kɔ yɛngɛnzu kɔ sɔ sii yaga ke ma tɔbe dɛ kià Wuro ta baratɛre kini ma dɛn ga.»
66007004	Ye mane tɔbe dɛ wiinye sma do ma, ma man'e mɔɔ. Ye mane sma sana zɔlo ne sana kiepla ne sana naa (144,000). Ye mane sa Isirayɛle dumakma pepe hɔn.
66007005	Tɔbe mane dɛ wiinye kma ma Zuda timikma hɔn, wɔnwɔ mane sma sana funpla (12,000). Urubɛn timikma hɔn ye mane sma sana funpla. Gate timikma hɔn ye ne sma sana funpla.
66007006	Asɛre timikma hɔn ye ne sma sana funpla (12,000). Nɛfutali timikma hɔn ye ne sma sana funpla. Manase timikma hɔn ye ne sma sana funpla.
66007007	Simeyɔn timikma hɔn ye ne sma sana funpla (12,000). Levi timikma hɔn ye ne sma sana funpla. Isakare timikma hɔn ye ne sma sana funpla.
66007008	Zabulɔn timikma hɔn ye ne sma sana funpla (12,000). Zozɛfu timikma hɔn ye ne sma sana funpla. Bɛnzamɛ timikma hɔn ye ne sma sana funpla.
66007009	Wɔn timi ma ɔɔn zamɛ na yaan ye za, sɔɔn sii mane sbɛ n'e zio ga. Ye mane sa sii pepe hɔn kɔ dumakma pepe hɔn kɔ timikma pepe hɔn. Ye mane taa fanganmakware kɔ Gwanɔ zin hɔn, zogafuro ne ti ye ta, tegeledazugo ne ti ye sra hɔn.
66007010	Ye mane sɔngɔ yireyire ne kwa: «Kià kisi sa kià Wuro ta wiin ɔɔn tangan fanganmakware ma ɔnkɔ Gwanɔ ta.»
66007011	Wiinye mɛlɛkɛ pepe ɔɔn mane taa ne fanganmakware kɔ sɔnmlala kɔ nimafrɛ wɔ kori, ɔn zii bɛrɛ ye zɛngɛn sugu lɔ ma fanganmakware zin hɔn, wɔnwɔ Wuro yirebɛ
66007012	ne kwa: «Amina. Yirebɛ kɔ yirebe kɔ datɔ kɔ barakayira kɔ togo kɔ sebe kɔ fanganmabe kià Wuro ye sangan pepe ma. Amina.»
66007013	Sɔnmlala wɔ na boo ɔɔn bɛreda bii ɔn da ne ma: «Zofurokma bɛ kɔ kma? Wee ye tuma?»
66007014	Ma ɔɔn d'a ma: «Bi ɔɔn n'e tɔɔ mɛ Matigi.» A ɔɔn da ne ma, ye wiinye ɔɔn sa yannɛ na yire ye hɔn, ɔn y'a zoga waa n'e kìnibɛ Gwanɔ na too hɔn, ye ye wɔnwɔ.
66007015	Ye wɔn ye na ye taa Wuro ta fanganmakware zin hɔn, ne bara ta Wuro ma sin kwɛ wuru ma a ta kɔɔn hɔn. Ye wiin te ɔɔn tangan fanganmakware ma, ye wɔnna te na kwa ye ma.
66007016	Ye wu na n'e foga titiri ga, mulu mane na n'e foga titiri mɛ ga. Ye sin na n'e wɔnna titiri ga, tuu mane na n'e yannɛ titiri mɛ ga.
66007017	Ye bare wiin Gwanɔ ɔɔn tangan fanganmakware woro hɔn, ye wɔn na tɛ ye na nɛta na. Ye wiinye pɛnzu ɔɔn ni pere, ye wɔn brɛ a na n'e nɛ yaa kɔ lɔgɔ. Ye Wuro na n'e yinnazio pepe vɔro.
66008001	Gwanɔ we naa tɔbe wɔ na kopraro yaga wiin sangan ma, wurokɔn pepe ɔɔn kwɛ kuna sɛnɛsɛnɛ fɔn yaa lɛrɛ tala na sodinikobi nɛmɛ wa.
66008002	Wiinye mɛlɛkɛ kopra wɔ ɔɔn taa Wuro zin hɔn, ma ɔɔn wɔnwɔ za, ye ɔɔn tolɛ nɔma kopra pere ye ma.
66008003	Mɛlɛkɛza boo mane naa taa salakawɛdo kiege ma. Wunnudiafa na wɛnnɛfa mane ti a ta ne sanɔ na yi. Ye ɔɔn wunnudiafrɛ pere a ma yaan wiin fa to a ye wa salaka na sanɔ na salakawɛdo ma wiin ɔɔn ti fanganmakware zin hɔn kɔ dɛ́gɛwɛsma pepe ta wuromɛ.
66008004	Wunnudiafrɛ wɔ na tioro mane tuma mɛlɛkɛ we sra hɔn ne ba Wuro brɛ kɔ dɛ́gɛwɛsma ta wuromɛ.
66008005	Wɔn tɛ mɛlɛkɛ we ɔɔn wunnudiafa na wɛnnɛfa we bii, ɔn togadɔlɔ tee salakawɛdo ma n'a paga, n'a dra lɔ ma. Wɔnna nɔɔ hɔn ye da, ye tɔɔ a ma wuropɛlɛlokɔn kɔ sɔngɔkɔn kɔ wurosian kɔ lagakɔn ɔɔn sma.
66008006	Tolɛ mane ti wiinye mɛlɛkɛ kopra wɔ ta, wɔnwɔ ɔɔn ye yɛrɛ tɛtɛrɛ ye pɛn na.
66008007	Gwere yi we ɔɔn yi pɛn. Wurodɔgɔlɔ kɔ togo na yanganmu yi kɔ too ɔɔn kwɛ ne vunu lagakɔn ma. Lagakɔn na sodinida saaro ɔɔn wɛnnɛ. Sɔ na sodinida saaro ɔɔn wɛnnɛ. Sɔgɔbin pepe ɔɔn wɛnnɛ.
66008008	Mɛlɛkɛ plalo ɔɔn y'a tola pɛn. Ye ɔɔn tɛ wɔkara tolo na yire yi, togakini ti wiin ma, wɔn ɔɔn bɛrɛ yɛngɛnzu hɔn. Yɛngɛnzu na sodinida saaro ɔɔn tɛ too na.
66008009	Yɛngɛnzu hɔn frɛ na sodinida saaro ɔɔn siri. Yɛngɛnzu wɔɔn ma kɔre na sodinida saaro ɔɔn yaga.
66008010	Mɛlɛkɛ saaro ɔɔn y'a tola pɛn. Mumulugwaga boo ɔɔn tuma wuro hɔn ɔn bɛrɛ ne kini wɔkara wɛpere na yire yi. A mane bɛrɛ kuu na sodinida saaro ma kɔ pɛnziori ma.
66008011	Wɔnna mumulu we togo ti Sagaro. Zu na sodinida saaro ɔɔn saga. Sma na yaan ye mane siri zu we ta bare a mane saga.
66008012	Mɛlɛkɛ naanɔ ɔɔn y'a tola pɛn. Sin na sodinida saaro kɔ yuu na sodinida saaro kɔ mamala na sodinida saaro ɔɔn kwɛ dungun. Wɔnna sodinida saaro wɔ mane kwɛ tɛ tunio na. Kini mane ti kɔɔ na sodinida saaro na ga, wuru ɔɔn tɛ yee mɛ.
66008013	Wɔnna sangan ma ma susugo boo za a ne tire wurokɔn yɔfa hɔn ne sɔngɔ ne kwa, ye gwale sa, ye gwale sa diniyan hɔn kma ma, mɛlɛkɛ saa ta tola digekɔn ye na wiinye ɔɔn daga pɛn yɛ.
66009001	Wɔn timi mɛlɛkɛ kooru ɔɔn y'a tola pɛn. Ma ɔɔn mumulu boo za, a ɔɔn tuma wuro hɔn ɔn bɛrɛ lɔ ma pɛnziori ma, wuragwaga na sɔgɔlo ɔɔn pere a ma.
66009002	A mane pɛnziori wɔ na wuragwaga koba, tioro boo ɔɔn sa yeyɛ wɔkara dungwaga hɔn yi ɔn sin kɔ pangan tunio.
66009003	Gwale mane sa wɔnna tioro we hɔn, ɔn vunu lagakɔn ma. Wiin sebe ɔɔn ti lagakɔn ma yɛnmɛ ta, wɔn nɛmɛ ɔɔn mane pere yewɔ gwale wɔ ma.
66009004	A mane yira dɔre ye ma ɔn da, ye ka da ye foyi ta sɔgɔ na ga ɔn ka da ye foyi ta nugunfrɛ na ga ɔn ka da ye foyi ta sɔ na mɛ ga. Nka fɔn Wuro ta tɔbe ti wiinye kma kini ma ga dama.
66009005	Sogo mane pere ye ma ɔn da y'e yɛɛ ga nka ye y'e yannɛ yɛgɛ koo yɔ. Wiinye yannɛ ɔɔn mane daga dɛ ye ma, wɔn wiinye nɛmɛ ɔɔn sɔɔn gun yɛnmɛwindo ta.
66009006	Sma na ne siri kia wɔnna kɔɔ wɔ ma nka ye na n'a gun ga. Ye na ne siri kia nka siri na ne tɔngɔn ye na.
66009007	Gwale wɔ mane ti wɔkara siori wiinye ɔɔn tɛtɛrɛ tigɛ kunkwini na, ye ne wɔkara sanɔ na fanganmabanfolɛ ɔɔn ti ye wɔan hɔn, ye zɛngɛn ne wɔkara sma ye.
66009008	Wɔnsoga mane ti ye ta wɔkara yàra ye, ye yinni ne wɔkara zara ye.
66009009	Ye mane ti wɔkara bala na kunkwinifrɛ, ye kaba digekɔn ne wɔkara kunkwiniwotori digekɔn, siori na yaan ye wiinye suru, ye ne tɔngɔn ne yaa kun na.
66009010	Pɛgɛ mane ti ye ta wɔkara yɛnmɛ digi ne ti ye na. Sebe mane ti ye pɛgɛ ɔɔn hɔn wiin ɔɔn sma ninaban yɛgɛ koo yɔ.
66009011	Wiin mɛlɛkɛ ɔɔn ti wuragwaga we wɔɔn na, ye n'a togo wiri Abadɔn Heburoda hɔn n'a wiri Apoliyɔn Girɛkida hɔn, wɔn kɔrɔ yaga, wɔn ɔɔn man'e ta fanganma.
66009012	Gwereyannɛ mane fɔnɔ, yannɛ nɔma pla ne ti timi yɛ ne naa.
66009013	Wɔn timi mɛlɛkɛ wɔ na konalalo ɔɔn y'a tola pɛn. Sanɔ na salakawɛdo wiin ɔɔn ti Wuro zin hɔn, ma mane kɔn boo mɔɔ wɔn na lologo hɔn.
66009014	Tola mane ti wiin mɛlɛkɛ konalalo we ta, kɔn we mane da wɔn ma: «Wiinye mɛlɛkɛ naa wɔ ɔɔn ti zɔgɔre hɔn Efurataku ma, ye firi.»
66009015	Wiinye mɛlɛkɛ naa wɔ ɔɔn mane tɛtɛrɛ tigɛ wɛ wagati kɔ kɔɔ kɔ yuu kɔ dɔɔ na ne daga sma na yaan ye yɛɛ, ye n'e firi.
66009016	Kunkwinikuru wɔ na siorikma mane yaan fɔrɔna. Ma man'e do mɔɔ.
66009017	Yee ma man'ewɔ siori wɔ kɔ ye ma basma za dɔreda hɔn. Kunkwinibɛgɛfrɛ mane ti ye ta wɔkara togo ne wɔkara blazu ne wɔkara giribi mɛ. Siori wɔ wɔan mane wɔkara zare ye, togo kɔ tioro kɔ giribi ne sa ye da hɔn.
66009018	Wɔnna yagafrɛ saa wɔ ɔɔn mane sma na yaan ye yɛɛ. Bo togo, bo tioro, bo ma giribi wiin ɔɔn mane sa ye da hɔn.
66009019	Bare siori wɔ ta sebe ti ye da kɔ ye pɛgɛ ɔɔn hɔn. Ye pɛgɛ mane ti wɔkara san. Wɔan mane ti wɔnna pɛgɛ wɔ ta ne sbɛ ne sɔɔn ninaban.
66009020	A ma bɔ smasɛrɛ wɔ wiinye ɔɔn mane siri yaga wɔ ta ga han, ye mane ye kɔrɔ bere y'a tɛda na ga. Ye mane bere ne zini ɔɔn kan yɛ kɔ sanɔ wɛlɛ gwanafuro na fian kɔ dayan na ye kɔ dɔge wɛlɛ sɔ na ye, wiinye ɔɔn sege ne zɛ ga, mane mɔɔ ga, mane sbɛ ne yaa mɛ ga.
66009021	Ye mane ye kɔrɔ bere y'a smayɛ wɛlɛ y'a kiɔnɔ na ga, ma ye kɔrɔ bere y'a vunatɛ wɛlɛ y'a panɔbe na mɛ ga.
66010001	Wɔn timi ma mane mɛlɛkɛ na kɛnɛ yi boo za wiin ɔɔn tuma wuro hɔn ne zii. Daba ɔɔn man'a ta zogo yirebe ne ti a kini hɔn. A zin mane ti wɔkara sin, a kaɛn ne ti wɔkara togo na kansoga.
66010002	Sɛbɛslalo boo mane ti a sra hɔn, a do ne kibɛ. A ɔɔn ye digesra ma kaan dɛ yɛngɛnzu ma ɔn ye ninagan ma kan dɛ lagakɔn ma
66010003	ɔn sɔngɔ yire wɔkara zara tɛ ne mɔgɔ wiin nɛ. A naa sɔngɔ yee, wuropɛlɛlɛ kopra wɔ ɔɔn gwɛnmɛ.
66010004	Wuropɛlɛlɛ kopra wɔ naa gwɛnmɛ yee, mia tɛ ɔɔn mane kia sɛbɛ, wɔn tɛ kɔn boo ɔɔn ye to wuro hɔn ɔn da ne ma: «Wuropɛlɛlɛ kopra wɔ wiinye fanɛ yira, tɛ wɔn tɛ bunu na, ka b'e sɛbɛ ga.»
66010005	Ma mane wiin mɛlɛkɛ we za taa yɛngɛnzu kɔ lagakɔn ma, wɔn ye digesoro duro wuro hɔn.
66010006	Wiin te ɔɔn ti ni na sangan pepe ma, awe wiin ɔɔn wurokɔn kɔ ye ma frɛ dan, ɔn lagakɔn kɔ ye ma frɛ dan, ɔn yɛngɛnzu kɔ ye hɔn frɛ dan, ɔn ye sun wɔn togo na ɔn da: «Wagati ti ye na titiri ga.
66010007	Nka mɛlɛkɛ kopraro kɔn ɔɔn naa mɔɔ wiin sangan ma pepe, a ɔɔn naa dutigɛ ne y'a tola pɛn wiin sangan ma, wɔn ɔɔn na tɛ Wuro ta bunu do ta paga wɔkara a man'e yira y'a baratɛre daberebɛre wɔ ma wiin nɛ.»
66010008	Ma mane wiin kɔn we mɔɔ wuro hɔn, wɔn ɔɔn da ne ma: «Wiin mɛlɛkɛ we ɔɔn taa yɛngɛnzu kɔ lagakɔn ma, wiin sɛbɛ we ɔɔn ti a sra hɔn ne kibɛ, yaa n'a tɔɔ.»
66010009	Ma ɔɔn ne dɔbɛ mɛlɛkɛ we na, n'a mɛ d'a sɛbɛslalo we pere ne ma. A ɔɔn da ne ma, ye m'a tɔɔ, n'a nɔma, y'a na ne dia ne do hɔn wɔkara yi nka ne saga ne kɔrɔ hɔn.
66010010	Ma ɔɔn sɛbɛslalo we tɔɔ mɛlɛkɛ we ta n'a nɔma. A mane dia ne do hɔn wɔkara yi. Nka a nɛmɛ wɛ timi ne ta, ne kɔrɔ mane saga.
66010011	Ye ɔɔn da ne ma: «Wuro ta fanɛ wiinye ɔɔn daga yira sii na yaan ye kɔ sisma na yaan ye kɔ sidabɛrere na yaan ye kɔ fanganmɛ na yaan ye ye na, be daga bere yaa wɔnwɔ yira yɛ.»
66011001	Wɔn tɛ ye ɔɔn frɛyirabɛsɔgɔlo boo pere ne ma a ne wɔkara gwangan ɔɔn da ne ma: «Tuma Wuro ta kɔɔn kɔ salakawɛdo yirabɛ ɔn n'eyɛ Wuroyirebɛsma zio.
66011002	Nka ka kɔɔn we na luu kɔrɔ hɔn yirabɛ ga. Bare wiinye sii ɔɔn na kuru na kìni yi yara n'a yaga dɔgɔ saa yɔ ne kobi, wɔnwɔ ma yeyɛ pere.
66011003	Ma na ne siɛrɛkma sma pla fanɛ, ye ne n'a fanɛ yira yin zɔfunpla ne yin kiesaa (1,260) yɔɔ, ninabanzoga ne kiɛ ye ta.
66011004	Wiinye olivusɔrɔ pla kɔ fintina nɔma pla ɔɔn taa lagakɔn na te Matigi zin hɔn, ye wɔnwɔ.
66011005	Wiin te ɔɔn ne kia n'e yannɛ, togo na sa ye da hɔn, ɔɔn n'e zugi yɛɛ. Yee mɛ, ye na yannɛta na siri.
66011006	Sebe ti ye ta ɔɔn wurokwe nabɛ wiin fa to ye ɔɔn ne Wuro domada yira, wuro ka mɛnɛ ga. Sebe ti ye ta mɛ ɔn zu bere n'a ta too na ɔn yannɛ sii pepe dra lagakɔn ma wiin wagati pepe ɔɔn dia ye ma.
66011007	Ye ɔɔn naa waro y'a siɛrɛbe na bɛreda na wiin sangan ma, wiin nimafa ɔɔn sa pɛnziori na wuragwaga hɔn, wɔn na n'e kwini ɔn sbɛ ye ta n'e yɛɛ.
66011008	Ye Sodɔmu kɔ Ezipititogo dɛ wiin kiregwaga we ma yeyɛkma ta tɛda ye na, ye Matigi kwangwaga wiin wɛɛn we, wɔnna kuru we na gwendege hɔn ye na sara na wɔɔ.
66011009	Sii pepe kɔ dumakma pepe kɔ sidabɛrere pepe kɔ sisma pepe hɔn kma na bɔɔ na naa ye sege na yin saa yɔ ne kobi, y'e sitra ga.
66011010	Diniyan hɔn kma na nihɔndia ye ye na. Ye na nihɔndia ne yirebɛfrɛ pere ye nɛmɛ ma bare wɔnna daberebɛre sma pla wɔ man'e ninaban fɔrɔna.
66011011	Nka wɔnna yin saa ne kobi wɔ fɔnɔ wɛ timi ma, Wuro na ni ka ye hɔn, ye tuma. Ye tɛ yee, wiinye kma ɔɔn man'e sege, kuun na yire yi wɔnwɔ foga.
66011012	Ye ɔɔn kɔn na yire yi bo mɔɔ wuro hɔn, a ne kwa ye ma, ye ye ba bɛɛ. Ye ɔɔn ba daba hɔn ye zugi yɔnnɔ na.
66011013	Wɔnna sangan we yɛrɛ ma yɛ, lagakɔn ɔɔn sma fɔrɔna. Kuru we na sodinida funnɔ ɔɔn bɛrɛ, sma sana kopra ɔɔn siri wɔnna yaga we ta. Wiinye kma ɔɔn mane wɔɔ ni na, wɔnwɔ mane wurokɔn hɔn Wuro yirebɛ kuun sra hɔn.»
66011014	Yannɛ na plala mane fɔnɔ. Yannɛ na saaro ne na wiri wɔnna nɔɔ hɔn yɛ.
66011015	Mɛlɛkɛ kopraro ɔɔn y'a tola pɛn. Bɛrekɔn yeye bɔɔ ɔɔn mɔɔ wuro hɔn ne kwa, ye diniyan hɔn fanganmabe kià Matigi kɔ ye na Dɛ́gɛwɛta yi basiɛ. Y'a na ne ti fanganmabe hɔn sangan pepe ma.
66011016	Wiinye sɔnmlala sma kioro ne nɔma naa ɔɔn tangan y'a fanganmakwara ma Wuro zin hɔn, wɔnwɔ ɔɔn kwɛ zii bɛrɛ ye zɛngɛn sugu ne Wuro yirebɛ
66011017	ne kwa: «Matigi Wuro Sbɛpepenate bi wiin ɔɔn tiye, ɔɔn mane pia ne tiye ke baraka yira be ma. Bare be bia sebe na yire yi dɔrɔ ɔɔn bia fanganmabe tigɛ.
66011018	Sii wora mane ba nka bi woro ta ba yɔnnɔ ɔɔn tɔɔ. Wɔn ɔɔn sara na kitiwagati. Wɔn ɔɔn bia baratɛre bia daberebɛre yirebɛwagati. Dɛ́gɛwɛsma wiinye kma ɔɔn kiu ka be togo ma smayeye kɔ durukma. Wiinye kma ɔɔn lagakɔn yaga, a wɔnwɔ na yagawagati.»
66011019	Ye da ye tɔɔ, Wuro ta kɔɔn wiin ɔɔn ti wuro hɔn, wɔn do ɔɔn kibɛ bɛɛn na kuku ɔɔn zɛ a ta kɔɔn hɔn. Wɔn tɛ wurosian ɔɔn ne sa kɔ bɛrekɔn bɔɔ kɔ gwɛnmɛkɔn bɔɔ ne mɔɔ lagakɔn ne sma wurodɔgɔlɔ ne zii fɔrɔna.
66012001	Tagamase na yire yi boo mane sa wurokɔn ma. A mane ya boo sin ne filɛ a ma wɔkara sɔɔn zogo filɛ ye ma wiin nɛ. Yuu ne ti a kaɛn wee. Mamala nɔma funpla ne kori a wɔɔn hɔn fanganmabanfola na.
66012002	A mane ti tulu ne sɔngɔ ye tulu ta ne mana ne tɛ vɔrɔ na.
66012003	Wɔn tɛ tagamaseza boo ɔɔn naa sa wurokɔn ma mɛ. Wɔn mane sɔnfigɛfa na yire yi boo wiin ɔɔn mane pɛnɛ bɛnbɛn wɔntala kopra ne ti a ta kɔ bian nɔma fun fanganmabanfolɛ kopra ne pi pi a wɔan wɔ ma.
66012004	A pege mane mamala na sodinido na saaro sare n'e dra lɔ ma. Wiin ya we ɔɔn mane tɛ vɔrɔ na, sɔnfigɛfa we mane naa taa a zin hɔn wiin fa to a ɔɔn vɔrɔ suu, a nɔ we nɔma.
66012005	Ya we mane nimisininɔ ɔɔn vɔrɔ wiin ɔɔn daga diniyan hɔn sii pepe nɛ kɔ balogwangan. Ye mane ya we nɔ bii ɔɔn yaa kɔ lege Wuro kɔ y'a fanganmakware brɛ.
66012006	Wɔn tɛ ya we ɔɔn tɔngɔn yaa kibɛkolo hɔn Wuro mane tangando tɛtɛrɛ a ma wiin wɛɛn wiin fa to ye ne zɔnfa pere a ma yin zɔfunpla ne yin kiesaa (1,260) yɔ.
66012007	Wɔn tɛ kun ɔɔn tuma wurokɔn hɔn Misɛle kɔ y'a mɛlɛkɛ ɔɔn mane sɔnfigɛfa we kwini. Sɔnfigɛfa we mane kwɛ kɔ y'a mɛlɛkɛ n'e kwini mɛ.
66012008	Nka sɔnfigɛfa we sbɛ gun ga. Tangando gun a kɔ y'a mɛlɛkɛ ta wurokɔn hɔn titiri ga.
66012009	Ye ɔɔn n'awe sɔnfigɛfagwaga we dra sire. Awe ye ɔɔn sanbiri, ye wiin wiri Sitanɛ. Awe ɔɔn diniyan hɔn kma pepe firebɛ. Ye man'a kwɛ kɔ a ta mɛlɛkɛ ɔn n'e dra lagakɔn ma.
66012010	Ma mane bɛrekɔn na yire yi boo mɔɔ wuro hɔn, a ne kwa ye bo ɔɔn kià Wuro ta kisi kɔ a ta sebe kɔ a ta fanganmabe na wagati ɔɔn ne Krista ta sin na wagati. Ye bare wiin te ɔɔn mane ke na plala zarake, wiin te we ɔɔn man'e zarake Wuro zin hɔn sin ne wuru, ye ye wɔnna te we dra.
66012011	Ye nka ke na plala wɔ sbɛ a ta kɔ Gwanɔ too ɔnkɔ domada baraka hɔn ye wiinye na siɛrɛbe ta. Ye ye ye ni da diabɛ ye ma ɔn kwan siri na ga.
66012012	Ye wɔn ye na, ki wurokɔn kɔ wiinye kma ta wɔdo ɔɔn ti yeyɛ, ka nihɔndia. Ye bi lagakɔn kɔ yɛngɛnzu, gwale na sa ka ma bare Sitanɛ zii ka brɛ a woro ne ba fɔrɔna a ne tɔɔ da wagati zɔgɔ dama ɔɔn ti ye ta yee.
66012013	Sɔnfigɛfa we naa n'a za da ye ye dra lagakɔn ma wiin sangan ma, wiin ya we ɔɔn mane nimisininɔ vɔrɔ, a ne lɛ ne dɔɔ wɔn ma.
66012014	Nka susugo na yire yi kaba pla mane pere ya we ma wiin fa to a tire yaa kibɛkolo hɔn wiin wɛɛn ɔɔn tigɛ a ma wiin fa to y'a woro dɔgɔ saa yɔ ne kobi a brɛ ne dɛrɛ san na.
66012015	Wɔn tɛ san ɔɔn zu sabɛ ye do hɔn ya we timi wɔkara kuu wiin fa to wɔnna zu we ya we bii.
66012016	Nka lagakɔn mane tɛ ya we ma ɔn kibɛ ɔɔn wɔnna kuu we bra wiin ɔɔn mane sa sɔnfigɛfa we do hɔn.
66012017	Sɔnfigɛfa we woro ta ba do ma ya we ta, a mane wɔnna woro we sɛsɛ ya we timikma sɛrɛ ma wiinye ɔɔn dɔɔ Wuro ta yirada ma ne Krista siɛrɛ.
66012018	Wɔn timi a ɔɔn yaa taa yɛngɛnzu na banyege ma.
66013001	Wɔn timi ma ɔɔn sɔkobafa boo za, a ne sa yɛngɛnzu hɔn. Bian nɔma fun kɔ wɔntala kopra ne ti a ta. Fanganmabanfolɛ mane pi pi wɔnna bian nɔma fun wɔ pepe ma Wuro togo na yagada ne sɛbɛ sɛbɛ wɔntala wɔ pepe ma mɛ.
66013002	Sɔkobafa we mane wɔkara sɔgɔ a kaɛn ne wɔkara sɔnfigɛfa ye a do ne wɔkara zara yi. Bo sɔnfigɛfa we ɔɔn y'a fangan kɔ y'a fanganmakware pere a ma kɔ sebe na yire yi boo.
66013003	Bado na yire yi boo mane ti a wɔntala wɔ na boo ma nka wɔnna bado we naa wɛ. Sɔkobafa we da mane dia lagakɔn ma kma pepe ma ye ɔɔn dɔɔ a ma.
66013004	Ye mane sɔnfigɛfa we yirebɛ bare a mane wɔnnakmabe pere sɔkobafa we ma. Ye mane sɔkobafa we yirebɛ ne kwa: «Kɔ te ɔɔn tala kɔ sɔkobafa we ne sbɛ ne kwini kɔ lege?»
66013005	Do mane pere sɔkobafa we ma wiin fa to a ne bɛredayaga yira ne Wuro togo yaga. Sebe mane pere a ma wiin fa to a y'a fangan ta yɛgɛ kiepla ne nɔma pla yɔɔ.
66013006	A mane bɛreda bii Wuro togo yaga na wiin fa to a a togo yaga ɔn n'a ta kɔɔn togo yaga ɔnkɔ wiinye kma ta wɔda ɔɔn ti wuro hɔn mɛ.
66013007	Sebe mane pere a ma wiin fa to a dɛ́gɛwɛsma kwini ɔn sbɛ ye ta. A mane daga ne sbɛ dumakma pepe kɔ sii pepe kɔ sidabɛrere pepe kɔ giamana pepe ta mɛ.
66013008	Wiinye kma pepe ɔɔn ti lagakɔn ma, wiinye kma wɔ pepe toga ɔɔn sɛbɛ n'a bii diniyan dutigɛsangan ma ga, ni na sɛbɛ hɔn Gwanɔ ta wiin ɔɔn yɛɛ.
66013009	Turu ti wiin te ta, a mɔɔ.
66013010	Wiin te ɔɔn daga tɛ tere na, wɔnna te ɔɔn na yaa tɛrɛbe na. Wiin te ɔɔn daga yɛɛ kɔ kunkwinitaba, wɔnna te ɔɔn na yɛɛ kɔ kunkwinitaba. Bo wɔn ye na dɛ́gɛwɛsma daga sɔmna ɔn yɔnmabe ka ye yɛrɛ hɔn.
66013011	Wɔn timi ma ɔɔn sɔkobafa boo za yɛ mɛ wɔn ne sa lagakɔn hɔn. Bian pla mane ti a ta wɔkara Gwanɔ nka a mane bɛre wɔkara sɔnfigɛfa.
66013012	Wiin sebe pepe ɔɔn mane ti sɔkobafa na gwere yi we ta, wɔn mane ti awe bo we soro ma. Bado na yire yi mane ti wiin sɔkobafa we ma ɔɔn wɛ, bo we mane tɛ diniyan kɔ ye hɔn kma pepe ne wɔn yirebɛ.
66013013	A mane kabakoda na yire ye ta fɔn ne togo tumabɛ wuro hɔn a ne zii sma pepe yɔnnɔ na.
66013014	A mane sebe gun ne wiinye kabakoda ta sɔkobafa we yɔnnɔ na, a mane lagakɔn ma kma pepe lamara kɔ wɔn. Kunkwinitaba bado mane ti wiin sɔkobafa we ma a ɔɔn ye bere kɛnɛ, a mane sma ta ye ɔɔn n'a na tagamase ta.
66013015	Sebe mane pere a ma a ɔɔn sɔkobafa we na tagamase ta a ne sbɛ ne bɛre wiin fa to wiin te pepe ɔɔn ma tagamase we yirebɛ ga, a ne sbɛ ne wɔnna te yɛɛ.
66013016	A mane tɔbe dɛ sma pepe digesra ma sra wɛlɛ ye kini hɔn. Smayeye kɔ durukma pepe, naforokma kɔ fangandɛn pepe, tɛrɛ kɔ tisramakma pepe.
66013017	Wɔnna sɔkobafa we togo wɛlɛ a na tagamase na tɔbe mane ti wiin te pepe ma ga, a na te sbɛ ne foyi tɛrɛ wɛlɛ n'a zabire ga. Kakiri ɔɔn ne ti wiin te hɔn, a sɔkobafa we togo na tagamase na kayan ta.
66013018	Da kɔrɔ na tɔsangan wiri. Bare wɔnna tagamase we wɔn sɔɔn yi ɔn ne zɔkonala ne kiesaa ne nɔma konala (666).
66014001	Wɔn timi ma ɔɔn Gwanɔ za, a ne taa Siyɔntolo ma. Sma sana zɔlo ne sana kiepla ne nɔma naa (144,000) ne ti kɔ lege. Gwanɔ kɔ ye tɔn toga ne sɛbɛ ye kini ma.
66014002	Ma mane bɛrekɔn boo mɔɔ wuro hɔn wɔkara zu na yaanye digekɔn kɔ wurogwɛnmɛkɔn na yire yi. Ma wiin bɛrekɔn we mɔɔ, a mane ti wɔkara kolinzokɔn a na tomata tɛ n'a toma wiin sangan ma.
66014003	Ye mane turuwun ɔɔn sɔn fanganmakware zin hɔn kɔ nimafrɛ naa wɔ zin kɔ sɔnmlala wɔ zin. Sɔɔn mane tiye wiin ɔɔn sbɛ ne wɔnna turu we sma ga a ma tɛ sma sana zɔlo ne sana kiepla ne nɔma naa (144,000) wɔ ga wiinye wɔɔn ɔɔn wɛ diniyan hɔn.
66014004	Wɔnwɔ ye yɛrɛ yanganmu kɔ yàra ga bare ye yàrada tɔɔ ga. Gwanɔ ne yaa wiin wɛɛn pepe, ye ne dɔɔ a ma. Ye ye wɔɔn wa, ye ɔɔn tɛ gwere ye na sma yɔ Wuro kɔ Gwanɔ ta.
66014005	Ye niɔn sii sɔɔ n'a za ga, zarakedo mane ti ye na mɛ ga.
66014006	Wɔn timi ma ɔɔn mɛlɛkɛza boo za, a ne tire wuro hɔn dɛrɛdo hɔn. Fanɛdia na wɛbareya ye mane ti a ta n'e yira lagakɔn ma kma ma. Sii wɔ pepe kɔ dumakma wɔ pepe kɔ sidabɛrere pepe kɔ giamana hɔn kma pepe.
66014007	A mane sɔngɔ fɔrɔna ne kwa: «Ka kiu ka Wuro ma n'a yirebɛ bare a ta kiti na wagati wiri. Ka lagakɔn kɔ wurokɔn kɔ yɛngɛnzu kɔ ziosada na danta yirebɛ.»
66014008	Boo mɛlɛkɛza mane dɔɔ a ma ne kwa, y'a bɛrɛ, Babilɔnikiregwaga we bɛrɛ. Awe wiin ɔɔn mane diniyan hɔn sii wɔ pepe ka y'a vunafa hɔn, Wuro woro ɔɔn bɛrɛ ye ma.
66014009	Boo saaro mane dɔɔ ye ma ɔn sɔngɔ fɔrɔna ɔɔn da: «Wiin te ɔɔn sɔkobafa kɔ ye gia yirebɛ, a na tɔbe ɔɔn tɛ a soro wɛlɛ a kini hɔn,
66014010	wɔnna te na Wuro woro na bafɔrɔ yi yɔnnɔ tɔɔ mɛ. A na te yɔnnɔhɔn na toba togo kɔ giribi hɔn mɛlɛkɛ na kìni ye kɔ Gwanɔ yɔnnɔ na.
66014011	Wiinye kma ɔɔn sɔkobafa kɔ ye gia yirebɛ, a na tɔbe ne ti ye kini kɔ ye sra ma, ye ta yinnahɔntogo na tioro na ne tuma sangan pepe ma ye mane na ne makunabɛ abada ga sin kwɛ wuru ma.
66014012	Wiinye dɛ́gɛwɛsma ɔɔn kwa Wuro ta yirada ma ne yɔɔn Yezu ma, wɔnwɔ ta yɔnmabe na wagati ɔɔn wiri.»
66014013	Wɔn timi ma ɔɔn bɛrekɔn boo mɔɔ wuro hɔn a ne kwa: «Ye sɛbɛ. N'a bii basiɛ, wiinye kma ɔɔn siri ne yɔɔn Matigi ma, wɔnna kma dangamu. Wuro ta Ni da ye tian na ye ye na y'a bara na makunabɛ ta ye bare ye ta tɛda dɔɔ ye ma.»
66014014	Wɔn timi ma mane dabafuro bɔɔ za, fa ne tangan ye ma wɔkara sansukanpla. Sanɔ na fanganmabanfola mane ti a wɔɔn hɔn, fɛnyalo na dadia yi ne ti a sra hɔn.
66014015	Wɔn timi boo mɛlɛkɛ ɔɔn saa Wuro ta kɔɔn hɔn ɔn sɔngɔ fɔrɔna ɔn da daba ma tanganta we ma: «Bia fɛnyalo ta ɔɔn yaro. Yarosangan wiri bare diniyan hɔn sɔnfrɛ pra.»
66014016	Ye tɛ yee, wiin te we ɔɔn mane tangan daba ma, wɔn ɔɔn y'a fɛnyalo dra lɔ ma, lagakɔn ma sɔnfrɛ pepe ɔɔn yaro.
66014017	Wɔn timi boo mɛlɛkɛza ɔɔn ye bere sa Wuro ta kɔɔn hɔn wiin ɔɔn ti wuro hɔn. Fɛnyalo na dadia yi boo mane ti wɔn ta mɛ.
66014018	Wɔn timi boo mɛlɛkɛ mane sa salakawɛdo hɔn. Sie mane pere a ma a ne sbɛ togo ta. Fɛnyalo na dodia yi mane ti wiin mɛlɛkɛ we ta, a mane sɔngɔ wɔn ma yuu ɔn da: «Bia fɛnyalo na dodia yi we ta ɔɔn lagakɔn ma erezɛnnɔmanɛ pepe vɔro bare ye pra.»
66014019	Mɛlɛkɛ we ɔɔn y'a fɛnyalo dra lɔ ma ɔn lagakɔn ma erezɛnnɔmanɛ vɔro n'e ka Wuro woro na ba yi na kunagwaga hɔn.
66014020	Ye mane kuna we voo sa kɔ lege kuru we timi too ne wɔrɔ ne sa a hɔn fɔn ne wiri siori da hɔn garefrɛ ma ne kilo zɔsaa (300) nɛmɛ wa ye na kuro wuro hɔn ne mɛtɛrɛ tala ne kobi nɛmɛ wa.
66015001	Ma mane tagamase boo za wurokɔn ma yɛ mɛ wiin ɔɔn mane yire ne kabako yi. Bu kopra mane ti mɛlɛkɛ kopra ta wiinye ɔɔn mane wɛbɛsangan ma ye bare yewɔ baraka hɔn Wuro woro na tuma.
66015002	Ma mane fa boo za, a ne wɔkara yɛngɛnzu ne yanganmu kɔ togo ne wɔlɔ wɔkara dubale. Wiinye kma ɔɔn sbɛ sɔkobafa we ta, kɔ a gia ta, kɔ a togo na tagamase ta, wɔnwɔ mane taa wɔnna yɛngɛnzu we ma, Wuro ta kolinzo ne ti ye ta.
66015003	Ye mane Wuro ta baratɛta Moyizi ta turu kɔ Gwanɔ ta turu sɔn ne kwa ye ee Matigi Wuro Sbɛpepenate bia tɛda yire ne kabako ye. Be sii pepe ta fanganma, bia soga tele ne tian na ye.
66015004	Matigi kɔ te ɔɔn na kiu ka be togo ma n'a yirebɛ ga? Bare bi dama ɔɔn kìni. Sii pepe na naa yoloko be wee. Bare bia kiti ye yɛrɛ dɔrɔ.
66015005	Wɔn timi Wuro ta bɛɛn na kuku ti wiin kɔɔn hɔn, ma ɔɔn wɔn za, a do ɔɔn kibɛ.
66015006	Bu kopra mane ti wiinye mɛlɛkɛ kopra wɔ ta, wɔnwɔ ɔɔn sa Wuro ta kɔɔn we hɔn. Lɛndasi yɛrɛworo na zoga na wɔlɔ ye ɔɔn mane kiɛ ye ta sanɔ na yɔyɔsɔfa ne pɛrɛ ye kwini.
66015007	Nimafrɛ wɔ na tala ɔɔn sanɔ na mɛnɛfrɛ kopra pere mɛlɛkɛ kopra wɔ ma ye ne paga sangan pepe ma Wuro woro na ba yi na.
66015008	Wuro ta kɔɔn mane paga tioro na a ta yirebe kɔ a ta sebe do ma. Sɔɔn sii mane sbɛ ne kɔ Wuro ta kɔɔn hɔn ga fɔn yaa kayan bu kopra wɔ ta tɛ ma mɛlɛkɛ kopra wɔ ta.
66016001	Wɔn timi ma ɔɔn bɛrekɔn na yire yi boo mɔɔ Wuro ta kɔɔn hɔn, a ne kwa mɛlɛkɛ kopra wɔ ma, ye Wuro woro wiin ɔɔn ti mɛnɛfrɛ kopra wɔ hɔn, ye ye yaa n'e vunu lagakɔn ma.
66016002	Mɛlɛkɛ wɔ na gwere yi ɔɔn yaa yi vunu lagakɔn ma. Sɔkobafa we na tagamase mane ti wiinye kma ma, ye n'a kan, dae na yagayaga ye na ba ye ɔɔn sa wɔnwɔ ma.
66016003	Mɛlɛkɛ wɔ na plalo ɔɔn y'a mɛnɛfa bebere yɛngɛnzu ma, a ɔɔn tɛ wɔkara too. Wiinye nimafrɛ pepe ɔɔn mane ti yɛngɛnzu hɔn, wɔnwɔ pepe ɔɔn siri.
66016004	Mɛlɛkɛ wɔ na saaro ɔɔn y'a mɛnɛfa bebere kuu kɔ ziopɛnwura ma, wɔnwɔ ɔɔn tɛ too na.
66016005	Wiin mɛlɛkɛ ɔɔn ti ziori wɔɔn na, ma mane wɔn bɛrekɔn mɔɔ, a ne kwa, ye bi wiin te ɔɔn kìni, bi wiin te ɔɔn mane pia ne tiye, ne na ne tiye sangan pepe ma, be tele. Bare yee be bia telebe ta.
66016006	Yewɔ debe dɛ́gɛwɛsma kɔ daberebɛre too vunu han, wɔn ɔɔn tɛ be ɔɔn too ta ye ta mɛnɛfa na mɛ. Wɔn ɔɔn daga.
66016007	Wɔn timi ma ɔɔn bɛrekɔn boo mɔɔ salakado ma, wɔn ne kwa, ye tian na Matigi Wuro Sbɛpepenate, bia kiti pepe tian kɔ telebe na ye.
66016008	Mɛlɛkɛ wɔ na naanɔ ɔɔn y'a mɛnɛfa bebere sin ma sebe ɔɔn pere sin ma wiin fa to a sma pepe wɔnna kɔ ye na togo.
66016009	Sin mane toba popopo ɔn sma wɔnna. Sebe ti wiin Wuro we ta a ne sbɛ wɔnna bu wɔ ta, ye mane wɔn togo yaga. Ye man'e zugo katra ɔn n'a yirebɛ ga.
66016010	Mɛlɛlɛ wɔ na kooru ɔɔn y'a mɛnɛfa bebere sɔkobafa we ta fanganmakware ma a ta sebe ɔɔn kɔ tunio hɔn. Sma man'e sra win ninabannɔ ta.
66016011	Ye wurokɔn hɔn Wuro togo yaga y'a yannɛ kɔ y'a dae ye na. Nka ye mane dian ye zugo katra ɔn saa y'a tɛdayaga na ga.
66016012	Mɛlɛkɛ wɔ na konalalo ɔɔn y'a mɛnɛfa bebere Efurataku ma, a hɔn zu ɔɔn yara wiin fa to a sogo tɛtɛrɛ n'a tigɛ fanganmɛ ma wiinye ɔɔn na tuma wurodu hɔn piri ma ɔn naa.
66016013	Wɔn timi ma mane zini nɔma saa za wɔkara kwie, ye ne sa sɔnfigɛfa we do hɔn kɔ sɔkobafa we do hɔn kɔ daberebɛta na niɔnsɔ yi do hɔn.
66016014	Tian na, ye mane Sitanɛ ta zini wiinye ɔɔn kabakoda ta. Ye yaa diniyan hɔn fanganmɛ pepe brɛ wiin fa to ye ye kwɛ Sbɛpepenate Wuro ta kɔgwaga kɔɔ ma kun na.
66016015	Matigi da, ye bo ye ti ne naa wɔkara panɔ. Ye wiin te ɔɔn ye yinna doma ɔn ne yɛre y'a zoga na wiin fa to a ka naa ne yara dukuru, sma n'a du za ga, ye wɔnna te dangamu.
66016016	Ye wiin wɛɛn wiri da Aramagedɔn Heburoda hɔn, wɛɛn zini wɔ mane yaa fanganmɛ wɔ kwɛ.
66016017	Mɛlɛkɛ wɔ na kopraro mane y'a mɛnɛfa bere n'a sɛrɛ wuro hɔn. Bɛrekɔn na yire yi boo ɔɔn sa Wuro ta kɔɔn hɔn fanganmakware ma ɔn da, ye da wɛ han.
66016018	Ye da ye tɔɔ a ma wurosian ɔɔn sa, bɛrekɔn kɔ wurogwɛnmɛkɔn ne mɔɔ, lagakɔn ne sma fɔrɔna, wiin nɛmɛ ɔɔn tɛ zɛ dɛn sɔɔn dan ma da hɔn a ma ga.
66016019	Kiregwaga ɔɔn webe kuru saa, sii wɔ ta kire ɔɔn bɛrɛ. Wɔn mane Wuro kakiri tugo kɔ Babilɔnikiregwaga da wiin fa to a woro wiin ɔɔn ba a ta fɔrɔna ne fɔgɔ, a wɔn pere a ma.
66016020	Yɛngɛnzu na korilaga pepe mane yaga, tola ɔɔn bɛrɛ.
66016021	Wiinye wurodɔgɔlɔ ta tɛnɛ ɔɔn mane kilo kieplapla wa, wɔnwɔ ɔɔn mane tuma wuro hɔn ne bɛrɛ sma ma. Sma mane Wuro togo yaga wɔnna wurodɔgɔlɔ wɔ ye na bare wɔnna bu we mane kwandia fɔrɔna.
66017001	Mɛnɛfrɛ mane ti wiinye mɛlɛkɛ kopra wɔ ta, wɔnwɔ na boo ɔɔn ye dɔbɛ ɔn da ne ma: «Wiin vunatɛya we togo ɔɔn sa, a ne tangan yɛngɛnzu do ma, wiin kiti ɔɔn na bɛrɛ a ma, naa m'a dɔrɔ be ma.
66017002	Diniyan hɔn fanganmɛ vunatɛ kɔ lege, lagakɔn ma kma ɔɔn mɛnɛyingin a ta vunafa na.»
66017003	Wɔn tɛ Wuro ta Ni ɔɔn ne bii dɔreda hɔn ɔn yaa kɔ ne nɛmɛ kibɛkolo hɔn, ma ɔɔn ya boo za a ne tangan sɔkobafa na pɛnɛ yi boo ma, Wuro togo na yagatoga ne kori a ma, a wɔan ne kopra, a bian ne fun.
66017004	Zopɛnɛ bɛnbɛn mane ti ya we ta ne wɔlɔ sanɔ kɔ terebadɔge kɔ denɔma na. Sanɔ na mɛnɛfa mane ti a sra hɔn ne paga frɛyaga na wiinye ɔɔn n'a ta vunafa na yanganmu na ye.
66017005	Togo boo mane sɛbɛ a kini ma ne bunu na yi ɔn da: «Babilɔnikiregwaga, diniyan hɔn vunatɛyàra kɔ frɛyaga sie.»
66017006	Ma mane ya we za, a ɔɔn mɛnɛyingin dɛ́gɛwɛsma kɔ Yezu siɛrɛkma too na. A ta zɛ na, ma ɔɔn kaba fɔrɔna.
66017007	Wɔn tɛ mɛlɛkɛ we ɔɔn da ne ma: «Wɔnnɔ na be kaba yee? Wiin ya we ɔɔn tangan wɔntala kopra na sɔkobafa kɔ bian fun te ma, ma na n'a ta bunu yira be ma.
66017008	Be mane wiin sɔkobafa we za, a mane tiye nka basiɛ a tiye titiri ga. A na tuma lɔ kɔrɔ hɔn ɔn yaa fire melemele. Diniyan hɔn kma wiinye toga ɔɔn sɛbɛ ni na sɛbɛ hɔn n'a bii diniyan dan ma da hɔn ga, wɔnwɔ ɔɔn naa sɔkobafa we za wiin sangan ma, ye na ne kaba. Bare a mane pia ne tiye, ɔn mane tiye basiɛ ga, nka ne na bere naa.
66017009	Datɔ wiinye da kìnibɛ, sɔɔn daga kakiri gun wɔnwɔ na basiɛ. Sɔkobafa we bian kopra wɔ, wɔnwɔ tola nɔma kopra, ya we tangan wiinye ma. Wɔnwɔ fanganmɛ kopra mɛ.
66017010	Ye na sma koo bɛrɛ, konalalo we tiye yɛ. Kopraro we naa dɛn ga nka a ɔɔn na naa wiin sangan ma, a na sangan dɛrɛ ga.
66017011	Sɔkobafa wiin ɔɔn mane tiye nka mane tiye titiri ga, wɔn yɛrɛ ɔɔn fanganmɛ wɔ na korosɔɔnnɔ. A nii ti kopra wɔ hɔn wiinye ɔɔn na yaa yaga melemele.
66017012	Be wiinye bian nɔma fun wɔ za, wɔnwɔ fanganmɛ sma fun wiinye ɔɔn fanganmabe gun dɛn ga. Nka ye na fanganmabe we ta kɔ sɔkobafa we wagati tala dama.
66017013	Giatɛ tala dama ɔɔn ti ye ta. Wɔn ye y'a sebe kɔ y'a fanganmabe to sɔkobafa we soro ma.
66017014	Ye na Gwanɔ kwini nka Gwanɔ na sbɛ ye ta bare awe ɔɔn wɔnnakma ta Matigi ne fanganmɛ ta Fanganma. Wiinye kma ɔɔn wiri, wiinye ɔɔn dɛ́gɛ, wiinye ɔɔn smatele, wɔnwɔ na kwɛ kɔ lege ɔn sbɛ.»
66017015	Wɔn timi, mɛlɛkɛ we man'e bere da ne ma yɛ mɛ: «Be wiinye ziori za vunatɛya we ta wɔdo hɔn, wɔnwɔ zamɛ, sii kɔ sidabɛrere.
66017016	Be wiinye bian nɔma fun wɔ za, wɔnwɔ kɔ sɔkobafa we na vunafa na wu wa. Ye na n'a piribɛ n'a dukuro firi. Ye na n'a nɔma n'a wɔnna.
66017017	Bare Wuro wiin fa giati, a wɔnna tɛ ka ye hɔn. Wɔn giatɛ tala dama. Wɔn ye y'a fanganmabe to sɔkobafa we soro ma fɔn yaa kayan Wuro domada ta paga ma.
66017018	Be wiin ya we za, wɔn wiin kiregwaga ɔɔn ti diniyan hɔn fanganmɛ pepe wɔɔn na.»
66018001	Wɔnna da timi, ma ɔɔn boo mɛlɛkɛ za, a ɔɔn tuma wuro hɔn ne zii. Sebe na yire yi mane ti a ta, lagakɔn ɔɔn kwɛ ne kini pepe a ta yirebe ta.
66018002	A mane sɔngɔ yire ɔn da: «A bɛrɛ, Babilɔnikiregwaga bɛrɛ. A tɛ ziniyaga pepe ta wɔdo na, wiinye yala kɔ wiinye frɛ na wu ɔɔn naa ga, ye na kikiɛ mane nɛmɛ ga, a tɛ wɔnwɔ ta wɔdo na.
66018003	Bare a sii wɔ pepe ta ye ɔɔn mɛnɛyingin y'a vunafa na yaga yi na. Diniyan hɔn fanganmɛ vunatɛ kɔ lege, lagakɔn ma frɛzabiresma ɔɔn ye yɛrɛ ta naforokma na a ta foro na sebe baraka hɔn.»
66018004	Wɔn timi ma mane bɛrekɔn boo mɔɔ wuro hɔn, a ne kwa: «Ka sa wɔnna kuru we hɔn n'a kma, ka tɛ ka nii naa kɔ a ta kakiɛ hɔn ga. Wiin bu ɔɔn na bɛrɛ a ma, ka nii ka naa kɔ wɔn hɔn mɛ ga.
66018005	Bare a ta kakiɛ yaan fɔn yaa ne wiri wuro hɔn, Wuro kakiri ɔɔn tugo kɔ a ta telebareyada.
66018006	K'a ta tɛda na ku sara a ma. A wiin fa ta, ka wɔn nɛmɛ na kanyinna pla ta a na. A y'a duvɛn yɔgɔ wiin mɛnɛfa hɔn, ka yɔge wɔn hɔn a ma kayinna pla na.
66018007	A mane wiin yirebe kɔ wiin foro dɛ ye yɛrɛ ma, ka wɔn nɛmɛ na yannɛ kɔ ye na ninabannɔ dɛ a ma mɛ bare a yira ne kwa ye kɔrɔ hɔn, ye ye tangan fanganmayàrabe hɔn ɔn mane yɔfuroya ga, ninabannɔ mane na ye gun abada mɛ ga.
66018008	Wɔn ye na wiinye bu ɔɔn tɛtɛrɛ a ye na, wɔnwɔ na bɛrɛ a ma kɔɔ tala ma. Bo siri, bo ninabannɔ, bo ma wu. A na wɛnnɛ bare wiin Matigi Wuro ɔɔn na n'a kiti, wɔn sbɛta.
66018009	Wɔnna sangan ma, lagakɔn ma fanganmɛ wiinye ɔɔn mane kwɛ kɔ lege a ta vunafa hɔn kɔ a ta foro hɔn, wɔnwɔ ɔɔn naa a na yagatioro za wiin sangan ma, ye na ne mɔgɔ ne sisigile a ye na.
66018010	Ye na taa dɛrɛ do hɔn a ta yannɛ na kuun na ne kwa, ye gwale sa, gwale sa. Wee Babilɔnikiregwaga sbɛkuru wagati zɔgɔ dama ɔn kayan be yɔnnɔhɔn ta toba na yee.»
66018011	Lagakɔn ma frɛzabiresma mɔgɔ ne ninaban a ye na bare sɔɔn n'e ta zabirefrɛ tɛrɛ titiri ga.
66018012	Bo sanɔ na frɛ, bo gwanafuro na ye, bo terebadɔge na ye, bo ma denɔma na ye kɔ lɛndasi na ye, bo ma pɛnɛ ye wɔ na sii pepe kɔ ye na wɔlɔwɔlɔ ye. Bo wunnudiasɔ na ye, bo ma kɔrɔyinni na ye, bo ma sɔfɔrefɔre na ye, bo ma dayan na ye, bo ma bala na ye, bo ma dɔgeyeye na wɔlɔwɔlɔ ye na ye.
66018013	Bo ye ta wunnudiafrɛ kɔ wunnudiayìn na ye, bo ma duvɛn kɔ yìn, bo ma fɔgɔ, bo ma bile. Bo yangannɛ bo ma gware, bo siori, bo ma wotori. Bo tɛrɛ, bo ma ye ta figɛsma.
66018014	Wiinye frɛfɔrefɔre da ɔɔn mane dia be ma, wɔnwɔ brɛ dɛrɛ be na. Bia naforo pepe kɔ bia frɛfɔrefɔre pepe brɛ dɛrɛ be na mɛ. Ye na n'e za titiri abada ga.
66018015	A mane wiinye frɛzabiresma ta naforokma na wɔnna frɛzabire we hɔn, wɔnwɔ na tɔrɔ a na kuun ma ɔn taa dɛrɛdo hɔn. Ye na ne mɔgɔ ne ninaban
66018016	ne kwa, ye gwale sa, gwale sa. Wiin kiregwaga we ɔɔn mane bɛgɛ kɔ lɛndasi na zoga kɔ zoga na pɛnɛpɛnɛ ye kɔ ye na wɔlɔwɔlɔ ye, ne wɔlɔ sanɔ na, ne fɔrɔ terebadɔge na kɔ denɔma na,
66018017	wagati tala dama kayan wɔnna naforo we pepe ta yaga na. Wiinye kma pepe ɔɔn kɔrɔwirɛ, wiinye pepe ɔɔn dɔɔ ne fɔnɔ yeyɛ wɔla hɔn kɔ zokɔre, wiinye pepe ɔɔn ti zu ma kɔ wiinye pepe ɔɔn ye do na zio gun yɛngɛnzu hɔn, wɔnwɔ pepe mane taa dɛrɛdo hɔn
66018018	ne kaba a na yaga tioro ye na ne kwa, ye wee kuru ɔɔn mane tala kɔ bo kiregwaga be?
66018019	Ye mane yege turu n'a ka ye wɔan hɔn, ne mɔgɔ ne ninabansɔngɔ ne kwa: «Gwale sa. Gwale sa. Awe kiregwaga we ɔɔn mane zokɔrekma ta naforokma na y'a naforo baraka hɔn. Wagati tala dama kayan a ta yaga na melemele.»
66018020	Nihɔndia a ta yaga na, wurokɔn. Ki dɛ́gɛwɛsma wɔ kɔ fanɛsma wɔ kɔ Wuro ta daberebɛre wɔ, ka nihɔndia mɛ. Bare Wuro n'a kiti ɔn tian pere ka ma.
66018021	Wɔn tɛ mɛlɛkɛ na kɛnɛ yi boo ɔɔn dɔgɔnɔ na tɛnɛ yi boo bii wɔkara yulu ɔn n'a dra yɛngɛnzu hɔn ɔn da: «Yoo Babilɔnikuru kiregwaga na drɛ yɛ o. Sɔɔn mane na bere n'a za titiri ga.
66018022	Sɔɔn na kolinzo tomasma kɔ kirekma kɔ tolɛkma ta turokɔn mɔɔ be hɔn titiri ga. Sra hɔn bara tala bɔɔ na tɛ ta tala boo na ne zɛ be hɔn titiri ga. Yulukɔn mane na ne mɔɔ be hɔn titiri mɛ ga.
66018023	Kini na ne wɔlɔ be hɔn titiri ga, sɔɔn mane na ne damorobangan kɔ y'a damoro kɔn mɔɔ be hɔn titiri mɛ ga bare bia frɛzabiresma mane diniyan hɔn smayeye. Bare be diniyan hɔn sii wɔ pepe lamara kɔ bia lamara.
66018024	Wɔn nii wɛ mɛ, ye mane Wuro ta daberebɛre kɔ dɛ́gɛwɛsma too za be hɔn ɔnkɔ ye wiinye kma pepe moga sɔɔ diniyan hɔn mɛ.»
66019001	Wɔn timi ma ɔɔn sɔngɔkɔn na yire yi boo mɔɔ wɔkara zamɛ na yaan yi sɔngɔkɔn wuro hɔn, a ne kwa: «Ka Matigi yirebɛ. Kisi kɔ yirebe kɔ sebe kià Wuro ye.
66019002	Bare a ta kiti pepe tian kɔ telebe na ye. Wiin vunatɛtagwaga we ɔɔn mane diniyan pepe yaga kɔ y'a vunafa, a a kiti ɔn y'a baratɛre na yɛku wa a hɔn.»
66019003	Wɔn timi ye ye bere da yɛ mɛ: «Ka Matigi yirebɛ. Kuru we na yagatioro tɛ a ne tuma sangan pepe ma.»
66019004	Sɔnmlala sma kioro ne nɔma naa wɔ kɔ nimafrɛ naa wɔ ɔɔn zii yoloko, wiin Wuro ɔɔn tangan fanganmakware ma, ye mane wɔn yirebɛ ɔn da: «Amina. Ka Wuro yirebɛ.»
66019005	Bɛrekɔn boo mane sa fanganmakware we hɔn ne kwa: «Ki Wuro ta baratɛre pepe kɔ ki wiinye kma pepe ɔɔn kiu ka a ma, smayeye kɔ durukma, k'a yirebɛ.»
66019006	Wɔn timi ma mane zamɛ na yaan ye sɔngɔkɔn mɔɔ, a ne wɔkara yɛngɛnzu sɔngɔkɔn, wɔkara wuropɛlɛlo gwɛnmɛkɔn. Ye mane kwa: «Ka Matigi yirebɛ. Bare Matigi kià Wuro Sbɛpepenate y'a fanganmabe dɔrɔ.
66019007	Ka tɛ ke nihɔndia ɔn n'a yirebɛ bare Gwanɔ ta damarasɔn wiri. A ta damoro ye yɛrɛ tɛtɛrɛ wɛ.
66019008	Ye sogo pere a ma ɔn d'a lɛndasi na zogo ka wiin ɔɔn kìni ne wɔlɔ. Bare dɛ́gɛwɛsma ta tɛdafɔre ɔɔn lɛn na dasi we.»
66019009	Mɛlɛkɛ boo ɔɔn da ne ma: «Ye sɛbɛ. Wiinye kma pepe ɔɔn wiri Gwanɔ ta damarazama na, wɔnwɔ dangamu.» Wɔn timi a ye bere da ne ma yɛ mɛ: «Ye Wuro yɛrɛ domada.»
66019010	Wɔn tɛ ma ɔɔn zii yoloko a wee ɔn n'a yirebɛ. Nka a ɔɔn da ne ma: «Ka be wɔn ta ga. Bi kɔ be na plala wiinye ɔɔn dɔɔ Yezu ta siɛrɛbe ma, ma ki baratɛkwɛta. Wuro be daga ɔɔn yirebɛ bare Yezu mane wiin tian yira n'a dɔrɔ, wɔn Wuro ta daberebɛre mane ɔɔn gun.»
66019011	Wɔn timi ma ɔɔn wurokɔn za, a do ɔɔn kibɛ. Ma mane siofuru boo za. Wiin te ɔɔn mane tangan a ma, wɔnna te togo mane ti Telebe kɔ Tian. A kiti ta ne y'a kun kwini kɔ tian.
66019012	A yinna mane kini wɔkara togakini. Fanganmabanfolɛ na yaan ye ne pi a ta. Togo na sɛbɛ yi ne ti a ta. Sɔɔn sii wɔnna togo we tɔɔ a ma tɛ awe dama ga.
66019013	Wiin zogwaga ɔɔn mane ti a mogo hɔn, wɔn mane yɔge too hɔn, a togo ne ti «Wuro domada.»
66019014	Wurokɔn hɔn kunkwinini mane ti siorifuru ma ne dɔɔ a ma, lɛndasi na zofuro na kìni ye ne titi ye ta.
66019015	Kunkwinitaba na dadia yi mane sa a do hɔn sii wɔ yɛɛ na. A na n'e nɛ kɔ balogwangan. Sbɛpepenate Wuro woro na ba yi ti wiin suu hɔn, a na wɔn bogobogo.
66019016	Togo boo mane sɛbɛ a ta zogo kɔ a zogabɛlo ma ɔn da: «Fanganmɛ ta Fanganma, vɔre ta Vɔ.»
66019017	Wɔn timi ma ɔɔn mɛlɛkɛ boo za taa sin hɔn. Wiinye yala pepe ɔɔn mane ti wurodu hɔn piri ma, a ɔɔn sɔngɔ wɔnwɔ ma fɔrɔna ɔn da: «Ka naa kwɛ Wuro ta zamaye ye na.
66019018	Wiin fa to ka fanganmɛ na kikiɛ kɔ zɛngɛnkma na kikiɛ kɔ sbɛkma na kikiɛ kɔ siori kɔ ye ma basma na kikiɛ kɔ tisramasma na kikiɛ kɔ tɛrɛ na kikiɛ kɔ smayeye kɔ durukma na kikiɛ bra.»
66019019	Wɔn timi ma ɔɔn sɔkobafa we za kɔ lagakɔn ma fanganmɛ kɔ ye ta kunkwinini, ye ne kwɛ wiin fa to ye siote we kɔ y'a kunkwinini kwini.
66019020	Ye mane sɔkobafa we foga kɔ wiin daberebɛta na niɔnsɔ yi ɔɔn mane kabakoda ta a zin hɔn ɔn sma lamara, wɔnwɔ ɔɔn n'a na tɔbe gun ɔn n'awe sɔkobafa we kɔ ye gia yirebɛ. Ye man'e pepe pla kwɛ n'e dra togo na yire yi hɔn, giribi ti wiin hɔn.
66019021	Wiin kunkwinitaba na dodia yi ɔɔn mane sa siote we do hɔn, wɔn mane bɔ sɛrɛ wɔ yɛɛ, yala pepe ɔɔn n'e na kikiɛ bra yingin ye na.
66020001	Wɔn timi ma ɔɔn mɛlɛkɛ boo za, a ɔɔn tuma wuro hɔn ne zii. Wuragwaga na sɔgɔlɔ kɔ zɔgɔre na tɛnɛ ye bɔɔ mane ti a ta.
66020002	A sɔnfigɛfa we foga, wiin ɔɔn saan na bire yi. Wɔn kɔrɔ Sitanɛ. A n'a pɛrɛ wiin fa to a dɔgɔ zɔfun (1,000) ta pɛrɛ hɔn.
66020003	Mɛlɛkɛ we man'a dra wuragwaga hɔn n'a do pi n'a pɛrɛ wiin fa to a ka ne sii wɔ lamara titiri ga fɔn yaa kayan dɔgɔ zɔfun (1,000) wɔ do ta paga ma. Wɔn timi ma a na drɛ ɔn wagatizɔgɔ ɔɔn dama ta yee.
66020004	Wɔn timi, ma mane fanganmakwara za. Wiinye kma ɔɔn mane naa tangan ye ma, sebe mane pere wɔnwɔ ma kitisɔ na. Ye mane wiinye kma moga sɔɔ Yezu na siɛrɛbe kɔ Wuro domada ye na kɔ wiinye kma ɔɔn mane sɔkobafa we kɔ ye gia yirebɛ ga ɔn m'a na tɔbe ta ye kini wɛlɛ ye sra ma mɛ ga, ma mane wɔnwɔ ni za. Ye mane bere winni ɔn tangan fanganmabe na kɔ Krista dɔgɔ zɔfun (1,000) yɔ.
66020005	Bɔ sarasɛrɛ bere winni ga fɔn yaa kayan wɔnna dɔgɔ zɔfun (1,000) wɔ do ta paga ma. Wɔn ɔɔn sara ta winnisa na gwere yi.
66020006	Wiinye kma nii ɔɔn ti wɔnna gwerewinnisa we hɔn, wɔnwɔ dangamu. Wiin siri plalo ɔɔn na naa, a na sbɛ wɔnwɔ ta ga. Ye na tɛ Wuro kɔ Krista ta salakawɛre na ɔn tangan kɔ lege fanganmabe na dɔgɔ zɔfun (1,000) yɔ.
66020007	Dɔgɔ zɔfun (1,000) do ɔɔn naa paga, Sitanɛ na firi ɔn sa y'a kaso hɔn.
66020008	A na yaa diniyan hɔn kma pepe diɛbɛ, bo Gɔge kɔ Magɔge. A na n'e kwɛ kun na, ye ne yaan wɔkara yɛngɛnzu do ma banyege.
66020009	Ye na zanzan lagakɔn pepe ma ɔn Wuro ta dɛ́gɛwɛsma kɔ a madiamakuru pepe kori paga. Nka togo na tuma wuro hɔn ɔn zii n'e wɔnna.
66020010	Sitanɛ wiin ɔɔn n'e firebɛ, wɔn drɛ togo hɔn, giribi ti wiin hɔn, sɔkobafa we kɔ daberebɛta na niɔnsɔ yi kiege ma. Wɛɛn ye na ne yannɛ fɔrɔna sin kwɛ wuru ma sangan pepe ma.
66020011	Wɔn timi ma mane fanganmakware na yire yi boo za kɔ ye ma tanganta, a ne furo. Lagakɔn kɔ wurokɔn mane tɔngɔn ye dɔɔn a na, ye zɛnɛ yɛrɛ mane zɛ titiri ga.
66020012	Wɔn timi ma ɔɔn sara pepe za, smayeye kɔ durukma na ye, ye ne taa fanganmakware we zin, sɛbɛ bɔɔ da ɔɔn kibɛ. Sɛbɛ boo do mane kibɛ. Wɔn mane ni na yi. Ye mane sara kiti ɔn kayan kɔ ye ta tɛda kɔ sɛbɛ wɔ koro hɔn da mɛ.
66020013	Yɛngɛnzu mane y'a sara pere, siri kɔ wara ɔɔn y'e pere mɛ, ye pepe ɔɔn kiti ɔn kayan kɔ y'a tɛda.
66020014	Wɔn tɛ ye ɔɔn mane siri kɔ wara kwɛ n'e dra togo na yire yi hɔn. Togo na yire yi ɔɔn siri plalo.
66020015	Wiin te pepe togo ɔɔn sɛbɛ ni na sɛbɛ hɔn ga, wɔnna te mane drɛ wɔnna togagwaga we hɔn mɛ.
66021001	Wɔn timi ma ɔɔn wurokɔnwun kɔ lagakɔnwun za. Wurokɔn na bire yi kɔ lagakɔn na bire yi mane fɔnɔ. Yɛngɛnzu mane tiye titiri ga.
66021002	Ma mane kuru na kìni yi Zeruzalɛmuwun za, a ɔɔn tuma Wuro brɛ wuro hɔn ne zii. A mane tɛtɛrɛ fɔrɔ wɔkara damoro wiin ɔɔn ye yɛrɛ tɛtɛrɛ n'e bangan yɛrɛ.
66021003	Ma mane bɛrekɔn na yire yi boo mɔɔ fanganmakware brɛ, a ne kwa: «Bo Wuro ta wɔdo sma yɔ. A na tangan kɔ lɔgɔ, ye tɛ a ta kma na, awe tɛ Wuro na wiin ɔɔn ti kɔ lɔgɔ.
66021004	A na n'e yinnazio pepe vɔro. Siri na ne tiye titiri ga. Ninabannɔ mane na ne tiye titiri mɛ ga wɛlɛ mogo wɛlɛ yannɛ bare gwerefrɛ pepe fɔnɔ.»
66021005	Wiin te ɔɔn mane tangan fanganmakware ma, wɔn da: «Bo ma ti ne frɛ pepe ta wun ye na.» Wɔn timi a ye bere da yɛ mɛ: «Ye sɛbɛ. Bɔ domada bɛ tian na ye ne na tɛ.
66021006	Da wɛ. Mɛ ɔɔn Alefa ɔn ne Womega. Dubido ɔn ne wɛbɛdo. Mulu ɔɔn ne ti wiin te na, ma na ni na zu pere a na te ma zana.
66021007	Wiin te ɔɔn sbɛta, wɔnna te na wɔnna kɔrɔ wɔ gun, mɛ tɛ a ta Wuro na, awe tɛ mɛ nɔ na.
66021008	A ma zanfansma kɔ telebareyasma kɔ smayaga kɔ smayɛsma kɔ vunasma kɔ lagwɛsma kɔ fiankansma ɔnkɔ niɔnsɔsma pepe han, yewɔ na yaa ye nii gun togo na yire yi kɔ giribi hɔn. Wɔn siri plalo.»
66021009	Mɛnɛfrɛ kopra wiinye ɔɔn paga yannɛ na wɛbɛ ye kopra na, wɔnwɔ mane ti wiinye mɛlɛkɛ kopra sra hɔn, wɔnwɔ na tala ɔɔn naa da ne ma: «Naa ma damoro we dɔrɔ be ma wiin ɔɔn Gwanɔ ta ya.»
66021010	Wuro ta Ni mane ne bii dɔreda hɔn ɔn yaa kɔ ne nɛmɛ tolo na kuro yi ne a na yire yi boo ma ɔn kuru na kìni yi Zeruzalɛmukuru dɔrɔ ne ma wiin ɔɔn mane tuma Wuro brɛ wuro hɔn ne zii.
66021011	Wuro ta yirebe na kini man'a wɔlɔbɛ mulamulamula wɔkara dɔgɔnɔ na tereba yi.
66021012	A na korikulu mane kuro ne tara, kuleda funpla ne ti a na, mɛlɛkɛ konala ne ti wɔnna kuleda wɔ ma, toga ne sɛbɛsɛbɛ ye ma. Wɔnwɔ mane Isirayɛle ta dumakma funpla wɔ toga.
66021013	Kuleda nɔma saa mane ti wurodu hɔn piri ma, saa ne ti kudo ma piri ma, saa ne ti saan hɔn piri ma, saa ne ti wurowɔn ma piri ma.
66021014	Kuleda nɔma funpla wɔ pepe mane dɛ dɔge nɔma funpla ma mɛ Gwanɔ ta fanɛsma funpla wɔ toga sɛbɛ wiinye ma.
66021015	Wiin mɛlɛkɛ ɔɔn mane bɛre ne ta, frɛyirabɛsɔgɔlo mane ti wɔn soro hɔn ne sanɔ na yi wiin fa to a kuru we kɔ ye na kulu kɔ ye na kuleda yirabɛ.
66021016	A kiɛgɛ naa pepe mane tala. A na tara ne tala kɔ a na kuro lɔ ma. A man'a yirabɛ kɔ sɔgɔlo we, a ta kuro lɔ ma ne kilo sana pla ne zɔpla (2,200). A mane tara lɔ ma wiin nɛ, yee a mane kuro yɛ, ne yire mɛ.
66021017	Mɛlɛkɛ we mane kulu we yirabɛ mɛ sma ta frɛyirabɛnɔn na, wɔn ɔɔn tɛ mɛtɛrɛ kiesaafun ne nɔma pla.
66021018	Kwala wɔ na frɛ mane terebadɔge na ye, kuru we ne sanɔyɛrɛworo ne wɔlɔ mulamulamula.
66021019	Kuru we na korikulu du mane dɛ wiinye dɔge ma, wɔnwɔ mane bɛgɛ kɔ dɔge na tereba ye sii pepe. Dudɛdɔge wɔ na gwere yi mane sarazu, plalo we ne bula na yi, saaro we ne yɔrɔrɔ yi, naanɔ we ne sarazu kwirikwiri,
66021020	kooru we ne pɛnɛsan, konalalo we ne pɛnɛ bɛnbɛn, kopraro we ne furo ma tɛ gun sarazu ga, korosɔɔnnɔ we ne furo ma pɛnɛ gun ga, koronɔɔnɔ ne nɛfogo na yi, funnɔ ne sarazu na yanganmu yi kɔ nɛfogo funnalalo ne nɛfogo na yanganmu yi kɔ pɛnɛ yi na yi, funplalo ne yìnzio na yi.
66021021	Kuleda funpla wɔ mane denɔma nɔma funpla wiin kuledo ti, wɔn ne tɛ kɔ denɔmasi tala dama. Kuru we na dayinnahɔnwɛdo mane tɛ kɔ sanɔyɛrɛworo na yi wɔkara kirisitale na kini yi.
66021022	Ma mane Wuro ta kɔɔn za kuru we hɔn ga bare Matigi Wuro Sbɛpepenate kɔ Gwanɔ, ɔɔn n'a ta Wuro ta kɔɔn.
66021023	Kuru we mako sa sin wɛlɛ yuu hɔn, kini sabɛ na ye hɔn ga bare Wuro ta yirebe ɔɔn n'a ta kini. Gwanɔ n'a ta fintina.
66021024	Sii na ne yaa a ta kini na, diniyan hɔn fanganmɛ ne naa yeyɛ kɔ y'a yirebe na frɛ.
66021025	A na kɔre na ne gwolo ga bare wuru na ne ba yeyɛ titiri ga.
66021026	Ye na naa kɔ sii ta yirebe na frɛ kɔ ye ta togo na frɛ yeyɛ.
66021027	Doma na fa na kɔ yeyɛ ga, wiin te ɔɔn dakurotɛta wɛlɛ niɔnsɔta mane na kɔ yeyɛ mɛ ga fɔn wiinye kma dama toga ɔɔn sɛbɛ ni na sɛbɛ hɔn Gwanɔ ta.
66022001	Wɔn timi mɛlɛkɛ we ɔɔn ni na zu na kuu dɔrɔ ne ma. A mane wɔrɔ ne sa Wuro kɔ Gwanɔ ta fanganmakware hɔn ne wɔlɔ mulamulamula.
66022002	Ni na sɔnɔ mane taa kuru we woro hɔn kɔ kuu we na wɔrɔkala pla dɛdo hɔn ne vɔrɔ kanyinna funpla na dɔɔ tala kɔrɔ hɔn. A mane vɔrɔ yuu o yuu, a dazugo ne tɛ su na sii wɔ ma mɛ.
66022003	Voda na ne tiye titiri ga. Wuro kɔ Gwanɔ ta fanganmakware na ne ti kuru we hɔn, a ta baratɛre n'a yirebɛ.
66022004	Ye na n'a zin za, a togo ne na ne sɛbɛ ye kini ma.
66022005	Wuru na ne ba yeyɛ titiri ga, ye mako mane na ne sa fintina na kini na ga wɛlɛ sin na kini ga bare Matigi Wuro yɛrɛ na y'a kini sabɛ ye ma. Ye na tɛ wɔnnakma na sangan pepe ma.
66022006	Wɔn timi mɛlɛkɛ we ɔɔn da ne ma: «Bɔ domada bɛ tian, be ne daga yɔɔn ye ma. Wiinye da ɔɔn daga tɛ bɛɛ yɔ ne zɔgɔta, Matigi Wuro wiin ɔɔn y'a Ni pere daberebɛre ma, a mane y'a mɛlɛkɛ fanɛ wiin fa to ye naa n'e nɔma dɔrɔ y'a baratɛre ma.
66022007	Yezu da ye bɛɛ yɔ ne zɔgɔta, ye ye na naa. Ye wiin te ɔɔn kwa bɔ sɛbɛ bɛ hɔn dɔreda na fanɛ ma, ye wɔnna te dangamu.»
66022008	Mɛ Zan man'e mɔɔ ɔn n'e za. Ma ye mɔɔ ɔn n'e za n'e wɛ wiin sangan ma, wiin mɛlɛkɛ ɔɔn man'e dɔrɔ ne ma, ma ɔɔn zii yoloko a wee a yirebɛ na.
66022009	Nka a ɔɔn da ne ma: «Ka da be wɔn ta ga. Bi kɔ be na plala daberebɛre kɔ wiinye kma ɔɔn kwa bɔ sɛbɛ bɛ hɔn da ma, mɛ ka baratɛkwɛta. Wuro be daga ɔɔn yirebɛ.»
66022010	Wɔn timi a ye bere da ne ma: «Ka bɔ sɛbɛ bɛ hɔn dɔreda na fanɛ ta bunuda na ga bare ye na wagati vetra.
66022011	Telebareyata tɛ a wɔɔ y'a telebareyafa hɔn, kakiɛtɛta wɔɔ y'a kakiɛtɛ hɔn. Nka sɔntele tɛ a ne telebe ta, dɛ́gɛwɛta ne fa kwɛ y'a kìni ma.
66022012	Bɛɛ yɔɔ ne zɔgɔta ma na bere naa. N'a sara na frɛ na ti ne ta. Ma na sma pepe sara tala tala n'e kayan kɔ ye ta tɛda.
66022013	Mɛ ɔɔn Alefa ɔn ne Womega, wɔn kɔrɔ gwere yi ne wɛbɛ yi. Dubido kɔ wɛbɛdo.
66022014	Wiinye kma ɔɔn y'a zoga waa wiin fa to ye gun ni na sɔnɔ na ɔn kɔ kuru na kuledo hɔn, wɔnna kma dangamu.
66022015	Smakuro kɔ lagwɛsma kɔ vunatɛsma kɔ smayɛsma kɔ fiankansma kɔ niɔnsɔ dia wiinye kma pepe ma wɛlɛ ye ne niɔnsɔ, wɔnwɔ pepe na wɔɔ sire.
66022016	Mɛ Yezu n'a mɛlɛkɛ fanɛ wiin fa to a naa bɔ da bɛ yira ka ma Wuro ta kɔnkma ye na. Mɛ Davidi timikma na boo. Kɔmulu wiin ɔɔn wɔlɔ kikima.»
66022017	Wuro ta Ni kɔ damoro da: «Naa.» Wiin te ɔɔn wɔn mɔɔ, wɔnna te daga da: «Naa.» Mulu ɔɔn ne ti wiin te na, a naa. Wiin te ɔɔn ne kia mɛnɛ, a naa mɛnɛ ni na zu na zana.
66022018	Wiin te pepe ɔɔn bɔ sɛbɛ bɛ hɔn dɔreda na fanɛ mɔɔ, ma ne bere n'e yira a na te ma yɛ ɔn da: «Wiin te ɔɔn bɔɔ kwɛ ye ma, wiinye bu wɔ da ɔɔn yira sɛbɛ wɔ hɔn, Wuro na bɔɔ kwɛ wɔnwɔ ma a na te ma.
66022019	Wiin te ɔɔn fa wa bɔ sɛbɛ bɛ hɔn dɔreda na fanɛ hɔn, Wuro na wɔnna te nii wa ni na sɔnɔ hɔn kɔ kuru na kìni yi hɔn wiinye da ɔɔn yira sɛbɛ wɔ hɔn.»
66022020	Wiin te ɔɔn wɔnna tian yira n'a kìnibɛ, wɔnna te da: «Ɔɔn, bɛɛ yɔ ne zɔgɔ ma na naa. Ye tɛ, ye tɛ yee, naa Matigi Yezu.»
66022021	Matigi Yezu tɛ a y'a woramadiabe ta ka pepe ma.
