40001001	A Zezi Krista, a Daviid biiga, a Abraam biiga roog sebre.
40001002	A Abraam n doga Izaak. A Izaak n doga Zakoob, a Zakoob n doga Zɩɩda ne a yaopa,
40001003	a Zɩɩda n dog a Fares ne a Zara, tɩ b ma yaa Tamar, a Fares n dog a Esrom, a Esrom n dog a Aram,
40001004	a Aram n doga Aminadab, a Aminadab n dog a Naason, a Naason n dog a Salmon,
40001005	a Salmon n dog a Booz, a ma la a Raab, a Booz n dog a Zobɛɛd, a ma la a Rut, a Zobɛɛd n dog a Zese,
40001006	a Zese n dog dĩm a Daviid. A Daviid n dog a Salomo, a ma a Uri paga,
40001007	a Salomo n dog a Roboam, a Roboam n dog a Abia, a Abia n dog a Asa,
40001008	a Asa n dog a Zozafat, a Zozafat n dog a Zoram, a Zoram n dog a Oziyas,
40001009	a Oziyas n dog a Zoatam, a Zoatam n dog a Akaz, a Akaz n dog a Ezekiyas,
40001010	A Ezekiyas n dog a Manase, a Manase n dog a Amon, a Amon n dog a Zoziyas,
40001011	a Zoziyas n dog a Zekoniyas ne a yaopa. Bãmb wakatẽ la b vʋk Israyɛl kamb n kẽng Babilon.
40001012	Babilon yembd poore, a Zekoniyas n dog a Salatiyɛl, a Salatiyɛl n dog a Zorobabɛl,
40001013	a Zorobabel n dog a Abiud, a Abiud n dog a Eliakim, a Eliakim n dog a Azor,
40001014	a Azor n dog a Sadok, a Sadok n dog a Akim, a Akim n dog a Eliyud,
40001015	a Eliud n doga Eleazar, a Eleazar n dog a Matan, a Matan n dog a Zakoob,
40001016	a Zakoob n dog a Zozɛf, a Maryam sɩda la a Maryam n dog a Zezi, sẽn boond tɩ Krista.
40001017	Dẽnna yaab rãmba ne b rot sõta woto: a Abraam n taa Daviid, yaa rot piig la a naase. A Daviid n ta Babilon yembdo, yaa rot piig la a naase. Babilon yembdo n ta Krista yaa rot piig la a naase.
40001018	A Zezi Krista dogma kibar la woto: a ma, a Maryam, da ya a Zozɛf pʋg-bila. La a Maryam sẽn waa n nan ka kul a Zozɛf, a mikame, tɩ ne a Vʋʋsem Sõng raabo, a lebga zɩsgo.
40001019	A sɩda, a Zozɛf, sẽn da ya nin-tɩrgã, pa tʋlg n gom tɩ yi yɩng ye a tʋlgame bal n soos n bas a Maryam.
40001020	La rẽ sẽn waa n be a yamẽ, la a sẽn yãe Soaala malɛk a zãmsdẽ, sẽn yeel-a: «Zozɛf, Daviid biiga, da zoe rabeem n deeg f pʋg-bila, a Maryam, f zakẽ ye, tɩ biig ning sẽn sig a pʋgẽ wã yita a Vʋʋsem Sõng nengẽ.
40001021	Bi-ribl la a na n doge la f na n pʋda a yʋʋr a Zezi: tɩ yaa yẽ n na n sɩd yiis a buuda neba yel-wẽnd pʋgẽ.»
40001022	La yella yɩɩ woto, n taas Soaala sẽn da togs ne bãngdba noore:
40001023	Pa-kul na n dɩka pʋga n dog biiga, la b na n pʋda a biigã tɩ Emmanwɛl, dat n yeelame tɩ Wẽnd bee d sʋka.
40001024	A Zozɛf sẽn neke, a maana wala malɛka sẽn wilgi, a peega a paga, a zakẽ,
40001025	la a tol n doga a biigã tɩ b pa bãng taab ye; la a Zozɛf pʋda biiga yʋʋr a Zezi.
40002001	A Zezi doga Bɛtelyɛɛm, Zɩɩde tẽnga, dĩm a Erod naamẽ, la ade, neb sẽn bʋgd ãds yii yaanga n wa Zerizalɛɛm
40002002	n sok woto: «Zʋɩf rãmb dĩma sẽn dog paalma bee yɛ? Tõnd yãenda b ãdg sẽn puki tɩ d wa n na n waoog-ba.»
40002003	B sẽn wʋm dẽ, dĩm a Erod ne Zerizalɛɛm tõre yɛɛsame.
40002004	Dĩma tigma maan-kʋʋdba kãsem dãmba ne sẽn karem-ba n sikã la a sok-b lame n bãng Wẽnd Nedã sẽn na n dog zĩig ninga.
40002005	«Yaa Bɛtelyɛɛm, Zɩɩde tẽnga, tɩ bãngda gʋlsame:
40002006	Zɩɩda tẽn-peelmẽ Bɛtelyɛɛm, ka foo la tẽn-bil Zɩɩda ye, tɩ dĩm ning sẽn na n gũ m buuda Israyɛl, na n yila f pʋgẽ.»
40002007	A Erod soos n boola ãdsa bagbã n na n bãng wakat bʋg taki la ãdga puk-ba,
40002008	la a tees-b la Bɛtelyɛɛm sore n yetẽ: «Kẽng-y n tɩ sok-y biiga yelle, la y sã n bãng vẽenega, bɩ y lɛɛg n wa togs-ma tɩ m me kẽng n tɩ waoog-a.»
40002009	Ãdsa bagba sẽn paam dĩma koɛɛga, b rɩka sore; b le yãee ãdgã t'a kẽnd b taoore la a waa n tɩ yalsa sus biiga sẽn da be zĩig ningã.
40002010	B sẽn yãe ãdgã b sũur yɩɩ noog wʋsgo.
40002011	B kẽe roogã n yãend biiga ne b ma, a Maryam, la b wõgemdame n waoog-ba; b pagsa b kogendo n yiis b kũuni n kõ-ba: sãnem, tɩdare, ne tɩ-kaam sẽn tar yũ-noogo.
40002012	Dẽ poore b bãnga b zãmsdẽ tɩ b ka tõe n leb n tũ a Erod nengẽ ye, la b bao sor a to n leb b tẽngẽ.
40002013	Bãmb loogr poore, Soaala malɛk lika a Zozɛf a gũeemẽ n yeel-a: «Yik n dɩk biiga ne a ma n zoe n kẽng Ezipt tẽnga la f pa be n ta wakat ning m sẽn na n wilg fu; a Erod na n baoo biigã n kʋ.»
40002014	A Zozɛf yika ne yʋngo n dɩk biiga ne a ma n zoe n kẽng Ezipt tẽnga,
40002015	la a paa be n tãag a Erod kaalem. Woto la Soaala koɛɛg tõog n taase: M boola m biiga Ezipt tẽnga.
40002016	A Erod sẽn mik tɩ bagba belg-a lame, a sũur puuga al wʋsgo, dẽ la a tʋm tɩ b kẽng Bɛtelyɛɛm la Bɛtelyɛɛm weoogo n kʋ kamb niyns fãa yʋʋm sẽn pa yɩɩd a yiibu, wala neba sẽn da mak n wilgã.
40002017	La woto yɩɩ bãngd a Zeremi koɛɛg taasgo:
40002018	Kɛleng n kelem Rama yãbr la waasgo n waas be: ya a Rasɛl n yãbd a kamba la a tõt belegre tɩ b le ka ket ye.
40002019	La a Erod kũum poore, Soaala malɛk lika a Zozɛf a gõeemẽ, Ezipt tẽnga,
40002020	n yeel-a: «Yik n dɩk biiga ne a ma n leb Israyɛl tẽnga tɩ sẽn da baood-b biigã n na n kʋ wã fãa kiime.»
40002021	A Zozɛf yikame n dɩk biiga ne a ma n leb Israyɛl tẽnga.
40002022	A sẽn wʋm t'a Arkelawus n dɩt naam Zɩɩda tẽn-peelmẽ, a ba, a Erod, zĩigẽ, a Zozɛf zoe rabeem ne be lebre, la a sẽn paam koɛɛg a zãmsdẽ, a zãagame n tees Galile baobgo,
40002023	a waa n kẽe tẽng a ye sẽn boond tɩ Nazarɛt. Woto me la bãngda koɛɛg tõog n taase: B na n bool-a lame tɩ Nazarɛt daoa.
40003001	Rao n da kõt soobo, a yʋʋr a Zã; a waa n bee Zɩɩda weoogẽ n karemd neba
40003002	n yetẽ: «Tuub-y y yel-wẽna tɩ Wẽnd Rĩung kolgame.»
40003003	Ad-y yaa yẽ yell la bãngd a Izai da gomda: Sẽn moond-a weoogẽ wã koɛɛg la woto: segl-y Soaala sor, kɩt-y tɩ b so-bugsa lebg tɩrse.
40003004	A Zã ra yera fuug sẽn wʋg ne yʋgem kõbdo la a ra sẽga gãndo. A rɩɩb da yaa sʋya la weoog sɩɩdo.
40003005	Zerizalɛɛm ne Zɩɩda la Zʋrdẽ baobga rãmb fãa gill da kẽnda a nengẽ.
40003006	B ra togsda b yel-wẽna n deegd soobo, Zʋrdẽ koomẽ.
40003007	A Zã sẽn yãend Farizẽ la Saduseẽ rãmba tɩ b wat wʋsgo n na n deeg soobo, a yeel-b lame: «Wag-bi buudu, ãnda n wilg yãmb tɩ y zoe n põs Wẽnd beem sẽn wat y zutu?
40003008	Bɩ y tʋm tʋʋm sõma n wilg tɩ y teema zʋgo,
40003009	la y ra saag n yeel y sũurẽ: ‹Tõnd yaa a Abraam kamb ye.› M yet-y lame tɩ kuga sẽn dɩgã, Wẽnd tõe n yiisa a Abraam kamb b pʋsẽ.
40003010	Lar zoe n dɩga tɩɩga sɛɛga; tɩɩg ninga fãa sẽn pa womda bi-sõma, b na n kɛɛg-a lame n yõog bugum.
40003011	Mam yẽ kõt-y la soob koomẽ y zʋg tekr yĩnga la mam sẽn deng a soab taoorã yɩɩda maam; paam n lodg a neodr gĩs menga looga maam; yẽ na n soo yãmb ne a Vʋʋsem Sõng la bugum.
40003012	A zãada kaorg a nugẽ n na n yelg a kood zɛɛgẽ; ka-bɛɛla na n suii baoorẽ, la fɩɩba na n yõoga bugum ning sẽn ka kiida pʋgẽ.»
40003013	A Zezi yii Galile n wa Zʋrdẽ kʋɩlga, a Zã nengẽ, n na n deeg soobo.
40003014	A Zã ra pa rat n sak ye, n yetẽ: «Yaa maam n tog n deeg soob yãmb nengẽ, tɩ yãmb baas n wat mam nengẽ!»
40003015	A Zezi leok-a lame: «Bas tɩ m maan woto nanda tɩ yaa woto la d tog maan tɩ fãa zemse.» T'a Zã yaool n na n sak.
40003016	A Zezi sẽn deeg soob n yit koomẽ, la saaga pilg a gãongo, la b yãee a Vʋʋsem Sõng sẽn sigd a Zezi zugu wa walle,
40003017	la koɛɛg me n sãd yĩngri: «Ada yaa mam bi-nongre, mam yam kẽe-a la zãnga!»
40004001	A Vʋʋsem Sõng talla a Zezi n kẽ we-raoogẽ tɩ Sʋtãan kʋɩɩb-ba.
40004002	B maana rasem pisnaase la yʋnd pisnaase n ka rɩ, n ka yũ ye.
40004003	Dẽ la kʋɩɩbda kolg n yeele: «Fo sã n ya Wẽnd Biiga bɩ f kɩt tɩ kug kãensa lebg buri.»
40004004	A Zezi leok-a lame: «B gʋlsame: Ninsaal ka rɩlgd a meng ne bur bal ye, yaa ne koɛɛg ning fãa sẽn yit Wẽnnaam noorẽ.»
40004005	La Sʋtãan tall-b lame n kẽ Zerizalɛɛm n dʋʋs-b wẽnd dooga zugu,
40004006	n yeel-ba: «Fo sã n ya Wẽnd Biiga bɩ f yɩk n tiimd tẽnga, tɩ b gʋlsame: B na n kõ-la b malɛgsa noore tɩ b põk foom b nugẽ tɩ f naoor da sɩɩs kugr ye.»
40004007	A Zezi leok-a Sʋtaana: «B le gʋlsame: Da kʋɩɩb Wẽnnaam, f Soaala ye.»
40004008	Sʋtãan tall-b lame n dʋ tãn wok zugu n wilg-b dũni wã ne a zɩɩri,
40004009	n yeel-ba: «M na n kõ-f la woto fãa, f sã n wõgemd m taoore n waoog maam.»
40004010	Dẽ la a Zezi yeel-a: «Looge, Sʋtãana! Tɩ b gʋlsame: Wẽnnaam, f Soaala, bal taoore la f na n wõgemd Bãmb bal la f na n waooge.»
40004011	Sʋtãan bas-b lame n looge tɩ malɛgsa kolg n na n ges b yelle.
40004012	A Zezi sẽn wʋm tɩ b yõka a Zã, b leba Galile.
40004013	B yii Nazarɛt tẽnga n wa kẽed Kafarnaom, Tiberiyad mogr noore, Zabulõ la Neftali satmẽ.
40004014	Woto la bãngda Izayi toagsga taasyã:
40004015	Zabulõ tẽnga, Neftali tẽnga, mogr sorẽ dãmba, Zʋrdẽ rʋʋnd dãmba, Galile bu-zẽmb rãmba!
40004016	Baad-y likẽ dãmba yãee vẽenem kãsenga, vẽenem n bui lik la kũum sẽn da reeg tẽns niyns n yãmbã.
40004017	A Zezi sɩnga marsã n karemd neba n yetẽ: «Teem-y zʋgo tɩ Arzãn Rĩung kolgame.»
40004018	A Zezi waa n looda Galile mogra noore, n yãe ned ne a yao: a Simo, b sẽn boond a soab t'a Piyɛr, ne a Andre, a ba-biiga; b ra lobda b zulumsi tɩ b da yaa zĩm yõgdba.
40004019	B yeel-b lame: «Pʋg-y maam tɩ m na sõng-y tɩ y paam ninsaalba.»
40004020	La bãmb wẽneg n basa b zulumsa be n pʋg a Zezi.
40004021	B sẽn ta taoore, b le yãee ned a to ne a yao, a Zak la a Zã, a Zebede kamba, tɩ b be koglg pʋgẽ ne b ba, n manegd b zulumsi;
40004022	b bool-b lame. Bãmb me basa b ba la b zulumsi n pʋg a Zezi.
40004023	A Zezi ra saada Galile tẽnse n maand karengo pʋʋsg rotẽ, n wilgd Wẽnd Rĩung Kibar noogã, la b sãoogd bãas la pa-keem buud fãa.
40004024	B yʋʋr yiime n ta Siri zamaana; tẽng fãa ra wata ne b nimbãan dãmba la b bãad dãmb buud toɛ toɛyã, wala sẽn yikd-b kisenkiiri, zut sẽn lebg rãmba, nao sẽn ki rãmba. B ra wata ne-ba t'a Zezi sãoog ba.
40004025	Sɩd yɩɩ zãma kãseng n sɩng b pʋgbo; neb sẽn yit Galile la Tẽns piig sẽn tot taaba, n yit Zerizalɛɛm la Zɩɩda la Zʋrdẽ rʋʋnde.
40005001	A Zezi sẽn yãe zãma wã, b rʋʋ tãnga zugu. B zĩndame tɩ b karen-biisa na n kolg-ba.
40005002	A Zezi kõ-b la koɛɛga n yetẽ:
40005003	«Sũ-noog rãmba la sẽn teeg-b Wẽnd bala tɩ Wẽnnaam Rĩunga yaa bãmb soolem.
40005004	Sũ-noog rãmba la nin-bʋgse tɩ tẽnga na n yɩɩ bãmb soolem.
40005005	Sũ-noog rãmba la sũ-beed sẽn tar b rãmba, tɩ b na n paama belgda.
40005006	Sũ-noog rãmb la sẽn yãbd-b sõmblem kom la ko-yũudu, tɩ b na n tɩgame.
40005007	Sũ-noog rãmb la sẽn zoet-b b taab nimbãanega, tɩ b na n zoee bãmb me nimbãanega.
40005008	Sũ-noog rãmb la pʋ-peelem dãmba tɩ b na n yãee Wẽnnaam.
40005009	Sũ-noog rãmb la sẽn mi-b sugri, tɩ b na n boola bãmb tɩ Wẽnd kamba.
40005010	Sũ-noog rãmba la sẽn sakd-b namsgo b tʋʋm sõma yĩnga, tɩ Wẽnd Rĩunga yaa bãmb soolem.
40005011	Yãmb la sũ-noog rãmba b sã n wa tʋʋsd-y la b namsd-y la b rõt-y rõadg buud fãa mam tũudma yĩnga.
40005012	Noog-y y sũuri la y kɩdem tɩ y pʋɩɩr na n yɩɩ kãseng arzãna. Ad-y yɩɩ boto la bãngdba nams pĩnda.
40005013	Yãmb yaa mooga yamsem. Yamsem sã n sãbge, bõe n tõe n le wa ne a noosem? A ka le be yõod ye la a sẽn tog yaa b lob-a yɩnga tɩ neb tabe.
40005014	Yãmb yaa dũni vẽenem; tẽng sẽn zao tãng zug ka tõe n solg a meng ye.
40005015	Fitil ka widigdi n dɩk koglg n lill-a ye, b ningd-a la zĩig ninga a sẽn na n tõog n kõ zaka rãmb vẽenem.
40005016	Woto me yãmb vẽenema tog n yãga y taab nini tɩ b yãe y tʋʋm sõma n tõog n pẽg y Ba sẽn be arzãna.
40005017	Da ning-y y yamẽ tɩ m waame n na n sɛɛs Noora ne bãngdbã sẽn wilga ye; m waame n na n maneg n baase.
40005018	Sɩd-sɩda m yet-y lame tɩ gomde, gomd pɛdg meng kõn zĩnd Wẽnnaam noora pʋgẽ n pa taase tɩ saaga la tẽnga ket n be b zĩigẽ ye.
40005019	Dɩlla ned ning fãa sẽn na n tõdg-a, ba noor sẽn ya bilfu, Wẽnnaam noya sʋka la a wilg a taab tɩ b tõdg wa yẽnda, b na ges yẽ soab me wa nin-bila, Wẽnd Rĩunga pʋgẽ. Ned ninga sẽn na n deeg-ba la a zãms a taab tɩ b maan wa yẽ, b na ges yẽ soab wa nin-kãsenga Wẽnnaam Rĩunga pʋgẽ.
40005020	M yet-y lame, tɩ y sõmblem sã n pa yɩɩd sẽn karen-ba-n-sikã la Farizẽ rãmba rẽnna, y kõn kẽ Arzãn ye.
40005021	Y wʋmame tɩ b yeela pĩnd dãmba: da kʋ ned ye, la sẽn kʋ-a a to bɩ b kẽes-a bʋʋdo; la mam yet-y lame tɩ ned ning fãa sẽn na n puuga sũuri ne a to, dẽ seka bʋʋd kẽesgo.
40005022	La ned sã n yeel a to tɩ yalma, dẽ sekda a wa bʋʋd-bɛda rãmb taoore. La a sã n yeel-a tɩ pʋlum-sãamda, yẽ soab paalgda a meng bugum bʋʋdo.
40005023	Dɩlla fo sã n wa ne f kũuni maanda zĩigẽ, n tẽeg tɩ bũmb n be foo ne f to sʋka,
40005024	bɩ f bas f kũuna maanda zĩigẽ la f lɛɛg tɩ y tɩ zems taaba tɩ f na yaool n wa kõ f kũuna.
40005025	Fo sã n seg f zabd-n-taaga, bɩ f ning pãng tɩ y zems taaba sora zugu, sã n ka rẽ a wat n bool-f la bʋʋdo tɩ bʋʋda soab paalg-f ne gũudã, tɩ gũuda yõk fo n pag roogo.
40005026	Sɩd-sɩda, mam yet-f lame tɩ f kõn tõog n yi roogã, samd pɛdg meng sã n ket f zug ye.
40005027	Yãmb wʋmame tɩ b yeelame: Da ro f to pag ye.
40005028	La mam yet-y lame: Ned ninga sẽn gesa a to pag ne raabo, a soab zoe n yoo ne-a a sũurẽ.
40005029	F rɩtg nif sã n kʋɩɩbd-fo, bɩ f kɩdg-a n lob yɩɩga; fo yĩnga wilg a ye bõne, são yĩnga tõr sẽn na n lob bugmẽ.
40005030	F nug rɩtg sã n kʋɩɩbd-fo, bɩ f kʋʋg-a n lob yɩɩga; fo yĩnga wilg a ye bõne, são yĩnga tõr sẽn na n lʋɩ bugmẽ.
40005031	B yeelame yɛsa: Ned ninga sẽn yiisa pag tog n kõ-a-la a rigb sebre.
40005032	Mam yet-y lame tɩ sã n ka pagã n bao ned a to, ned ninga sẽn yiis-a wã wilgd-a-la yoob sore. Ned ninga me sẽn na n dɩk pʋg kãnga, yaa yoob la a maanda.
40005033	Yãmb le wʋma b sẽn yeel pĩnd dãmbã: Da sãam f pʋlong ye, la pids kãabg ning fãa f sẽn kãab Soaalã.
40005034	Mam yet-y lame: da wẽen ba bilfu, da wẽen ne yĩngr tɩ yaa Wẽnd zaoore.
40005035	Da wẽen ne tẽnga tɩ yaa Wẽnd nao palgr zĩiga. Da wẽen ne Zerizalɛɛm tɩ yaa Na-kãseng tẽnga.
40005036	Da wẽen ne f zugu tɩ f ka tõe tɩ f zoobg a ye pelg bɩ sob ye.
40005037	Y sã n tog n leok tɩ N-yẽe! Bɩ y leok tɩ N-yẽe! Sã n tog n leok tɩ Ayoo! Bɩ yɩ Ayoo! Sẽn zʋʋg rẽ yita yam-beeda soab nengẽ.
40005038	Yãmb wʋmame tɩ b yeelame: Nif n dond nifu, yẽnd n dond yẽnde.
40005039	Mam yet-y lame tɩ y ra rok y sũur ne y bɛ ye. Ned sã n wẽ f rɩtg yɛgdg pɛka bɩ f wẽneg f goabgã n tees-a;
40005040	a sã n dat n kẽes-f bʋʋdo n deeg f fu woko, bɩ f paas-a f fu taoko.
40005041	Ned sã n modg-f tɩ f yãag-a naoyakem tusr bala, bɩ f yãag-a naoyakem tus a yiibu.
40005042	Ned sã n kos foo bɩ f kõ-a; a sã n dat n peng bɩ f ra zãgs ye.
40005043	Yãmb wʋmame tɩ b yeela pĩnda: Nong f zoa la f kisg f bɛyã.
40005044	Mam yet-y lame: nong-y y bɛɛba la pʋʋs-y sẽn namsd-b yãmba yĩnga.
40005045	Woto yãmb na n yɩɩ Ba ning sẽn be-a arzãna kamba, tɩ b basda b wĩndg t'a pukd nin-sõma la nin-wẽnse, la b basda b saaga t'a niid nin-sõma la nin-wẽns yĩnga.
40005046	Yãmb sã n nong sẽn nong-b yãmb bala, bõe rolb la y na n le gũ yɛsa? Sẽn deesd-b fadga ka maan dẽ sɩda?
40005047	Yãmb sã n pʋʋsd y saam-biisa bala, bõe la toogo, bu-zẽmba ka maand boto sɩda?
40005048	Yãmb me modg n yɩ sõma wa y yĩngr Ba wã sẽn ya sõmb zãngã.
40006001	Gũus-y n da maan y tʋʋm sõma neb a taaba taoore nagr yĩng bal ye. Ka rẽ y kõn paam dolbo y Ba sẽn be arzãna nengẽ ye.
40006002	Fo sã n na n yols ned nimbãanega bɩ f ra yi n moon yɩnga wa ninsaan-kazukem kẽere sẽn maand pʋʋsg rotẽ la sotiisẽ n baood neb pẽgr ye, tɩ m togsd-y la vẽenega, bãmb dãmb zoe n paama b rolbo.
40006003	Fo sã n dat n yols ned nimbãanega bɩ f ra sak tɩ f goabg bãng f rɩtg sẽn maand bũmb ning ye.
40006004	Woto ned kõn bãng fo sẽn maan-a ye la f Ba Sõng sẽn ne likẽ wã na rol-fo.
40006005	Y sã pʋʋsdẽ bɩ y ra maan wa zãmb rãmba sẽn maanda ye; bãmb sã n na n pʋʋse, b baooda zĩig ning neb wʋsg sẽn tõe n yãend-ba, pʋʋsg roto la sobadse. M yet-y lame tɩ b zoe n paama b rolbo.
40006006	Fo sã n pʋʋsdẽ bɩ f kẽ f roogẽ n lɛɛg n pag f kʋɩlenga la f pʋʋs f Ba, lillẽ, tɩ f Ba sẽn ne likẽ wã na rol-fo.
40006007	Y pʋʋsg pʋgẽ bɩ y ra baam wala bu-zẽmba ye; b tẽedame tɩ b sã n gomd n pa yɛɛdẽ la Wẽnd kelgd b pʋʋsgo.
40006008	Da maan-y wa bãmb bada, tɩ y Ba zoe n mii y sẽn tar bũmb ning tʋʋmde tɩ y nan ka yaag y noor ye.
40006009	Dẽ yĩngã pʋʋs-y woto: ‹Tõnd Ba sẽn be arzãnẽ, y yʋʋr paam pẽgre,
40006010	tɩ y Rĩung yalse, tɩ b maan y yam tẽng zug, wẽnd b sẽn maand arzãna.
40006011	Kõ-y tõnd dũnna d beoog-beoog fãa rɩɩbo.
40006012	Kõ-y tõnd d yel-wẽna sugri wẽnd d sẽn kõt d taab sugri,
40006013	la y ra bas tɩ d lʋɩ kʋɩɩbg pʋgẽ ye la y fãgd-d wẽnem soaba nugẽ.›
40006014	N-ye! Yãmb sã n kõ y taab sugri, y Ba sẽn be arzãna me na kõ yãmb sugri.
40006015	La yãmb sã n pa kõ y taab sugri, y Ba wã me kõn bas-y taal ye.
40006016	Y sã n loet y noor bɩ y ra gãnem y neng wa zãmb rãmba sẽn maanda ye; b takda b nenga tɩ neba tõog n yãe tɩ b sɩd maanda no-loeere. M yet-y lame tɩ b zoe n paama b rolbo.
40006017	Fo sã n loet f noore bɩ f zɛ f zug kaam la f pek f nenga,
40006018	woto ned kõn bãng tɩ f loee noore sã n ka f Ba wã bal sẽn yɛs lillẽ wã, la bãmb sẽn ne likẽ wã na rol-fo.
40006019	Tẽng zug ka, bɩ y ra tigs arzɛk ye tɩ bugd la zũnzũur dɩtame, tɩ wagdb pood roto n zuuda.
40006020	Tigs-y y arzɛka arzãnẽ, tɩ be, bugd la zũnzũur ka n dɩtẽ ye la wagdb me ka pood n zuud ye.
40006021	F arzɛk sẽn be zĩig ninga, be me la f sũura na n zĩndi.
40006022	Nif la yĩnga fitila. Fo nif sã n ya sõmbo, fo yĩnga fãa bee vẽenemẽ.
40006023	La f nif sã n sãame, f yĩnga zãng bee likẽ. Fo vẽenem sã n lebg lika, fo lik yɩta a wãna?
40006024	Ned ka tõe n maan zu-soaben-dãmb a yiib raab ye, f na kisga a ye, n nong a ye, f na n basa a ye n tũ a ye. Yãmb me ka tõe n pʋg Wẽnnaam la y pʋg Ligd ye.
40006025	Yaa rẽ yĩng la m yet-y: da bʋ-y y vɩɩma poorẽ, n sokd-y y sẽn na n dɩ bũmb ning ye; la y ra bʋ y yĩnga poorẽ n sokd-y y sẽn na n yeelg fuug ning ye. Vɩɩma ka yɩɩd dɩɩbo la yĩnga ka são fuugu?
40006026	Ges-y luiili sẽn yɩgd yĩngri: b ka bʋte, b ka kẽebde, b ka suiid baoorẽ ye, la y Ba sẽn be arzãna dɩlgd-b lame. Yãmb pa yɩɩd bãmb sɩda?
40006027	Yãmb sʋka ãnda n tõe n zĩnd n bʋ n paas a vɩɩma woglem kãntɩɩg a ye?
40006028	La fut poorẽ, bõe yĩng la y na n bʋ? Ges-y pʋt puudu: ges-y b sẽn yit toto, b pa namsde, b ka wĩid lamdo.
40006029	La m yet-y lame t'a Salomo ne a zɩɩra sẽn yɩ a soaba, ka tõog n paam fu neer wa bãmb dẽnda buud n yeelg ye.
40006030	Wẽnd sã n yeelgd pʋt mood woto, bũmb sẽn be rũnna n na n yɩ bugum dɩɩb beoogo, b kõn maan tɩ yɩɩg boto yãmb yĩnga, tẽeb kɩdg rãmba?
40006031	Da bʋ-y n yetẽ: d na n dɩɩ bõe la d na n yũu bõe la d na n yeelga bõe ye,
40006032	tɩ bu-zẽmbã n zĩi n bʋʋd boto. Yãmb Ba sẽn be yĩngrã miime tɩ y tara rẽ fãa tʋʋmde.
40006033	Deng-y n bao-y arzãn Rĩungã ne a sõmblem tɩ sẽn keta fãa b na kõ-y rẽ wa lɛnga.
40006034	Da sũk-y beoog poorẽ tɩ beoog na baoo a rẽnna. Daar fãa ne a zɩɩbo, sekd-a lame.
40007001	Da kao-y y taab bʋʋdo tɩ b kõn kao y me bʋʋd ye.
40007002	Y sẽn kaood y taab bʋʋda toto, boto me la b na n kao yãmb bʋʋdo. Makr ning y sẽn makd n kõt y taaba, makr kãng me n yɩt yãmb dẽnna.
40007003	Bõe tɩ f get mooga sẽn be f to nifẽ? Fo yaool n ka ne ra-giiga sẽn be f nifẽ ye.
40007004	Fo na n yɩɩ wãna n yeel f to: ‹Yaas tɩ m yiis moogo f nifẽ,› tɩ ra-giig yaool n be f rẽnnẽ?
40007005	Zãmb soaba, deng n yiis ra-giiga f nifẽ tɩ f na tõog marsã n yãe moogã n yãk f to nifẽ.
40007006	Da rɩk-y maand nemd n kõ baag ye, da rɩk-y kĩndfu n lob kurkuy taoor ye: b wat n tab-a lame n yaool n lɛɛg n kẽ yãmba, n na n wãb yãmb.
40007007	Kos-y tɩ b na kõ-y, bao-y tɩ y na yãe. Kabs-y tɩ b na pak tɩ y kẽ.
40007008	Sẽn kota n paamde, sẽn baooda n yãete, sẽn kabsda la b pakda.
40007009	Yãmb sʋka ãnd n be t'a biig sã n kos-a buri bɩ a kõ-a kugri?
40007010	Ka rɩll bɩ a kos-a kʋɩl-zẽoogo t'a kõ-a waafo?
40007011	Dɩlla yãmb ne y wẽnema, y sã n mii y kamb bõn-sõma kũuni, bãng-y tɩ Ba Sõng na maan neere n yɩɩd ne neb niyns sẽn bõsd-b bãmba.
40007012	Yãmb sẽn dat tɩ y taab maan bũmb ninga y yĩnga, bɩ y maan boto ne y taaba: dẽ n be Noora sebrẽ la bãngdba me rẽnnẽ.
40007013	Tũ-y so sẽka n kẽ. Menesg sor tuka yalenga, tɩ wʋsg rɩkd-a.
40007014	Vɩɩma sor tuka sẽka la a tãagda kʋɩleng sẽn pa yalem t'a yãetb sõor ya bilfri bala.
40007015	Gũus-y ne zirẽ-be-bãngdba. B sã n be yãmb sʋka, bãng-y piis sẽn ka tar b toorẽ yell ye, mik yaa digd-n-yĩid-toose.
40007016	B tʋʋma n na n wilg yãmba b sẽn ya bũmb ninga. Sib na wob gõaag zugu? La kankam na tõs kãgrẽ?
40007017	Ade, tɩ-sõng faa womda bi-sõma la tɩ-wẽng fãa womda bi-wẽnse.
40007018	Tɩ-sõng pa tõe n wom bi-wẽns ye la tɩ-wẽng me ka tõe n wom bi-sõng ye.
40007019	Tɩɩg ninga fãa sẽn ka womda bi-sõma, b kɛɛgd-a lame n yõog bugum.
40007020	Dɩlla b tʋʋmẽ wã la y na n bãng-b n bake.
40007021	Ka sẽn boond-a maam: ‹Soaala, Soaala,› n kẽed arzãn ye, yaa sẽn maand-a m Ba sẽn be arzãna yamleoogo.
40007022	Wʋsg wat n yeela maam daar a ye: ‹Soaala, Soaala, tũu ne yãmb maasem tɩ d paam n wilg sẽn na n yaool n wa, la d dig sʋtãamba, la d maan bõn-bãna.›
40007023	La m kõn zoe b nif n leok-b ye: ‹Mam zɩ n bãng yãmb ye, yi-y m taoore, tʋʋm yood dãmba!›
40007024	Ned ninga sẽn na n kelg goam niyns m sẽn togs mars marsã la a maand boto, m tõe n mak-a la ne sɩlem soaba sẽn me a roog kugr kegemd zugu.
40007025	Saag niime, koom fõdame, sob-raoog yikame tɩ b fãa tãag-a la a pa lʋɩ ye, b sẽn me-a kugra zug yĩnga.
40007026	Ned ning me sẽn wʋmd-a mam koɛɛga la a pa maand wa m sẽn datã, b tõe n maka yẽ soab ne gãeenga sẽn me a roog bĩsr zugu.
40007027	Saag niime, koom waa ne pãnga, sob-raoog yikame tɩ b tãag-a la a lʋɩɩme la a wãab ka yɩ bilfr ye!»
40007028	A Zezi sẽn gom n sɛ, la zãma wã sẽn wẽ siri b karenga poorẽ; sɩda a Zezi pa gomd wa sẽn karen-ba-n-sika ye,
40007029	b gomda wa naab sẽn gomd ne a soolem dãmba.
40008001	A Zezi siga tãngã tɩ neb wʋsg sɩng b pʋgbo.
40008002	Yĩng soab a ye n waa n wõgemd b taoore n yeel-ba: «Yãmb sã n dat waa, m Soaala, y tõe n sãoog-m lame.»
40008003	B tẽega b nus n sɩɩs-a n yetẽ: «Sãoog tɩ m nonga rẽ.» Wakat kãng bala a yĩnga yɩlgame.
40008004	T'a Zezi na n yeel-a: «Sõng n da gom tɩ neb wʋm ye, kẽng tɩ maan-kʋʋda yãend-fo la f kɩs kũun ning a Moyiiz sẽn yet tɩ b kɩs a soaba tɩ yɩ f sãoogr kaseto.»
40008005	B sẽn kẽ Kafarnaom tẽnga la tãnsoab a ye sẽn bʋʋg-ba n na n kos-b bũmbu. A yeelame:
40008006	«Soaala, m dakõor n gãe yiri, a nus la a nao kiime la a namsda wʋsgo.»
40008007	A Zezi yeel-a lame: «M na kẽng n tɩ sãoog-a!»
40008008	Tãnsoaba leokame: «Soaala, m zema bõe tɩ y na n kẽ m zakẽ? Yeel-y gomd a ye bala tɩ m dakõora na sãooge.
40008009	Ade, maam ne m sẽn pa na-kãsengã, m soo tãb-biisi, m sã n yeel a ye: kẽnge! A kẽngdame, m sã n yeel a to: wa! A watame; m sã n yeel m dakõorã: maan woto! A maandame.»
40008010	A Zezi wʋma gomdã la kẽ-la b sũurẽ tɩ b yeel b poorẽ dãmba:
40008011	«Mam yeta yãmba, m pa yãend tẽeb a woto buud Israyɛl kamb sʋk ye. Wʋsg na n yii yaanga la taoore n wa paam tɩgra roog n kẽ ne a Abraam, a Izaak la a Zakoob arzãn Rĩung pʋgẽ,
40008012	tɩ Rĩunga kamb mens na n yaool n pa yɩnga, likẽ, n yãbd tɩ b yẽn kẽrsdẽ.»
40008013	B yaool n yeela tãnsoabã: «Dɩk f sore, la Wẽnd na kõ foom f sẽn tẽede.» Wakat kãng bala dakõora paama laafi.
40008014	A Zezi sẽn kẽ a Piyɛr zakẽ, a mikame tɩ yẽ reem-poak gãeeme n pa keemẽ.
40008015	B sɩɩsa reem-poaka nug la a sãoogame la a yikame n segl-ba.
40008016	Zĩig sẽn waa n sobge, b talla neb wʋsgo n wa b taoore; sʋtãamba n da be b pʋsẽ; b yiisa gomd bala n dig sʋtãamba, la bãad dãmb sãoogame.
40008017	La yɩɩ woto la bãngd a Izayi gomda taasyã: A rɩka tõnd komslem, tõnd bãase n tʋk a menga.
40008018	A Zezi mikame tɩ sẽn pʋgd-b bãmbã da yaa wʋsgo tɩ b na n kõ noor tɩ b rʋʋg kʋɩlgã.
40008019	Sɛb-mit a ye kolg-b lame n leok-ba: «Soaala, y sẽn dabd zĩig ning fãa m na tũ-y lame.»
40008020	T'a Zezi yeel-a: «Waas tara b roto, tɩ yĩngr luiili tar b tʋgdo; Ned Biiga bala n ka tar gãag zĩiga.»
40008021	B karen-biig a ye n waa n yeele: «Soaala, m kota sor n deng n tɩ solg m ba.»
40008022	La a Zezi leok-a lame: «Tũ maam la f bas kɩɩmsa ti b mum taaba.»
40008023	Dẽ poore b kẽe koom koglg ne b karen-biisi.
40008024	Ko-wiis rãmba bɛd-bɛda tɩ koglga rat n lisi. Dẽ t'a Zezi gõeeme.
40008025	Karen-biisa kolgame n nek a Zezi n yeel-ba: «Soaala, wa-y tɩ d na n kiime!»
40008026	A Zezi leok-b lame: «Bõe yĩng la y zoet dabeem, tẽeb bilf rãmba?» B sẽn yiki, b tãsa mogrã ne sobgã la bũmb fãa lebga sɩɩ.
40008027	Neba pɛleng yɩkame tɩ b yeele: «Nin-kãnga la a bõe tɩ sobd la mogr meng deegd a noore?»
40008028	A Zezi sẽn dʋʋg mogrã n ta Gadar tẽnga la neb a yiibu, sẽn tar Sʋtãan b pʋsẽ, yi yaadẽ n seg-ba. B ra yaa nin-toose al wʋsgo, al tɩ ned ba a ye ra pa le saagd n tũ sor ning sẽn yegd-a be wã ye.
40008029	B sɩnga moonego: «Wẽnd Biiga baooda bõe ne-do? A wat n na n zoe n nams-d lame tɩ wakat nan ka yao?»
40008030	Sẽn vẽsg be bilfu, kurkuy wʋsgo n da wãbd yamdo.
40008031	Sʋtãamba yeela a Zezi: «D kotame tɩ f sã n dig-d ka n yiis bɩ d tɩ kẽ kurkuya!»
40008032	B yeel-b lame tɩ b kẽnge la b yiime n tɩ kẽ rũmsã tɩ b kaoog vugr bala n sig n kẽ mogrã tɩ kooma rɩ-b gilli.
40008033	Rũm-kɩɩmba ninga tĩiga n ta n togs tẽnga rãmba rũmsa sãoongo la neb a yiiba sãoogre.
40008034	Tẽnga tõr yiime n na n seg a Zezi; b sẽn yãend-ba, b kos-b lame tɩ b yi b tẽngẽ.
40009001	B kẽe koom koglg yɛsa n dʋʋg kʋɩlgã n leb b tẽngẽ.
40009002	B talla põor n wa b taoore. Põora da gãe a gãag zugu. A Zezi sẽn yãend neba tẽebã, b yeela põorã: «Da le bʋ ye, m biiga, tɩ f paama f yel-wẽna sugri.»
40009003	Sɛb-mitba kẽer yeela b sũurẽ: «Yãoã yaa wẽn-tʋʋsa.»
40009004	A Zezi sẽn mi b sũur tagsgã leoka woto: «Bõe yĩng la y bilgd wẽng y sũurẽ?
40009005	Gomd bʋg togsg la naana n yɩɩda: f paama f yel-wẽna sugri, bɩ: yik n kẽne?
40009006	Sẽn na n yɩlẽ tɩ y bãng tɩ Ned Biiga tara tõog n kõ yel-wẽnd sugr, tẽng zug ka, ade, põore, m yet-f lame: tik n yik, dɩk f gãaga, leb f yiri!»
40009007	Põora yikame n dɩk a gãaga n leb a zakẽ.
40009008	La rẽ kẽesa rabeem kãsenga neb niyns sẽn yãend-ba sũurẽ, la b pẽga Wẽnnaam b sẽn kõ ninsaalb tõog a woto buudu.
40009009	A Zezi waa n yiime n loogdẽ, n yãe ned sẽn zĩ fadg reesg zĩigẽ, n boond tɩ Matiye. A Zezi yeel-a lame: «Tũ maam!» La a yik n tũ-b lame.
40009010	B sẽn ta a zakẽ n sɩng rɩɩbo la fadg rɛɛsdb ne yel-wẽn-maandb wʋsg sẽn waa n naag a Zezi ne b karen-biisã.
40009011	La rog-n-mika tũudba, Farizẽ rãmba, sẽn yãend rẽndã, b yeela karen-biisã: «Yaa wãn tɩ yãmb karen-saamba dɩt ne fadg rɛɛsdb la yel-wẽn-maandba?»
40009012	Mik a Zezi meng ra wʋmame tɩ b na n yeele: «Ka sẽn tar-b laafi n baood tɩɩm soab zĩig ye, yaa sẽn bẽed-ba.
40009013	Kẽng-y n tɩ zãms-y gomd kãnga võore: nimbãan-zoeer la m nong n yɩɩd maoongo. Ka nin-sõma wã la m waa n na n boole, yaa yel-wẽn-maandbã.»
40009014	Dẽ poore a Zã karen-biisa kolg-b lame n sok-ba: «Bõe yĩng la tõnd ne Farizẽ rãmba loet noore tɩ yãmb karen-biisa pa loetẽ?»
40009015	T'a Zezi na n leok-ba: «Pʋg sɩd zo-rãmb tõe n gãnema b nens wa ku-biisi tɩ pʋg-sɩda ket b sʋk bɩ? Wakat ning n wat n zĩndi tɩ b na n loog ne pʋg-sɩdã, wakat kãng la b na n loe b noore.»
40009016	Ned ka rɩkd peen-paalg sẽn ka wẽ koasla n sũk fu-kʋɩdg ye. Peen-paalga na n zɩsga fuugã t'a le kẽeg n paase.
40009017	Woto me waoog sẽn kʋdg ka rɩkd n sui dã-paalg ye. Ning tɩ pusgi, tɩ rãam daage, tɩ waoog yɩ bõne. Wao-paalg la b suiid dã-paalga, woto bõne ka ye.
40009018	B sẽn da ket n gomd la nin-naab a ye sẽn kolge n wõgemd b taoore n yeel-ba: «Ad-y m bi-pugl n ki mars-mars noogã, wa-y n tik-a ne y nugu t'a na vʋʋge.»
40009019	La a Zezi yikame n tũ-a, bãmb ne b karen-biisã.
40009020	Pag a ye sẽn da bẽed mende al yʋʋm piig la a yiibu, kolga b poorẽ n sɩɩs b fuuga noore.
40009021	A ra gomda a sũurẽ: «M sã n sɩɩs b fuugã, m na n paama laafi.»
40009022	A Zezi sẽn wẽneg b poorẽ b yãend-a lame n yeel-a: «Teeg maam, m biiga, tɩ f tẽeb fãag-f lame.» La wakat kãng bala paga wẽneg n paama laafi.
40009023	B sẽn ta nin-naaba zakẽ, b yãee neb sẽn peeb-d wɩɩse la neb wʋsg sẽn gũmi, tɩ zak wulumdi.
40009024	A Zezi yeel-b lame: «Yi-y tɩ bi-pugla nan ka ki ye, a gõeeme bala. Neba da laad-b lame.»
40009025	La b sẽn yiis neba yɩnga, a Zezi kẽeme n gãd bi-pugla nugu, t'a yik.
40009026	La kibara sãaga tẽnga fãa.
40009027	A Zezi sẽn yik tɩ b loogda, la zoeens a yiib sẽn sɩng pʋgbo la b moonẽ: «Daviid biiga, zoe-y d nimbãanega!»
40009028	B sẽn ta yiri, la zoeensã sẽn kolg-ba tɩ b na n sok-ba: «Yãmb tẽedame tɩ m tõe rẽnna?» Tɩ b leoke: «N-yẽe, Soaala!»
40009029	Tɩ b na n sɩɩs b nina la b yetẽ: «Bɩ yɩ wa y sẽn tẽede!» B nina pukame.
40009030	T'a Zezi na n leok-b pãr pãre: «Maan-y gũusgu, tɩ ned da bãng ye!»
40009031	Zoeensa sẽn yi, pa kaoos ye, b sɩnga b yʋʋra yelegr beelẽ baobgã.
40009032	Bãmb sẽn looge, ka kaoos ye, tɩ b tall ned a ye n wa la Sʋtãan-muk n da be a pʋgẽ.
40009033	B sẽn dig Sʋtãana la neda sẽn sɩng goama. Zãma wã pɛleng yɩkame tɩ b yetẽ: «Ned zɩ n yãe woto taar Israyɛl tẽng ye.»
40009034	Farizẽ rãmba yẽ ra yetame: «Ad-y yaa ne Sʋtãamba naab pãnga la a rigd sʋtãamba.»
40009035	A Zezi ra kẽeda tẽn-bɛd la tẽn-bõonese, n maand karengo pʋʋsg rotẽ, n togsd Rĩunga kibar noogã la b sãoogd bãag la pa-keem buud fãa.
40009036	A Zezi gesa zãma wã n wẽ siri tɩ b ra yɛɛ zãnga, tɩ b nensa surẽ wa piis sẽn pa tar pe-kɩɩma.
40009037	Dẽ la b yeel b karen-biisi: «Kooda sẽn ta kɛɛba labsa, la kɛɛdba sõor paooda.
40009038	Kos-y pʋʋga soaba t'a tʋm ka-kɛɛdba a pʋʋgẽ.»
40010001	B boola b Tʋʋm-tʋmdb piig la a yiibã la b kõ-b-la tõog tɩ b rig Sʋtãamba la b sãoog bãag la pa-keem buud fãa.
40010002	Tʋʋm-tʋmdb piig la a yiibã yʋy la woto: pipi yaa a Simo, b sẽn boond a soab tɩ Piyɛr; yẽ poore, a yao, a Andre, n paas a Zak ne a yao, a Zã, bãmb ba la a Zebede;
40010003	le yaa a Filip, a Bartelemi, a Toma, a Matiye, yẽ da reegda fadgo; le paasa a Zak, a Alfe biiga ne a Taade,
40010004	n paas a Simo a to: yẽ la m sũur bee ne buuda bɛ fãa; n baasd ne a Zɩɩda, Iskariyot tẽng neda; yẽ n sõng a Zezi bɛɛba tɩ b paam-ba n yõke.
40010005	Bãmb piig la a yiibã la a Zezi yeel tɩ b saag n ges tẽnsã, n sagl-b woto: «Da tũ-y bu-zẽmba sor ye, la ra kẽ-y Samari rãmb tẽngẽ ye.
40010006	Pʋg-y Israyɛl kamba sẽn kẽ-b weoog wa piisã.
40010007	Sor zug bɩ y moon tɩ Wẽnd Rĩung kolgame.
40010008	Sãoog-y bãad dãmba, vʋʋg-y kũum, tõog-y yĩng bãase, dig-y Sʋtãamba. B kõo yãmb zaalem, bɩ yãmb me kõ zaalem.
40010009	Da bao-y sãnem bɩ wanzurf ye, da sui-y bõonego y gɩfẽ ye.
40010010	Da bob-y korgo n kẽnd ye, da zɩ-y fut a yiib ye, da widi neooda ye, da zã-y dasaar ye. Tʋʋm-tʋmd toga ne yaoodo.
40010011	Y sã n kẽ tẽn-bil bɩ tẽn-kãsenga, bɩ y kos tɩ b wilg-y nin-sõng zaka tɩ y yõg gãag-sobend be, n ta y loogr daare.
40010012	Y sã n wa kẽed zaka pʋga bɩ y kãab-a laafi,
40010013	la a sã n sɩd tog ne-a, y laafi na sig a pʋgẽ, la y laafi kõn sig-a, a sã n pa tog ne-a ye.
40010014	Ned sã n mong-y gãag-sobendo, a sã n zãgs y koɛɛg kelgre, bɩ y yi a zakẽ, bɩ a tẽngẽ, la y fugumd y neooda tom.
40010015	La m yet-y lame tɩ bʋʋda raare, Sodom la Gomor nimbãanega kõn zeng tẽn-kãng rẽnd ye.
40010016	Ad-y m tʋmd-y-la wa pe-yãans digd-n-yĩids sʋka, bɩ y sɩlem yɩ waaf sɩlem, la y yɩ neb sẽn ka tar b toorẽ yelle wa walle.
40010017	Maan-y gũusgu ne ninsaalba; b na n kẽes-y-la bʋʋdo bʋ-kaood bɛda taoore, b na n pãb-y la ne kaase, b pʋʋsg rotẽ.
40010018	Mam yĩnga, b na n vu-y lame n kẽng dĩm dãmb la kombɛɛmba taoore, tɩ m datame tɩ y yɩ m kaset dãmba, bãmb la bu-zẽmba taoore.
40010019	La b sã n wa yõg-y bɩ y ra nams y menga n bao y sẽn na n leok to-to, bɩ y sẽn na n togs bũmb ning ye; y sẽn na n togs bũmb ningã, y na bãng-a wakat kãng bala,
40010020	tɩ ka yãmb n na n gome, yaa y Ba wã Vʋʋsem n na n gom y zĩigẽ.
40010021	Ned na n kɩsa a ba-biiga, tɩ b kʋ, tɩ ba na n kɩs a meng bi-roaka, tɩ kamb na n yik ne b ba rãmba, n kʋ-ba.
40010022	B fãa na n kisga yãmb, mam yĩnga, la ned ninga sẽn na n kell n modga a yõor tɛka, yẽ soab n na n paam fãagre.
40010023	B sã n digd yãmb tẽn kãngã, bɩ y zoe n kẽ tẽng a to, b sã n pʋg-y be, bɩ y zoe n kẽ tẽng a to; la m yet-y lame tɩ y kõn saag Israyɛl tẽnsã n sɛ, tɩ Ned Biiga nan ka wa ye.
40010024	Karen-biig pa yɩɩd a karen-saamb ye, la rakõor pa yɩɩd a zu-soab ye.
40010025	Karen-biig sã n Wẽnd a karen-saamba, tɩ dakõor wẽnd a zu-soaba, sekame. B sẽn bool zak soab t'a Beelzebul, bõe la b ka n a n yeel a zaka rãmb poorẽ?
40010026	Da zoe-y neba ye. Sẽn solg na n pukame la sẽn lud fãa na n lakame. M sẽn togs yãmb bũmb ning fãa likẽ, bɩ y yi n moon yɩnga,
40010027	la m sẽn walem-y bũmb ning y tʋbrẽ bɩ y rʋ roog zugu n pãr-a.
40010028	Da zoe-y lɛ-lɛ sẽn tõe n kʋ-b yĩngã n yaool n pa tõe n kʋ sɩɩga ye. Zoe-y bala, ned ning sẽn tõe n lub bugmẽ sɩɩga la yĩngã.
40010029	Yirsa yiib yɩɩda tãma sɩda? La yirg ba a ye ka lʋɩt tẽnga tɩ y Ba zɩ tiir ye.
40010030	Dɩlla yɩta a wãn ne yãmba. Ad-y y zoobda fãa, Wẽnd tara b sõore!
40010031	Da bʋ-y ye, tɩ yãmb sãoo luin-sugri.
40010032	Ned ninga sẽn na n yeel-a neb taoore t'a kẽeda maam, m Ba sẽn be arzãna taoore, mam me na yeel tɩ m kẽeda a soaba.
40010033	Ned ninga sẽn na n yeel-a neb taoore t'a ka mi maam, mam me na yeele, m Ba sẽn be arzãna taoore, tɩ m ka mi-a ye.
40010034	Da tẽ-y tɩ m talla laafi n wa tẽng zug ye, ka laafi la m tall n wa, yaa zabr sʋʋga.
40010035	M waame n na n zablg ned ne a ba, bi-pugl ne a ma, pag ne a bi-paga.
40010036	Fo bɛɛba na n yii f buudẽ.
40010037	Sẽn nong-a a ba bɩ a ma n yɩɩd maam, ka tog ne maam ye; sẽn nong-a a bi-ribl bɩ a bi-pugl n yɩɩd maam, yẽ soab ka tog ne maam ye.
40010038	Sẽn ka rɩkd-a a pika n pʋg maam, ka tog ne maam ye.
40010039	Sẽn baood-a a yõore na n menes-a lame; la sẽn menesa a yõor mam yĩnga, na n le paam-a lame.
40010040	Sẽn deegd-a yãmb sãando, yaa maam la a reegda; sẽn deegd-a maam sãando deegda ned ning sẽn tʋm-a maam.
40010041	Ned ninga sẽn maand-a bãngd sãando a sẽn ya bãngda yĩnga, yẽ soab na n paama bãngd dolbo. Ned ning sẽn maand-a nin-sõng sãando a sẽn ya nin-sõnga yĩnga, yẽ soab na n paama nin-sõng dolbo.
40010042	Ned ninga sẽn na n kõ m kom-bãmba nin-yend ko-maasg wamde, a sẽn ya m karen-biiga yĩnga, m yet-y lame t'a kõn kong a rolb ye.»
40011001	A Zezi sẽn waa n sagl b Tʋʋm-tʋmdb piig la a yiibã n sɛ, b yiime n kẽ tẽnsã n le sɩng zãmsgo.
40011002	Mik a Zã zĩnda bi-bees roogẽ n wʋm Wẽnd Neda tʋʋma yelle.
40011003	A yiisa a karen-biis tɩ b tɩ sok a Zezi: «Yãmb la sẽn tog n waa soaba bɩ d tog n gũ-la a to?»
40011004	A Zezi leok-b lame: «Tɩ togs-y y karen-saamb a Zã y sẽn wʋme la y sẽn yãe bũmb ninga:
40011005	Zoeens neeme, wobs kẽndame, wãoob sãoogdame, wʋms wʋmdame, sẽn ki-b vʋʋgdame, la b togsda Koe-noogã naong rãmba;
40011006	zu-noog soaba la sẽn ka lakd-a maam wa sor zug kugri n lʋɩ.»
40011007	A Zã sẽn tʋm b rãmba sẽn lɛɛg n kuiisẽ la a Zezi sẽn leok woto a Zã poorẽ: «Bõe la y tɩ yãe weoogẽ, tɩ-pol sobg sẽn lengde?
40011008	Bõe la y tɩ yãend sẽ? Ned sẽn yer faong fuugu bɩ? Ad-y sẽn yer-b faong futa vɩɩ nanams zagsẽ.
40011009	Bõe la y tɩ yãend sẽ, y tɩ yãee bãngda? N-ye! La m yet-y lame: yɩɩda bãngda.
40011010	Ad-y yaa yẽ poorẽ la b gʋlsyã: M na n yiisa ned n ning m taoore t'a maneg sor ning m sẽn na n tũ wã.
40011011	Sɩd-sɩda, m yet-y lame tɩ pagba kamb sʋka, ned ka yɩɩd a Zã, rao ning sẽn kõta sooba ye, la ne rẽ fãa sẽn ya-a yao zʋʋg Arzãn Rĩunga pʋgẽ, yɩɩd-a lame.
40011012	A Zã sẽn sɩng sooba tɛka n dabd marsã, Arzãn Rĩunga waa ne wɩsg-m-menga, lebga sẽn tara pãng tus n kẽ.
40011013	Sebr sõng la bãngdba talla wilgri, n tãag a Zã.
40011014	La sã n yaa a Zã, m ka mi y sã na n deega m goama, ad-y yẽ la Eli ning sẽn na n lɛɛg n wa wã.
40011015	Sẽn tar-a tʋbr bɩ a wʋm!
40011016	Bõe la m na n yãe n mak zamaan kãnga? A wẽnda yãas sẽn kõ taab sɛk tẽnga tẽnsʋka, n na n gom taab beedo,
40011017	n yetẽ: ‹Tõnd peeba wɩɩse, tɩ y zãgs saooga, tɩ tõnd kelem kʋʋre, tɩ y zãgs y yãoog toosgo!›
40011018	A Zã sɩd waame n pa rɩtẽ la a pa yũud ye, tɩ b yet tɩ Sʋtãan n be a pʋgẽ.
40011019	Ned Biiga waame, n dɩtẽ la a yũuda, tɩ b yet tɩ b baad dɩ-rɩta la rã-yũuda, tɩ b baad fadg rɛɛsdba la yel-wẽn-maandba zoa. La b tʋʋm sõma wã waa n kõo kaseto tɩ Yam Pidunga soab bee ne-ba.
40011020	Dẽ poore b yika zabre ne tẽns niyns sẽn yãend-b bõn-bãna n yɩɩd tẽns a taaba n yaool n ka tek b zʋgã.
40011021	Yel-beed ne foo, Korozein tẽnga! Yel-beed ne foo, Bɛtsayid tẽnga! Wẽnd makr niyns sẽn maan yãmb pʋgẽ sã n da maanẽ Tir la Sidõ, yaa daar zãr la be rãmba yeelgẽ sũ-pa-noang futu la b bilmẽ b mens tompɛglemẽ, n teemẽ zʋgo.
40011022	Yaa rẽ yĩng la m yet-y: bʋʋda raare, Tir ne Sidõ sɩbgr kõn ta y rẽnd ye.
40011023	La foo, Kafarnaom, fo tẽedame tɩ f na n lugame n tãag saaga? Ade, bʋg-tẽng la f na n sirg n lʋɩ. Bãng tɩ bõn-bãn-niyns sẽn maan f pʋgẽ sã n da maanẽ Sodom tẽnga, a ket n yɛsẽ la rũnna.
40011024	Yaa rẽ yĩng la m yet-fo: bʋʋda raare, a Sodom sɩbgr kõn ta f rẽnd ye.»
40011025	A Zezi waa n zẽka b koɛɛg n gom woto: «M Ba, yĩngr la tẽng Soaala, m pʋʋsd-y la barka y sẽn solg woto sɩlem dãmba la yam dãmba n yaool n togs nin-bõonese.
40011026	N-ye! Woto n sɩd yɩ y raabo, m Ba sõngo!
40011027	M sẽn tar fãa yaa m Ba n kõ-ma. Ned ka mi Biiga sã n ka Ba, la ned me ka mi Ba sã n ka Biigã, bɩ ned ninga sẽn paam-a Biiga wilgri.
40011028	Wa-y m nengẽ, yãmb fãa sẽn tar-b pɛta la sẽn zɩt-b zɩɩb n yõrdẽ, tɩ m na yols y fãa.
40011029	Tʋk-y m zɩɩbã la lebg-y m karen-biisi, tɩ m yaa ned sẽn ka mi sũ-toog la zẽk-m-menga, la y sɩɩga zu-loees na paam yolsgo.
40011030	Bãng-y tɩ m sẽn na n tʋk-y zɩɩb ninga yaa faasga la tʋʋsga bʋgsa.»
40012001	Sibr daar a ye, a Zezi waa n loogda kood sẽn bɩ sʋka. Kom da tara b karen-biisã tɩ b kũus ka-zut n tẽg n wãbe.
40012002	Farizẽ rãmb yãeeme n yeel-ba: «Yãmb karen-biisa maanda sẽn kis vʋʋsg daare!»
40012003	T'a Zezi na n yeel-ba: «Dɩlla yãmb pa karen a Daviid sẽn maan bũmb ninga, kom sẽn waa n yõk-a, yẽnda ne a tũud-n-taase?
40012004	Ad-y b kẽe wẽnd doogẽ n dɩ buri niyns sẽn da rɩk n kõ Wẽndã. Yẽ ne a tũud-n-taasa yaool n da pa tõe n dɩ bur kãens ye, tɩ maan-kʋʋdba bal n da tar sor n dɩ-ba.
40012005	Bũmb a to, y pa karem Noora sebrẽ tɩ vʋʋsga daare maan-kʋʋdba tʋmda wẽnd doogẽ tɩ ka yel-wẽnd bɩ?
40012006	M yet-y lame: sẽn yɛs-a yãmb taoorã yɩɩda wẽnd doogã.
40012007	Yãmb sã n dag n wʋme gomd kãnga võore: m nonga nimbãan-zoeere n yɩɩd maoongo, y kõn sak n ningẽ taale neb sẽn ka maan yel-wẽnd ye.
40012008	Bãng-y tɩ Ned Biigã n so vʋʋsga daare.»
40012009	B sẽn looge, pʋʋsga roogẽ la b tɩ kẽ.
40012010	Zemsg neere, nug kɩɩng a ye soab n da be be la Farizẽ rãmba soka a Zezi: «Bãad tõe n sãooga vʋʋsga daar bɩ?» B soka woto n na n kẽes a Zezi yellẽ.
40012011	Dẽ la a Zezi leok-ba: «Yãmb sʋka, ãnd n tar pe-yãang a ye tãa, t'a lʋɩ bokẽ vʋʋsga daare t'a zãgs a tɩ gãd-a n yiisi?
40012012	Y mi tɩ ninsaal yɩɩda pesg al zĩig sẽn zãre. Dẽnna bõn-sõng maaneg ka kis vʋʋsga daar ye.»
40012013	Dẽ poore b yeela koamsã: «Tẽeg f nug.» A tẽega a nugu, nuga vʋʋgame n ya kɛgeng wala a yembrã.
40012014	Farizẽ rãmba yiime la b yẽsa ne taaba b sẽn na n maanega n paam a Zezi n kʋ.
40012015	B sẽn bãng rẽ, a Zezi yiime. Wʋsg tũ-b lame.
40012016	B sãooga koms rãmba fãa la b yeel-b lame tɩ b ra gom tɩ ned wʋm ye.
40012017	Woto taasa bãngda Izayi gomde:
40012018	Ad ned ning m sẽn yãk m tʋʋmda yĩnga. Yaa m zoa nongre, m yam kẽe-a la zãnga. M na n sika m Vʋʋsem a zugu, t'a wilg bu-zẽmba sõmblem la sɩd sore.
40012019	A kõn yɩ zab baooda la bʋrg soab ye. Ned kõn wʋm a koɛɛg sotiisẽ ye.
40012020	Tipol sẽn kaooge, a kõn kũk-a n baas ye fitil laong sẽn ket n nukd bug-zõose, a kõn kiis-a n baas ye al n wa tõog tɩ sɩd la sõmblem reeg zĩig zãng n yãmbe.
40012021	Yẽnda la dʋni rãmba fãa na n maan b teegda.
40012022	Sʋtãan n da kẽ neda t'a soaba ya zoanga la muka la b tall-a lame n wa a Zezi taoore la bãmb sãoog-a lame t'a gomd la a neẽ.
40012023	Zãma wã yɛɛsame n yetẽ: «Nin kãnga kaa Daviid biigã?»
40012024	Farizẽ rãmba wʋmame n leoke: «A sã n digd sʋtãamba, yaa ne Sʋtãamba naab, a Beelzebul, pãnga.»
40012025	A Zezi sẽn mi b pʋga yeel-b lame: «Rĩung buud fãa sẽn welg sagse, rĩung kãng baooda a wãabo. Tẽng a ye rãmba bɩ zak a ye rãmb sã n welg taaba, tẽng kãng bɩ zak kãng ka tõe n yals ye.
40012026	Sʋtãan sã n digd a sʋtãan taaga, a welga a yiibu, a naam na n yɩɩ wãn n vigli?
40012027	Sã n yaa ne a Beelzebul pãng la mam digd Sʋtãamba, yãmb neba rigd-b la ne ãnda rẽnna? Dɩlla bãmb n na n kao y bʋʋdo.
40012028	La sã n ya ne a Vʋʋsem Sõng pãng la m digd sʋtãamba, bɩ y bãng tɩ Wẽnd Rĩunga taa yãmba.
40012029	Bũmba to yɛsa: ned yɩta a wãn n kẽ gãndaoog zakẽ n zɛ a teedo, a sã n ka reng n yõk-a n sẽbe? Sẽbdame n yaool n zɛ teedo.
40012030	Sẽn ka-a mam zoa, yaa mam bɛyã, sẽn ka suiid-a mam sẽn suiidẽ, sẽegdame.
40012031	Yaa rẽ la m yeta: ninsaalba na n paam b yel-wẽnd la wẽn-tʋʋr buud fãa sugri la a Vʋʋsem Sõng tʋʋda kõn paam sugr ye.
40012032	Sẽn tʋʋs-a Ned Biiga na paam sugri, la sẽn tʋʋs-a Vʋʋsem Sõngo kõn paam sugr dũni kãnga la dũni ninga sẽn pʋgda ye.
40012033	Tɩ-sõngo womda bi-sõma. Tɩ-yoog biis me na yɩ yoodo. Tɩɩg biig n wilgd a sã n yaa sõng bɩ yoogo.
40012034	Wag-bi buudu, y goama yɩta a wãn n yɩ sõma tɩ y mens ya wẽnse? Sẽn pid sũuri n wat noorẽ!
40012035	Nin-sõng yiisda bõn-sõma tɩ bõn-sõma la a bĩng a baoorẽ, la nin-wẽng sẽn bĩng bõn-wẽnsã, yiisda bõn-wẽnse.
40012036	M yet-y lame, gomd yaalg buud fãa ned sẽn na n yiis a noorẽ, b na sok-a bʋʋda raare.
40012037	Yaa f sẽn yiis f noorẽ n na n yiis foo bʋʋdẽ bɩ n na n paalg-fo.»
40012038	Noor sebra mitba la Farizẽ rãmb kẽere yeel-b lame: «Soaala, d tʋllame tɩ y maan bõn-bãnd tɩ d yãende.»
40012039	B leok-b lame: «Zãmb la yoob zamaan kamba rata wẽnd makre la b ka na n paam wẽnd makr a to ye; a Zonas makra bal la m na n kõ-ba.
40012040	Wala a Zonas sẽn pa mogra Bõn-nind pʋg rasem a tã la yʋnd a tã, wotome Ned Biiga na n paa tẽng pʋgẽ rasem a tã la yʋnd a tãabo.
40012041	Bʋʋda raare, Niniv rãmb na n yika ne rũnna zamaana rãmba la b na n mong-b-la bʋʋm, tɩ bãmb sẽn wʋm a Zonas koɛɛga, b sɩbga b mense; sẽn yɛs-a ka wã yɩɩda a Zonas.
40012042	Bʋʋda raare, tẽn-zãorgẽ Dĩmpoaka na n yika ne rũnna zamaana rãmba la a na n mong-b-la bʋʋm tɩ yẽ yii al Mooga sɛtmẽ n wa kelg gom-minim naab, a Salomo, la sẽn be-a ka wã yɩɩda a Salomo!
40012043	Sʋtãan dẽgd sã n yi n bas a sẽn da kẽ a soaba, a gõoda weoogo n baood vʋʋsg zĩiga n ka yãetẽ ye.
40012044	A yeta a sũurẽ: m na n leba m zĩ-kʋdgẽ. A watame n mik t'a yaa vɩʋʋgo, mik tɩ b maneg pɩɩs-a lame, tɩ bũmb fãa be a zĩigẽ.
40012045	T'a na n lɛɛg n wa ne a sʋtãan taas a yopoe sẽn yɩɩd yẽ ne wẽnem, tɩ b wa kẽ-a. Bãng-y tɩ nin-kãng yell lebgda wẽng n yɩɩg pĩnda. Dũnna zamaan yooka yell na n yɩɩ boto.»
40012046	A Zezi ra ket n sõsda ne zãma wã la b ma ne b saam-biisa waa n bee yɩng n dat n gom ne-ba. [
40012047	Ned a ye n wilgi: y ba la y ma n be dignoorẽ la b rat n leok-y la bũmbu.]
40012048	A Zezi yeela sẽn waa n togsa wã: «Ãnda la mam ma, la m saam-biisi?»
40012049	La b zẽka b nug n tees b karen-biisã, n yetẽ: «Ad m ma la m saam-biisi.
40012050	Ned ninga sẽn maand-a m Ba sẽn be arzãna yam, yẽ yaa saam-biiga, la tão, la ma, m yĩnga.»
40013001	A Zezi yii yiri n kẽng mogra noore n tɩ zĩi.
40013002	Neb wʋsg sɩnga bãmb gũbgri tɩ b kong n kẽ n zĩnd koglg pʋga, tɩ zãma wã be kʋɩlga noore.
40013003	B goma bũmb wʋsg yell ne-ba la ra yaa ne yelbũna. Ad-b sẽn da yete: «Bʋt n yi n na n bʋde,
40013004	la a sẽn waa n bʋtẽ, bõn-buuda kẽer lʋɩɩ sor noor la luiili waa n dɩgs-b-la zãnga n dɩ.
40013005	Kẽer lʋɩɩ kug zĩigẽ, n ka paam n bus neer ye; la b sẽn ka paam n bus neerã b pa kaoos yiib ye.
40013006	La wĩntoog sẽn puki, a waolga yõog-b lame. La b sẽn ka tar yẽgen yĩnga, b kʋɩɩme.
40013007	Kẽer me lʋɩɩ gõosẽ la gõosa tobame n wulumd-ba n kʋ.
40013008	Kẽer lʋɩɩ zĩ-sõngẽ n wom biisi, kẽer koabg-koabga, kẽer pisoobsoobe, kẽer pistã-tã.
40013009	Sẽn tar-a tʋbr bɩ a wʋm!»
40013010	Karen-biisa kolgame n sok-ba: «Bõe yĩng la y gomd ne yelbũna?»
40013011	Tɩ b leoke: «Sã n ya yãmba, yãmb paamame n bãng Wẽnd Rĩungã yel-soalma la neb a taaba ka paam dẽ ye.
40013012	Sẽn zoe n tar-a, b na n kõ-a lame n paas a paoongo, la sẽn ka tar-a wʋsgo, a sẽn tar-a zãng la b na n deege.
40013013	Yaa rẽ yĩng la m gomd ne neb a taaba ne yelbũna: tɩ b neeme la yaa waa b pa ne ye; b wʋmdame la yaa waa b pa wʋmde, wa ka kẽed b yamẽ ye.
40013014	Bãmb me taasa bãngda Izayi koɛɛga: Y na n kelgame la y kõn wʋm fɩ, y na n gesame la y kõn yãe fɩ.
40013015	B yam lebga lika; b paga b tʋba la b nini tɩ b pa rat tɩ b nin yãe, tɩ b tʋbr wʋm, tɩ b yam deeg tɩ b teem tɩ m kõ b laafi ye.
40013016	Yãmb yẽ, yãmb yaa zu-noog rãmba tɩ y tara nin sẽn ne la tʋb sẽn wʋmde.
40013017	Sɩd-sɩda, m yet-y lame tɩ bãngdb wʋsgo la nin-sõma tʋlgame n yãe y sẽn yãete, la b ka paam ye, n wʋm y sẽn wʋmde la b ka paam dẽ ye!
40013018	Bɩ yãmb kelg bʋta yelbũndã.
40013019	Ned sã n kelg Wẽnd Rĩunga gomde n ka wʋm a võore, wẽnema naab kẽeda a sũurẽ n vaag a sẽn wʋm-a n looge. Yẽ soab makr la sor noorẽ bõn-buudã.
40013020	Bõn-buud ninga sẽn lʋɩ-a kuglaagẽ makda ned ninga sẽn wʋm-a koɛɛgã n deeg-a tao tao ne sũ-noogo.
40013021	La a sẽn ya ned sẽn ka tar yẽgna, ned sẽn ka tar a meng võorã, toog sã n wa bɩ b sã n namsd-a, Gomda yĩnga, tao tao t'a pãs n lʋɩɩme.
40013022	Bõn-buud ninga sẽn lʋɩ-a gõosẽ makda ned ninga sẽn wʋmd-a Koɛɛgã la a bas tɩ dũni zu-loeese la arzɛk tʋlsem wulumd-a t'a ka tõe n wom biis ye.
40013023	Bõn-buud ninga sẽn lʋɩ-a zĩ-sõngẽ makda ned ning sẽn wʋm-a Koɛɛgã a tʋbrẽ la a yamẽ; yẽ soab womda biisi, yẽ soab n womd koabg-koabga, pisoobsoobe, pistã-tã.»
40013024	B le wẽe yelbũnd a to: «Arzãn Rĩunga wẽnda ned sẽn bʋd bõn-buud sõng a pʋʋgẽ.
40013025	La neb sẽn waa n kẽ gõeem, a bɛ yiime n tɩ fẽeg bõn-buud yoogo n bas n looge.
40013026	Kooda sẽn waa n tob vãado la b wek biisi la b sẽn yẽnd bõn-buud yoog me.
40013027	Woto rakõapa tɩ yeela pʋʋga soaba: ‹Zu-soaba, ka bõn-buud sõng la y bʋd y pʋʋgẽ laa? Tũu ne bõe tɩ bõn-buud yoog me wa beẽ?›
40013028	Pʋʋga soab leok-b lame: ‹Yaa bɛ nina n maan dẽ.› Tɩ rakõapa le sok: ‹Y ka rat tɩ d kẽng n tɩ võ ba?›
40013029	Pʋʋga soab yeelame: ‹Ayoo! Bõn-buud yoogo võob wakato y wat n tudg n võo kood sõnga me.
40013030	Bas-y tɩ b bɩ n ta ka-kɛɛrã la ka-kɛɛra wakato m na yeel kɛɛdba: deng n tigs-y kood yoogã n kals n yõog bugmẽ. Dẽ poor marsã y na kẽeb buud sõngã n sui m baoẽ.› »
40013031	B le paasa yelbũnd a to: «Arzãn Rĩunga wẽnda tɩɩg a ye biisi, seneve tɩɩga, b sẽn dɩk n bʋd pʋʋgẽ.
40013032	Tɩɩsa biis sʋka seneve rẽnd n paood n yɩɩda la a sã n yi, yẽ n zʋʋgd zẽed tɩɩs a taaba la a wat n tol n lebga bedre tɩ luiili wat n soond a wilẽ.»
40013033	B le wẽe yelbũndi: «Arzãn Rĩunga wẽnda rabɩll pag sẽn dɩk n ning zom moena a tã pʋgẽ tɩ fãa wuki.»
40013034	A Zezi goma woto ne yelbũna. B pʋs n dag n ka gomda tɩ ka ne yelbũn ye.
40013035	Yaa woto la bãngda gomd tõog n taase: «M na n yaaga m noor n wẽ yelbũna, m na n puka yɛla sẽn solg al dũni sɩngrẽ.»
40013036	B basa nebã n leb yiri. B karen-biisa kolgame n kose: «Wilg-y tõnd vẽenega bõn-buud yooga yelbũnda võore.»
40013037	B yeel-b lame: «Sẽn bʋt-a bõn-buud sõnga yaa Ned Biigã.
40013038	Pʋʋga yaa dũni wã. Bõn-buud sõnga yaa Rĩunga kẽedba. Bõn-buud yooga la sẽn kẽed-b nin-wẽngã.
40013039	Bɛyã sẽn bʋd bõn-buud yooga yaa Sʋtãana. Ka-kɛɛra yaa dũni sɛɛbo. Ka-kɛɛdba yaa malɛgse.
40013040	Wala b sẽn kɛɛd nadẽnse n yõogd bugma, dʋni wã sɛɛb me na n yɩɩ boto.
40013041	Ned Biiga na n tʋma malɛgs tɩ b kẽ b Rĩunga pʋgẽ n wʋk ye-lwẽna la yel-wẽn-maandba fãa
40013042	n lob bug-toaagẽ tɩ b be be n yãbd, tɩ b yẽn kɛɛd taaba.
40013043	Wẽnd kãng la nin-sõma wã na n yãg wa wĩntoogo, b Ba Rĩunga pʋgẽ. Bɩ sẽn tar-a tʋbr fãa wʋm!
40013044	Arzãn Rĩunga wẽnda arzɛk sẽn bus pʋʋgẽ tɩ ned wa buk-a. A le lɛɛg n bus-a lame la a kula ne sũ-noogo n tɩ koos a sẽn tar fãa n dɩk n da pʋʋgã.
40013045	Arzãn Rĩung wẽnda toanda sẽn baood muizãan neba.
40013046	A waa n yãenda a ye sẽn ya sõmb wʋsgo t'a kẽng n tɩ koos a sẽn tar fãa n paam n da-a.
40013047	Arzãn Rĩunga sẽn wẽnd a soab yɛsa: yaa zulunga, b sẽn lob mogrẽ n yaasd zĩm buud fãa.
40013048	Zulunga sã n pidi, kʋɩl-zẽ-yẽedba yiisd-a-la kʋɩlga noore n tũus kʋɩl-zẽed niyns sẽn ya-b sõma n ning b yaasẽ la b lob sẽn ka-b sõmbã.
40013049	Dũni saab daar na n yɩɩ woto: malɛk rãmba na n waame n welg nin-wẽns la nin-sõma.
40013050	B na n loba nin-wẽnsa bug-toaagẽ, yãbr la yẽn kẽrsgo zĩigẽ.»
40013051	«Y wʋma fãa?» «N-yẽe!»
40013052	Tɩ b na n paas: «Sɛb-mit fãa sẽn na n lebg-a Arzãn Rĩunga karen-biiga, wẽnda dakãagr sẽn tõe n yiis a arzɛk pʋgẽ, bõn-paal la bõn-kʋda.»
40013053	A Zezi wẽ b yelbũna n sɛ, n yi,
40013054	n kẽng b ba-yiri n tɩ kẽ pʋʋsga roogẽ n zãmsd neba. B goama ra yɩkda neba pɛlense. B ra yetame: «Yɛ la a paam bãngr la tõog a woto?
40013055	Ka yẽ la ra-wãada biig laa? Ka yẽ ma la a Maryam, t'a Zak, a Zozɛf, a Simo la a Zɩɩd yaa a saam-biis laa?
40013056	A saam-bi-pogsa ka ket n be d sʋk laa? Yɛ la a paam woto fãa?»
40013057	B ra yɛɛsdame. La a Zezi yeel-b lame: «Bãngd ka yãet paoore sã n ka a tẽngẽ la a zakẽ ye.»
40013058	B pa sak n maan wẽnd makr wʋsg be ye, neba tẽeba sẽn da paood yĩnga.
40014001	Komber, a Erod, waa n wʋmdame tɩ b tar a Zezi yʋʋra pẽgre
40014002	t'a yeel a sõsd-n-taase: «Ad-y yaa Zã ning sẽn da kõt-a soobã; a vʋʋga kɩɩms sʋka, la rẽ n so la a maand wẽnd makr dãmba.»
40014003	Sɩd me, a Erod n da kɩt tɩ b yõk a Zã n balg bãnga, n pag roogo. Yɩ-la a Erodiad, a Filip paga, poorẽ,
40014004	t'a Erod n da rɩk a yao, a Filip, paga t'a Zã yet tɩ rẽ pa segd ye.
40014005	A Erod tʋlgame meng n kʋ a Zã la a zoe neba nifu, tɩ b ra geta a Zã wa bãngda.
40014006	A Erod waa n tẽega a rogem daare n maan kibsa. A Erodiad bi-pugl waa n saoo neere neba fãa nifẽ n noog a Erod sũuri al wʋsgo.
40014007	Dẽ la a kãab bi-pugla t'a sẽn na n kos bũmb ning fãa a na paame.
40014008	A ma saglg yĩnga, biiga yeelame: «Kõ-y maam mars marsã bala, laag pʋgẽ, a Zã zugu.»
40014009	A Erod sũur sãama wʋsgo la a sẽn da kãab neba taoor yĩnga, a yeelame tɩ b maan biiga sẽn datã
40014010	la a tʋmame tɩ b kẽng bi-bees roogẽ, n tɩ fiuug a Zã zugu.
40014011	B sɩd talla a Zã zuga ne laag n wa kõ bi-puglã t'a reeg n kõ a ma.
40014012	A Zã karen-biisã n waa n dɩk a Zã yĩngã n tɩ mum, n lɛɛg n wa wilg a Zezi.
40014013	A Zezi wʋma a Zã kaalem, n kẽ koglg, n vẽsge, n tees weoogo. Neba bãnga rẽ n yi b tẽnsẽ ne nao n bʋʋg-ba.
40014014	A Zezi sẽn yet tɩ b yit koglgã, b yãee neb ka tɛka, tɩ b nimbãaneg na n yõk-ba. La b sãooga bãad dãmba fãa.
40014015	Zĩig sẽn sobge b karen-biis kolg-b lame n yeele: «Ade, ka yaa weoogo la lebga zĩ-sobdo. Bas-y neba tɩ b le b tẽnsa pʋgẽ n tɩ ra rɩɩb n dɩ.»
40014016	Dẽ la a Zezi leok-ba: «Ka modgre tɩ b leb tẽng pʋgẽ ye, y mens y toore bao rɩɩbã n kõ-ba.»
40014017	Karen-biisa me leokame: «Bur a nu la kʋɩl-zẽed a yiib bala la d tara.» T'a Zezi yeel-ba:
40014018	«Tall-y n wa-y yã.»
40014019	B kɩtame tɩ b zĩndig nebã, moodẽ, n dɩk bur a nu wã la kʋɩl-zẽed a yiibã n zẽk b neng yĩngri, n pʋʋs bark pʋʋsgo, n wes burã n dɩk n kɩs karen-biisã tɩ b pʋɩ zãma wã.
40014020	B fãa rɩɩme n tɩge. B wʋka burã neba sẽn dɩ n kellã la pet piig la a yiibu la b pids yã.
40014021	Bãng-y tɩ rɩtba sõor da taa tus a nu, pagba la kom-bõonega toog sẽn ka ye.
40014022	Dẽ poore b modga b karen-biisã tɩ b kẽ koglg n deng taoore, tɩ b meng yaas n kuls nebã.
40014023	B sẽn waa n kuls nebã n sɛ, a Zezi rʋʋ tãnga zugu, kɛɛnga, n na n pʋʋse; yʋng waa n paam-b-la be.
40014024	Dẽ tɩ karem-biisa koglgã da paam n taa ko-sʋka tɩ ko-wiis lengd-a, tɩ sobg wẽed lebende.
40014025	Beoog sẽn waa n kolg vẽegre, a Zezi kẽna kooma zugu n babs-ba.
40014026	B sẽn yãend t'a Zezi kẽnd kooma zugu, rabeem yõka karen-biisã; b tẽeme tɩ yaa kɩɩma, n na n sɩng kɛlenga.
40014027	A Zezi yeel-b lame: «Bas-y yam-yoaaga, yaa mam menga, da zoe-y rabeem ye!»
40014028	T'a Piyɛr na n leoke: «Soaala sã n ya yãmba, bɩ y kõ-m noor tɩ m kẽn kooma zug n seg-y.»
40014029	A Zezi yeel-a lame: «Wa!» T'a Piyɛr yi koglgã n sɩng kẽnd kooma zugu n babsd a Zezi.
40014030	La sobga sẽn da vũud wʋsg yĩnga rabeem yõk-a lame t'a sɩng lisbu, n na n kelem: «Soaala, fãag-y-ma.»
40014031	A Zezi wẽneg n tuda b nugu n gãd-a, n yeel-a: «Tẽeb kɩdg soaba, f yam yooda bõe yĩnga?»
40014032	B sẽn kẽ koglga pʋga la sobga sẽn yõke.
40014033	Sẽn da be-b koglga pʋg fãa wõgemda b taoore n yetẽ: «Sɩd-sɩda yãmb yaa Wẽnnaam Biiga.»
40014034	B rʋʋga mogrã n sig Zenezarɛt.
40014035	Be rãmba sẽn bãng tɩ yaa a Zezi, b saag n togsa b yagsa fãa. B talla b bãad dãmb fãa n wa b nengẽ.
40014036	B ra kotame tɩ b bas tɩ b sɩɩs b fuuga noor bala. Sẽn sɩɩs-b fuuga fãa sãoogame.
40015001	Zerizalɛɛm Farizẽ rãmbã la sẽn karen-ba-n-sikã kolga a Zezi n sok-ba:
40015002	«Bõe yĩng la yãmb karen-biisa sãamd yaab rãmba dog-n-miki? Bãmb pa rengd n pek b nus n yaool n sɩng rɩɩb ye.»
40015003	Dẽ la a Zezi leok-ba: «Bõe tɩ yãmb me tõdgd Wẽnnaam noor ne y rog-n-miki?
40015004	Ade, Wẽnd yeelame: ‹Waoog f ba la f ma, la ned ninga sẽn kãabd a ba bɩ a ma wẽnga, bɩ b kʋ a soaba.›
40015005	Yãmb nengẽ lebga ned ning fãa sẽn na n yeel a ba bɩ a ma: ‹Ade, bũmb ning m sẽn da tog n dɩk n sõng foo wã, m dɩkd-a lame n kõt Wẽnde.›
40015006	Woto ba la ma zãab taal wẽneg n doka y zugu. Y pa ne tɩ yãmb dog-n-mik kãng kɩtame tɩ Wẽnd gomd lebg zaalem?
40015007	Pʋlik rãmba! A Izayi n bãng y yelle a sẽn waa n togse:
40015008	‹Nin bãmba waoogda maam ne noore, la b sũur zãra ne maam.
40015009	M geta b waoogr wa zaalem; la zãmsg ning b sẽn zãmsd neb a taaba yaa ninsaal dẽnd bala.› »
40015010	B kɩtame tɩ neba kolge tɩ b yeele: «Kelg-y la y wʋm neere!
40015011	Ka sẽn kẽed ninsaal noorẽ, n dẽgemd ninsaal ye, yaa sẽn yit a noorẽ.»
40015012	Dẽ la karen-biisa kolg n yeel-ba: «Yãmb miime tɩ y sẽn gom woto wã, Farizẽ rãmba yeelame tɩ y gomda gom-yood bɩ?»
40015013	Tɩ b yeele: «Tɩɩg ning m yĩngr Ba wã sẽn ka sele, na n võogame.
40015014	Bas-y-ba tɩ yaa zoeens sẽn tat b zoen-taase! La bãng-y tɩ zoang sã n tat a zon-taaga, b fãa na n naaga taab bokẽ.»
40015015	A Piyɛr goma woto: «Wilg-y tõnd y yelbũnda võore.»
40015016	T'a Zezi yeele: «Yãmb yama ket n ka puk ba bilfu la?
40015017	Y ka mi tɩ sẽn kẽed noorẽ tata pʋgẽ n sãag n yi we-kɛɛng bɩ?
40015018	Sẽn yit noorẽ yita sũurẽ la sẽn yit sũurẽ n dẽgemd ninsaala.
40015019	Yaa sũurẽ la tʋls wẽns yita, n paas nin-kʋʋr, yoobo, yoob nonglem, wagdem, kaset-zirẽ, taab yʋʋr sãoongo.
40015020	Yaa yell kãens n dẽgemd ninsaala. La ka pek nus n yaool n sɩng rɩɩbo, ka tõe n dẽgem ninsaal ye.»
40015021	A Zezi sẽn yi be, b kẽnga Tir la Sidõ baobgo.
40015022	La ade, Kanaã pag n da yi a tẽngẽ n wa yɛs n moonẽ: «Zoe-y m nimbãaneg wɛ, Soaala, Daviid biiga! Ad-y Sʋtãan n tar m biiga n yaannẽ.»
40015023	A Zezi pa leok-a tɩ bũmb ye. Karen-biisa yẽ kolgame n yeel-ba: «Deeg-y yã a kosg t'a wekda d tʋba.»
40015024	T'a Zezi leoke: «B tʋma maam Israyɛl pe-yãansa yĩng bala.»
40015025	Dẽ tɩ paga taame n wõgemd b taoore n yetẽ: «Soaala, wa-y n sõng-y-ma!»
40015026	Tɩ b leok-a: «Pa tog tɩ b rɩk zaka kamb dɩɩbo n kõ ba-bi ye.» Paga zĩnda tẽngr n yeele:
40015027	«Yaa sɩda, la baasg fãa ba-bi tõe n dɩgsa zeremsã b zu-soaba sẽn basd tɩ rʋʋgd tẽngã.»
40015028	T'a Zezi na n yeel marsã: «Paga, f tẽeb labsa, bɩ yɩ wa f sẽn date.» La wakat kãng bala a bi-pugla paama laafi.
40015029	A Zezi yii be n leb Galile mogr noore. B rʋʋ tãng zug n zĩndi.
40015030	Neb wʋsg babs-b lame ne wobse, ne zoeense, ne mugs la koms rãmb buud a taaba, n dɩgl-ba a Zezi taoore la a Zezi sãoog-b lame.
40015031	Neba wẽe siri b sẽn wʋm tɩ mugs gomda la b ne koms rãmba sẽn paam pãnga, tɩ wobs kẽnd tɩrga tɩ zoeens neẽ la neba pẽga Israyɛl Wẽnnaam.
40015032	A Zezi boola b karen-biisã n yeel-ba: «Nin-bãmba nimbãaneg tar-m lame, yaa rasem a tãab rũnna la b ka serg mam taoore la b pa tar sẽn na n dɩ ye. M pa rat n kuls-b ne kom ye; kẽer wat n lʋɩɩ sorẽ.»
40015033	Tɩ karen-biisa na n yeele: «La we-raoogẽ ka, d yãeta bur yɛ n kõ zãma a woto t'a rɩ n tɩge?»
40015034	La b sokame: «Bur a wãn la y tara?» Tɩ b leok tɩ yaa bur a yopoe la kʋɩl-zẽ-bõoneg bilf bala.
40015035	A Zezi kõo neba noor tɩ b zĩnd tẽnga.
40015036	B rɩka bur a yopoe wã la kʋɩl-zẽedã, n maan pʋʋsgo, n wes-ba, n dɩk n kɩs tɩ b pʋɩ nebã.
40015037	B fãa rɩɩme n tɩge la b wʋka gɩrsa sẽn kellã n pid pet a yopoe.
40015038	Bãng-y tɩ sẽn dɩ-ba yɩɩ tus a naase, pagb la kamb toog sẽn ka ye.
40015039	A Zezi kulsa nebã n yaool n kẽ koom koglg n wa Magadan tẽnga.
40016001	Farizẽ la Saduseẽ rãmba sẽn da rat n bẽd-ba n yõk, kolgame n yeel a Zezi tɩ b sõng-b ne Wẽnd makre sẽn yit yĩngri.
40016002	A Zezi leok-b lame: «Zĩ-sobdo yãmb yetame: saag ka ye tɩ wĩntoog yaa moomd yʋdʋd.
40016003	Yibeoogo, yãmb yetame: yĩngr lobda sabla, dɩlla saag na n nii rũnna. Woto, tẽng zug yɛlã, yãmb mi-b lame la y tara b võore, zamaan paalga yɛl bala la y pa tar b võore!
40016004	Nin-yaals la yoaadb buudu, y rata makre la ya a Zonas makra bala la m na n kõ yãmba.» La b loogame n bas-ba.
40016005	B sẽn dʋʋg kʋɩlgã, karen-biisa yãeeme tɩ b ka zɩ bur ye.
40016006	A Zezi sẽn yaool n yeel-bã: «Puk-y y nini la y gũus ne Farizẽ la Saduseẽ rãmba rabɩlle,»
40016007	b tẽe b yamẽ tɩ yaa b sẽn ka zɩ burã yĩnga.
40016008	A Zezi bãnga b tagsgo n yeel-ba: «Tẽeb kɩdg rãmba, bõe la y tagsd tɩ yaa y sẽn ka zɩ burã?
40016009	Y ket n nan pa wʋmde? Y pa tẽr bur a nu wã sẽn dɩlg neb tus a nu, la y pa tẽr peta sõore b girsã sẽn pids laa?
40016010	Y pa le tẽr bur a yopoe wã sẽn dɩlg neb tus a naase la y pa tẽr peta sõore b kɛla sẽn pids laa?
40016011	Yaa a wãna tɩ y ka ne tɩ ka bur yelle la m dat n gome? Gũus-y, wala m sẽn leokd yãmbã, ne Farizẽ la Saduseẽ rãmba rabɩlle.»
40016012	B yaoolame marsã n wʋm tɩ b yeel-b lame tɩ b gũus ne Farizẽ la Saduseẽ rãmba zãmsgo, ka yet tɩ b gũus ne rabɩll sẽn tar n wẽed bura ye.
40016013	B sẽn ta komber a Filip tẽng sẽn boond tɩ Sezare, a Zezi soka b karen-biisã: «Neba yeta me tɩ Ned Biiga yaa ãnna?»
40016014	Tɩ b yeele: «Kẽer nengẽ b ya a Zã ning sẽn da kõta soobã, kẽer nengẽ b yaa Eli, kẽer nengẽ b yaa Zeremi bɩ bãngdba nin-yende.»
40016015	T'a Zezi paas: «La sã n ya yãmba, y yetame tɩ maam la a bõe?»
40016016	A Piyɛr leokame: «Yãmb la Wẽnd Nedã, Wẽnnaam vɩɩga Biigã.»
40016017	T'a Zezi na n yeel-a: «Fo yaa zu-noog soaba, Simo, Zonas biiga, tɩ f bãngrã, ka ninsaal nengẽ la f paam-a ye, yaa m Ba sẽn be arzãna nengẽ.
40016018	La ade, m yet-f lame tɩ f yaa Kugri la kug kãng zug la m na n me m Tigungu, la kũuma ne a pãngã kõn maan daood a taoor ye.
40016019	M na n kõ-f la arzãn Rĩung kʋɩlem-biisi. Fo sẽn na n loe bũmb ning fãa tẽng zug, bõn-kãng me na n loe arzãnẽ. Fo sẽn na n lodg bũmb ning fãa tẽng zugu, bõn-kãng me na n lodga arzãnẽ.»
40016020	B yaool n sagla b karen-biisã tɩ b ra wilg ned ba a ye tɩ bãmb la Krista ye.
40016021	Badaare tɛka a Zezi sɩngame n wilg b tũud-n-taasã tɩ wat n yɩɩ tɩlɛ ne bãmba tɩ b kẽng Zerizalɛɛm, n yãe toogo wʋsgo, nin-kẽemsã, maan-kʋʋdba kãsem dãmba la Sẽn karen-ba-n-sikã nengẽ, tɩlɛ tɩ b ki menga la b vʋʋg dasm a tãab daare.
40016022	A Piyɛr veoog-b lame, n zabd ne-ba, n yetẽ: «Wẽnd na laas-y ne rẽ fãa, Soaala, ayoo, dẽ kõn tõog ye!»
40016023	A Zezi wẽnegame n yeel a Piyɛr: «Leb poorẽ, Sʋtãana! Fo lebga m lakr kugri, fo tagsga yaa ninsaal dẽnna, ka Wẽnnaam tagsg ye.»
40016024	Dẽ poore b yeela b karen-biisã: «Sẽn data n pʋg maam, bɩ a ra bao a meng ye, a tʋk a pik n tũ maam.
40016025	Ned ninga sẽn dat-a n ligl a yõore na n kiime la sẽn na n ki-a mam yĩnga na n vɩɩndame.
40016026	Dũni wã soogre manegda ned wãn wãna, f vɩɩm sã n tũ rẽ n sãam? Bõe la ned tõe n tek ne a vɩɩm?
40016027	Bãng-y tɩ Ned Biiga na n lɛɛg n waa ne a Ba zɩɩri n lebs ned kam fãa a vɩɩm sẽn tog ne.
40016028	La m yet-y lame tɩ yãmb sʋka, kẽer beeme n ka na n wʋm kũum yũugu tɩ b pa reng n yãend Ned Biiga tɩ b wat ne b Rĩunga ye.»
40017001	Dasem a yoob sẽn maane, a Zezi peega a Piyɛr, a Zak, la a yao, a Zã, bãmb b naasa bala; b zãaga ne zãma wã, tãn-wok zugu.
40017002	La a Zezi tedga bãmb nifẽ: b nenga ra yãgda wa wĩntoogo, tɩ b fut pɩnda.
40017003	La a Moyiiz ne a Eli waa n sõsda ne-ba.
40017004	A Piyɛr zẽka a koɛɛg n yeele: «Soaala, tõnd sẽn be ka wã yaa-d-la noogo, y sã n data m na ti rot a tãabo, n kõ yãmb a yembre, a Moiz a ye, a Eli me a ye.»
40017005	A Piyɛr pa yãee n gom n sɛ la sawad-pɛɛlg sẽn waa n bui-ba, tɩ koɛɛg zĩnd sawadga pʋga n moone: «Nin-kãnga yaa m Bi-nongre, m yam kẽ-b la zãnga, kelg-y-ba.»
40017006	Karen-biisa sẽn wʋm goama la b sẽn lʋɩ b yãnvabga n digd dabeem.
40017007	A Zezi kolgame n sɩɩs-ba n yeel-ba: «Yik-y la y bas rabeem!»
40017008	Karen-biisa puka b nini, b pa le yãend neda to n paas a Zezi ye.
40017009	B sẽn waa n sigd tẽn-nabrẽ, a Zezi kõ-b-la noor kãngã: «Da gom-y likr kãnga yelle tɩ Ned Biiga nan pa vʋʋg ye.»
40017010	Karen-biisa sok-b lame: «Bõe marsã la sẽn karen-ba-n-sikã yet t'a Eli n na n deng wa?»
40017011	Tɩ b yeele: «N-ye, a Eli na n deng n wa, n wa lebs bũmb fãa a zĩigẽ.
40017012	La m yet-y lame, a Eli zoe n waame la neba pa bãng tɩ yaa yẽ ye, n zã-a wa b sẽn date. Dẽ n so tɩ Ned Biiga me na n yãe toogo.»
40017013	Karen-biisa wʋmame marsã tɩ yaa Zã ning sẽn da kõta sooba yell la b gom yã.
40017014	B sẽn leb zãma wã sʋka la nin-yend sẽn kolg n yĩgimd b taoore n yeel-ba:
40017015	«Soaala, zoe-y m biiga nimbãanega t'a bẽeda kisenkiiri la yaa toogo. Naoor wʋsgo, a lʋɩta bugmẽ, n lʋɩt koomẽ.
40017016	M tall-a lame n wa y karen-biisa nengẽ la b pa tõog t'a sãoog ye.»
40017017	T'a Zezi yeel: «Wẽn-kɩɩsdb la nin-yaals buudu, m na n paa ne yãmb n ta wakat bʋgo? Tall-y bãadã n wa ka!»
40017018	A Zezi tãsa Sʋtãana la a yiime n bas biigã tɩ laafi wẽneg n wa.
40017019	Karen-biisa kolga a Zezi la nebã sẽn waa n looge, b sok-b lame tɩ yaa bõe yĩng la bãmb pa tõog n dig Sʋtãana n yiisi.
40017020	Tɩ b na n leoke: «Ya y tẽebã sẽn ya bilfra yĩnga; sɩd-sɩda m yet-y lame tɩ yãmb tẽeba bedrem sã n ta seneve biiga, y na yeel tãnga sẽn tõndã: ‹Luk ka n ta ka.› A na luk a zĩigẽ la bũmb ba a ye kõn yɩ toog ne y ye. [
40017021	Sʋtãamb a woto buud ka tõe n dig n yiis tɩ pʋʋsg la no-loeer ka naag ye.]»
40017022	Daar a ye, a Zezi ne b karen-biisa ra bee Galile t'a Zezi yeel-ba: «Ned Biiga na n lʋɩɩ ninsaalb nusẽ,
40017023	la b na n kʋ-b lame la dasm a tãab daare b na n vʋʋgame.» La rẽ sãama karen-biisa sũur wʋsgo.
40017024	B taa Kafarnaom tɩ sẽn deesda wẽnd dooga ligd kolg a Piyɛr n sok-a: «Yãmb karen-saamba yẽ pa yaood wẽnd dooga yaood la?»
40017025	T'a leoke: «A yaoodame sẽ!» B sẽn ta yiri, a Zezi yɩɩ tao n yeel a Piyɛr: «Fo yetame tɩ wãna, Simo? Tẽnsa nanams reegda ligda bɩ fadgã ãnd dãmb nengẽ: b kambã n yaood bɩ yaa neb a taabã?»
40017026	B leokame tɩ ka b zaka rãmb nengẽ la b reegd ligd ye. T'a Zezi yeel: «Dɩlla zaka kamb pa yaood ye.
40017027	Baasg zãnga, m sẽn pa rat tɩ b yeel tɩ m pa maand wa neb a taaba, kẽng kʋɩlgẽ n tɩ lob f loɛɛga; gãd pipi zĩifã f sẽn na n yõkã, yaag a noorã tɩ f na yãe ligdi maam ne foom yaood yĩnga, tɩ f kɩs fadg a soaba.»
40018001	Karen-biisa waa n kolga a Zezi n sok-ba: «Arzãn Rĩunga pʋgẽ, ãnda n lʋɩt a taab taoore?»
40018002	B boola bi-bilfu n yals-a sʋka n yeele:
40018003	«Sɩd-sɩda, y sã n ka põd n lebg yãase, y kõn tõog n kẽ Arzãn Rĩunga pʋg ye.
40018004	Sẽn na n lʋɩ-a a taab taoor Arzãn Rĩunga pʋgẽ, yaa sẽn na n lebg-a bi-bilfu wa ad-a.
40018005	Ned ninga sẽn na n ges bi-bilf wa bi-kãnga yelle mam yĩnga, yaa mam meng yell la a ges yã.
40018006	Ned ninga me sẽn na n kɩt tɩ kom-bõonesã maan wẽnga, ad-y sãoo ne a soaba, tɩ b bao kugri wa neguug kugri, bõeensa sẽn gilgd ne kugr ning n werd zoma, n loe nin-kãng yubla, n tus-a n lub mogrẽ, tɩ kooma rɩ-a.
40018007	M yãbd dũni rãmba, b sẽn kʋɩɩbd taab yĩnga! M mi tɩ kʋɩɩbg ka tõe n ka zĩnd ye la m yãbd ned ninga sẽn ya-a kʋɩɩbda.
40018008	F nug bɩ naoor sã n lubd foo yell pʋgẽ, bɩ f fiuug-a n lob yɩɩga; fo sã n ya nug fiungu bɩ kar fiungu n paam vɩɩm, são b sẽn na n lob-f ne nus a yi bɩ ne nao a yi, bugum sẽn ka kiid pʋgẽ.
40018009	Sã n yaa f nif n lubd foom yel-wẽnd pʋgẽ, kɩdg-a n lob yɩɩga, tɩ f sã n ya ni-feoogo n kẽ vɩɩm zĩigẽ, são f sẽn na n lʋɩ ne f nin a yiibu bugum sẽn ka kiid pʋgẽ.
40018010	Da sak-y n paoog bi-bilfu ba a ye tɩ m yet-y lame tɩ arzãnẽ, b malɛk rãmb yɛsa wakat buud fãa, m Ba wã taoore. [
40018011	Ned Biiga waa n fãaga sẽn da menem-ba.]
40018012	Yãmb yamẽ, ned na n maana a wãna, a sã n tar pe-yãans koabga t'a ye wa menem? A kõn bas piswɛ la a wɛ wã tãnga zugu la a saa n gẽes sẽn menem-a wã sɩda?
40018013	A sã n yãend-a, m yet-y lame t'a sũur na tos kaam a poorẽ n yɩɩd piswɛ wã sẽn ka menem-ba.
40018014	Woto me, y Ba ninga sẽn be arzãnẽ ka rat tɩ kom-bãmba nin-yend menem ye.
40018015	F to sã n beege, babs-a, la yẽnda, a ye, taoore, wilg-a a kongre. A sã n kelg foom, f manega a yelle.
40018016	A sã n ka reege, bɩ f bao nin-yend bɩ neb a yiibu n paase tɩ yella kʋʋb paam neb a yiib bɩ neb a tãab kaseto.
40018017	A sã n zãgs b kelgre bɩ f togs Tigungu. A sã n zãgs Tigungu kelgre, bɩ f ges-a marsã wa bu-zẽnd la fadg rɛɛsda.
40018018	Sɩdem sɩdem, y sẽn loe bũmb ning fãa tẽng zug, bõn-kãng loee yĩngri me. Y sẽn lok bũmb ning fãa tẽng zug, loka yĩngri me.
40018019	M le togsd-y lame tɩ sɩd-sɩda, neb a yiibu, yãmb sʋka, sẽn na n naag taaba, tẽng zugu ka, n kos bũmb ning fãa, m Ba sẽn be arzãna na kõ-ba.
40018020	Neb a yiib bɩ a tãab sã n tigim taaba, mam yĩnga, mam meng bee b sʋka.»
40018021	A Piyɛr kolgame n yeel a Zezi: «M to sã n beeg-ma, naoor a wãn la ya tɩlɛ tɩ kõ-a sugri? M na yaa n ta naoor a yopoe bɩ?»
40018022	T'a Zezi na n leoke: «M pa yet tɩ naoor a yopoe bal ye, yaa naoor pisopoe la a yopoe.
40018023	Ad-y Arzãn Rĩung wẽnda dĩm sẽn tʋlg t'a sõgen-kamb wa, t'a pʋg a arzɛk nao.
40018024	Gɛɛlga sẽn sɩnge, b waa ne ned a ye sẽn tar dĩma samde, la samda yaa sãnem gil sẽn ta neb tus piig zɩɩbo.
40018025	A sẽn da ka tar n na n yao yĩnga, dĩma yeelame tɩ b koos yẽ ne a pag la a kamba la a sẽn tar fãa, tɩ samda tõog n yao.
40018026	Sõgna wa-la a zu-soaba taoore n vabende, n yeel-a: ‹Bas-y tɩ yɩ bilf tɩ m na bao n yao fãa.›
40018027	A zu-soaba zoe-la a nimbãanega n bas-a, n tol kiis a samda zãnga.
40018028	Nin-kãng yiime n seg a tũud-n-taag a ye sẽn da tar samde; Yẽ samda zemsa neb koab zɩɩbo. A soga a kokoɛ wã n wẽoogdẽ, n na n sãr-a la a yetẽ: ‹Wa ne f sẽn tog n kõ maama gilli.›
40018029	T'a tũud-n-taaga me yĩgimd a taoore n yeel-a: ‹Bas tɩ yɩ bilfu, tɩ m na bao n yao.›
40018030	A zãgsame n kɩt tɩ b kẽes-a roogo, n gũud t'a yao samda zãnga.
40018031	Dẽ la tũud-n-taas a taaba sũur sãam wʋsgo tɩ b tɩ togs b zu-soaba rao kãng manesma.
40018032	Tɩ zu-soaba na n bool-a n yeel-a: ‹Sõgen yoogo, fo sẽn da tog n yao bũmb ningã, m basa fãa taale, f sẽn kosa yĩnga.
40018033	Mam sẽn zoe fo nimbãanega, fo me ra tõee lame n zoe f tũud-n-taaga nimbãanega.›
40018034	Zu-soaba sũur puuga wʋsgo la a kɩtame tɩ b yõk-a n kɩs kambõe naaba tɩ b nams-a tɩ samda wa yao zãnga.
40018035	Yaa woto la m Ba sẽn be arzãna na n maan ne yã, yãmb me sã n ka kõt y taab sugri ne pʋ-peelem.»
40019001	B sẽn kõ b koeesa Galile rãmb n sɛ, a Zezi yii be n dʋʋg Zʋrdẽ kʋɩlga n kẽ Zɩɩda soolmẽ,
40019002	Neb wʋsg pʋg-b lame la b sãoog-b la beenẽ.
40019003	Farizẽ rãmb kolgame n sok-ba la b sokra ra yaa bẽdgo: «Ned tõeeme n yiis a pag yaar bɩ?»
40019004	Tɩ b leoke: «Dɩlla yãmb pa karem tɩ sɩngrẽ Wẽnnaam naana rao ne paga
40019005	la b yeelame: ‹Raoã tog n basa a ba la a ma n zĩnd ne a paga la b yiiba tog n lebga bõn-yɛnga?›
40019006	B pa leb n ya yĩns a yiib ye, b yaa yĩng a ye. Bãng-y tɩ Wẽnd sẽn lagem bũmb ningã, ninsaal ka tog n welg-a ye.»
40019007	Farizẽ rãmba le sokame: «Yaa bõe yĩng marsã la a Moyiiz kõ noor tɩ b sã n na n yiis paga bɩ b kɩs-a a yiisg sebre?»
40019008	T'a Zezi yeele: «Yaa y tʋb-pa-wʋmdma yĩnga la a Moiz kõ-y sor tɩ y yiis y pagba; la baad-y da ka boto sɩngrẽ ye.
40019009	Yaa rẽ yĩng la m yet yãmba, tɩ sã n ka b mikame tɩ b zĩnd-n-taara yaa kisgu, rao ning sẽn dig a paga, n lɛɛg n dɩk a to, maanda yoob bala.»
40019010	Karen-biisa yeel-b lame: «Rao ne pag yell sã n ya a woto, dẽnd f sẽn ka kẽed kãadem n são!»
40019011	Tɩ b leoke: «Ka neb fãa n wʋmd dẽ ye, yaa Wẽnd sẽn kõ b rãmb bala.
40019012	Neb kẽer beeme n pa tõe n kẽ kãadem ye, tɩ b roga boto; kẽer beeme n pa tõe n kẽ kãadem tɩ Zamaana rãmb n wa ne gɩdgr kãnga; kẽer beeme n pa tõe n kẽ kãadem ye la yaa bãmb n tʋlg rẽ ne b yamleoogo, Arzãn Rĩunga yĩnga. Sẽn tõe-a n wʋm, bɩ a wʋm!»
40019013	Kom-bõoneg la b tall n wa a Zezi taoore tɩ b ning-b barka; b tẽega b nus b zutu n pʋʋs b yĩnga. Karen-biisa da rigda kambã.
40019014	Dẽ la a Zezi yeel-ba: «Bas-y kom-bõonegã tɩ b wa m nengẽ la y da rig-b ye tɩ yaa sẽn wẽnd-b bãmb bala n na n soog Arzãn Rĩungã.»
40019015	B tẽega b nus b zutu n yaool n le rɩk b sore.
40019016	Ade, ned n kolg a Zezi n sok-ba: «Karen-saamba, bõn-sõng bʋg la m na n maane, n paam vɩɩm sẽn kõn sɛ?»
40019017	T'a Zezi yeel-a: «Bõe yĩng la f sokd maam bõn-sõng poorẽ? Nin-yend bal la sõngo. F sã n dat n kẽ vɩɩmẽ, deeg Wẽnnaam noyã.»
40019018	T'a na n yeele: «Noy bʋse?» T'a Zezi leoke: «Da kʋ ye, da yo ye, da zu ye, da maan kaset-zirẽ ye,
40019019	waoog f ba la f ma, n paas yɛsa: nong f to n wẽnd f menga.»
40019020	Tɩ bi-bɩɩga na n yeele: «Mam deega rẽ fãa al m yãadmẽ. Bõe n ket marsã?»
40019021	T'a Zezi yeele: «Fo sã n dat n yɩ sõng zãnga, bɩ f kẽng n tɩ koos f sẽn tar fãa n pʋɩ naong rãmba tɩ f na paam dolb arzãnẽ, la wa pʋg maam.»
40019022	A sẽn wʋm dẽ, rasãnga looga ne sũ-sãanga t'a ra yaa rakãagre.
40019023	A Zezi yaool n yeela b karen-biisã: «Sɩd-sɩda m yet-y lame tɩ arzãn kõom na yɩ toog ne arzɛk soaba.
40019024	N-yẽe, m le togsd-y lame n paas tɩ yʋgemd sẽn na n tũ supĩim yõorẽ n looge yaa naana n yɩɩd arzɛk soaba sẽn na n kẽ Wẽnd Rĩunga pugẽ.»
40019025	Karen-biisa yɛɛsame, n yetẽ: «Sã n ya woto ãnda n na n põse?»
40019026	T'a Zezi ges-ba n yeel-ba: «Dẽ wẽnda toog ne ninsaala la Wẽnnaam nengẽ, bũmb pa toog ye.»
40019027	A Piyɛr goma woto: «Tõnd basa fãa n pʋg yãmba, bõe n na n yɩ tõnd dolbo?»
40019028	T'a Zezi yeele: «Sɩd-sɩda m yeta yãmb fãa sẽn pʋg maama, tɩ dũni tekr wakato, Ned Biiga sẽn wat n zĩnd a zɩɩr goeela zugu, yãmb me na zĩnd n yegl-ba, goeels piig la a yiib zutu, n kao Israyɛl sags piig la a yiiba bʋʋdo.
40019029	Ned ninga fãa sẽn na n bas a yiri, a yaopa, a tãopa, a ba, a ma, a kamba bɩ a pʋto, mam yĩnga, a na paam sẽn yɩɩd rẽnna, a na paam vɩɩm sẽn ka tar sɛɛbo.
40019030	Pipi rãmba wʋsg na n lebga poorẽ dãmba tɩ yaoolem dãmb wʋsg lebg pipi rãmba.
40020001	Arzãn Rĩunga wẽnda koaag soaba sẽn sãd beoogo n bao tʋʋm-tʋmdba sẽn na n fãs a bugsuntung sõng biisi.
40020002	Tɩɩsa soab yẽsa ne tʋʋm-tʋmdba t'a na n yao-b la waki koɛɛnga, raar a ye, n yaool n yeel-b marsã tɩ b kẽng tʋʋmna.
40020003	Sõor sẽn zẽke, a yãee neb a taaba sẽn zĩ zaalem tẽnga sʋka,
40020004	t'a yeel-ba: ‹Yãmb me kẽng tʋʋmna tɩ m na yao-y wa sẽn segde.›
40020005	B kẽngame. A le yii wĩnto-sʋka la zĩig sẽn maage n sed ne neb a taab me.
40020006	Wĩndg sẽn waa n kɩlle, a le yiime n tɩ yãe neb tɩ b zĩ, t'a yeel-ba: ‹Bõe yĩng tɩ y zĩ al beooga sẽn vẽegã n ka tʋm fɩ?›
40020007	B leoka woto: ‹Ned ba a ye ka rɩk tõnd tʋʋmd ye.› Tɩ tʋʋmda soab na n yeele: ‹Bɩ y me kẽng m tʋʋmna.›
40020008	Tʋʋmda sẽn sigi, bugsuntunga soab yeela sẽn gesa tʋʋmna: ‹Bool tʋʋm-tʋmdbã n kõ ned kam fãa a yaood, la sɩng ne yaoolem dãmbã n wat tõd-beoogẽ dãmbã.›
40020009	Sẽn yaool-b waoongã kolgame n deeg b wakɩr koɛɛnga.
40020010	Sẽn waa n ta pipi rãmbã, b tẽeme tɩ b na n paamame n yɩɩg b taaba, mik yaa koɛɛng a ye la bãmb me na n deege.
40020011	Dẽ la b reeg b wakirã la b guglumd ne tɩɩsa soaba:
40020012	‹Sẽn yaool n wa-ba tʋma wakat a ye bala la b paama wa tõnd sẽn sɩng yibeoogo, n nams tʋʋlgo.›
40020013	Tɩ bugsuntunga soab na n yeel bãmb nin-yende: ‹M zoa, m ka maan f zãmb ba bilfu; tõnd da seda wakɩ-koɛɛng daar a ye.
40020014	Deeg f wakirã n looge. Maam n dat la m kõ sẽn yaool-b waoongã wala foom;
40020015	fo yetame tɩ m ka tõe n maan m sẽn dat ne m sẽn so bɩ? Mam sẽn ya sõngã n wa ne fo sũ-kiiri bɩ?›
40020016	Ad-y yaa woto la pipi rãmba na n lebg poorẽ dãmba, tɩ poorẽ dãmba lebg pipi rãmba.»
40020017	Waa n yɩɩ tɩlɛ t'a Zezi leb Zerizalɛɛm tɩ b na peeg Tʋʋm-tʋmdba bala; la sor zugu b yeel-b lame:
40020018	«Tõnd dabda Zerizalɛɛm; b na n yõka Ned Biigã n kõ Maan-kʋʋdba kãsem dãmba la Noora sebr Mitba; bãmb na n kao-la b bʋʋdo n yeel tɩ b toga ne kũum.
40020019	B na n bas-b-la ne bu-zẽmbã, tɩ bu-zẽmba na n yaal ba, n pãb-b ne kaase, n ka-b pika. La b kũum dasm a tãab rare, b na n vʋʋgame.»
40020020	A Zebede kamba ma waa a Zezi taoore n wõgemd n na n kos bũmbu.
40020021	A Zezi sok-a lame: «Yaa bõe la f rata?» A yeelame: «Ad-m kamb a yiibã, sõng-y t'a ye zĩnd y rɩtgo, a ye y goabga, y Rĩunga pʋgẽ.»
40020022	Dẽ la a Zezi leok-a: «Yãmb ka mi y sẽn kot bũmb ning ye. Wamd ning mam sẽn na n tuglã, yãmb tõe n tugl-a lame bɩ?» B leokame: «N-yẽe! D tõeeme.»
40020023	T'a Zezi me na n paase: «Dɩlla y na yũ mam sẽn na n yũ bũmb ningã la kella a ye zĩnd m dɩtgo, a ye zĩnd m goabga, dẽ ka be me maam ye, tũuda m Ba sẽn kãab b rãmba.»
40020024	Tʋʋm-tʋmdb piiga kelga goama la b sũur puuga ne a Zebede kamb a yiibã.
40020025	A Zezi kosame tɩ b fãa kolge la b kõ-b-la koɛɛga: «Y miime tɩ bu-zẽmba nanams nongame n soog b nebã la b wẽoog-b kẽnkẽ.
40020026	Pa tog n yɩ boto yãmb nengẽ ye. Sẽn dat-a naam yãmb sʋka bɩ a yɩ yãmb sõgne.
40020027	Sẽn dat-a n yɩ pipi soab yãmb sʋka, bɩ a lebg yãmb yamba.
40020028	Dẽ n so tɩ Ned Biiga ka wa n na n dɩ naam, a waame n na n yɩ sõgne la a rɩk a vɩɩm n kõ neb wʋsgo, n fãag-ba.»
40020029	A Zezi waa n yita Zeriko tɩ neb wʋsg pʋgd-ba.
40020030	La ade, zoeens a yiib n da zĩ sora noore; b sẽn bãng tɩ yaa a Zezi n loogdã, b mooname: «Soaala, Daviid biiga, zoe-y d nimbãanega!»
40020031	Neba tãs-b lame tɩ b bas bʋʋre, tɩ bãmb na n nadg pãng n paas: «Soaala, Daviid biiga, zoe-y d nimbãanega!»
40020032	A Zezi yaasame; b bool-b lame n yeel: «Bõe la y rat tɩ m maan y yĩnga?»
40020033	Tɩ b yeele: «Soaala, kɩt-y tɩ d nina puki.»
40020034	B nimbãanega yõka a Zezi tɩ b rɩk b nug n sɩɩs b nina. Nina puka zĩ kãng bala tɩ b na n sɩng a Zezi pʋgbo.
40021001	B sẽn waa n kolg Zerizalɛɛm n ta Bɛtfaze la bala, Oliviye tãnga zug, a Zezi tʋma neb a yiibu.
40021002	B yeel-b lame: «Kẽng-y tẽnga sẽn tondã, tɩ y na yãe bõang b sẽn loe t'a biig yɛs a sɛɛgẽ; lok-y ba la y tall-b n wa kõ-ma.
40021003	B sã n sok-y bɩ y yeele tɩ yaa Soaala n tar b tʋʋmde, tɩ b na bas tɩ y loog ne-ba.»
40021004	B maana woto n na n taas bãngda koɛɛga:
40021005	«Yeel-y Siõ bi-pugla, ad-f dĩm sẽn wat f nengẽ, a sẽn ka baood faongã, a zomba bõanyãanga, a zomba zɩɩb-zɩt biiga.»
40021006	Sẽn tʋm b rãmba kẽngame.
40021007	B tɩ waa ne bõangã ne a biigã, wala Soaala sẽn togs-bã.
40021008	Karen-biisa rɩka b fut n palg bõeensã t'a Zezi zomb. Neb wʋsg sɩngame n yɛdg b fut sora zugu, tɩ kẽer kɛɛd tɩɩs wila n tʋɩt sorã.
40021009	Sẽn da be-b a Zezi taoor la b poorẽ da naaga taab n moonẽ: «A Daviid biiga paam pẽgre, kilill! Wẽnd sẽn tʋm a soaba paam pẽgre, b pẽgr kul sa-gãndo! Kilill!»
40021010	B sẽn poog Zerizalɛɛm la tẽnga sẽn wulumd ne bʋʋre tɩ ned kam fãa sokdẽ: «Yaa ãnda?»
40021011	Tɩ zãma wã na n leoke: «Yaa bãngd a Zezi, Galile Nazarɛt Zezi.»
40021012	A Zezi kẽe wẽnd doogẽ n dig sẽn da be-b be n koosdẽ la b raadẽ. B tusa sẽn da tekd-b ligda te-roagensã n lubi, n lub sẽn da koosd-b wala goeelse.
40021013	B yeelame: «B gʋlsa me: mam dooga na n boolame tɩ pʋʋsg roogo, la yãmb dɩk-a lame n maand fãadb roogo.»
40021014	Zoeens la wobs me waa n bʋʋg-b la wẽnd dooga pʋga la b sãoog-b lame.
40021015	Maan-kʋʋdba kãsem dãmba la Sɛb-mitba yãee bõn-bãna la b wʋma kom-bõonegã sẽn moonde: «A Daviid biiga paam pẽgre!» B sũur puuga wʋsgo.
40021016	B yeela a Zezi: «Y wʋmda kom-bãmba sẽn togsd bũmb ningã?» B leokame: «M wʋmda neere, la bas-y tɩ m soke, yãmb nan ka karem sẽn gʋlsa ye: ‹Pẽgr neerem yita kom-bõoneg la sẽn yẽsemd-b bĩisim noorẽ?› »
40021017	La a Zezi bas-b lame n kẽng Betani n tɩ gãand.
40021018	Yibeoog pĩnda b yii Betani n lebd Zerizalɛɛm, tɩ kom tar-b.
40021019	Tɩ b yãend kankang sora noore n bʋdg n ges-a, n mik tɩ yaa vãad bal la a yɛs ne. B yeela kankangã: «Fo kõn le wom biig bada.» Zĩig pʋgẽ bala, kankanga wẽneg n kʋɩɩme.
40021020	Dẽ yɛɛsa karen-biisã tɩ b sok tɩ maana a wãn tɩ kankanga wẽneg n kʋɩ vugr bala?
40021021	A Zezi yeel-b lame: «Sɩd-sɩda m yet-y lame tɩ y sã n tar tẽeb sẽn ka mi sãmbg ba bilfu, ka mam sẽn maan kankanga bal la y na n tõog n maan ye; ba y sã n yeel tãngã sẽn tondã: ‹Yɩk n lʋɩ koomẽ wã›, na n yɩɩ boto.
40021022	Bũmb ning fãa y sẽn na n kos ne tẽeb kãsenga, y na n paam-a lame.»
40021023	A Zezi kẽe Wẽnd doogẽ n zãmsd nebã tɩ maan-kʋʋdba la tẽnga nin-kẽemb babs-b be n yeel-ba: «Sor bʋg la y paamyã n maand y sẽn maandã? Ãnda n kõ yãmb sorã?»
40021024	A Zezi leok-b lame: «Yaas-y tɩ m me sok-y bũmbu, bũmb a ye bala, la y sã n leok maam, mam me na wilg-y m sẽn paam sorã zĩig ninga n maand m sẽn maandã:
40021025	A Zã sooba yita yɛ? Wẽnnaam nengẽ bɩ ninsaalb nengẽ? Tɩ b na n yeel b sũurẽ: ‹Tõnd sã n leok t'a yita Wẽnnaam nengẽ, b na n sokame tɩ yaa bõe yĩng marsã la tõnd pa tẽ a Zã.
40021026	D sã n leok t'a yita ninsaal nengẽ, zãma wã beem na rɩ-do, tɩ neba fãa geta a Zã wa bãngda.›
40021027	Dẽ la b kong n yeel a Zezi tɩ b pa mi ye.» A Zezi leok-b lame: «Mam me kõn togs yãmba m sẽn paam ned ning sor ye.»
40021028	«Togs-y maam yãmb me sẽn tagsde: ned n da tar a kamb a yiibu. A yeela pipi soaba: ‹M biiga, kẽng rũnna n tɩ tʋm m pʋʋgẽ.›
40021029	T'a leoke: ‹M pa rabd ye.› La sẽn yɩ bilfu, a mikame tɩ ka neere, n tuubi, la a kẽnga pʋʋgẽ wã.
40021030	Ba wã goma ne a yiib soaba, tɩ yẽ leok: ‹M dabdame, m zu-soaba› n yaool n pa kẽng ye.
40021031	Bãmb b yiiba sʋka, ãnda n maan a ba raabo?» Tɩ b leoke tɩ yaa pipi biigã. A Zezi yeel-b lame: «Yaa sɩd la m sẽn togsdã: fadg rɛɛsdba la pʋg-yoaadb na n lʋɩɩ y taoor Wẽnnaam Rĩunga pʋgẽ.
40021032	Ade, a Zã waa yãmb sʋk ne sõmblem la y pa tẽe-a ye, tɩ fadga rɛɛsdb la pʋg-yoaadb yaool n tẽe-a. Bãmb manes-sõnga ka kẽes tuubg bilfr menga y sũurẽ tɩ y sak n tẽ ye.
40021033	Kelg-y yelbũnd a to. Ned n da tar a pʋʋgo n sel bugsuntung sõngo, n wẽ yãgr n gũbg tɩɩsã, n maneg zĩig ning b sẽn na n wẽkd tɩɩsa biis tɩ lebg rãam, n ning gũudb ro-lug-lug a ye sʋka, n bao neb n gũnug pʋʋgã n bas n tog sore.
40021034	Tɩɩsa biis sẽn waa n kolg tõsbo, tɩɩsa soab tʋma a rakõapa tɩ b wa reeg biis n wa.
40021035	Sẽn get-b pʋʋga yõka rakõor a ye n pãbe, n kodg a ye, n lab a ye ne kuga.
40021036	Pʋʋga soab le tʋm a zak kamb a taaba; b sõor yɩɩga pipi rãmbã, la b maana ne bãmb wa b sẽn maan ne pipi rãmbã.
40021037	A kong n tʋma a meng biiga n yet a sũurẽ: ‹B na waoog m bigã.›
40021038	Mik bãmb sẽn yãe pʋʋga soab biiga, b yeelame: ‹Yẽ n na n soog a ba raboogo, dɩlla wa-y tɩ d kʋ-a n soog a paoongo.›
40021039	B yõka biigã n lob-a yãgra poore n kʋ-a.
40021040	Pʋʋga soab sã n wa, a na n maana a wãn ne gũudbã?»
40021041	Tɩ b leoke: «A na kɩt tɩ b ki kũ-toogo la a na bao neb a taab n gũnug a pʋʋgã, neb sẽn na n wa ne a pʋɩɩre, wakat fãa sẽn ta.»
40021042	A Zezi yeel-b lame: «Yãmb zɩ n karem sebr sõng pʋgẽ: ‹Kugr ning metba sẽn bas kɛɛngã, kug kãng n lebg rooga sũuri. Dẽ yaa Wẽnnaam tʋʋmde, la d neeme t'a toga ne pẽgre.›
40021043	M yet-y lame tɩ Wẽnd Rĩunga tʋʋmde, b na n deeg-a-la y nugẽ n kõ neb a taaba sẽn na n sõng t'a wom biisi. [
40021044	B sẽn gom kugr ninga yellã, f lʋɩɩ a zugu, f bũmb na kao, a lʋɩɩ f zugu bũmb na bedse.]»
40021045	Maan-kʋʋdba la Farizẽ rãmba sẽn wʋm goama, b bãngame tɩ yaa bãmb poorẽ la b togs boto.
40021046	B ra baood n na n yõk-b lame la b ra zoeta zãma wã, tɩ neba ra geta a Zezi wa bãngda.
40022001	A Zezi le sɩnga b yelbũna wẽebo:
40022002	«Arzãn Rĩung wẽnda dĩm a ye sẽn maan kibsa, a biig yikãadem yĩnga.
40022003	A yiisa sõgen-kamba tɩ b saa n bool neb tɩ b wa yikãadma la b sẽn bool b rãmba pa tʋlg waoong ye.
40022004	A tʋma kamb a taab yɛsa la a goma ne b woto: ‹Yeel-y m sẽn bool b rãmbã: Ade, kibsa rɩɩb seglame: lolse la dũm-wubdsa koodame, bũmb fãa beeme, wa-y yikãadma!›
40022005	B sẽn bool b rãmba maana wa b toog ka ye. Kẽer kẽng a b pʋtẽ, tɩ kẽer kẽng leebgo.
40022006	Kẽer yõga sõgen-kambã n nams-ba, n kʋ-ba.
40022007	Dĩma sũur puugame t'a yiis tãb-biisi tɩ b kʋ bãmb me la b yõog b tẽnga.
40022008	A yaool n yeela sõgen-kambã: ‹Dɩɩba segl n sɛɛme, la m sẽn bool b rãmba yɩɩ nin-yoodo.
40022009	Kẽng-y sotiisẽ, n kãas y sẽn yãe b rãmb fãa tɩ b wa kibsã.›
40022010	Sõgen-kamba yiime, n wool b sẽn paam b rãmb fãa sor zugu, nin-sõma la nin-wẽnse, n pids roogã.
40022011	Dɩma kẽe rɩɩba roogẽ n na n ges nebã la a mika ned a ye sẽn pa yeelg a sẽn tog n yeelg fuug ninga ye. A yeel-a lame:
40022012	‹M zoa, bõe tɩ fo wa ka n ka yer f sẽn tog n yeelge?› La yẽ pa tõog n leok tɩ bũmb ye.
40022013	Dẽ la dĩma yeel a sõgen-kamba: ‹Za-y nin-kãnga nao la a nus n lob-a yɩnga, likẽ, yãbr la yẽn kẽrsg zĩigẽ.›
40022014	Yaa kʋʋnga zãng la b boonda la bilfr bala n na n paam n kẽ b sẽn tũus b rãmba sʋka.»
40022015	Farizẽ rãmba seda ne taaba n na bẽd a Zezi n yõk ne b meng noor gomde.
40022016	B yiisa b karen-biis kẽere, n paas a Erod kẽedba kẽere, ne sokr kãnga: «Soaala, d miime tɩ y zãmsg yaa akɩka la y ka wilgd Wẽnnaam sor ne zoe-nif ye.
40022017	Y ka bak nin-bedr ne nin-bil ye, dẽ la d kot tɩ y leok-do: togame bɩ ka toge tɩ d yao Rom naaba yaoodo?»
40022018	A Zezi sẽn mi b wẽnema leok-b lame: «Zãmb rãmba yaa bõe la y bẽt-m bẽdgo?
40022019	Wilg-y maam yaooda ligdi!» B kɩs-b la wakɩr koɛɛng a yembre.
40022020	T'a Zezi na n sok-ba: «Ãnd neng la ãnd yʋʋre la b bẽeg wakɩra zugu?» Tɩ b leoke:
40022021	«Yaa Rom naaba dẽnna!» Dɩlla, kɩs-y Rom naaba, y sẽn tog n kɩs-ba, la y kɩs Wẽnd me b sẽn tog ne.
40022022	A Zezi leokra ling-b lame tɩ b na n bas ba n looge.
40022023	Yaa badaare la Saduseẽ rãmba, neb niyns sẽn gãd-b tɩ kũum ka tõe n vʋʋgã, kolg a Zezi n gom ne-b woto:
40022024	«Soaala, a Moyiiz yeela woto: ‹Ned sã n ki n ka bas biiga, bɩ yaoã rɩk a kẽema pag n dog biig n kõ a kẽema.›
40022025	Ade, tõnd zamaanẽ wã neb a yopoe n zĩndi n da ya ba-biisi. Pipi soaba yii kãadem ne paga la a kiime n pa rog biig ye, n bas paga ne a ba-biig a yiib soabã.
40022026	Yɩɩ woto ne yiib soabã, la tãab soabã n wa ta a yopoe soabã.
40022027	Bãmb fãa loogr poore, paga waa n kiime.
40022028	Vʋʋgra raare, paga paada ne bʋgo, b fãa yɩla a sɩdb rãmb la?»
40022029	A Zezi leok-b lame: «Yãmb bee tudgr pʋgẽ tɩ y ka mi Wẽnnaam pãnga la y ka reeg sẽn gʋls sebr sõng pʋg ye.
40022030	Bãng-y tɩ vʋʋgr poore rao pa le rɩkd paga, la pag ka le kuiis rao ye, b vɩɩ wa malɛk rãmba sẽn vɩ toto arzãnẽ.
40022031	La yĩnsa vʋʋgr poorẽ, y pa karem gomd ning Wẽnd sẽn kõ-y wã la? B yeelame:
40022032	‹Maam la a Abraam Wẽnnaam, a Izaak Wẽnnaam, a Zakoob Wẽnnaam?› B pa kiid n pa vʋʋgdẽ rãmb Wẽnnaam ye, b yaa sẽn vɩ-b Wẽnnaam.»
40022033	A Zezi zãmsga pãng yɛɛsa sẽn wʋm-bã.
40022034	B sẽn wʋm t'a Zezi kʋɩdga Saduseẽ rãmba, Farizẽ rãmba me sũu taaba n wa.
40022035	B nin-yend soka a Zezi la sokra yɩɩ no-baoor meng-menga:
40022036	«Soaala, bʋg la no-kãsenga Wẽnnaam noya sʋka?»
40022037	T'a Zezi yeel-a: «Yaa nong Wẽnnaam, f Soaala, ne f sũur fãa, ne f sɩɩg fãa, nef yam fãa.
40022038	Yẽ la no-kãsenga la pipi soaba.
40022039	Sẽn pʋgda yẽ wẽnd-a lame, yaa nong f to wala f menga,
40022040	Noora la bãngdba sẽn togsa waa n soga noy bãmba b yiibã pʋgẽ.»
40022041	A Zezi sẽn mik tɩ Farizẽ rãmba ra tigma taab wʋsgã, bãmb me sok-b lame:
40022042	«Yamb yetame tɩ bõe, Wẽnd Nedã poorẽ? B yaa ãnda biiga?» Tɩ b leoke: «A Daviid biiga.»
40022043	Dẽ la a Zezi yeel yã: «Sɩngame tɩ bõe marsã t'a Daviid sẽn gomd ne a Vʋʋsem Sõng vẽnegr baas n boond-b tɩ Soaala:
40022044	‹Zu-soaba yeela m Soaala, zĩnd m dɩtgo tɩ m wa zõneg f bɛɛba fãa f taoore tɩ f teeg-b ne f nao?›
40022045	A Daviid sã n boond-b t'a Soaala, bãmb na n yɩ-la a wãn yɛsa n le yaa a Daviid biiga?»
40022046	Ned ba a ye ka tõog n leok-b tɩ bũmb ye. Badaar tɛk me, b pa le saag n bao b noor ye.
40023001	A Zezi yeela zãma wã la b karen-biisã:
40023002	«Noora Mitba la Farizẽ rãmba reega a Moyiiz karen-boko.
40023003	Dɩlla b sẽn yet bũmb ninga bɩ y reeg la y maan boto, b menga manesma bala la y ka tog n tũ. B yetame tɩ woto n toge la b ka maand ye.
40023004	B loeta zɩɩb bɛd n zɩlgd b taab bãgdo, la b menga nug-bil ka sɩɩsd-b ye.
40023005	B sẽn maand bũmb ninga fãa yaa sẽn na yɩlẽ tɩ neba yãend-b bala. Yaa woto la b loet b rĩir bɩ b kamse sɛb gãna, la basd b futa zerd wogd-wogdo.
40023006	B baooda pipi zĩiga, rɩɩb rotẽ la pʋʋsg rotẽ.
40023007	B nongame tɩ neb waoog-b kʋʋng sʋka, b nongame tɩ b bool-b tɩ karen-saamba.
40023008	Yãmb da saag n bas tɩ b bool-y tɩ karen-saamb ye, tɩ yãmb karen-saamb ya a ye bala la y fãa yaa ba-biisi.
40023009	Da bool-y ned ba a ye tɩ y ba tẽng zugu, tɩ y ba ya a ye tãa la yaa Ba ninga sẽn be-b arzãna.
40023010	Da saag-y n bas tɩ b bool-y tɩ zu-soab ye, tɩ yãmb tara zu-soab a ye tãa: yaa Krista.
40023011	Sẽn yɩɩd-a a taab yãmb sʋka na n yɩla a taab sõgne.
40023012	Sẽn zẽkd-a a menga, b na n sik-a lame. Sẽn sulgd-a a menga, b na n zẽk-a lame.
40023013	Yell na pak yãmba, Sɛb-mitba la Farizẽ, zãmb rãmba, tɩ y pagda arzãn Rĩung neba taab yĩnga; yãmb n pa kẽede la y pa na n bas sẽn dat-ba me tɩ b kẽ ye. [
40023014	Yell na pak yãmba, Noora sebr mitba la yãmba, Farizẽ rãmba! Yãmb n pʋʋsde n ka yɛɛdẽ ye n yaool n sɛɛsd pʋg-kõap paoongo. Dẽ me la y sɩbgr na n zʋʋg y taab rẽnna.]
40023015	Yell na pak yãmba, Sɛb-mitba la Farizẽ, zãmb rãmba, tɩ y rʋʋgda kʋɩlse la y saagda moog tõre n na n bao karen-biiga, la y sã n wa paam-a, y kɩtdame t'a tog ne bugum n yɩɩd yãmb naoor a yi.
40023016	Yell na pak yãmba, so-wilgdb sẽn ya zoeense, tɩ y yetame tɩ f sã n wẽen ne wẽnd doogo, ka ye, la f sã n wẽen ne wẽnd dooga sãnem, yaa moodgr tɩ f pids f pʋlemde.
40023017	Yam koees rãmba la zoeense, bõe n yɩɩde: sãnema bɩ wẽnd doogã sẽn kɩt tɩ sãnema lebg Wẽnd bũmbã?
40023018	Yãmb yetame yɛsa tɩ f sã n wẽen ne maan-kugri, ka ye, la f sã n wẽen ne maoongã sẽn dɩg a zugã, lebga pakre tɩ f pids f pʋlemde.
40023019	Zoeense, bõe n yɩɩde, maoongã bɩ maan-kugrã sẽn kɩt tɩ bũmb ning sẽn waa a zugu bɩ a lebg Wẽnd kũuna?
40023020	Fo sã n wẽen ne maan-kugrã, fo wẽena ne bũmb ning fãa sẽn dog a zugu.
40023021	Fo sã n wẽen ne wẽnd doogo, fo wẽena ne doogã la ne Wẽnd menga sẽn be a pʋgẽ.
40023022	Fo sã n wẽen ne yĩngri, f wẽena ne Wẽnnaam zaoorã la ne Wẽnnaam meng sẽn zao a zugu.
40023023	Yell na pak yãmba, Sɛb-mitba la Farizẽ, zãmb rãmba, yãmb sakd n kɩta dʋr a ye piig zugu, y zẽ-vãad la y zẽ-biis sẽn tar yũ-noodo n yaool n basd Noora sẽn wilg bũmb niyns wa pakre n yɩɩdã, wala zemsgo, nimbãan-zoeere la pʋ-peelem. Dẽ n segdẽ pipi tɩ sẽn keta yaool n wa paasẽ.
40023024	Zoeens sẽn dat n wilg sore, ad-y y venda sẽn zem yʋgʋmde n yaool n yoogd zõaag n lobda.
40023025	Yell na pak yãmba, Sɛb-mitba la Farizẽ, zãmb rãmba, yãmb nedgda wamd la lengr poore, t'a pʋg yaool n pid ne wagdem la yão-beed dẽgdo.
40023026	Zoeense, deng-y n pek-y wamda la lengra pʋga, n yaool n tõog n pẽg a poora neerem.
40023027	Yell na pak yãmba, Sɛb-mitba la Farizẽ, zãmb rãmba, yãmb wẽnda yaad sẽn fẽ goore, yɩnga b yaa neere, la pʋgẽ wã b pida ne kõab la yũugu buud fãa.
40023028	Yãmb me yaa boto: yɩnga, neb nifẽ, yãmb wẽnda nin-tɩrse, la pʋgẽ, yãmb pida ne zãmbo la rẽgdo.
40023029	Yell na pak yãmba, Sɛb-mitba la Farizẽ, zãmb rãmba, yãmb meta bãngdba yaado la y manegd nin-sõma wã rẽnna,
40023030	n yetẽ: ‹Tõnd sã n da vɩɩnẽ d yaab rãmba wakato, d kõn naagẽ bãmb n daag bãngdba zɩɩm ye.›
40023031	La woto wã, y meng y toore n togs tɩ y yaa sẽn kʋ-b bãngdba yagense.
40023032	Aya! Modg-y n yɩɩg y saam-dãmba ne wẽnem!
40023033	Wiisi la wag-bi buudu, yãmb yɩta a wãn n põs bugum sɩbgre?
40023034	Yaa rẽ yĩng la m sẽn tʋmd y nengẽ bãngdba, sɩlem dãmba la sɛb-mitba; yãmb na n kʋʋ kẽere, n ka kẽer pika, n pãb kẽer pʋʋsg rotẽ, n dig-b tɩ b kẽ tẽng a ye tɩ y ta be n yis-ba.
40023035	La woto y na rɩ zɩɩm ning fãa sẽn daag tẽng taale, sẽn sɩng a ka-yell-soab a Abɛl zɩɩm, n ta a Zakari, a Baraki biigã, y sẽn kʋ wẽnd doogẽ, maan-kugra taoore.
40023036	Sɩd-sɩda, m yet-y lame, y zamaana na rɩ zɩ kãng fãa taale!
40023037	Zerizalɛɛm, Zerizalɛɛm sẽn kʋʋd bãngdba la f labd ne kuga b sẽn tʋm a soab fãa f nengẽ, m tʋlga naoor yaka n tigs f kamba wa noaag sẽn põgend a kamba, la kamba pa sak ye.
40023038	Ad-y y roogã na n lebga ro vɩʋʋgo.
40023039	M yet-y lame tɩ y kõn le yãend-m yɛsa n tãag y sẽn na n moon daare: ‹Wẽnd sẽn tʋm a soaba paam pẽgre!› »
40024001	A Zezi sẽn yi wẽnd doogẽ wã n looda, la b karen-biisa sẽn kolg n yeel-b tɩ b ges wẽnd dooga sẽn me to-to.
40024002	T'a Zezi leoke: «Y ka gesa rẽ fãa neer la? Sɩd-sɩda m yet-y lame tɩ kugr kõn pa kugra to zug ye, fãa na n sirgame.»
40024003	B sẽn waa n zĩ Oliviye tãnga zugu, a Zezi karen-biisa bal kolg-b lame n le sok-ba: «Soaala, d kotame tɩ y togs-do sẽn ya wakat ning la rẽ fãa na n yɩ la bũmb ning bũmb ning sẽn na n wilg y waoongo la dũni wã sɛɛbo.»
40024004	T'a Zezi na n yeel-ba:
40024005	«Maan-y gũusgu tɩ b ra wa tudg-y ye. Wʋsg na n zuka mam yʋʋre n wa yeelyã: ‹Mam la Wẽnd Nedã,› tɩ wʋsg na n tudg n tẽ.
40024006	Y na wʋm tɩ b gomd zabr yelle, zabr rãamde na lʋɩ y tʋbrẽ, la ra bas-y tɩ b bondg y yam ye.
40024007	Dẽ fãa na n sɩd zĩndame la nan ka rẽ la dũni sɛɛb ye. Tẽns na n yika zabr ne taaba, tɩ rĩung wulumd ne rĩung; kom na n lʋɩɩ ka la a lʋɩ ka, tẽng na n miimame,
40024008	la rẽ fãa nan yaa dogma waasg sɩngr bala.
40024009	B na n yõga yãmb n namse, n yõg-y n kʋ. Mam yĩnga dũni wã ninsaalb fãa na n kisg-y lame.
40024010	Wakat kãng la wʋsg na n lʋɩ. Wʋsg na n zãmba taaba la b na n dɩɩ beem ne taaba.
40024011	Zirẽ bãngdba na n yɩɩ ka tɛka n tudg neb wʋsgo.
40024012	Yel-wẽna sẽn paasd n dabd yĩnga, taab nonglem na n wooga wʋsg sũurẽ.
40024013	La sẽn na n modg-a n ka tol n lʋɩ, yẽ soab na põse.
40024014	Wẽnd Rĩunga Koe-noogã na n moana dũni fãa pʋgẽ, ninsaalb fãa yĩnga. Dẽ poor bala la dũni wã na n sɛ.
40024015	Y sã n wa ne Yel-yoog ninga a Daniyɛl sẽn goma t'a be wẽnd dooga pʋga (sẽn karemda ning pãng ne wʋmbo),
40024016	bɩ Zɩɩde rãmb zoe n dʋ tãmse;
40024017	sẽn be-a roog zugu bɩ a ra sig a roogẽ n nog a teed ye;
40024018	sẽn be-a pʋʋgẽ me ra lɛɛg n wa bao a fuug ye!
40024019	Yell na pak pagb niyns sẽn tʋt-b, bɩ sẽn tar b kamba sẽn ket bĩsrẽ wakat kãnga.
40024020	Pʋʋs-y tɩ y zoees da seg waood bɩ vʋʋsg daar ye.
40024021	Yel-beed ninga sẽn na n wa, wakat kãngã, wẽnem na n yɩɩga yel-beed niyns fã sẽn wa-b al dũni sɩngre n ta rũnna la b kõn le yãend a taar ye.
40024022	B sã n da ka boogẽ dasem kãens sõore, ned ba a ye kõn põsẽ ye, la nin-sõma wã yĩnga, daara sõor na n boogame.
40024023	Ned sã n yeel yãmba: ‹Ade, Krista bee ka,› bɩ: ‹Ade, b bee ka sẽnẽ,› bɩ y ra tẽ ye.
40024024	Zirẽ-be-krist rãmba la zirẽ-be-bãngdba na n yikame n maan makre la bõn-bãn wʋsgo sẽn na n tudgẽ nin-sõma wã mense, dẽ sã n da tõẽ.
40024025	Ade, m wilg-y la woto tɩ y bãng tiiri.
40024026	Dɩlla b sã n yeelyã: ‹Ned Biiga bee weoogẽ bɩ y ra kẽng ye.› B sã n yeele: ‹B soonda ka,› bɩ y ra tẽ fɩ.
40024027	Wala saag bugum sẽn yãngd yaanga n wẽneg n ta taoore, Ned Biiga waoong na n yɩɩ boto.
40024028	Ad-y kɩɩng rɩgr kõn solg yibreg ye.
40024029	Yel-beed kãens poore, wĩntoog na n sobame, kiuug ka na n le kõ vẽenem ye, ãds na n dʋʋgame, bũmb fãa na n yogsa a zĩigẽ yĩngri.
40024030	Wakat kãng la Ned Biiga makr na n puk yĩngri tɩ Adem biig fãa tood a yãoogo. B na yãend Ned Biiga tɩ b zao sawato n sigd ne pãng la zɩɩr kãsenga.
40024031	B na n yiisa b malɛk rãmba ne tõntõog sẽn kũmd wʋsgo tɩ b tigim dũni wã taoor la a yaang nin-sõma zãnga.
40024032	Kelg-y kankang yelbũndi. A sã n tãood wil poala la a tobd vã-miinim, y miime tɩ tʋʋlg kolgame.
40024033	Woto-me y sã n yãe yell kãensa fãa bɩ y bãng tɩ Ned Biiga wata a naam dɩɩbo.
40024034	M yet-y lame tɩ zamaan kãnga kamb kõn loog tɩ m sẽn wilga fãa ka taas ye.
40024035	Yĩngr la tẽng na n loogame, la mam sẽn togsa na n yalsame.
40024036	Dũni sɛɛb daare la a wakato ned ba a ye ka mi ye, sã n ka Ba: ned ka mi, malɛk ka mi, Ned Biiga ka mi.
40024037	Sẽn zĩnd a Nowe wakatã n na n wilg-d Ned Biiga waoong sẽn na n yɩɩ a soaba.
40024038	Sa-kẽenga sẽn waa n dag n nan ka ni wã, b ra rɩtame la b yũuda, tɩ rap rɩgsd pagba, tɩ pagb kuiis rapa. Yɩɩ woto n tãag a Nowe sẽn kẽ koom koglg kẽenga raare.
40024039	Neba ra pa tẽed tɩ bũmb na maan ye, n tãag sa kẽengã sẽn wa n loog ne b fãa gilli. Ned Biiga waoong me na n yɩɩ boto.
40024040	Rap a yiib na n kooda pʋʋgẽ, tɩ b yãk a ye n bas a ye;
40024041	pagb a yiib na n werda neerẽ, tɩ b yãk a ye n bas a ye.
40024042	Maan-y gũusgu tɩ y ka mi y Zu-soaba waoong raar ye.
40024043	Tags-y neer tɩ zak soab sã n da miẽ sẽn ya wakat ning la wagdr na n waẽ yʋngo, a kõn gũsẽ ye, a kõn basẽ tɩ b poog a roog ye.
40024044	Yãmb me, bob-y n dõbẽ tɩ yaa wakat ning yãmb sẽn pa tẽedã la Ned Biiga na n wa.
40024045	M ba bõe la sõgen sõngo la yẽesenga, t'a zu-soaba rɩk a zak n gũnug-a, t'a kõt zaka rãmb rɩɩbo, wakat sẽn ta?
40024046	Zu-noog soab la sõgen kãnga, a zu-soaba sã n yi sor n wa mik t'a maanda boto.
40024047	Sɩda m yet-y lame t'a na gũnug-a a paoong fãa.
40024048	La Sõgna sã n ya sõgen yoogo, n yeel a sũurẽ: ‹M zu-soaba kaoosda waoongo›,
40024049	t'a na n yik n pãbd a taaba, n na n dɩtẽ la a tɩgd rãam ne rã-yũudba,
40024050	yaa daar ning la wakat ning a sẽn pa tẽedã la a zu-soaba na n wa;
40024051	a na yiis-a, a na tɩ naag-a ne zãmb rãmba; be yaa yãbre la yẽn kẽrsg zĩiga.
40025001	Arzãn Rĩung na n wẽnega pʋg-sɛdb piig sẽn yi ne b fitils n na n tɩ seg yikãad paalga.
40025002	Bãmb sʋka, pʋg-sɛdb a nu n ya yalemse, t'a nu ya yẽesense.
40025003	Yalemsa dɩka b fitils la b pa tẽeg n sui kaam n zɩ ye.
40025004	Yẽesensã dɩka b fitils la b tẽeg n zɩɩ kaam, la-bõones pʋga.
40025005	Pʋg-sɩd sẽn kaoos waoongo, b fãa sɩnga suusgu, n wa baas ne gõeem.
40025006	Yʋn-sʋka, b wʋmame tɩ b moonda: ‹Ad pʋg-sɩda, yik-y tɩ d seg-a.›
40025007	Pʋg-sɛdba fãa nekame tɩ ned kam fãa na n yõgen a fitila.
40025008	Yalemsa yeela yẽesensã: ‹Sõng-y-d ne kaam tɩ d fitilsa kiidame!›
40025009	Tɩ bãmb na n leok-ba: ‹Kaama ka tõe n sek tõnd ne yãmb ye, kẽng-y raagẽ n tɩ ra.›
40025010	Bãmb me sẽn kẽng raabo la pʋg-sɩda sẽn ta, tɩ sẽn tar-b kaama naag n kẽ kibsa roogẽ, tɩ kʋɩleng wẽneg n page.
40025011	Yalemsa lɛɛg n waame n yetẽ: ‹Soaala, soaala, pak-y tɩ d kẽ!›
40025012	T'a na n zĩnd pʋgẽ n leoke: ‹Mam ka mi yãmb ye.›
40025013	Sõng-y n da gũs ye tɩ y ka mi raare la wakat ye.
40025014	Yaa wala ned sẽn togd sore n bool a rakõapa n dɩk a laog n gũnug-ba.
40025015	A kɩsa a ye, sãnem gil a nu, a to wã a yiibu, a tãab soaba a ye: ned kam fãa ne a dabaar sẽn tõe to-to la a loogame. La ka yãee n kaoos ye,
40025016	sẽn deeg-a sãnem gil a nu wã tɩ leebame n dok a nu.
40025017	Sẽn deeg-a a yiibã maana rabaare a me roka a yiibu.
40025018	Sẽn deeg-a a ye wã tɩ tuka boko n bus zu-soaba ligdi.
40025019	Sẽn waa n kaoose, zu-soaba lɛɛg n waame la b zĩndame n maan b geelse.
40025020	Sẽn dag n deeg-a a nu wã n dogl a nu wã kolg n yeelame: ‹M zu-soaba, yãmb da basa ne maam sãnem gil a nu la ade, m paama a nu n paase.›
40025021	Tɩ zu-soaba na n leok-a: ‹Yaa neere, sõgen sõng la ka mi kʋɩɩm soaba, fo sẽn ka maan kʋɩɩm ne sẽn pa zem bũmbã, bũmb wʋsgo la m na n gũnug-fu; wa naag f zu-soabã n kɩdme.›
40025022	Sãnem gila yiiba soab n pʋge la a yeelame: ‹M zu-soaba, y da basa ne-m sãnem gil a yiibu, la ade, m paama a yiib n paas.›
40025023	Zu-soaba leok-a lame: ‹Yaa neere, sõgen sõng la ka mi kʋɩɩm soaba, fo sẽn pa maan kʋɩɩm ne sẽn pa zem bũmbã, bũmb wʋsg la m na n gũnug-fu; wa naag f zu-soabã n kɩdme.›
40025024	Sẽn deeg-a a ye wã me waame n yeel: ‹M zu-soaba, m paam n bãnga yãmb neere wala ned sẽn baood ne a sũuri; yãmb kẽebda y sẽn pa bʋdẽ, la y wʋkda y sẽn pa yedgẽ.
40025025	Dẽ n kɩt tɩ m zoe rabeem n dɩk y sãnema n bus tẽnga, la ade, deeg-y y soolem.›
40025026	Dẽn la zu-soaba leok yã: ‹Nin-yoogo la kʋɩɩm daolgo, fo ra mii tɩ m kẽebda m sẽn pa bʋdẽ, la m wʋkda m sẽn pa yɛdgẽ,
40025027	bõe yĩng la f pa rɩk m ligdã n bas ligd tɛkd nengẽ, woto m sẽn waẽ wã, m deegdẽ la m dẽnd zugu tɩ roaglg le paas.
40025028	Deeg-y nin-kãnga sãnem gilgã n kõ sẽn tar-a piiga soaba.
40025029	Sẽn tar-a, b kõt-a lame t'a pʋɩɩr fɩɩge, la sẽn ka tar-a wʋsgo, b na reeg bilfrã a sẽn tarã.
40025030	La yõk-y bõn-yaalgã n lob yɩnga, likẽ, yãbr la yẽn kẽrsg zĩigẽ.›
40025031	Ned Biiga wat n siga ne zɩɩr kãsenga, t'a malɛk rãmb yãagd-a. Wakat kãng la b na n zĩnd b naama zaoor zugu.
40025032	Ninsaalb fãa na n tigma b taoore tɩ b welg-ba wa rũm-kɩɩm sẽn bakd pe-yãans ne boeese.
40025033	B na n ninga pe-yaansa rɩtgo, n ning boeesã b goabga.
40025034	Dĩma na n yeela sẽn beb rɩtgã: ‹Wa-y wɛ, m Ba sẽn bark b rãmba, n deeg pʋɩɩr b Rĩunga pʋgẽ, Rĩung ning b sẽn segl y yĩng al dũni sɩngrẽ.
40025035	Ade, kom yõka maam la y rɩlg-m lame, ko-yũud yõk-m lame la y kõ-m lame tɩ m yũ; m yɩɩ sãana la y maan-m la sãando.
40025036	M yɩɩ m zaala la y kõ-m la fuugu, m yɩɩ bãada la y waa n pʋʋs-m la tarem; b kẽes-m la roogo la y wa n ges-m lame.›
40025037	Wakat kãnga nin-sõma na n leok-b lame: ‹Soaala, da-bʋr la tõnd mik tɩ kom tar yãmba tɩ d kõ-y rɩɩbo, tɩ ko-yũud tar-y, tɩ d kõ-y koom,
40025038	tɩ y ya sãana tɩ d maan-y sãando, tɩ ya y zaala tɩ d yeelg-y fuugu,
40025039	bãad bɩ bi-bees roogẽ neda tɩ d wa ges yãmba?›
40025040	La dĩma na n yeelame: ‹Sɩd-sɩda m yet-y lame tɩ y bãng tɩ y sẽn maan dẽ ne m yaopa fãa yao zʋʋga, yaa mam meng la y maan yã.›
40025041	Dẽ poore b na n yeela b goabg rãmbã: ‹Zãag-y ne maam, ka bark rãmba, n lʋɩ bugum sẽn ka kiid abada pʋgẽ, b sẽn segl Sʋtãana la a tũud-n-taas yĩnga.
40025042	Ade, kom yõka maam la y pa kõ-m tɩ m dɩ ye, ko-yũud yõk-m lame la y pa kõ-m tɩ m yũ ye,
40025043	m yɩɩ sãana la y pa maan-m sãand ye, m yɩɩ m zaala la y pa kõ-m fuug ye, m yika pa-keem, la b pag-m la roogo la y pa lɩk n ges-m ye.›
40025044	Dẽ la b me na n sok-ba: ‹Soaala, wakat bʋgo la y tall kom la ko-yũudu, la y yɩ sãan, la y zĩnd y zaal, la y yik pa-keem bɩ b kẽes-y la roogo, tɩ tõnd pa tol n sõng yãmba?›
40025045	B na n leok-b lame: ‹Sɩd-sɩda m yet-y lame tɩ y sẽn pa maan bũmb ning fãa ne mam yaopa yao zʋʋg ba a ye, yaa mam meng la y mong yã.›
40025046	La bãmb na n kẽnga namsg sẽn ka sɛt zĩigẽ tɩ nin-sõma wã kẽng vɩɩm sẽn ka sɛɛb zĩigẽ.»
40026001	A Zezi sẽn gom woto n sɛ la b sẽn yeel b karen-biisã:
40026002	«Y miime tɩ pak keta rasem a yiibu, la b na n yõka Ned Biiga n kɩs tɩ b ka-b pika.»
40026003	Maan-kʋʋdba kãsem dãmba la tẽnga nin-kẽemba tigma taaba maan-kʋʋd kãseng a Kaif zakẽ.
40026004	B yẽsa ne taaba sɩlem ning b sẽn na n sɩlem n paam n yõk a Zezi n kʋ.
40026005	B yalsa woto: «Ka tog tɩ yɩ kibsa pʋgẽ ye tɩ tẽnga na n wa naag n wulumdame.»
40026006	A Zezi da bee Betani, wãoor a Simo zakẽ.
40026007	La pag n kolg-b ne a yubla, kug peesem yubl neere; yaa kaam sẽn tar yũ-noog wʋsgo la sẽn koosd toogo n da be a pʋgẽ. Paga sudga kaama a Zezi zug. Wakat kãng tɩ b ra rɩtame.
40026008	Karen-biisa yãee rẽ n puug b sũuri n yetẽ: «Yaa bõe tɩ b sãamd bõn-sõng a woto?
40026009	B ra tõe n koosa kaama n paam ligd wʋsgo n kõ naong rãmba.»
40026010	A Zezi wʋmame n yeel-ba: «Bõe tɩ y maan mo-beed ne pʋg kãngã? Yaa tʋʋmd sõng la a tʋm mam yĩnga.
40026011	Y na kell n yãe naong rãmb y sʋka la mam ka na n kell n pa y sʋk ye.
40026012	Paga sẽn daag yũ-noogã m zugã, yaa mam mumb la a sɩɩl n wilgi.
40026013	Sɩd-sɩda m yet-y lame tɩ zĩig ning fãa kibar kãnga sẽn na n taẽ, dũni wã fãa pʋgẽ, b na tẽeg n gom n pẽg paga sẽn maam marsã wã.»
40026014	Yaa wakat kãng la Tʋʋm-tʋmdb piig la a yiiba nin-yend sẽn boond t'a Zɩɩda, Iskariyot tẽng neda, kẽng maan-kʋʋdba kãsem-dãmb nengẽ n tɩ yeel-ba:
40026015	«Bõe la y na n kõ-m tɩ m yõk-ba n kõ yãmba?» B kõ-a-la wakɩ koeems pistã.
40026016	Dẽ tɛka a sɩng n baooda a sẽn na n bẽd bũmb ning n yõk-b n kɩse.
40026017	Bur sẽn ka le ningd bɩlla pipi raare, la karen-biisa waa n sok a Zezi: «Y ratame tɩ d segl pak rɩɩb yɛɛlẽ?»
40026018	B leokame: «Kẽng-y tẽnga pʋgẽ, a Zagl nengẽ n yeel-a: ‹Zagla, Soaala tɩ d wilg-fu: Mam wakat taame, la yaa fo zakẽ la m na dɩ pak rɩɩbo ne m karen-biisã.› »
40026019	Karen-biisa kẽngame n maan wa a Zezi sẽn yeele la b segla pakã.
40026020	Zaabr taame tɩ b kẽ ne b Tʋʋm-tʋmdbã n na n dɩ.
40026021	Rɩɩba wakato b yeelame: «Sɩd la m togsda, yãmb nin-yend n na n yõk maam n kõ m bɛɛba.»
40026022	Sũ-sãang bondga b Tʋʋm-tʋmdba yam tɩ b na n sok, a yeyn-ye: «Soaala, na n yɩɩ maam bɩ?»
40026023	Tɩ b leoke: «Sẽn naagd-a maam n tʋmd laagẽ wã, yaa yẽ n na n zãmb-ma!
40026024	Ned Biiga lebre na n yɩɩ wa b sẽn gʋlse la yell na pak ned ning sẽn na n zãmba wã. A sẽn ka waẽ moogo n sãoẽ a yĩnga!»
40026025	Sẽn waa n ta a Zɩɩda, ned ning sẽn na n yõk-b n kɩs bɛɛbã, yẽ me sokame: «Wat n yɩɩ maam bɩ, Soaala?» La a Zezi leok-a lame: «Fo togs n sɛɛme.»
40026026	B sẽn waa n dɩtẽ, a Zezi rɩka buri, n pʋʋs bark pʋʋsgo, n wes burã n kõ b Tʋʋm-tʋmdbã n yetẽ: «Deeg-y n dɩɩ-y, woto yaa mam yĩnga.»
40026027	Dẽ poore yaa laog neer la b rɩk yã la b sẽn pʋʋs barka, b kɩs-a-la b Tʋʋm-tʋmdbã n yetẽ:
40026028	«Yũ-y, yãmb fãa, tɩ woto yaa m zooda zɩɩm, zood sẽn yõg ne zɩɩma m sẽn daag neb fãa yĩnga, b yel-wẽna sugr yĩnga.
40026029	La sɩd wa m sẽn yetã, m kõn leb n yũ bugsuntung sõng biis rãam n tãag raar ning m sẽn lebd n wa yũ a rã-paalgã ne yãmba, m Ba Rĩunga pʋgẽ.»
40026030	B sẽn yɩɩl n sɛ, b rɩka Oliviye tãng sore.
40026031	A Zezi yeel-b lame: «Yʋnga bala m na n yɩɩ kugr ninga y fãa sẽn na n lak n lʋɩ. B gʋlsame: ‹M na n wẽe pe-kɩɩma la piisa fãa na n sẽegame.›
40026032	La m vʋʋgr poore, m na reng-y Galile tẽnga.»
40026033	A Piyɛr yeelame: «Ba b fãa gill sã n na n lak yãmb wa kugr n lʋɩ, kõn yɩ maam ye.»
40026034	T'a Zezi na n leok-a: «Sɩd wa m sẽn yetã, yʋnga bala, no-raoog sẽn wat n nan ka kelem dẽ tɩ f yeela naoor a tã tɩ f ka mi maam ye.»
40026035	T'a Piyɛr na n leoke: «Ba m na naag yãmb n ki, m kõn yeel tɩ m ka mi-y ye.» Taaba fãa me yeela boto.
40026036	B waa n taa zĩig a ye sẽn boond tɩ Zɛtsemani t'a Zezi yeel b karen-biisã: «Yaas-y ka tɩ m ta taoor n pʋʋs.»
40026037	B boola a Piyɛr la a Zebede kamb a yiibã. Wakat kãnga sũ-sãang la yĩnsirg yõk-b lame,
40026038	tɩ b yeele: «Sũ-sãang n na n kʋ-ma, yaas-y ka n pak-ma.»
40026039	B sẽn zãag bilfu, b lʋɩɩ b yãnvabga n sɩng pʋʋsg woto: «M Ba, sã n tõe, bɩ y kɩt tɩ tooga zãag ne maam. La ade, ka mam daab n so taoor ye, yaa yãmb dẽnna.»
40026040	B sẽn leb b karen-biisa nengẽ, b mikame tɩ b gõe, tɩ b yeel a Piyɛr: «Woto yãmb pa tõog n pak maam wakat yɛng menga?
40026041	Bas-y gõeem la y pʋʋs n da lʋɩ ye tɩ ninsaal sũur data la a pãng paooda.»
40026042	B le zãagame yɛsa n na n pʋʋse: «M Ba, tooga sã n ka tõe n zãag tɩ m pa yũ-a bɩ yɩ wa y sẽn date.»
40026043	B le lɛɛg n waame n le mik tɩ karen-biisa gõe: b nina ra zɩsga ne gõeem.
40026044	B bas-b lame n le zãag n na n pʋʋs, naoor a tãab soaba, wala b sẽn da zoe n pʋʋse.
40026045	Dẽ poore b lɛɛgame n wa yeel-ba: «Y tõe n gũsame marsã, n vʋʋse. Ned Biiga sẽn na n lʋɩ yel-wẽn-maandba nusẽ wakat taame.
40026046	Yik-y tɩ d looge tɩ sẽn na n kɩta tɩ b yõk maama waame bala!»
40026047	A Zezi ka paam n gom n sɛ ye, t'a Zɩɩda, Tʋʋm-tʋmdb piig la a yiiba nin-yende, wẽneg n poog ne neb ka tɛka sẽn zãad sʋʋs la rasaba; yaa maan-kʋʋdba kãsem-dãmb la tẽnga nin-kẽembã n da yiis-b.
40026048	Zãmbda ra kõ-b-la makr kãngã: «M sẽn na n mobg a soab wala m zoa wã, yaa yẽnda, yõk-y yẽe.»
40026049	A sɩd kolga a Zezi n yetẽ: «Soaala, m pʋʋsda!» La a mobg-b lame,
40026050	t'a Zezi yeel-a: «M zoa, maan f tʋʋmde.» Tɩ neba na n kolg marsã n yõk-ba.
40026051	A Zezi tũud-n-taasa nin-yend taka a sʋʋg n wõog, la a kɛɛ maan-kʋʋd kãsma sõgen a ye tʋbre n fiuug.
40026052	T'a Zezi na n yeel-a: «Lebs f sʋʋga a wʋʋgẽ tɩ sẽn zãada sʋʋg fãa, sʋʋg n kʋʋd-a.
40026053	F tẽedame tɩ m ka tõe n yõk m Ba sɛɛga, tɩ b ko maam mars-marsã bala, malɛk rãmb sẽn taẽ tus kobs-yopoe la a yi?
40026054	La sẽn gʋls tɩ kall tɩ yɩ boto wã maandẽ-la a wãn n taase?»
40026055	B lɛɛg n goma ne zãma wã: «Mam yaa so-gɩt laa, tɩ y yi ne sʋʋs la rasaba n na n yõk ma? Beoog sẽn vẽeg fãa m da zĩi wẽnd doogẽ n zãmsd-y la y ka yõk-m ye.
40026056	Yɩɩ woto tɩ sẽn gʋls Sebr pʋgẽ tõog n pidsi.» Wakat kãnga karen-biisa fãa bas-b lame n zoe.
40026057	Sẽn yõk-ba a Zezi wã tall-b lame n kẽng maan-kʋʋd kãseng a Kayif nengẽ; be, Sɛb-mitba la nin-kẽembã waa n tigma taaba.
40026058	A Piyɛr da pʋgda yɩɩg-yɩɩga n wa ta maan-kʋʋd kãsenga yiri; a tol n kẽe pʋgẽ n zĩnd ne sõgen-kambã n na n ges yella sẽn na n baas to-to.
40026059	Bãng-y tɩ maan-kʋʋdba kãsem-dãmb ne bʋʋda rãmba da baooda rõadga n na n dõd a Zezi n paam n kʋ-ba la ra ka naana ye.
40026060	Sẽn wa-ba yaool n yɩɩ wʋsgo. Baasgo neb a yiibu n ta
40026061	n togs woto: «Nin-kãnga yeelame: ‹M tõeeme n wã wẽnd doogã n lebs n me-a ra-yɩten-daare.› »
40026062	Maan-kʋʋd kãsenga yikame n yeel a Zezi: «Fo ka leokd tɩ bũmbu, bõe la b yet tɩ foo n maane?»
40026063	T'a Zezi sĩnd b noore. Maan-kʋʋd kãsenga yeel-b lame: «M kot-f lame tɩ f togs-do sã n yaa foom la Krista, Wẽnnaam Biigã.»
40026064	A Zezi leok-a lame: «F togs n sɛɛme, la m yet-y lame tɩ y na n yãee Ned Biiga t'a zĩ Wẽnnaam pãng soab rɩtgo, n zao sawadgo n sigd tẽnga.»
40026065	Maan-kʋʋd kãsenga kẽesa a fut n yetẽ: «A tʋʋsa Wẽnde, d le baooda kaset dãmb n na n maan bõe? Yãmb sẽ n ka wʋme, a tʋʋsa Wẽnde.
40026066	Y yetame tɩ bõe?» B naaga taab n leoke: «A toga ne kũum.»
40026067	B sɩngame n tʋbsd b neng kolkoodo la b pãbd-b pegse; kẽer da soosd n pãbd-b lame la b yetẽ:
40026068	«Bãng wɛ, Wẽnd Nedã, ãnda n wẽ foom?»
40026069	A Piyɛr da zĩi zakẽ tɩ yem-poak a ye kolg n sok-a: «Foo, fo ra ka be ne Galile Zezi wã?»
40026070	A Piyɛr kɩɩsa neba fãa taoore n yetẽ: «Ad mam ka mi fo sẽn dat n yeel tɩ bũmb ning ye.»
40026071	A Piyɛr sẽn serge n lebd dignoorẽ, la yem-poak a to sẽn yãe-a n yeel neb a taaba: «Ad-y nin-kãnga ra bee ne a Zezi, Nazarɛt Raoã.»
40026072	La a Piyɛr le kɩɩsame la a wẽnnẽ: «Mam pa mi nin-kãnga ye.»
40026073	Sẽn yɩ bilfu, zaka noor dãmb kolga a Piyɛr n yeel-a: «Kɩɩsg ka ye, fo ra tũud-a lame, fo goama bal n lukd f bãongo.»
40026074	T'a Piyɛr tar kɩɩsgo la wẽenego: «Mam ka mi nin-kãnga ye.» La no-raoog wẽneg n kelmame.
40026075	A Piyɛr tẽega Krista sẽn da yeelã: «Noaag ne a na n kelem tɩ f yeela naoor a tã tɩ f ka mi maam ye.» La a yiime la a kiigd nintãm.
40027001	Beoog sẽn vẽege, maan-kʋʋdba la nin-kẽemba le tigma taaba la yaa b yẽsgã na baas ne a Zezi kũum bala.
40027002	B sẽba a Zezi n tall-ba n tɩ bas ne a Pilat tɩ yẽ n da ya kombere.
40027003	Zãmb soab a Zɩɩda sẽn bãng tɩ b paalga a Zezi bʋʋdo, a zaba ne a menga n tall sãnem wakɩ pistã wã n wa lebs maan-kʋʋdba la tẽnga nin-kẽembã,
40027004	n yetẽ: «Ade, m kongame n kɩt tɩ b na n daag ned sẽn ka tar a toorẽ yell zɩɩm.» La b yeel-a lame: «Dẽ ka pak tõnd ye, foo n na bãnge.»
40027005	T'a na n lob ligda wẽnd doogẽ la a yi n tɩ luul.
40027006	B sẽn wʋk ligdã, la maan-kʋʋdba sẽn yeele: «Ligd kãnga ka tõe n yɩ wẽnd doog ligd ye, t'a yaa zɩɩm ligdi.»
40027007	B yẽsa ne taaba la b rɩka ligdã n da yagda pʋʋgo n na n mumd sãamba.
40027008	Yaa rẽnd me yĩnga la al ba rũnna b ket n boonda pʋʋgã tɩ «Zɩɩm pʋʋgo.»
40027009	Woto taasa bãngda Zeremi gomde: B rɩka wakɩ pistã wã, Israyɛl kamb sẽn da saag sẽn zʋʋga saagrã
40027010	la b raa yagd pʋʋgo, wala m Soaala sẽn wilg-ma.
40027011	B talla a Zezi n ta kombera taoore tɩ yẽ na n sok-ba: «Yaa foo la Zʋɩf rãmba dĩma bɩ?» T'a Zezi na n leok-a: «Fo togsame.»
40027012	Maan-kʋʋdba kãsẽm-dãmb la nin-kẽemba ra rõt-b lame tɩ b sĩnda.
40027013	Dẽ la a Pilat le sok-ba: «Fo ka wʋmd b sẽn togsd f poorẽ laa?»
40027014	La a Zezi ka leok-a tɩ bũmb ye, al t'a Pilat yɛɛs wʋsgo.
40027015	Yʋʋmd-yʋʋmd fãa, kibsa yĩnga, a Pilat da mii n yiisda bi-bɛɛg a ye roogo, la yaa tẽnga rãmb sẽn kos tɩ b yiis a soaba.
40027016	Mik bi-be-maasr a ye n dag n be roogẽ yʋʋmd kãnga t'a yʋʋr boond tɩ Barabas.
40027017	Dẽ la a Pilat sok zãma wã: «Bʋg la y rat tɩ m yiis roog n base, a Barabas bɩ a Zezi, b sẽn boond a soab tɩ Krista?»
40027018	A yaool n mii neere tɩ yaa sũ-kiir yĩng bala la b yõk a Zezi.
40027019	A Pilat paga tʋmame tɩ b wa yeel-a bʋʋda zĩigẽ: «Da lʋɩɩs f toog yell kãnga pʋgẽ ye tɩ yaa nin-tɩrga; yʋngẽ m zãmsa a poorẽ la ka yɩ-m noog ye.»
40027020	Maan-kʋʋdba kãsẽm-dãmb la tẽnga nin-kẽemba sagla zãma wã tɩ b kos a Barabas la b kɩt tɩ b kʋ a Zezi.
40027021	Dẽ la Kombera sok-ba: «Ãnda la y rat tɩ m base?» B leokame t'a Barabas.
40027022	A Pilat yeel-b lame: «La a Zezi, b sẽn boond a soab tɩ Krista, m maanda yẽ soab bõe?» Tɩ b fãa leoke: «Ka-y yẽe pika!»
40027023	T'a Pilat me leok ba: «Bõe la a maanyã tɩ ya wẽnga?» La b naaga taab n moon tɩ yɩɩd pĩnda: «Ka-y yẽe pika.»
40027024	A Pilat sẽn mik t'a makda zaalem la bʋʋra bal n wulumd n dabda, a rɩka koom n nudg a nus neba fãa nifẽ la a yetẽ: «M yiisa m toog zɩ kãnga raagrẽ, yãmb n na bãnge.»
40027025	B le naaga taab n yeele: «Bɩ a zɩɩma taal pa d zug la d kamba zugu.»
40027026	A Pilat kong n basa a Barabas; a kɩtame tɩ b pãb a Zezi la a kõo neba sore tɩ b ka-b pika.
40027027	A Pilat tãb-biisa talla a Zezi n kẽ bʋʋdba sikẽ la neb sẽn ta kobs-yoob gũbg-b lame.
40027028	B yeega b fuugã n yeelg-b fu miuugu, n gõd gõos gʋle n teeg b zugu; n bao kãnkãr n ning b nugẽ, (wa naam dasaare) n yĩgimd b taoor marsã n laad ba:
40027029	«Y zĩig be neere, Zʋɩf rãmb dĩma!»
40027030	B ra tʋbsda b nenga kolkoodo la b mii n deeg kãnkãrã n va b zugu.
40027031	B sẽn waa n yaal-ba n tɩge, b yeega fu-miuugã n yeelg-b b meng fuugu, la b tall-b lame n na n tɩ ka pika.
40027032	B sẽn waa n dabda, b sega Sirɛn ned a ye, a yʋʋr a Simo, la b modg-a lame t'a sõng a Zezi n zɩ b pika.
40027033	B sẽn ta Golgota (zu wang tãnga) b kalma rãam ne rũng yam n kõ-b tɩ b yũ.
40027034	La b sẽn lembe, b pa tʋlg n yũ ye.
40027035	B sẽn ka a Zezi n sɛ, b pʋɩɩ taab b futu, ned kam ne a zu-noog sẽn tʋʋg-a soaba.
40027036	B ra zĩi woto marsã n gũudẽ.
40027037	B ra gʋlsa bũmb n yagl a Zezi zugẽ, n na n wilg sẽn ya bũmb ning n wa ne b kʋʋbo; ra gʋlsa woto: «Wã la a Zezi, Zʋɩf rãmb dĩma.»
40027038	Naaga so-gɩtba a yiib me n ka, a yembre b rɩtgo, a yembre b goabga.
40027039	Neba ra loogda pika tẽngre n yĩgsdĩ la b tʋʋsd-b.
40027040	B ra yetame: «Sẽn tõe-a n wã wẽnd doogã la a lebs n me-a ra-yɩten-daar soaba, fãag f menga, f sã n ya Wẽnnaam Biiga la f sig pika zugu.»
40027041	Maan-kʋʋdba kãsem-dãmb me ra laad-b lame; b me naaga Sɛb-mitba la tẽnga nin-kẽemba n yetẽ:
40027042	«A fãaga a taaba n yaool n ka tõe n fãag a meng ye. A yaa Israyɛl Dĩma: bɩ a sig pika marsã tɩ d na tẽe-a!
40027043	A yet t'a teega Wẽnd la, Wẽnd sã n geta yelle, bɩ b fãag-a. Ka yẽ meng n yeele: ‹Mam yaa Wẽnd Biiga!› »
40027044	So-gɩtba sẽn da ka pika me ra naagame n tʋʋsd ba.
40027045	Wĩnto-sʋk n ta zafare, zĩiga lebga lika.
40027046	Zafare, a Zezi tãsa ne pãnga: «Eli, Eli! Lema Sabaktani.» La rẽ rat n yeelame: M Wẽnnaam, m Wẽnnaam! Bõe yĩng la y bas-ma?
40027047	Neb kẽer sẽn zĩnd be n wʋm b goama ra yetame: «Nin-kãnga boondaa Eli!»
40027048	Dẽ la nin-yend wudg n dɩk bũmb sẽn fõogd koom n los rã miisg pʋgẽ, n yaag n loe tãnwĩiga n kõ-b tɩ b yũ.
40027049	La neb a taaba yeel-a lame: «Yaas tɩ d ges a Eli na wa n fãag-a sɩda!»
40027050	A Zezi le tãsame la b kiime.
40027051	Wẽnd dooga peend kãsenga kẽega yĩngr n ta tẽnga. Tẽnga miimame, pĩis tãsa mugnum,
40027052	yaad pagsame la nin-sõma wʋsg sẽn da ki yĩns vʋʋgame.
40027053	A Zezi vʋʋgr poore nin-bãmb kẽe Tẽn-sõnga pʋga la neb wʋsg yãend-b lame.
40027054	Sã n ya tãnsoaba la neb niyns sẽn da be-b pika sɛɛga n gũud a Zezi wã, b sẽn yãend tẽnga miuungu la yɛl a taaba, b pɛlens yɩkame tɩ b yeele: «Ad-y nin-kãnga sɩd da yaa Wẽnd Biiga.»
40027055	Pagb wʋsg ra yɛsa yɩɩga n getẽ. Yaa pagb niyns sẽn da pʋgd-b al Galile tẽnga la b ra get b yelle,
40027056	wala Magdala Mari, n paas a Mari a Zak la Zozɛf ma, n paas a Zebede kamba ma.
40027057	Zĩ-sobd noorẽ, Arimati arzɛk soab a ye sẽn boond tɩ Zozɛf la sẽn da tũud a Zezi,
40027058	kẽnga a Pilat nengẽ n tɩ kos a Zezi yĩngã. La a Pilat yeelame tɩ b kɩs-a.
40027059	A Zozɛf reega kũuma n sẽb ne peen-paalga,
40027060	la a mum-a-la a meng yaoogẽ, a sẽn nan tuk paalem kugsẽoogẽ. A baoo kug bedre n pag yaooga noor la a kuli.
40027061	Sã n yaa Magdala Mari la Mari a to wã bãmb waa yaoogẽ wã n da zĩi n get-a.
40027062	Vẽkembeoogo, dat n yeelame tɩ paka seglg sẽn baase, maan-kʋʋdba kãsem dãmba la Farizẽ rãmba sũu taab n wa a Pilat nengẽ n yeel-a:
40027063	«Dĩma, d tẽegame tɩ zirẽ-be-neda sẽn waa n ket n vɩ, a yeelame: ‹M kũum dasm a tãab poore, m na n vʋʋgame.›
40027064	Dɩlla kɩt-y tɩ b gũ yaooga dasm a tã, sã n ka rẽ, a karen-biisa wat n soos n dɩka a yĩnga n yaool n yeel neba t'a vʋʋgame, la ziri kãng wẽnem na n yɩɩga pipi soabã.»
40027065	A Pilat yeel-b lame: «Ad tãb-biisi, tɩ yals-y-ba tɩ b gũ wa y sẽn datã.»
40027066	Tao-tao bala b kẽngame n tɩ ges yaoogã, n ning makre a linga zugu la b yals gũudba n gilg.
40028001	Sibra raar sẽn looge t'a vẽkembeoog sõor nan pukdẽ, Magdala Mari ne Mari a to wã waame n na ges yaoogã.
40028002	La ade, tẽnga miima wʋsgo la Soaala malɛk sigame n wa lak kugrã n maneg n zĩ a zugu.
40028003	Malɛka ra yãgda wa saag sʋʋga la a fuuga ra yaa pɛɛlg wa sapɩlem.
40028004	Sẽn da gũud-b yaoogã yãend-a lame n yɛɛse n lebg wa kũum.
40028005	Malɛka yeela pagbã: «Yãmb yẽ, ra maan-y rabeem ye, m miime tɩ yaa Zezi ning sẽn ka pika la y baooda;
40028006	b ka le ket ka ye, b vʋʋgame, wala b sẽn da yeele. Waa-y n ges-y b sẽn da gãneg-b zĩig ninga.
40028007	La kẽng-y tao n tɩ yeel b karen-biisã: ad-y b vʋʋgame la b na n deng-y la Galile tẽnga, la yaa be la y na n yãend-ba. M sẽn da tar n na n wilg-y la woto.»
40028008	Pagba basa yaooga tao-tao tɩ b sũur sidgd ne sũ-noogo tɩ b zoe n tɩ togs karen-biisã.
40028009	A Zezi sega pagbã, n yeel-ba: «Y yɛɛl ba!» Tɩ pagba na n kolg n wõgemd n mobg b nao.
40028010	A Zezi yeel-b lame: «Da zoe-y rabeem ye la yeel-y m yaopã tɩ b rɩk Galile sore tɩ yaa be la b na n yãend-ma.»
40028011	Pagba sẽn looge, yaooga gũudb kẽer kẽ tẽnga pʋga n togs maan-kʋʋdba bũmb ning fãa sẽn maane.
40028012	Dẽ la b tigim taaba, bãmb ne tẽnga nin-kẽemba la b sẽn yẽs n sɛ, b kõo tãb-biisa ligd wʋsgo,
40028013	la b yeel-b lame: «Y na n togsa woto: ‹A Zezi karen-biisã soos n waa ne yʋngo, tõnd sẽn waa n gõe, n zuk ba.›
40028014	Kombera sã n bãnge d na kabs-a t'a ra maan-y bũmb ye.»
40028015	Tãb-biisa reega ligdã la b maana wala b sẽn wilg-bã, b yelga kibar kãnga Zʋɩf rãmba sʋka n tãag rũnna.
40028016	Tʋʋm-tʋmdb piig la a ye wã kẽnga Galile, a Zezi sẽn da yeel tɩ b seg taab tãng ninga zugu.
40028017	B sẽn yãend-ba, b wõgemda b taoore, kẽer me yaool n da ket n sãmbdame.
40028018	A Zezi kolgame n yeel-ba: «M paama tõog buud fãa yĩngr la tẽng zugu.
40028019	Kẽng-y, kɩt-y tɩ mooga ninsaalb buud fãa lebg m karen-biisi, n kõt-b soobo: Ba la Biiga la Vʋʋsem Sõng yʋʋr yĩnga,
40028020	la y zãms-b tɩ b reeg bũmb ning fãa m sẽn wilg-y. Ade m na n paa ne yãmb, daar fãa, n ta dũni sɛɛbo.»
41001001	A Zezi Krista, Wẽnd Biiga, Koe-nooga sɩngre.
41001002	Yaa woto n be bãngd a Izayi sebrẽ: «Ade, m tʋmda m no-rɛɛs f taoore t'a segl f sore.
41001003	Yẽ Koɛɛg n sãt weoogẽ wã n yetẽ: ‹Maneg-y Soaala sore, sõng-y t'a so-bugsa lebg tɩrse.› »
41001004	Rao ning sẽn da kõta soobo n boond t'a Zã, ra bee weoogẽ, n moond tɩ yel-wẽna tõe n paama sugri ne tuubgu.
41001005	Zɩɩda tẽns rãmb fãa, n paas Zerizalɛɛm dãmba da zoetame n kẽnd a Zã nengẽ n deegd soobo, Zʋrdẽ kʋɩlga pʋga, la b togsd b yel-wẽna.
41001006	A Zã ra pila yʋgʋmd gãongo. Sʋya la weoog sɩɩd n da yaa a rɩɩbo.
41001007	A zãmsga pʋgẽ, a ra yeta nebã: «Ned n be mam poorẽ n watẽ la a soab pãng yɩɩda maam. M pa tog meng n yĩgimd a taoore n lok a neoodr gĩsg ye.
41001008	Mam kõta yãmb soob ne koom la bãmb na n kõo yamb soob ne a Vʋʋsem Sõngo.»
41001009	A Zezi waa n yii Nazarɛt, Galile soolmẽ, n wa reeg soob Zʋrdẽ kʋɩlga, a Zã nengẽ.
41001010	A Zezi sẽn deeg soobã n wẽneg n yit koomẽ, la a Zã sẽn yãend saag sẽn pake t'a Vʋʋsem Sõng sigd b zugu wa walle.
41001011	La koɛɛg n zĩnd yĩngr n yeele: «Fo yaa mam Bi-nongre, m yam kẽ-f la zãnga.»
41001012	A Zezi sẽn deeg soob n sɛ, a Vʋʋsem Sõng kɩtame tɩ b kẽng we-raoogẽ.
41001013	B paa be rasem pisnaase tɩ Sʋtãan kʋɩɩb-ba. B ra bee we-rũms sʋka, la yaa malɛk rãmb n da get b yelle.
41001014	B yõka a Zã n kẽes roogo la wakat kãng la a Zezi wa Galile n sɩng Wẽnd Koe-nooga moonego. B ra yetame:
41001015	«Wakat taame, Wẽnd Rĩunga kolgame, tuub-y y yel-wẽna, tẽ-y Koe-noogã.»
41001016	A Zezi ra yegda Galile mogrã, la b yãee a Simo ne a yao, a Andre tɩ b lobd zulung koomẽ. Bãmb tʋʋmd da yaa zĩm yõgbo.
41001017	A Zezi yeel-b lame: «Bɩ y bas la y wa tũ maam; mam na n kɩtame tɩ y bao neb n kõ-ma.»
41001018	Tao-tao bala, b basa b zulumsi n pʋg a Zezi.
41001019	B sẽn ta taoor bilfu, b yãee a Zebede kamba, a Zak ne a yao, a Zã. Bãmb da manegda b zulumsi koglg pʋga.
41001020	A Zezi boola bãmb me, tao bala bãmb me basa b ba, a Zebede, ne sẽn da sõngd-b bãmbã, la b tũ-la a Zezi.
41001021	A Zezi ne b karen-biisã kẽe Kafarnaom tẽnga. La vʋʋsg daar sẽn ta, a Zezi kẽe pʋʋsg roogẽ n zãmsd neba.
41001022	B zãmsga ra yɩkda neb pɛlense tɩ b ra zãmsda wa ned sẽn tar a toorẽ tõogo, b ra ka zãmsd wa sẽn da karem-ba-n-sika ye.
41001023	Rao a ye la Sʋtãamb ra kẽ yã t'a ra be pʋʋsga roogẽ n moonẽ
41001024	la a yetẽ: «Nazarɛt Zezi, yaa bõe la y rat ne-do? Y wa-la d menesg bɩ? Ad tõnd mi-la y sẽn yaa a soaba: Wẽnd Nedã.»
41001025	A Zezi zaba ne-ba, n yetẽ: «Bas-y bʋʋre la y yi nin-kãnga pʋgẽ.»
41001026	Sʋtãamba kɩtame tɩ raoã yĩng rigimd wʋsgo. La rẽ poore b kelmame n yaool n yi.
41001027	Neba fãa pɛlens yɩkame, al tɩ b sokd taaba: «Woto rat n yeelame tɩ bõe? Yẽ n zãmsd neb zãms paala, la wa nin-naaba; yẽ n le kõt Sʋtãamb noor tɩ b sɩd tũudẽ!»
41001028	La a Zezi yʋʋr yii zĩis fãa, tao-tao bala, Galile tẽns pʋsẽ.
41001029	A Zezi yii pʋʋsga roogẽ n wẽneg n kẽ a Simo la a Andre zakẽ ne a Zak la a Zã.
41001030	Dẽ t'a Simo reem-poaka yĩns da wɩngame t'a gãe roogẽ; tao bala b goma a Zezi bãada yelle.
41001031	A Zezi kolgame n gãd bãada nugu n kɩt t'a yiki. Paga yĩn-wɩngra wẽneg n sɛɛme t'a yik n na n bao rɩɩbo n kõ-ba.
41001032	Zaabre, wĩndga sẽn waa n lʋɩ, b talla bãad dãmb wʋsgo n paas Sʋtãamba sẽn da be b rãmb pʋsẽ n wa a Zezi nengẽ.
41001033	Yaa tẽnga tõr la bala n da tigim zaka noore.
41001034	B sãooga bãad-dãmb sẽn da bẽed bãas buud toor toore la b riga Sʋtãamb wʋsgo. B ra ka basd Sʋtãamba tɩ b gom b yell ye tɩ Sʋtãamba ra mii b sẽn ya-la.
41001035	Tõd-beoog pĩnda, zĩig sẽn waa n ket n ya pʋlum-pʋlum, a Zezi yikame n kẽng weoogẽ la b ra bee be n pʋʋsdẽ.
41001036	A Simo la karen-biis a taaba yikame n babs-ba.
41001037	B yãend-b lame n yeel-ba: «Ad-y neba fãa baooda yãmba.»
41001038	A Zezi leok-b lame: «Bɩ d teem zĩiga, d kẽ tẽn-toosã, tɩ m tõog n zãms be me rãmba, tɩ yaa rẽ yĩng la m yi m sẽn da beẽ wã.»
41001039	A Zezi saaga Galile tẽnsa fãa n karemd nebã b pʋʋsg rotẽ la b yiisd Sʋtãamba.
41001040	Wãoor a yembre n waa a Zezi nengẽ n wõgemd b taoore n yetẽ: «Yãmb sã n data y tõe n kõo maam laafi.»
41001041	A Zezi zoela a nimbãanega n tẽeg b nugu n sɩɩs-a n yetẽ: «Mam datame, bɩ f paam laafi!»
41001042	Tao bala a wãooda sãoogame t'a yĩng lebg neer yɩlemde.
41001043	A Zezi tãsa wãoora t'a looge.
41001044	B ra yet-a lame: «Gũus n da gom ne ned ba a ye f sãoogra yell ye la kẽng n tɩ wilg f meng maan-kʋʋda la f kõ kũn ning a Moyiiz sẽn wilg tɩ b kɩse tɩ rẽ yɩ f laafi wã paoong kaseto.»
41001045	Wãoora sẽn yi bala, a sɩngame n moone n togsd kibarã. Woto a Zezi ra pa le tõe n kẽ tẽng pʋgẽ, n da paad weoogẽ. Neba baas n yi zĩis fãa n babs ba.
41002001	A Zezi waa n leba Kafarnaom. Pa yãee n kaoos tɩ neba bãng tɩ b lɛɛg n waa b yiri ye.
41002002	Neba sũume n wa, tɩ vɩʋʋg ra ka le be ba bilf ye. Dignoora fãa ra pida ne neba, tɩ b kõt-b Koe-noogã.
41002003	Neb a naas põka põor a ye n wa.
41002004	La neba sẽn da ya wʋsgo, t'a Zezi kolgr ya toogo, b kɩbga võor doga zugu n tũnug be n sik põora ne a gãagã a Zezi taoore.
41002005	A Zezi sẽn yãe neba tẽebã, b yeela bãadã: «M biiga, f yel-wẽna paama sugri.»
41002006	Mik Mitb kẽer n da be neba sʋka la bãmb ra sokda b mense:
41002007	«Yaa bõe tɩ nin-kãnga gomd woto? A mamsa a meng ne Wẽnde! Sã n pa Wẽnnaam bala, ãnda n tõe n kõ yel-wẽnd sugri?»
41002008	A Zezi bãnga b sẽn da tagsd bũmb ninga b yamẽ la b sok-b lame: «Yaa bõe la yãmb tagsd woto y sũurẽ?
41002009	Yelsem bʋg la naana n yɩɩda, m sẽn na n yeel põorã: f paama f yel-wẽna sugri bɩ mam sẽn na n yeele: yik n dɩk f gãag n kuli?
41002010	Ade, sẽn na n yɩlẽ tɩ y bãng marsã tɩ Ned Biiga tara tõogo, tẽng zugu, n kõ yel-wẽna sugri,
41002011	põore, m kõt f la noore: yik n dɩk f gãaga n kul f yiri.»
41002012	Põora wẽneg n yikame n dɩk a gãag n tũud neba fãa taoore n yita. Neba fãa pɛlens yikame tɩ b ra pẽgd Wẽnd la b yetẽ: «Tõnd nan ka yãend yell kãnga to ye.»
41002013	A Zezi yiime yɛsa n le kẽng mogra noore; neba kaoogame n wa b nengẽ tɩ b zãmsd-b.
41002014	B waa n loodame n yãend ned a ye, a Alfe biiga, sẽn boond t'a Levi. A Levi da zĩi yaood deesg zĩigẽ la a Zezi yeel-a lame: «Yik n wa tũ maam!» T'a Levi sɩd yik n na n pʋg a Zezi.
41002015	A Zezi ne b karen-biisã la Farizẽ rãmb wʋsg da naaga taaba, a Levi zakẽ, n dɩtẽ. Yaa zãma kãseng n da pʋgd a Zezi.
41002016	Mitba la Farizẽ rãmba sẽn yãe t'a Zezi rɩta ne yel-wẽn-maandba la fadga rɛɛsdba, b yeela a Zezi tũud-n-taasã: «Bõe la woto? Bõe tɩ yãmb zu-soaba naagd yel-wẽn-maandb la sẽn deesd-b fadgã n dɩtẽ?»
41002017	A Zezi wʋma b goama n leok ba: «Ka sẽn be-b laafi n tar tɩɩm soab tʋʋmd ye, yaa sẽn bẽed-ba. M pa wa tẽng zug nin-sõma boolg yĩng ye, m waame n na n bool yel-wẽn-maandba.»
41002018	A Zã tũud-n-taasa la Farizẽ rãmba ra loeta b noore; rẽ la b sok a Zezi: «Yaa bõe yĩng la a Zã tũud-n-taasa la Farizẽ rãmb loet b noor tɩ yãmb tũud-n-taasa yaool n pa loetẽ?»
41002019	A Zezi leok-b lame: «Pʋg-sɩda tũud-n-taas tõeeme, n loe b noor tɩ pʋg-sɩda ket n be b sʋk bɩ? Pʋg-sɩda sã n ket b sʋka, b ka tõe n loe b noor ye.
41002020	B sẽn wat n bak pʋg-sɩda ne bãmb daare, la b na n loe b noore.
41002021	Ned pa rɩkd peen-paalga sẽn ka wẽ koasla n sũk fu-kʋdg ye. Peend paalga na n yõbame n tak kʋdgã t'a pãrg n paase.
41002022	Ned pa suiid rã-paalg wao-kʋdg pʋg ye, rãama na n pusga waoogã tɩ lebg bõne. Woto yĩnga rã-paalg suiida wao-paalsẽ.»
41002023	Daar a yembre a Zezi ra tũuda pʋt sʋk n looda. B karen-biisa kẽndame la b foosd ka-zutã n na n bas sore.
41002024	Farizẽ rãmba sẽn yãend rẽnna b yeela a Zezi: «Gese, bõe yĩng tɩ b maand bũmb sẽn kis, vʋʋsg daare?»
41002025	A Zezi leok-b lame: «Yãmb nan pa karem sebr sõng pʋgẽ a Daviid ne a tũud-n-taas sẽn maam bũmb ninga, yella sẽn waa n pak ba tɩ koma tar-b bɩ?
41002026	A pa kẽ wẽnd doogẽ, maan-kʋʋd, a Abiatar, wẽnnẽ, n dɩk wẽnd dooga bur n wãb bɩ? A ra yaool n miime tɩ yaa maan-kʋʋdba bala n da tõe n wãb bur kãense. A pa saag n kõ a tũud-n-taasa tɩ b rɩ bɩ?»
41002027	B ra yet-b lame: «Wẽnnaam naana sibr daar ninsaalb yĩnga. B pa naan ninsaal sibr daar yĩng ye.
41002028	Ned Biiga soo ra kãng me.»
41003001	Vʋʋsg daar a to, a Zezi le kẽe pʋʋsg roogẽ. Nug-kɩɩng soab a ye n da be be
41003002	la neba fãa ra gũusdame n na n ges a Zezi sã n na n sãoog-a-la vʋʋsga raare, n paam yell n dogl b zugu.
41003003	A Zezi yeela nug-kɩɩngã: «Yik n wa sʋk ka.»
41003004	Dẽ poore b soka nebã: «Maan neer vʋʋsg daar pa são wẽng maaneg bɩ? Vɩɩm kũun vʋʋsg daar n são bɩ yõor yãkre n são?» Ned ba a ye pa leok-b tɩ bũmb ye.
41003005	A Zezi karg n ges-b lame tɩ b sũur kɛɛd ne-ba, b sẽn pa tar nimbãan-zoeer ba bilfã la b yeela raoã: «Tẽeg f nugã!» Tɩ raoã sɩd tẽege la a nuga wẽneg n sãoogame.
41003006	B sẽn yi, tao-tao bala, Farizẽ rãmba yẽsa ne a Erod kẽedbã n baood b sẽn na n yãend dabaar ninga n sãam a Zezi yelle.
41003007	A Zezi yii ne b karen-biisã n tees mogra sẽne; zãma kãseng n da yi Galile la Zɩɩda soolmẽ n tũ-ba.
41003008	Neb wʋsg me sẽn da wʋm a Zezi bõn-bãna kibare da yita tẽns wʋsg n wat b nengẽ, wala Idume tẽnse, Zʋrdẽ kʋɩlg rʋʋnde, Tir la Sidõ.
41003009	A Zezi yeela b karen-biisã tɩ b bao koglg bil a yembre n pẽneg yam-yam bãmb meng yĩnga, tɩ neba ra pẽdgd-b lame tɩ looge.
41003010	A Zezi ra sãooga bãad-dãmb wʋsgo, dẽ yĩnga bãad-dãmba fãa ra pẽdgdame n dat n sɩɩs-ba.
41003011	Sʋtãamba sẽn da be b rãmb pʋsẽ da kolgda a Zezi n wõgemdẽ la b moonẽ: «Yãmb yaa Wẽnnaam Biiga!»
41003012	La a Zezi ra tãsd-b lame tɩ b sĩndi la b ra moon b yʋʋra woto ye.
41003013	Dẽ poore a Zezi dʋʋ tãng a ye. B sẽn da rat neb kẽere, b bool-b lame la b waame.
41003014	Bãmb piig la a yiib la b tũusyã tɩ b na yɩ b Tũud-n-taase n tʋm b tʋʋmde: Koe-nooga moonego.
41003015	B kõ-b-la tõog tɩ b rig Sʋtãamba.
41003016	Piig la a yiiba sẽn yãkã yʋy la woto: a Simo, b pʋda yẽ yʋʋr a Piyɛr, Kugri,
41003017	n paas a Zebede kamba: a Zak ne a yao a Zã. B kõo bãmb yʋ-kãnga: Bonarzes (sa-tãs kamba)
41003018	Le paasa a Andre, a Filip, a Bartelemi, a Matiye, a Toma, a Alfe biig a Zak, a Tade, a Simo, yẽ la a ka yogd ne buuda bɛ,
41003019	la a Zɩɩda, Iskariyot tẽng neda, a Zezi zãmbdã.
41003020	A Zezi lɛɛg n waa yiri la zãma kãseng tũ-b lame yɛsa, al tɩ b ra pa tar zĩig n na n zĩnd n dɩ ye.
41003021	A Zezi doagdba sẽn wʋm dẽ, b kẽngame n na n tɩ yõk-ba tɩ b ra yetame: «Ad-a zuga lebgame.»
41003022	Mitb n yi Zerizalɛɛm n wa n yetẽ: «Yaa Sʋtãan a Beelzebul n be nin-kãnga pʋga, la yaa ne Sʋtãamba naab pãnga, la a yiisd Sʋtãamba.»
41003023	A Zezi wẽe yelbũndi n yetẽ: «Sʋtãan na n yɩ wãn n dig Sʋtãana?
41003024	Rĩung a ye neb sã n wẽneg n zabd ne taaba, rĩung kãng na n yɩɩ wãn n ka wã zãnga?
41003025	Yir a ye neb sã n wẽneg n zabd ne taaba, yi kãng kõn wã sɩda?
41003026	Sʋtãan sã n zabd ne a menga, a sã n welg ne a menga, a pa tõe n yals yĩngr yɛs ye. Yẽ yell sɛɛme.
41003027	M yeta yãmba tɩ ned ka tõe n kẽ nin-daoog zakẽ n wʋk a teed t'a pa reng n yõk-a n sẽb ye.
41003028	Sɩd-sɩda m yeta yãmba tɩ Adem biisa yel-wẽna la b wẽn-tʋʋra na paam sugri, ba b sõora sẽn zem bũmb ninga.
41003029	La ned ninga sẽn na n tʋʋs-a Vʋʋsem Sõngo, yẽ soab kõn paam sugr abada. Yel-wẽnda na n paa ne-a, raar fãa.»
41003030	Yaa Farizẽ rãmba sẽn da yet tɩ Sʋtãan n be a Zezi pʋgẽ yĩngã la b gom woto.
41003031	A Zezi ma la b buuda neb waa n yaasa yɩnga n tʋm tɩ b bool a Zezi n kõ-ba.
41003032	Neb wʋsg da zĩ-la a Zezi sɛɛgẽ, wakat kãnga. B yeela a Zezi: «Ad-y y ma la y saam-biisi, rap la pagba n be yɩnga n baood-y.»
41003033	A Zezi leokame: «Mam ma la ãndã, m saam-biis la ãnd dãmba?»
41003034	La a Zezi gesa neb niyns sẽn da be-b bãmb sɛɛgẽ n yeele: «Ad-m ma, ad-m saam-biisi.
41003035	Ned ninga fãa sẽn maand-a Wẽnnaam yam, yẽ soab la m yao, m tão la m ma.»
41004001	A Zezi da leb n sɩnga neba zãmsgo mogra noore. Neb wʋsg ra tigma taab b sɛɛgẽ. La neba sẽn da ya wʋsg yĩnga, b kongame n kẽ koglg a ye pʋga, n ta ko sʋka. Nebã n pa tẽnga, mogra noore.
41004002	A Zezi zãms-b la bũmb wʋsg ne yelbũna. B zãmsg pʋgẽ b ra yetame:
41004003	«Kelg-y yelbũndi. Ned a ye n da yii n na n bʋd a pʋʋgo.
41004004	A sẽn waa n bʋtẽ, bõn-buud kẽer dʋʋga sora noore la luiili wẽneg n dɩgs-b la zãnga.
41004005	Kẽer lʋɩɩ zẽgdg zugu, la bʋgsem sẽn da ka be wʋsg yĩnga, b yika tao-tao.
41004006	Wĩndg sẽn waa n wɩnge, bãmb wẽneg n kiime, tɩ b ra ka kɩ yẽgen wʋsg ye.
41004007	Kẽer lʋɩɩ gõos sʋka la gõos wulumd-b lame n kʋ tɩ b pa paam n wom biis ye.
41004008	Kẽer lʋɩɩ zĩ-sõngẽ la bãmb yikame n wom biis wʋsgo, kẽer pistã-tã, kẽer pisoobsoobe, kẽer koabg-koabga.»
41004009	A Zezi da yetame: «Ned ninga sẽn tar-a tʋba n na kelg bɩ a yoog a tʋb n kelge.»
41004010	A Zezi waa n bee kɛɛnga tɩ b sõsd-n-taasa ne Tʋʋm-tʋmdb piig la a yiibã na n sok-b b yelbũna poorẽ.
41004011	Dẽ la b ra yet woto: «Sã n ya yãmba, yãmb paamame tɩ b wilg-y Wẽnd Rĩunga yɛla. Sã n ya ne sẽn be-b yɩngã, yaa ne yelbũn la b gomd ne bãmba,
41004012	sẽn na n yɩla tɩ b sã n get neere me bɩ b ra yãe ye; b sã n kelgd neer me bɩ b ra wʋm ye, ka rẽ, raar a ye b wat n teemame n paam sugri.»
41004013	A Zezi yeela bãmba: «Yãmb sɩd ka wʋmd yelbũnd kãnga võore? La sã n ya woto, yãmb na n maana a wãn n wʋm a taaba võore?
41004014	Bʋta sẽn bʋtã, yaa Wẽnd Gomdã.
41004015	Sẽn be-b Gomda sẽn bʋd sor ninga noorã, la sẽn wʋm-b Gomdã tɩ Sʋtãan wẽneg n yiis-a b sũurẽ.
41004016	Zĩ kʋɩgdgẽ dãmba yaa neb niyns sẽn wʋm-b Gomdã n deeg-a tao-tao ne sũ-noogo.
41004017	La b meng sẽn ka kɩ yẽgna, yaa wakat yɛng bala la b ya rapa. La b sã n seg toog bɩ namsgo, Koe-nooga yĩnga, b kongda raoodo n pãs n lʋɩ.
41004018	Gõosẽ dãmbã, yaa neb niyns sẽn wʋm Gomdã
41004019	n yaool n bas tɩ dũni zu-loeese, arzɛgs tʋlsem, tʋls wẽns buud fãa, wulumd-ba, tɩ Gomda sẽn bʋda pa tõe n wom biis ye.
41004020	Sẽn lʋɩb zĩ-sõngẽ, makda sẽn kelgd-b la b reegd Gomdã n paam n womd biisi, pistã-tã, pisoobsoobe, koabg-koabga.»
41004021	B ra leb n yet-b lame: «Fitil yõgendame n lud ne koglg bɩ n solg gãag tẽngr bɩ? Ka roagendga zuug la b ningd-a?
41004022	Bũmb ka be sẽn solg likẽ, tɩ b ka na n wa ne a vẽenemẽ ye. Sẽn sogl fãa tara a pukr daare.
41004023	Sẽn tar-a tʋb fãa n na n kelge, bɩ a kelg.»
41004024	A Zezi ra yet-b lame yɛsa: «Gũus-y ne y sẽn wʋmde! Yãmb sẽn na n dɩk makr ninga n mak n kõ y taaba, yãmb me rẽn na n maka boto la pʋs n na yɩɩg rẽnd me.
41004025	Sẽn zoe n tar-a wã la b na n kõo n paase. Sẽn ka tar-a wã, bilfra a sẽn tarã la b na deege.»
41004026	A Zezi ra yet-b lame yɛsa: «Wẽnd Rĩunga wẽnda bõn-buud ned sẽn bʋd a pʋʋgẽ.
41004027	A gõeeme bɩ a neeme, yaa wĩntoog bɩ yaa yʋngo, bõn-buuda bundame n yi a toore t'a ka miẽ ye.
41004028	Tẽnga meng n wat ne a yõodo: pipi yaa vãado, a yiib soaba yaa ka-zugu, la rẽ poore yaa biisi.
41004029	La kood sã n bɩ n sɛ, yaa kɛɛbo tɩ kooda bɩɩme.»
41004030	A Zezi le yeelame: «Mam na n maka Wẽnd Rĩunga ne bõe? M na n wẽe yelbũnd bʋgo n mak-a tɩ y wʋme?
41004031	Wẽnnaam Rĩunga wẽnda seneve tɩɩg biiga, a bʋdb wakato, a yaa bilfr wʋsgo bõn-buud a taab fãa sʋka.
41004032	La b sã n bʋd-a t'a yi n sɛ, a lebgda tɩ kãsenga al n tão wil bɛda tɩ yĩngr luiili wat n vʋʋsd a maasmẽ.»
41004033	Yaa ne yelbũn wʋsg woto la a Zezi ra gomd ne nebã n zãmsd-ba b sẽn tõe n wʋm bũmb ninga.
41004034	La a Zezi ra ka gomd ne bãmb tɩ ka ne yelbũn ye la b sã n da yaool n be ne b karen-biisa bala, b ra wilgda bãmb yelbũna võore.
41004035	Baraare, zĩig sẽn waa n sobgdẽ, a Zezi yeela b tũud-n-taasã: «Wa-y tɩ d dʋʋg mogrã.»
41004036	B basa nebã la b talla a Zezi ne koglg ning b sẽn da be a soab pʋgẽ wã n dʋʋge. Koom kogend a taab me yãag-b lame.
41004037	Wakat kãng la sob-kãseng yik yã al tɩ ko-wiisa da rãmbd wʋsgo n buiid koglgã t'a rat n pidi.
41004038	A Zezi menga ra bee poorẽ n kʋgl b zug zu-kʋka n gõe; karen-biisa nek-b lame n yeel-ba: «Soaala, yãmb pa ne tõnd sẽn na n ki wã la, n maand wa y toog ka be?»
41004039	A Zezi sẽn neke, b zaba ne sobgã la b kõo mogra noor n yetẽ: «Yɩ sɩɩ la f bas bʋrga!» Sobga yõka vugr bala tɩ mogra zãng lebg sɩɩ.
41004040	A Zezi yaool n yeela b karen-biisã: «Yaa bõe yĩng la y zoet dabeem woto? Yaa bõe tɩ y pa tar tẽebo?»
41004041	Dabeem kãseng yõka bãmb fãa tɩ b ra yet taaba: «Nin-kãnga yaa Ãnda tɩ sobg la mogr deegd b noore?»
41005001	A Zezi sẽn ta mogra rʋʋnde, Gadar tẽnga.
41005002	B sẽn sig koom kogenda bala, la ned a ye sẽn yi yaadẽ n zoet n segd-ba. Yaa Sʋtãan n da be nin-kãng pʋgẽ.
41005003	A ra gãee yaad pʋsẽ la neba ra ka ne bõn-zaadg ning b sẽn na n tall n zaa-a ye, ba ya bãeense.
41005004	Naoor wʋsgo b yõk-a lame n balg, n sẽb-a ne bãeense t'a kao bãeensã ne rabõangã; ned ba a ye ra ka tõe-a ye.
41005005	Wakat fãa, yʋng la wĩntoogo, a ra bee yaadẽ bɩ tãmsa zut n wiisdẽ la a bogd a meng ne kuga.
41005006	A sẽn yãe a Zezi tɩ b be yɩɩg n watẽ, a zoe n seg-b lame, n wõgemd b taoore n moon wʋsgo:
41005007	«Y rat-m la ne bõe, Zezi, yĩngr Wẽnda Biiga? M kot-y la ne Wẽnde, tɩ y ra maan-m bũmb ye!»
41005008	La rẽ yaa a Zezi sẽn da yeel-a: «Sʋtãan yoogo, yi nin-kãnga pʋgẽ.»
41005009	A Zezi sok-a lame: «Fo yʋʋr la a bõe?» T'a leoke: «M yʋʋr la a Kʋʋma, tɩ sɩda, d sõor yaa wʋsgo.»
41005010	Sʋtãan yõka sɛɛga tɩ b ra rig-a n yiis tẽnga pʋgẽ ye.
41005011	Kurkuy wʋsgo n da be tãng a yembr zug be, n wãbd yamdo.
41005012	Sʋtãana kosa a Zezi: «Bɩ y bas do tɩ d kẽ kurkuya pʋsẽ.»
41005013	A Zezi kõ-b la sore, la b sẽn paam dẽ, b yiime n tɩ kẽ kurkuya tɩ b kaoog n zoet n sigd tãngã n digd mogrã. Rũmsa sõor da taa tus a yiibu la b fãa lʋɩɩ mogrẽ tɩ kooma rɩ-ba.
41005014	Rũm-kɩɩmba zoee tao-tao n tɩ togs kibara tẽnga pʋga la tẽn-kɩremsa fãa. Tẽnga rãmb zoeeme n wa ges yellã sẽn yɩ to-to.
41005015	B sẽn ta, b yãenda Sʋtãana sẽn da kẽ-a soabã t'a zĩ a Zezi sɛɛgẽ n yer fuug la a gomd neere. B yãend-a lame tɩ rabeem kẽ-ba tɩ yaa sʋtãamb wʋsgo n sɩd da be nin-kãng pʋgẽ.
41005016	Neb niyns sẽn zĩnd-b be n yãend yella sɩngre, togsa b taaba bũmb ning fãa sẽn maane ne raoã la ne kurkuya.
41005017	Tɩ b naag taab n kos a Zezi tɩ b yi b tẽngẽ.
41005018	A Zezi sẽn yet tɩ b kẽed koglgã, la ned ninga sẽn paam-a sãoogra kos sor n na n tũ-ba.
41005019	A Zezi pa sak ye; b yeel-a lame: «Kul f yiri, f buud neb sʋka, la togs bãmb kibarã; gom ne-ba, nimbãan-zoeer tʋʋm niyns Soaala sẽn sak n maan f yĩnga.»
41005020	Raoã sɩd kulame la a saaga Tẽns piiga sẽn tot taabã n moond a Zezi sẽn maan bũmb ning ne yẽnda. Neba fãa pẽgame.
41005021	A Zezi rʋʋga kʋɩlgã ne koglgã la zãma kãseng waa n gũma be.
41005022	Yaa wakat kãng la pʋʋsg roog a ye naab sẽn boond t'a Zayir pɩʋʋg be.
41005023	A sẽn yãend a Zezi, a wõgemda b taoore n kot-b ne pẽdgre: «M bi-pugl n be yiri n ka laafi ye, la a pãnga sɛɛ fãa, m kotame tɩ y wa tẽeg y nug a zugu t'a paam laafi la a ra ki ye.»
41005024	T'a Zezi sɩd na n tũ n kuli. Neb wʋsg kaoogame n pʋgd a Zezi n tol n lagsd b nao.
41005025	Pag a ye n da bẽed mende, al yʋʋm piig la a yiibu.
41005026	Pʋg-kãnga namsa wʋsgo tɩt rãmba buud toor-toor nusẽ. A sãama ligd wʋsgo la a ka paam laafi ye. A bãaga da paasdame n dabda.
41005027	A sẽn wʋm tɩ b gomd a Zezi yelle, a soos n pʋga poorẽ n kẽ neba sʋka, n sɩɩs a Zezi fuugu.
41005028	A ra tagsda a sũurẽ: «M sã n paam n sɩɩs a fuuga bala, m na n paama laafi.»
41005029	Vugr bala zɩɩma yõkame tɩ paga bãng t'a sãoogame.
41005030	Tao-tao bala, a Zezi me bãngame tɩ pãng n yi b nengẽ n sãoog neda. B wẽnegame n sok sẽn da pʋgd-b bãmbã: «Yaa ãnda n sɩɩs m fuugã?»
41005031	Tɩ b karen-biisa na n leoke: «Neb pẽdgd yãmb woto tɩ y le sokd tɩ ãnda n sɩɩs yãmba?»
41005032	A Zezi ra ket n geta b sɛɛgẽ, n baood ned ninga sẽn sɩɩs-a bãmbã.
41005033	Paga sẽn mi tiirã, rabeem yõk-a lame t'a rigda. A kolgame n wõgemd a Zezi taoore n togs a pʋga.
41005034	A Zezi yeel-a lame: «M biiga, fo tẽeba fãag-f lame. Kẽng ne laafi, f bãaga sẽn da yaand fooma na n kell n sãooga zãnga.»
41005035	A Zezi ra ket n gomda ne pagã, la neb n yi naaba yiri n wa togs naaba: «Fo biiga konga pãnga, ra nams Soaala zaalem ye!»
41005036	A Zezi sẽn wʋm b goama leoka naabã: «Da zoe rabeem ye, fo ye n tẽ bala.»
41005037	B gɩdga neba tɩ b ra le pʋg-b ye, sã n ka a Piyɛr la a Zak ne Zã bala.
41005038	B rɩka naaba yir sore; b sẽn ta yiri b yãee neb wʋsg sẽn yãbd la b kaasdẽ.
41005039	A Zezi kẽeme n sok nebã: «Yaa bõe tɩ y yãbda la y maand bʋʋr woto? Biiga ka ki ye, a gõeeme bala.»
41005040	Tɩ neba na n la a Zezi. A Zezi rig-b la zãnga, n peeg biiga ba ne a ma la b karen-biisã n kẽ bãada roogẽ.
41005041	B gãda biiga nug n yeel-a: «Talita koum!» Dat n yeelame: «Bi-pugla, m yet-f lame, yiki!»
41005042	Tao bala bi-pugla yikame n kẽnda. A ra tara yʋʋm piig la a yiibu. Dabeem kẽe nebã wʋsgo.
41005043	A Zezi kõo noor tɩ b modg tɩ yella ra yi kɛɛng ye. B paasame tɩ b bao rɩɩb n kõ biiga t'a rɩ.
41006001	A Zezi yii be n kẽng Nazarɛt, b ba-yiri. Karen-biisa me tũume.
41006002	Vʋʋsg daare b kẽe pʋʋsg roogẽ n na n zãms neb karengo. Neb wʋsg wʋma b goama la b pɛleng yɩkame tɩ b yetẽ: «B zãmsa woto fãa yɛ? Ya ãnna kõ-b yam la tõog kãngã tɩ b maand bõn-bãna?
41006003	Ka bãmb la ra-wãada laa? Ka bãmb la a Maryam biiga laa? Ka a Zak, a Zoze, a Simo, a Zɩɩd saam-biig la bãmb laa. B saam-bi-pogsã ka vɩ ne tõnd bɩ?» B poorẽ da yaa no-koeemde.
41006004	A Zezi ra yet-b lame bala: «Bãngd buud fãa ka tõe n paam waoogr a tẽngẽ ye, a pa tõe n paam waoogr a tẽnga kamba nengẽ la a zakẽ ye.»
41006005	Beelẽ a Zezi ra ka maan wẽnd-makr dãmb wa zĩis kẽer ye. B tẽega b nus koms-rãmb kẽer zug bala, n kõ-b laafi.
41006006	A Zezi meng ra ka wʋmd neba sẽn pa tẽeda võor ye. Rẽ poore a Zezi sɩnga tẽn-kɩremsa saabo, neba zãmsg yĩnga.
41006007	A Zezi boola b Tʋʋm-tʋmdb piig la a yiibã la b tʋm-b la a yiib-yiibu; b ra kõ-b la tõogo tɩ b yiis sʋtãamba neb pʋsẽ.
41006008	B kõ-b la noore tɩ b sã n dabd b tʋʋmna bɩ b ra zɩ bũmb sã n ka rasaar bala. B yeel-b lame tɩ ra zɩ sor dɩɩbo, bɩ korgo, bɩ ligd b gɩfẽ ye.
41006009	B yeel-b lame tɩ b wid gãndalsa, la b ra yeelg fut a yiib ye.
41006010	B ra yet-b lame yɛsa: «Yãmb sẽn na n ta zĩig ning fãa bɩ y kẽ zak a yembre la y pa be n ta y loogre.
41006011	Yãmb sẽn ta zĩig ninga tɩ b pa reeg yãmb la b pa sak n kelg yãmb zãmsgo, bɩ y yi n bas tẽn-kãnga. La y sã n yita bɩ y pĩng y nao tom, n ning tẽnga rãmb taale.»
41006012	Tʋʋm-tʋmdba kẽngame n zãms nebã tɩ b tuub b yel-wẽna.
41006013	B riga sʋtãamb wʋsgo la b zɛɛ bãad-dãmb wʋsg ne kaam n sãoog-ba.
41006014	Dĩm a Erod wʋma a Zezi kibare, tɩ b yʋʋra ra yii wʋsgo. B ra yetame: «Zã ning sẽn da sooda neba kooma vʋʋga kɩɩms sʋka la yaa rẽnd yĩnga la a wẽn-makr dãmba ka be sõor ye.»
41006015	Neb kẽer da yetame: «Yaa a Eli» tɩ neb kẽer me yetẽ: «A yaa bãngda wa bãngdba a taabã.»
41006016	A Erod me ra wʋmda b yelle la yẽ ra yetame: «Yaa Zã ning m sẽn fiuug a soab zugã, n vʋʋg kɩɩms sʋka!»
41006017	Sɩd me a Erod n da kɩt tɩ b yõk a Zã, n sẽb-a, n kẽes-a roogo. A Erod da rɩka, a yao paga, a yao, a Filip, paga, a Erodiad, n maan a paga.
41006018	A Zã me ra yeta a Erod: «Pa segd tɩ yãmb dɩk y yao paga n maan y pag ye.»
41006019	A Erodiad sũur da puuda ne a Zã, al t'a da rat a kũum, la a ra pa tõe n kʋ-a ye,
41006020	t'a Erod meng ra zoeta a Zã, a sẽn da ya nin-tɩrga la nin-sõngã, la a ra pa rat tɩ ned maan-a bũmb ye. A Zã goama bal n wa n kɩt t'a le ka mi a sẽn na n maanega. Baasg fãa, a ra ket n kelgda a Zã ne sũ-noogo.
41006021	Waa n sega daar a ye, t'a Erod maand a rogem daar tẽegr kibsa. A ra boola nanams bɛda, tãnsoabẽn-dãmb la Galile soolem nanamse.
41006022	Dẽ la a Erodiad bi-pugla kẽ rɩɩba roogẽ n sao, al t'a Erod ne sẽn da rɩt-ba fãa sũur yɩ noogo t'a na n yeel bi-puglã: «Bɩ f kos maam f sẽn dat bũmb ning fãa, tɩ m na kõ-fo.»
41006023	A tol n paasame ne wẽenego: «Fo sẽn na n kos maam bũmb ninga fãa, ba yaa m rĩunga pʋɩ-sʋka, f na n paamame.»
41006024	Bi-pugla yiime n zoe n tɩ sok a ma: «M ma, m na n kosa naab bõe?» A ma wã leokame: «Kos a Zã zugu.»
41006025	Bi-pugla zoe lomb-lombe, n wa naaba nengẽ n wilg a kosgã: «M kotame tɩ y ning a Zã zugã laag pʋgẽ n kõ maam mars-marsã bala.»
41006026	Naaba sũur sãama al wʋsgo, la a wẽenega yĩnga, n paas neba me yĩnga, a pa tõog n zãgs ye.
41006027	Tao bala, a kõo tãb-biisa noor tɩ b fiuug a Zã zug n wa.
41006028	Tãb-biisa kẽnga bi-beesa roogẽ n tɩ fiuug a Zã zug n ning laagẽ, n wa kɩs bi-puglã. La bi-pugla talla zugã n tɩ kɩs a ma.
41006029	A Zã tũud-n-taas sẽn wʋm woto, b waa n dɩka a yĩngã n solg yaoogẽ.
41006030	Karen-biisa yii b sorã n le wa bãmb sɛɛgẽ. B togsa b sẽn maan bũmb ninga, la b sẽn zãms bũmb ninga.
41006031	La a Zezi yeel-b lame: «Bɩ d tũ taab n zãag zĩig bilfu n paam n vʋʋse.» Neba ra pɩʋʋmda taab zĩ kãng al wʋsgo, tɩ b ra ka tõe n paam vɩʋʋg n dɩ meng ye.
41006032	Bãmb ne b Tʋʋm-tʋmdbã bal kẽe koom koglgo, n dʋʋg n ta neb sẽn da ka be zĩig ninga.
41006033	Neba yãee b sẽn dʋʋg mogrã n digd weoogẽ wã, la b sẽn da zoe m mi b sẽn dabdẽ, wʋsg yii tẽnsa fãa pʋsẽ ne nao bala, n deng bãmb be.
41006034	A Zezi sẽn ta rʋʋnde, b yãee neb wʋsg sẽn da tigim taab beene. B sẽn yãe nebã, b zoe b nimbãanega. B ra wẽnda piis sẽn ka tar pe-kɩɩm ye. La b sɩngame n zãms-ba n kaoose.
41006035	Karen-biisa sẽn mik tɩ zĩiga ra zʋʋgame, b kẽng n tɩ wilg a Zezi: «Ka, tõnd bee weoogẽ, la zĩig me zʋʋgame.
41006036	Bɩ y bas neba tɩ b kẽng pʋtẽ la tẽnsa pʋsẽ n da rɩɩb n dɩ.»
41006037	Dẽ la b leok ba: «Bɩ yãmb mens bao rɩɩbo n kõ-b wɛ!» Tɩ karen-biisa yeele: «Na yaa n yɩ pakr tɩ d yiis wakɩ koeems sẽn ta kobsi n da bur n kõ-b tɩ b rɩ?»
41006038	La a Zezi wẽneg n sok-b lame: «Yaa bur a wãna la y tara, tɩ sõd-y n gese.» Karen-biisa sẽn tɩ gese, b waa n togsame tɩ yaa bur a nu la kʋɩl-zẽed a yiib n kete.
41006039	A Zezi kõ-b la noore tɩ b welg rɩt-n-taasa bal bale, mo maasa zugu.
41006040	La bãmb kɩtame tɩ neba zĩnd sak saka, koabg koabga, pisnu-nu.
41006041	A Zezi deega bur a nu wã la kʋɩl-zẽed a yiibã, la b zẽka b neng yĩngr n maan bark pʋʋsgo n yaool n wes burã n kõ Tʋʋm-tʋmdbã tɩ b pʋɩ nebã. B pʋɩ neba zĩm a yiiba me.
41006042	Neba fãa paamame n dɩ n tɩge.
41006043	Karen-biisa wʋka bura girse la kʋɩl-zẽedã sẽn kellã n pid pet piig la a yiibu.
41006044	Sẽn da rɩba fãa sõor taa tus a nu.
41006045	Neba sẽn dɩ n sɛ bala, a Zezi modga b Tʋʋm-tʋmdbã tɩ b kẽ koom koglga pʋga n deng bãmb rʋʋnde, Bɛtsayid sẽnẽ. Bãmb meng paame n na n yõdg n kuls nebã.
41006046	B sẽn kuls nebã n sɛ, b kẽnga tãng a yembr zugu n tɩ pʋʋse.
41006047	Zĩig waa n sobgame, la koglga me ra zoe n taa mogra sʋka, tɩ bãmb b ye bal ket b zĩigẽ.
41006048	B sẽn yãe tɩ sobg ra segda Tʋʋm-tʋmdba tɩ b namsd wʋsg ne koglga rʋgsgu, tõd-beoog pĩnda, b yikame n kẽn kooma zug n babs-ba. B maana wala b da rat n loog-b lame.
41006049	La bãmb sẽn yãe ned sẽn kẽnd koom zug woto, b yeela taaba: «Ad-y yaa kɩɩma!»
41006050	B ra maanda bʋrga tɩ bãmb fãa sẽn yãe woto, rabeem yõk-b lame. A Zezi goma ne bãmba n yetẽ: «Keng-y y pelse, tɩ yaa maam; da zoe-y rabeem ye.»
41006051	La a Zezi meng kẽe b koglga pʋga. Wakat kãng bala sobga yõka vugr n lebg sɩɩ. Rabeem kãsenga da ket n bee ned kam fãa sũurẽ.
41006052	Bãmb da pa wʋm bura fɩɩr võor ye, da ket n yaa wa b bee likẽ.
41006053	B sẽn dʋʋg mogrã, b tɩ kolga Zenezarɛt n yaase.
41006054	B sẽn yi koglga pʋg n sɛ, neba bãnga tao-tao bal tɩ yaa a Zezi.
41006055	Neba zoe n saaga tẽnga fãa n tʋk bãad-dãmb ne b gãase n wa a Zezi nengẽ. B sẽn da be zĩig ning fãa, neba ra watame.
41006056	B sẽn da wʋm t'a Zezi bee zĩig ninga fãa, a Zezi sẽn ta tẽng ning fãa, tẽn-bõonego, tẽn-bɛda la tẽn-kɩremse, fãa ra tigimda b bãad-dãmba, tẽnga sɛk zĩigẽ, la b ra kota a Zezi tɩ b sak tɩ bãad-dãmb sɩɩs b fuuga zerd bala. La neb niins fãa sẽn da paam-ba n sɩɩs a Zezi fuuga ra sãoogdame.
41007001	Farizẽ rãmba ne Mitba yii Zerizalɛɛm n tigim taab n wa a Zezi nengẽ.
41007002	B yãe e Zezi karen-biisa kẽer sẽn da rɩt ne rẽgdo, dat n yeelame: ne nus sẽn ka peke.
41007003	Farizẽ la Zʋɩf rãmba fãa da pa rɩt rɩɩbo n pa reng n pek b nus n tãag kãntɩɩs ye. Dẽ yaa b rog-n-mik.
41007004	B sã n da yi raagẽ n wa b soodame n yaool n dɩ. B ra tara yɛl a taab wʋsgo, b rog-n-mika pʋgẽ, wala wama ne yʋya nedegre, yõg-laasa pekre.
41007005	Yaa rẽ la Farizẽ ne mitba sok a Zezi: «Bõe yĩng tɩ yãmb karen-biisã pa rɩt wala rog-n-mika sẽn date? Yaa bõe yĩnga tɩ b rɩt ne nus rẽgdo?»
41007006	A Zezi leok-b lame: «Zãmb rãmba, a Izayi n bãng n gom y yelle n gʋls woto: ‹Nin-bãmba waoogda maam ne noor bala, b sũya zãra ne maam.
41007007	B waoogr pa waoogd-m ye. B zãmsga tekda ninsaal sẽn mi bala.›
41007008	Yãmb basa Wẽnnaam noya n tũud neb rog-n-miki.»
41007009	A Zezi ra yet-b lame yɛsa: «Sɩd-sɩda yãmb kɩtame tɩ yãmb dog-n-mik reeg Wẽnnaam noya zĩiga.
41007010	A Moyiiz da yeelame: ‹Waoog f ba la f ma la ned ning sẽn sãbsda a ba la a ma, a soab toga ne kũum.›
41007011	Yãmb nengẽ y gomdame: ‹Ned sã n yeel a ba bɩ a ma: ad-m sẽn da tõe n dɩk bũmb ning fãa n sõng foo lebga Wẽnd dẽnna›,
41007012	yãmb pa le sakd t'a sõng a ba bɩ a ma ye.
41007013	Woto wã, yãmb dog-n-mika kɩtame tɩ Wẽnnaam goama lebg zaalem la yãmb maanda bũmb wʋsgo sẽn wẽnd boto.»
41007014	Dẽ poore, a Zezi le boola neba yɛsa n yeel-ba: «Yãmb fãa, bɩ y kelg mam sẽn na n togs-y bũmb ninga neere.
41007015	Bũmb ka be yɩnga sẽn tõe n kẽ ned pʋgẽ n dẽgem-a ye. Yaa f mengẽ la rẽgda yita n dẽgemd-f. [
41007016	Ned ninga sẽn tar-a tʋb n tõe n wʋm bɩ a wʋm!»]
41007017	B sẽn waa n bas nebã n kẽ roogẽ, b karen-biisa sok-b lame n na n bãng b gomda võore.
41007018	A Zezi leok-b lame: «Yãmb me yam ket n paooda woto laa? Yãmb ka mi tɩ bũmb ning fãa sẽn zĩnd yɩnga n kẽ ninsaal pʋgẽ ka tõe n dẽgem-a bɩ?
41007019	Baad-y bõn-kãng ka kẽed a sũurẽ ye. Bõn-kãng kẽeda a pʋgẽ n yaool n le yi a sã n kẽng we-kɛɛnga.» Woto me la b wilg yã tɩ fãa tõe n yɩɩ rɩɩbo.
41007020	A Zezi yeelame yɛsa: «Ya bũmb ning sẽn yit ninsaal sũurẽ, yaa bõn-kãng n dẽgemd-a.
41007021	Yaa ninsaal pʋgẽ, yaa a sũurẽ la tʋlg f to ne wẽng yita, n paas yoobo, wagdem, nin-kʋʋre,
41007022	to pag baoobo, arzɛk wʋsg baoobo, pu-toogo, zãmbo, reem yoodo, sũ-kiiri, to yʋ sãoongo, nagre, yẽs-põasa.
41007023	Bõn-wẽens kãensã yita ninsaal sũurẽ la yaa bãmb n dẽgemd-a.»
41007024	A Zezi yii b sẽn da be zĩig ningã n kẽng Tir tẽnga. B kẽe yir a ye; b ra ka rat tɩ neba bãng ye la b ka tõog n solg b meng ye.
41007025	B sẽn ta bala, la pag a ye sẽn wʋm b yelle n zoe n wa wõgemd b taoore. Paga bi-pugla la Sʋtãan da kẽ n yãmbe.
41007026	Pʋg-kãng ra yaa bu-zẽna, Sirofenisi rãmb neda. A kosa a Zezi tɩ b yiis Sʋtãana sẽn da kẽ a bi-puglã.
41007027	A Zezi ra yet-a lame: «Bas tɩ kamba reng n dɩ n tɩge, tɩ pa segd tɩ b rɩk kamb dɩɩbo n kõ ba-bi ye.»
41007028	Paga leok-b lame: «Rẽ yaa sɩda, Soaala, la yaa sɩd me tɩ ba-bi wã tõe n dɩgsa dɩ-zeremsã kamba sẽn basd tɩ rʋʋgd tẽngã.»
41007029	A Zezi yeel-a lame: «Fo gomd kãnga yĩnga bɩ f kẽng tɩ Sʋtãana yiime n bas f biigã.»
41007030	La paga yikame n kuli, la sɩda, a tɩ mikame tɩ Sʋtãana yiime n bas a bi-pugla t'a gãe a gãag zugu.
41007031	Wẽnd kãnga, a Zezi yii Tir tẽnga n tũud Sidõ soolme, n tees Galile Mogrã, n digd Tẽns piiga sẽn tot taabã.
41007032	La b sẽn waa n loogdẽ, neb n tall bãad a ye sẽn ya muk la wʋnga n wa b taoore. B kos-b lame tɩ b tẽeg b nug a zugu n sãoog-a.
41007033	A Zezi taka bãadã n yi kɛɛnga la b rɩka b nus-bi n tʋm a tʋbẽ la b sɩɩs a zelemdã ne kolkoodo.
41007034	B naka b neng yĩngri n wẽ siri n yetẽ: «Efata» dat n yeelame: tʋba, pak-y.
41007035	La vugr bala a tʋba yoogame la a zelemd lakame t'a gomd neere.
41007036	A Zezi wilg-b lame tɩ b ra gom ne ned ye; la a Zezi sẽn da kos-b bũmb ningã, bãmb pa tõog b noor ye; b da wãgda a Zezi yʋʋr n yɩɩd pĩnda.
41007037	Neba pɛlens ra yɩgda wʋsgo tɩ b yetẽ: «B sẽn maan fãa yaa sõma: b kɩtame tɩ wʋms wʋmnẽ, tɩ mugs gomda.»
41008001	Wakat kãnga neb kʋʋng da leb n tigma taab a Zezi sɛɛgẽ. La b sẽn da ka tar dɩɩb sẽn na n dɩ yĩnga, a Zezi boola b tũud-n-taase, n yeel-ba:
41008002	«Mam zoeta bãndurba nimbãanega. Yãmb ne tɩ yaa rasma a tã rũnna la b be ne maam, la b pa tar dɩɩb n na n dɩ ye.
41008003	Mam sã n kuls-b woto tɩ b pa rɩ, wʋsg na n paa sorẽ. Bãmb kẽer yii al zĩig sẽn zãrẽ.»
41008004	B karen-biisa leokame: «D na n yãee bur yɛ tɩ sek nin-bãmba, we-raoogẽ ka?»
41008005	A Zezi sok-b lame: «Yãmb tara bur dãmb a wãna?» Tɩ b leoke: «Yaa a yopoe.»
41008006	A Zezi kɩtame tɩ neba fãa zĩnd tẽnga; dẽ marsã la b reeg bur a yopoe wã n pʋʋs bark pʋʋsgo n yaool n wes n kɩs b karen-biisã tɩ b pʋɩ nebã, la b maana boto.
41008007	Kʋɩl-zẽ-bõoneg bilf me n da kete. B ninga rẽ me barka n yet tɩ b pʋɩ nebã.
41008008	Neba fãa dɩɩme n tɩge la b sẽn wʋk girsã b pidsa pet a yopoe.
41008009	Neba sõor da taa tus a naase; la a Zezi yaoolame marsã n kuls-ba.
41008010	Dẽ poore, a Zezi ne b karen-biisa le kẽe koglgo n dʋʋg mogrã n kẽng Dalmanuta tẽnga.
41008011	Farizẽ rãmb waame n wẽ no-koeemd ne a Zezi, la b da kota bãmba bõn-bãn sẽn yit yĩngri n na n ges b sã n sɩd tõeme.
41008012	A Zezi wẽe siri n yetẽ: «Bõe yĩng la nin-bãmba kot wẽnd makre? Sɩd-sɩda m yeta yãmba tɩ m pa na n maan wẽnd makr zamaan kãnga neba yĩng ye.»
41008013	A Zezi yikame n bas-ba la b le kẽe koglg yɛsa, n dig rʋʋnde.
41008014	Karen-biisã ra yĩmame n pa zɩ bur ye. Da yaa bur a yembr tãa n da be b nengẽ, koglga pʋga.
41008015	A Zezi yaool n da sagend-b la woto: «Puk-y y nini la y gũus ne Farizẽ la a Erod kẽedba rabɩlle.»
41008016	Tɩ bãmb na n lɛɛg n leok taaba: «Daare yaa d sẽn ka zɩ burã la b gomd woto.»
41008017	A Zezi bãngame n yeel-ba: «Yaa bõe tɩ yãmb tagsd tɩ m gomda y sẽn pa zɩ burã? Yãmb ket n pa wʋmd laa? Y pa wʋmd m goama võore? Yãmb sũya bee zond pʋgẽ.
41008018	Yãmb tara nini la y ka ne ye, y tara tʋba la y ka wʋmd ye. Yãmb pa le tẽr laa?
41008019	Mam sẽn wes bur a nu n kõ neb tus a nu wã, y wʋka gɩrsa pet a wãna?» Tɩ b leok tɩ yɩɩ piig la a yiibu.
41008020	«Mam sẽn waa n wes bur a yopoe n kõ tus a naasã, yɩɩ pet a wãna la y wʋk gɩrsã?» Tɩ b leoke: «A yopoe.»
41008021	Tɩ b na n yeel-b marsã: «Y yam ket n nan pa vẽnege?»
41008022	A Zezi ne b karen-biisa taa Bɛtsayid. Beene b talla zoang n wa a Zezi nengẽ la b kos-b lame tɩ b sɩɩs-a ne b nugu.
41008023	A Zezi gãda zoanga nugu n tak-a n yi kɛɛnga la b taaga a nina ne kolkoodo. Dẽ poore b tẽega b nus zoanga zugu, n sok-a a sã n nee bũmbu.
41008024	Zoanga sẽn da sɩng yãeeba, yeelame: «Mam nee neba, mam nee sẽn kẽnda, la wẽnda wa tɩɩse.»
41008025	A Zezi le sɩɩsa zoanga nini ne b nusi la rẽ poore, a yãee vẽenega la a sɩngame n paam laafi. A ra yãeta bũmba fãa vẽenega la a ra nee yɩɩg me.
41008026	A Zezi kʋls-a lame n yetẽ: «Da wɩɩg n kẽ tẽnga pʋgẽ meng ye.»
41008027	Dẽ poore a Zezi ne b karen-biisa rɩka Sezare sore, komber a Filip soolmẽ. A Zezi sok-b la sokr kãnga: «Neba yetame tɩ mam yaa ãnna?»
41008028	Karen-biisa leok-b lame: «B yetame tɩ yaa Zã ning sẽn da kõta soobã; kẽer me yetame tɩ yãmb yaa a Eli, kẽer tɩ yãmb yaa bãngdba nin-yende.»
41008029	«La yãmba, yãmb yetame tɩ mam yaa ãnna?» A Piyɛr leok-b lame: «Yãmb yaa Krista, Fãagdã.»
41008030	La a Zezi kõ-b la noore tɩ b ra sak n gom ne ned bãmb yell ye.
41008031	A Zezi sɩnga b karen-biisa zãmsgo n yeel-b tɩ yaa pakre tɩ Ned Biiga nams wʋsgo; tɩ nin-kẽemba, maan-kʋʋdba kãsẽm dãmba la Sɛb-mitba na n yi-la b poorẽ, n bas tɩ b kʋ-ba, la yaa tɩlɛ tɩ b vʋʋg b kũuma rasma tãab raare.
41008032	A Zezi wilga bãmb yell kãnga vẽenega neba fãa sʋka. A Piyɛr boola a Zezi n yi kɛɛnga la a sɩngame n zabd ne-ba, n yet tɩ b ra gom woto ye.
41008033	A Zezi kedgame n ges b karen-biisã la b zaba ne a Piyɛr: «Kẽng n leb poorẽ, Sʋtãana. Fo tagsgo ka Wẽnnaam tagsg ye, fo tagsda wala ninsaal bala.»
41008034	B kɩtame tɩ zãma wã ne b karen-biisa kolge tɩ b yeele: «Ned ning fãa sẽn dat-a n tũ maam, bɩ a soab sãbs a menga la a rɩk a pika n pʋg maam.
41008035	Ned ning sẽn dat-a n fãag a yõore, na m menes-a lame, la sẽn na n menes-a a yõore, maam la Koe-nooga nonglem yĩnga, na n fãag-a lame.
41008036	Ba ned sã n da tõeẽ n soog dũni wã gilli, rẽnda nafdẽ-la yẽnda wãn-wãna, a sɩɩga yell sã n sãam?
41008037	Bõe la ned na n dɩk n tek ne a sɩɩgã?
41008038	Ned ning fãa sẽn zoe-a yãnd ne mam tũudem la m zãmsgo, dũni nin-wẽnsa taoore, Ned Biiga me kõn saag n yeel tɩ b mii yẽ soaba, b sã n wa lɛɛg n wa ne b Ba ziiri tɩ b malɛgs sõma yãagd-b.»
41009001	A Zezi ra gomda woto ne nebã: «Sɩd-sɩda mam yeta yãmba, yãmb neb kẽer pa na n ki tɩ b pa yãend Wẽnd Rĩunga sẽn wat ne pãng la ziir ye.»
41009002	Dasem a yoob dẽ poore, a Zezi peega a Piyɛr, a Zak ne a Zã, n yi kɛɛnga, tãn-lug-lug a ye zugu. A Zezi tedga zãng fas bãmb taoore.
41009003	B futa ra pɩndame la tẽng zug ka, pɛgd-mit zɩ n tõog tɩ fuug paam bãmb dẽnda peelem ye.
41009004	A Eli ne a Moyiiz likame n gomd ne a Zezi.
41009005	T'a Piyɛr na n zẽk a koɛɛg n gom ne a Zezi: «Karen-saamba, tõnd sẽn be ka wã, d sũur yaa noogo. Tõnd na n tii zãn a tãabo: a ye yãmb yĩnga, a yembre, a Moyiiz yĩnga, a yembre, a Eli me yĩnga.»
41009006	Yẽ ra goma woto t'a ra ka mi a sẽn na n yeel bũmb ning ye. Rabeem yõk-b la wʋsgo.
41009007	Sawadg a yembr maasem luda bãmba. La Koɛɛg yii sawadgẽ wã n yetẽ: «Bãmb yaa mam Bi-nongre, bɩ y kelg-ba.»
41009008	B wẽnesame n ges la b pa le yãend ned a to n paas a Zezi ye.
41009009	B sẽn waa n sigd tãngã, a Zezi kõ-b la noore tɩ b ra sak n togs b taabã b sẽn yãend bũmb ninga ye, al tɩ Ned Biiga wa vʋʋg kɩɩms sʋka.
41009010	Karen-biisa reega saglgã, n baas n sokd b mense: «Vʋʋg kɩɩms sʋka» sẽn dat n yeel tɩ bũmb ninga.
41009011	B waa n soka a Zezi woto: «Bõe yĩng la sɛb-mitba yet t'a Eli n na n deng n wa?»
41009012	T'a Zezi leok-ba: «Sɩda, a Eli n dengd taoore n lebs bũmb fãa a sõmb zĩigẽ. Maana a wãn tɩ b gʋls marsã Ned Biiga poorẽ tɩ b na n namsame la b na n paama paoogr wʋsgo?
41009013	Mam yeta yãmba t'a Eli zoe n waame, la wala sẽn da gʋlse, neba maana b sẽn dat bũmb ning fãa, ne-a,»
41009014	B sẽn leb karen-biis a taaba nengẽ, b yãee zãma kãseng sẽn da tigmi. Sɛb-mitba me ra bee sʋka tɩ ya sogsgo ne sogsgo.
41009015	Neba yãenda a Zesi tɩ zĩiga wulumd tɩ ned kam fãa zoet n kolgdẽ n na n pʋʋs-ba.
41009016	A Zezi sok-b lame: «Yaa bõe koees la y ra leokd taaba?»
41009017	Ned a yembre zĩnda sʋka n yeele: «Karen-saamba, mam talla m biig n wa y nengẽ, la yaa Sʋtãan n be a pʋgẽ n kɩt t'a lebg muka.
41009018	Sʋtãana yõkd-a-la a sẽn paamẽ fãa, n lubd-a tẽnga, t'a tãntãmpuuda yita. A kẽrsda a yẽna la a yĩnga fãa tirdame. Mam kosa yãmb karen-biisã la b pa tõog n sãoog-a ye.»
41009019	A Zezi leokame: «Kɩɩsdb buudu, m na n paa ne yãmba n ta da-bʋre? M na n tõoga m sũur ne yãmb, n ta da-bʋre? Bɩ y tall y bãadã n wa!»
41009020	B talla bãadã n wa a Zezi taoore. La Sutãana sẽn yãend a Zezi la a sẽn kɩt tɩ biiga yĩnga vɩgda. Biiga waa n tol n lʋɩɩ tẽnga, n gãe n bilimdẽ la a lasd tãntãmpuudu.
41009021	A Zezi soka biiga ba: «Yaa sẽn ta yʋʋm a wãna la a ya woto?»
41009022	Tɩ ba wã na n yeele: «Yaa al a yãadme. Naoor wʋsgo Sʋtãana lubd-a-la bugmẽ bɩ koomẽ n dat n kʋ-a. Yãmb sã n tõe bɩ y zoe d nimbãanega la y sõng-do.»
41009023	T'a Zezi na n leoke: «Bõe tɩ f yet: sã n tõe? Ned ninga sẽn tẽeda, a sẽn dat fãa pitame.»
41009024	Tao-tao bala biiga ba mooname: «Mam tẽedame la bɩ y sõng-ma tɩ m tẽeba paoodame.»
41009025	A Zezi sẽn yãe tɩ neba zoet n watame b tãsa Sʋtãana: «Sʋtãan muk la wʋnga, m kõt-f la noor tɩ f yi bi-kãnga pʋgẽ la f ra leb n kẽ-a yɛs ye.»
41009026	Biiga ra tara kaasgo t'a yĩnga wils vɩgd ne pãnga tɩ Sʋtãana na n loog n bas-a t'a gãe wa kũum la neba sɩd da gomda woto: «A kiime!»
41009027	La a Zezi gãda biiga nug n yik-a yĩngri.
41009028	A Zezi kẽe zakẽ tɩ b karen-biisa na n kolg n sok-ba: «Yaa bõe yĩng tɩ tõnd yẽ pa tõog n yiis Sʋtãana?»
41009029	T'a Zezi leoke: «Sã n pa ne pʋʋsg bala, Sʋtãan kãnga buud ka tõe n dig ye.»
41009030	A Zezi yii yirã n pãrgd Galile la b ra pa rat tɩ neba bãng ye.
41009031	Dẽ tɩ b ra tara b karen-biisa zãmsgo la b ra yet-b lame: «Neb na n yõka Ned Biiga la b na n kʋ-a lame. La b sã n kʋ-a, dasma a tãab poore, a na n vʋʋgame.»
41009032	B ra pa wʋmd b gomda võor ye. La sokr dabeem da tar-b lame.
41009033	B taa Kafarnaom, la b sẽn kẽ zakẽ, a Zezi soka b karen-biisã: «Yaa bõe no-koeemde la y da wẽed sora zugu?»
41009034	Tɩ b fãa sĩnda, tɩ sor zugu b da wẽeda no-koeemde ne taaba n na n bãng bãmb taoor soaba la ãnda.
41009035	Dẽ la a Zezi zĩnd yã n bool b Tʋʋm-tʋmdb piig la a yiibã n yeel-ba: «Ned sã n dat n yɩ pipi soaba bɩ a pa a taab fãa poorẽ n yɩ a taab fãa sõgne.»
41009036	Dẽ poore b gãda biig a ye n tak-a n yaas sʋka, n mobg-a la b yetẽ:
41009037	«Ned ninga sẽn na n sak n deeg bi-bilf a woto mam yʋʋr yĩnga, yaa mam meng la a reeg yã. La ned ning sẽn na n deega maam, pa maam la a soab reegr ye, yaa sẽn tʋm-a maama.»
41009038	A Zã yeela a Zezi: «Karen-saamba, tõnd yãee ned a ye sẽn digd Sʋtãamba, yãmb yʋʋr yĩnga, la a sẽn pa tũud tõndã, tõnd da rat n dig-a lame.»
41009039	A Zezi leokame: «Bɩ y ra rig a soab ye tɩ ned pa tõe n maan wẽnd makr mam yʋʋr yĩnga n le wẽneg n gom wẽng mam poorẽ ye.
41009040	Ned ninga fãa sẽn ka-a tõnd bɛ, yaa tõnd zoa.
41009041	Ned ning sẽn na n kõ-a yãmb koom ne wamde tɩ y yũ y sẽn kẽed Krista yĩnga, sɩda, mam yeta yãmba tɩ yẽ soab kõn kong a rolb ye.
41009042	La ned ning sẽn na n sãam-a bi-bilf a yembr bal sẽn tar tẽeb sɩɩga, ad-y sãoo ne yẽ soaba, b sã n dɩk bõeensã sẽn bilgd kugr ning n werd zoma n loe a yubla n tus-a n lub mogr pʋga.
41009043	Fo nug sã n kɩt tɩ f lʋɩ yel-wẽnd pʋgẽ bɩ f fiuug-a tɩ fo sẽn na n kẽ vɩɩm sẽn kõn sɛ pʋgẽ ne nug yende, rẽ sãoo fo sẽn na n kẽ bugum sẽn ka kiid pʋgẽ ne f nus a yiibã. [
41009044	Be zũnzũur ka kiidi, be bugum me ka kiid ye.]
41009045	Fo naoor sã n kɩt tɩ f lʋɩ yel-wẽnd pʋgẽ bɩ f kʋʋg naoorã, tɩ fo sã n kẽ vɩɩm sẽn kõn sɛ pʋgẽ ne nao yende, sãoo fo sẽn na n lʋɩ bugmẽ ne f naoa yiibu. [
41009046	Be zũnzũur ka kiidi, be bugum me ka kiid ye.]
41009047	Fo nif sã n kɩt tɩ f lʋɩ yel-wẽnd pʋgẽ bɩ f kɩdg f nifã. Fo sã n kẽ Wẽnd Rĩung pʋgẽ ne nifr a ye, sãoo fo sẽn na n kẽ ne f nin a yiibã bug-toaagẽ.
41009048	Beenẽ zũnzũur pa kiidi, la yaa wakat fãa la bugma me wita.
41009049	Bugma na n kẽe nemsã wala yamsem.
41009050	Yamsem yaa bõn sõngo, la a sã n sãbge, yaa bõe n na n le wa ne a noosem? Tall-y yamsem y pʋsẽ la y vɩɩma ne taab yɩ laafi vɩɩm.»
41010001	A Zezi sẽn yi be, b waa Zɩɩda soolmẽ, Zʋrdẽ kʋɩlga rʋʋnde. Be me, zãma tigma b sɛɛgẽ. A Zezi le sɩngame n zãmsd nebã wa rasem kam.
41010002	Farizẽ rãmba kolgame n sok a Zezi: «Rao tara sor n yiis a pag bɩ?» Bãmb da sokda a Zezi pʋto-sokre n dat n fɛɛs-ba.
41010003	A Zezi leok-b-la woto: «A Moyiiz kõo yãmb no-bʋg yell kãnga poorẽ?»
41010004	Tɩ b yeele: «A Moyiiz kõo sore tɩ b gʋls kãadma welgr sebre la b yaool n yiis pagã.»
41010005	A Zezi leok-b lame: «Yaa y sũura sẽn kɩʋʋlma, la a Moyiiz gʋls no-kãng y yĩnga.
41010006	Dũni sɩngrẽ, Wẽnd n zĩndig rao la paga.
41010007	Yaa rẽ yĩng la rao na n bas a ba la a ma n zĩnd ne a paga,
41010008	la raoã ne pagã na n lebga yĩng a ye.
41010009	Woto yĩnga, Wẽnnaam sẽn lagem bũmb ninga, pa tog tɩ ninsaal welg-a ye.»
41010010	A Zezi sẽn waa n le kẽ zakẽ, karen-biisa sok-b-la yell kãnga poorẽ.
41010011	A Zezi leok b lame: «Ned ning sẽn yiisd-a a paga n le kẽ ne pag a to, yaa yoob la a maanda.
41010012	Sã n ya pag n yi n bas a sɩda n tɩ rɩk rao a to, yaa yoob bal la a maanda.»
41010013	Neb wʋsg waa ne b kom-bõonego a Zezi nengẽ n kot-ba tɩ b sak n sɩɩs-ba. La karen-biisa zaba ne-ba.
41010014	A Zezi sẽn yãe woto, b sũur puugame tɩ b yeele: «Bas-y kom-bõonegã tɩ b wa mam nengẽ la y ra rig-b ye. Yaa neb niyns sẽn wẽnd-b bãmba n na n soog Wẽnd Rĩungã.
41010015	Sɩd-sɩda, mam yeta yãmba tɩ ned ninga fãa sẽn ka reegd-a Wẽnd Rĩunga wala bi-bilfu, a soab kõn kẽ a pʋgẽ ye.»
41010016	Dẽ poore, a Zezi mobga kambã, n tik ned kam fãa zug ne b nugu, n ning-b barka.
41010017	A Zezi sẽn dɩk sore, la rao a yembre sẽn zoe n seg-ba n wõgemd b taoore, n sokdẽ: «Karen-saamb sõngo, mam na n maana a wãn n paam vɩɩm sẽn kõn sɛ?»
41010018	A Zezi yeel-a lame: «Yaa bõe yĩng la fo boond maam tɩ karen-saamb sõngo? Sã n pa Wẽnnaam b ye bala, ned ka be n ya sõng ye.
41010019	Fo mii Wẽnnaam noya la: da kʋ ned ye, da yo ye, da zu ye, da kõ kaset ziri ye, da wẽg f to ye, waoog f ba la f ma.»
41010020	La daoã leokame: «M zu-soaba, mam sɩng n maanda rẽ al m yãadmẽ.»
41010021	A Zezi ges-a-la ne nonglem, n yeel-a: «Bũmb a ye bala n paoog foo marsã: fo sẽn tar bũmb ning fãa, bɩ f rɩk n koos n kõ naong rãmba tɩ f na paam arzɛk arzãnẽ. Dẽ poore, bɩ f wa tũ maam.»
41010022	La raoã sẽn wʋm woto, a sũur sãamame t'a gãnem a neng n looge t'a ra tara laog wʋsgo.
41010023	A Zezi gesa sẽn da be-b bãmb sɛɛgẽ wã la b yeela b karen-biisã: «Wẽnnaam Rĩung pugẽ kõom na n yɩɩ toogo ne neb niyns fãa sẽn tar-b arzɛka!»
41010024	Gomda yɩka karen-biisa pɛlenga t'a Zezi na n le yeel-ba, n paase: «M kamba, ad-y Wẽnnaam Rĩunga pugẽ kõom na n yɩɩ toogo ne arzɛk rãmba!
41010025	Yʋgemd sẽn na n tũ supĩim yõore n loog yaa naana n yɩɩd arzɛk soab sẽn na n kẽ Wẽnnaam Rĩungã pugẽ.»
41010026	Tɩ bãmb na n le yɛɛs n paas la b yet taaba: «Sã n ya woto, ãnda n na n paam fãagre?»
41010027	A Zezi ges-b-la pem, n yeel-ba: «Yaa toog ne ninsaalba, la ka toog ne Wẽnd ye tɩ bãmb tõee fãa.»
41010028	A Piyɛr yeela a Zezi: «Ges-y, tõnd basa bũmba fãa n tũ yãmba.»
41010029	A Zezi leokame: «Sɩd-sɩda, mam yeta yãmba, tɩ ned ning fãa sẽn sak-a n bas a yiri, a yaopa, a tãopa, a ma la a ba, a kamba bɩ a pʋto, mam yĩnga la Koe-nooga yĩnga,
41010030	yẽ soab na n paama naoor koabga, marsã menga, doto, yaopa, tãopa, ma rãmba, kamba la pʋto. Namsg yẽ na naage, la zamaan ning sẽn pʋgdã, na n yɩɩ vɩɩm sẽn kõn sɛ.
41010031	Wʋsgo sẽn da ya pipi rãmba na n lebga poorẽ dãmba tɩ poorẽ dãmb na n lebg pipi rãmba.»
41010032	B ra rɩka sor n dabd Zerizalɛɛm. A Zezi meng ra lʋɩɩ bãmb taoore la b fãa ra kẽnda ne pɛlen-yɩka, b fãa ra pʋgda ne yɛɛsgo. A Zezi baka Piig la a yiibã la b sɩngame n wilgd-b yɛl niyns sẽn na n paam bãmb menga:
41010033	«Ade, tõnd dabda Zerizalɛɛm la b na n yõka Ned Biigã n kɩs maan-kʋʋdba nanamse la Sɛb-mitba; bãmb n na n kao b kũum bʋʋdo, n bas-b bu-zẽmba nusẽ,
41010034	tɩ b na n yaal-ba, n sẽnes b neng kolkoodo, n pãb-b ne kaase, n kʋ-ba, la dasma a tãab poore, b na n vʋʋgame.»
41010035	A Zebede kamba, a Zak la a Zã, kolga a Zezi n yeel-ba: «Karen-saamba, d kotame tɩ y kõ-d d sẽn na n kos-y bũmb ningã.»
41010036	T'a Zezi yeel-ba: «Yaa bõe la y rat tɩ m maan y yĩnga!»
41010037	B leokame: «Y zɩɩra zĩigẽ, bɩ y sõng tɩ d nin-yend zĩnd y rɩtgo, t'a to wã zĩnd y goabga.»
41010038	A Zezi yeel-b lame: «Yãmb pa mi y sẽn kot bũmb ning ye. Yãmb tõe n yũu wamd ning b sẽn na n tugl-ma la y so koom ning b sẽn na n so-ma?»
41010039	B leok-b lame: «Tõnd tõeeme.» La a Zezi yeel-b lame: «Mam sẽn na n yũ wamd ningã yãmb me na yũ-a. Mam sẽn na n so soob ninga, yãmb me na so.
41010040	La sã n kella mam goabg la rɩtg zĩigã, mam pa tõe n kõ yãmb rẽ ye. Zĩ-kãens yaa b sẽn segl b rãmb yĩnga.»
41010041	Tʋʋm-tʋmdb piiga sẽn wʋm a Zak la a Zã goama b sũur puuga ne-ba.
41010042	A Zezi boola bãmb fãa n yeel-ba: «Yãmb miime tɩ bu-zẽmba nanams rɩta naam b soolma rãmb zutu la b nin-bɛda maand-b la pãnga.
41010043	Pa na n yɩ boto ne yãmb ye, ayoo! Yãmb sʋka, ned sã n dat n lebg nin-kãsenga, bɩ a reng n yɩ yãmb sõgne.
41010044	La ned ninga sẽn dat-a n yɩ pipi soaba, yãmb sʋka, bɩ a soab reng n yɩ yãmb fãa yamba.
41010045	Ned Biiga meng ka wa tẽng zugu n dat tɩ neb maana a yam ye; a waame n na n maan neb a taab yam, la a kõ a meng vɩɩm neb wʋsg fãagr yĩnga.»
41010046	B taa Zeriko. La bãmb sẽn waa n yit be ne b karen-biisã la zãma kãsengã, a Bartime, a Time biiga, sẽn ya zoanga, ra zĩi sora noor n bõsdẽ.
41010047	A sẽn wʋm tɩ b gomd tɩ yaa Nazarɛt Zezi, a mooname: «Zezi, Daviid biiga, zoe-y mam nimbãanega.»
41010048	Neb wʋsg da zabda ne-a, n yet t'a sĩnd a noore. La yẽ da moondame n yɩɩd pĩnda: «Daviid biiga, zoe-y mam nimbãanega.»
41010049	A Zezi yaasame n yeel: «Bool-y zoangã!» Tɩ b bool-a n yeel-a: «Keng f pɛlga, yik tɩ b boond-f lame.»
41010050	La zoanga loba a fuug n wudg n ta a Zezi taoore.
41010051	A Zezi sok-a lame: «Fo ratame tɩ m maan-f bõe?» Tɩ zoanga yeele: «Karen-saamba, sõng-y tɩ m nina puki!»
41010052	La a Zezi yeel-a lame: «Bɩ f kẽng tɩ f tẽeb fãag-f lame.» La tao-tao bala, a nina pukame, t'a ra tũud a Zezi.
41011001	B sẽn waa n kolg Zerizalɛɛm, Bɛtfaze la Betani sẽn ta la bala, Oliviye tãnga pennẽ, a Zezi tʋma b karen-biis a yiibu.
41011002	B yeel-b lame: «Bɩ y kẽng tẽng ning sẽn tond y taoorã; y sã n ta, y na n yãe bõn-bil sẽn loe; ned ba a ye nan pa zomb-a ye. Bɩ y lok-a n wa ne.
41011003	Ned sã n yeel yã: ‹Yaa bõe la y maand woto?› bɩ y yeel: ‹Yaa Soaala n tar a tʋʋmde, la a na bas-y tɩ y wa ne a.› »
41011004	B kẽngame la b yãee bõn-bil sẽn loe, yir sɛɛgẽ la sor noore, la b lok-a lame.
41011005	Neb niyns sẽn da pẽ-ba sok-b lame: «Yaa bõe yĩng la y lokd bõn-bilã?»
41011006	Karen-biisa leokame wala a Zezi sẽn togs bãmbã la neba bas-b lame tɩ b looge.
41011007	B talla bõangã n wa a Zezi nengẽ, b palga bõangã b futu, t'a Zezi yaool n zomb-a.
41011008	Neb wʋsg yɛdga b fut sora zugu la kẽer me kɛɛ vãad, pʋtẽ, n gãneg sorã.
41011009	Neb niyns sẽn da lʋɩ-b a Zezi taoore la sẽn da pʋgd-b poorẽ, fãa ra moondame: «Kilill! Sẽn wata Soaala yʋʋr yĩnga paam barka!
41011010	D kils naam sẽn wate, d kils d ba a Daviid Naama! Kilill, Yĩngr soaba paam pẽgre!»
41011011	A Zezi kẽe Zerizalɛɛm, wẽnd dooga pʋga, b gesa bũmb ning fãa sẽn da be wẽnd doogẽ wã, la zĩig sẽn da zoe n sɩng sobgr yĩnga, b yii ne b Tʋʋm-tʋmdb piig la a yiibã n dɩk Betani sore.
41011012	Beoog sẽn vẽege, t'a Zezi yit Betani, tɩ kom tar-ba,
41011013	b yãee kankang a yembr yɩɩg ne vãado; b kolgame n na n ges b kõn yãend kankam a zugu. B sẽn ta, b pa yãend bũmb sã n pa vãad bala. Da pa kankam wakat ye.
41011014	A Zezi goma ne kankangã: «Dũnna tɛka ned ba a ye kõn le rɩ fo biig ye.» La b Tʋʋm-tʋmdba ra kelgdame.
41011015	A Zezi sẽn yi Betani n ta Zerizalɛɛm, b le kẽe wẽnd doogẽ wã, la b sɩngame n digd neb niyns sẽn da be-b be n koosdẽ bɩ n daad teedo. B rɩg-b-la fãa n yiis yɩnga. B tusa ligd tɛkdba teedo n lubi, la b luba wal-koaasdba me goeelse.
41011016	La b ra pa sakd tɩ b tʋk bũmb n tũ wẽnd doogẽ wã n loog ye.
41011017	B ra zãmsda nebã n yet-b woto: «B pa gʋls tɩ dooga yaa pʋʋsg roog Adem biis fãa yĩng bɩ? La yãmb dɩka mam doogo n maand wagdb solgr zĩiga.»
41011018	B rɩka b goama n taas maan-kʋʋdba nanamse la Sɛb-mitba la bãmb ra baooda b sẽn na n maan bũmb ning n sãam a Zezi yelle. Bãmb da zoeta a Zezi tɩ neba ra pẽgda b zãmsgo.
41011019	Zaabr sẽn waa n ta, a Zezi yii tẽngã.
41011020	Yibeoogo b le rɩka b zaamẽ sorã la b mikame tɩ kankanga kʋɩɩ yĩngr n tãag tẽnga.
41011021	A Piyɛr tẽega a Zezi goama n yeel-ba: «Soaala, yãmb sẽn kãab kankanga wẽngã, ad-a kiime!»
41011022	A Zezi leokame: «Bɩ y tẽ Wẽnnaam.
41011023	Sɩd la m sẽn yet yãmbã: ned ning sẽn na n yeel-a tãn-kãnga: ‹Yɩk n tɩ lʋɩ mogra pʋga,› sãmbg sã n ka be a sũurẽ, a sã n tar tẽebo, t'a sẽn yeela na n taasame, sɩd yita boto a yĩnga.
41011024	Yaa rẽ yĩng la mam yet yãmba tɩ y sẽn na n pʋʋs n kos bũmb ning fãa, bɩ y tẽ tɩ y zoe n paam-a lame, la na n yɩɩ boto.
41011025	Yãmb sã n yɛs yĩngr n pʋʋsdẽ tɩ bũmb be yãmb ne y to sʋka, bɩ y kõ sugri tɩ woto, yãmb Ba ning sẽn bɛ-a arzãna me na kõ-y sugri. [
41011026	Y sã n ka bas taale, y Ba sẽn be arzãna me kõn bas taal ye.]»
41011027	A Zezi ne b karen-biisa le waa Zerizalɛɛm la b sẽn waa n kẽnd wẽnd dooga pʋga, maan-kʋʋdba la Sɛb-mitba ne karen-saam-dãmba waame
41011028	n yeel-ba: «Yãmb sẽn maand bũmb niynsã, ãnda n kõ y sore?»
41011029	B leok-b lame: «Ma me na reng n sok yãmb bũmb a yembre bala, la yãmb sã n leok-ma, m na yaool n togs m tõoga sẽn yit zĩig ninga.
41011030	Leok-y-ma, a Zã sooba poorẽ, ra yita Yĩngri Soaba nengẽ bɩ a ra yita ninsaal nengẽ?»
41011031	La ad-b sẽn da tagsd b yamẽ: «Tõnd sã n yet t'a Zã sooba yita Wẽnnaam nengẽ, a na n wẽneg n leok-d lame: ‹Bõe yĩng tɩ yãmb pa tẽ a Zã?›
41011032	La d kõn saag me n yeel t'a yita ninsaal nengẽ ye.» B ra zoeta zãma wã. Neba fãa da tẽedame t'a Zã sɩd yaa bãngda.
41011033	Woto wã, b kong n yeela a Zezi: «Tõnd ka mi ye.» T'a Zezi me na n yeel-ba: «Ma me kõn wilg yãmba m tõoga sẽn yit zĩig ning ye.»
41012001	A Zezi sɩngame n gomd nebã ne yelbũna: «Ned a ye n da sel a bugsuntun-sõngo, n wẽ yãgr n gũbg-a, n me gũudb roogo, n maaneg tɩ-biisa wẽkr zĩiga. Dẽ poore a gũnug-a la neba n bas n tog sore.
41012002	Bõn-bɩʋʋng sẽn waa n ta, yẽ tʋma a rakõor a ye gũudba nengẽ t'a tɩ reeg a pʋɩɩr n wa kõ-a.
41012003	Neba yõka rakõorã n pãb-a, n yaool n dig-a t'a kul zaalem.
41012004	A tʋma rakõor a to yɛs b nengẽ. B wẽe yẽ zugu, n yaal-a wʋsgo.
41012005	A le tʋma rakõor a tãab soaba, la b kʋʋ yẽnda. Dẽ poore, b namsa rakõap wʋsgo la b kʋʋ kẽere.
41012006	Pʋʋga soab meng bi-yend bala n da kete, la a tʋma bi-kãng n yetẽ: B na yaa n deeg m meng biigã ne waoogre wɛ!
41012007	Gũudba yeela taaba: Yaa yẽ la bi-kẽengã, yẽ n na n soog a ba laoga fãa. Wa-y tɩ d kʋ-a, tɩ sã n ya woto, tõnd na soog a laogã.
41012008	B sɩd kʋ-a lame la b lob-a la yɩnga, yãgra poore.
41012009	Pʋʋga soab na n maana a wãn ne nin-kãensã? A na n waame la a na n kʋʋ gũudbã la a bao neb a taab n gũnug a pʋʋgã.
41012010	Yãmb pa karem kibar kãnga sebr sõng pʋgẽ sɩda? Tãn-metba sẽn zãgs kugr ningã, yaa yẽ n lebg rooga kug ma.
41012011	Yaa Soaala n tʋlg t'a lebg boto, a lebga pẽgr bũmb tõnd nifẽ.»
41012012	Maan-kʋʋdba la Sɛb-mitba ra baoodame n na n yõk a Zezi la b ra zoeta zãma wã rabeem. B ra mii neer tɩ yaa bãmb yĩng la a Zezi wẽ yelbũnd kãnga. La b basa a Zezi n looge.
41012013	B tʋma Farizẽ rãmb la a Erod kẽedba tɩ b maan dabaare n yõk a Zezi b goam pʋgẽ.
41012014	Bãmb waa a Zezi nengẽ n sok-ba: «Zu-soaba, tõnd miime tɩ yãmb yaa sɩd soaba. Yãmb pa zoet ned nifu la y togs sɩd ye. Yãmb pa get ned neng la y yaool n kao bʋʋd ye. Yaa ne sɩd la yãmb zãmsd Wẽnnaam sore. La d dat n sok-y lame: Segdame tɩ tõnd yao yõor yaoodã bɩ pa segde? Yaa modgr ne tõnd bɩ pa modgre?»
41012015	A Zezi sẽn bãng b zãmbã, yeel-b lame: «Yaa bõe tɩ y rat n zãmb maam? Tall-y wakɩr a yembre n wa ka tɩ m gese.»
41012016	B sɩd tall n waame. La a Zezi yeel-b lame: «Yaa ãnda nenga la ãnda yʋʋre la b gʋls a zugu?»
41012017	Tɩ b leoke: «Yaa Rom naab dẽnna!» T'a Zezi na n yeel-ba: «Bɩ y kɩs Rom naab a sẽn so la y kõ Wẽnd me b rẽnna.» La leokr kãng yɩka b fãa pɛlense.
41012018	Saduseẽ rãmb me waa a Zezi nengẽ, bãmb da yetame tɩ kũum ka tõee n vʋʋg ye.
41012019	Bãmb n sok a Zezi: «Soaala, a Moyiiz ra kõo tõnd noor kãnga: ‹Ned yao bɩ a kẽem sã n ki n bas pag sẽn pa rog biiga, pakr ne kẽema bɩ ne yao wã tɩ b rɩk pʋg-kõorã n dog biig n kõ sẽn ki-a wã.›
41012020	La ade, neb a yopoe n da ya ba-biisi la ma-biisi. Kẽema yii kãadem ne paga, la a kiime n bas pagã n ka paam biig ye.
41012021	Kãsem-pʋgdgã rɩka pagã la yẽ me kiime n pa tol n paam biig ne-a ye.
41012022	A tãab soaba la sẽn pʋg-ba fãa kẽe kãadem ne pagã; bãmb ned ba a ye ka paam biig ne-a ye. Bãmb fãa kũum poore la paga meng yaool n ki.
41012023	Vʋʋgr wakato, bãmb fãa sã n vʋʋge, yaa ãnda n na n soog pagã? Yẽ yɩɩ bãmb b yopoe wã fãa pag la.»
41012024	La a Zezi leok-b lame: «Bũmb a to ka wa ne y tudgri n zʋʋg y sẽn ka mi Sebr sõng la Wẽnnaam pãnga ye.
41012025	Vʋʋgr wakato, neb sã n vʋʋg n sɛ, b pa le baood pag bɩ sɩd yɛs ye, b vɩɩ wa malɛk rãmb sẽn vɩ arzãnẽ.
41012026	La sã n ya kũum vʋʋgr poorẽ, yãmb pa karem a Moyiiz sebr pʋgẽ, Wẽnnaam sẽn gom ne a Moyiiz tʋgr pʋga n yetẽ: ‹Maam la a Abraam Wẽnnaam, a Izaak Wẽnnaam, a Zakoob Wẽnnaam bɩ?›
41012027	Woto wã b pa kɩɩms Wẽnnaam ye, b yaa nin-vɩɩs Wẽnnaam. Dɩlla yãmb tudga wʋsgo.»
41012028	Sɛb-mit a yembre sẽn wʋm Saduseẽ rãmba sokre, la a Zezi leokr sẽn yɩ neer yĩnga, yẽ me kolga a Zezi n sok sokr kãngã: «Wẽnnaam noya sʋka, yaa bʋg la pipi soaba?»
41012029	A Zezi leok-a lame: «Pipi soab la woto: ‹Israyɛl, kelg Soaala sẽn ya tõnd Wẽnnaam, bãmb b ye bala la Wẽnde.
41012030	Nong f Wẽnnaam, f Soaala ne f sũur fãa, ne f sɩɩg fãa la ne f pãng fãa.›
41012031	Noor a yiib soaba la woto: ‹Nong f to n wẽnd f menga.› Wẽnnaam noor a to ka be n yɩɩd bãmb b yiiba ye.»
41012032	Sɛb-mita yeelame: «Yãmb sẽn togsã yaa sɩda, Wẽnnaam yaa b yembr bala la sẽn yɩɩda bãmb ka ye.
41012033	Ned sã n nong bãmb ne a sũur fãa, ne a yam fãa, ne a pãng fãa, la a sã n nong a to wala a menga, rẽ yɩɩda maanda fãa gilli.»
41012034	A Zezi sẽn yãe t'a leokra zemsame yĩnga, b yeel-a lame: «Fo pa zãr ne Wẽnd Rĩung ye.» Ned ba a ye pa le saag n sok bãmb yɛs ye.
41012035	A Zezi ra ket n zãmsda neba wẽnd doogẽ la b zẽka b koɛɛg n yeele: «Yaa bõe yĩng tɩ Sɛb-mitba yet tɩ Krista yaa a Daviid biiga?
41012036	A Daviid meng ra pa yeel ne a Vʋʋsem Sõng Vẽenem: ‹Zu-soaba yeela m Soaala: Zĩnd mam dɩtgo al tɩ tol ta m sẽn na n kɩte tɩ f tab f bɛɛba ne f nao.›
41012037	A Daviid meng sã n boond bãmb t'a Soaala, b na yɩɩ wãna n le ya yẽ biig yɛsa?» Neb wʋsgo da kelgda b goama ne sũ-noogo.
41012038	A Zezi zãmsga pʋgẽ, b ra yeta nebã: «Bɩ y gũus ne Sɛb-mitbã. Bãmb nonga b na yeelg fu-wogd wẽnd doogẽ, b nongame tɩ neb pʋʋs-b soy zutu,
41012039	b baooda waoogr zĩis wẽnd dotẽ la rɩɩb rotẽ.
41012040	B sɛta pʋg-kõap arzɛka. B nongame n pʋʋs pʋʋs wogdo. Bãmb sɩbgr n na n yɩ toog n yɩɩda.»
41012041	A Zezi da zĩime tɩ b neng tees ligda ningr zĩiga la b ra geta neb wʋsgo sẽn da ningd ligd zĩ kãnga. Arzɛk rãmba ra kõta wʋsgo.
41012042	Pʋg-kõor a yembr sẽn da ya naong soab waame la yẽ me ninga ligdi sẽn zems ne a paoongo.
41012043	A Zezi boola b Tʋʋm-tʋmdba n yeel-ba: «Sɩd-sɩda mam yeta yãmba tɩ pʋg-kõor kãnga ninga ligd wʋsgo n yɩɩd sẽn ning-ba fãa.
41012044	Bãmb fãa sẽn ningã, yaa b sẽn pa tar ligd ning tʋʋmde la b ning yã la pʋg kãnga sẽn ya naong soaba, yẽ ninga a sẽn da tar fãa, a sẽn teeg bũmb ning n na n vɩɩnde.»
41013001	A Zezi sẽn yi wẽnd doogẽ wã la karen-biig a ye sẽn yeel-ba: «Soaala, ges-y rooga kugã la a meebã.»
41013002	A Zezi yeel-a lame: «Fo geta wẽnd dooga meeb sẽn ya neer wʋsga laa? Ad kugr ba a ye ka na n kell a to zug ye, bãmb fãa na n viigame!»
41013003	A Zezi sẽn ta Oliviye Tĩngla zugu, b zĩndame tɩ b neng get wẽnd doogã. Wakat kãnga a Piyɛr ne a Zak n paas a Zã ne a Andre sẽn mik tɩ ned a to ka be ne bãmba, b yeela a Zezi:
41013004	«Bɩ y togs tõnd yell kãnga sẽn na n taas wakat ninga la bũmb ning sẽn na deng n maan dũni sɛɛb wakato.»
41013005	A Zezi leoka b karen-biisã: «Bɩ y gũus tɩ b ra tudg yãmb ye.
41013006	Neb wʋsg na n waa mam yʋʋr yĩnga n yetẽ: ‹Yaa maam la Krista,› la b na tudga neb wʋsgo.
41013007	Yãmb sã n wʋm tɩ b gomd zabr yelle, bɩ y sã n wʋma zabr rãamde, bɩ y ra zoe rabeem ye. Rẽ fãa na n deng waame la nan ka dũni sɛɛb ye.
41013008	Buud a yembr neba na n maana zabre ne bu-zẽnd dãmba, soolem a ye rãmba na n yika zabr ne soolm a to neba. Zĩis kẽere tẽnga na miimame; kom na n zĩnda wakat kãnga, bɩ y bãng tɩ rogma waasg n sɩnge.
41013009	Gũus-y y mense. B na yõka yãmb n kẽng bʋ-kaoodba nengẽ; b na n pãba yãmb ne kaase karen-dot pʋsẽ; b na n talla yãmb n kẽng tẽnga nanams la dĩm dãmb taoore, la b na n kẽes-y la bʋʋdo, y sẽn tũud maama poorẽ.
41013010	La yaa modgr tɩ Koe-nooga reng n moon zĩis fãa tɩ neba wʋm-a.
41013011	B sã n wa yõg yãmba n kẽng bʋ-kaoodb taoore, bɩ y ra bʋ y sẽn na n leok bũmb ninga poorẽ ye. Bũmb ning sẽn na n wa yãmb yamẽ wakat kãnga, yaa bõn-kãng la y na n leoke. Pa yãmb mens n na n gom wakat kãng ye, yaa a Vʋʋsem Sõng n na n gom yãmb zĩigẽ.
41013012	Ned na n yõka a ba-biig n kɩs tɩ b kʋ, tɩ ba na n kɩs a biiga, tɩ kamb na n kɩs b ba rãmba tɩ b kʋ.
41013013	Mam yĩnga, neb fãa na n kisga yãmba. La ned ning sẽn na n tall a tẽeb kẽnkẽ n ta namsga tɛka, yẽ soab na n fãaga a menga.
41013014	Yãmb sã n yãend yel-yooga sẽn wat ne Sũ-sãang kãsenga zĩig ninga a sẽn pa tog n zĩndĩ, ned ninga sẽn karemd-a bɩ a wʋme. Neb niyns sẽn be-b Zɩɩde tẽns pʋsẽ wakat kãnga, bɩ b zoe n dʋ tãmsã.
41013015	Sẽn zao-a gaosg zug wakat kãng bɩ a soab ra sig ye,
41013016	a ra kẽ a roogẽ n dɩk bũmb ye. Ned ninga sẽn be-a pʋʋgẽ wakat kãng bɩ a ra le wa yir n bao fuug ye.
41013017	Yell na pak tʋtr-pʋs la sẽn yẽsemd-b kamb wakat kãnga.
41013018	Bɩ y pʋʋs tɩ yell kãnga ra seg waood wẽnd ye.
41013019	Da kãens toolem na n yɩɩga toolem buud fãa. Al dũni sɩngre n ta marsã, b nan pa yãend a taar ye la b kõn le yãend me ye.
41013020	Wẽnnaam sã n da pa woogẽ dasem kãens sõore, ned ba a ye kõn tõogẽ n põs ye.
41013021	La nin-sõma yĩnga, Wẽnnaam sẽn tũus b rãmba yĩnga, b sõora woogame. Ned sã n yeel yãmb wakat kãnga: ‹Ad Krista bee ka; wa-y tɩ b bee kaalẽ,› bɩ y ra tẽ a soab goam ye.
41013022	Zirẽ-be-neba, zirẽ-be-bãngdba na n zĩnda wʋsg wakat kãnga. B na n maana bõn-bãna la makr dãmb wʋsgo n tudg nin-sõma wã menga sã n da tõeẽ.
41013023	Sã n ya yãmba, gũus-y y mense, tɩ m deng n wilga yãmb dẽ fãa tɩ nan ket n zãr.
41013024	Dasem kãense, sũ-beed kãsenga sã n wa looge, wĩntoog bugum na n kiime, kiuug kõn le kõ vẽenem yɛs ye.
41013025	Ãds na n vigsame n dʋʋge, la yĩngr pãensa fãa na menemame.
41013026	Wakat kãnga b na yãe Ned Biiga sẽn zom sawadgo n wat ne pãng la zɩɩr kãsenga.
41013027	B na n yaoolame marsã n tʋm b malɛgse tɩ b saag zĩis fãa n tigim b nin-sõma sẽn be ween-vɩɩs a naasã, tẽnga la saaga sẽn singd zĩig ninga n tãag b sɛtmẽ.
41013028	Bɩ y rɩk kankang makre. Yãmb sã n mik t'a tãood wil poala la a tobd vãado, y miime tɩ tʋʋlg wẽnd kolgame.
41013029	Woto-me yãmb sã n wa yãe mam sẽn gom bũmb niynsa fãa taasgo, bɩ y bãng tɩ wakat taame.
41013030	Sɩd-sɩda m yeta yãmba: dũni kãnga neb kõn loog zãnga tɩ mam sẽn togsa ka taas ye.
41013031	Yĩngr la tẽng na n loogame la mam goama kõn loog ye.
41013032	Sã n yaa daara taki wã, ned ba a ye ka mi ye. Malɛk rãmb sẽn be yĩngr ka mi ye. Ned Biiga me ka mi daar kãng ye. Yaa Ba n mi bala.
41013033	Gũus-y wakat fãa la y ra bao vʋʋsg ye tɩ yãmb ka mi wakat kãng taab daar ye.
41013034	Yaa wa ned sẽn togd sore n bas a yir gũudem ne a sõgen-kamba. A kõo bãmb tõogo tɩ b yõdg n ges bũmba fãa la b kõo ned kam fãa a tʋʋmde a sẽn na n yõdg n maan. A yeela dig noora gũuda t'a yõdg n gũ neere.
41013035	Yãmb me, gũus-y tɩ y pa mi yir soab waoong wakat ye. A na n waa yʋn-sʋka, tõd-beoogo, no-raoog kɛlenga, bɩ yibeoogo, y ka mi ye.
41013036	A sẽn na n wa wakat ning fãa, sõng-y t'a ra mik tɩ y gõeeme ye.
41013037	M sẽn gomdã yaa yãmb fãa la m gomd ne: gũus-y.»
41014001	Da keta rasma a yiib bala tɩ bur sẽn pa le ningd bɩlle la Pak kibs ta. Maan-kʋʋdba kãsem dãmba la Sɛb-mitba fãa baoo b sẽn na n maan toto n yõk a Zezi n kɩt tɩ b kʋ-ba.
41014002	B ra yeta taaba: «D da saag rẽ Kibsa raare tɩ tẽnga tõe n wa wulumda me.»
41014003	A Zezi da bee Betani, wãoor a yembre sẽn boond t'a Simo zakẽ, n dɩtẽ. Pag a ye waa zakẽ be ne kug peesem yʋbl pɛɛlga. Yʋbla ra pida ne yũ-noog ka-neem sẽn daad toogo. Paga wãaga yʋblã n daag kaama a Zezi zugu.
41014004	Rẽ puuga neb wʋsg sũuri tɩ b ra gomd ne taaba n yetẽ: «Yaa bõe yĩng tɩ b sãamd yũ-noog kaam a woto?
41014005	B ra tõe n koosa kaama n paam wakɩ koeems kobs-tã n dɩk n kõ naong rãmba.»
41014006	B ra pa gomd noog ne paga ye. A Zezi yeel-b lame: «Bas-y paga laafi. Yaa bõe yĩng la y sãamd y sũuri? A tʋma tʋʋmd sõngo mam yĩnga.
41014007	Naong rãmb na n kell n zĩnda yãmb sʋk daar fãa. Y sẽn dat wakat ning fãa, y na tõog n sõng-ba. La sã n ya maam, mam pa na n zĩnd ne yãmb daar fãa ye.
41014008	Pʋg kãnga maana a sẽn da tõe n maan bũmb ninga. A sẽn zɛ mam yĩnga ne kaama, a zoe n beoolame n segl m mumbu.
41014009	Sɩd-sɩda mam yeta yãmb tɩ dũni wã fãa pʋgẽ, b sẽn na n togs Kibar nooga zĩig ning fãa, b na gom pʋg kãnga sẽn maana me yelle.»
41014010	Dẽ poore, piig la a yiiba nin-yend sẽn boond tɩ Zɩɩda, Iskariyot tẽng neda, kẽngame n tɩ yẽs ne maan-kʋʋdba nanamse n yet t'a na yõk a Zezi n kõ-ba.
41014011	B sẽn wʋm woto, b sũur yɩɩ noog wʋsgo tɩ b kãab-a ligdi. A Zɩɩda ra baooda marsã, wakat ning a sẽn na n yõk a Zezi.
41014012	Bura sẽn pa le ningd bɩlla sɩngr daare, pe-bila kʋʋb daare, karen-biisa soka a Zezi: «Yãmb datame tɩ d segl pak rɩɩb yɛɛlẽ?»
41014013	A Zezi tʋma bãmb neb a yiibu: «Kẽng-y tẽnga pʋgẽ tɩ y na seg rao a ye sẽn zɩt yʋʋre ne koom.
41014014	Bɩ y pʋg-a n kẽ a sẽn na n kẽ zĩig ningã la beene, y na yeel zaka soaba: ‹Soaala n tʋm tõndo tɩ d wa sok yãmba n ges yaa do-bʋgo la b na n paam n dɩ pak rɩɩbo ne b karen-biisã?›
41014015	A na n wilg-y-la do-kãsenga sẽn dog a to zugu la sẽn be neere. Do-kãng pʋg zoe n manegame n sɛ. Segl-y paka rɩɩb be.»
41014016	Sẽn tʋm b rãmba yii n loogame la b yãee fãa w-a a Zezi sẽn pĩn n togsã la b segla paka rɩɩbo.
41014017	Zaabr sẽn ta, a Zezi waa ne b Tʋʋm-tʋmdb piig la a yiibã.
41014018	B sẽn waa n dɩtẽ, a Zezi yeel-b lame: «Ade m yeta yãmba tɩ yãmb nin-yend n na n zãmb maam. Yẽ soab rɩta ne maam marsã.»
41014019	Bãmb fãa ra zĩi ne sũ-sãanga la ned kam fãa ra sokdame: «Soaala, yaa maam bɩ?»
41014020	A Zezi yeel-b lame: «Yaa yãmb piig la a yiibã nin-yende, yaa ned sẽn naaga maam n tʋmd a nug laagẽ.
41014021	Ned Biiga sɩd na n looga wa b sẽn da pĩnd n gʋls a poorẽ, la yell na pak Ned Biiga zãmbdã. Nin-kãng sã n da pa rogẽ n são.»
41014022	B sẽn waa n dɩtẽ, a Zezi rɩka bur n ning-a barka n wes n pʋɩ b karen-biisã n yetẽ: «Deeg-y tɩ woto yaa mam yĩnga.»
41014023	B rɩka laog neere ne rãam n pʋʋs bark pʋʋsgo n yaool n dɩk n kõ-ba. Ned kam fãa reegame n yũ.
41014024	A Zezi yaool n yeel-b lame: «Woto yaa m zooda zɩɩm, Zooda sẽn yõg ne zɩɩma m sẽn daag neb fãa yĩnga.
41014025	Sɩd-sɩda mam yeta yãmba tɩ m kõn leb n yũ bugsuntung sõng biis rãam n tol n ta raar ning m sẽn na n leb n wa yũ a rã paalga Wẽnd Rĩunga pʋga.»
41014026	B sẽn yɩɩl bark yɩɩl n sɛ, b yiime n dɩk Oliviye tãng sore.
41014027	A Zezi waa n yeel-b lame: «Yãmb fãa na n basa raood ne mam pʋgbo tɩ b gʋlsame: M na pãba pe-kɩɩma la pe-yãansa na n sẽegame.
41014028	La m sã n wa vʋʋge, m na reng yãmb Galile.»
41014029	T'a Piyɛr na n leok-ba: «Ba m taaba fãa sã n na kɩɩs tɩ b ka mi yãmba, kõn yɩ maam ye.»
41014030	A Zezi yeel-a lame: «Sɩd la m sẽn yet fooma: yʋnga bala no-raoog kõn kelem naoor a yiibu tɩ foom, a Piyɛr, pa kɩɩs naoor a tã tɩ f ka mi-m ye.»
41014031	La a Piyɛr le yeela ne pãnga n yɩɩd pĩnda: «Ba m na naag yãmba n ki, m kõn yeel abada tɩ m ka mi yãmb ye.» La karen-biis a taaba me yeela wa a Piyɛr.
41014032	B taa zĩig a ye sẽn boond tɩ Zɛtsemani la beene a Zezi yeela b karen-biisã: «Zĩnd-y ka tɩ m zãag n pʋʋs la m wa.»
41014033	B peega a Piyɛr, a Zak ne a Zã n zãag bilfu. Wakat kãnga sũ-sãang la yɩɩr yõk-b lame.
41014034	Dẽ la b yeel b karen-biisã: «Sũ-sãang n tar maam la sũ-sãanga seka m kũum. Bɩ y zĩnd ka la y ra gũs ye.»
41014035	B zãaga bilfu n lʋɩ tẽng n sɩng pʋʋsgo, n kotẽ tɩ namsga wakata zãag ne-ba, sã n tõe.
41014036	B ra pʋʋsda woto: «M Ba, bũmb ka be n ya toog ne yãmb ye. Y sã n dat bɩ y zãag namsg kãnga ne maam, la baasg fãa, bɩ y maan y sẽn dat la y ra tũ mam daab ye.»
41014037	Dẽ poore b le waa b karen-biisa nengẽ la b mikame tɩ b gõe. A Zezi neka a Piyɛr n yeel-a: «Piyɛr, fo gõeeme laa? Fo ka tõe f meng wakat a ye pʋgẽ bal n ka gũsi?
41014038	Bas-y gõeem la y pʋʋse n da wa lʋɩ kʋɩɩbg pʋgẽ ye. Ninsaal wɩɩda pãng a raabẽ, la yĩngẽ wã, a pãng paooda.»
41014039	B leba b pʋʋsga zĩigẽ la b pʋʋsame n le togs pĩnd goama.
41014040	B sẽn le lɛɛg n wa karen-biisa nengẽ, b le mikame tɩ b ket n gõe. Gõeem da tar-b la wʋsgo la b ra ka mi b sẽn leokd bũmb ning ye.
41014041	A Zezi le waa b nengẽ naoor a tãab soaba la b yeel-b lame: «Y sã n dat bɩ y gũs marsã la y vʋʋse tɩ fãa sɛɛme. Wakata taame; yaa marsã la b na n yõk Ned Biiga n kɩs yel-wẽn-maandba.
41014042	Aya! Yik-y tɩ d loog tɩ sẽn na n zãmba Ned Biiga kolgame.»
41014043	A Zezi da ket n gomdame t'a Zɩɩda wẽneg n ta ne neb ka tɛk sẽn zãad sʋʋs la rasaba. Yaa tẽnga kãsem dãmba la maan-kʋʋdba nanamse n da tʋm-ba.
41014044	Zãmbda ra pĩnd n kõ-b la makre: «Mam sẽn na n mobg ned ningã, yaa yẽ, bɩ y yõk-a la y tall-a ne gũusgu.»
41014045	A Zɩɩda sẽn ta bala, a wẽneg n kolga a Zezi n yetẽ: «Soaala, m pʋʋsda yãmba.» La a mobg-b lame.
41014046	La neba yõka a Zezi.
41014047	Ned a yembr sẽn da be a Zezi sɛɛgẽ wõoga a sʋʋga n kɛ maan-kʋʋd kãsenga sõgen tʋbre n fiuugi.
41014048	La a Zezi goma ne nebã n yetẽ: «Yãmb waa ne sʋʋse n na n yõk maam, wala mam yaa so-gɩta.
41014049	Daar fãa mam da bee wẽnd doogẽ n zãmsd neba, la yãmb pa yõk maam wakat kãng ye. Dẽ fãa yaa sẽn na yɩla tɩ bãngdba gʋlsg tõog n taase.»
41014050	Wakat kãnga karen-biisa fãa basa a Zezi n zoe.
41014051	Bi-bɩɩg a yembr n da pʋgd a Zezi. Yaa fu-goabg bal la a ra pil yã. Tãb-biisa sẽn yõk-a,
41014052	a fãagame n zoe a bɩlgemde, n bas fu-goabga bãmb nusẽ.
41014053	B talla a Zezi n kẽng maan-kʋʋd kãseng yiri. Maan-kʋʋdba nanamse, tẽnga kãsem-dãmb la Sɛb-mitba fãa ra tigma be.
41014054	A Piyɛr pʋg-b la yɩɩga n wa tol n kẽ kãsma zakẽ n tɩ zĩ ne tãb-biisã n woot bugum.
41014055	Maan-kʋʋdba nanamse la tẽnga kãsem dãmba ra baooda yell sẽn na n dogl a Zezi zugu n yaool n tõog n kao b kũum bʋʋdo, la b ra pa yãet fɩ.
41014056	Kaset-zirẽ dãmb wʋsg waa be, la b toagsga ra pa segd taab ye.
41014057	Neb kẽer yikame n yagd zirẽ n yetẽ:
41014058	«Tõnd wʋma a sẽn yeele: mam na n wãa wẽnd do-kãnga, neb nus sẽn me, la dasma a tãab pʋgẽ bala m na lebs n me a to sẽn pa na n yɩ ninsaal nug tʋʋmd ye.»
41014059	Yell kãnga poorẽ me b yelsma da pa zemsd taab ye.
41014060	Dẽ la maan-kʋʋd kãsenga yik a toore neba sʋka n sok a Zezi: «Y pa leokd tɩ bũmb laa? Yaa bõe kaset la b kõt yãmb poorẽ woto?»
41014061	A Zezi sĩnda b noore n pa leok tɩ bũmb ye. Maan-kʋʋd kãsenga yeela a Zezi: «Yaa foom la Wẽnnaam sẽn tʋm a soba bɩ?»
41014062	A Zezi leokame: «N-yẽe! Yaa mam menga. La yãmb na yãend Ned Biiga t'a zĩ Wẽnnaam pãng soab rɩtgo, la a yit sawat zug n watẽ.»
41014063	Dẽ la maan-kʋʋd kãsenga kẽes a fut n yetẽ: «Tõnd tara kaset dãmb tʋʋmd yɛs bi?
41014064	Yamb wʋma a sẽn tʋʋs Wẽnnaam yʋʋre, yãmb tagsdame tɩ bõe?» La b fãa yeelame t'a toga ne kũum.
41014065	Neb kẽer sɩngame n tʋbsd a Zezi neng ne kolkoodo. B pila b neng ne pɛɛla n pãbd-b pegse n yetẽ: «Bɩ f bãng sẽn ya ned ninga n wẽ fooma!» Naab ka loog ka rãmba pãb-b la wʋsgo.
41014066	A Piyɛr sẽn waa n be zakẽ wã, maan-kʋʋd kãseng zakẽ, bi-pugl n wa be.
41014067	A yãenda a Piyɛr sẽn da zĩi n woot bugma, a gesa a neng n yetẽ: «Fo me ra bee ne a Zezi, Nazarɛt nedã.»
41014068	A Piyɛr kɩɩsame n yetẽ: «Mam pa mi-a ye. Mam pa wʋmd fo sẽn dat n yeel tɩ bũmb ning ye.» A Piyɛr yiime n leb zãongẽ, la wakat kãnga no-raoog kelmame.
41014069	Bi-pugla sẽn paam n ges neere, a yeela neb niyns sẽn da be-b be wã: «Ad-a sɩd yaa bãmb neda.»
41014070	La a Piyɛr le kɩɩsame. Sẽn yɩ bilfu rẽ poore, sẽn da be-b be wã fãa yeela a Piyɛr: «Sã n ya sɩda, fo yaa bãmb neda, fo yaa Galile neda.»
41014071	La a Piyɛr sɩngame n kãabd a meng la wẽene: «Mam ka mi ned ning yãmb sẽn gomd a soab yella ye.»
41014072	La wakat kãng bala no-raoog kelma naoor a yiib soaba. A Piyɛr tẽega a Zezi sẽn da yeel yẽnd gomd ninga: «No-raoog kõn kelem naoor a yiibu tɩ fo pa kɩɩs maam naoor a tãab ye.» La a sɩnga yãbre.
41015001	Beoog sẽn waa n vẽege, maan-kʋʋdb nanamse, tẽnga kãsem dãmba, Sɛb-mitba la bʋ-kaoodba tigma taaba n na n ges b sẽn na n maan bũmb ninga. B kɩtame tɩ b sẽb a Zezi ne wĩyã n tall-ba n kẽng a Pilat nengẽ.
41015002	A Pilat soka a Zezi: «Yaa foom la Zʋɩf rãmba dĩma bɩ?» T'a Zezi leoke: «Yãmb meng yeelame.»
41015003	Maan-kʋʋdba nanams rõda a Zezi ne rõadg buud fãa.
41015004	A Pilat soka a Zezi yɛsa: «Fo pa leokd tɩ bũmb laa? Ges b sẽn dõt foo ne rõadg ning wɛ!»
41015005	La a Zezi kell n pa leok tɩ bũmb ye, al t'a Pilat pɛleng ra yɩgda.
41015006	Zʋɩf rãmba sã n da mii n maand kibs kãseng fãa, a Pilat da mii n yiisda roogo bi-bɛɛg ninga neba sẽn da kot-a t'a yiisi.
41015007	Zemsame tɩ wakat kãnga neb wʋsg tigma taab n kos a Pilat t'a yiis bi-bɛɛg a yembre, waa a sẽn mii n maand yʋʋmd fãa.
41015008	Bi-bɛɛg a yembre n da be bi-beesa roogẽ, t'a yʋʋr boond tɩ Barabas. Yẽ n da naag a tũud-n-taas n kʋ ned, zabr sẽn yik tẽnga pʋgẽ.
41015009	A Pilat sok-b lame: «Yãmb datame tɩ m yiis Zʋɩf rãmba dĩm n kõ-y bɩ?»
41015010	A Pilat meng ra miime tɩ yaa sũ-kiir yĩnga la maan-kʋʋdba nanams ra yõk a Zezi n wa yẽ nengẽ.
41015011	Maan-kʋʋdba nanams sagla neba tɩ b kos a Barabas yiisgu.
41015012	A Pilat soka neba yɛsa: «La mam maanda bõe ne yãmb sẽn boond a soab tɩ Zʋɩf rãmb dĩma?»
41015013	La neba mooname yɛsa: «Bɩ y ka-a pika.»
41015014	A Pilat sok-b lame: «A maana bõe sẽn ya wẽnga?» Zʋɩf rãmba mooname n yɩɩd pĩnda: «Bɩ y ka-a pika.»
41015015	A Pilat sẽn da rat n noog neba sũur yĩnga, a yiisa a Barabas n kõ-ba, dẽ poore, a kɩtame tɩ b pãb a Zezi ne kaase la a kõ-b la sor tɩ b ka-b pika.
41015016	Tãb-biisa talla a Zezi n kẽ zaka yaanga la b boola tãb-biisa fãa sẽn da beb be tɩ b wa tigim.
41015017	Dẽ poore, b yeelga a Zezi fu-miuugu la b kãama gõos gʋlle n teeg a Zezi zugu.
41015018	B ra pʋʋsd-b lame n yetẽ: «M pʋʋsda yãmb, Zʋɩf rãmba dĩma.»
41015019	B ra pãbda a Zezi zug ne tãnwĩiga la b sẽnesd b neng ne kolkoodo. B ra wõgemda b taoore n pʋʋsd-ba.
41015020	B sẽn wa n yaal a Zezi n tɩge b yeega fu-miuugã n le pil-b b meng fuugu.
41015021	Dẽ poore, b talla a Zezi n na n tɩ ka-b pika. Sor zugu, b sega rao a yembre sẽn yi a weoogẽ n kuiisẽ, a yʋʋr la a Simo. A da yaa Sirɛn neda, a Aleksãndr la a Rufus baaba. B modg-a lame t'a reeg a Zezi pikã n zɩ.
41015022	B talla a Zezi n kẽng zĩig a yembr sẽn boond tɩ Golgota. Dat n yeelame tɩ zu-waanga.
41015023	B kõ-la a Zezi rãam sẽn pul tɩdare la b pa sak n yũ ye.
41015024	B ka a Zezi pika, la b rɩka b futã n pʋɩ taaba. B poeesame n na n bãng fuug fãa soaal sẽn na n yɩ a soaba.
41015025	B sẽn waa n ka a Zezi n sɛ, dẽ tɩ yaa wĩnto-sʋka
41015026	la b da gʋlsame n wilg b sẽn lʋɩɩs bũmb ning taoore n na n kʋ a Zezi: «Zezi, Zʋɩf rãmba dĩma.»
41015027	B ra kaa wagda a yiibu n naag ne a Zezi, a yembre a Zezi rɩtgo, a yembre b goabga. [
41015028	Yaa woto la sẽn gʋls Sebra pʋgẽ tõog n taase: b sõd-a la nin-wẽens sʋka.]
41015029	Sẽn da loogdeb be wã fãa ra tʋʋsda a Zezi la b gird b zutu n yetẽ: «Aya! Fo sẽn tõe n wã wẽnd doogã n le me-a rasem a tãab pʋgẽ wã, aya! Sig pika marsã n fãag f menga.»
41015030	Maan-kʋʋdba nanamse, Sɛb-mitba ra laada ne taaba n yetẽ:
41015031	«A fãaga a taaba la a pa tõe n fãag a meng ye.
41015032	Wẽnnaam Tʋʋm-tʋmda la Israyɛl dãmba dĩma, sig pika zug marsã tɩ d yãend n yaool n tẽ.» Ba b sẽn da naag neb niyns n ka pika ne a Zezi wã, bãmb me ra laad-b lame.
41015033	Wakat a yoob soab sẽn ta, lik bui tẽnga zãnga, al tɩ ta zaabre.
41015034	Zafare, a Zezi moona ne koɛɛg kãsenga: «Eloi, Eloi, lema sabaktani?» (Eli, Eli, yaa bõe yĩng tɩ y basd maam?)
41015035	Neb kẽer sẽn da pẽ wʋma a Zezi goama la b yeela taaba: «Ad-a boonda a Eli.»
41015036	La ned a yembr wudgame n dɩk bũmb sẽn fõogd koom n los rã-miisgẽ n sel-a tãnwĩig n kõ a Zezi tɩ b yu. B ra yetame: «Bas woto tɩ d gese a Eli na waa n sik-a.»
41015037	La a Zezi zẽka b koɛɛg n moon ne pãnga la b kii wakat kãnga.
41015038	Wakat kãng bala, wẽnd doog peen-kãsenga kẽegame, al yĩngri n ta tẽnga.
41015039	Tãnsoab n da yɛs pika tẽngre. A sẽn yãe t'a Zezi kiime a yeelame: «Sɩd-sɩda nin-kãnga ra yaa Wẽnnaam Biiga.»
41015040	Pagb kẽer da yɛsa yɩga n getẽ. A Mari Madelɛn, a Mari, a Zak la a Zozɛf ma, n paas a Zebede kamba ma, ra bee bãmb sʋka.
41015041	A Zezi sẽn waa n be Galile, yaa bãmb n da tũud-b la b ra sõngd-b. Pʋs n yɩɩ pagb wʋsgo n da tũ ba n wa Zerizalɛɛm.
41015042	Zĩiga da zoe n sobgame, la sẽn da ya vʋʋsg ket tɩ beoog seglg yĩnga,
41015043	Arimati ned a yembre sẽn boond t'a Zozɛf, da yaa nin-kãsenga bʋʋdba sʋka. Yẽ ra gũuda Wẽnd Rĩunga waoongo la yẽ n keng a sũuri n kẽng a Pilat nengẽ n tɩ kos a Zezi yĩnga.
41015044	A Pilat pɛleng yɩka a sẽn wʋm t'a Zezi zoee n kiime t'a bool tãnsoabã n sok-a n bãng kũuma sẽn yɩ sasa ninga.
41015045	A sẽn paam tãnsoaba leokre, a kɩsa kũuma a Zozɛf.
41015046	A Zozɛf raa peende la a sika a Zezi yĩnga n vil-a ne peende n yaool n gãneg-a yaoog sẽn tuk pĩigẽ. Dẽ poore, a bilga kug bedre n pag yaooga noore.
41015047	A Mari Madelɛn la a Mari, a Zozɛf ma, da geta b sẽn gãnegd a Zezi zĩig ningã.
41016001	Sibri daar sẽn looge, a Mari Madelɛn la a Mari, a Zak ma, n paas a Salome, daa yũ-noog kaam n na n tɩ zɛ a Zezi yĩnga.
41016002	Ata daar yibeoogo, wĩndg sẽn puk paalem, b waa yaoogẽ wã.
41016003	Bãmb da gomda ne taaba: «Yaa ãnna n na n bilg yaooga kugr n kõ-do?»
41016004	La b sẽn doog b nenga b yãeeme tɩ kugra billgame n dɩg kɛɛnga. Kugra ra bɛdma al wʋsgo.
41016005	B kẽe yaoogẽ wã la b yãee bi-bɩɩg sẽn da zĩ rɩtgo n yer fu pɛɛlga la rabeem kãseng yõk-b lame.
41016006	Daoa yeel-b lame: «Da zoe-y rabeem ye! Yãmb baooda a Zezi, Nazarɛt nedã b sẽn da ka pika, b vʋʋgame, b ka le be ka yɛs ye, ad-b sẽn da gãneg bãmb zĩig ninga.
41016007	La bɩ y kẽng n tɩ wilg b tũud-n-taasã la a Piyɛr n yɩɩda, tɩ b na n denga bãmb Galile, la yaa beene la y na n yãend-ba, wa b meng sẽn pĩnd n wilgi.»
41016008	B sẽn yi yaoogẽ wã, b zoeeme n zãag. Bãmb fãa ra rigdame, la b ra pa le so b meng yɛs ye. Dabeem sẽn da tar-b yĩnga, b pa sak n gom ne ned ba a ye. [
41016009	A Zezi vʋʋga ata raar yibeoogo la b reng n lika a Mari Madelɛn.
41016010	Yaa yẽ pʋgẽ la a Zezi ra yiis Sʋtãamb a yopoe. A kẽngame n tɩ togs kibarã a Zezi tũud-n-taasã. Bãmb fãa sũr da sãamame al tɩ b ra ket n yãbda.
41016011	Bãmb sẽn wʋm t'a Zezi vʋʋgame la a Mari Madelɛn yãend-b lame, b pa sak n tẽ ye.
41016012	Dẽ poore, yaa bãmb neb a yiibu la a Zezi lik sor zugu ne yĩng sẽn da ka le wẽnd pind dẽnda; nin-bãmb da rabda b weoogẽ.
41016013	Bãmb lɛɛg n wa togsa kibarã b taaba la b pa sak n tẽ bãmb me ye.
41016014	Dẽn zugẽ yɩɩ Tʋʋm-tʋmb piig la a yembrã la a Zezi likyã. Bãmb da zĩi n dɩta wakat kãnga. A Zezi sãbsa bãmb me b sũ-keelma yĩnga la b sẽn pa sak n tẽ wã yĩnga. Bãmb pa tẽ neb niyns sẽn da yãend-b a Zezi sẽn yi kɩɩms sʋk ye.
41016015	A Zezi yeela b Tʋʋm-tʋmdbã: «Bɩ y kẽng dũni fãa pʋgẽ n zãms neb Kibar noogã.
41016016	Ned ninga sẽn na n saka n tẽ, la sẽn na n saka n deeg soobo, yẽ soab na n paama fãagre. La ned ning sẽn na n zãgsa tẽebo, yẽ soab na palga a menga.
41016017	Ad sẽn na n tẽbã sẽn na n maam bõn-bãn niynsi: mam yʋʋr yĩnga, b na n diga sʋtãamba. B na n goma bu-zẽmb goama.
41016018	Bãmb na n yõga wiis ne b nusi, la b sã n wa yũ zẽnem me, a kõn maan-b bũmb ye. B sã n sɩɩs bãad-dãmb ne b nusi, b na n paama laafi.»
41016019	A Zezi sẽn waa n gom ne bãmb n sɛ, b yɩkame n dʋ yĩngri. B zĩi Wẽnnaam dɩtgo.
41016020	La Tʋʋm-tʋmdba saaga zĩis fãa n zãms Kibar noogã, la Soaala ra sõngd-b lame, la b da maanda wẽnd makr dãmba n paasdẽ.]
42001001	Ad-y yɛl niyns fãa sẽn maan tõnd sʋka, neb wʋsg n yik n na n gʋls ba,
42001002	n gʋls-b tɩ tũ wala pipi Koe-nooga moandb sẽn yãend ne b nini.
42001003	Bãmb nao la m pʋgyã, n le vɛɛs yɛla fãa, al b sɩngrẽ n na n gʋls-b fo yĩnga, m nin-sõngo Teofil.
42001004	La woto wã f na bãng tɩ f sẽn paam zãmsgo ninga ka naag ne zirẽ lɛ-lɛ.
42001005	Zɩɩde naab a Erod zamaanẽ, maan-kʋʋd a ye n da be, a Abia sakẽ, n boond t'a Zakari, t'a pag sẽn boond t'a Elizabɛt yaa Aarõ yagenga.
42001006	Bãmb b yiiba da yaa nin-sõma Wẽnnaam taoore n da tũud Soaala noya la b raaba fãa, tɩ wɩdg ka ye.
42001007	B ra pa tar biig ye, t'a Elizabɛt ra yaa pɩg-kiiri; la bãmb b yiiba fãa ra kʋʋlame.
42001008	Sẽn waa n beẽ, maan-kʋʋra tʋʋmd gilgame n ta a Zakari saka. B poeesa wala b sẽn mii n maandẽ,
42001009	la lʋɩɩ yẽ zug, t'a kẽ Sõmblem Naab meng roogẽ n yõog wisdu.
42001010	Wisda yõogr wakato, zãma wã paa yɩnga n pʋsdẽ.
42001011	La Soaala malɛka lika a Zakari, wisda maan-kugra rɩtgo.
42001012	A Zakari sẽn yãe-a, a yɛɛsame la rabeem yõk-a lame.
42001013	Tɩ malɛka yeel-a: «Ra zoe rabeem ye, Zakari, tɩ f pʋʋsg reegame, fo pag na n doga biig n kõ-fo la f na n pʋda a yʋʋr a Zã.
42001014	A rogma na n pidsa fo menga la neb wʋsgo ne sũ-noog la na yɩ kɩdengo.
42001015	A Zã na n yɩɩ nin-kãseng Soaala taoore; a kõn yũ rãam la toos ye. A na n pida ne a Vʋʋsem Sõngo t'a ket a ma pʋgẽ.
42001016	A na n talla Israyɛl kamb wʋsgo tɩ b lɛɛg n wa kẽ Soaala, bãmb Wẽnnaam.
42001017	A na n lʋɩɩ Soaala taoore ne a Eli yam la a pãnga; a na wẽnemda ba rãmb la kamba sũur n tees taaba. A na n kõo kɩɩsdba nin-sõma wã yam sõngo, la woto a na n segl buud sõngo n kõ Soaalã.»
42001018	A Zakari yeela malɛkã: «Bõe n na n sõng-m tɩ m bãng rẽnna? M yaa nin-kẽema, m pag me kʋʋlame.»
42001019	La malɛka leok-a lame: «Mam la a Gabriyɛl sẽn yɛs Wẽnnaam taoore, la b tʋm-m lame tɩ m wa gom ne foo la m togs-f koe-noog kãnga.
42001020	La ade, fo na n lebga muka, fo kõn le tõog n gome, n tol n tãag yɛl kãensa fãa taasg raare, fo sẽn pa tẽ m goama yĩnga, la b yaool n na n pidsame, b raara sã n ta.»
42001021	La neba fãa yaool n da gũuda a Zakari, tɩ b pɛlens yɩgda a sẽn kaoosd wẽnd doogẽ wã.
42001022	A sẽn waa n yi, a makame t'a na n gom ne nebã, n konge. Dẽ la b bãng t'a paama likr wẽnd doogẽ. Yẽ menga ra kong n bilgda ne nugu, la a kell n yɩɩ muka.
42001023	A Zakari sẽn maan a tʋʋmna n pids a raare, a leba a yiri.
42001024	Sẽn yɩ bilf rẽ poore, a paga, a Elizabɛt, dɩka pʋga; a solga a meng kiis a nu. La yẽ meng n waa n gomda:
42001025	«Ad-y Soaala yaa n maana bũmb m yĩnga. Yaa n ta-la b raabo tɩ b rok m yãnd ninsaalb sʋka!»
42001026	Kiis a yoob sẽn sõd dẽ poore, Wẽnnaam tʋma malɛk a Gabriyɛl Galile tẽng a ye sẽn boond tɩ Nazarɛt,
42001027	bi-pugl a yembr nengẽ, b sẽn da kõ sɩd sẽn boond t'a Zozɛf n yaa a Daviid buud neda. Bi-pugla yʋʋr da boondame tɩ Maryam.
42001028	La malɛka sẽn kẽ a nengẽ, a yeelame: «M pʋʋsda yãmba, pid ne kũun soaba! Soaala bee ne yãmba, yãmb paama barka, pagba fãa sʋka.»
42001029	La a Maryam sẽn wʋm gomdã, a yɛɛsame; a ra bilgdame n baood pʋʋsg a woto võore.
42001030	Malɛka yeelame: «Da zoe-y rabeem ye, Maryam, yãmb paama bark Wẽnnaam taoore.
42001031	Ade, yãmb na n dɩka pʋga, yãmb na n doga bi-ribla la y na pʋda a yʋʋr a Zezi.
42001032	Bãmb na n yɩɩ nin-kãsenga, la b na n bool-b lame tɩ yĩngr soab Biiga. Wẽnnaam na n kõ bãmba b saamba, a Daviid, zaoore,
42001033	la b na n dɩ naam a Zakoob zakẽ daar fãa la b naam kõn zĩnd sɛɛb ye.»
42001034	A Maryam soka malɛkã: «Dẽ na n yɩ-la a wãna, tɩ m ka mi rao ye?»
42001035	Malɛka leokame: «A Vʋʋsem Sõng na n siga yãmb zugu la yĩngr soab pãng na n bui yãmba. Dẽ n so tɩ sõmblem biiga yãmb sẽn na n dogã, b na n bool-b lame tɩ yĩngr soab Biiga.
42001036	Bɩ y gese! Yãmb doagda, a Elizabɛt, dɩka pʋga n na n dog biig a kʋʋlem pʋgẽ, lebga kiuusa yoob marsã, b sẽn da ket n boond-a tɩ pʋg-kiiri;
42001037	tɩ bũmb ka be sẽn yɩɩd Wẽnnaam nug ye.»
42001038	La a Maryam yeelame: «Mam yaa Soaala yem-poaka, bɩ kell n yɩ ne maam wala yãmb sẽ yeelã.» La malɛka bas-a lame n looge.
42001039	A Mariyam waa n yika ne yãgbo n tees tẽng a yembre, Zɩɩda tãmsẽ.
42001040	A tɩ kẽe a Zakari yiri n pʋʋs a Elizabɛt.
42001041	A Elizabɛt sẽn wʋm a Maryam pʋʋsma, biiga sẽn da be a pʋgẽ wã yĩng sidgame. La a Elizabɛt pida ne a Vʋʋsem Sõngo,
42001042	t'a zẽk a koɛɛg n moonẽ: «Fo paama barka, pagba fãa sʋka, la f pʋgẽ biiga me paama barka.
42001043	Mam bee yɛ, tɩ m Soaala ma wat m nengẽ?
42001044	Ade, fo pʋʋsma sẽn lʋɩ m tʋbrẽ la m biiga yĩng sẽn sidgi, sũ-noog keelem yĩnga.
42001045	Foom la zu-noog soaba, tɩ fo tẽeme tɩ gomna b sẽn leok foom, Soaala yʋʋr yĩnga, na n taasame.»
42001046	La a Maryam yeelame: «Mam sɩɩga pẽgda m Soaal,
42001047	la m sũur kɩdemda sũ-noogo, Wẽnnaam m Fãagda yĩnga.
42001048	Bãmb gesa b biiga paoodlem. Ad marsã tɛka ninsaal buud fãa na n boola maam tɩ zu-noog soaba.
42001049	Tɩ Pãng soab maana yɛl kãsens mam yĩnga, la b yʋʋr yaa sõngo.
42001050	Dũni sẽn yet t'a yaa dũniya, b nimbãan-zoeer bee sẽn zoet-b bãmb zutu.
42001051	B wilga b kang pãnga. B riga wakr dãmba n sẽege.
42001052	B sika pãens rãmb b zaoorẽ, b zẽka talse.
42001053	Kom sẽn tar b rãmba, b tɩgs-b la ne kũuni, tɩ arzɛk rãmb yaool kul zaalem.
42001054	B kogla b biig, a Israyɛl; tɩ b tẽega b nimbãan-zoeerã
42001055	n na n pids zamaan woo zamaana b sẽn da kãab d saam-dãmba, a Abraam ne a kamba!»
42001056	A Maryam zĩnda ne a Elizabɛt sẽn zems kiis a tã n yaool n kul a yiri.
42001057	A Elizabɛt dogem taame; a roga bi-ribla.
42001058	A yags la a buud dãmb wʋmame tɩ Soaala zoe-la a nimbãanega, tɩ b lagem ne-a, n kɩdemnẽ.
42001059	Dasem a nii daare, b kẽesa bi-pɛɛlga bãongo. B pʋd-a la a ba yʋʋre: Zakari.
42001060	T'a ma yeele: «Ayoo! A Zã la b na n bool-a.»
42001061	Tɩ b yeel-a: «Fo buudẽ wã, ned ka be sẽn pʋd yʋ-kãng ye.»
42001062	La b bilsa ne nus n sok biiga ba a sẽn dat tɩ b pʋd biiga yʋʋr ninga.
42001063	A Zakari kosa walga n gʋls woto: «A yʋʋr la a Zã.» La b fãa pɛleng yɩkame.
42001064	Wakat kãng bala, a Zakari yaaga a noor t'a zelemd lak t'a na n gom n pẽg Wẽnnaam.
42001065	Dabeem yõka a yagsa fãa. A Zɩɩda soolma fãa tɛka, neba sõasg ra yaa yell kãnga.
42001066	La neb niyns fãa sẽn wʋm-ba, yella kɛ-la b sũurẽ tɩ b ra yetẽ: «Bi-kãnga na n wa yɩɩ bõe?» Sɩd me Wẽnnaam nug ra tika biiga zugu.
42001067	La biiga ba, a Zakari, ra pida ne a Vʋʋsem Sõngo, t'a gom bãngr goama n yeele:
42001068	«Soaala, Israyɛl Wẽnnaam, paam pẽgre, tɩ b waa n gesa b buudu n fãag-a.
42001069	Tõnd yĩnga b yiisa Fãagda, Pãng soaba, b biiga Daviid zakẽ.
42001070	Wala b sẽn da pĩnd n togs ne tẽn-kʋdem wẽnnẽ bãngdb sõma noore,
42001071	yaa Fãagd sẽn na fãag tõndo d bɛɛba la sẽn kis-b tõnda nusẽ.
42001072	Yɩɩ woto la b maan b nimbãan-zoeere ne d yaab rãmba. B tẽega b bark zoodã,
42001073	b tẽega kãabg ningã, b sẽn da kãab d ba, a Abraam.
42001074	B kãabame tɩ b na zãag-d ne d bɛɛba, n zãag-d ne rabeem buud fãa, tɩ d tõog n waoog-ba,
42001075	ne sõmblem la pʋ-peelem, bãmb maasmẽ, la d vɩɩma tõre.
42001076	La foom, bi-pɛɛlga b na bool foom tɩ Yĩngr soab no-rɛɛsa, tɩ foom n na n lʋɩ Soaala taoore n segl b soya;
42001077	n kɩt tɩ buuda bãng t'a na n paama fãagre ne a yel-wẽna yẽesgo,
42001078	tõnd Wẽnda sũuri pida ne nimbãan-zoeer bala, b nimbãan-zoeer yĩnga, b yĩngr Ãdga
42001079	na puki la a vẽneg sẽn zĩ-b likẽ sẽn zĩ-b kũum maasmẽ tɩ b nao wa paam n dɩk laafi so-tɩrga.»
42001080	Biiga ra bɩtame t'a yam da paasdẽ. A zĩnda weoogẽ n tãag daar ning a sẽn vẽneg a meng a Israyɛl kamba.
42002001	Wẽnd kãnga, dĩma, a Ogust, yiisa sebre tɩ b sõd dũniya neba fãa.
42002002	Sõadg kãng n yɩ pipi sõadg la b maana-a-la a Kirinus, Siri kombera zamaanẽ.
42002003	Ned kam fãa ra lebda a tẽngẽ tɩ b sõd-a be.
42002004	A Zozɛf me yika Nazarɛt, Galile tẽnga, n kẽng Zɩɩda tẽng a ye sẽn boond tɩ Bɛtelyɛɛm, t'a ra ya a Daviid buuda neda.
42002005	La be la a tɩ sõde, yẽ ne a paga, a Maryam, sẽn da tʋte.
42002006	B sẽn waa n be Bɛtelyɛɛm, a Maryam dogem daar taame.
42002007	A doga a sãdem-biiga, n vil-a ne pɛɛla, n gãneg-a b sẽn kẽesd rũmsa zĩig ning n kõt b rɩɩbo, tɩ b ka paam weer sãamba dotẽ ye.
42002008	Pe-kɩɩmb n da be tẽnga noor n gũd b rũmsi ne yʋngo,
42002009	Soaala malɛk wa n pẽneg-b lame tɩ Soaala zɩɩra vẽenem bui-ba la rabeem kãseng yõk-b lame.
42002010	Malɛka yeel-b lame: «Da zoe-y rabeem ye tɩ yaa Kibar noog la m tara, yãmb la buuda fãa yĩnga:
42002011	dũnna, a Daviid tẽngẽ, Fãagda doga yãmb yĩnga; bãmb la Wẽnd Nedã la Soaalã.
42002012	Yaa ne makr kãnga la y na n bãng-ba: y na n yãee bi-pɛɛlg t'a gãe b sẽn kẽesd rũmsa zĩig ning n kõt-b rɩɩbã.»
42002013	Vugr bala yĩngr tãb-biisa ka tɛka wa n naaga malɛkã tɩ b pẽgd Wẽnd woto:
42002014	«Wẽnnaam paam pẽgr yĩngri la b yamleooga sẽn kẽ b rãmba paam laafi tẽng zugu!»
42002015	Malɛk rãmba bas-b lame n leb yĩngri tɩ pe-kɩɩmba yeel taaba: «Bɩ d ta Bɛtelyɛɛm n ges bũmb ning sẽn maane tɩ Soaala wilg tõndã.»
42002016	B kẽnga tao n tɩ mik a Maryam ne a Zozɛf la bi-pɛɛlg t'a gãe b sẽn kẽesd rũmsa zĩig ning n kõt-b rɩɩbã.
42002017	Pe-kɩɩmba yãenda ne b nifu, tɩ bãmb me na n sɩng n togs marsã, malɛka sẽn da zoe n wilg bãmb biiga poorẽ.
42002018	Ned ning fãa sẽn kelg-a, ra zĩi ne pɛlen-yɩka.
42002019	A Maryam ra bĩngda yɛl bãmb a sũurẽ, n bʋgsd-ba a yamẽ.
42002020	Pe-kɩɩmba lebgame n kilsdẽ la b pẽgd Wẽnnaam b sẽn yãend la b sẽn wʋm yĩnga. Fãa sɩd yɩɩ wala b sẽn da togs-bã.
42002021	A rogem dasm a nii yĩnga, b kẽesa biiga bãongo, n pʋd biiga t'a Zezi, yʋʋr ninga malɛka sẽn pind n pʋde tɩ b ma nan ka tʋd b pʋgã.
42002022	B sẽn waa n segl b mens n taas daar ning Noora sẽn yalsã, b talla biigã n kẽng Zerizalɛɛm n tɩ rɩk-b n kõ Wẽnde,
42002023	tɩ woto n be Soaala Noora sebrẽ: Bi-ribl fãa sẽn doge n yaa a ma pipi biiga, b rɩkd-a lame n kõ Soaala tɩ b sooge,
42002024	la wala Soaala Noor sẽn le rat yɛsa, yaa malwal a yiibu bɩ wal a yiibu la b kɩs tɩ b kʋ maoongo.
42002025	La ade, dao a ye n da be Zerizalɛɛm n boond t'a Simeõ. A ra yaa nin-tɩrga, nin-sõngo; a da gũuda Israyɛl yolsgo la a Vʋʋsem Sõng ra bee ne-a.
42002026	A Vʋʋsem Sõng ra vẽneg-a lame t'a bãng t'a kõn ki t'a ka reng n yãe Krista, Wẽnd Neda ye.
42002027	A Vʋʋsem Sõng kɩtame t'a kẽng wẽnd doogẽ. La biig a Zezi ba rãmb sẽn tall-b wakat ninga n wa pids noorã,
42002028	a reeg-b la a nusẽ la a pẽga Wẽnnaam n yetẽ:
42002029	«Soaala, wala y sẽn wilg y yambã, y tõeeme marsã n kõ-a sor t'a loog ne laafi;
42002030	tɩ m nini yãe-la y fãagre,
42002031	y sẽn seglg ninsaalb buud fãa yĩnga.
42002032	A yaa vẽenem n vẽnegd bu-zẽmbã, a yaa yãmb buud, a Israyɛl, zu-zẽkre.»
42002033	Biiga ma ne a ba pɛleng yika b sẽn da gomd b yell woto wã yĩnga.
42002034	A Simeõ ning-b la barka la a yeela a Maryam, biiga ma: «Ade, bi-kãnga waa ne neb wʋsgo sãoong la neb wʋsg manegre, Israyɛl pʋgẽ. A na n yɩɩ wa bõn-bãnde n wa ne no-koeemde.
42002035	La yãmb menga, yaa sʋʋga n na n kõs yãmb sũuri n kɩt tɩ y tũ rẽ n bãng sẽn be neb wʋsg rẽnnẽ.»
42002036	Bãngd poak a ye me n da be be, a An, a Fanuwɛl biiga, a Azɛr buudẽ; a ra kʋʋla wʋsgo; a sẽn yi kãadem a pʋg-sademnẽ, a zĩnda ne a sɩda yʋʋm a yopoe bala,
42002037	la a kell n paa pʋg-kõto t'a yʋʋm wa ta pisnii la a naase; a ra pa viigd wẽnd doogẽ ye; a ra waoogda Wẽnnaam yʋng la wĩntoogo, ne no-loeere la pʋʋsgo.
42002038	A An me waa wakat kãng bala n pẽgd Wẽnnaam la a gomd biiga yelle ne neb niyns fãa sẽn da gũud-b Zerizalɛɛm fãagre.
42002039	B sẽn maan fãa n sɛ wala Soaala noor sẽn date, b leba b tẽngẽ, Nazarɛt, Galile soolem.
42002040	La Biiga ra bɩtame, t'a pãng paasdẽ, la a ra tara yẽesem, la Wẽnnaam yam da kẽe-a lame.
42002041	Yʋʋmd-yʋʋmd fãa, b ba ne b ma da kẽnda Zerizalɛɛm, pak kibsa yĩnga.
42002042	Biiga yʋʋm sẽn waa n ta piig la a yi, b kẽnga Zerizalɛɛm, wala b sẽn yib n maand kibs kãng wẽnde.
42002043	Tigra rasem sẽn looge tɩ b lɛɛg n kuiisẽ, biiga paa Zerizalɛɛm tɩ b ba la b ma ka bãng ye.
42002044	Bãmb sẽn da tẽed tɩ b bee ne so-toagdb a taaba, b kẽna daar a ye kẽnde n yaool n na n sɩng baoobo, b roagdba la b mitba sʋka
42002045	la b ka yãend-b ye tɩ b leb Zerizalɛɛm n tar b baoobo.
42002046	Sẽn maam dasem a tã, b yaool n tɩ yãend-b la wẽnd doogẽ tɩ b zĩ karen-saam-dãmb sʋka n kelgd-b la b sokd-b.
42002047	La sẽn wʋm-b bãmba fãa da yɛɛsdame, b yẽesma la b leoba yĩnga.
42002048	B ba ne b ma sẽn waa n yãend-ba, b pɛleng yɩkame. B ma yeel-b lame: «M biiga, yaa bõe yĩng la fo maan tõnd woto? Gese! Ad-f ba ne maam, tõnd da saad n baooda foo ne sũ-sãanga.»
42002049	La b leokame: «Bõe yĩng la y baood maam? Yãmb da ka mi tɩ yaa pakr tɩ m tʋm m ba tʋʋmd laa?»
42002050	La b sẽn gom woto wã, ba rãmba pa wʋm a võor ye.
42002051	La a Zezi yik n tũ-b lame n kul Nazarɛt la b ra sakda b noore. B ma ra bĩngda yɛla fãa a sũurẽ.
42002052	La biiga ra bɩtame tɩ b yam la sõmblem da paasdẽ, Wẽnnaam la ninsaalb nifẽ.
42003001	A Tiber sẽn deeg Rom naam tɩ yʋʋm piig la a nu, t'a Põs Pilat so Zɩɩde, t'a Erod ya Galile naaba, t'a yao, a Filip, ya Iture la Trakonitid kombere, t'a Lizanias ya Abilɛn naaba,
42003002	maan-kʋʋr kãsẽm-dãmb a An la a Kaif zamaanẽ, a Zakari biig a Zã, wʋma Wẽnnaam koɛɛg weoogẽ.
42003003	Dẽ la a wa Zɩɩde baobga fãa n moon sũur tekr soobo, yel-wẽna sugr paoong yĩnga,
42003004	wala b sẽn gʋls bãngd a Izayi sebrẽ: «Sẽn moond-a weoogẽ wã koɛɛg la woto: segl-y Soaala sore, maneg-y b soya n demse!
42003005	Tãn-long fãa sĩdi! Sarem-y tãmsa la kunkuba fãa! Rems-y so-golomse! So-rʋda legb saalse!
42003006	Tɩ woto ninsaal fãa na yãend Wẽnnaam fãagre.»
42003007	A Zã ra yeta zãma wã sẽn da wat a nengẽ t'a so-bã: «Wag-bi buudu, ãnna n wilg yãmb tɩ y zoe n põs sũ-puur ning sẽn watã?
42003008	Wom-y biis sẽn be yõodo, sũ-tekr biisi la y ra saag n yeele: ‹D ba la a Abraam ye.› Mam yeta yãmba tɩ Wẽnnaam tõe tɩ kugã sẽn digã, dog kamb n kõ a Abraam.
42003009	Marsã lar zoe n dɩga tɩɩs yẽgnẽ, tɩɩg ning sẽn pa womd-a bi-sõma fãa, b kɛɛgd-a lame n lob bugmẽ.»
42003010	Zãma wã ra sokd-a lame: «D na n maana bõe?»
42003011	T'a leok-ba: «Sẽn tara fu-yord a yi bɩ a kõ sẽn pa tar-a, la sẽn tar-a sẽn na n dɩ bɩ yẽ me kõ sẽn pa tar-a!»
42003012	Sẽn deesd-b yõor yaood me waame t'a so-ba. B me sokame: «Karen-saamba, d na n maana bõe?»
42003013	T'a leok: «Da reeg-y bũmb n dogl b sẽn kõ noor tɩ y reeg ye.»
42003014	Tãb-biisa me sok-a lame: «La tõnd yẽ, d maan bõe?» T'a yeel-ba: «Bɩ y ra maan ned ba a ye pãng ye, da luk-y ned bãong zaalem ye, la y ra tʋlg bũmb n zʋʋg y yaood ye.»
42003015	Zãma wã ra gũuda Fãagdã. Dẽ la ned kam fãa ra yet, a pʋgẽ: sãnd kaa a Zã la Wẽnd Nedã?
42003016	Dẽ la a Zã leok-b fãa: «Mam sooda yãmb koom; la ned n wate, tɩ b pãng yɩɩd maam; mam pa zem bũmb n na n lok b gãndalsa gĩs ye. Bãmb na n so-y la ne Vʋʋsem Sõngo la bugum.
42003017	B zãada kaorg b nugẽ, la b na n pɩɩga b zɛɛga n wʋk biisã n sui baoorẽ, la b yõog fɩɩba bugum sẽn ka kiid pʋgẽ.»
42003018	A Zã ra togsda neba Koe-noogã la a wɩngd b sũuri ne saglgo buud toor toore.
42003019	A Zã ra yika zabre ne naab a Erod. Zabra yɩ-la a Erodiad poorẽ. A Erodiad da yaa a Erod yao, a Filip, paga. Zabra yɩ-la a Erod tʋʋm wẽns a taaba me poorẽ.
42003020	Dẽ kɩtame t'a Erod paas bõn-wẽng a to: a kɩtame tɩ b paga Zã roogo.
42003021	A Zã waa n soo nebã n sɛ, t'a Zezi meng tol n deeg soobo. A Zezi sẽn waa n ket n pʋʋsdẽ la arzãn sẽn pake,
42003022	tɩ Vʋʋsem Sõng sig b zug ne bũmb wẽnego, ne wall wẽnego. Koɛɛg n yi yĩngr n yetẽ: «Fo yaa mam bi-nongre, mam n dog foo rũnna bala.»
42003023	A Zezi yʋʋm da zemsa pistã, b sẽn waa n sɩng b tʋʋmde. Sã n ya neba sẽn tẽedã, b ba yɩla a Zozɛf, a Eli biiga,
42003024	a Matat biiga, a Levi biiga, a Melki biiga, a Zamayi biiga, a Zozɛf biiga,
42003025	a Matatiyas biiga, a Amos biiga; a Nawum biiga, a Esli biiga, a Nagayi biiga,
42003026	a Maat biiga, a Matatiyas biiga, a Semeyin biiga, a Zozɛf biiga, a Zoda biiga,
42003027	a Zoanan biiga, a Resa biiga, a Zorobabɛl biiga, a Salatiyɛl biiga, a Neri biiga,
42003028	a Melki biiga, a Addi biiga, a Kosam biiga, a Elmadam biiga, a Ɛr biiga,
42003029	a Zezi biiga, a Eliezɛr biiga, a Zorim biiga, a Matat biiga, a Levi biiga,
42003030	a Simeõ biiga, a Zɩɩda biiga, a Zozɛf biiga, a Zonam biiga, a Eliakim biiga,
42003031	a Melea biiga, a Menna biiga, a Matata biiga, a Natam biiga, a Daviid biiga,
42003032	a Zese biiga, a Zobɛɛd biiga, a Booz biiga, a Sala biiga, a Naason biiga,
42003033	a Aminadab biiga, a Admin biiga, a Arni biiga, a Esrom biiga, a Farɛs biiga, a Zɩɩda biiga,
42003034	a Zakoob biiga, a Izaak biiga, a Abraam biiga, a Tara biiga, a Nakor biiga,
42003035	a Seruk biiga, a Ragawu biiga, a Falɛk biiga, a Ebɛr biiga, a Sala biiga,
42003036	a Kayinam biiga, a Arpaksad biiga, a Sem biiga, a Nowe biiga, a Lamɛk biiga,
42003037	a Matusala biiga, a Enok biiga, a Zarɛt biiga, a Maleleyɛl biiga, a Kayinam biiga,
42003038	a Enos biiga, a Sɛt biiga, a Adem biiga, Wẽnnaam biiga.
42004001	A Zezi ra pida ne Vʋʋsem Sõngo. B yii Zʋrdẽ kʋɩlgã n lɛɛg n wa. A Vʋʋsem Sõng waa n le kẽes-b la we-raoogẽ wã;
42004002	b maana rasem pisnaas be la Sʋtãan kʋɩɩb-b lame. Dasem kãense, b pa rɩ fɩ; la dẽ me la kom waa n yõk-ba.
42004003	Ad Sʋtãana sẽn leok-ba: «Yãmb sã n ya Wẽnnaam Biiga, bɩ y yeel kugr kãnga t'a lebg buri.»
42004004	La a Zezi leok-a lame: «B gʋlsame: ‹Ka bur bal n dɩlgd ninsaal vɩɩm ye.› »
42004005	La Sʋtãan sẽn dʋʋs-b yĩngri bilfu, a wilg-b la vugr bala dũni wã rĩund zãnga,
42004006	n yeel-ba: «M na kõ-f tẽn-bãmba fãa ne b pãng la b zɩɩri tɩ b yaa m soolem, la m kõt-b la m sẽn dat a soaba.
42004007	Fo sã n wõgemd n waoog maam, f na soog-b zãnga.»
42004008	A Zezi leok-a lame: «B gʋlsame: ‹Pʋʋs Soaala, f Wẽnnaam, la f waoog bãmb bala.› »
42004009	Sʋtãana le tɩ rʋʋs-b la Zerizalɛɛm wẽnd dooga zugu, zĩig ninga sẽn lug n yɩɩd a taabã, n yeel-ba: «Fo sã n ya Wẽnnaam Biiga, bɩ f yɩk ka n tiimd tẽnga,
42004010	tɩ b gʋlsame: ‹Wẽnnaam na n kõo malɛk rãmb noore n yeel-b tɩ b gũ fo.›
42004011	Woto me n le paase: ‹B na n kok-f-la b nusẽ, tɩ f naoor da wa lak kugr ye.› »
42004012	A Zezi leok-a lame: «B yeelame: ‹Da fɛɛs Soaala, f Wẽnnaam ye.› »
42004013	Sʋtãana sẽn kʋɩɩb-b n sɛ, a bas-b lame n looge n gũud a zu-noog raar a to.
42004014	A Vʋʋsem Sõng pãng taasa a Zezi Galile tẽnga; beelẽ b yʋʋr yii zĩig zãnga.
42004015	B ra karemda neba pʋʋsg rotẽ la neba fãa ra pẽgd-b lame.
42004016	B kẽnga Nazarɛt, b sẽn wub tẽng ninga; vʋʋsg daare, b kẽe pʋʋsg roogẽ wala b sẽn da yib n maanẽ; b yikame n na n karem,
42004017	tɩ b kɩs-b bãngda, a Izayi sebre. B sẽn lak sebrã, sega sẽn gʋls woto:
42004018	«Wẽnd Vʋʋsem bee m zugu, tɩ b zɛɛ maam ne kaam sõngo, tɩ m tɩ togs naong rãmba Koe-noogo; b tʋm-m lame tɩ m moone n wilg yemse tɩ b tɩlga ne yembdo, la zoeense, tɩ b paama nini, la b sẽn tar b rãmb toogã tɩ b leb b zagsẽ ne laafi,
42004019	la b moon tɩ Soaala bark yʋʋmd vẽkame.»
42004020	Dẽ poore b paga sebrã n lebs karen-saamba la b zĩndame. Dooga neba fãa ra tees n geta bãmba.
42004021	Tɩ b na n sɩng goama, n yeele: «Sebr sõng gomdã yãmb sẽn wʋm mars-marsã taasa rũnna.»
42004022	La b fãa ra kõta kaseto la b pẽgd goama sẽn da yit b noorẽ. B ra yetame: «Ka yẽ la a Zozɛf biiga wɛɛ?»
42004023	A Zezi yeel-b lame: «Mam mi tɩ yãmb na wẽ-m yelbũn kãnga: ‹Tɩɩm soaba, reng n sãoog f menga. Wẽnd makr dãmba fãa sẽn maan Kafarnaom tɩ d wʋmnẽ wã, bɩ f maan-b ka me, fo ba-yiri.› »
42004024	B tol n le paasame: «Sɩda, mam n togsd-y: bãngd buuda fãa zɩɩ n paam waoogr a ba-yir ye.
42004025	Yaa sɩda la m sẽn togsd yãmbã, pʋg-kõapa ra waooga Israyɛl tẽnga, a Eli zamaanẽ, saag sẽn waa n pa tol n ni yʋʋm a tã la kiis a yoobe,
42004026	b yaool n pa tʋm a Eli ned ba a ye nengẽ sã n pa pʋg-kõor a ye sẽn da be Sarepta, Sidõ soolmẽ.
42004027	Wãooba me ra waooga Israyɛl tẽnga, bãngd a Elize wẽnnẽ, la baasgo bãmb ned ba a ye ka paam tɩ b sãoog-a, sã n ka Siri neda, a Naama bala.»
42004028	Pʋʋsga roogẽ, b fãa sũur puuga al wʋsgo, b sẽn wʋm boto.
42004029	B yikame n tus-ba tɩ b yi b tẽngẽ; b tẽnga da tii tãng zugu. Woto b tall-b lame n ta tãnga rĩ-sɩlengẽ n na n tus-ba n lub vɩʋʋgẽ.
42004030	La a Zezi pɩʋʋga bãmb sʋk n looge.
42004031	A Zezi kẽnga Kafarnaom, Galile soolmẽ, la b ra karemda nebã vʋʋsg daare.
42004032	B karenga yɩka neba pɛlenga, tɩ b ra gomda wa ned sẽn tar naam la tõogo.
42004033	Dao a ye n da be pʋʋsga roogẽ n tar Sʋtãan a pʋgẽ, a kelma ne pãnga:
42004034	«Ey! Y bõe toog n be ne tõndo. Mam mii yãmb sẽn yaa a soaba: Wẽnnaam Nin-sõngo!»
42004035	A Zezi tãs-a lame: «Sĩnd f noore, yi la f bas daoã!» La Sʋtãana tusa raoã n lub neba sʋka, n bas-a n yi la bũmb pa maan-a ye.
42004036	Dabeem yõka neba fãa tɩ b ra tar ne taaba: «Yɛ ned n gomd woto? A kõta sʋtãan-yood noor ne tõog la pãnga la b yitame.»
42004037	A Zezi yʋʋra sɩd yii zĩig zãnga.
42004038	A Zezi yii pʋʋsga roogẽ n kẽng a Simo yiri. A Simo reem-poaka yĩns ra wɩnga bas-base la b yõka a Zezi sɛɛga tɩ b sõng-a.
42004039	A Zezi zõondame n tãs yĩn-wɩngrã la a sigame. Paga yika zĩig pʋgẽ n segend-b.
42004040	Wĩndg sẽn kẽ, b talla bãad-dãmb ka tɛka n wa a Zezi nengẽ. B tẽega b nus bãmb ned kam fãa zugu n sãoog-ba.
42004041	Sʋtãamba ra yita neb wʋsg pʋsẽ n kelemdẽ la b moonẽ: «Yãmb yaa Wẽnnaam Biiga.» La a Zezi ra tãsd-b lame. B ra pa sakd tɩ b gome, tɩ sʋtãamba ra miime tɩ b yaa Wẽnd Nedã.
42004042	Zĩig sẽn yẽege, b yii n kõsa weoogo. Zãma wã saame n bao-ba, n wa yãend-ba, n da rat n gõog-ba tɩ b ra loog n bas-b ye.
42004043	La a Zezi yeel-b lame: «Yaa modgr tɩ m tɩ togs tẽns a taaba me, Wẽnd Rĩung Koe-noogã, tɩ b tʋm-m la rẽnd yĩnga.»
42004044	B ra zãmsda neba Galile pʋʋsg rotẽ.
42005001	Daar a ye, Zãma wã ra pẽdgda a Zezi, Zenezarɛt mogra noor, n na n kelg Wẽnnaam gomde. La mogra noore,
42005002	b yãenda koom-kogend bõones a yiibu. Kʋɩl-zẽ-yẽedba da yi n pegda b zulumsi.
42005003	A Zezi kẽe koglg a ye, a Simo rẽnna, n kos tɩ b zãag mogra noor bilfu la b zĩnda koglga pʋg n zãmsd nebã.
42005004	B sẽn gom n sɛ, b yeela a Simo: «Ta-y ko-sʋka n lob y zulumsã n yẽ zĩma.»
42005005	T'a Simo leoke: «Karen-saamba, tõnd namsa yʋnga tõre n pa yõk bũmb ye la y sẽn yeela yĩnga, m na lob zulumsã.»
42005006	La b sẽn lobe, b yõga kʋɩl-zẽed wʋsgo al tɩ zulumsa ra pãrsdẽ.
42005007	B kamsa b tũud-n-taase sẽn da be koglg a to pʋga, tɩ b wa sõng-ba. B waame la b vaagame n pids kogend a yiibã tɩ b rat n lisi.
42005008	La a Simo sẽn yãe rẽ, a wõgemda a Zezi taoore n yeel-ba: «Zãag-y ne maam, Soaala, tɩ m yaa yel-wẽn-maanda.»
42005009	Rabeem kãseng yõk-a lame, yẽ ne a tũud-n-taase, kʋɩl-zẽeda sẽn yõg wʋsga yĩnga.
42005010	Rabeem me kẽ-la a Zak la a Zã, a Zebede kamb a yiibã, sẽn da tʋmd ne a Simo. T'a Zezi na n yeel a Simo: «Da zoe rabeem ye tɩ marsã tɛka, yaa neb la f na n paame n kõ-ma.»
42005011	B lɛɛg n waa ne kogendã mogra noore la b basa fãa n tũ a Zezi.
42005012	A Zezi waa n bee tẽng a yembre tɩ rao a ye sẽn da bẽed wãoodo yãend-ba, n wõgemd b taoore n fõgna a neng tẽnga, n pʋʋs-ba: «Soaala, yãmb sã n data, y tõe n sãoog-m lame.»
42005013	A Zezi tẽega b nug n sɩɩs-a n yeele: «Mam datame, sãooge!» La zĩig pʋgẽ bala, a wãooda sãoogame.
42005014	Tɩ b na n kõ-a noore t'a ra togs ned ba a ye la b le paasame: «Kẽng n tɩ wilg f meng maan-kʋʋda la f sẽn sãooga yĩnga, kɩs kũuni, wala a Moyiiz noor sẽn date tɩ yɩ kaset b yĩnga.»
42005015	A Zezi yʋʋr da yit n paasdame tɩ zãma wã sɩng n tigimd ka tɛka, n na n kelg-ba la b paam b bãas sãoogre.
42005016	Bãmb da nong n paa weoogẽ n pʋʋsdẽ.
42005017	A Zezi ra karemda neba daar a ye, tɩ Farizẽ la noora karen-saam-dãmb da lagem n zĩ be; b ra yii Zɩɩde la Galile la Zerizalɛɛm tẽn-toose. Soaala pãng ra bee ne a Zezi tɩ b sãoogd nebã.
42005018	La ade neb n da zɩt b põor ne a gãaga, n baood n na n sik-a bãmb taoore.
42005019	La b sẽn da ka mi b sẽn na n tũ zĩig ning n kẽ ne bãadã, zãma wã yĩnga, b rʋʋ bɛoongã n kɩbg võore n sik-a ne a gãagã, a Zezi taoore.
42005020	A Zezi yãenda b tẽebo n yeel: «Daoa, fo paama f yel-wẽna sugri.»
42005021	Farizẽ rãmba ne Sɛb-mitba tagsa b sũurẽ: «Yãoo yaa ãnna n mamesd a meng ne Wẽnde? Anna n tõe n kõ yel-wẽnd sugri, sã n ka Wẽnnaam b ye?»
42005022	A Zezi bãnga b sũur tagsgo la b yeel-b lame: «Yaa bõe tagsgo la yãmb tagsda y sũur pʋgẽ?
42005023	Yelsem bʋg la naana: fo paama f yel-wẽnd sugri, bɩ: yik n kẽne?
42005024	Sẽn na n yɩlẽ tɩ y bãng tɩ Ned Biiga tara tõog tẽng zugu, n kõ yel-wẽnd sugri, põore, maam n kõt f noore: yiki! Tʋk f gãag n kul f yiri!»
42005025	La Zĩig pʋgẽ bala, a yika bãmb nifẽ, n tʋk a gãag n kuiis a yiri la a pẽgd Wẽnnaam.
42005026	Neba fãa pɛleng yɩkame tɩ b ra pẽgd Wẽnnaam; rabeem da tar-b lame tɩ b yetẽ: «Dũnna tõnd yãee yel-soalma.»
42005027	Dẽ poore a Zezi yiime la b yãee rao a yembre sẽn boond t'a Levi, t'a zĩ a tʋʋmd zĩigẽ, fadg reesg tʋʋmde, tɩ b yeel-a: «Tũ maam!»
42005028	A Levi basa fãa n yik n tũ-ba.
42005029	A Levi maana kibs kãseng a yiri, n segl dɩɩbo. Sẽn deesd-b yõor yaoodã yɩɩ wʋsgo la neb a taab me waa n paasame, tɩ b ra zĩi n dɩtẽ.
42005030	Farizẽ rãmba la Sɛb-mitba guglumame la b yeela a Zezi karen-biisã: «Yaa bõe yĩng la yãmb lagemd sẽn deesd-b yõor yaoodã la yel-wẽn-maandbã n dɩtẽ la y yũuda?»
42005031	T'a Zezi na n leok-ba: «Sẽn zĩ-a ne laafi ka tar tɩɩm soab tʋʋmd ye, yaa sẽn pa keem-bã n tar a tʋʋmde.
42005032	Mam ka wa nin-sõma boolg ye, yaa yel-wẽn-maandba la m wa n na n bool tɩ b tuub b yel-wẽna.»
42005033	Nim-bãmb n lɛɛg n yeel a Zezi: «A Zã karen-biisa loeta b noor naoor wʋsgo. Farizẽ rãmba karen-biis me maanda boto. Yãmb karen-biisa bala n nong n dɩtẽ la b yũuda.»
42005034	T'a Zezi leok-ba: «Pʋg-sɩd zo-rãmb tõe n loee noore tɩ pʋg-sɩd nan ket ne bãmb bɩ?
42005035	Daar n wate. B sẽn loog ne pʋg-sɩdã raare, b na loe noore.»
42005036	B wẽ-b la yelbũnd a ye: «Fu-paalg kõ kẽeg n lisg fu-kʋɩds ye, peen-paalg la kʋɩds pa zemsd taab ye.
42005037	Ned me kõn sui rã-noodo, ko-wao kʋtẽ ye, tɩ rãama na n pusa ko-waoosã n daage la ko-waoosa na n yɩɩ bõne.
42005038	B suiida rã-noodo ko-wao paalẽ.
42005039	Ned pa yũud rãam sẽn kũmi n dat rã nood ye. B tol n wẽe yelbũnd kãnga: rã kũmdi la noogo.»
42006001	Vʋʋsg daar a ye, a Zezi ra pɩʋʋgda pʋto tɩ karen-biisa ra tẽgd kasãna n wãbdẽ.
42006002	Farizẽ rãmb kẽer yeel-b lame: «Yaa bõe la yãmb maand y sẽn pa tar sor n maan vʋʋsg daare?»
42006003	A Zezi leok-b lame: «Yãmb pa karem a Daviid sẽn maan bũmb ninga, kom sẽn waa n yõk-a, yẽ ne a tũud-n-taasa la?
42006004	A ka kẽ wẽnd doogẽ n yãk bur b sẽn da kõ Wẽnnaam, n dɩ bɩ? A pa tol n kõ a poorẽ dãmb tɩ bãmb me rɩ bɩ? Yaool n yaa maan-kʋʋdba bal n tõe n dɩ bur kãnga.»
42006005	La b yeelame: «Ned Biig n so al ba vʋʋsg daare.»
42006006	Vʋʋsg raar a to, b kẽe pʋʋsg roogẽ n da karemd neba la rao a ye n da be be t'a rɩtg nug ya kɩɩnga.
42006007	Sɛb-mitba ne Farizẽ rãmba da gũusda a Zezi, n na n gese b sã n na n sãooga bãada, vʋʋsg daare tɩ b paam n ning-b taale.
42006008	A Zezi da mii b tagsgo, dẽ la b yeel nug-kɩɩngã: «Yik n yaas sʋka.» Tɩ raoã yik n yaase,
42006009	la a Zezi yeelame: «Mam sokda yãmba: vʋʋsg daare, d tara sor n maan neer bɩ d tara sor n maan wẽnga? D tara sore n fãag ned bɩ d tara sor n bas-a t'a ki?»
42006010	B yaas n gesa b fãa gilli n yaool n yeel raoã: «Tẽeg f nugu!» Tɩ raoã tẽeg a nug la a nuga vʋʋgame.
42006011	Neba sũur puuga al vʋsgo tɩ b ra yẽsd ne taaba n na n bãng b sẽn na n maan a Zezi bũmb ninga.
42006012	Wa n segame tɩ sasa kãnga a Zezi da rʋʋ tãng zug n na n pʋʋse. La yʋnga tõre yii pʋʋsg bala.
42006013	Zĩig sẽn yẽege b boola b karen-biisã n tũus bãmb sʋka neb piig la a yi, n bool-b tɩ b Tʋʋm-tʋmdba.
42006014	Yɩla a Simo, b sẽn pʋd a soab t'a Piyɛr (kugri) la a ba-biig a Andre, n paas a Zak, a Zã, a Filip, a Bartelemi;
42006015	a Matiye, a Toma; a Alfe biig a Zak; a Simo, yẽ la m sũur be ne buuda bɛ;
42006016	a Zak biig a Zɩɩd; a Zɩɩda, Iskariyot tẽng dao, sẽn yɩ a zãmb soabã.
42006017	B sẽn sigd tãngã, b tees n yaasa a lʋgrẽ; karen-biisi la zãma ka tɛk n da tigim be; b ra yii Zɩɩde la Zerizalɛɛm, ne Tir la Sidõ sẽn be mogr noore.
42006018	Bãmb fãa ra waame n na n kelg-ba la b paam b bãas sãoogre; Sʋtãan yood sẽn da tar b rãmb n namsdẽ wã fãa da paamda yolsgo.
42006019	Zãma wã ra baood n sɩɩsa bãmba tɩ pãng n da yit b nengẽ n sãoogd bãmb fãa.
42006020	A Zezi zẽka b neng n ges b karen-biisã n yeele: «Sũ-noog rãmba la yãmba, naong rãmba, tɩ yãmb n so Arzãn Rĩungu.
42006021	Sũ-noog rãmb la yãmba, sẽn kũmd-b kom dũnna wã, tɩ yãmb n na n tɩge. Sũ-noog rãmb la yãmba, sẽn yãbd-b rũnna, tɩ yãmb n na n la n kaase.
42006022	Yãmb la sũ-noog rãmba neb sã n wa kis yã, Ned Biiga yĩnga, la b yiisd yãmb buudẽ, la b tar y tʋʋre la b sãbsd y yʋʋrã wa a yaa yʋ-beoogo.
42006023	Wakat kãng bɩ y noog y sũuri la y kɩdem tɩ yãmb dolb na n yɩɩ wʋsg arzãnẽ. Yɩɩ woto la yaab rãmba da kis bãngdbã.
42006024	Yãmb la zu-bʋk rãmba, arzɛk rãmba, tɩ yãmb zoe n tara sẽn na noog y sũuri.
42006025	Yãmb la zu-bʋk rãmba sẽn tɩgd-b rũnna wã tɩ yãmb la kom na n yõk beoogo. Zu-bʋk rãmba la yãmb sẽn mi laad rũnna wã, tɩ yãmb n na n kelem kʋʋre la y yãb yãb-toogo.
42006026	Yãmb la zu-bʋk rãmba neb sã n gomd y yelle n pẽgd yã. Ad-y yɩɩ woto la yaab rãmba maan ne zirẽ bãngdba.
42006027	Yãmb fãa sẽn kelgd maama, m yet-y lame: Nong-y y bɛɛba; sẽn tugd-b beem ne yãmbã, bɩ y maan-b yel sõmde.
42006028	Sẽn kãabd-b yãmb wẽnga bɩ y kãab-b kãab-noogo la y pʋʋs n kõ sẽn sãamd-b yãmb yʋʋrã.
42006029	Ned wẽ f yɛgdg a ye pɛka bɩ f wẽnemd f yɛdg a to wã n tees-a. Ned yẽeg fo n deeg f fu-taoko, da mong-a f fu-wok ye.
42006030	Sẽn bõs-a foom, kõ-a; sẽn dɩka fo bũmbu bɩ f ra sok-a n deeg ye.
42006031	Yãmb sẽn dat tɩ ned maan yãmb bũmb ningã, maan-y boto ne y taaba.
42006032	Yãmb sã n nong sẽn nong-b yãmba bala, yell sõng la bʋgo? Yel-wẽn-maandba me maanda boto.
42006033	La sã n ya sẽn maand-b yãmb neer bala la y maand neere, yell sõnga la bʋgo? Yel-wẽn-maandba me maanda boto.
42006034	Yãmb sã n penge, n mi tɩ y sẽn peng b rãmba na n wa lebs-y lame, yell sõnga la bʋgo? Yel-wẽn-maandba me pengda b taaba n na n wa reeg b sẽn kɩsa zugu.
42006035	Sã n ya yãmba, nong-y yãmb bɛɛba, maan-y yel-sõma la y peng n da saag bũmb ye tɩ woto yãmb dolbo wat n yɩɩ wʋsgo la yãmb yɩta Yĩngr Ba wã kamba tɩ bãmb maanda yel-sõm-zɩtb la nin-wẽns neere.
42006036	Dẽ yĩnga yɩ-y nimbãan-zoetba, wala Ba wã sẽn ya nimbãan-zoetã.
42006037	Da kao-y ned bʋʋd ye, tɩ b kõn kao yãmb me bʋʋd ye. Da ning-y ned taale tɩ b kõn ning yãmb me taal ye. Kõ-y sugri tɩ b na kõ yãmb me sugri.
42006038	Kõ-y tɩ b na kõ yãmb me. Y na n kolemda y fuug tɩ b kiig-y wamd pidungu, wamd sẽn yegs yegse n pĩ tɩ baas n sẽegdẽ. Yãmb sẽn dɩk wamd ning n mak n kõ y taabã, wamd kãng la b rɩkd n mak n kõ yãmb me.»
42006039	A Zezi wẽ-b la yelbũna: «Zoang sã n tat a zon-taaga b yiiba fãa kõn tɩ far n lʋɩ longẽ sɩda?
42006040	Karen-biig ka yɩɩd a karen-saamb ye, karen-biig karm n siki, a yɩta waa a karen-saamba.
42006041	Bõe yĩng tɩ fo ne moog sẽn sor f saam-biiga nifu, n yaool n pa ne ra-bed kẽemdã sẽn sel f nifẽ?
42006042	Fo yɩta a wãn n yeel f saam-biiga: yaas tɩ m lɩk mooga sẽn sorg f nifu? Zirẽ-be-neda! Deng n feoog da-bed kẽenga sẽn sel fo nifẽ wã tɩ f na paam nini n lɩk mooga sẽn sorg f saam-biiga nifã.
42006043	Tɩ sõng zɩ n wom bi-wẽns ye la tɩ wẽng me zɩ n wom bi-sõma ye!
42006044	Tɩɩg fãa bãngda a biisẽ; kankam kõn fãs gõosẽ ye, la sib ka tõsd kãgrẽ ye.
42006045	Nin-sõng sẽn pid sõmblem kẽeda a sũurẽ n yiis yel-sõma, tɩ nin-wẽng sẽn pid wẽnem kẽed a sũurẽ n yiisd sẽn pa sõmbe. F sũur sẽn pid ne bũmb ninga la f noor tar n gomda.
42006046	Yaa bõe tɩ y boond-m tɩ y zu-soaba la y yaool n pa maand m sẽn togsd yãmba?
42006047	Sẽn wat-a mam nengẽ, sẽn kelgd-a mam goama la a tũud-ba, yaas-y tɩ m togs a sẽn wẽnd a soaba.
42006048	Yaa wa ned sẽn met roogo; a tuudame n yẽeg bog zulunga n sɩng rooga pĩig zugu. Sakoom wa yã, a zoee ne pãnga n wẽ roogã la a pa tõog n dĩms-a ye t'a meeb yaa sõmbo.
42006049	Sẽn kelgd-a la a pa tũudẽ, yaa wa ned sẽn me roog tẽn-nabrẽ, bĩisri zugu, koom kaoogame n zoe n wẽ-a ne pãnga, vugr bala doog sirgame la yɩɩ sirgr kãsenga.»
42007001	B sẽn togs neba b koeesã, a Zezi yikame n kẽng Kafarnaom.
42007002	Tãb-biis koabg tãnsoab n da tar a yem-daoogo la a ra nong-a-la wʋsgo. Yem-daooga yika pa-keem n dat n ki.
42007003	A sẽn wʋm a Zezi yelle, tãnsoaba tʋma Zʋɩf rãmb nin-kẽems b nengẽ n dat tɩ b kudg kãntɩɩga tɩ b wa sãoog a nedã.
42007004	B sẽn ta a Zezi nengẽ, b kos-b la ne b sũur fãa n yetẽ: «Togame tɩ y maan bũmb a yĩnga,
42007005	t'a nonga tõnd buudu la a tol n me d pʋʋsg roogã n kõ-do.»
42007006	La a Zezi tũ-b lame la b sẽn waa n kolg yiri, tãnsoaba tʋma a zo-rãmba tɩ b wa yeel-ba: «M zu-soaba, ra nams-y y meng woto ye, tɩ ka tog tɩ y wa kẽ m zakẽ ye.
42007007	M tagsame tɩ m paooda ne m wa m toore n seg yãmba. Yeel-y gomd a ye bala la m yamba na n sãoogame.
42007008	Mam menga tara zu-soaben-dãmba la m soo tãb-biisi. M yeel bãmb nin-yende: Kẽnge, a kẽndame. M yeel a to: Wa! A watame. M yeel m yambã: Maan woto! A maandame.»
42007009	A Zezi sẽn wʋm woto, b pẽga tãnsoaba la b wẽnega b poorẽ n yeel zãma wã sẽn da pʋgdã: «Sɩda m yeta yãmba, al ba Israyɛl pʋgẽ, mam nan pa yãe tẽeb kãseng a woto ye.»
42007010	Sẽn tʋm b rãmba sẽn ta zakẽ b mikame tɩ yamba bee laafi.
42007011	Dẽn sẽn looge, a Zezi waa n dabda tẽng a ye sẽn boond tɩ Nayim, tɩ b karen-biisa la zãma kãseng ra pʋgd-ba.
42007012	B sẽn ta tẽnga noore, segame tɩ b tʋka biig sẽn ki n dabd mumbu; biiga ra yaa a ma-bi-yende la ma wã da yaa pʋg-kõore; tẽnga neb wʋsg da yãagd-a lame.
42007013	Soaala sẽn yãe pagã, b kũma a nimbãanega la b yeel-a lame: «Da yãb ye!»
42007014	La b kolg n sɩɩsa kũuma; tɩ sẽn tʋk-ba yaase la a Zezi yeelame: «Biiga m kõt-f la noore, yiki!»
42007015	Kũuma yikame n sɩng goama t'a Zezi lebs-a a ma.
42007016	Dabeem kãseng yõka nebã tɩ b fãa pẽgd Wẽnnaam n yetẽ: «Bãngd kãseng lika tõnd sʋka la Wẽnnaam waa n gesa b buudu.»
42007017	Pẽgra taa Zɩɩde soolmẽ la tẽn-kɩremsa fãa n sãage.
42007018	A Zã karen-biisa tɩ wilg-a-la rẽ fãa.
42007019	Dẽnd la a Zã bool a karen-biis a yiibu n tʋʋm-ba tɩ b tɩ sok a Zezi: «Yaa yãmb la b sẽn da gũud a soab waoongã bɩ yaa ned a to?»
42007020	B sẽn ta a Zezi nengẽ, karen-biisa yeelame: «A Zã n tʋm tõndo tɩ d wa soke: yãmb la neba sẽn da gũud a soab waoongã bɩ yaa ned a to?»
42007021	Wakat kãng t'a Zezi ra sãoogda bãad-dãmb wʋsgo la koms rãmba, la zĩn dãmba la b pukd zoeens nini.
42007022	B yeelame: «Kẽng-y n tɩ togs a Zã y sẽn yãe la y sẽn wʋme: zoeens le paamda nini, wobs kẽndame, wãoob sãoogdame, kũum vʋʋgdame la b togsda naong rãmba Koe-noogã.
42007023	Zu-noog soaba la sẽn ka na n lak-a maam wa bɛooga n lʋɩ.»
42007024	A Zã sẽn tʋm b rãmba sẽn looge, a Zezi yeela zãma wã: «Bõe la yãmb kẽng n tɩ maag y meng n ges weoogẽ? Tãnwĩig sobg sẽn lengd bɩ?
42007025	Yaa bõe la yãmb kẽng n tɩ gese? Ned sẽn yer fʋ-neeb bi? Sẽn yer-b fʋ-neeba la sẽn yãet-b naare bee nanams zagsẽ.
42007026	Yaa bõe la yãmb tɩ gese? Bãngd bɩ? N-yẽe! Maam n yeele, la yɩɩda bãngda.
42007027	Yaa yẽ soab yelle la b sẽn gʋlse: Mam tʋmda n tʋʋm-tʋmda t'a reng taoore n segl f soya.
42007028	Mam yeta yãmba tɩ pagba kamb fãa sʋka sẽn yɩɩd a Zã ka ye. La ade, sẽn yaa yao-zʋʋg Wẽnd Rĩungẽ wã yɩɩd-a lame.
42007029	Zãma wã la fadga rɛɛsdba sẽn kelg a Zã koɛɛga n sak t'a ko-b soobã, bãmb manesma tũu Wẽnd sẽn date.
42007030	Farizẽ la noor karen-saam-dãmba sẽn zãgs a soobã, ad-y b kɩtame tɩ Wẽnnaam sẽn da tʋlg bũmb ninga vaale.
42007031	Mam makda zamaan kãnga kambã ne ãndãmba?
42007032	B wẽnda kamb sẽn zĩ raagẽ n zabd taaba: ‹Tõnd peeba wɩɩse la yãmb pa sao warb ye, d pʋda kʋʋr yɩɩla la yãmb pa kũm ye.›
42007033	A Zã waame n zãgs t'a kõn dɩ rɩɩbo la a kõn yu rãam ye tɩ yãmb yet t'a zug ka ye.
42007034	Ned Biiga waame n dɩtẽ la a yũuda tɩ yãmb yet t'a yaa yão-be-neda la rã-yũuda, sẽn deesd-b fadgã la yel-wẽn-maandba zoa.
42007035	La Wẽnd kamb naaga taab gilli n kõ kaseto tɩ tʋʋma tũu Wẽnd yam zulunga sẽn yalse.»
42007036	Farizẽ n bool a Zezi tɩ b wa rɩ ne yẽnda, t'a Zezi kẽ a zakẽ tɩ b sɩng rɩɩbo.
42007037	La ade pag a ye n da ya tẽnga pʋg-yoaada; a bãngame t'a Zezi rɩta Farizẽ wã yiri,
42007038	t'a wa ne a yubl sẽn pid ne yũ-noog kaam, a yalsa poorẽ, a Zezi nao wã sẽn tẽesẽ. A ra yãbdame, n madgd a Zezi nao ne a nintãm, n yẽesd-b ne a zoobdo la a zɛɛd-b ne kaama.
42007039	Farizẽ ninga sẽn bool a Zezi wã sẽn yãend rẽ, yeela a sũurẽ: «Yãoo sã n da yaẽ-la bãngda, paga sẽn sɩɩs-a wã, a na bãngẽ tɩ yaa yel-wẽn-maanda.»
42007040	La a Zezi leok-a lame: «Simo, m dat n togsa yãmb koɛɛga.» T'a yeele: «Karen-saamba, togs-y.»
42007041	Neb a yiibu n da tar ned a ye samde: pipi soaba yaa sãnem gil a nu, a to wã wakɩ koeems pisnu bala.
42007042	B sẽn da pa tar n yaood b samda yĩnga, a bas-b la b yiiba fãa taale. Anna n na n nong-a n yɩɩda?
42007043	A Simo leokame: «M tẽedame tɩ yaa ned ninga samd sẽn yɩɩd a to wã t'a bas taalã.» A Zezi yeel-b lame: «Yãmb togsa sɩda.»
42007044	B wẽnega b poorẽ n ges pagã n yeel a Simo: «Yãmb yãee pagã? Mam kẽe yãmb zakẽ la y pa kõn-m koom tɩ m waas m nao ye la yẽ zãgsa m nao ne a nintãm n yẽes-b ne a zoobdo.
42007045	Yãmb ka mok m yɛgd ye, la yẽ sẽn kẽ tɛka a mogsda m nao n ka basdẽ ye.
42007046	Yãmb ka sõog m zug kaam ye la paga zɛɛ m nao ne yũ-noog kaam.
42007047	Yaa rẽ yĩng la m yet yãmba t'a paama a yel-wẽna sẽn ya wʋsga sugri, a nonglem sẽn yɩ wʋsga yĩnga. B sẽn bas a soab bõn-bilfr taale, yẽ soab nonglma zemsame bala.»
42007048	B yeela pagã: «Fo paama f yel-wẽna sugri.»
42007049	Sẽn da rɩt-b ne bãmba yeela b sũuri: «Yãoo yaa ãnna, n kõt ba yel-wẽnd sugri?»
42007050	La a Zezi yeela pagã: «Fo tẽeba fãag-f lame, kẽng ne laafi.»
42008001	Dẽ poore a Zezi da saada tẽn-bɛd la tẽn-bõonego n gomd Wẽnd Rĩung yelle la b moond b Koe-noogo. Tʋʋm-tʋmdb piig la a yiibã n da tũud-ba,
42008002	n paas pagb kẽere. Yaa sʋtãan dẽgd la b ra yiis b pʋsẽ, bɩ yaa b bãas la b ra sãoog yã, wala a Mari b sẽn da boond a soab t'a Madelɛn; Sʋtãamb a yopoe la b yiis a pʋgẽ,
42008003	wala a Zan, a Erod ligd naab a Kuza paga, la pagb a taab wʋsgo sẽn da sõngd-b ne b paoongo.
42008004	Neb kʋʋng tigma taaba n waa a Zezi nengẽ tɩ b na n tão-b yelbũndi:
42008005	«Bʋt a ye n yi n na n tɩ bʋd a pʋʋgo. A sẽn waa n fẽedã a bõn-buudã, bɛɛl kẽer lʋɩɩ sor zugu; neb tab-b lame, yĩngr luiili rɩ-b lame.
42008006	Kẽer lʋɩɩ zĩ-kʋɩgdgẽ, b sẽn yi, b wẽneg n kiime, tɩ b ra pa tar bʋgsem ye.
42008007	Kẽer lʋɩɩ gõosẽ la b sẽn yi gõosa sʋkã, gõosa wulumd-b lame tɩ b ki.
42008008	Kẽer lʋɩɩ zi sakdgẽ, bãmb yiime n wom biisi, a ye fãa koabg koabga.» A Zezi sẽn yeel woto, b mooname: «Sẽn tar-a tʋb n tõe n wʋm bɩ a wʋm!»
42008009	Tʋʋm-tʋmdba sok-b la yelbũnda võore,
42008010	tɩ b leok-ba: «B kõo yãmb tɩ y bãng Wẽnd Rĩunga yɛl-solgdi la sã n ya neb a taabã, yaa ne yelbũna la b gomd ne bãmba, sẽn na yɩlẽ ‹tɩ b sã n getẽ bɩ b ra neẽ ye, tɩ b sã n kelgdẽ bɩ b ra wʋm võor ye.›
42008011	Ad yelbũnda võore: bõn-buuda yaa Wẽnnaam Gomde.
42008012	Sẽn lʋɩ-b sora zugu makda sẽn kelg-ba tɩ Sʋtãan yaool n wa yiis Gomdã b sũurẽ, tɩ b ra wa tẽ n fãag b mens ye.
42008013	Sẽn lʋɩ-b zĩ-kʋɩgdgẽ wã makda sẽn kelg-b Wẽnnaam Gomdã n deeg-a ne sũ-noogo la b pa kɩ yẽgen ye, b tẽeda wakat yɛng bala; kʋɩbg sã n wa, b basda raoodo.
42008014	Sẽn lʋɩ-b gõos sʋka makda sẽn kelg-b Gomdã, la sora zugu, zu-loees buud fãa, arzɛka la dũni wã bõn-nooda tʋlsem wulumd-b lame tɩ b ka tõe n bɩ n taas ye.
42008015	Sẽn lʋɩ-b zĩ-sakdgẽ wã makda sẽn kelg-b Gomdã ne yẽesem la sũ-tɩrga, la b reeg-a ne sũ-keelem t'a womd biisi.
42008016	Ned kõn yõgen fitila n dɩk rʋk n fõgen-a bɩ n dɩgl-a a gãag tẽngr ye; a dogend-a-la a zĩigẽ, tɩ sẽn kẽed-b fãa yãe a vẽenem.
42008017	Sẽn lill ka be sẽn ka na n puk ye, sẽn solg ka be sẽn ka na n wa por yɩng ye.
42008018	Dẽnd yĩnga, bɩ y modg ne kelegre, tɩ sẽn tar-a, b na n paas-a lame la sẽn pa tara b na n deega a sẽn tẽed t'a tara bũmb ningã.»
42008019	A Zezi ma ne b saam-biis waame, la b ka tõog n ta b nengẽ, zãma wã yĩnga.
42008020	Tɩ b wa yeel-ba: «Y ma la y saam-biis n be yɩnga n baood yãmba.»
42008021	Tɩ b leoke: «Mam ma, mam saam-biisi, yaa neb niynsi sẽn kelgd-b Wẽnnaam Gomde la b reegd-a.»
42008022	Daar a ye a Zezi kẽe koom koglgo ne b karen-biisi. B yeel-b lame: «Wa-y tɩ d kẽng mogra rʋʋnde.» La b looga ko-sʋka.
42008023	B sẽn waa n dabda, a Zezi gũsame. Mik sob-raoog kaooga mogra zugu, tɩ koglga kẽed koom, tɩ rabeem beẽ.
42008024	La karen-biisa kolga a Zezi n nek-ba n yetẽ: «Karen-saamba, Karen-saamba, d na n ki wɛ!» B nekame, n tãs sobga la ko-wiisã tɩ b yõke, tɩ fãa lebg sɩɩ.
42008025	Tɩ b na n yaool n yeel-ba: «Yãmb tẽeba bɛɛ?» Dabeem kãseng yõk-b lame tɩ b pɛleng yɩk; la b ra yeta taaba: «Bãmb yaa ãnna n kõt al ba sobg la mogr noor tɩ b sakdẽ?»
42008026	B taa Gadar dãmb tẽnga sẽn tot ne Galile.
42008027	A Zezi sẽn yi koglga pʋga, tẽnga rao a yembre n wa n seg-ba. Sʋtãamb wʋsgo n da be nin-kãng pʋgẽ. Al daar zãra a ra pa le yeelgd fuug ye, a ra ka gãe yir ye, dẽnd yaadẽ.
42008028	A sẽn yãe a Zezi la a sẽn kelme, n wõgemd b taoore n zẽk a koɛɛg n moon woto: «Bõe n be maam ne yãmb sʋka, Zezi, Wẽnnaam Yĩngr soab Biiga? Y sugri la y ra nams-m ye!»
42008029	Dẽ t'a Zezi ra kõta Sʋtãan dẽgda noore t'a yi la a bas raoã. Sɩda, yaa naoor yaka la a ra yõk daoã, tɩ b mii n sẽb-a n gãneg ne wĩ la bãeense, la a kaooda fãa. Sʋtaana ra kẽesd-a la weoogo.
42008030	A Zezi sok-a lame: «Fo yʋʋr la a bõe?» T'a leok: «Kʋʋma» tɩ yaa Sʋtãamb wʋsgo n da kẽ raoã pʋgẽ.
42008031	Sʋtãamba yõka a Zezi sɛɛg tɩ b ra yiis ba n lebs-b bog zulungẽ wã ye.
42008032	Kurkuy ka tɛk n da wãbd yamdo tãnga zugu; Sʋtãamba kosa a Zezi sore n na n yi n kẽ kurkuya; tɩ b kõ-b sore.
42008033	Sʋtãamba basa raoã n yi n kẽ kurkuya la kurkuya zãnga siga tãnga n wudg n tɩ lʋɩ mogra pʋga, n pa koomẽ.
42008034	Sẽn da gũud-b kurkuya sẽn yãe yellã, b zoe n tɩ togsa tẽnga pʋgẽ la tẽn-kɩremsã.
42008035	Neba yiime n wa ges yella sẽn maana. B taa a Zezi nengẽ n mik Sʋtãamba sẽn yi n bas rao ninga t'a zĩ a Zezi taoor ne laafi n yeer fuug la a mi a nenga. La rabeem yõk-b lame.
42008036	Sẽn yãend-b yellã togsa raoã sẽn paam a menga toto.
42008037	Gadar tẽng rãmb fãa sũu taaba n kos a Zezi tɩ b loog n yi b tẽngẽ. Rabeem kãseng da tar-b lame. A Zezi kẽe koom koglgo n lebe b sẽn yiẽ.
42008038	Sʋtãamba sẽn yi n bas rao ninga yõka a Zezi sɛɛg n na n pa ne bãmba; a Zezi kʋls-a lame n yete:
42008039	«Leb f yiri la f tɩ togs Wẽnnaam sẽn maan bũmb ning ne foo.» Daoã kẽngame n tɩ moon tẽnga fãa a Zezi sẽn maan bũmb ning a yĩnga.
42008040	A Zezi lɛɛg n waame. Neb kʋʋng reeg-b lame tɩ b ra gũud-b lame
42008041	la ade, rao a ye n wa. A ra boondame t'a Zayir, n ya pʋʋsg roog naaba. A wõgemda a Zezi taoore n yõk b sɛɛga tɩ b wa kẽe a zakẽ.
42008042	A ra tara a bi-pugl yende sẽn zems yʋʋm piig la a yi. Biiga ra yaa bãada la bãaga ra lebga toogo. A Zezi rɩka a zaka sore, tɩ neba sɩng b pẽdgre.
42008043	Pag a ye me n da bẽed mende, yʋʋm piig la a yiibu; ned ba a ye ka tõog n sãoog-a ye.
42008044	A kolga poorẽ n sɩɩs a Zezi fuug zerdo. Zĩig pʋgẽ bala a zɩɩma yõkame.
42008045	La a Zezi sokame: «Anna n sɩɩs maam?» La ned ba a ye pa saag n yeel tɩ yaa yẽ ye. T'a Piyɛr leok-ba: «Karen-saamba, zãma wã n sũ taaba n dɩdgd yãmba.»
42008046	T'a Zezi yeele: «Ned n sɩɩs maam, tɩ m bãngame tɩ pãng n yi m nengẽ.»
42008047	Paga sẽn mik t'a yella pukame, a waame n digda, n wõgemd a Zezi taoore la a togsame tɩ neb fãa wʋm a sẽn sɩɩs-ba võore, la a sẽn wẽneg n sãoog zĩig pʋgẽ balã. A Zezi yeel-a lame:
42008048	«M biiga, fo tẽeb fãag-f lame, kẽng ne laafi.»
42008049	B sẽn da ket n gomda la ned yi naaba yiri n wa yeele: «Y biiga kiime, da le nams-y karen-saamb ye.»
42008050	La a Zezi ra wʋmame tɩ b na n yeel pʋʋsga roog naaba: «Da maan-y rabeem ye, yãmb ye n tẽ bala, biiga na n tɩlgame.»
42008051	B sẽn ta yiri, b pa sak tɩ ned ba a ye tũ bãmb n kẽ sã n kaa a Piyɛr la a Zã, la a Zak, n paas bi-pugla ba la a ma.
42008052	B fãa ra yãbdame la b tood b yãoogo, kũuma yĩnga. T'a Zezi yeele: «Da yãb-y ye, biiga pa ki ye, a gõeeme.»
42008053	Neba ra laada a Zezi tɩ bãmb yẽ ra miime t'a kiime.
42008054	A Zezi yõka biiga nugu, n zẽk b koɛɛg n yeele: «Biiga yiki!»
42008055	Biiga vɩɩm le waame; vugr bala a yikame. A Zezi yeelame tɩ b kõ-a rɩɩbo.
42008056	Bi-pugla ba ne a ma yɛɛsame; a Zezi sagl-b lame tɩ b ra togs ned ba a ye yella sẽn maana ye.
42009001	A Zezi boola b Tʋʋm-tʋmdb piig la a yiibã n kõ-b pãng la tõogo tɩ b rig sʋtãamba la b sãoog bãad-dãmba fãa.
42009002	B tʋm-b lame tɩ b sa n moon Wẽnd Rĩungã la b yols bãad-dãmba.
42009003	B yeel-b lame: «Da zɩ-y bũmb sor zug yĩng ye. Da zɩ-y dasaare bɩ korgo la rɩɩbo bɩ ligd ye. Ned ba a ye ra zɩ fu-yord a yiib ye.
42009004	Y sẽn kẽ yir ninga bɩ y kell n pa be n tãag y loogre.
42009005	B sẽn pa reeg yãmb zĩig ning fãa, y sã n yit b tẽngẽ bɩ y pĩng y gãndalsa tom tɩ rẽ n yɩ zood kaoob kaseto la taal ningri.»
42009006	Tʋʋm-tʋʋmdba kẽngame, b saaga tẽnsa fãa n moon Koe-noogã la b sãoogd bãad-dãmb zĩis fãa.
42009007	A Erod wʋma a Zezi sẽn maan fãa la a ra ka mi a sẽn na n tags bũmb ning ye tɩ kẽer da gomdame: «Yaa a Zã n vʋʋg kɩɩms sʋka.»
42009008	Kẽere: «A Eli n le wa.» Kẽere: «Tẽn-kʋdem-wẽnnẽ bãngd a ye n vʋʋge.»
42009009	La a Erod da yetame: «Sã n ya a Zã, mam n kɩt tɩ b fiuug a zugu. B sẽn gomd rao ning yelle tɩ m wʋmnẽ wã marsã, yẽ la ãnna?» Dẽ la a ra baood n na n yãend a Zezi.
42009010	Tʋʋm-tʋmdba sẽn lɛɛg n wa, b togsa a Zezi bãmb sẽn maan fãa. A Zezi peeg-b lame n yi kɛɛnga; b teesa tẽng sẽn boond tɩ Bɛtsayid.
42009011	Zãma wã bãngame la b rɩka b nao. A Zezi sakame n gom ne-ba, Wẽnd Rĩunga yelle; b sãooga sẽn da tʋl-b laafi wã fãa.
42009012	Wĩndg sẽn waa n dat n kẽ, piig la a yiibã kolg n yeela a Zezi: «Kuls-y neba tɩ b leb Bɛtsayid la pʋtẽ wã n bao gãag zĩiga la b paam dɩɩb n dɩ tɩ d sẽn be ka wã yaa weoogo.»
42009013	A Zezi yeel-b lame: «Yãmb meng n tog n kõ-b rɩɩb tɩ b rɩ.» Dẽ la b leok yã: «Bur a nu la kʋɩl-zẽed a yiib bal la d tara. Woto wã d na n kẽnga tẽnga pʋgẽ d toore n tɩ ra rɩɩb n wa, tɩ ka rẽ zãma wã labsa.»
42009014	Daopa sẽn da be be sõor da tõe n taa tus a nu. B yeela b karen-biisã: «Zĩndg-y neba pisnu-nu.»
42009015	B reega noore, n kɩt tɩ neba zĩndi.
42009016	A Zezi reega bur a nu wã ne kʋɩl-zẽed a yiibã n zẽk b neng n tees yĩngri n pʋʋs bark pʋʋsgo. B yaoolame n wes burã n kõ b karen-biisã tɩ b pʋɩ zãma wã.
42009017	B fãa rɩɩme n tɩge n tol zɩ pet piig la a yi, n kuli, pet sẽn pid ne bura girs sẽn kellã.
42009018	A Zezi ra yii kɛɛng, raar a ye, n pʋʋsdẽ. B karen-biisa bal n da be ne ba. B sok-b lame: «Zãma wã yetame tɩ maam la a bõe?»
42009019	Tɩ b leoke: «Kẽer yetame t'a Zã, kẽer t'a Eli. Kẽer tɩ tẽn-kʋdem-wẽnnẽ bãngd a ye sẽn vʋʋge.» T'a Zezi yeel-ba:
42009020	«La yãmb yẽ, yãmb yetame tɩ m yaa ãnna.» A Piyɛr n leoke: «Krista, Wẽnd Nedã!»
42009021	A Zezi kõ-b la noore tɩ b ra saag n togs ned ye.
42009022	B yeelame: «Yaa pakr ne Ned Biiga tɩ b nams wʋsgo, tɩ nin-kẽemba, maan-kʋʋdba kãsem-dãmb la sɛb-mitba yiis-b buudẽ la b kʋ-ba; la b na n vʋʋga dasem a tãab daare.»
42009023	B yaool n yeela b fãa: «Ned sã n dat n dɩk mam nao, bɩ a bas a meng yamleoogo la a tʋk a pika, beoog sẽn vẽeg fãa, n tũ maam.
42009024	Sɩd me sẽn tʋll-a n fãag a meng vɩɩm na n menes-a lame la sẽn menesd-a a meng vɩɩm mam yĩnga, na n fãag-a lame.
42009025	Bõe yõod la ned rokda a sã n paam dũni wã zãng fãa n sooge, n yaool n kẽ moogo la a sãam a meng yelle?
42009026	Sẽn yeela tɩ maam ne m goama yãnd tar-a lame, Ned Biig me na yeel yẽ soaba t'a yãnd tar-b lame, b sã n lɛɛg n wa ne zɩɩri, ne b Ba la malɛgs sõma pẽgre.
42009027	Sɩd ne sɩda, mam yeta yãmba tɩ kẽer n be ka n ka na n wʋm kũum yũugu tɩ b pa reng n yãe Wẽnd Rĩunga ye.»
42009028	Dẽ loogr poore, sẽn maan dasm a nii, a Zezi peega a Piyɛr la a Zak, la a Zã. B tɩ rʋʋ tãng n pʋʋsdẽ.
42009029	Pʋʋsga wakato, a Zezi neng tedgame. B futa lebga peelse n pɩnda.
42009030	Ade, neb a yiibu n da sõsd ne bãmba: da yaa a Moyiiz la a Eli n lik ne zɩɩri.
42009031	B da gomda b kũuma sẽn na n yɩ a soab Zerizalɛɛm.
42009032	Dẽ t'a Piyɛr ne a tũud-n-taasa ra zuka gõeem tɩ gõeema ra tar-b la wʋsgo. B sẽn neke b yãenda a Zezi zɩɩrã ne rapa yiibã sẽn da be-b ne bãmbã.
42009033	Nin-bãmb sẽn waa n loogdẽ, a Piyɛr yeelame: «Karen-saamba, tõnd sẽn be ka wã, d sũur yaa noogo. D tilg zãn a tãabo, a ye yãmb yĩnga, a to a Moyiiz yĩnga, a tãab soaba a Eli yĩnga.» A ra ka tar a goama nao ye.
42009034	La a sẽn waa n gomdã, sawadg n waa n lud bãmba tɩ lebg likã, tɩ b yɛɛsdẽ.
42009035	La koɛɛg n yi sawadga pʋgẽ n yetẽ: «Bãmb yaa mam Bi-nongre, kelg-y-ba!»
42009036	B wʋma koɛɛgã la dẽ pore b mikame t'a Zezi lebga b yembre. Karen-biisa me tõoga b noore wakat kãng n pa togs ned ba a ye b sẽn yãend bũmb ninga ye.
42009037	Vẽkembeoogo, b sẽn sig tãngã la zãma wã sẽn pooge.
42009038	Ade, dao a ye n zĩnd zãma wã sʋka n kelme: «Karen-saamba, m yõkd-y-la sɛɛga, ges-y m biiga yelle tɩ yaa m bi-yende.
42009039	Sʋtãan a ye n mii n yõk-a t'a tar kɛlenga. Wakat ninga sʋtãana lubd-a la tẽnga t'a yĩnga vɩgda, t'a noor lasd tãntãnpuudu; a pa yit n bas-a naana ye. A rengd n sɛɛsa a pãnga zãnga.
42009040	Mam kosa y karen-biisa tɩ b rig-a la b pa tõog ye.»
42009041	A Zezi yeelame: «Kɩɩsdb la bi-bees buudu, mam na n kaoosa ne yãmb la m tõog m sũurã n ta da-bʋre? Tall f biigã n wa ka.»
42009042	Biiga sẽn wa n kolgdẽ, sʋtãana lub-a-la tẽnga t'a gãe n vigd ne pãnga. A Zezi tãsa sʋtãan dẽgda, n sãoog biigã n lebs-a a ba.
42009043	B fãa yãenda Wẽnnaam pãngã tɩ b pɛleng yɩke. Ned kam sẽn da pẽgd a Zezi sẽn maana yĩnga, bãmb yeela b karen-biisi:
42009044	«Yok-y y tʋbre n kelg m goama: B na n yõka Ned Biiga n ning ninsaalb nusẽ.»
42009045	La karen-biisa pa wʋmd gomda sẽn lebdẽ ye, t'a Zezi pa tʋlg tɩ yɩ vẽenega tɩ b wʋma võor ye; la soka Zezi b gomda võor da yaa rabeem ne-ba.
42009046	B yika no-koeemd ne taaba n na n bãng, bãmb sʋka, ãnna n yɩɩd a taaba.
42009047	A Zezi sẽn da mi b sũur tagsgo, b zĩndga bi-bilf b sɛɛgẽ n yeel-ba:
42009048	«Sẽn deeg-a bi-bilfã reega mam menga, sẽn deeg-a maam deega sẽn tʋmeb maama. La sẽn yaa yao-zʋʋg yãmb sʋka yẽ n yɩɩd a taaba.»
42009049	A Zã yeelame: «Karen-saamba, tõnd yãee dao a yembre sẽn digd sʋtãan yãmb yʋʋr yĩnga la tõnd gɩdg-a lame t'a pa lagem ne tõnd n tũud yãmb ye.»
42009050	A Zezi yeel-b lame: «Bɩ y ra rig-a ye! Sẽn pa zabd-a ne yãmba bee yãmb poorẽ.»
42009051	B daara sẽn waa n kolge tɩ b na n yi dũni kãnga, a Zezi kenga b pɛlga n dɩk Zerizalɛɛm sore.
42009052	Neb la b tʋm tɩ b reng taoore. B rɩka sore la b tɩ kẽe Samari tẽng a ye n na segl b waoongo.
42009053	B sẽn ta, be rãmb pa reeg-b neer ye, tɩ b yãeeme tɩ yaa Zerizalɛɛm la b da rabda.
42009054	A Zak ne a Zã sẽn yãend woto b yeelame: «Yãmb datame tɩ d kõ noor tɩ saag bugum sig n yõog bãmba bɩ?»
42009055	A Zezi wẽneg n ges-lame m sãbs-ba.
42009056	La b yiime n kẽ tẽng a to.
42009057	B sẽn waa n be sorẽ, ned n yeel bãmba: «Mam na n tũu yãmba, y sẽn na n kẽng tẽng ning fãa.»
42009058	A Zezi leoka yẽ soaba: «Waas tara b bogdo tɩ yĩngr luiili tar b tʋgdo. Ned Biiga yẽ pa tar zĩig n gãnegd b zug ye.»
42009059	B yeela ned a to: «Tũ maam!» T'a soab leoke: «Kõ-y maam sore tɩ m deng n tɩ mum m ba.»
42009060	La a Zezi yeel-a lame: «Bas kɩɩmsa tɩ b mum taaba; la foom, kẽng n tɩ moon Wẽnd Rĩungu.»
42009061	Ned a to me n yeel-ba: «M na n pʋga yãmba, Soaala, la bɩ y kõ sore tɩ m deng n tɩ pʋʋs m neba wẽnd na taas la m yaool n wa.»
42009062	T'a Zezi leok-a: «Ned sã n gãd wãka n zõond n na n ko, n wẽneg n ges a poorẽ, a soab ka tog ne Wẽnd Rĩung ye.»
42010001	Dẽ poore Soaala le tũusa karen-biis pisopoe la a yiibu n tʋm ba tɩ b reng bãmb taoore, b yiib-yiibu, zĩis fãa la tẽns niyns fãa bãmb meng sẽn dag n na n kẽngẽ.
42010002	B ra yet-b lame: «Ka-kɛɛra waooga la ka-kɛɛdba sõor paoodame. Pʋʋs-y Tigsga Naaba tɩ b yiis tʋʋm-tʋmdba ka-kɛɛra yĩnga.
42010003	Kẽng-y! La ade, m tʋmda yãmb wa pe-bi digd-n-yĩids sʋka.
42010004	Da zɩ-y korg bɩ waoog ye, bɩ neodr ye la y ra yaas n pʋʋs ned sor zugu ye.
42010005	Yãmb sẽn kẽed zak ninga, reng-y n yeel-y: ‹Laafi sig yi-kãnga!›
42010006	Laafi biig sã n be a pʋgẽ, yãmb laafi na sig a zugu, sã n pa rẽ, a lebda yãmba.
42010007	Bɩ y kell n pa yir kãnga n dɩtẽ la y yũud b sẽn kõt-y bũmb ning fãa, tɩ tʋʋm-tʋmd toga ne yaoodo. Bɩ y ra sa yir woo yir ye.
42010008	Yãmb sẽn kẽ tẽng ning fãa tɩ b reeg yã, bɩ y rɩ la y yũ b sẽn na n tẽgen y taoore.
42010009	Sãoog-y tẽnga bãad-dãmba la y yeel nebã: ‹Wẽnd Rĩung pẽe yãmba.›
42010010	La yãmb sẽn kẽ tẽng ninga tɩ b pa reeg yã, kẽng-y b sɛk zĩigẽ la y yeele:
42010011	‹Al ba yãmb tẽnga tom sẽn tabend tõnd nao, tõnd pĩmsd-a lame n bas ne yãmba, la baasg fãa bãng-y tɩ Wẽnnaam Rĩung kolgame.›
42010012	M yeta yãmb tɩ bʋʋda raare, Sodom sɩbgr toolem kõn zeng tẽn kãng rẽnn ye.
42010013	Na pak foom Korozein! Na pak foom Bɛtsayid! Tɩ wẽnd makr dãmb sẽn maan yãmb sʋka sã n da maanẽ Tir la Sidõ, b ra pĩn n yeelgẽ sũ-pa-noang futu la b bilmẽ tompɛglem n kos sugri al daar zãra.
42010014	Dẽ yĩnga, bʋʋd kaoob daare, Tir la Sidõ rãmb sɩbgr toolem kõn kolg yãmb dẽn ye.
42010015	La foom, Kafarnaom, fo zẽkd f meng n tãag saag me, b na n sika foom al n tɩ tãag bʋg-tẽnga.
42010016	Sẽn kelgd-a yãmb kelgda maam; sẽn zãgs-a yãmb zãgsa maam; sẽn zãgs-a maam, zãgsa sẽn tʋm-a maama.»
42010017	Karen-biis pisopoe la a yi wã lebg n waa ne sũ-noog n yeele: «Soaala, al ba sʋtãamba reegda tõnd noore, yãmb yʋʋr yĩnga.»
42010018	A Zezi yeel-b lame: «Mam da nee sʋtãan sẽn da yit yĩngri n lʋɩt wa saag sʋʋga.
42010019	Ade, mam kõo yãmb tõog, tɩ y tab wiis la namse la bɛyã ne a pãnga fãa kõn tõog n maan y bũmb ye.
42010020	La baasgo bɩ y ra noog y sũuri sʋtãamba sẽn deegd y noor yĩng ye, noog-y sũuri yãmb yʋy wã sẽn gʋls arzãnẽ yĩnga.»
42010021	Wakat kãnga Wẽnd Vʋʋsem kɩtame tɩ b yeele: «Mam pẽgd-y lame, Ba, yĩngr la tẽng Soaala, yãmb sẽn solg yell bãmba, yam dãmda la yẽesem dãmba, n yaool n wilg-b kom-bõonego. N-yẽe! M Ba, woto la yãmb tʋlgre ne y nimbãan-zoeerã.
42010022	M Ba rɩka bũmb fãa n kõ maam, ned ba a ye ka mi m Ba sẽn yaa a soaba, sã n ka Biigã, la Biiga sẽn sak n wilg a soaba.»
42010023	La b wẽneg n gesa b karen-biisã n yeel-ba, bãmb ne taab bala: «Sũ-noog rãmba la nin sẽn yãet yãmb sẽn yãete!
42010024	Mam yeta yãmba: bãngdba la nanamse tʋlg n yãee yãmb sẽn yãetã, la b pa yãe ye, la b wʋm yãmb sẽn wʋmd bũmb ningã, la b pa wʋm ye.»
42010025	La ade, noor karen-saamb a yembre n yik n na n bẽd-ba, n sok-ba: «Karen-saamba, bõe la m tog n maan n paam vɩɩm sẽn kõn sɛ?»
42010026	T'a Zezi leok-a: «Noor sebre pʋgẽ b gʋlsa bõe? Bõe la y karemda?»
42010027	T'a leoke: «Nong Soaala, f Wẽnnaam ne f sũur fãa, ne f pɛlg fãa, ne f pãng fãa la ne f yam fãa, la f nong f to n wẽnd f menga.»
42010028	A Zezi yeelame: «Yãmb leoka neere! Maan-y woto tɩ y na paam Vɩɩm.»
42010029	Karen-saamba sẽn da rat n kõ a meng bʋʋm, a soka a Zezi: «La m to yaa ãnna sẽ?»
42010030	T'a Zezi leok-a: «Ned n da yi Zerizalɛɛm n dabd Zeriko n tees n lʋɩ fãadb nusẽ tɩ b rees a teeda fãa n pogl-a, n bas-a t'a rat n ki.
42010031	Maan-kʋʋd a ye n waa n tũud so kãnga n yãend-a la a bas-a lame n looge
42010032	maan-kʋʋd sõangd a ye n waa n yãend-a, n bas-a n looge.
42010033	La Samari dao a yembre n da togd sore n wa lood be. A sẽn yãend-a, a zoe-la a nimbãanega,
42010034	la a kolgame n dɩk rãam ne kaam n pek a noadã, n vil ne pɛɛla, n zombg-a a meng bõanga, n tall n kẽng a gãag soab yiri, n tɩbs-a.
42010035	Vẽkembeoogo, a yãka wakɩ koeems a yiibu n kõ a gãag soaba n yeele: ‹Tɩbs-y neda neere, la y sẽn na n sãam ligd ning n paase, m sã n lɛɛg n wa, m na lebs yãmba.›
42010036	Bãmb b tãaba sʋka, sã n ya ne yãmba, ãnda n ges raoã sẽn lʋɩ fãadba nusẽ wala a to?»
42010037	Tɩ karen-saamba leok: «Yaa sẽn zoe-a raoã nimbãanega sẽ.» T'a Zezi yeel-a: «Bɩ y kẽnge, la yãmb me maan boto.»
42010038	A Zezi sẽn dɩk sor ne b karen-biisi, b tɩ kẽe tẽng-a ye tɩ pag a ye sẽn boond t'a Mart reeg-b sãando, a yiri.
42010039	A Mart da tara yao sẽn boond t'a Mari, la yao wã ra zĩi Soaala taoore n kelgd b goama.
42010040	A Mart da yãgda ne rɩɩba seglgo la ragend tʋʋm a taaba; a waa n yaasa a Zezi taoore n yeele: «M yao wã sẽn bas maam tɩ m segend m yembrã ka pak yãmb ye? Soaala, yeel-y m tão wã t'a yik n wa sõng-m wɛ!»
42010041	Soaala leok-a lame: «Mart, Mart, fo maanda yɩɩre, la fo sũkda bũmb wʋsg poorẽ,
42010042	la yaool n yaa bũmb a ye bala n pake. A Mari sẽn yãk pʋɩɩr ningã n são, la b kõn deeg n bas-a ye.»
42011001	Daar a ye, a Zezi da bee zĩig a ye n pʋʋsdẽ. B sẽn pʋʋs n sɛ, b karen-biig a yembr yeel-b lame: «Soaala, zãms-y tõnd pʋʋsgo wala a Zã sẽn zãms a karen-biisi.»
42011002	A Zezi yeelame: «Yãmb sã n pʋʋsdẽ, yeel-y woto: ‹Ba, y yʋʋr yi ne pẽgre, y naam wa.
42011003	Kõ-y tõnd beoog sẽn vẽeg fãa, d daara rɩɩbo.
42011004	Kõ-y tõnd d yel-wẽna sugri, tɩ tõnd me kõta sẽn beeg-b tõnda fãa sugri la y ra bas tɩ kʋɩɩbg yõk-d ye.› »
42011005	B le yeel-b lame: «Yãmb sʋka, ned sã n tar-a zoa t'a bʋʋg-a yʋn-sʋk n yeel-a: ‹M zoa, peng-m bur a tã,
42011006	tɩ m zoa a to n yi sor n wa, tɩ m ka tar bũmb n na n kõ-a ye.›
42011007	Tɩ yãoo soaba zĩnd roogẽ n leoke: ‹Bas-m laafi tɩ m doog pagame, maam ne kamba kẽe gãaga, ad-m ka tõe n yik n bao n kõ-f ye.›
42011008	Mam yeta yãmba, t'a zoa wã sã n pa yik n kõ-a, b zooda yĩng me, pẽdgra yĩnga, a na yik n kõ-a wala a sẽn dat tɛka.
42011009	La mam yeta yãmba: kos-y tɩ b na n kõ-y lame, bao-y tɩ y na n yãeeme; kabs-y tɩ b na pak tɩ y kẽ.
42011010	Sɩd me, sẽn bõsd-a paamdame, sẽn baood-a yãetame la sẽn kabsd-a, b pakd n kõ-a lame.
42011011	Yãmb sʋka, roagd a bõe n be t'a biig kos-a kʋɩl-zẽoogo, t'a bas kʋɩl-zẽegã n kõt-a waafo?
42011012	Bɩ a kos-a la gelle, t'a kõ-a nanga?
42011013	Dẽ yĩnga, yãmb ne y wẽnema fãa, yãmb sã n mii n kõt y kamb bõn sõma, yãmb zɩ tɩ yãmb Ba wã sẽn be yĩngri, bãmb na n kõo sẽn bõsd-b bãmbã a Vʋʋsem Sõngo!»
42011014	A Zezi ra yiisda Sʋtãan sẽn da kẽ neda t'a lebg muka. Sʋtãana sẽn yi, muka gomame, tɩ neb pɛleng yɩke.
42011015	La neb kẽer yeelame: «Ad-y yaa ne sʋtãamb naab a Beelzebul pãnga la a yiisd sʋtãamba.»
42011016	La kẽer me da rat n bãnga b pãnga, n kos-b bõn-bãnd a ye sẽn yit yĩngri.
42011017	A Zezi sẽn da mi b tagsgo, b yeel-b lame: «Rĩung a ye rãmb sã n welg n maan beem ne taaba, b wãada b rĩungã t'a rot lʋɩ n bʋʋg taaba.
42011018	Sʋtãana sã n welg la a maand beem ne a soolem dãmba, a rĩung na n le zĩnda wãna? Yãmb sẽn yet tɩ yaa ne a Beelzebul pãnga la m yiisd sʋtãamba,
42011019	la mam sã n digd sʋtãamba ne a Beelzebul pãnga, yãmb digd-b la ne ãnd pãng marsã? Woto yĩnga, yãmb meng n kaood y bʋʋdo.
42011020	La mam sã n digd sʋtãamba ne Wẽnnaam nug pãnga, dẽnna Wẽnd Rĩunga sɩd waa yãmb sʋka.
42011021	Gãndaoog bob a zab teed n gũud a zaka, a sẽn tar fãa, bũmb kõn maan ye.
42011022	Gãndaoog a to sã n wa, n yõk-a n lubi, a pidgda a zab teedã a sẽn teeg b rãmbã, n wʋk a laog fãa n pʋɩ.
42011023	Sẽn pa tũuda maam, zabda ne maam, sẽn pa sõngd n tigme, a soab sẽegdame.
42011024	Sʋtãan dẽgd sã n yi ned pʋgẽ, a gõoda zĩ-peen-daagẽ n baood vʋʋsgo n kongdẽ. Dẽ la a wat n yeele: ‹M leb roog ninga mam sẽn yii wã.›
42011025	A sã n le wa kẽe, a mikdame tɩ b pɩɩsa sagda n maneg-a neere;
42011026	t'a kẽng n le tɩ wa ne sʋtãamb a yopoe wẽnem sẽn yɩɩd yẽnda, tɩ b fãa kẽ be n maag b meng n zĩndi tɩ nin-kãng yell sãam n yɩɩd pĩnda.»
42011027	A Zezi sẽn gom woto, la pag a ye sẽn zĩnd bãndurba sʋka n zẽk a koɛɛg n yeele: «Sũ-noog soaba la pag ning sẽn tʋda y pʋga tɩ y yẽsem a bĩisim!»
42011028	La a Zezi leokame: «Yeel-y tɩ sũ-noog rãmba n yɩɩda la sẽn kelgd-b Wẽnnaam gomde la b reegd-a.»
42011029	Zãma wã ra yaa wʋsgo tɩ wa lebg pẽdgre t'a Zezi na n yeele: «Zamaan kãnga yaa zamaan yoogo; a bolgda wẽnd makre la a kõn paam makr a to n zʋʋg a Zonas rẽnda ye.
42011030	Wala a Zonas sẽn yɩ makre Niniv rãmb yĩnga, woto me Ned Biigã na n yɩɩ makre zamaan kãnga yĩnga.
42011031	Bʋʋda raare, dĩm-poaka sẽn yi tẽn-zãorgẽ wã na n yik n bʋʋ zamaan kãnga bʋʋdo n mong-a bʋʋm, tɩ yẽ yii al dũni wã sɛtmẽ, n wa kelg yam soab a Salomo goama; la sẽn yɩɩda a Salomo n be ka.
42011032	Bʋʋda raare, Niniv rãmb na n yikame n bʋ zamaan kãng bʋʋdo la b na n mong-a la bʋʋm tɩ b sẽn wʋm a Zonas saglgo, b tuuba b yel-wẽna; la ade: sẽn be-a ka wã yɩɩda a Zonas.
42011033	Ned kõn yõgen fitila n solg-a bɩ n fõgen-a rʋk ye; a dogend-a-la roagendga zugu tɩ sẽn kẽedba fãa yãe vẽenem.
42011034	Fo nif la a f yĩng fitila, fo nif sã n ya sõmbo fo yĩnga fãa tara vẽenem; a sã n pa sõmbe, fo yĩnga zãng fãa zĩi ne lika.
42011035	Ges f sẽn tar vẽenem ninga sã n ka lebg lika!
42011036	Ad-f yĩnga fãa sã n tara vẽenem t'a wilg ba a ye ka be likẽ, a zãng faa na n yɩɩ vẽenem wala f fitil sẽn vẽnegd-f ne a vẽenem.»
42011037	A Zezi sẽn da waa n gomdã, Farizẽ a yembre n waa n kos tɩ b wa rɩ a yiiri. Tɩ b kẽ n sɩng rɩɩbo.
42011038	Farizẽ wã yãee ne pɛlen-yɩka tɩ b pa reng n nudg b nus n yaool n sɩng rɩɩb ye.
42011039	La Soaala yeel-a lame: «M nong rẽ! Yãmb Farizẽ rãmba nedgda laag la wamd poore tɩ y menga yaool n pid ne wagdem la wẽnem.
42011040	Gãeemse! Sẽn naana poore, ka bãmb n naan pʋg la?
42011041	Dɩk-y y sũura sẽn gãd bũmb ningã n maan wẽn-kosgo tɩ sẽn keta fãa na yɩ yɩlgemde y yĩnga.
42011042	La na pak yãmba, Farizẽ rãmba! Yãmb yãkda y zẽ-vãadã la y zẽ-biisa sẽn tar yũ-noogã n kõtẽ, dʋr a ye piig zugu, n yaool n yãk y toog ne pʋ-peelem la Wẽnnaam nonglem: y tog n pidsẽ la boto, la woto me ra ka togẽ n pa sãoog ye.
42011043	La na pak yãmba, Farizẽ rãmba! Tɩ pʋʋsg rotẽ yãmb nong n zĩnda taoore, waoor zĩigẽ, y nonga pʋʋs-bɛda kʋʋng zĩigẽ, sɛk zĩigẽ.
42011044	Na pak yãmba, Farizẽ rãmba! Tɩ yãmb wẽnda yaad sẽn sarem tɩ neb tabd n pa mii ye!»
42011045	Noor karen-saamb a ye leokame: «Yãmb sẽn gom woto wã, y sãbsda tõnd me.»
42011046	La a Zezi leokame: «Na pak yãmb me, Noor karen-saam-dãmba! Tɩ yãmb tʋkda ninsaalba, zɩɩb b sẽn pa tõe n tʋke, tɩ yãmb menga nug-bil yaool n pa sɩɩsd bũmb ye.
42011047	Na pak yãmba! Tɩ y manegd n meta bãngdba yaado la yaool n yaa y yaab rãmb n kʋ bãngdbã.
42011048	Dẽnd yĩnga yãmb ne bãmb yaa kaset yɛnga: Bãmb n sɩd kʋ, tɩ yãmb, b kamba, tẽeda tɩ y roka b yãnde, n manegd bãngdba yaado!
42011049	Yaa woto la yell kõ-ling-m Wẽnda beool n yeele: M na n tʋm-b la bãngdba la tʋʋm-tʋmdba, b na n kʋʋ kẽere, n dig kẽere,
42011050	sẽn na n yɩ-la tɩ b wa sok zamaan kãnga kamba, bãngdba faa zɩɩm sẽn daag al dũni sɩngre,
42011051	sẽn sɩng ne a Abɛl zɩɩm n tãag a Zakari, b sẽn kʋ a soaba maan-kugr la Wẽnd doog sʋka. Sɩd wa m sẽn yetã, zamaan kãnga na rɩ zɩ-kãng fãa taale!
42011052	Na pak yãmba, Noor karen-saam-dãmba! Yãmb looga ne bãngra roog kʋɩlen-bila, yãmb meng n pa kẽede la y yaool n digda sẽn dat-ba me kõom.»
42011053	A Zezi sẽn yi be, Sɛb-mita la Farizẽ rãmba sɩng n dat-b la ne wẽnga la b pẽdgd bãmb ne sokr dãmb wʋsgo, bũmb wʋsg poorẽ.
42011054	B ra gãnegd-b-la bẽdgo, n dat tɩ b meng noor yiis gomd sẽn na n paalg-ba.
42012001	Wakat kãnga, zãma ka tɛk tigmame n gũbg a Zezi n tabd taaba, tɩ b na n sɩng n yeel b karen-biisã: «Gũus-y y meng ne Farizẽ rãmb rabɩlle, ne b zãmbã.
42012002	Sẽn lud ka be tɩ b ka na n wa puk-a ye. Sẽn solg me ka be tɩ b ka na n wa bãng-a ye.
42012003	Dẽ n so tɩ yãmb sẽn togs bũmb ning fãa yʋngo, b na wʋm-a wĩnto-sʋka, la y sẽn kẽed roog n walm bũmb ning tʋbrẽ, b na rʋ bɛoongo n moon-a.
42012004	Mam yeta yãmba, m zo-rãmba, da zoe-y sẽn kʋʋd-b yĩnga n yaool n pa tõe n paas bũmb a to ye.
42012005	Yaas-y tɩ m wilg yãmba, y sẽn tog n zoe a soaba. Zoe-y sẽn kʋʋda la a leb n tõe n kẽes yãmb bugmẽ. N-yẽe! Mam yeta yãmba, yẽ soab la y tog n zoe.
42012006	Yirs a nu ka koosd tãm a yiib wɛɛ? Ne rẽ fãa Wẽnnaam pa yĩmd bãmb ba a ye yell ye.
42012007	Al ba yãmb zug zobdo, b sõd-b-la zãnga. Bɩ y ra maan rabeem ye, yãmb bee yõod n yɩɩd yirs ka tɛka.
42012008	M yeta yãmba, sẽn yeel-a ninsaalb taoore t'a mii maam, Ned Biiga me na yeel Wẽnnaam malɛk rãmb taoore, tɩ b mii yẽ soaba.
42012009	La sẽn kɩɩsda neb taoore t'a ka mi maam, mam me na kɩɩs Wẽnnaam malɛk rãmb taoore tɩ m ka mi-a ye.
42012010	Sẽn gom-a Ned Biiga wẽnga, b na n kõ-a sugri; la sẽn tʋʋs-a a Vʋʋsem Sõng kõn tol n paam sugri ye!
42012011	B sã n wa vuud yãmb n kẽnd pʋʋsg rotẽ, bʋʋdba la tẽng soaalba taoore, bɩ y ra bʋ y sẽn na n gom to-to, la y sẽn na n yãe dabaar ning n fãag y meng ye.
42012012	A Vʋʋsem Sõng n na n wilg yãmb wakat kãng bala y sẽn tog n yeele.»
42012013	Ned n zĩnd zãma wã sʋka n yeel a Zezi: «Karen-saamba, yeel-y m ba-biiga t'a pʋɩ d ba sẽn bas laog ningã, n kõ-m m dẽnna.»
42012014	Tɩ b na n leok-a: «Daoa! Ãnda n kõ-m sore tɩ m bʋ yãmb bʋʋdo la m pʋɩ yãmb laogo?»
42012015	B le yeela zãma wã: «Gũus-y y meng neere ne y raab waglã, tɩ f tar wʋsg me, ned vɩɩm ka tũud f sẽn tar paoong ninga ye.»
42012016	B tãoo yelbũndi: «Dakãagr a ye n da be ta pʋt sak kood sõma.
42012017	A ra tagsda a sũurẽ: ‹M na n maana wãna? M ka tar zĩig n na n bĩng m kooda ye.›
42012018	T'a yeel a menga: ‹Ad-m sẽn na n maan bũmb ninga: m wãada bao kʋda fãa n lebs n me bɛd-bɛda, m wʋkda m kooda fãa la m paoonga fãa n bĩng be,
42012019	n yaool n yeel m menga: M zoa, fo paama paoong wʋsgo n bĩng yʋʋm kʋʋm yĩnga, vʋʋse, rɩ la f yũ la f kɩdme.›
42012020	La Wẽnnaam yeel-a lame: ‹Yalma, yʋnga bala, b na n deega f yõore la fo sẽn bĩngã ãnna n na n sooge?›
42012021	Yɩta a woto ne sẽn wʋkd-a arzɛk n bĩngd a meng yĩnga, n yaool n pa bĩngd Wẽnnaam yĩng ye.»
42012022	A Zezi yaool n yeela b karen-biisi: «Bɩ y ra bʋ y vɩɩm poorẽ, n sokdẽ tɩ bõe la y na n dɩ, la yĩnga poorẽ, tɩ bõe fuug la y na n yeelg ye.
42012023	Vɩɩm yɩda rɩɩbo tɩ yĩnga yɩɩd fuugu.
42012024	Ges-y gãabdo: b ka bʋte, b ka tigsdi, b ka tar pilgu, b ka tar baoore, la Wẽnd dɩlgd-b lame. Y são luiili al wʋsgo!
42012025	Ãnna n tõe, yãmb sʋka, n bʋ n paas a vɩɩm woglem kãntɩɩg a ye?
42012026	Yãmb sã n pa tõe sẽn paoode, ya bõe tɩ y maand yɩɩre ne sẽn ketã?
42012027	Ges-y puud sẽn bɩt toto; b pa wĩida, b pa wʋgd sʋndo la m yeta yãmb t'a Salomo meng ne a ziira fãa pa yeelg fu-neer wala puug ye.
42012028	Wẽnnaam sã n yeelgd woto, moog sẽn be pʋtẽ dũnna tɩ b na n yõog wʋngẽ beoogo, yãmb zɩ tɩ yãmb yĩnga b na maan tɩ yɩɩg boto, tẽeb kɩdg rãmba?
42012029	La yãmba, bɩ y ra bao bõe la y na n dɩ, bõe la y na n yũ, la y ra maan yɩɩr zaalem ye.
42012030	Yaa dũniya bu-zẽmba n bolgd dẽ. Yãmb Ba wã mi tɩ yãmb tara rẽ fãa tʋʋmde.
42012031	Bɩ y reng n bao Wẽnnaam Rĩung ne a sõmblem, tɩ sẽn ketã, b na kõ yãmb n paas.
42012032	Da zoe-y rabeem ye, wubr pa zemb bũmbu, tɩ nooma y Ba tɩ b kõ yãmb b Rĩungu.
42012033	Koos-y yãmb sẽn tar fãa n dɩk n maan wẽn-kosgo; bao-y kordo sẽn pa tõe n kʋdg ye la arzɛk sẽn pa tõe n sɛ n bĩng arzãnẽ, tɩ beene, wagdb ka tõe n kolg ye, mogd ka be n tõe n mok ye.
42012034	Yãmb laoga sẽn be zĩig ninga, y sũura me na n zĩnda be.
42012035	Rɩk-y sẽbdse n sẽbg-y y sɛɛga, la yõgen-y fitil dãmba n zã y nusẽ.
42012036	La yãmba, yɩ-y sõgen-kamba sẽn gũud b zu-soaba, n gũud t'a yi pʋg-reem n wa; a sã n wa wẽed nug poaka bɩ b wẽneg n pak t'a kẽ.
42012037	Sũ-noog rãmb la sõgen-kamb kãense, b zu-soab sã n wa mik tɩ b gũud a waoongo. Sɩd-sida, m yeta yãmba tɩ yẽ meng na n sẽgna fuugu, n zĩndg-b rɩɩb roogẽ, n tall dɩɩbã a toore n wa kõ-ba.
42012038	A waa yʋn-sʋka, a waa tõd-beoogo n mik tɩ b segl n gũud-a, sõgen-kamb kãens yell manegame.
42012039	Bãng-y neere, tɩ yir soab miẽ wagdr waoong wakato, a kõn mum a nin ye la a kõn bas tɩ b wa poog a roog ye.
42012040	Yãmb me, segl-y y mens n gũudẽ, tɩ Ned Biiga na n waa wakat ning y sẽn pa tagsd b waoong ye.»
42012041	A Piyɛr sok-b lame: «Soaala y wẽe yelbũna tõnd yĩng bɩ neb fãa yĩnga?»
42012042	Tɩ Soaala leok-a: «Yaa ãnd la arzɛk gũuda, pʋ-peelem soaba, yam soaba t'a zu-soab na n gũnug-a a rakõapa t'a kõt-b moende wakat ninga sẽn zemse?
42012043	Sũ-noog soaba, la sõgen-kãnga, a zu-soaba sãn n wa mik-a t'a maan boto!
42012044	Sɩd-sɩda mam yeta yãmba t'a na n gũnug-a-la a paoonga fãa.
42012045	La sõgna sã n yeel a sũurẽ: ‹M zu-soab kaoosda waoongo› t'a na n sɩng n pãbd zaka rãmba: dapa la pagba, n dɩtẽ la a yũud rãam n tɩgda,
42012046	sõgen-kãng zu-soaba na n waa daar ning a sẽn pa gũud-a la wakat ning a sẽn pa mi; a zu-soaba na yẽeg-a, n dig-a n yiis, n kɩt t'a rɩ pɛt ne yel-wẽn-maandba.
42012047	Sõgna sẽn da mi a zu-soab waoong raare n yaool pa segl ba fɩ, n pa maan wa a zu-soaba sẽn datã, a na n paama pãbr wʋsgo.
42012048	La sẽn pa bãnga a zu-soab raabo la a tʋm sẽn tog ne sɩbgre, a na paam pãbr bilfu bala. B sẽn kõ a soab wʋsgo b na soka bũmb wʋsgo la b sẽn bobl a soab bũmb wʋsgo b na sok yẽnd a soabã n yɩɩge.
42012049	Mam waa n loba bugum tẽng zugu, la bõe la m tʋlla. M nongẽ lame t'a zoe n widgẽ.
42012050	Soob a ye n be tɩ ya modgr tɩ m so la m zʋʋda ali, n gũud soob kãng raare!
42012051	Y tẽedame tɩ m waa n kõo laafi tẽnga laa? Ayoo! Maam n yeele: m sẽn kõ yaa welg taaba.
42012052	Marsã tɛka, neb a nu be zak a ye, b na welg taaba. A tãab welgda ne a yiibu, t'a yiib welg ne tãabã.
42012053	Ba na n welga ne a biiga, tɩ biig welg ne a ba; ma na n welga ne a bi-pugla, tɩ bi-pugl welg ne a ma; pag ne a bi-paga, bi-pag ne a sɩd ma.»
42012054	A Zezi le yeela zãma wã: «Yãmb sã n yãe sawadg nin-taoore, tao-tao bala y yetame tɩ saag wata la yɩta boto.
42012055	Yãmb yãe tɩ sobg kaood goabga, y yetame: zĩiga na n yɩɩ tʋʋlgo la yɩta boto.
42012056	Zãmb dãmba, yãmb mii tẽng la saag neng n bak, bõe n maan tɩ yãmb ka bãng zamaan kãnga yẽ n bake?
42012057	Bõe tɩ yãmb ka bãng n bak y toore sẽn ya tɩrga?
42012058	Fo rabd naab nengẽ ne f bʋʋd-n-taaga, sor zugu, pĩn n tẽbe n põse; ka rẽ a vuuda foom n ta bʋʋda soab taoore, tɩ bʋʋda soab yõk foom n kɩs balgda, tɩ balgda pag f roogo.
42012059	M yeta foom tɩ f kõn yi be, tɩ f ka yao samda zãnga, al ba tãmbr meng kõn pa ye.»
42013001	Sega neb sẽn wa n togs yell ning sẽn pak Galile neb kẽere, a Pilat sẽn kɩt tɩ b zɩɩm kalm ne b maand dẽnna.
42013002	T'a Zezi na n leok ba: «Yãmb tẽedame tɩ Galile nin-bãmba ra yaa yel-wẽn-maandb n yɩɩd b taaba bɩ?
42013003	Ayoo! Mam yeta yãmba tɩ y sã n pa tuub y yel-wẽna, y fãa kida boto.
42013004	La neb piig la a nii Siloe gaosga sẽn lʋɩ n bʋʋg n kʋ wã, yãmb tẽedame tɩ b beeg n yɩɩda Zerizalɛɛm neba fãa bɩ?
42013005	Ayoo! Mam yeta yãmba tɩ y sã n pa tuub y yel-wẽna y fãa kiida kũum a woto buudu.»
42013006	A Zezi wẽ-b la yelbũnd kãnga: «Ned n da sel kankang a pʋʋgẽ. A kẽngame n na n tɩ fãs a biis n pa yãe ye.
42013007	T'a yeel pʋʋga koaada: ‹Yaa yʋʋm a tã marsã la m wat n baood kankanga biisi n pa yãetẽ ye. Bɩ f kɛɛg-a! Bõe yĩng t'a yãmbd zĩig zaalem?›
42013008	Koaada leok-a lame: ‹Bas-y rõandã yɛs n gese, tɩ m tũ bok n gilg n gãneg birga.
42013009	Daare a me na yaa n wom biisi; a pa wom marsã, y na kɛɛg-a.› »
42013010	A Zezi ra karemda zãma wã pʋʋsg roogẽ, vʋʋsg daare.
42013011	Ade, pag a ye n da be be n tar Sʋtãan a pʋgẽ, al yʋʋm piig la a nii. Sʋtãana ra koms-a lame t'a bũndg n ka tõe n doog a meng ba bilfu.
42013012	A Zezi sẽn yãend-a, b bool-a lame n yeele: «Fo tɩlga ne f bãagã.»
42013013	La b tẽega b nus a zugu. Zĩig pʋgẽ bala paga dooga a menga, n yaas n pẽgd Wẽnde.
42013014	Pʋʋsga roog naab sũur puugame, a Zezi sẽn sãoog paga vʋʋsg daar yĩnga; t'a na n yeel zãma wã: «Dasem a yoob n be yãmb sẽn tog n tʋm, dẽn yĩnga wa-y dasem kãense tɩ b sãoog yã, la y ra wa sibr daar ye.»
42013015	Tɩ Soaala leok-a: «Zãmb rãmba, yãmb ned kam fãa ka lokd a bõang bɩ a naf vʋʋsg daar n tɩ yũnug bɩ?
42013016	Sʋtãana sẽn za pagã, a Abraam biigã, al yʋʋm piig la a nii, maana a wãna tɩ m pa tõe n zaag a gadr vʋʋsg daare?»
42013017	B sẽn gom woto, yãnd yõka sẽn da wẽed-b no-koeemdã, la zãma wã yẽ sũur da nooma al wʋsgo, Wẽnd makr dãmb sẽn da maanda yĩnga.
42013018	B le yeelame: «Wẽnd Rĩung wẽnda bõe, la m na n mak-a-la ne bõe?
42013019	A wẽnda seneve tɩɩg biiga ned sẽn dɩk n bʋd a zẽedẽ, t'a yi n lebg tɩɩga tɩ yĩngr luiili soond a wilẽ.»
42013020	B le yeelame: «M makda Wẽnd Rĩung ne bõe yɛsa?
42013021	A wẽnda rabɩlle pag sẽn dɩk n nag zom moen a tã, t'a wuk zoma gilli.»
42013022	A Zezi da pɩʋʋgda tẽn-bɛd la tẽn-bõonego n karemd neba la b rabd Zerizalɛɛm.
42013023	Ned n sok a Zezi: «Sẽn na n fãag-bã, b sõor na n yɩɩ bilf bala?»
42013024	Tɩ b leok-a: «Nadg-y pãnga n tũ digno-sẽka n kẽ. Tɩ maam n yet yãmba, neb wʋsg wat n makda b na kẽ la b kõn kẽ ye.
42013025	Yir soab kẽ n sɛ n pag kʋɩlenga tɩ yãmb ket yɩnga n wẽed kʋɩlenga n tarẽ: ‹Soaala! Pak-y tɩ d kẽ!› A leokda yãmba: ‹M ka mi yãmb sẽn yitẽ ye!›
42013026	Tɩ yãmb na n yaool n yeele: ‹Tõnd dɩɩme la d yũ ne yãmb wɛ! Yãmb karma neba d soy zutu.›
42013027	T'a leok yãmba: ‹Mam yeta yãmba tɩ m pa mi y sẽn yitẽ ye. Kẽng-y n menem-y la y bas maam, yãmb fãa, sẽn tʋmd-b tʋʋm kɛga.›
42013028	Na n lebga yãbr la yẽn wãbre, y sã n wa yãe a Abraam, la a Izaak, la a Zakoob la bãngdba fãa tɩ b zĩ Wẽnd Rĩungẽ tɩ b yaool n tus yãmb n yiis yɩnga.
42013029	Neb na n yii yaang la taoore, goabg la rɩtgo, la b na n zĩnd n dɩɩ Wẽnd Rĩungẽ wã.
42013030	La ade, sẽn ya-b poorẽ dãmba, kẽer na n lebga taoor dãmba, tɩ sẽn ya-b taoor dãmba, kẽer lebg poorẽ dãmba.»
42013031	Wakat kãng bala, Farizẽ rãmb kẽer waa n yeel-b lame: «Yik-y n kẽng-y zĩig a to t'a Erod dat n kʋʋ yãmba.»
42013032	B leok-b lame: «Tɩ yeel-y m Ba sɩlem soaba Waaga, ade, maam yiisda sʋtãamba la m sãoogd bãad-dãmb dũna la beoogo la da-yɩten-daara tɩ m sɛɛme.
42013033	La ya m sẽn na n kell n kẽnd Zerizalɛɛm dũnna, beoog la ra-yɩta, tɩ bãngd ka tog n ki kɛɛnga tɩ pa Zerizalɛɛm ye.
42013034	Zerizalɛɛm, Zerizalɛɛm! Kato! Foom n kʋʋd bãngdba! B sẽn tʋm b rãmb f nengẽ, fo labd-b la ne kuga. Naoor a wãna, la m tʋlgre n tigim f kamba wala no-yãang sẽn põgend a kamba a pɩgsẽ? La yãmb pa sak ye!
42013035	Ges-y! B na n basa yãmb ne ro-vɩʋʋdo la mam yeta yãmba, y kõn le yãe maam, al tɩ tol n ta daar ning y sẽn wat n yeel-ma: ‹Sẽn wat-b Soaala yʋʋr yĩnga paam pẽgre!› »
42014001	A Zezi kẽe Farizẽ rãmb kãsem a ye yiri vʋʋsg daare, n na n dɩ, la Farizẽ rãmba ra gũusd-b lame.
42014002	La ade, kapʋg soab n da yɛs bãmb taoore.
42014003	A Zezi leok-b la koɛɛga, b yeela karen-saam-dãmbã la Farizẽ rãmbã: «Vʋʋsg daare, tõe n sãooga bãad bɩ pa tõe?»
42014004	Tɩ b fãa sĩnd b noore; t'a Zezi yõk bãada nug n sãoog-a, n kuls-a.
42014005	B yaool n yeela Farizẽ rãmbã: «Yãmb sʋka ãnda biig bɩ a naaf n lʋɩt bulgẽ t'a pa na n yiis-a tao tɩ yaa vʋʋsg daare?»
42014006	La b pa tõog n leok-b tɩ bũmb ye.
42014007	A Zezi ra yãeeme tɩ b sẽn bool b rãmba tɩ b wa rɩ wã ra tũusda waoogr zĩisi, la b wẽ-b-la yelbũndi:
42014008	«Ned sã n bool-f tɩ f wa pʋg-reem kibsa, da bao waoogr zĩig n gãand ye, daare a boola ned a to sẽn yɩɩd foom,
42014009	la sẽn bool-a yãmb y yiibã na n wa yeela foo: ‹Yik ka tɩ m ba Zagl gãande.› Tɩ fo yik marsã n tɩ gãand poorẽ ne yãnde.
42014010	Ned sã n bool foo rɩɩbo, tɩ gãand poorẽ zĩiga tɩ sẽn bool-a fooma sã n wa bɩ a yeel-fo: ‹M zoa! Wa-y taoor ka wɛ!› La woto na yɩ zu-zẽkr fo yĩnga.
42014011	Tɩ sẽn zẽkd-a a menga, b na n sulg-a lame la sẽn sikd-a a menga b na n zẽk-a lame.»
42014012	A Zezi yeela sẽn bool-a bãmb rɩɩbã: «Yãmb sã n mii n segl dɩɩb wĩndg bɩ yʋngo, bɩ y ra bool y zo-rãmba bɩ y ba-biisi, bɩ y roagdba bɩ y yags sẽn ya rakãagb ye tɩ b na n wa boola yãmb n lebse, tɩ rẽnna yɩɩ y rolbo.
42014013	Yãmb sã n segl dɩɩbo, bool-y naong rãmba, wobse, kar-kegdo, zoeense.
42014014	Woto yãmb sũur yita noogo tɩ b pa tar n na n lebs yãmb ye la y na paam dolbo nin-sõma vʋʋgr daare.»
42014015	Sẽn da rɩt-b be wã ned a ye sẽn wʋm goama, yeela a Zezi: «Sũ-noog soaba la sẽn na n dɩ-a rɩɩb Wẽnd Rĩung wã!»
42014016	La a Zezi leokame: «Dao a yembre n maan kibs kãsenga n segl dɩɩbo la a wilga neb wʋsg tɩ b wa, a raare.
42014017	Kibsa raare, a tʋma a sõgne t'a yi n yeel sẽn bool b rãmba tɩ b wa rɩ tɩ fãa segl n sɛɛme.
42014018	B fãa maana no-yend n kabs tɩ b ka na n tõog n wa ye. Pipi soaba yeelame: ‹M daa pʋʋgo, yaa pakr tɩ m tɩ ges; m kotame tɩ y kabs y zu-soaba n kõ-ma.›
42014019	T'a to yeele: ‹M daa yikay piiga tɩ m dabda n na n tɩ mag b pãng n gese; m kotame tɩ f kabs f zu-soaba n kõ-ma.›
42014020	T'a to yeele: ‹Mam peega pag marsã, dẽn n so tɩ m pa tõe n wa.›
42014021	Sõgna sẽn kuli, a tɩ togsa a zu-soaba b fãa leokre. Yira soab sũur puugame t'a yeel a sõgne: ‹Yi tao n kẽng neba sɛk zĩigẽ la soy zutu, tall naong rãmba, wobse, zoeens la kar-kegdo n wa ne b ka.›
42014022	Tɩ sõgna le wa yeele: ‹M zu-soaba, yãmb sẽn kõ noor ninga, d maana me la weer ketame.›
42014023	Tɩ zu-soaba yeel a sõgne: ‹Kẽng so-raadẽ la so-bugsẽ, n wool neba tɩ b wa kẽ tɩ m doog pidi.
42014024	Man yeta yãmba, tɩ b sẽn deng n bool b rãmba fãa ned ba a ye kõn lemb mam dɩɩba ye.› »
42014025	Zãma kãsenga n da tũud a Zezi tɩ b wẽneg b poorẽ n yeel-ba:
42014026	«Ned sã n wat mam nengẽ, a sã n pa kis a ba, n pa kis a ma, a paga, a kamba, a ba-biisi, la a tãopa la al ba a meng vɩɩm, a pa tõe n yɩ m karen-biig ye.
42014027	La sẽn pa zɩt a pika n tũud m nao, pa tõe n yɩ m karen-biig ye.
42014028	Ãnna n be yãmb sʋka, n dat n me a gaosgo n pa na n deng n zĩndi, n geelg a sẽn na n sãam ligd ninga la a ges a tara sẽn na n sek rooga meebo,
42014029	t'a na n wa sɩng-a, n yaool n pa tõog n me-a n baase tɩ neb wa yãe n tar-a a laado:
42014030	‹Ad daoã sɩnga meebo la pãng paoogame t'a pa baas ye.›
42014031	Bɩ yɛ naaba n bob tãpo n na n tɩ kaoog zabre ne naab a to, n pa na n deng n zĩnd n maag a menga n tagse a sã n tõe n maana raood ne tãb-biis tus piigã, tɩ naaba to wã yaool n segd-a ne tãb-biis tus pisi?
42014032	A sã n mi t'a ka tõe, naab a to wã nan ket yɩɩga, a na tʋm ned t'a yõk sɛɛga n yẽs laafi yẽsgo.
42014033	Woto me, yãmb sʋka ned ninga sẽn pa rat-a n bas a sẽn tar fãa, a ka tõe n yɩ mam tũud-n-taag ye.
42014034	Yamsem yaa bõn-sõngo. La a sã n sãbge, bõe n na n le wa ne a noosem?
42014035	A sẽn ka tog ne pʋʋgo t'a ka tõe n yɩ birga, a tɛk yaa lobr bala. Sẽn tara tʋb n dat n wʋm bɩ a wʋm.»
42015001	Sẽn deegd-b yõor yaood la yel-wẽn-maandba fãa ra kolga a Zezi n na n kelg-ba.
42015002	Farizẽ rãmba ne Sɛb-mitba da guglumdame n yetẽ: «Yãoo reegda yel-wẽn-maandba la a rɩta ne bãmba.»
42015003	Yaa rẽ yĩnga la b wẽ-b yelbũndi:
42015004	«Anna n be yãmb sʋka n tar pe-yãans koabga t'a ye meneme, t'a pa na n bas piswɛ la a wɛ wã weoogẽ n tɩ bao sẽn menem-a wã al n wa yãend-a?
42015005	A sã n wa yãend-a, a rɩkd-a lame n palg a bãoko n kɩdemnẽ:
42015006	la a sã n ta yiri, a boonda a zo-rãmb la a yagse n yeel ba: ‹Lagem-y maam n kɩdme tɩ m pe-yãanga sẽn da menem, m le yãend-a lame.›
42015007	Woto me mam n yet yãmba, yel-wẽn-maand a ye tuubgu yĩnga, yɩta sũ-noog arzãnẽ n yɩɩd nin-sõma pis wɛ la a wɛ sẽn pa tar tuubg tʋʋmde.
42015008	Bɩ yɛ paga, n tar a tãm-dãmb piiga t'a ye wa menem t'a pa na n yõgen fitila n pɩɩg a roogo n gẽes neere, al n wa yãend-a?
42015009	A sã n yãee-a, a boonda a zo-rãmb la a yags pogse n yeel-ba: ‹Lagem-y maam n kɩdem tɩ m le yãee m tãmbrã sẽn da menem.›
42015010	Woto-me, maam n yet yãmba: yel-wẽn-maand a yembre sẽn maan sɩbgre yĩnga, yɩta sũ-noogo Wẽnnaam malɛk rãmb sʋka.»
42015011	B le yeelame: «Dao a ye n da tar a kamb a yi.
42015012	Tɩ yaoã yeel a ba: ‹M ba, bɩ y pʋɩ y paoongã n kõ maam m dẽnna›; la ba wã weela a paoongã n kõ-ba.
42015013	Sẽn yɩ bilf dẽ poore, yaoã wʋka a sẽn da tar fãa n tog sore, n kẽng tẽn-zãorgẽ, la bee a sãama a laoga fãa ne tʋʋm yoodo.
42015014	A sẽn dɩ fãa tɩ sɛ, kom kãseng n lʋɩ tẽngã al t'a na n sɩng n yãe naongo.
42015015	T'a kẽng n tɩ nok tẽnga nin-yende, t'a soaba tʋma a pʋtẽ t'a tɩ gũud a kurkuya.
42015016	A ra tʋllẽ lame n dɩ tɩ-biisa kurkuyã sẽn da rɩtã, a me pids a pʋga, la ned ba a ye ra pa kõt-a ye.
42015017	T'a na n bao yam n kõ a menga la a yeel a sũurẽ: ‹Dakõap a wãn n tʋmd m ba nengẽ tɩ rɩɩb sekd-b n keldẽ tɩ mam yẽ be ka n kiid kom!
42015018	M na n yikame n kẽng m ba nengẽ, la m na n tɩ yeel-b lame: M ba, m beega Wẽnde la m beega yãmba.
42015019	M pa le tog tɩ y bool-m tɩ y biig ye; bɩ y reeg-ma n tall-m wala y tʋʋm-tʋmd a yembre.›
42015020	La a yikame n dabd a ba nengẽ. A sẽn waa n ket yɩɩga, a ba yãend-a lame, la a weoog kẽe-a lame; la a wudgame n tɩ yõk a biigã n mobg-a, n mok-a.
42015021	Tɩ biiga yeel-a: ‹M ba, m ba, m beega Wẽnde la m beega yãmba; m pa le tog tɩ y bool-m tɩ y biig ye.›
42015022	La ba wã yeela a sõgen-kamba: ‹Bɩ y kẽng tao n tɩ wa ne fuug ninga sẽn yaa neer n yɩɩd fãa n wa yeelg-a la y kõ-a nug-bĩng t'a pid a nug-bila la neooda t'a widi.
42015023	Wa-y ne nag-bil nobdga tɩ d kʋ. D segl rɩɩbo n maan kibsa.
42015024	Ade, m biiga ra kiime la a le vʋʋgame; a ra menemame la d le yãee-a lame.› Tɩ b na n sɩng n dɩ b rɩɩbo.
42015025	Dẽ tɩ bi-kãsenga ra bee pʋʋgẽ; a sẽn lɛɛg n wa kolg yiri, a wʋma yɩɩla la reem rãmde.
42015026	T'a bool sõgen a ye n sok-a: ‹Yaa bõe?›
42015027	Tɩ sõgna yeele: ‹Yãmb yao wã leb n waame la y ba sẽn le paam n yãend-a ne laafi b kɩtame tɩ b kʋ nag-bi-nobdga.›
42015028	La kẽema sũur puugame t'a zãgs t'a kõn kẽ zakẽ ye, t'a ba wã yii n yõk a sɛɛga.
42015029	A leoka a ba: ‹Yaa al yʋʋm zãra la mam tʋmd y tʋʋma; mam nan pa tol n kɩɩs yãmb noor ye la y nan pa kõ maam bull a ye abada tɩ m deeg n maan kibs ne m zo-rãmb ye.
42015030	La yãmb biig a to wã sẽn tɩ rɩ yãmb paoongã n sɛ, n lɛɛg n wa, yãmb kʋʋ nag-bi-nobdgã a yĩnga.›
42015031	Tɩ ba wã yeele: ‹Foom, m biiga, fo bee ne maam daar fãa wɛ! La mam sẽn tar fãa, foo n so wɛ!
42015032	La ra segdẽ lame tɩ d maan kibs la d kɩdem tɩ f yaoã ra kiime la a vʋʋgame, a ra menemame, la d le yãee-a lame!› »
42016001	A Zezi le yeela b karen-biisi: «Arzɛk soab a ye n da tar arzɛk gũuda tɩ b wa luk a bãongo a zu-soaba nengẽ t'a rɩta a paoongã.
42016002	T'a bool-a n yeele: ‹Fo maana bõe tɩ b gomd f yelle tɩ m wʋmnẽ? Bɩ f geelg m paoonga fãa tɩ m bãng f sẽn maan bũmb ninga, tɩ rũnna tɛka fo kõn le gũ m paoong yɛs ye.›
42016003	Tɩ arzɛk gũuda yeel a sũurẽ: ‹Mam na n maana a wãn marsã, m zu-soaba sẽn yiisd maam tʋʋmdã? Koob bɩ? M ka tar gãb n kood ye. Bõsg bɩ? A yãnd tara maam.
42016004	Be neere, mam mi m sẽn na n manega, tɩ b sã n wa yiis maam tʋʋmdã bɩ neb reeg maam b zagsẽ.›
42016005	A boola sẽn da tar-b zu-soaba sama, a yembr yembre, n sok pipi soabã: ‹M zu-soaba samd bʋg la fo tara?› T'a leok: ‹Kaam dʋgd koabga.›
42016006	T'a yeel-a: ‹Rɩk f sebre n zĩnd tao-tao n gʋls pisnu.›
42016007	N le yeel a to: ‹La foo, fo tara bõe samde?› T'a leoke: ‹Ki pet koabga.› T'a yeel-a: ‹Rɩk f sebre n gʋls pisnii.›
42016008	Zu-soaba pẽga arzɛk gũudã ne a wagdma fãa, a sẽn maan dabaara yĩnga. Tɩ zamaana kamb tara yẽesem b vɩɩmẽ, n yɩɩd vẽenem kamba.
42016009	La mam yeta yãmba: rɩk-y y arzɛk yoogã n bao yel-sõmd ne nebã t'a sã n wa yõsg y nugẽ bɩ b reeg yãmb vɩɩm sẽn ka sɛɛb rotẽ wã. Sẽn maand-a pʋ-peelem ne sẽn paoode,
42016010	a soab na n maana pʋ-peelem ne sẽn waooge; la sẽn maanda zãmb ne sẽn paoode, a soab maanda zãmb me ne sẽn waooge.
42016011	Ãnda n ne y sẽn zãad tẽng zug bobellã tɩ yõod kaẽ wã, la a le saag n bobend yãmb sẽn be yõodo?
42016012	Y ka bãng tẽng zug yõoda zãabo, yĩngr dẽnna la zãng zãnga.
42016013	Dakõor ba a ye ka tõe n maan zu-soaben-dãmb a yiib yam ye; a yam yita ne a ye, n kẽed a to. A yam kẽeda a ye t'a sãbsd a to. Yãmb pa tõe n kẽ Wẽnnaam la m ba Naaba Ligd ye.»
42016014	Farizẽ rãmba sẽn da nong ligdã ra kelgda rẽ fãa, la b laad a Zezi.
42016015	Tɩ b yeel-ba: «Yãmb baood n na n yɩɩ nin-sõma neb nifẽ la Wẽnnaam nee y sũuri; tɩ sẽn be bark ninsaalb nifẽ, yaa wɩɩbdo Wẽnnaam taoore.
42016016	A Zã sẽn waa n nan ka sɩng a tʋʋmna, Noora la Bãngdba sẽn da togsã n da yɛse. A Zã tɛka, b moona Wẽnd Rĩunga la lebga ned kam fãa nadg pãnga n wẽdg n kẽ.
42016017	Yĩngr la tẽng sẽn loogd yaa naana n yɩɩd Noora gomd bil a ye sẽn na n lʋɩ vɩʋʋgẽ.
42016018	Sẽn yiisd-a a paga n kẽed ne pag a to, maanda yoobo, la sẽn dɩkda pag a sɩd sẽn bas me maanda yoobo.
42016019	Arzɛk soab n da be n yeelgd nufa la beren-dɩgr gĩs bãanes fu peelse, n dɩt a rɩ nood la a yãet naare.
42016020	Naong soab a ye sẽn boond t'a Lazar n da gãe a sɩmannẽ; a Lazar yĩnga fãa ra yaa noada.
42016021	A ra tʋlla rɩ-zeremsa arzɛk soaba sẽn basd tɩ rʋʋgd tẽnga n dɩ n yiis a kom, la ned ba a ye ra pa kõt-a ye; baasa meng ra wat n lelemda a noada.
42016022	Naong soaba kiime tɩ malɛk rãmb dɩk-a n kẽng a Abraam nengẽ. Arzɛk soaba me kiime tɩ b mum-a.
42016023	Arzɛk soaba waa n tara namsg wʋsg bʋg-tẽnga la a sẽn zẽk a nenga, a yãenda a Abraam yɩɩga la a Lazar ra be-la b naoẽ.
42016024	Arzɛk soaba kelmame: ‹M ba, Abraam, zoe-y m nimbãanega la y tʋm a Lazar t'a tẽk a nug-bil koom n wa tosg m zelemdã tɩ bugma zabda wʋsgo.›
42016025	A Abraam leokame: ‹M biiga, tẽeg tɩ f vɩɩm wẽnde, fo yãee naare la a Lazar yãee pɛt bala; marsã yẽ n paam yolsg kaane tɩ fo yẽ tar toogo.
42016026	La rẽ pʋgẽ me, bog zulung n be yãmb ne tõnd sʋka, tɩ d sã n dat n yi ka n kẽng yãmb nengẽ, ka tõe ye, la ka tõe n yi yãmb nengẽ me n wa ka ye.›
42016027	La arzɛk soaba yeelame: ‹M ba, Abraam, m yõkd-y sɛɛga tɩ y tʋm a Lazar m ba zakẽ
42016028	tɩ m tara ba-b-biis a nu; a tɩ kõ bãmb kaseto tɩ b me ra wa namsga zĩigẽ ye.›
42016029	La a Abraam leokame: ‹B tara a Moyiiz la bãngdba, bɩ b kelg-ba.›
42016030	T'a yeele: ‹Ayoo! M ba, Abraam, sã n ya ned n yi kɩɩms sʋka n bʋʋg-ba n togse, b na maan sɩbgre.›
42016031	T'a Abraam yeel-a: ‹Bada! B sẽn pa kelg a Moyiiz ne bãngdbã, ned vʋʋg kɩɩms sʋk me b kõn deeg ye.› »
42017001	A Zezi yeela b karen-biisi: «Bũmb sẽn tõe n lub ned yel-wẽnd pʋgẽ kõn kong abada la na pak ned ninga sẽn wata ne bõn-kãnga.
42017002	B sẽn dɩkd neer kugri n pid a soab kokore, n tak-a, n tus n lub mogrẽ, dẽ são a sẽn wat ne bi-bilf a ye kʋɩɩbgo.
42017003	Bɩ y gũus y menga! F saam-biig sã n beeg bɩ f sagl-a, la a sã n tuubame bɩ f kõ-a sugri.
42017004	La a beeg-f tɩ ta naoor a yopoe daar a ye, n lɛɛg n wa fo nengẽ naoor a yopoe n yeele: ‹Mam tuubdame,› fo kõt-a la sugri.»
42017005	Tʋʋm-tʋmdba yeela Soaalã: «Paas-y tõnd tẽebo.»
42017006	Tɩ Soaala na n yeele: «Yãmb da tarẽ tẽeb sẽn zemẽ seneve biiga, yãmb yetẽ la mugnugã: ‹Vik n tɩ sel mogra pʋga!› A na reegẽ yãmb noore.
42017007	Yãmb sʋka, ãnd n tar-a a dakõore sẽn kood pʋʋg, bɩ sẽn gũud rũmsi t'a sã n lɛɛg n wa bɩ b yeel-a: ‹Wa zĩnd tao n dɩ?›
42017008	A ka na n yeel-a sɩda: ‹Segl dɩɩb n kõ-ma tɩ m dɩ la m yũ tɩ f me na yaool n dɩ la f yũ?›
42017009	A na pʋʋs a rakõora bark sɩda t'a reega a noor n maan a tʋʋmde? M ka tẽed ye.
42017010	Woto me yãmb sã n maand b sẽn kõ-y noor tɩ y maan bũmb ningã bɩ y yeele: ka tõnd la zu-soaba teegr ye, zu-soaba ka rɩt tõnd yõod ye. D maana d sẽn tog n maan bala.»
42017011	A Zezi ra togda sore. Yaa Zerizalɛɛm la b da rabda la b tũu Samari la Galile sʋka.
42017012	B sẽn waa n kẽed tẽng a yembre, wãoob piig n wa n seg-ba, n yas yɩɩga,
42017013	n zẽk b koɛɛg n kelme: «Zezi! Karen-saamba! Zoe-y d nimbãanega!»
42017014	La a Zezi yãenda b nimbãanega n na yeel-ba: «Kẽng-y n tɩ wilg y mens maan-kʋʋdba.» La b sẽn wa n dabda, b tek n sãoogame.
42017015	La bãmb nin-yend sẽn mik t'a paama laafi, lebg n waame, n zẽk a koɛɛg n pẽgd Wẽnnaam.
42017016	A wõgemda a Zezi taoor n pʋʋs-b barka; yẽ yaool n da yaa Samari neda.
42017017	La a Zezi yeelame: «Ka bãmb piigã n paam laafi bɩ? A wɛ wã yẽ bɛɛ?
42017018	Yɩɩ nin-yenda bal n lebg n wa pʋʋs Wẽnnaam barka?»
42017019	B yaool n yeela raoã: «Yik n kẽng, fo tẽeb fãag-f lame.»
42017020	Farizẽ rãmb sẽn sok a Zezi n na n bãng Wẽnd Rĩungã wata ra-bʋre, b leok-b lame: «Wẽnd Rĩungã ka wat boto, tɩ neb nin neẽ ye.
42017021	B kõn yeele: ‹A bee ka, bɩ a bee ka-sẽnẽ.› Ges-y, Wẽnd Rĩung zoe n be-la y sʋka.»
42017022	B yeela b karen-biisi: «Daar n wate, tɩ yãmb na n tʋlg n yãe Ned Biiga zamaana daar a ye bala, la y kõn yãend ye.
42017023	B wat n yeela yãmba: ‹B bee ka,› ‹B bee ka-sẽne,› ra kẽng-y, ra zoe-y n kẽng-y ye.
42017024	Tɩ sɩda, wala saag sẽn tãoosd a bugum yaanga n wẽneg n yãg taoore, na n yɩɩ boto ne Ned Biigã, b likra raare.
42017025	Yaa modgre tɩ b reng n nams wʋsgo, tɩ zamaan kãnga kamba yiis b buudẽ.
42017026	Sẽn maan a Nowe wẽnnẽ n na n le maan Ned Biiga waoong wakato.
42017027	Neb da rɩta b rɩɩbo la b yũuda, tɩ rapa peegd pagba, tɩ pagba rɩkd sɩdba tɩ tol n ta a Nowe sẽn kẽ a koglga pʋgẽ daare, la sa-kẽenga koom waame n dɩ-b zãng fãa.
42017028	Na n yɩɩ wala a Lot wẽnnẽ. Neba ra rɩta rɩɩbo la b yũuda la b raadẽ la b send tɩɩse la b metẽ,
42017029	la a Lot sẽn yi Sodom daare, saag nii bugum la kidibri tɩ rɩ-b zãng fãa.
42017030	Ned Biiga me likr daare na n yɩɩ boto.
42017031	Badaare, sẽn be-a a gaosg zugu t'a teed be roogẽ bɩ a ra sig n wʋk-b ye, la sẽn be-b pʋʋgẽ me ra leb b poorẽ ye.
42017032	Tẽeg-y pag a Lot yelle.
42017033	Sẽn na n bao-a a yõor fãagre, na n menes-a lame; la sẽn menesd-a a yõore, na le pam-a.
42017034	Mam yeta yãmba, ba daar yʋngo neb a yiib na n naaga taab gãag a ye, tɩ b yãk a ye n bas a ye.
42017035	Pagb a yiib kẽeda neere, tɩ b yãk a ye n bas a ye. [
42017036	Neb a yiib kẽngda pʋʋgẽ, tɩ b yãk a ye n bas a ye.]»
42017037	Karen-biisa yeela a Zezi: «Na n yɩ yɛ, Soaala?» Tɩ b leoke: «Dɩgre sẽn be zĩig ninga, yibrendã tigimda be.»
42018001	A Zezi wẽ-b-la yelbũndi n na n wilg tɩ yaa d sẽn na n pʋʋs daar fãa la d ra yɛ ne pʋʋsg ye:
42018002	«Bʋʋd soab n da be tẽnga pʋgẽ n pa zoet Wẽnde, n pa mi ned waoogr ye.
42018003	Pʋg-kõor a ye me n da be n wat a nengẽ daar fãa ne a koɛɛg: ‹Bɩ y bʋ maam ne m bʋʋd-n-taaga bʋʋd tɩrga n kõ-m bʋʋm.›
42018004	A zãgsame tɩ kaoos la a yaool n wa yeela a sũurẽ: ‹Ba m pa zoet Wẽnd, tɩ m toog ka be ne neb me,
42018005	baasg zãnga, pʋg-kõorã sẽn yaand maama yĩnga, m na bʋ a bʋʋdã n kõ-a bʋʋm t'a ra le wa pẽdgd maam woto daar fãa ye.› »
42018006	Soaala le yeelame: «Wʋm-y bʋʋda soaba ne a wẽnema sẽn yeele.
42018007	La nin-sõma wã sẽn kelemd wĩndg la yʋngã, y pa tẽed tɩ kaoosd me, Wẽnnaam kõn pa n ka rok b nin-sõma wã sũuri. M yet-y lame tɩ Wẽnd na rok-b sũuri.
42018008	La Ned Biiga sã n wa tẽng zugu, b na n pʋd n yãee tẽeb bɩ?»
42018009	A Zezi le wẽe yelbũnd a ye, neb kẽer sẽn da belgd b mense, n tẽed tɩ b yaa nin-sõma, n paoogd b taaba yĩnga:
42018010	«Neb a yiibu n kẽ wẽnd doogẽ n na n pʋʋse: a ye da yaa Farizẽ, t'a ye ya fadg rɛɛsda.
42018011	Farizẽ wã da yɛsa yĩngri n pʋʋsd woto a sũur pʋgẽ: ‹Wẽnnaam, mam pʋʋsda yãmb barka mam sẽn ka wẽnd neb a taab yĩnga, tɩ bãmb yaa yel-wẽn-maandba, wãgda, yoaadba; la m pʋʋsda m sẽn pa wẽnd sẽn deesd-b fadga me.
42018012	Mam loeta m noor naoor a yiib dasma a yopoe-poe; mam weenda m paoong fãa piig piiga, n dokd a ye piig zug n kõt Wẽnde.›
42018013	La faodg rɛɛsda da yɛsa yɩɩga n pa saagd n zẽnk a neng meng n tees yĩngr ye, la a ra wẽeda a yãoog n yetẽ: ‹Zoe-y m nimbãanega, tɩ m yaa yel-wẽn-maanda.›
42018014	Mam yeta yãmba tɩ yãoo paamda sõmblem n kul a yiri la ka a to wã yẽ ye, tɩ sẽn zẽkda a menga b na n sik-a lame, la sẽn sikd-a a menga b na zẽk-a lame.»
42018015	Neb n tall b kom-bõonego n waa a Zezi nengẽ tɩ b sɩɩs-ba. La b karen-biisa sẽn yãe woto, b ra zabda ne-ba.
42018016	T'a Zezi kɩt tɩ kamba kolg la b yeelame: «Bas-y kom-bõonegã tɩ b wa maam nengẽ la y ra rig-b ye tɩ sẽn wẽnd b bãmba n so Wẽnd Rĩungu.
42018017	Sɩd-sɩda mam yeta yãmba: Sẽn pa reegd-a Wẽnd Rĩungã wala bi-bilfu, yẽ soab kõn kẽ a pʋgẽ ye.»
42018018	Rakãagr a ye soka a Zezi woto: «Karen-saamb sõngo, bõe la m na n maan sẽ n paam vɩɩm sẽn kõn sɛ?»
42018019	T'a Zezi yeel-a: «Bõe yĩng tɩ y boond maam tɩ karen-saamb sõngo? Wẽnnaam b ye tãa la sõngo.
42018020	Yãmb mii noya: ‹Da yo ye, da kʋ ye, da maan kaset zirẽ ye, waoog f ba la f ma.› »
42018021	T'a yeel: «Mam deega noya fãa al m yãadmẽ.»
42018022	A Zezi sẽn wʋm dẽnna, b yeel-a lame: «Bũmb a ye n paoog yamba: koos-y yãmb sẽn tar fãa n dɩk n pʋɩ naong rãmba tɩ y na paam arzɛk arzãna la y yaool n wa tũ maam.»
42018023	Rakãagra sẽn wʋm woto, a sũur sãamame, t'a ra tara arzɛgs wʋsgo.
42018024	La a Zezi sẽn yãe t'a sũur sãamdã, b yeelame: «Ad-y Wẽnd Rĩungẽ wã kõom toama ne sẽn tar-b arzɛka!
42018025	Yʋgemd sẽn kẽed n sãag supĩim yõorẽ yaa naana n yɩɩd arzɛk soab sẽn kẽed Wẽnd Rĩungẽ.»
42018026	Sẽn da kelgd-b bãmba leokame: «Sã n ya woto, ãnna n na tɩlge?»
42018027	T'a Zezi leok: «Sẽn yɩɩd ninsaal pãng faasa ne Wẽnnaam.»
42018028	A Piyɛr yeelame: «Ade tõnd basa d sẽn tar fãa n tũ yãmba.»
42018029	T'a Zezi leok-a: «Sɩda, mam yetame tɩ ned kõn bas a yiri, a paga, a ba-biisi, a ba la a ma, a kamba, Wẽnd Rĩunga yĩnga,
42018030	n ka paam sẽn yɩɩd rẽ al wʋsgo, zamaan kãnga pʋgẽ ye, la zamaan ning sẽn watã, yaa vɩɩm sẽn ka sɛɛbo.»
42018031	A Zezi peega b Tʋʋm-tʋmdb piig la a yiibã n yi kɛɛnga la b yeel-b lame: «Ade, tõnd dabda Zerizalɛɛm, la bãngdba sẽn gʋls bũmb ninga fãa Ned Biiga poorẽ na n taasame,
42018032	b na n yõk-b lame n kɩs bu-zẽmba tɩ b yaal ba, n pãb-b ne kaase, n tʋbs b neng ne kolkoodo,
42018033	la b sã n wa pãb-b ne kaase, b na n kʋ-b lame la b na n vʋʋga dasma a tãab daare.»
42018034	La Tʋʋm-tʋmdba pa tol n wʋm dẽ võor ba bilfu; gomd kãnga da yaa gom-binem bãmb yĩnga, tɩ b pa wʋmd a võor ye.
42018035	A Zezi kolga Zeriko la ade, zoang n da zĩ sor kɩrenga n bõsdẽ.
42018036	A wʋma zãma wã sẽn looda rãamde, t'a sok tɩ yaa bõe?
42018037	Tɩ b yeel-a tɩ yaa Nazarɛt Zezi n loogde.
42018038	T'a kelme: «Zezi, Daviid biiga, zoe-y m nimbãanega!»
42018039	Sẽn da lʋɩ-b taoor n kẽndã da tãsd-a lame m yet t'a sĩndi tɩ yẽ me ra tãsd n yɩɩda: «Zezi, Daviid biiga, zoe-y m nimbãanega!»
42018040	A Zezi yaasame n kõ noor tɩ b tall-a n wa. La zoanga sẽn kolge, b sok-a lame:
42018041	«Fo ratame tɩ m maan-f bõe?» T'a leoke: «Soaala, sõng-y tɩ m yãe!»
42018042	T'a Zezi yeel-a: «Bɩ f yãe, fo tẽeb fãag-f lame.»
42018043	Wakat kãng bala, a nina pukame la a ra tũuda a Zezi n pẽgd Wẽnnaam. Zãma wã sẽn yãe rẽ, bãmb me kilsa Wẽnnaam yʋʋre.
42019001	A Zezi kẽe Zeriko la b pɩʋʋg-a lame bala.
42019002	La ade, b sega dao a yembre. Raoã boondame t'a Zase. A ra yaa sẽn deesd-b yõor yaooda naaba la rakãagre.
42019003	A ra baood n na n yãe-la a Zezi n bãng-ba la zãma wã yĩnga a ra ka tõe n yãend-b ye t'a ra yaa ra-koɛɛga.
42019004	A wudg n denga taoore n tɩ rʋ kũsga, n na n tõog n yãend-ba, tɩ b ra na n looga zĩ kãnga.
42019005	La a Zezi sẽn ta a sẽn da beẽ wã, b zẽka b neng n yeel-a: «Zase! Sig-y tao-tao tɩ rũnna mam sigda yãmb yiri.»
42019006	A Zase siga ne yãgbo n tɩ reeg b sãando ne sũ-noogo.
42019007	Bɛɛba sẽn yãe woto, b ra tara guglungu n yetẽ: «Yaa yel-wẽn-maand yiri la bãmb tɩ yõg gãag-sobendo.»
42019008	La a Zase yalsa yĩngr Soaala taoor n yeel-ba: «Dũnna tɛka, Soaala, m kõta naong rãmba m paoonga pʋɩ-sʋka la m sã n yẽega ned n deeg bũmbu, m na lebs a soaba naoor a naase.»
42019009	La a Zezi yeelame: «Dũnna, fãagr siga yi-kãnga, t'a soaba me yaa Abraam biiga.
42019010	Ned Biiga waame n na n bolg la a fãag sẽn meneme.»
42019011	Neba ra ket n kelgd-b lame tɩ b le paas yelbũndi, tɩ b ra pẽnega Zerizalɛɛm la neba ra tẽedame tɩ Wẽnd Rĩunga na n wẽneg n puka wakat kãnga.
42019012	Dẽ la b yeel-ba: «Na-biig a ye n da rabd tẽng sẽn zãrẽ n na n tɩ reeg naam la a lebg n wa.
42019013	A boola a sõgen-kamb piiga n kõ-b sãnem gil piiga n yeel ba: ‹Bɩ y yõdg n mao tɩ bũmb roglge, tɩ m kẽng la m wa.›
42019014	Ad-y naaba soolma rãmb ra kis-a-la waare. B tʋma neb n pʋgl, tɩ b tɩ yeele: ‹Tõnd ka rat tɩ yãoo dɩ naam n soogd-d ye.›
42019015	A sẽn tɩ paam naam n lebg n wa, a tʋmame tɩ b bool sõgen-kambã n bãng ned kam fãa sẽn paam n doglg tɛka.
42019016	Pipi soaba waame, la a yeelame: ‹M naaba, y sãnem gilga roka gil piiga.›
42019017	T'a yeel-a: ‹Be neere! M sõgen sõngo, fo sẽn kell n maan pʋ-peelem ne bũmb bilf woto, deeg naam n zã tẽns piiga.›
42019018	T'a yiib soaba wa ta n yeele: ‹M naaba, y sãnem gilga roka gil a nu.›
42019019	T'a yeel-a: ‹Fo me reeg naam n zã tẽns a nu.›
42019020	B nin-yend n waa n yeele: ‹Ad-y y sãnem gilgã, m loe-a-la ne peende n bĩng;
42019021	tɩ mam da zoeta yãmba; tɩ yãmb yaa nin-toaaga; yãmb deegda y sẽn pa boble, la y rat n kẽeba y sẽn pa bʋdẽ.› La naaba leok-a lame:
42019022	‹Yaa ne f meng goam bala la m na bʋ f bʋʋdo, sõgen yoogo! Fo ra miime tɩ m yaa nin-toaaga, n deegd m sẽn pa boble la m kẽebd m sẽn pa bʋdẽ,
42019023	la maana a wãna tɩ fo pa tɩ bobl m ligdã n kõ-ma? M lebgre m da kõn deegẽ m ligdã ne a roaglga?›
42019024	La Naaba yeela sẽn da be-b be wã: ‹Bɩ y reeg a sãnema n kɩs sẽn tara piigã.›
42019025	Tɩ b yeel-a: ‹Naaba, a zoe n tara piig wɛ!›
42019026	T'a yeel: ‹Man yeta yãmba: sẽn tar-a, b kõt-a lame n paase la sẽn pa tar-a, b reegda a bilfrã a sẽn tarã.
42019027	Sã n ya neb niyns sẽn da pa nong-b tɩ mam yɩ b naabã, bɩ y tall-ba n wa kood mam nifẽ ka.› »
42019028	A Zezi sẽn gom woto n sɛ, b lʋɩɩ neba taoore n tees Zerizalɛɛm.
42019029	B sẽn kolg Betani, tãng ning b sẽn boond tɩ Oliviye tãnga, a Zezi tʋma b karen-biis a yiibu:
42019030	«Kẽng-y tẽnga sẽn tond y taoorã; y sã n ta be y na yãe tɩ b loee bõan-bil ned sẽn nan pa zombe; bɩ y lok-a n wa ne.
42019031	Ned sã n sok yãmba: ‹Yaa bõe yĩng la y lokd-a› bɩ y leok a soab tɩ yaa Soaala n tar a tʋʋmde.»
42019032	B sẽn kẽnge, b yãenda fãa wala b sẽn da togs-bã.
42019033	B sẽn yet tɩ b na n lok bõan-bilã la b rãmb sẽn sok-ba: «Bõe yĩng la yãmb lokd bõan-bilã?»
42019034	Tɩ b yeele: «Soaala n tar a tʋʋmde.»
42019035	La b talla bõangã n wa kõ a Zezi. B palga b fut bõanga poore n kɩt t'a Zezi zombe.
42019036	Neba ra yɛdgda b fut sora zugu tɩ bõanga tabd n lood.
42019037	B sẽn waa n kolg Oliviye tãnga pende, b karen-biisa ka tɛkã, kɩdmame n sɩng n zẽkd b koɛɛg n pẽgd Wẽnnaam wẽnd makr dãmb fãa b sẽn yãenda yĩnga.
42019038	B ra yetame: «Sẽn wat-a soabã, Dĩma sẽn wat Soaala yʋʋr yĩnga paam barka! Wẽnd laafi pid ne yĩngr dãmba yĩngr-yĩngr dãmb pid ne ziiri!»
42019039	Farizẽ rãmb kẽer zĩnda zãma wã sʋka n yeele: «Karen-saamba, kɩt-y tɩ y karen-biisa sĩndi!»
42019040	Tɩ b leoke: «M yeta yãmba, bãmb sĩnd yã, kugã n deegde!»
42019041	A Zezi sẽn waa n kolg Zerizalɛɛm n yãend tẽngã, b yãb-a lame:
42019042	«Fo sã n da tõogẽ la rũnna raarã n deegẽ koɛɛga sẽn ya laafi koɛɛgã! La ayoo fo keta likẽ.
42019043	Daar n wate, tɩ f bɛɛba na n tũ bogdo n gilg-fu n sege, n pag-f zĩig zãnga,
42019044	n wã foo, n lub f rota sara, n kʋ f kamba fãa la b kõn bas kugr t'a rogl a to zugu, f tẽn-peelem pugẽ ye. La rẽ yaa f sẽn pa bãng f sẽn paam gesga raarã!»
42019045	A Zezi kẽe wẽnd doogẽ la b riga sẽn da be-b be n koosdẽ.
42019046	B ra yet-b lame: «B gʋlsame: mam doog yaa pʋʋsg roogo tɩ yãmb dɩk-a n maan fãadba solgr zĩigã.»
42019047	Beoog sẽn vẽeg fãa a Zezi ra karemda neba wẽnd doogẽ. Maan-kʋʋdba kãsem dãmba ne Sɛb-mitba la tẽnga karen-saam-dãmb ra baood n na kʋ-b lame.
42019048	B yaool n da pa mi b sẽn na n maanega, t'a Zezi goama ra noogda neba sũuri tɩ b ra pa yɛɛd ne b kelgr ye.
42020001	Daar a ye, a Zezi ra karemda neb wẽnd doogẽ n moond Koe-noogã tɩ maan-kʋʋdba kãsem dãmba la Sɛb-mitba la nin-kẽembã wa yeel-b wakat kãnga:
42020002	«Bɩ y togs-do, tũu ne ãnda noore, la ãnda n kõ yãmb sor tɩ y maan y sẽn maandã?»
42020003	T'a Zezi leoke: «Mam me sokd-y la bũmb a ye, bɩ y leok ma:
42020004	A Zã sooba yii Yĩngr Soaba nengẽ bɩ ninsaalb nengẽ?»
42020005	La b tagsa woto b sũurẽ: «Tõnd sã n yeel t'a yii Yĩngri Soaba nengẽ, a na n leokd-d lame tɩ bõe yĩng la d pa tẽ a Zã.
42020006	D sã n yeel me t'a yii ninsaalb nengẽ, neba na n laba tõnd ne kuga tɩ b fãa sɩd da tẽedame t'a Zã yaa bãngda.»
42020007	Woto b leokame tɩ b ka mi a Zã sooba sẽn yitẽ ye.
42020008	T'a Zezi yeel-ba: «Mam me kõn togs yãmba sẽn tũ ne ned ninga noor tɩ m maand m sẽn maanda ye.»
42020009	A Zezi yaool n wẽ-b la yelbũndi: «Dao a ye n sel a bugsuntung sõngo n bao koaadba n sar pʋʋgã la a bas n tog sore. Sora ra na n kaoosa bilfu t'a yaool n lɛɛge.
42020010	Bugsuntunga womame n ta wobre, t'a tʋm a rakõore t'a tɩ reeg a keoore n wa kõ-a. Koaadba pãba rakõorã, n kuls-a zaalem.
42020011	A le tʋma rakõor a ye, tɩ b pãb-a, n yaal-a, n kuls-a zaalem.
42020012	Tɩ daoã le tʋm dakõor a to, tɩ b pogl yẽ me, n dig-a.
42020013	Pʋʋga soab yeelame: ‹M maanda a wãna? M na n tʋma m bi-nongre tɩ daare b na reeg-a ne waoogre.›
42020014	La koaadba sẽn yãee-a, b yẽsa ne taab n yeele: ‹Yãoo n na n wa reeg a ba wã paoongo, aya! D kʋ-a t'a paoonga lebg d rẽnna.›
42020015	Tɩ b sɩd lob-a yãgra poore n kʋ-a. Marsã pʋʋga soab na n wa maan-b la bõe?
42020016	A na wa, a na kʋ koaadba fãa la a rɩka pʋʋgã n gũnug neb a taaba.» Neba sẽn wʋm gomdã b yeelame: «Wẽnd na laas d ne yell kãnga!»
42020017	A Zezi gẽen-b lame n sok-ba: «Sebr sõng gomd kãnga võor la bõe: ‹Tãn-metba sẽn daag kugr ning n basã, yẽ n lebg kug ma?›
42020018	Ned ning fãa sẽn lʋɩ kug kãng zugu a na pogl a menga, la kugra sẽn na n lʋɩ n bʋʋg a soaba me, a na fẽdg-a.»
42020019	Maan-kʋʋdba kãsem-dãmba la Sɛb-mitba da rat n yõk-b la wakat kãnga bala tɩ b ra miime tɩ yaa bãmb yĩng la a Zezi wẽ yelbũndã la b ra zoeta nebã.
42020020	Lebga b gũus a Zezi marsã; tɩ b na n tʋm sũdum dãmba, sẽn belg tɩ b yaa nin-tɩrse, mik b baoodame n na n yõk a Zezi b goamẽ, n tɩ kɩs tẽnga soaalba la Komberã.
42020021	Nin-bãmb n soke: «Karen-saamba, tõnd miime tɩ yãmb gomdame la y zãmsd ne pʋ-peelem bala, la y pa zoet ned ba a ye nif ye, y wilgda Wẽnnaam sor ne sɩd bala.
42020022	D tara sor n yao Rom dĩma yõora yaood bɩ d pa tar sore?»
42020023	A Zezi sẽn da mi b zãmbã leok-b lame:
42020024	«Wilg-y maam wakɩ-koɛɛng a ye: ãnda nin-naande la ãnda yʋʋre la b gʋl a zugu?» Tɩ b yeele: «Rom naaba.»
42020025	T'a Zezi na n yeel-ba: «Bɩ y lebs Rom naab a sẽn so, la y lebs Wẽnnaam, bãmb me sẽn so.»
42020026	B ka tõog n yõk a Zezi b gomd ba a ye pʋgẽ la a Zezi leokra yɛɛs-b lame tɩ b sĩnd b noore.
42020027	Sẽn yet-b tɩ kũum ka vʋʋgda neb kẽere, Saduseẽ rãmba, kolgame n sok woto:
42020028	«Karen-saamba, ad-a Moyiiz sẽn kõ tõnd noor ninga: Ned sa n tar paga n wa ki n ka rog kamba, bɩ a ba-biiga deeg pagã n dog kamb a yĩnga.
42020029	La ade, ba-biis a yopoe n zĩndi, tɩ kẽema tall paga n ki, t'a pa rog biig ye.
42020030	Tɩ yiib soaba,
42020031	la tãab soaba deeg pʋg-kõorã. Yɩɩ boto ne bãmb b yopoe wã fãa: b kiime n pa tol n dog kamb ye.
42020032	Paga me waa n maana kaalem.
42020033	Kũum vʋʋgr daare, paga na n yɩɩ ãnda paga: a zĩnda ne a yopoe wã fãa la?»
42020034	A Zezi leok-b lame: «Zamaan kãnga kamba kẽeda ne pagba tɩ pagba rɩkd sɩdb rãmba.
42020035	Neb niynsi Wẽnd sẽn gese wa b tog n paam n lebga zamaan paalga kamba la b vʋʋg-b kɩɩms sʋka, bãmb pa rɩkd paga, bãmb pa kuiis rao ye.
42020036	Bãmb pa le tõe n ki ye tɩ b yaa wala malɛk rãmba la b lebga Wẽnnaam kamba b sẽn ya vʋʋgr kambã yĩnga.
42020037	Kũum na vʋʋgã, yaa a Moyiiz n zãms rẽnna, Wẽnnaam sẽn lik-a tʋgrẽ wã wakato, a sẽn bool Soaala t'a Abraam Wẽnnaam, a Izaak Wẽnnaam la a Zakoob Wẽnnaam.
42020038	Wẽnnaam ka kɩɩms Wẽnnaam ye, b yaa sẽn tar-b vɩɩm Wẽnnaam, tɩ b fãa vɩ bãmb taoore.»
42020039	Sɛb-mitb kẽer yeelame: «Karen-saamba, yãmb leoka neere!»
42020040	Ned me da pa le saag n sok-b bũmb ye.
42020041	A Zezi yeel-b lame: «D yɩta a wãn n yeel tɩ Krista yaa a Daviid biiga?
42020042	Ad-y yaa a Daviid meng n yeel a yɩɩla sebr pʋgẽ: ‹Zu-soaba yeela m Soaala: zĩnd-m dɩtgo
42020043	tɩ m kɩt tɩ f bɛɛba zõr f taoore tɩ f palg f nao.›
42020044	A Daviid boonda bãmb t'a Soaala, Krista sã n ya a Daviid Soaala, b yɩta a wãn n le ya a biiga?»
42020045	B leoka b karen-biisa tɩ neba fãa kelgdẽ:
42020046	«Bɩ y gũus y meng ne Sɛb-mitbã; b nongame n kẽnd ne fu-wogdo n baood neb waoogr sor zugu; b nonga taoore, pʋʋsg rotẽ; b nonga sʋka dɩɩb zĩigẽ.
42020047	B rɩta pʋg-kõap paoongo, b nong n maana pʋʋs-wogdo: bãmb na n paama sɩbgr sẽn ya toogo.»
42021001	A Zezi rooga b nenga la b yãee arzɛk rãmba sẽn da lobd ligdi wẽnd doog koglgẽ.
42021002	B yãee pʋg-kõor me sẽn ya naong soaba t'a ningd bõones a yiibu.
42021003	Tɩ b yeele: «Mam yeta yãmba tɩ sɩd-sɩda pʋg-kõora sẽn kɩs bũmb ninga ne a naongã yɩɩda bãmba fãa.
42021004	Taaba yãka b sẽn pa tõe n dɩ n sɛ pʋgẽ n kɩse, paga kɩsa a fãa-fãa, a rɩɩb ligdi zãnga.»
42021005	Neb kẽer da waa n gomda wẽnd dooga yelle tɩ b me-a-la ne kug-neeba, la b maneg-a-la ne te-sõma. A Zezi yeelame:
42021006	«Daar n wate, tɩ yãmb sẽn ne wã, bũmb kõn kelle, kugr kõn dogl a to zug tɩ b pa tus-a n lub ye.»
42021007	B sok-b lame: «Karen-saamba, rẽ na n taasa ra-bʋre? Bõe makr n na n wilg yell bãmba taasgo?»
42021008	A Zezi leokame: «Gũus-y tɩ b ra wa tudg yãmb ye. Wʋsg na n dɩka m yʋʋre n wa yeele: ‹Maam la Krista!› ‹La wakata taame›; bɩ y ra tũ-b ye.
42021009	Yãmb sã n wʋm tɩ b gomd zabr yelle la tẽng zũndugr yelle, bɩ y ra yɛɛs ye, tɩ yaa pakre tɩ rẽnd deng n zĩndi, la kõn wẽneg n yɩ dũni sɛɛb ye.»
42021010	B le paasame: «Buud a ye n na n yik zabr ne buud a to, tɩ soolma a ye yik zabr ne soolma a to.
42021011	Tẽnga na n miima miim-bãna, na n yɩɩ kom la bãas zĩig-zĩiga, tɩ yel-bãn sẽn wat ne pɛlen-yɩk la wẽnd makr dãmba maan saag zugu.
42021012	La rẽ tɩ b reng n yõga yãmba, n nams yãmba, n wool yãmb n kẽng pʋʋsg rotẽ la bi-bees rotẽ, b na n ninga yãmb nanamsã la kombɛɛmba nusẽ, mam yʋʋr yĩnga.
42021013	Yaa woto la y na n paam n kõ kaseto.
42021014	Ning-y woto y yamẽ: da tags-y bõe la y leokda n yiis y meng yellẽ wã ye.
42021015	Mam na n kõo yãmb noor la yam tɩ y bɛɛba no-koɛɛma wẽneg n sɛ.
42021016	Bãng-y tɩ yaa y roagdba, y ba-biisi, y buuda neb, y zo-rãmba, n na n zãmb yãmba; b na n kʋʋ neb wʋsg yãmb sʋka.
42021017	Neb fãa na n kisga yãmba mam yĩnga.
42021018	Yãmb zoobg a yembr meng yaool n kõn menem yãmb zugẽ ye.
42021019	Yaa y sũ-tõogã n na n wa ne y sɩɩsa fãagre!
42021020	Yãmb sã n wa yãe tãb-biis kʋʋngo tɩ b yẽt Zerizalɛɛm, bãng-y t'a wãaba kolgame.
42021021	Wakat kãnga, sẽn be-a Zɩɩde bɩ a zoe n tees tãmsa sẽnẽ. Sẽn be-b Zerizalɛɛm bɩ b yi n zãage, sẽn be-b weoogẽ ra lɛɛg n wa a pʋgẽ ye.
42021022	Rasem kãens na n yɩɩ ra-beedo, yel-beeda sẽn gʋlsa fãa taasg raare.
42021023	Na wʋm pagb niyns sẽn tʋte la sẽn yẽsemd b kamb wakat kãnga! Tẽnga na n wʋma pɛta, b na n dɩɩ beem ne buud kãnga.
42021024	B na n kooda kẽer ne sʋʋse, b na n talla kẽer n kẽng yembdo, n sẽeg-b dũni wã fãa pʋgẽ tɩ Zerizalɛɛm lebg bu-zẽmba tẽnga n tãag b sẽn kõ-b yʋʋm niynsã sõor pidsgu.
42021025	Yel-bãn na n zĩnda wĩntoogẽ, kiuugẽ ne ãdsa pʋgẽ; tẽng zugu, ninsaal fãa na n zĩi ne yɩɩre, n yɛɛsd mogrã la ko-wiisa rãamde.
42021026	Yɛl niyns fãa sẽn na n lʋɩ nin-vɩɩsa tẽnsẽ na n yɛɛsa Adem biis fãa tɩ b kong pãnga tɩ sɩda saag zug bõn-zɩsda fãa na n vigsa b zĩigẽ.
42021027	Dẽ marsã la b yãet Ned Biiga tɩ b zao sawadgo n wat ne pãng la ziir kãsenga.
42021028	La yell kãens fãa sã n wa sɩngd taasgo bɩ y zẽk y zut n ges tɩ yãmb fãagr kolgame.»
42021029	B wẽ-b-la yelbũndi: «Ges-y kankang la tɩɩs a taaba fãa.
42021030	B sã n bilgd tobre, yãmb sã n ges bala y miime tɩ tʋʋlg kolgame.
42021031	Woto me yãmb sa n wa yãend yɛl kãensa fãa taasgo, bãng-y tɩ Wẽnd Rĩung kolgda.
42021032	Mam yeta yãmb, sɩd-sɩda, tɩ zamaan kãnga neba kõn looge tɩ yell bãmba fãa nan pa maan ye.
42021033	Yĩngr la tẽng na n loogame, la mam goama kõn loog ye.
42021034	Gũus-y y menga tɩ yão-beoogo, dã-yũur, yɩɩre la dũni wã zu-loeese da wa zɩsg yãmb sũuri tɩ Daara wa tiig yãmba,
42021035	wa zulung ye; tɩ sɩda a na n lʋɩ sẽn be-b dũni wã fãa zugu.
42021036	Dẽn yĩnga, gũus-y la pʋʋs-y, n paam pãnga n põs yel-beed ninga sẽn wate la y tɩ yaas yĩngri, Ned Biiga taoore.»
42021037	Wĩntoogo, a Zezi ra zãmsda neba wẽnd doogẽ la yʋngo, b yit n kẽnda Oliviye tãnga zugu.
42021038	Yibeoog pĩnda zãma wa ra le bʋʋgd-b la wẽnd doogẽ n kelgd b goama.
42022001	Bur sẽn pa lobd bɩll kibsa, b sẽn boond tɩ paka, ra kolgame.
42022002	Maan-kʋʋdba kãsem-dãmb ne Sɛb-mitba ra baooda b sẽn na n maan dabaar ning n kʋ a Zezi, tɩ b ra zoeta nebã.
42022003	Mik Sʋtãan kẽe a Zɩɩda sũurẽ. Zɩɩda kãng la b sẽn boond tɩ Iskariyot tẽng daoã, la a ra yaa piig la a yiiba nin-yende.
42022004	Yẽ n kẽng n tɩ yẽs ne maan-kʋʋdba kãsem-dãmba la wẽnd-do-gũudba nanamse, a sẽn na n maan seem ninga n yõk a Zezi n kɩs bãmba.
42022005	B sũur yɩɩ noog wʋsgo tɩ b sed ne taaba tɩ b na kõ-a ligdi.
42022006	A Zɩɩda sakame n da baood wakat ning bal a sẽn na n tõog n yõk-ba n kɩse tɩ zãma wã ka bãng ye.
42022007	Bur sẽn pa lobd bɩlla raare, pak maoonga kʋʋb raar, taame.
42022008	A Zezi tʋma a Piyɛr ne a Zã. B yeel-b lame: «Kẽng-y n tɩ segl-y pak kibsa tɩ d pam n dɩ a rɩɩbo.»
42022009	Dẽn la b sok-ba: «Yãmb datame tɩ d segl yɛ?»
42022010	Tɩ b leoke: «Ade, yãmb sã n kẽ tẽngã, y na n sega rao a ye sẽn zɩt koom ne yʋʋre, tũu-y raoã n tɩ kẽ a sẽn kẽed zak ningã.
42022011	Y na n yeela yira soaba: ‹Soaala n sokd yãmba: doog bɛɛ tɩ m wa rɩ pak ne m karen-biisi?›
42022012	La a na n wilga do-kãsenga sẽn dog a to zugu tɩ zu-kʋgsa zoe n maneg n tʋɩ n dɩgle; yaa be la y na n segl pak rɩɩbo.»
42022013	B kẽngame, b yãee bũmba fãa wala b sẽn da yeele, la b segla pak.
42022014	Wakat sẽn ta, a Zezi tɩ zĩndame n na n dɩ; b Tʋʋm-tʋmdba me zĩnda ne bãmba.
42022015	B yeelame: «Mam tʋlga ne tʋlsem kãsenga n dɩ pak kãnga ne yãmba la m yaool n namse,
42022016	tɩ mam yeta yãmba tɩ m kõn le rɩ pak a to n tãag Wẽnd Rĩungẽ soaba rɩɩb ye.»
42022017	B reega rãama laoko n pʋʋs barka n yeele: «Deeg-y woto n pʋɩ taaba.
42022018	Tɩ mam yeta yãmba: marsã tɛka, mam kõn le yũ bugsuntung sõnga biis rãam al n tol n ta Wẽnd Rĩunga waoongo.»
42022019	B rɩka buri la b sẽn pʋʋs bark n sɛ, b kaoog-a lame n kõ b Tʋʋm-tʋmdbã n yeel: [«Wã yaa m yĩng m sẽn kõ yãmba, maan-y woto n tẽegd mam yelle.»
42022020	B sẽn dɩ n sɛ, b maana boto me ne yõg-laagã n yeele: «Zood paalga yõgb yĩnga, ad laag ne m zɩɩm sẽn daag y yĩnga.]
42022021	La ade, sẽn yõkda maam n na n kɩsã, a tʋmda a nug laagẽ ne maam.
42022022	Ned Biiga na n looga wala b sẽn gʋls n dɩglã. La na pak rao ninga sẽn na n yõka bãmb n kɩsã.»
42022023	La karen-biisa sɩnga taab sogsgo: bãmb sʋka ãnna n na maan yell kãngã?
42022024	No-koeemd me n yik bãmb ne taab sʋka tɩ ãnda la kãsma la taoor saoba?
42022025	A Zezi yeel-b lame: «Bu-zẽmba nanams rɩta naam b neba zutu la b ratame tɩ b neba bool-b tɩ b Yel-sõm-dãmba.
42022026	Sã n ya yãmba ka tog n yɩ boto ye. Ad-y kãsma n tog n lebg yao-zʋʋga, tɩ sẽn dɩta naama lebg sõgne.
42022027	Ãnda n pʋd n ya kãsma? Sẽn zĩ-a n dɩtẽ wã bɩ sẽn kɩt-a rɩɩbã? Ka sẽn zĩ-a n dɩtẽ wã laa? La ad maam, m bee yãmb sʋka wala sõgne!
42022028	Yãmb la sẽn kell n zĩnd-b ne maam dar fãa m namsga pʋgẽ wã.
42022029	Wala m Ba sẽn tar zĩig y yĩng b Rĩunga pʋgẽ, mam me tara zĩig y yĩnga.
42022030	Yãmb na n naag maam n dɩ la y yũ m Rĩungẽ wã, la naam goeels la y na n zaoonde n kao Israyɛl sags piig la a yiiba bʋʋdo.
42022031	Simo, Simo, Sʋtãana kosa yãmba n na n bal wala ki.
42022032	La mam pʋʋsa f yĩnga tɩ f tẽeb ra koms ye la f tẽeba sã n n lɛɛg n wa a zĩigẽ, bɩ f keng f saam-biisa pɛlga.»
42022033	A Piyɛr yeelame: «Soaala mam saka a naag yãmb bi-bees roogẽ la m ki ne yãmba.»
42022034	T'a Zezi yeel-a: «Piyɛr, mam yeta foom tɩ no-raoog kõn kelem dũnna tɩ fo pa reng n kɩɩs naoor a tãab tɩ fo ka mi maam ye.»
42022035	B le yeela b karen-biisã: «Mam sẽn waa n tʋm yãmba, tɩ y yi n pa zɩ korgo, waoog bɩ neoodre, bũmb paooga yãmb bɩ?»
42022036	Tɩ b leok: «Bũmb ka paoog-d ye.» Tɩ b yeel-ba: «Marsã yẽ, sẽn tar-a korg bɩ a zɩ, sẽn tar-a waoog me boto la sẽn ka tar-a ligdi, bɩ a koos a fuug n da sʋʋga.
42022037	Tɩ mam yeta yãmba, yaa modgre tɩ b sẽn gʋls mam poorẽ wã taase. La sẽn gʋlsa la woto: ‹B sõd-a lame n ning bi-bees sʋka.› la sɩda, bũmb ning sẽn togs mam poorẽ wã fãa na n pidsa zãnga.
42022038	Wakat kãnga Tʋʋm-tʋmdba yeel-b lame: Soaala, ad sʋʋs a yiibu.» Tɩ b leok-ba: «Woto sekame.»
42022039	B sẽn yi, a Zezi kẽnga Oliviye tãnga zugu, wala b sẽn mii n maand dasem kam; b karen-biisa tũ-b lame.
42022040	B sẽn ta zĩ kãnga b yeelame: «Pʋʋs-y n da lʋɩ kʋɩɩbg pʋgẽ ye.»
42022041	La b zãaga ne bãmba sẽn zems wala b sẽn lobgd kugri, la b yĩgimd n pʋʋsa woto:
42022042	«M Ba, y sã n data, zãag-y maam ne wamd kãnga sẽn pid ne toogã la yãmb daabã n so taoore n yɩɩd mam dẽnna.» [
42022043	Wakat kãnga malɛk n yi arzãnẽ n lik ba n keng b raoodo.
42022044	Kũum maasma bui-b lame tɩ b le wɩngd ne pʋʋsgo n yɩɩd pĩnda. B tʋʋlga kaooga wa zɩ-pɛla n dʋʋgd tẽnga.]
42022045	B sẽn pʋʋse, b lɛɛg n tɩ bʋʋga b Tʋʋm-tʋmdba n tɩ mik tɩ b gõe, sũ-sãang keelem yĩnga.
42022046	Tɩ b leok-ba: «Yaa wãna tɩ yãmb gõe! Yik-y la pʋʋs-y n da lʋɩ kʋɩɩbg pʋgẽ ye.»
42022047	A Zezi sẽn da ket n gomda, neb kʋʋng waame la b sẽn boonda soab tɩ Zɩɩda, Tʋʋm-tʋmdb piig la a yiiba nin-yende, n da lʋɩ b taoore; a kolgame t'a na n mobg a Zezi.
42022048	La a Zezi yeel-a lame: «Zɩɩda, foo n na n mobgd Ned Biiga n zãmb-b wɛ?»
42022049	Sẽn da be-b ne a Zezi yãenda yell ninga sẽn na n maana. B yeelame: «Soaala, d kɛɛd-b la ne sʋʋg bɩ?»
42022050	La nin-yend kɛ maan-kʋʋd kãsma sõgne n kẽbg a rɩtg tʋbre.
42022051	La a Zezi gomame m yeele: «Bas-y boto.» La b sɩɩsa raoã tʋbre n sãoog-a.
42022052	La b kedg n yeela maan-kʋʋdba kãsem-dãmba la wẽnd doog gũudba nanamse sẽn da wa bãmb yõkrã: «Yãmb waa ne sʋʋs la rasaba wala y babsda wagdre.
42022053	La mam da yaool n bee ne yãmb beoog sẽn vẽeg fãa la y pa tol n sɩɩs-m ye la marsã yaa y wakato la lik naaba tõogr daare.»
42022054	B sẽn yõk a Zezi b tall-b lame n kẽng maan-kʋʋd kãsma yiri. A Piyɛr da pʋgda yɩɩga.
42022055	B tugla bugum zaka tẽnsʋka la b zĩndame t'a Piyɛr taa n zĩnd ne bãmba.
42022056	La yem-poak a ye sẽn yãee-a t'a zĩ n woot bugma, a ges-a la ges toogo n yeele: «Dao kãnga me ra tũud-a lame.»
42022057	T'a Piyɛr kɩɩs woto: «Paga, ad mam ka mi-a ye!»
42022058	Sẽn yɩ bilf dẽ poore, ned a to n le yãee a Piyɛr n yeele: «Fo me yaa bãmba nin-yende.» T'a Piyɛr yeele: «Daoa, ka sɩd ye.»
42022059	Sẽn kaoos na ta wakat a ye, ned n le wa n togsdẽ n dɩdgdẽ: «Sɩd menga, a zĩnda ne Raoã, a yaa Galile neda.» T'a Piyɛr leoke:
42022060	«Foo waa! Mam ka m mi fo sẽn dat n yeel tɩ bũmb ning ye.» A sẽn da ket n gomda, no-raoog wẽneg n kelmame.
42022061	Soaala wẽnega b poorẽ la b gesa a Piyɛr. A Piyɛr tẽega Soaala sẽn da yeel-a: «No-raoog kõn kelem dũnna tɩ f pa reng n kɩɩs naoor a tã tɩ f ka mi maam ye!»
42022062	A Piyɛr yii yɩnga la a yãba yãb-toogo.
42022063	Sẽn da gãd-b a Zezi wã ra laad-b lame, n pãbd-ba.
42022064	B da luta b neng ne peende n sokd-ba: «Bãng ãnd n wẽ foo!»
42022065	La b ra tʋʋda a Zezi tʋʋr buud fãa.
42022066	Zĩig sẽn yẽege, tẽng nin-kẽemba, maan-kʋʋdba, kãsem-dãmba la Sɛb-mitba tigma taaba n kɩt tɩ b tall a Zezi n wa bʋʋd zĩigẽ.
42022067	B yeelame: «Sã n ya foo la Krista, bɩ f togs-do!» A Zezi leok-b lame: «Mam togs yãmb me, yãmb kõn tẽ ye
42022068	la m sok-y bũmb me y kõn leok-m ye.
42022069	Marsã tɛka Ned Biiga na n zĩnda Wẽnd-Pãng-Soaba rɩtgo.»
42022070	Tɩ b fãa yeele: «Dẽn yĩnga, fo yaa Wẽnnaam Biiga?» La b leokame: «Yãmb yeelame, maam la bãmba.»
42022071	Tɩ b na n yeele: «Tõnd le tara kaset dãmb tʋʋmd bɩ, d meng wʋma a noor goama.»
42023001	Bãmb fãa yikame n tall a Zezi n taa a Pilat taoore.
42023002	La b sɩnga a Zezi rõadga: «Tõnd linga yãoo t'a rãmbd tẽngã n yet tɩ b tõdg noore, tɩ b ra yao Rom naaba yaood ye, la b baad tɩ yẽ meng la Krista-Dĩma.»
42023003	A Pilat soka a Zezi: «Fo yaa Zʋɩf rãmb dĩma?» T'a Zezi leoke: «Foo n yeele.»
42023004	A Pilat yeela maan-kʋʋdba kãsem-dãmb la zãma wã: «Mam pa ne nin kãnga sẽn beeg ne yell ning ye.»
42023005	La bãmb da tara dɩdgre: «A rãmbda neba ne a karengã, tɩ b ra sak noor ye; la karengã maana Zɩɩde tõre, la sɩnga Galile n yaool n ta ka.»
42023006	A Pilat sẽn wʋm dẽnna, a sokame tɩ daoã yaa Galile ned laa?
42023007	La a sẽn bãng tɩ b yaa Erod soolem neda, a tʋm-b-la a Erod nengẽ tɩ yẽ me ra bee Zerizalɛɛm wakat kãnga.
42023008	La a Erod sẽn yãe a Zezi, a sũur yɩɩ noog al wʋsgo, t'a ra tʋlla b yãeebo al daar zãra; a ra wʋma b yelle, la a ra tẽedame tɩ b na maan bõn-bãnd a ye t'a yãe.
42023009	A sok-b-la bũmb wʋsgo la a Zezi pa leok ye.
42023010	Maan-kʋʋdba la Seb-mitba ra bee be n dõt-b ne b pãng tɛka.
42023011	La a Erod naaga tãb-biisã n paoog a Zezi, n yaal-ba, n yeelg-b naam fuug sẽn ya neer wʋsgo la a lebs-b-la a Pilat.
42023012	Badaar tɛka, a Pilat ne a Erod sẽn da ya beema, lebga zoodo.
42023013	A Pilat tigma maan-kʋʋdba kãsem-dãmba, ne gũudba nanamse la zãma wã n yeel-ba:
42023014	«Yãmb talla nedã n wa kɩs maam n yeel t'a zẽkda neb zutu. Ade, mam sok-a la y nifẽ ka, la m pa yãe y sẽn ningda taal ne bũmb ningã, a sẽn sɩd maan ye.
42023015	A Erod me pa yãe ye, tɩ b lebs-a t'a wa mam nengẽ. Nedã ka maan bũmb sẽn tog ne kũum ye.
42023016	La sẽn ya woto wã, maan na n sɩbg-a lame n yaool n bas-a.» [
42023017	Pak kibs fãa a Pilat da yiisda nin-yend bi-beesa roogẽ.]
42023018	La neba fãa lagma taab n kelem: «Bɩ f kʋ nin-kãnga la f yiis a Barabas n kõ-do.»
42023019	B ra kẽesa a Barabas bi-bees roogẽ a sẽn kaoog zabr tẽng pʋgẽ la a sẽn kʋ ned yĩnga.
42023020	A Pilat sẽn da rat n bas a Zezi wã le goma ne zãma wã.
42023021	B fãa da kelemdame: «Ka-a pika! Ka-a pika!»
42023022	T'a Pilat sok-ba, naoor a tãab soaba: «A maana bõe sẽn ya wẽnga? Mam yẽ pa yãe a sẽn maan yell ninga tɩ sek kũum ye. Dẽn yĩnga mam na n sɩbg-a lame n yaool n bas-a.»
42023023	B ra wɩngda ne bʋʋre n kotẽ tɩ b ka a Zezi pika. Bʋʋra sɩd da yãngdame n paasdẽ.
42023024	A Pilat kaoo bʋʋdã tɩ yɩ wala bãmb sẽn datã.
42023025	A yiisa ned ning sẽn da rãmba tẽnga, n tol n kʋ ned tɩ b kẽes-a bi-bees roogã, a yiisa yẽndã roogo wala b sẽn da kote, n yaool n bas a Zezi tɩ b maan b sẽn date ne bãmba.
42023026	B sẽn waa n tar a Zezi n dabda, b yõka Sirɛn daoa a yembre, a Simo, sẽn da kẽng weoogo n lɛɛg n watẽ la b zɩlg-a-la pika zɩɩbo, t'a Zezi be taoore t'a pʋgd poorẽ.
42023027	Zãma kãseng meng n da tũudi. Pagb me n da naage n tar wiisgu la b pĩisd b yãoogo.
42023028	A Zezi wẽneg n yeel-b lame: «Zerizalɛɛm pagba, da yãb-y maam ye, yãb-y y menga la yãb-y y kamba!
42023029	Ade, daar n wate tɩ b na n yeele: Zu-noog rãmba la pig-kiiri la sẽn pa rog-ba, la sẽn pa yẽsem-b kamba!
42023030	Wakat kanga, b na n yeela tãmse: bɩ y lʋɩ n bʋʋg-do! La b yeel kunkuba bɩ y sirg n bus-du!
42023031	B sẽn maan da-maasr woto, na n yɩla a wãna ne ra-koeenga?»
42023032	B talla bi-bees a yiib me n na tɩ lagem a Zezi n kʋ.
42023033	B sẽn ta zĩig ning sẽn boond tɩ zu-wanga, b kaa a Zezi pika; b kaa bi-bees a yiiba me, a yembre, b rɩtgo, a yembre, b goabga.
42023034	A Zezi yeelame: «M Ba, kõ-y b sugri tɩ b ka mi b sẽn maand ye.» Tãb-biisa rɩka a Zezi futã n poees n pʋɩ taaba.
42023035	Zãma wã ra yɛsa be n getẽ. Tẽnga kãsem-dãmba ra laad-b lame n yetẽ: «A fãaga a taaba, bɩ a fãag a menga, a sã n ya Krista, Wẽnd sẽn tũus a soaba.»
42023036	Tãb-biisa me ra laad-b lame; b kolgame n kõ-b rã-miisga la b maandẽ:
42023037	«Fo sã n ya Zʋɩf rãmb dĩma bɩ f fãag f meng f toore!»
42023038	Walg a ye n da be b zugẽ tɩ b ra gʋls woto: «Yãoo yaa Zʋɩf rãmb dĩma.»
42023039	Bi-bɛɛg a ye sẽn da luund pika, da tara a Zezi tʋʋr n yetẽ: «Fo ka Krista laa? Fãag f menga, la f fãag-do!»
42023040	Tɩ bi-bɛɛg a to wã zab-a n yeele: «Fo me ka zoet Wẽnd laa? Ges tɩ f paama sɩbgr wa bãmba.
42023041	Sã n ya tõndo, zemsame, tɩ d paama sɩbgr ninga sẽn tog ne d yel-manesem; la bãmba, b pa tar b toorẽ yell ye.»
42023042	La a yeelame: «Zezi, tẽeg-y m yelle, yãmb sã n lɛɛg n wa n na n dɩ y naama.»
42023043	A Zezi leok-a lame: «Sɩd-sɩda, mam yeta foom, rũnda bala, fo na n zĩnda arzãnẽ ne maam.»
42023044	Da zemsa wĩnto-sʋka, la zĩig fãa lebga lik tẽng zugu, n tãag zafare.
42023045	Wẽnd dooga peen-lillã kẽega a tẽnsʋka.
42023046	A Zezi moona ne b koɛɛg pãnga: «M Ba, m lebsda m vɩɩsma yãmba.» B sẽn yeel woto, b kiime.
42023047	Tãnsoaba yãe yɛla fãa sẽn maana, a pẽga Wẽnnaam la a yeelame: «No-koeemd ka ye, raoã da yaa nin-sõngo!»
42023048	Kʋʋnga me sẽn da tigim n na n gesã, yãenda yella sẽn baas to-to, tɩ b na n lɛɛg la b tood b yãoogo.
42023049	La a Zezi zo-rãmbã, la pagb niyns sẽn yãag-b al Galile, bãmb fãa ra yɛsa yɩɩg n getẽ.
42023050	Tẽng kãsem-dãmba sʋka, dao a ye n da be n boond t'a Zozɛf. A ra yaa nin-sõngo, nin-tɩrga,
42023051	a ra pa lob a toog bʋʋda kaoobẽ, la a taaba manesmẽ ye; a ba yir da yaa Arimati, Zʋɩf rãmba tẽng a yembre, la a ra gũuda Wẽnd Rĩung waoongo.
42023052	A bʋʋga a Pilat n tɩ kos a Zezi yĩnga.
42023053	A sik-b la pika zugu n pil-b ne peende, n tɩ gãneg-b yaoog a ye sẽn kɩbg pĩigẽ tɩ b ra nan pa mum ned a pʋgẽ ye.
42023054	Da yaa pak kibsa seglgo daare, sibr sẽn nan sɩngde.
42023055	Pagb niyns sẽn yi Galile n wa ne a Zezi wã, yãaga a Zozɛf n tɩ bãng yaooga zĩiga, la b sẽn mum a Zezi to-to,
42023056	la b lɛɛg n tɩ segla yũ-nooda kaam la tɩdarã. La Sibra daare, bãmb vʋʋsame wala noora sẽn date.
42024001	At daar yibeoog pĩnda, pagba kẽnga yaoogẽ wã ne tɩdarã la yũ-noodã b sẽn da seglã.
42024002	B taa n mikame tɩ b ra bilga kugrã n zãag ne yaooga noore.
42024003	B kẽeme la b ka yãe Soaala Zezi yĩnga ye.
42024004	B ra ka mi b sẽn na n tags bũmb ninga yell kãng poorẽ ye. La ade, dap a yiibu sẽn yer fut sẽn pɩnd waa n yaasa bãmb taoore.
42024005	Pagba yɛɛsame n kõs b neng tẽnga. La rapa yeel-b lame: «Bõe yĩng la y baood kɩɩms sʋka sẽn kẽnda ne vɩɩma?
42024006	B ka le be ka ye! B vʋʋgame! Tẽeg-y b sẽn da yeel bũmb ninga tɩ b nan ket Galile:
42024007	‹Yaa pakre tɩ b yõk Ned Biiga n kɩs yel-wẽn-maandba tɩ b ka-b pika, tɩ b vʋʋg dasma a tãab daare.› »
42024008	La Wakat kãnga pagba sɩd tẽega a Zezi goama.
42024009	Pagba yii yaoogẽ n lɛɛg n tɩ togs rẽ fãa (Tʋʋm-tʋmdb) piig la a ye wã la neb a taaba.
42024010	Da yaa Magdala Mari, a Zan, a Mari, a Zak ma wã. Pagb a taaba sẽn da tũud bãmba, bãmb me togsa Tʋʋm-tʋmdba boto.
42024011	La b pa tẽ b goama n yet tɩ b zʋbsdame.
42024012	A Pɩyɛr yikame n wudg n kẽng yaoogẽ wã la a sẽn tɩ zõond n gese, a yãee pɛɛla bal sẽn da rɩge. La a lɛɛg n kula yiri, n yɛɛsd wʋsgo ne bũmb ninga sẽn maana.
42024013	Badaare me, karen-biis a yi n da rabd tẽng a ye sẽn boond tɩ Emmayus; tẽnga ra zemsa wakata yiib kẽnd ne Zerizalɛɛm.
42024014	Yaa bũmb ning fãa sẽn maam pẽem-pẽema la b ra gomd ne taaba.
42024015	La bãmb sẽn da wa n yẽsdẽ la b wẽed no-koɛɛma ne taaba, a Zezi kolgame n kẽnd ne bãmba.
42024016	La yɩɩ wa b ra luda b nina tɩ b ka tõe n bãng-b ye.
42024017	A Zezi yeel-b lame: «Yãmb kẽndame la y yẽsd bõe yell ne taaba?» Tɩ b na n yaas ne sũ-sãanga.
42024018	La bãmb nin-yend sẽn boond t'a Kleopas, leok-b lame: «Yãmb y ye bala n be Zerizalɛɛm n zɩ bũmb ning sẽn maan dasem kãensã?» T'a Zezi yeel-a:
42024019	«Bõe yelle?» Tɩ b yeel-ba: «Nazarɛt Zezi wã yelle. Bãmb sẽn yɩ bãngda, pãng soaba b goamẽ la b tʋʋmnẽ, Wẽnnaam la neba fãa taoore.
42024020	Tɩ maan-kʋʋdba kãsẽm dãmba la nanamsã yõk ba n kɩs tɩ b kao b kũum bʋʋdo n paalg-ba, n ka-b pika.
42024021	Tõnd da tẽedame tɩ bãmb n da na n fãagẽ Israyɛl, la ade, yaa dasma a tã rũnna, la yell bãmba maan yã.
42024022	Yaa sɩda, pagb kẽer sẽn be tõnd sʋka n waa n yɛɛs tõnd al wʋsgo; b yeelame tɩ b kẽnga yaoogẽ wã tõd-beoogo,
42024023	n pa tɩ yãe-b ye, tɩ b lɛɛg n wa yeel tɩ malɛk rãmba m n lik bãmba, n togs tɩ b vɩɩme.
42024024	Tɩ tõnd neb kẽer kẽng yaoogẽ wã n tɩ yãe bũmba fãa wala pagba sẽn togsã, la b mengã, b sɩd pa yãe-b ye.»
42024025	T'a Zezi na n yeel-ba: «Yam kɩds rãmba, y sũura maaga zãnga tɩ y pa tẽed bãngdba sẽn yeel ye.
42024026	Da ka pakr tɩ Krista nams woto n yaool n kẽ b pẽgr pʋgẽ bɩ?»
42024027	La b sɩnga ne a Moyiiz n saag bãngdba fãa n vẽnegd bũmb ning fãa sẽn gʋls bãmb poorẽ.
42024028	B sẽn waa n kolg tẽng ning b sẽn da rabdã, a Zezi maana wa b rat n yõsg n taa taoore.
42024029	La neb a yiiba pẽdg-b lame n yetẽ: «Bɩ y kell n pa ne tõndo tɩ lebga zaabre la wĩndg rat n kẽeme!» A Zezi kẽeme n zĩnd ne bãmba.
42024030	La b sẽn da zĩi n dɩt ne bãmba, b rɩka buri n pʋʋs bark pʋʋsgo, n kaoog n kõ-ba.
42024031	Dẽ marsã la b nin yaool n puki tɩ b na n bãng ba; la a Zezi menema b nifẽ.
42024032	Tɩ b yeel taaba: «Tõnd sũura ra tʋʋla wa bugum b sẽn waa n sõsd ne tõnd sor zugu la b wilgd tõnd sebr sõnga võore.»
42024033	Wakat kãng bala b yikame n leb Zerizalɛɛm la b tɩ mika piig la a ye wã, ne b tũud-n-taase, sẽn tigim taaba,
42024034	la sẽn yeel-ba: «Sãmbg ka ye, Soaala vʋʋgame; b lika b meng a Simo!»
42024035	Karen-biisa me wẽneg n togs-b la bũmb ning sẽn maan sor zugu ne bãmb b yiibã la b sẽn yɩlẽ n bãng a Zezi, bura kaoogr wakato.
42024036	Bãmb sẽn da gomd woto ne taaba, a Zezi meng waa bãmb sʋka la b yeel-b lame:
42024037	«Laafi zĩnd ne yãmba!» La b yɛɛsame tɩ rabeem kãseng yõk-ba tɩ b ra tẽedame tɩ yaa kɩɩma la b sẽn ne wã.
42024038	A Zezi yeel-b lame «Yaa bõe tɩ yãmb yɛɛsdẽ la yaa bõe tagsgo n wat yãmb sũurẽ?
42024039	Ges-y mam nus la m nao. Sɩd yaa maam! Bɩ y sɩɩs-m n ges; kɩɩm pa tar nemd la koaba wala yãmb sẽn ne tɩ m tara ye.»
42024040	La b sẽn yeel woto b wilga b nus la b nao.
42024041	B sẽn da ket n pa tẽed, sũ-noog keelem yĩnga, la b ket n yɛs ne pɛlen-yɩka,
42024042	a Zezi yeel-b lame: «Yãmb tara bũmb ka sẽn na n dɩ bɩ?» B kɩs b la zĩm sẽedgo la sɩ-vaka
42024043	tɩ b reeg n dɩ bãmb taoore.
42024044	T'a Zezi yaool n yeel-ba: «Yaa woto la mam sẽn da togs yãmb, m sẽn da waa n ket ne yãmba, da yaa modgre, tɩ b pids sẽn gʋls bũmb ning fãa mam poorẽ, a Moyiiz noora sebrẽ, bãngdba sɛbẽ la yɩɩla sebrẽ.»
42024045	Dẽ poore a Zezi vẽnega b yam tɩ b wʋm sebr sõng võore.
42024046	La b yeel-b lame: «B gʋlsa woto tɩ Krista na n namsame la b vʋʋg kɩɩms sʋka dasem a tã daare.
42024047	Gʋlsame yɛsa tɩ tuubg ning sẽn wat-a ne yel-wẽna sugrã, bɩ b moon-a bãmb yʋʋr yĩnga ãndunĩ rãmba tẽnsẽ la sɩngda Zerizalɛɛm.
42024048	Yãmb tara rẽ fãa kaseto.
42024049	La ade, mam na n tʋma yãmba m Ba sẽn kãab yamb a soabã. La yãmba, kell-y n yaas-y tẽnga pʋga al tɩ b wa sudg-y yĩngri pãnga.»
42024050	A Zezi peeg-b lame n tees Betani sẽne la b zẽka b nus n ning-b barka.
42024051	La b sẽn waa n ningd-b barkã, b bas-b lame n dʋ yĩngri.
42024052	Bãmb wõgemdame n waoog-ba la b leba Zerizalɛɛm ne sũ-noog kãsenga,
42024053	la wakat buud fãa b ra bee wẽnd doogẽ wã n pẽgd Wẽnde.
43001001	Sɩngr wẽnnẽ, Gomd da pĩnd n beeme; la Gomda ra bee ne Wẽnnaam; la Gomda ra yaa Wẽnnaam.
43001002	Al sɩngr wẽnnẽ, b ra bee ne Wẽnnaam.
43001003	Bũmb fãa gilli yaa bãmb n naane, la bõn-naand ba a ye ka be tɩ ka bãmb n naan ye.
43001004	Vɩɩma ra bee bãmb pʋgẽ, la vɩɩm kãng ra yaa ninsaalb vẽenem.
43001005	La vẽenem yãga lik sʋka, la likẽ dãmba pa reeg vẽenema ye.
43001006	Dao a yembre n zĩndi, Wẽnnaam sẽn da tʋme, t'a yʋʋr boond t'a Zã.
43001007	Yẽ waame n na n kõ kaseto, n na n kõ vẽenem kaseto, tɩ neb fãa tõog n tẽ a kaset yĩnga.
43001008	Yẽ da ka vẽenema meng ye, yẽ waame n na n kõ vẽenem kaseto.
43001009	Gomdã n da ya Vẽenem meng menga, sẽn vẽnegd ninsaal fãa sẽn dog tẽn zugu.
43001010	Bãmb da bee dũniya pʋgẽ, bãmb n pʋs n naan dũniya la dũni wã ka bãng-b ye.
43001011	Bãmb waa b soolem pʋgẽ, la b neba ka reeg-b ye.
43001012	Neb niyns fãa sẽn deeg-b bãmba, neb niyns fãa sẽn tẽ-b bãmb yʋʋre, b kõ-b-la tõogo tɩ b lebg Wẽnnaam kamba.
43001013	Sã n ya bãmb menga, b rogame tɩ ka tũ ne zɩɩm, bɩ ne yĩng pãnga, bɩ ne ninsaal tʋlsem ye, tɩ yaa Wẽnd n dog bãmba.
43001014	La Gomda lebga neda, la b waa n zĩnda tõnd sʋka, la d yãenda b ziirã, ziir ninga Ba sẽn kõ b Bi-yende sẽn pid ne sõmblem la sɩda.
43001015	A Zã kõo bãmb kaseto, n yetẽ: «Yaa bãmb yell la m gom yã: ‹Sẽn wat-b mam poorẽ wã, ad-b sẽn lʋɩ m taoore tɩ b renga maam n beẽ.› »
43001016	N-ye! Yaa bãmb pidungẽ wã, la tõnd fãa me paam kũun woo kũuni.
43001017	Yaa a Moyiiz n kõ Noorã, la sõmblem la sɩda yita a Zezi Krista nengẽ.
43001018	Ned ba a ye nan pa yãe Wẽnnaam ye, la b Bi-yenda bala, sẽn be ne bãmba, yãee bãmb n kɩt tɩ neb bãng-ba.
43001019	Ad-a Zã kasetã sẽn yɩ a soaba, Zʋɩf rãmba sẽn waa n tʋm maan-kʋʋdba ne b sõangdba tɩ b tɩ sok-a: «Yãmb yaa ãnna?»
43001020	A Zã togsame, a pa zãgs leokr ye, a togs-b lame: «Mam ka Krista ye.»
43001021	Tɩ b sok-a: «Yãmb la a bõe? Yãmb la a Eli bɩ?» T'a yeele: «Mam ka a Eli ye.» «Yãmb yaa bãngd bɩ?» T'a leok tɩ ayoo!
43001022	Tɩ b le sok-a: «Yãmb la ãnna, tɩ d paam n leok sẽn tʋm-b tõnda? Yãmb yeta me tɩ y meng la a bõe?»
43001023	T'a Leoke: «Mam yaa sẽn moond-a weoogẽ wã koɛɛga: ‹Maneg-y Soaala sore,› t'a yɩ tɩrga wala bãngda Izayi sẽn yeele.»
43001024	B sẽn da tʋm b rãmba ra yaa Farizẽ rãmba.
43001025	La b leb n sokame: «Fo sã n ka Krista, n ka a Eli, n ka bãngd me, yaa bõe yĩnga la fo sood neba?»
43001026	La a Zã leokame: «Sã n ya maam, mam soda neb koomẽ, la ned a ye n be yãmb sʋka, tɩ yãmb ka mi-b ye,
43001027	yaa bãmb n na n wa mam poorẽ, la mam pa tog n lok b gãndalsa gĩs ye.»
43001028	La yell-kãensa fãa maana Betani, Zʋrdẽ kʋɩlg rʋʋnde, a Zã sẽn da be zĩig ning n sood nebã.
43001029	Vẽkembeoogo, a Zã yãe a Zezi sẽn da wat a nengẽ la a yeelame: «Ad Wẽnnaam Pe-bilã, ad sẽn yẽesda dũni yel-wẽnde.
43001030	Yaa bãmb yelle la m gom yã m sẽn yeele: ‹Ned a yembre n pʋgd m poorẽ, la a yɩɩda maam, tɩ b renga maam.›
43001031	La mam da ka mi-b ye la yaa sẽn na yɩlẽ tɩ b bãng-b Israyɛl tẽn-peelmẽ, la mam wa yã, n sood neb koomẽ.»
43001032	A Zã kaseta yɩɩ woto: «Mam yãee a Vʋʋsem Sõng sẽn zĩnd yĩngr n sigd wa walle, n wa yaas b zugu.
43001033	La mam da ka mi-b ye, la sẽn tʋm b maam tɩ m wa so neb koomẽ wã ra yeel-m lame: ‹Fo sẽn na n yãend a Vʋʋsem Sõng sẽn sig n yaas ned ninga zugu, yaa yẽ soab n sood neba ne a Vʋʋsem sõngo.›
43001034	La mam yãeeme, la m kõta kaseto, tɩ bãmb la Wẽnnaam Biiga.»
43001035	Vẽkẽmbeoog yɛsa, a Zã le waa a zaamẽ zĩigã ne a karen-biis a yiibu.
43001036	La a sẽn yãee a Zezi sẽn looda, a yeelame: «Ad Wẽnnaam Pe-bila.»
43001037	La Karen-biis a yiiba wʋma a goama, la b tũ-la a Zezi.
43001038	La a Zezi wẽnega b poorẽ n yãe tɩ b pʋgd-ba tɩ b sok-ba: «Yãmb baooda bõe?» Tɩ b leoke: «Rabbi, karen-saamba, yãmb yiir bee yɛ?»
43001039	Tɩ b yeel-ba: «Wa-y n ges-y.» La b kẽngame, la b yãee Zezi sẽn da be zĩig ninga la b paa ne a Zezi badaare, la dẽ tɩ zĩig zoe n maagame.
43001040	Neb a yiib n da wʋm a Zã goama n pʋg a Zezi. Bãmb nin-yend la a Andre, a Simo ba-biiga.
43001041	Yẽ n reng n seg a Simo n yeel-a: «Tõnd yãee Krista, Wẽnd Nedã.»
43001042	La a tall-a lame n kẽng a Zezi nengẽ; la a Zezi ges-a lame n yeel-a: «Foom la a Simo, a Zonas biiga, b na bool-f-la a Kefas» – dat n yeelame tɩ Kugri.
43001043	Vẽkembeoogo, a Zezi sẽn yet tɩ b rabda Galile, b sega a Filip n yeel-a: «Tũ maam!»
43001044	A ra yaa Bɛtsayid neda, a Andre la a Piyɛr tẽnga neda.
43001045	La a Filip sega a Natanayɛl n yeel-a: «A Moyiiz sẽn gom a soab yell Noora sebrẽ tɩ bãngdba me togsã, tõnd yãend-b lame: ya a Zezi, Nazarɛt Zozɛf biiga.»
43001046	La a Natanayɛl leokame: «Kari! Sẽn be bark tõe n yii Nazarɛt bɩ?» T'a Filip yeele: «Bɩ f wa ges!»
43001047	La a Zezi sẽn yãee a Natanayɛl t'a wat b nengẽ, b goma a yell woto: «Ad Israyɛl biig menga sẽn ka tar zãmb ye.»
43001048	T'a Natanayɛl yeel: «Yãmb bãnga maam yɛ?» T'a Zezi leoke: «A Filip sẽn da waa n nan ka bool fooma, fo sẽn da wa n be kankanga tẽngrã, mam yãee foom.»
43001049	T'a Natanayɛl yeele: «Karen-saamba, yãmb yaa Wẽnnaam Biiga, yãmb yaa Israyɛl Dĩma.»
43001050	La a Zezi leokame: «Yaa mam sẽn yeel tɩ m yãe-f-la kankanga tẽngre la fo tẽeda, la fo na yãe sẽn yɩɩd boto.»
43001051	La b paasame: «Sɩd-sɩda, mam yeta yãmb tɩ y na n yãee yĩngr sẽn pake tɩ Wẽnnaam malɛk rãmba dʋʋd la b sigd Ned Biiga zugu.»
43002001	La dasma a tãab dẽ poore, yikãadem n zĩnd Kana, Galile tẽnga, la a Zezi ma da bee be.
43002002	La b boola a Zezi ne b karen-biisã tɩ b wa kibsã.
43002003	La rãam waa n paoogame t'a Zezi ma yeel-ba: «B ka le tar dãam ye!»
43002004	T'a Zezi leoke: «Paga, tɩ f yet tɩ m maan bõe? Ad-m wakat nan pa ta ye.»
43002005	La b ma yeela rakõapã: «Bɩ y maan b sẽn na n yeel-y tɩ y maan fãa.»
43002006	La kug sĩms a yoobe n da tẽg beenẽ, tɩ Zʋɩf zakẽ, koom sẽn na n waas ka tog n kong ye. Sĩng fãa da reegda ko-yʋy a yiib bɩ a tãabo.
43002007	A Zezi yeela rakõapã: «Pids-y sĩmsa ne koom.» La b pids-b lame n sãdge.
43002008	T'a Zezi yeel-ba: «Bɩ y toog marsã n tɩ kɩs sẽn geta rɩɩba yelle.» La b tallame n tɩ kɩs-a.
43002009	La yẽ soaba sẽn lemb kooma sẽn lebg rãama – a da ka mi rã-kãng sẽn yitẽ ye, la dakõapa sẽn toog kooma, da miime – a boola pʋg-sɩdã,
43002010	n yeel-a: «Ned kam fãa rengd n waa ne rãam sẽn noome tɩ neba sã n yũ n tɩge, bɩ a yaool n wa ne rã-faasgã, la yãmb yẽ kell n yiisa sẽn noome, n ta marsã!»
43002011	Dẽ yɩ-la a Zezi pipi wẽnd makre, b sẽn maan Kana, Galile tẽnga. Bãmb puka b zɩɩre la b karen-biisa fãa tẽ-b lame.
43002012	Dẽn poore, b siga Kafarnaom ne b ma, ne b saam-biisi, ne b karen-biisi la b tɩ zĩnda be dasma a wãn bala.
43002013	Zʋɩf rãmba pak ra kolgame t'a Zezi kẽng Zerizalɛɛm.
43002014	La b yãee wẽnd doogẽ wã neb sẽn da be be n koosd lolse, piisi ne wala la b zĩi n tekd ligdi.
43002015	La b rɩka wĩ n maan kaase n dig bãmb fãa ne b niis la b piis n yiis wẽnd doogẽ. La b sẽega ligd tɛkdba ligdi, n tus b teedã n lubi.
43002016	La b yeela sẽn da koosd-b wala: «Yiis-y fãa ka, la y ra rɩk m Ba roogã n maan teed koosg roog ye.»
43002017	La karen-biisa tẽega sẽn gʋlsã: «Yãmb dooga nonglem na n dɩ-m la zãnga.»
43002018	Zʋɩf rãmba yeel-b lame: «Yãmb sẽn maan woto wã, bõe n wilgd tõnd tɩ y tara rẽ tõogo?»
43002019	T'a Zezi leok-ba: «Wã-y wẽnd do kãnga la dasma a tãab pʋgẽ, m na me-a n yalse.»
43002020	Tɩ Zʋɩf rãmba leok-ba: «Yaa yʋʋm pis naas la a yoob pʋgẽ la b me wẽnd do-kãnga tɩ yãmb tõe n me-a n yals dasma a tãab pʋgẽ?»
43002021	Mik a Zezi da gomda b menga yĩng sẽn ya wẽnd dooga yelle.
43002022	Woto me la b sẽn waa n vʋʋg kɩɩms sʋka, b karen-biisa tẽegame tɩ b ra yeel-b la rẽ la b tẽe sebr sõng la gomdã b sẽn da togsã.
43002023	A Zezi paa Zerizalɛɛm pak kibsa yĩnga. Neb wʋsg tẽ b yʋʋre, b sẽn yãe wẽnd makr dãmb b sẽn maana.
43002024	A Zezi yẽ da ka teeg neba woto ye, tɩ b ra mii bãmb fãa sẽn ya-la,
43002025	b ra ka baood ninsaal kaseto, tɩ bãmb meng ra mii sẽn be ninsaal pʋgẽ.
43003001	Ned n da be n boond t'a Nikodɛm; a yʋʋr ra yii Zʋɩf rãmba sʋka la a ra yaa Farizẽ.
43003002	A wa-la a Zezi nengẽ ne yʋngo, n yeel-ba: «Karen-saamba, tõnd miime tɩ Wẽnd n tʋm yãmb d nengẽ tɩ y wa zãms-do. Sɩda ned ba a ye ka tõe n maan wẽnd makr niyns yãmb sẽn maandã, Wẽnnaam sã n ka be ne a soab ye.»
43003003	La a Zezi leokame: «Sɩd-sɩda, mam yeta yãmba tɩ ned sã n pa le rog yĩngr dogma, a pa tõe n yãend Wẽnd Rĩung ye.»
43003004	La a Nikodɛm yeelame: «Sẽn lebga nin-kẽema na n le roga wãn wãna? A tõe n le kẽe a ma pʋgẽ n le rog bɩ?»
43003005	La a Zezi leokame: «Sɩd-sɩda, mam yeta yãmba, tɩ ned sã n ka rog ne koom la ne Vʋʋsem, a ka tõe n kẽ Wẽnd Rĩung pʋgẽ ye.
43003006	Yĩng sẽn dogde, yaa yĩnga, la Vʋʋsem sẽn dog a soab me tara bãmb wẽnego.
43003007	Bɩ y ra yɛɛse, m sã n yeel-y tɩ yaa modgre tɩ y le roge, yĩngr dogma.
43003008	Sobg fõta a sẽn date, fo wʋmda a sẽn vũudi la f ka mi a sẽn yitẽ la a sẽn dabd zĩig ning ye. Yaa boto ne a Vʋʋsem sẽn dog a soaba.»
43003009	La a Nikodɛm leok-b lame: «Dẽ yɩta a wãna?»
43003010	A Zezi yeelame: «Yãmb yaa Israyɛl karen-saamba, n yaool n ka wʋmd rẽnna?
43003011	Sɩd-sɩda, mam yeta yãmba, tɩ tõnd gomda d sẽn mi, la d sẽn yãe bũmb ningã kaset la d kõta. La yãmb ka reegd d kaseta ye.
43003012	Yãmb sã n pa tẽed-ma, mam sã n togsd yãmb tẽng zug yelle, y yɩta a wãn n tẽ-ma, m sã n wa togsd yãmb yĩngr yelle?
43003013	La ned ba a ye ka rʋ arzãna, sã n ka sẽn zĩnda arzãna n sigi: Ned Biigã.
43003014	Wala a Moyiiz sẽn zẽk waafa weoogẽ wã, woto me yaa modgre tɩ b zẽk Ned Biigã,
43003015	sẽn na yɩlẽ tɩ sẽn tẽ-a bãmba, bɩ a tũ bãmb n paam vɩɩm sẽn kõn sɛ.
43003016	Wẽnnaam sẽn nong dũniya al wʋsg yĩnga, b kõ b Bi-yende, sẽn na n yɩlẽ tɩ sẽn tẽed-b bãmba da menem ye, la b paam vɩɩm sẽn kõn sɛ.
43003017	Wẽnnaam pa tʋm b Biiga dũniya tɩ b wa kao dũi bʋʋd ye, b tʋm-b lame tɩ dũni paam fãagre, bãmb maasem yĩnga.
43003018	Sẽn tẽed-a bãmba, b ka bʋʋd yẽ soab bʋʋd ye; la sẽn pa tẽed-a bãmba, a bʋʋd zoe n bʋʋme, t'a pa sak n tẽ Wẽnnaam Bi-yend yʋʋr ye.
43003019	La bũmb ninga sẽn wata ne bʋʋda la woto: Vẽenem waa dũni pʋgẽ, la ninsaalb yam kẽe lika n yɩɩd vẽenem tɩ b tʋʋma ra yaa yoodo.
43003020	Ned ning fãa sẽn maand wẽnga, kisa vẽenem la a pa wat vẽenemẽ ye t'a tʋʋma wẽnem na n wa puki.
43003021	La ned ninga manesem sẽn tũud sɩda, yẽ soab wata vẽenemẽ, tɩ b bãng vẽenega, t'a tʋʋma tʋma Wẽnd maasmẽ.»
43003022	Dẽ poore a Zezi kẽnga Zɩɩde ne b karen-biisã la b zĩnda be ne bãmba n kõt neb soobo.
43003023	A Zã me ra sooda neba Aeno, Salim baobgo, tɩ kooma ra yaa wʋsg beene tɩ neb wʋsg ra watẽ t'a sood-ba.
43003024	La rẽ wẽnd tɩ b ra nan pa kẽes a Zã roog ye.
43003025	La a Zã karen-biisa yika no-koeemd ne Zʋɩf a ye, sooba poorẽ.
43003026	La b wa a Zã nengẽ n yeel-a: «Karen-saamba, dao ninga sẽn da be-b ne yãmb Zʋrdẽ kʋɩlg rʋʋnde tɩ yãmb kõ a soab kasetã, ad-y yẽ me kõta soob marsã tɩ neb fãa zoet n dabd a nengẽ.»
43003027	La a Zã leokame: «Ned ka tõe n paam bũmb, tɩ pa yĩngr soabã n kõ-a ye.
43003028	Yãmb meng yaa m kaset tɩ m da yeelame: ‹Mam pa Krista ye, la b tʋma maam tɩ m deng bãmb taoore.›
43003029	Sẽn so-a pagã, yẽ la pʋg-sɩda; la pʋg-sɩd zoa sã n yɛs n kelgdẽ, noogda a sũuri a sẽn wʋmd pʋg-sɩda koɛɛgã. Mam sũ-noog la boto, la m sũ-noog pida zãnga.
43003030	Yaa modgre tɩ bãmb zẽke tɩ mam leb poorẽ.
43003031	Sẽn yit-a yĩngri zʋʋga fãa; la sẽn yit-a tẽng zugu yaa tẽng zug neda, la a gomda tẽng zug yɛl bala. Sẽn yit-a yĩngri,
43003032	yaa yẽ me sẽn yãe la a sẽn wʋm bũmb ninga kaseto la a kõta, la ned ba a ye pa reegd a kaset ye.
43003033	La sẽn deegd-a kaseto, yẽ me maanda kaset n paas tɩ Wẽnnaam yaa sɩda.
43003034	Wẽnnaam sẽn tʋm a soaba, togsda Wẽnnaam goama, la Wẽnnaam pa kõt yẽ soab a Vʋʋsem Sõng bilf bal ye.
43003035	Ba nonga Biiga, la b basa bũmb fãa bãmb nugẽ.
43003036	Sẽn tẽed-a Biiga tara vɩɩm sẽn kõn sɛ, la sẽn pa tẽed-a Biiga, a kõn paam vɩɩm ye, yaa Wẽnnaam sũ-puur bala n paad ne-a.»
43004001	Farizẽ rãmba wʋmame t'a Zezi paamda karen-biisi la b sooda neb wʋsgo n yɩɩd a Zã,
43004002	– yaool n da ka a Zezi meng n da sood nebã, yaa b karen-biisã. – A Zezi sẽn bãng rẽ,
43004003	b yi Zɩɩde n leb Galile.
43004004	La da yaa modgre tɩ b pɩʋʋg Samari.
43004005	B waa n taa Samari tẽng a ye sẽn boond tɩ Sikar; yaa be la a Zakoob da kõo a biig a Zozɛf pʋʋgo.
43004006	Bulg me la a Zakoob ra tuk be. A Zezi ra kẽn n yɛɛ fãa; b waa n zaoonda bulga kogre. Ra yaa wĩnto-sʋka.
43004007	Samari pag a ye n wa n na n toog koom. A Zezi yeel-a lame: «Toog koom n kõ-m tɩ m yũ.»
43004008	Dẽ tɩ b karen-biisa ra kẽnga tẽng pʋgẽ n na n tɩ ra rɩɩbo.
43004009	La Samari paga sok-b lame: «Yaa wãna tɩ yãmb sẽn ya Zʋɩfã kot maam koom, maam ne m ya Samari pagã?» (Sɩd me Zʋɩf rãmba la Samari rãmba da ka sõsd ne taab ye.)
43004010	La a Zezi leok-a lame: «Fo sã n da miẽ Wẽnd kũuni, la f miẽ sẽn yet-a fooma: Kõ-m koom tɩ m yũ, fo meng n na n kosẽ, la yaa ko vɩɩg la a na n kõẽ foo.»
43004011	Tɩ paga yeele: «M zu-soaba! Yãmb pa tar bũmb sẽn na n toog kooma, la bulga zulmame, woto wã yãmb na n yãee ko-vɩɩga yɛɛnẽ?
43004012	Yãmb yɩɩda d ba a Zakoob sẽn kõ tõnd bul kãnga, tɩ bãmb meng ne b kamb la b rũmsa yũ a kooma laa?»
43004013	La a Zezi leokame: «Sẽn yũud-a ko kãnga, ko-yũud na le yõk-a.
43004014	La sẽn yũud-a koom ninga mam sẽn na n kõ-a wã, ko-yũud kõn le yõk-a abada; la koom ninga mam sẽn na n kõ-a wã na n bula a pʋgẽ n tãoos vɩɩm sẽn kõn sɛ koom.»
43004015	La paga yeelame: «Soaala, kõ-y maam ko kãnga tɩ ko-yũud da le yõk ma, tɩ m da le wat n toogd koom ka ye.»
43004016	Tɩ b na n yeel-a: «Kẽng n tɩ bool f sɩda la f lɛɛg n wa.»
43004017	La paga leokame: «Mam ka tar sɩd ye.» T'a Zezi yeel-a: «Fo bee bʋʋm n yet tɩ f ka tar sɩd ye.
43004018	Tɩ fo paama sɩdb a nu, la fo sẽn be ne a soab marsã wã, ka f sɩd ye; woto wã fo togsa sɩda.»
43004019	La paga yeelame: «Soaala, mam miime marsã tɩ yãmb yaa bãngda.
43004020	Tõnd yaab rãmb waooga Wẽnnaam tãn-kãnga zugu, la yãmb yetame tɩ yaa Zerizalɛɛm bala la zĩig ninga b sẽn tõe n waoog Wẽnnaam.»
43004021	La a Zezi yeelame: «Paga, bɩ f tẽ maam, ad sã n yɩ bilfu kõn le yɩ tãn-kãnga zugu bɩ Zerizalɛɛm, la y na n waoog Ba ye.
43004022	Yãmb waoogda y sẽn pa mi. Tõnd waoogda d sẽn mi, tɩ fãagr yita Zʋɩf rãmba nengẽ.
43004023	La sã n yɩ bilfu – la zoe n taame – sẽn waoogd-b Wẽnd sɩdem-sɩdem, na n waooga Ba b yamẽ la ne pʋ-peelem, tɩ yaa waoogr a woto buudu la Ba rata.
43004024	Wẽnnaam yaa yam bala, Dẽn yĩnga sẽn waoogd-b bãmbã, bɩ b waoog-ba b yamẽ, ne pʋ-peelem.»
43004025	La paga yeel-b lame: «Mam miime tɩ Wẽnd Nedã, b sẽn boond a soab tɩ Krista, sã n wa, b na n zãms-d-la bũmba fãa.»
43004026	La a Zezi yeelame: «Mam meng sẽn gomd ne fooma, yaa maam la bãmb bala.»
43004027	Karen-biisa me lɛɛg n waame, la b pɛleng yɩkame t'a Zezi ra gomda ne paga; la ned ba a ye yaool n pa saag n sok-ba: «Bõe la y baooda?» bɩ «Bõe la y leokd pagã?»
43004028	Paga basa a yʋʋrã n zoe n kẽng tẽng pʋgẽ n tɩ yeel tẽnga rãmba:
43004029	«Wa-y n ges rao sẽn wilg maam m yel-manesem fãa, sãnd ka bãmb la Krista?»
43004030	La tẽnga rãmb sɩd yiime n tees b sẽn da be zĩig ningã.
43004031	Karen-biisa yaool n da yet-b lame: «Karen-saamba, bɩ y rɩ!»
43004032	Tɩ b yeel-ba: «Yãmb ka mi rɩɩb ning m sẽn na n dɩ wã ye!»
43004033	La Karen-biisa soka taaba: «Ned n tall rɩɩb n wa kõ-b bɩ?»
43004034	T'a Zezi yeel-ba: «Mam rɩɩbo, la m maan sẽn tʋma maama yamleoogo la m baas b tʋʋmda zãnga.
43004035	Ka yãmb n yete: ‹Keta kiis a naase tɩ ka-kɛɛr ta?› La mam yeta yãmba: zẽk-y y neng n ges pʋto, b pelgame n ta kɛɛbo.
43004036	La sẽn tigsd-a zoe n paamda a yaood, la a tigsda vɩɩm sẽn kõn sɛ yĩnga, la woto bʋta la tigsda naagda taab n kɩdemnẽ.
43004037	Sã n ya yãmba, yaa yelbũnd kãnga la sɩda: sẽn bʋta wã toore, sẽn tigsda wã me toore.
43004038	Mam tʋma yãmb tɩ y tigsi y sẽn pa tʋm n namsẽ. Neb a taab n yãee yaamse tɩ yãmb dokd b namsga yõodo.»
43004039	Tẽnga pʋgẽ, neb wʋsgo tẽeme, paga gomd kãnga yĩnga: «A togsa maam m sẽn maan fãa.»
43004040	La Samari neba sẽn wa b nengẽ wã kos-b lame tɩ b zĩnd ne bãmba; tɩ b na n pa be dasma a yi.
43004041	La sẽn tẽ-ba, a Zezi gomdã yĩng, yɩɩ wʋsgo.
43004042	B ra pus n yeta pagã: «Ka le ya f goama yĩng la tõnd tẽed ye tɩ tõnd meng d toore wʋma bãmba la d bãnga vẽenega tɩ bãmb la dũni Fãagda.»
43004043	Dasem a yiib kãens sẽn looge, a Zezi yii Samari n kẽng Galile.
43004044	Bãmb meng n da yeele tɩ bãngd zɩ n paam pẽgr a tẽngẽ ye.
43004045	Baasgo b sẽn ta Galile, Galile rãmb deeg-b lame la rẽ yaa b sẽn yãend a Zezi sẽn maan fãa Zerizalɛɛm kibsa wakato, tɩ bãmb me ra waa kibsã.
43004046	B leba Kana, b sẽn tek kooma t'a lebg rãama zĩig ningã. Nin-naab a ye biiga n da bẽede, Kafarnaom tẽnga.
43004047	Nin-naaba sẽn wʋm t'a Zezi yii Zɩɩde n wa Galile, a bʋʋg-b lame n kos-b tɩ b wa sãoog a biigã tɩ bãaga ra lebga toogo.
43004048	La a Zezi yeelame: «Yãmb sã n pʋs n pa yãe bõn-bãna, la wẽnd makre y kõn tẽ bada!»
43004049	La nin-naaba leok-b lame: «Wa-y bala tɩ m biiga nan ka loog ye.»
43004050	A Zezi yeel-a lame: «Kul tɩ f biiga vɩɩme.» A tẽe a Zezi goama la a rɩka sor n kuiisẽ.
43004051	A sẽn waa n sigd Kafarnaom, a tees n sega a sõgen-kamba la bãmb togs-a lame t'a biiga ket n vɩɩme.
43004052	La a sẽn sok-b tɩ yaa wakat bʋg la a sãoog yã, b leok-a lame tɩ yaa zaame, wakat a yopoe soaba la a yĩn-wɩngra sig yã.
43004053	Biiga ba tẽegame tɩ yaa wakat kãng la a Zezi yeel-a t'a biiga vɩɩme, la yẽ ne a zak rãmb fãa tẽe Soaalã.
43004054	Woto la wẽnd makr a yiib soaba a Zezi sẽn maane b sẽn yi Zɩɩde n lebd Galile.
43005001	Dẽ poore, Zʋɩf rãmb kibs a ye n zĩnd Zerizalɛɛm t'a Zezi kẽng.
43005002	Bull a ye n be Zerizalɛɛm, n pẽ piisa dignoor, n bond ne Zʋɩf rãmb goam tɩ Bɛtzata, tɩ zãn a nu gũbg-a.
43005003	La bãad-dãmb kʋʋngo: zoeense, wobse, põya, n da gãe zãna tẽngre n gũud kooma rãmbgo,
43005004	tɩ Soaala malɛk a ye n da miẽ n sigd wakat-wakat, bulla pʋga, n dãmbd kooma la ned ninga sẽn da reng-a n kẽ, kooma rãmbg poore, ra paamd-a laafi zãnga, ba a bãaga sẽn da ya a soaba.
43005005	Dao a yembr n da lʋɩ bãaga al yʋʋm pistã la a nii.
43005006	La a Zezi sẽn yãe t'a gãe la b ra mi t'a yika bãaga al daar zãra, b yeel-a lame: «Fo rat n sãoogame bɩ?»
43005007	Tɩ raoã leoke: «Soaala m pa tar ned sẽn na n kẽes maam bullẽ wã kooma rãmbg wakat ye, mam sã n yet tɩ m na n kẽ fãa, ned a to n dengd maam.»
43005008	T'a Zezi yeel-a: «Yik la f rɩk f gãagã n kẽne.»
43005009	La bãada wẽneg n sãoogame, n yik n dɩk a gãaga n kẽnda. Yaool n da yaa vʋʋsg daare.
43005010	La Zʋɩf rãmba yeela raoã sẽn da paam laafi wã: «Dũnna yaa vʋʋsg daare, fo ka tõe n tʋk f gãag ye.»
43005011	La daoã leok-b lame: «Ned ninga sẽn sãooga maama yeel-m lame: ‹Yik n dɩk f gãag n kẽne.› »
43005012	Tɩ b sok-a: «Sẽn yeel-a foo tɩ f yik n dɩk f gãagã n kulã, a soab la ãnna?»
43005013	La sẽn paam-a laafi wã ra ka mi sẽn ya a soab ye, t'a Zezi ra soos n yi neb kʋnga sẽn da be be wã sʋka n looge.
43005014	A Zezi yaool n wa yãe-a-la wẽnd doogẽ n yeel-a: «Ad-f sẽn paam laafi marsã, gũs n da le maan yel-wẽnde tɩ yell wa pak foo n yɩɩg pĩnd ye.»
43005015	La daoa zoe n tɩ togsa Zʋɩf rãmba tɩ ya a Zezi n sãoog-a.
43005016	Yaa rẽnd yĩnga la Zʋɩf rãmba da zabd ne a Zezi tɩ b maana woto vʋʋsg daare.
43005017	La a Zezi yeel-b lame: «M Ba ket n tʋmda al ne marsã, tɩ mam me tʋmnẽ.»
43005018	La rẽ yĩnga Zʋɩf rãmba ra tʋlla wʋsgo n kʋ-ba, tɩ ka vʋʋsga daar noor bal la b ra tõdgda, b ra paasame tɩ Wẽnd la bãmb Ba menga, n zengd b meng ne Wẽnde.
43005019	La a Zezi yeel-b lame: «Sɩd-sɩda, mam yeta yãmb: Biiga ka tõe n maan bũmb b toor ye, sã n ka b yãenda b Ba tɩ b maanda. Ba sẽn maan bũmb ningã, bõn-kãng la bãmb me maanda.
43005020	Ba nonga Biiga, la b wilgda Biiga b sẽn maand fãa, la b na n wilg-b-la tʋʋm sẽn yɩɩd woto menga al tɩ y pɛleng na n yɩke.
43005021	Wala Ba sẽn vʋʋgd kɩɩmse n leb n kõt-b vɩɩm, woto me Biiga kõta vɩɩm b sẽn dat a soaba
43005022	Ba meng ka bʋʋd ned ba a ye bʋʋd ye, b basa bʋʋd fãa ne Biiga,
43005023	sẽn na yɩlẽ tɩ ned fãa waoog Biiga, wala b sẽn waoogd Ba. Sẽn ka waoogd-a Biiga, ka waoogd Ba sẽn tʋm Biiga ye.
43005024	Sɩd-sɩda, mam yeta yãmb tɩ sẽn kelgd-a mam goama, la a tẽed sẽn tʋma maama, yẽ soab tara vɩɩm sẽn kõn sɛ la b kõn bʋ a soab bʋʋd ye; yẽ soab yii kũumẽ n kẽ vɩɩm pʋgẽ.
43005025	Sɩd-sɩda, mam yeta yãmba: wakat kolgame, – la wakat zoe n taame – tɩ sẽn ki-ba na n wʋm Wẽnnaam Biiga koɛɛga, la sẽn na n wʋm-b koɛɛga fãa na n vɩɩndame.
43005026	Wala Ba sẽn tar vɩɩm b nengẽ, b kɩtame tɩ Biigã me tar vɩɩm b nengẽ
43005027	la b kõ-b-la tõog tɩ b kao bʋʋdo b sẽn ya Ned Biiga yĩnga.
43005028	Bɩ y pɛleng ra yɩk ye, tɩ wakat na n taame tɩ sẽn be-b yaadẽ na n wʋm b koɛɛga
43005029	la b na n vʋʋgame: sẽn maan-b neere na n vʋʋga vɩɩm vʋʋgre tɩ sẽn maan-b wẽnga vʋʋg bʋʋd yĩnga.
43005030	Mam ka tõe n maan bũmb m toor ye, m kaooda bʋʋdã wala m Ba sẽn wilg-m, la m bʋʋda tɩrga tɩ ka m daab la m tũuda, m tũuda sẽn tʋm-b maama raabo.
43005031	Sã n ya maam n kõt m meng kaseto, m kaset ka kaset ye.
43005032	Yaa ned a to n kõt-m kaseto, la m miime tɩ kaset kãng yaa sɩda.
43005033	Yãmb tʋma neb a Zã nengẽ, la yẽ kõo kaset sɩda.
43005034	Ka yet tɩ yaa ninsaal kaset la m teegr ye; m sã n gomd woto, yaa yãmb fãagr yĩnga.
43005035	A Zã da yaa fitil sẽn yõgen t'a bugum wita, la yãmb tʋlg n kɩdma a vẽenemẽ wakat yɛng.
43005036	La mam yẽ tara kaset sẽn yɩɩd a Zã rẽnna: yaa tʋʋm niyns m Ba sẽn kõ-m tɩ m tʋm n taasã, yaa tʋʋm niyns m sẽn tʋmna menga n kõt-m kaset tɩ yaa m Ba n tʋmd-m.
43005037	M Ba sẽn tʋm maama yaa bãmb n kõt-m kaseto la yãmb nan pa wʋm b koɛɛga, y nan ka yãe m Ba neng ye,
43005038	la b goama ka paad ne yãmb daar fãa ye, la rẽ yaa y sẽn ka tẽed b sẽn tʋm a soabã.
43005039	Yãmb karemda Sebr sõng ne gũusgu, tɩ y tẽdame tɩ yaa sebr sõng n na n kõ-y vɩɩm sẽn kõn sɛ, la yaool yaa sebr sõng n kõt-m kaseto,
43005040	la bõe tɩ y ka rat n wa m nengẽ, n paam vɩɩm!
43005041	Mam ka reegd pẽgr sẽn yit ninsaalb nengẽ ye.
43005042	Mam mii-y lame: m miime tɩ Wẽnnaam nonglem ka be y pʋgẽ ye.
43005043	Mam yaool n wata m Ba yʋʋr yĩnga la y pa reegd-m ye. Ned a to sã n yaool n wa a meng yʋʋr yĩnga, y reegd-a lame.
43005044	La yãmb na n yɩɩ wãna n tẽ, y sã n baood y pẽgr y taab nengẽ n yaool n pa baood pẽgr ninga sẽn yita Wẽnd yenda nengẽ balã?
43005045	Da tẽ-y tɩ m na n ning-y la taale, m Ba taoor ye. Sẽn ningd-a yãmb taale, ya a Moyiiz, yãmb sẽn teeg a soabã.
43005046	Yãmb sã n da tẽedẽ-la a Moyiiz, y tẽedẽ-la mam me, tɩ yaa mam yelle la a Moyiiz gʋls yã.
43005047	La yãmb sã n pa tẽ a sẽn gʋls bũmb ningã, y yɩta a wãna n tẽ m goma?»
43006001	A Zezi yaool n dʋʋga Galile mogr sẽn boond tɩ Tiberiyad me.
43006002	Zãma kãseng ra tũud-b lame, tɩ b ra yãeta wẽnd makr dãmba b sẽn da maande bãad-dãmba yĩngã.
43006003	A Zezi dʋʋ tãngã n zĩnd ne b karen-biisã.
43006004	Dẽ wẽnd tɩ pak sẽn ya Zʋɩf rãmb kibsã yaoome.
43006005	La a Zezi sẽn zẽk b neng n mik tɩ neb wʋsg wʋsg wata b nengẽ, b yeela a Filip: «D na n daa bur yɛ n kõ bãmba tɩ b rɩ?»
43006006	B da sokd-a-la woto n na n ges a sẽn na n yeele, tɩ bãmb meng ra mii b sẽn na n maanega.
43006007	A Filip leokame: «Ba ligda ta koeems kobsi, a bur kõn sek ned kam fãa paam pɛdg meng ye.»
43006008	La b karen-biig a ye, a Andre, a Simo ba-biiga, yeel-b lame:
43006009	«Biig a ye n be ka n tar bur a nu sẽn wẽ ne zom pugsgu n paas kʋɩl-zẽeda yiibu, la dẽ zema bõe zãma woto fãa yĩnga?»
43006010	La a Zezi yeelame: «Bɩ y zĩndg nebã.» Mood n da be beenẽ wʋsgo la neba zĩndame, bãmb na ta tus a nu.
43006011	A Zezi yaool n deega burã n pʋʋs Wẽnnaam bark n pʋɩ rɩtbã; b kõ-b-la zĩma me boto, wala b sẽn da rat tɛka.
43006012	La b sẽn waa n dɩ n tɩge, a Zezi yeela b karen-biisã: «Wʋk-y gɩrsa fãa sẽn kellã tɩ bũmb da menem ye.»
43006013	La neba sẽn dɩ bur a nu wã n keesã, bura gɩrs pida pet piig la yiibu.
43006014	La nin-bãmba sẽn yãend a Zezi sẽn maan wẽnd makrã, b yeelame: «Sɩd yaa Bãmb la bãngd ninga sẽn na n waa dũni wã.»
43006015	La a Zezi sẽn bãng tɩ b ra na n yõk-b lame n modg tɩ b yɩ b dĩma, b zoe n kẽnga tãnga zug, bãmb b yembre.
43006016	Zĩiga sẽn maage, b karen-biisa kẽnga mogra noore,
43006017	la b kẽe koom-koglgo n dʋʋg mogrã n tees Kafarnaom. Zĩiga waa n sobgame, t'a Zezi ket n pa ta b nengẽ ye.
43006018	Sob kãsenga n da yiki tɩ mogra me rãmbe.
43006019	Karen-biisa rugsa koglgã n kaoos n yaool n yãe a Zezi tɩ b kẽnd kooma zug n kolgd bãmba, tɩ b yɛɛse.
43006020	La b yeel-b lame: «Yaa maam, da zoe-y rabeem ye.»
43006021	La karen-biisa sẽn yet tɩ b na n kẽes-b koglga pʋga, vugr bala b taa b sẽn da rabdẽ wã.
43006022	Vẽkembeoogo, zãma wã paa kʋɩlga rʋʋnde la yaa b sẽn da yãe tɩ koom koglg a ye bala n da zĩnd be la a Zezi ra pa kẽ n naag b karen-biisa ye, yaa b karen-biisa bala n da looge.
43006023	Koom-kogend a taab me yii Tiberiyad: da pẽe zĩig ninga neba sẽn da paam burã n dɩ wã;
43006024	neba sẽn yãe t'a Zezi ra ka be be tɩ b karen-biisa me ra ka be be, b kẽe koom-kogendã n leb Kafarnaom n babs a Zezi.
43006025	La b sẽn yãend-b, mogra rʋʋnde, b yeel-b lame: «Karen-saamba, y waa ka da-bʋre?»
43006026	La a Zezi leok-b lame: «Sɩd-sɩda mam yeta yãmba, tɩ y sẽn baood maama, ka y sẽn yãe wẽnd makr dãmba yĩng ye, yaa y sẽn paam burã n dɩ n tɩgã.
43006027	Da tʋm-y n bao rɩɩb ning sẽn sãamda wã ye, tʋm yã n bao rɩɩb ninga sẽn paada, n kõt vɩɩm sẽn kõn sɛ; la Ned Biiga sẽn na n wa kõ-a yãmb a soaba, tɩ yaa bãmb la Wẽnnaam Ba mak ne b makre.»
43006028	La b sok-b lame: «Bõe la d na n maane n tʋm Wẽnnaam tʋʋma?»
43006029	T'a Zezi leok-ba: «Tʋʋmd ning Ba sẽn date, yaa tɩ y tẽ bãmb sẽn tʋm a soabã.»
43006030	Tɩ b yeele: «Wẽnd makr bʋgo la y na n maan tɩ d yãend n tẽ yãmba? Tʋʋmd bʋgo la y tʋmda?
43006031	Tõnd ba rãmb rɩɩ yĩngr dɩɩba weoogẽ, wala b sẽn gʋlse: ‹B kõ-b la rɩɩb sẽn yi arzãn tɩ b rɩ.› »
43006032	T'a Zezi yeel-ba: «Sɩd-sɩda mam yeta yãmba, tɩ ka a Moyiiz n tõe n kõ yãmb dɩɩb sẽn yi arzãn ye; yaa m Ba n kõt-y dɩɩb kãnga, arzãn bur menga;
43006033	tɩ bur ninga Wẽnnaam sẽn kõtã, yaa sẽn yit-a arzãna, la yẽ n kõt dũni wa vɩɩm.»
43006034	Tɩ b yeele: «Soaala, kõ-y tõnd bur kãnga daar fãa.»
43006035	T'a Zezi leok: «Yaa maam la bur sẽn kõt vɩɩm. Sẽn wat-a mam nengẽ, kom kõn yõk a soab abada ye; la sẽn tẽed-a maam, ko-yũud kõn yõk a soab abada ye.
43006036	La mam zoe n yeel-y lame: y ne-m lame, la y pa tẽed-m ye.
43006037	Ba sẽn kõ-m ned ninga fãa na n wa-la m nengẽ, la sẽn wat-a m nengẽ, m kõn dig a soab n yiis abada;
43006038	tɩ mam pa yi arzãn n wa, m yam maaneg yĩng ye, m waa n na n maana sẽn tʋm-b maama yam.
43006039	La sẽn tʋm-b maama yamleoogo, yaa tɩ m da menes-b sẽn kõ maam b rãmba ned ba a ye, la m vʋʋg-b dũni sɛɛb daare.
43006040	Yaa m Ba sẽn tʋma maama raabo, tɩ ned ning fãa sẽn yãenda Biiga la a tẽ bãmba bɩ a paam vɩɩm sẽn kõn sɛ, la m vʋʋg-a dũni sɛɛb raare.»
43006041	Zʋɩf rãmba sɩnga guglengu, la rẽ yaa b sẽn da yeelã: «Maam la rɩɩb sẽn yi arzãna.»
43006042	B ra yetame: «Ka yẽ la a Zezi, a Zozɛf biiga la? D ka mi a ba la a ma bɩ? A yɩta wãn n yeele: ‹Mam yii arzãna?› »
43006043	Dẽ la a Zezi yeel-ba: «Da guglem-y ye.
43006044	Ned ba a ye ka tõe n wa mam nengẽ m Ba sẽn tʋma maama sã n ka tak-a n kõ-m ye, la m na n vʋʋg a soab yaoolem daare.
43006045	B gʋlsa bãngdba sɛba pʋgẽ: Bãmb fãa na n paama zãmsgo Wẽnnaam nengẽ. Ned ninga fãa sẽn wʋma m Ba koɛɛga, la a reeg b zãmsgo, wata mam nengẽ.
43006046	Pa yet tɩ ned yãenda Ba ye, sã n ka sẽn yi-a bãmb nengẽ wã, yẽ soab bala n yãend Ba.
43006047	Sɩd-sɩda mam yeta yãmba tɩ sẽn tẽeda tar-a vɩɩm sẽn kõn sɛ.
43006048	Mam la bur sẽn kõt vɩɩm.
43006049	Dɩɩb sẽn da yit yĩngr la y ba rãmba dɩ we-raoogẽ la b kiime;
43006050	Ma bura yita arzãnẽ, la f sã n dɩ-a fãa, f kõn ki ye.
43006051	Maam la bur vɩɩga sẽn yi arzãna. Sẽn dɩta bur kãnga, a soab na n vɩɩnda daar fãa. La m paasdame tɩ bur ning m sẽn na n kõ a soabã, yaa m yĩngã nemdo, dũni rãmb vɩɩm yĩnga.»
43006052	Dẽ me la Zʋɩf rãmba yik no-koeemd ne taaba n yetẽ: «Nin-kãnga yɩta a wãn n kõ tõnd a yĩng nemd tɩ d wãbe?»
43006053	T'a Zezi yeel-ba: «Sɩd-sɩdsa mam yeta yãmba, tɩ y sã n pa wãb Ned Biiga yĩng nemdo, la y sã n pa yũ b zɩɩm, y kõn tall vɩɩm y pʋgẽ ye.
43006054	Sẽn dɩt-a mam yĩnga nemdo, la sẽn yũud-a m zɩɩm, yẽ soab tara vɩɩm sẽn kõn sɛ, la m na n vʋʋga a soab dũni sɛɛb daare.
43006055	Mam nemd sɩd yaa bõn-dɩtga la m zɩɩm yaa bõn-yũudga.
43006056	Sẽn wãbd-a mam nemdo la sẽn yũud-a mam zɩɩm, yẽ soab paada ne maam tɩ mam me paad ne a soaba.
43006057	Wala m Ba sẽn vɩ wã sẽn tʋm maama, tɩ mam me vɩ b maasem yĩnga, woto me sẽn dɩ-ta maam, a me na vɩɩnde m maasem yĩnga,
43006058	Ad-y bur ning sẽn yi arzãna; la a pa wẽnd y yaab rãmb sẽn dɩ a soaba, n baas n ki wã ye; sẽn dɩta bur kãnga na n vɩɩnda daar fãa.»
43006059	Yaa woto la a Zezi gom yã n zãms neba b pʋʋsg roogẽ Kafarnaom tẽnga.
43006060	La b karen-biis wʋsg sẽn wʋm b goama, b yeelame: «Gomd kãnga yaa toogo, ãnda n tõe n kelg woto?»
43006061	La a Zezi sẽn bãng b yamẽ tɩ karen-biisa meng ra guglemda yell kãng poorẽ, b yeel-b lame: «Woto yɩkda yãmb pɛleng wɛ?
43006062	La yãmb sã n wa yãe Ned Biiga tɩ b rʋʋd yĩngri n na n leb b sẽn da beẽ pĩndã? Dẽ n na n yɩ pɛlen-yɩk menga.
43006063	Yaa sɩɩga la vɩɩma yẽgre, yĩnga ka yõod ye. Goama m sẽn togs yãmbã yila m nengẽ la bãmb n kõt vɩɩm.
43006064	La neb kẽer n be yãmb sʋk n pa tẽed ye.» A Zezi da pĩnd mi al sɩngrẽ, ãnna rãmb n ka tẽed bãmba la ãnna n na n zãmb bãmbã.
43006065	B yeelame: «Yaa woto la mam wilg yãmb tɩ ned ka wat m nengẽ sã n ka m Ba sẽn kõ a soab ye.»
43006066	Wakat kãng tɛka, karen-biis wʋsg leba b poorẽ n pa le tũud bãmb ye.
43006067	A Zezi soka piig la a yiibã: «Yãmb me rat n basa maam bɩ?»
43006068	T'a Simo-Piyɛr leok ba: «Tõnd na n kẽnga ãnna nengẽ? Yãmb bal n tar vɩɩm sẽn kõn sɛ goama.
43006069	La tõnd tẽedame la d bãngame tɩ yãmb la Wẽnd Nedã.»
43006070	T'a Zezi yeel-ba: «Ka maam n tũus yãmb piig la a yiiba bɩ? La ned a ye yãmb sʋka n ya Sʋtãana.»
43006071	B da gomda a Zɩɩda, Iskariyot dao a Simo biiga yelle, tɩ bãmb piig la yiiba sʋka yẽ n da na n zãmb-ba.
43007001	Dẽ poore, a Zezi sɩng n saagda Galile. B da pa rat n dig Zɩɩde tɩ Zʋɩf rãmba da baood-b lame n na n kʋ.
43007002	Zʋɩf rãmb kibs ning sẽn boond tɩ Sẽgd kibsa ra kolgdame.
43007003	La b saam-biisa yeel-b lame: «Bɩ y yik n kẽng Zɩɩde tɩ beelẽ me bɩ karen-biisa paam n yãend y sẽn maandã,
43007004	tɩ ned ka tʋmd ne soosgo, a sã dat tɩ neb bãng-a ye. Yãmb sẽn maand bõn-bãna, bɩ y wilg y meng dũni rãmba.»
43007005	A Zezi saam-biisa mens ra pa tẽed-b ye.
43007006	Dẽ la a Zezi yeel-ba: «Mam wakat nan pa ta ye la yãmb yẽ wakat yɛsa daar fãa.
43007007	Dũni rãmba ka tõe n kisg yãmb ye; maam yẽ, dũni wã kis-m lame tɩ m kõta kaset t'a tʋʋma ka sõmb ye.
43007008	Bɩ y kẽng kibsã, mam yẽ pa rabd-a ye, tɩ mam wakat nan pa ta ye.»
43007009	La a Zezi sẽn yeel woto, b kell n paa Galile.
43007010	La b saam-biisa sẽn waa n loog kibsã, b me kẽngame, la b pa kẽng tɩ neb bãng ye, yɩɩ wala soosgo.
43007011	Zʋɩf rãmba ra baood-b la kibsa wakat n yetẽ: «A bee yɛ?»
43007012	La zãma wã ra gomda b yell wʋsgo. Bãmb dãmb yetẽ: «Yaa nin-sõngo.» Tɩ bãmb dãmb me yetẽ: «Ka sɩd ye, a belgda neb bala.»
43007013	La ned ba a ye da pa sakd n pelg a pʋga n gomb b yelle, tɩ b ra zoeta Zʋɩf rãmba.
43007014	La Sẽgd kibsa da zoe n ta-la a pʋɩ-sʋka t'a Zezi wa wẽnd doogẽ n na n sɩng neba zãmsgo.
43007015	Zʋɩf rãmb pɛlens yɩkame tɩ b yeele: «A yɩɩ wãn n mi Sebr sõngo la a yaool n pa zãmse?»
43007016	T'a Zezi na n yeel-ba: «Mam zãmsgã ka mam dẽnd ye, yaa sẽn tʋm-b maama rẽnda.
43007017	Ned sã n dat n maan sẽn tʋma maama yamleoogo, a bãngda m karenga sã n yita Wẽnnaam nengẽ bɩ m sã n gomda m meng yelle.
43007018	Sẽn gomd-a a meng yelle, baooda a meng pẽgre; Ned ninga sẽn baood sẽn tʋma yẽ wã pẽgre, yẽ la sɩd soaba la zãmb ka bɛ a pʋgẽ ye.
43007019	Ka a Moyiiz n kõ yãmb noor sebr bɩ? La bõe yĩng la yãmb ned ba a ye ka tũudi? Yaa bõe yĩng la y baood n na n kʋ-ma?»
43007020	La neba leok-b lame: «Yãmb yika gãeemdo, ãnna n baood n na n kʋ yã?»
43007021	T'a Zezi yeel-ba: «Mam maana tʋʋmd a ye bala tɩ yãmb yɛɛsdẽ.
43007022	A Moyiiz kõo yãmb noor tɩ y kẽ bãongo – la yaool n ka a Moyiiz meng n sɩng-a ye, yaa d yaab rãmbã – la vʋʋsg daare, yãmb kẽesda ned bãongo.
43007023	Ned sã n kẽed bãong vʋʋsg daare tɩ yaa a Moyiiz noor a ye la a ka rat n bas n ka tũ, yaa bõe yĩng la y zabd ne maam la y puugd-y sũur ne maam? Yĩnga tõr laafi vʋʋsg daar ka yɩɩd wilg a ye bal laafi?
43007024	Da bʋ-y nif sẽn ne bal bʋʋd ye, bʋ-y sɩd bʋʋdo.»
43007025	Zerizalɛɛm neba yeelame: «Ka rao kãnga la b sẽn baood n na n kʋ wã bɩ?
43007026	Ad-a sẽn gomd yɩng tɩ neb fãa wʋmnẽ, la ned ba a ye ka yet tɩ bũmbu ye. Sãnd tẽnga kãsem-dãmb ka yik n tẽed marsã tɩ yẽ sɩd yaa Krista?
43007027	Tõnd yẽ mii nin-kãnga sẽn yitẽ. Sã n yaẽ Krista, ad-y sã n yaa bãmb n waẽ, ned ba a ye kõn bãng b sẽn yitẽ ye.»
43007028	Dẽ me la a Zezi sẽn da zãmbsd neba wẽnd doogẽ yik n moone: «Yãmb mii maam, la y mii m sẽn yitẽ; mam yaool pa wa m toor ye, la sẽn tʋma maama yaa sɩd soaba, la yãmb ka mi-b ye.
43007029	Mam mii-b lame tɩ mam yii bãmb nengẽ, la yaa bãmb n tʋm maam.»
43007030	Zãma wã da baoodame n na n yõk a Zezi la ned ba a ye ka sɩɩs-b ye tɩ b wakata da nan ka ta ye.
43007031	La zãma wã sʋka, wʋsg tẽ-b lame la bãmb n da yetã: «Krista sã n wa b na maan bõn-bãn n yɩɩg nin kãnga bɩ?»
43007032	Farizẽ rãmba wʋma neba sẽn da togsd a Zezi poorẽ tɩ b na n tʋm wẽnd dooga gũudba tɩ b tɩ yõk-ba.
43007033	La a Zezi yeel-b lame: «M na n le zĩnda ne yãmb tɩ yɩ bilfu, la m yaool n leb sẽn tʋm-b maama nengẽ.
43007034	Y na n wa baooda maam la y kõn yãe-m ye; la m sẽn na n zĩndẽ wã, yãmb ka tõe n wa be ye.»
43007035	Tɩ Zʋɩf rãmba sogsd taaba: «Yaa yɛ la a na n kẽng tɩ d ka na tõog n yãend-a? A na n babsa Zʋɩf niyns sẽn be-b pa-weera laa? Bɩ a na n kẽng n tɩ karma bu-zẽmbã?
43007036	Gomd ning b sẽn leoke: ‹Y na n wa baood-m lame la y kõn yãend-ma, la m sẽn be zĩig ningã, y pa tõe n ta be wã,› gomd kãnga rat n yeelame tɩ bõe?»
43007037	Tigra baasg raare, sẽn ya kibs kãseng n yɩɩda, a Zezi yaasa yĩngr n zẽk b koɛɛga n moone: «Ko-yuud sẽn tara soab fãa, bɩ a wa mam nengẽ
43007038	la sẽn tẽed-a maam, bɩ a wa la a yũ. Wala sẽn be sebr sõng pʋgẽ: Ko-bundum na n pusga a pʋgẽ n zoe wa kʋɩlse.»
43007039	B ra gomda a Vʋʋsem Sõng yelle b sẽn na n kõ sẽn tẽ-b bãmbã. A Vʋʋsem Sõng rag n nan ka sig ye, t'a Zezi ra nan ka ta b pẽgra zĩigẽ ye.
43007040	Zãma wã sʋka, kẽer sẽn wʋm a Zezi goama, b leokame: «Bãmb la bãngdã.»
43007041	Tɩ kẽer me yeetẽ: «Yaa bãmb la Krista.» Tɩ kẽer me sokdẽ: «La dẽ yĩnga Krista na n yii Galile la?
43007042	Sebr sõng ka yeel tɩ Krista na n yi a Daviid buudẽ la b na n yii Bɛtelyɛɛm tẽn-bulli, a Daviid tẽngẽ?»
43007043	Woto neba ra welga taab a Zezi poorẽ.
43007044	Kẽer da rat n yõk-b lame, la ned ba a ye nug ka sɩɩs-b ye.
43007045	Wẽnd dooga gũudba lebg n waa maan-kʋʋdba nanams la Farizẽ rãmba nengẽ tɩ b sok-ba: «Yaa bõe yĩng la yãmb pa yõk-a n wa?»
43007046	Tɩ gũudba leoke: «Ned ba a ye zɩ n gom wa nin-kãnga ye.»
43007047	Tɩ Farizẽ rãmba yeel-ba: «Yãmb me basame t'a lebg y zut laa?
43007048	Kãsem-dãmba bɩ Farizẽ rãmba sʋka ned bee sẽn tẽ-a yẽnda sɩda?
43007049	Ad-y zãma wã sẽn ka mi Noora sebrã, ka bark ye!»
43007050	La bãmb ned a yembre, a Nikodɛm, dao ninga sẽn da wa a Zezi nengẽ ne yʋngã, yeelame:
43007051	«Tõnd noora kõt-d la sor tɩ d paalg ned bʋʋdo tɩ d pa reng n kelg a soab koɛɛg n bãng a sẽn maan bɩ?»
43007052	Tɩ b leok-a: «Yãmb me yaa Galile ned laa? Bɩ y maag-y meng n vɛɛse, ad-y bãngd ka yit Galile ye.» [
43007053	Dẽ poore ned kam fãa leba a yiri.
43008001	Sã n ya a Zezi, b kẽnga Oliviye tãnga zugu.
43008002	Yibeoog pĩnda, b leba wẽnd doogẽ la zãma wã ra wata b nengẽ tɩ b na n zĩnd n karem-ba.
43008003	La Farizẽ rãmba la Sɛb-mitba talla pag a yembr n wa; b ra ling-a-la yoobẽ, la b yals-a la sʋka,
43008004	n yeel a Zezi: «Karen-saamba, b linga pʋg kãnga yoobẽ.
43008005	La noora sebrẽ, a Moyiiz yeelame tɩ b lab pagb a woto buud ne kug n kʋ, la yãmba, y yetame tɩ bõe?»
43008006	B ra sokd-b la woto n na fɛɛs-ba, n paam bũmb n dogl b zugu. La a Zezi zõondame n gʋlsd tẽng ne b nug-bila.
43008007	La b sẽn da ket n sokd-bã, b doogame n yeele: «Yãmb sʋka sẽn nan pa maana yel-wẽnde, bɩ a soab deng n lobg paga kugri!»
43008008	La b le zõondame n le gʋlsdẽ.
43008009	La neba sẽn wʋm gomdã, b foosa a yembr yembre n kẽ wɩrem, la nin-kẽembã n denge; b basa bãmb ne paga bala b sẽn da yɛs zĩig ningã.
43008010	La b sẽn doog n yãend pagã a ye bala, b sok-a lame: «Paga, sẽn da ningd-b foo taala bɛɛ? Ned ba a ye ka kao f bʋʋdo n paalg-f laa?»
43008011	Tɩ paga yeele: «Ned ba a ye, Soaala!» T'a Zezi yeele: «Dɩlla ma me kõn paalg-f ye. Loog la f da le paas beoog ye.»]
43008012	A Zezi le yeel-b lame: «Maam la dũni vẽenem, sẽn tũud-a maam ka kẽnd likẽ ye, la a na n paama vẽenem sẽn kõt vɩɩm.»
43008013	Woto la Farizẽ rãmb yeel-b: «Yãmb n kõt y meng kaseto, yãmb kaset yaa zaalem.»
43008014	La a Zezi leok-b lame: «Ne m sẽn kõt m meng kaseto, m kaset yaa sɩda, tɩ mam mii m sẽn yiẽ, la m sẽn dabdẽ la yãmb ka mi m sẽn yiẽ la m sẽn dabdẽ ye.
43008015	Y kaooda bʋʋdo wala ninsaalba, mam ka kaood ned bʋʋd ye;
43008016	m sã n wa kaood bʋʋdo, mam bʋʋda tũuda sɩda, tɩ mam ka m yembre ye, d yaa d yiibu: maam ne sẽn tʋm-a maama.
43008017	B yaool n gʋlsa yãmb noor sebrẽ tɩ neb a yiib kaset yaa sɩda.
43008018	Maam n ya m meng kaseto, la m Ba sẽn tʋm-b maama, bãmb me kõta kaset m yĩnga.»
43008019	Dẽ la b sok-ba: «Yãmb Ba bee yɛ?» Tɩ b leoke: «Yãmb ka mi maam la y ka mi m Ba me ye; yãmb sã n da miẽ-la maam y na bãngẽ m Ba me.»
43008020	A Zezi goma woto ligda bĩngr zĩigẽ. Ad-y b ra karemda neba wẽnd doogẽ la ned ba a ye pa sɩɩs b ye tɩ b wakat da nan pa ta ye.
43008021	La a Zezi le yeel-b lame: «M na n loogame tɩ y yõdg n baood-m, la yãmb na ki ne y yel-wẽnde. Mam sẽn dabdẽ wã, y ka tõe wa be ye.»
43008022	Dẽ la Zʋɩf rãmba ra yet taaba: «A rat n kʋ-la a meng laa, n tõe yeele: ‹Mam sẽn dabdẽ wã yãmb ka tõe n wa be?› »
43008023	La a Zezi yeel-b lame: «Yãmb yita tẽngre, la mam yita yĩngri. Yãmb yaa dũni kãnga neba; la mam ka dũni kãnga ned ye.
43008024	Ya rẽ la m sẽn yeel yãmbã tɩ y na n kii ne y yel-wẽndã. Tɩ yãmb sã n pa tẽeda tɩ maam la sẽn bɛɛ-a soabã, yãmb na n kii ne y yel-wẽna.»
43008025	Dẽ la b ra yeta Zezi: «Foom la ãnna?» T'a Zezi leoke: «M sẽn togs tɩ m ya a soaba al sɩngrẽ wã la m sẽn ket n gãdã.
43008026	Mam tara yɛl wʋsgo y poorẽ n na n togse, la m kao y bʋʋdo, tɩ sẽn tʋm-a maama, yaa sɩd soaba, la yaa mam sẽn wʋm bãmb nengẽ wã la mam togsd dũni rãmba.»
43008027	Zʋɩf rãmba ka wʋm tɩ yaa b Ba yelle la b ra gomd ne b ye.
43008028	Dẽ la a Zezi yeelyã: «Y sã n wa zẽk Ned Biiga, wakat kãng la y na n bãng tɩ maam la sẽn bɛɛ-a soabã, la m ka maand bũmb m toor ye, yaa m Ba sẽn zãms maama, la m togsda,
43008029	la sẽn tʋm-b maama bee ne maam, b ka bas maam m yembr ye, tɩ m maanda sẽn tat b yam dar fãa.»
43008030	Ad-y b sẽn gom woto wã neb wʋsg tẽe bãmba.
43008031	A Zezi ra yeta Zʋɩf rãmba sẽn tẽe-b bãmbã: «Yãmb sã n kell n tall m goama, yãmb lebga m karen-biisi.
43008032	La y na n bãnga sɩda, la sɩda na n kɩtame tɩ yãmb lebg burkĩmbi.»
43008033	Tɩ b leok-ba: «Tõnd ya a Abraam kamba, tõnd nan pa yɩ ned ba a ye yem-daad ye, yaa bõe yĩnga la yãmb yet tɩ d na n lebga burkĩmbi?»
43008034	Dẽ la a Zezi yeel-ba: «Sɩd-sɩda m yeta yãmba, tɩ sẽn maand-a yel-wẽnde, yaa yem-daoogo.
43008035	Yem-daoog ka paad zakẽ daar fãa ye la zak biig paada zakẽ daar fãa.
43008036	Dɩlla Biiga sã n yiis yãmb yemdo, y naa n sɩd lebga burkĩmbi.
43008037	Mam miime tɩ y yaa a Abraam kamba, la yãmb yaool n baood n na n kʋʋ maam, tɩ mam goama pa kẽed-y ye.
43008038	M togsda m sẽn yãend bũmb ning m Ba nengẽ, la yãmb maanda y sẽn wʋm y ba nengẽ.»
43008039	Tɩ b na n leoke: «Tõnd ba yaa Abraam.» T'a Zezi yeel-ba: «Yãmb sã n yaa Abraam kamba bɩ y tʋm a Abraam tʋʋma.
43008040	Yãmb yaool n baooda marsã n na n kʋ maam, m yaool n yaa ned sẽn togs yãmb sɩda, sɩd ninga mam sẽn wʋm Wẽnnaam nengẽ. A Abraam ka maan woto ye!
43008041	Dɩlla yaa y ba a to tʋʋm la y tʋmda.» Tɩ b yeele: «Tõnd ka yoob kamb ye, tõnd Ba yaa a ye bala: Wẽnnaam.»
43008042	T'a Zezi na n leok-ba: «Wẽnnaam sã n da yaẽ yãmb ba, y nongẽ la maam me, tɩ yaa Wẽnd nengẽ la m yii n wa; m pa wat m toore, yaa bãmb n tʋm maam.
43008043	Bõe tɩ m gomd tɩ y ka mi tɩ yaa maam n gomda? Ka y sẽn pa tõe n deeg m gomda laa?
43008044	Yãmb yita Sʋtãan nengẽ, yẽ la y ba, la yaa y ba wã raab la y rat n maane. Sʋtãan yɩɩ nin-kʋʋd al sɩngrẽ, a ka pa sɩd pʋgẽ ye, tɩ sɩd pa tol n be a nengẽ ye: a sã n togsd a zirẽ-beedã, yaa sẽn be a sũurẽ la a yiisda, t'a yaa zirẽ-be-ned la zirẽ-beed ba.
43008045	Mam sẽn togsd sɩda yĩnga, yãmb ka tẽed maam ye.
43008046	La yãmb sʋka, ãnna n tõe n kʋɩdg-m tɩ m maana yel-wẽnde? La m sã n yet sɩda, yaa bõe yĩng la y pa tẽed-ma?
43008047	Sẽn kĩ-a ne Wẽnd, wʋmda Wẽnnaam goama, la yãmb sã n ka wʋmd m goama, yaa y sẽn ka kẽed Wẽndã.»
43008048	Dẽ la Zʋɩf rãmba leok-b: «Tõnd ka be bʋʋm n yet tɩ fo yaa Samari neda la Sʋtãan be-la f pʋgẽ?»
43008049	T'a Zezi leok-ba: «Sʋtãan ka be m pʋgẽ ye, mam waoogda m Ba, la yãmb baood n na n paoog-m lame.
43008050	Mam yẽ ka baood m meng pẽgr ye; nina n be n baood-a la a kaood bʋʋdo.
43008051	Sɩd-sɩda mam yeta yãmb, tɩ sẽn deegd-a mam goama n ning a pʋtẽerẽ, yẽ soab kõn ki abada.»
43008052	Tɩ Zʋɩf rãmb leok: «Marsã tõnd miime tɩ Sʋtãan sɩd be f pʋgẽ. A Abraam kiime, bãngdba me kiime tɩ fo yetẽ: ‹Sẽn deegd-a m goama, a kõn ki abada.›
43008053	Fo geendame tɩ f yɩɩda d ba a Abraam la bãngdbã sẽn ki wã laa? Fo geendame tɩ f yaa ãnna?»
43008054	La a Zezi leok-b lame: «Mam sã n pẽgd m menga, mam pẽgr ka pẽgr ye; la yaa m Ba n pẽgd maam, yãmb yetame: ‹Bãmb la tõnd Wẽnnaam.›
43008055	Yãmb yaool n ka mi-b ye; la mam yẽ mi-b lame; la m sã n da yetẽ tɩ m ka mi-ba, m naan n yɩẽ wala yãmba: zirẽ-be-neda. Mam mi-b lame la mam deegda b goama.
43008056	Yãmb ba a Abraam kɩdma sũ-noogo, a sẽn tags ta na yãend m daara yĩnga. A yãeeme, t'a sũur yɩ noogo.»
43008057	Tɩ Zʋɩf rãmba yeele: «Fo yʋʋm nan ka ta pisnu menga la fo yãenda a Abraam!»
43008058	T'a Zezi yeel-ba: «Sɩd-sɩda mam yeta yãmba, t'a Abraam sẽn da waa n nan ka beẽ, dẽ tɩ mam beeme.»
43008059	B sẽn wʋm woto, b wʋka kuga n na n lab-ba, t'a Zezi lill b meng n yi wẽnd doogẽ.
43009001	A Zezi da waa n kẽndame, n yãe dao a yembre sẽn dog ne zondo.
43009002	Karen-biisã n soke: «Karen-saamba, ãnna n maan yel-wẽnde t'a rog ne zondo? Ya a meng bɩ ya a ba rãmba?»
43009003	T'a Zezi leok: «Ka yẽ, ka a roagdba n maan yel-wẽnd ye, la yaa sẽn na yɩlẽ tɩ Wẽnnaam puk b pãng ne yẽnda.
43009004	Yaa pakr ne maam tɩ m tʋm sẽn tʋm-b maama tʋʋmde, tɩ wĩndg nan ketẽ, tɩ yʋng n wate, la yʋngo ned ka le tõe n tʋm ye.
43009005	M sã n ket dũni pʋgẽ, m yaa dũni wã vẽenem.»
43009006	La b sẽn yeel woto, b tʋbsa kolkoodo n bui tãndo n taag zoanga nini,
43009007	n yeel-a: «Kẽng Siloe bullẽ wã n tɩ widg f nengã» – Siloe dat n yeelame: b sẽn tʋm a soaba. – La zoanga kẽngame, a tɩ widga a nenga, la a sẽn waa n lɛɛg n watẽ a ra yãeta neere.
43009008	La a yagse ne a mitẽns sẽn da mi n yãet-a t'a bõsdẽ, yeelame: «Ka yãoo n da zĩ n bõsdẽ wã bɩ?»
43009009	Tɩ kẽer yeele: «Ad-y yaa yẽ!» Tɩ kẽer yeele: «Ayɛy! Yaa a wẽnego.» La a Rog-ne-zond ra yetame: «Yaa maam bala!»
43009010	Tɩ b sok-a: «Fo nina yɩɩ wãna n puki?»
43009011	T'a leoke: «Dao ning sẽn boond t'a Zezi wã n bui tãndo n taag m nini n yeel-m tɩ m tɩ widg m neng Siloe bullẽ, tɩ mam kẽng n tɩ widg m nenga la m nin pukame.»
43009012	Tɩ b sok-a: «B bee yɛ?» T'a leoke: «M ka mi ye.»
43009013	La b talla rog-ne-zondã n tɩ wilg Farizẽ rãmba.
43009014	Da yɩɩ vʋʋsg daare la a Zezi bui tãndã n taag daoã nini.
43009015	La Farizẽ rãmb sok-a lame t'a yɩɩ wãna n paam nini. T'a leok-ba: «B taaga m nina ne tãndo la m tɩ widga m nenga, la m nin pukame.»
43009016	Tɩ Farizẽ rãmb kẽer yeele: «Nin-kãnga ka Wẽnnaam ned ye t'a ka reegd vʋʋsg daar noor ye.» Tɩ kẽer me yeele: «La yel-wẽn-maand na n yɩɩ wãna n maan bõn-bãn woto!» Tɩ b ra tar no-koeemde ne taaba.
43009017	B le soka zoangã: «La foom yẽ, fo yetame tɩ bõe, raoã poorẽ la a sẽn puk f nina poorẽ?» T'a leoke: «Yaa bãngda!»
43009018	La Zʋɩf rãmba ra ka sak n deeg tɩ raoã yɩɩ zoanga la a nin pukame, tɩ b ka reng n bool a ba ne a ma ye.
43009019	B soka ba rãmba: «Ada yaa yãmb biig ning y sẽn yet t'a roga ne zonda bɩ? Yɩɩ wãn t'a ne marsã?»
43009020	Ba wã ne ma wã leokame: «Tõnd yẽ miime t'a yaa tõnd biiga la a roga ne zondo,
43009021	la yɩɩ wãn t'a ne marsã, tõnd ka tõe n bãng rẽ ye, sok yã a menga, a ka le ya yãag ye, a na togs a toore.»
43009022	Ba wã ne ma wã leoka woto, Zʋɩf rãmba rabeem yĩnga tɩ b ra yẽsa ne taab tɩ ned ninga sẽn yeela t'a Zezi yaa Krista, bɩ b yiis a soab pʋʋsg roogẽ.
43009023	Yaa rẽ yĩnga la ba wã la ma wã yeel t'a ka le ya yãag ye la b sok a menga.
43009024	La b le boola raoã sẽn yɩ-a zoanga n yeel-a: «Aya, bɩ b f pẽg Wẽnnaam! Tõnd yẽ miime tɩ rao ning sẽn sãooga fooma yaa yel-wẽn-dmaanda.»
43009025	Zoanga leok-b lame: «A sã n ya yel-wẽn-maanda, mam ka tõe n bãng rẽ ye. Mam mii bũmb a ye bala: m da yaa zoanga la marsã m neeme.»
43009026	Tɩ b sok-a: «La a maana foom bõe, la a yɩɩ wãn n puk f nini?»
43009027	T'a leok-ba: «Mam zoe n togsa yãmb, la y pa reeg ye, yaa bõe la yãmb dat n kelg n paase? Yãmb me rat n lebga a karen-biis laa?»
43009028	La b tʋ-a lame n yeel-a: «Foo la a karen-biiga, tõnd yẽ yaa a Moyiiz karen-biisi.
43009029	Tõnd miime tɩ Wẽnnaam goma ne a Moyiiz, la yãoo, tõnd ka mi a sẽn yitẽ ye.»
43009030	Tɩ daoã leok-ba: «Ad-y woto yaa pɛlen-yɩk wɛ! Yãmb ka mi a sẽn yitẽ la a yaool n puka m nini.
43009031	D miime tɩ Wẽnnaam ka kelgd yel-wẽn-maand ye la ned sã n waoogd Wẽnnaam la a maand b yam, Wẽnnaam kelgda yẽ soaba.
43009032	Abada ne abadabila, d nan pa wʋm tɩ ned puk rog-ne-zond nin ye.
43009033	Nin kãnga sã n da pa yitẽ Wẽnnaam nengẽ a kõn tõog n maan ba fɩ.»
43009034	La b leok-a lame: «Fo roga yel-wẽnd pʋgẽ zãnga la f sẽn dat n karem tõnda!» La b rig-a lame.
43009035	La a Zezi wʋmame tɩ b rig-a lame la b sẽn waa n seg-a, b yeel-a lame: «Fo tẽeda Ned Biiga bɩ?»
43009036	T'a leoke: «Bãmb la ãnna, tɩ m tẽ-ba, Soaala?»
43009037	T'a Zezi yeele: «Fo neb lame, ad sẽn gomd-a ne fooma, yaa bãmba.»
43009038	T'a na n yeele: «Mam tẽedame, Soaala!» La a wõgemda b taoore.
43009039	T'a Zezi na n yeele: «Mam waa dũni kãnga pʋgẽ, n na n welg m welgre. M waame tɩ sẽn pa ne-ba nin puki la sẽn ne-bã lebg zoeense.»
43009040	Tɩ Farizẽ rãmb kẽer sẽn da be ne bãmb wʋm b goama n yeele: «Tõnd me yaa zoeens bɩ?»
43009041	T'a Zezi leok-ba: «Yãmb sã n da yaẽ zoeense, taal da ka na n zĩnd y zug ye; la yãmb sẽn yet tɩ y neeme wã, y yel-wẽnda keta.
43010001	Sɩd-sɩda mam yeta yãmba, sẽn pa tũud-a noor n kẽ piisa bãgr la sẽn gãndgd-a zĩig a to n kẽ, a soab yaa wagdre la fãada.
43010002	Sẽn tũud-a bãgra noor n kẽ, yẽ la pe-yãansa pe-kɩɩma,
43010003	Bãgra gũuda pakda noore la piisa kelgda pe-kɩɩma koɛɛga la a boonda pe-yãang fãa ne a yʋʋre la a yiisd-b la yɩnga.
43010004	A sã n yiis piisã, a lʋɩta b taoore, la piisa pʋgda yẽ tɩ b mi-la a koɛɛga.
43010005	La b kõn sak n tũ sãan ye, b zoet n bas-a lame, tɩ b ka mi sãan koɛɛg ye.»
43010006	Yaa yelbũnd kãnga la a Zezi wẽ bãmba, la bãmb pa wʋm b gomda võor ye.
43010007	T'a Zezi na n le yeel-ba: «Sɩd-sɩda, mam yeta yãmba, yaa maam la bãgr noore.
43010008	Sẽn deng-b maama fãa yaa wagdba la fãadba; dẽ me la pe-yãansa ka kelg-ba.
43010009	Maam la bãgr noore, sẽn tũud-a maam n kẽ, a na n paama fãagre; a na n kẽedame la a yita, n paamd yamdo.
43010010	Wagdr yẽ watame bala n na n zu, n na n kodg la a kʋ. La mam yẽ waame n na n kõ vɩɩm la m kõ-a tɩ gale.
43010011	Maam la pe-kɩɩm sõngo, pe-kɩɩm sõng rɩkda a meng vɩɩm n kõ a pe-yãanse.
43010012	La sẽn ka-a pe-kɩɩma, tɩ b yaood-a t'a kɩɩmd piisã la a yaool n ka piisa soaala, yẽ sã n yãe digd-n-yĩid t'a wata, a zoetame n bas pe-yãansã tɩ we-rũnga yõgd-b la a sẽegd-b.
43010013	Yaa ligda yĩng la a kɩɩmd piisã la a toog ka be ne pe-yãansa ye.
43010014	La maam la Pe-kɩɩm sõngo, mam mii m pe-yãanse, tɩ bãmb me mi maam,
43010015	wa m Ba sẽn mi maam tɩ m me mi m Ba, la m kõta m meng vɩɩm pe-yãansa yĩnga.
43010016	La m tara pe-yãans a taaba sẽn nan ka kẽ m bãgra pʋgẽ ye, la m tog n yɩɩ bãmb me pe-kɩɩma; bãmb me tog n wʋma m koɛɛga, la woto bãgr na yɩ a ye, tɩ pe-kɩɩma me yɩ a ye.
43010017	La m Ba sẽn nong-ma, yaa m sẽn kõt m vɩɩma n na n le wa reeg-a.
43010018	Ka ned n yãkd m yõor ye, yaa mam meng m toore n kõt-a. M tõe n kõ m vɩɩm la m tõe n le reeg-a lame; la m paama rẽ m Ba nengẽ.»
43010019	Gom kãensa, poorẽ no-koeemd n yik Zʋɩf rãmba sʋk yɛsa.
43010020	Kẽer da yetame: «Sʋtãan n be a pʋgẽ, bɩ a yika gãeemdo. Yaa bõe tɩ yãmb kelgd-a?»
43010021	Tɩ kẽer me yeele: «Goam kãensa ka ned sẽn tar Sʋtãan a pʋgẽ goam ye. Dẽ yĩnga sʋtãan tõe n puka ned nin laa?»
43010022	B ra maanda Zerizalɛɛm wẽnd dooga bark tẽegr kibsa. Da yaa waood wẽnde.
43010023	T'a Zezi ra kẽnd wẽnd doogẽ, a Salomo zãongẽ wã.
43010024	Zʋɩf rãmba waa n gũbg-b lame n sok ba: «Fo na n basa tõnd ne yam yoaag n ta da-bʋre? Fo sã n ya Krista bɩ f togs-d vẽenega.»
43010025	T'a Zezi leok-ba: «Mam pĩnd n togsa yãmb la y pa reegd ye. Tʋʋma m sẽn maan m Ba yʋʋr yĩnga, bãmb kõta maam kaseto.
43010026	La yãmb ka tẽed ye, tɩ yãmb ka mam pe-yãans ye.
43010027	M pe-yãansa wʋmda m koɛɛga, mam mi-b lame la b tũuda maam.
43010028	Mam kõt-b la vɩɩm sẽn kõn sɛ la b kõn ki abada la ned me kõn tõog n fãag-b mam nugẽ ye.
43010029	Ba sẽn kõ maam bãmba n yɩɩd fãa. Ned ka tõe n fãag fɩ Ba nugẽ ye.
43010030	Maam ne m Ba, tõnd yaa a ye.»
43010031	La Zʋɩf rãmba noga kuga n na n lab a Zezi.
43010032	T'a Zezi yeel-ba: «M Ba maasem yĩnga, m maana yel-sõma wʋsg yãmb nifẽ, yel-sõmd bʋg yĩng la y rat n lab-ma?»
43010033	Tɩ Zʋɩf rãmb yeele: «Ka yel-sõmd yĩng la d rat n lab-f ye, yaa f sẽn tʋʋsd Wẽnnaam yʋʋra yĩnga, tɩ fo sẽn ya ninsaala, fo yetame tɩ f yaa Wẽnde.»
43010034	T'a Zezi leok-ba: «B ka gʋls woto yãmb noor sebra pʋgẽ bɩ: ‹M yeelame: yãmb yaa wẽnnaam dãmba.›
43010035	Noor sebra sã n boond tɩ wẽnnaam dãmba, Wẽnd sẽn taas-b rãmb b koɛɛga – la sebr sõng pa tõe n kɩɩs la –
43010036	Ba sẽn taag a soab kaam n tʋm dũni pʋgẽ, yãmb yetame: ‹Fo tʋʋsda Wẽnnaam yʋʋre,› la rẽ yaa m sẽn yeela bala: ‹M yaa Wẽnnaam Biiga!›
43010037	Mam sã n pa tʋmd m Ba tʋʋma, bɩ y ra tẽ-m ye.
43010038	La mam sã n tʋmd-ba, yãmb sã n pa rat n tẽ maam me bɩ y tẽ m tʋʋma tɩ woto la y na n yaa n bãng tɩ Ba bee m pʋgẽ, tɩ mam me be m Ba pʋgẽ.»
43010039	La Zʋɩf rãmba le yik n baoodame n na n yõk-ba la a Zezi fãaga b nusẽ.
43010040	A Zezi leb n kẽnga Zʋrdẽ rʋʋnde, zĩig ninga a Zã sẽn da sɩng n kõt neb soobã, la b yalsa be.
43010041	La neb wʋsg ra wata b nengẽ n yetẽ: «A Zã ka maan wẽnd makr ba a ye. La a sẽn togs bũmb ning rao kãnga poorẽ wã yaa sɩd zãnga.»
43010042	Neb wʋsg tẽe bãmb zĩ kãnga.
43011001	Daoa a yembre n da ka laafi n boond t'a Lazar, n be Betani, a Mari ne a kẽema Mart sẽn da kẽed tẽng ningã.
43011002	Yaa Mari ning sẽn da sõoga a Zezi nao ne kaama, n yẽes-b ne a zoobdo, yaa yẽ kẽem a Lazar n da ka laafi wã.
43011003	Bãada tãop a yiibã tʋmame tɩ b tɩ yeele: «Soaala, yãmb sẽn nong a soaba ka laafi ye.»
43011004	A Zezi sẽn wʋm kibarã, b yeelame: «Bã-kãnga kõn yɩ a yõor bãag ye; a na n waa ne Wẽnnaam pẽgre, a na n waa ne Wẽnd Biiga pẽgre.»
43011005	Bãng-y t'a Zezi ra nonga a Mart ne a yao, a Mari, la a Lazar.
43011006	La ne b sẽn wʋm t'a ka laafi wã, b kell n paa b sẽn da beẽ wã tɩ ta rasma a yi.
43011007	Dẽ poor marsã, b yeela b karen-biisã: «Yik-y tɩ d leb Zɩɩde.»
43011008	Tɩ karen-biisa leoke: «Karen-saamba, ade daar nan ka zãra Zʋɩf rãmba ra baooda yãmb n na n lob ne kug tɩ yãmb lebd be!»
43011009	T'a Zezi leok-ba: «Wĩndg ka so wakat piig la a yiib wɛ? Ned sã n kẽnd wĩndga a kõn lak bũmb ye, t'a nee dũniya vẽenem,
43011010	yaa sẽn kẽnd-a yʋngo n lagsde t'a ka tar vẽenem ye.»
43011011	B sẽn gom woto, b yeelame: «D zoa a Lazar gõeeme la d na n tɩ nek-a lame.»
43011012	Tɩ karen-biisa yeele: «A sã n gõeeme, dẽnd a na n paama laafi.»
43011013	A Zezi da gomda kũum yelle la bãmb da tagsdame tɩ b ra gomda gõeem bal yelle.
43011014	T'a Zezi yeel-b vẽenega: «A Lazar kiime;
43011015	la yãmb yĩnga m sũur yaa noogo, m sẽn pa zĩnd be wã tɩ yãmb na n paamame n tẽ. Yik-y tɩ d kẽng a nengẽ.»
43011016	La a Toma sẽn boond t'a Didim yeela a taaba: «Bɩ d yik n kẽng n tɩ naag bãmb n ki!»
43011017	La a Zezi sẽn ta, b mikame t'a Lazar da bee yaoogẽ al dasem a naase.
43011018	Betani ra pẽe ne Zerizalɛɛm n zems wakat pʋɩ-sʋk kẽnde.
43011019	Zʋɩf rãmb wʋsg ra waame n na n pʋʋs a Mart ne a Mari toogo, b kẽema sẽn maan kaalem yĩnga.
43011020	La a Mart sẽn wʋm t'a Zezi wata, a zoe n tɩ seg-b lame, t'a Mari kell n pa roogẽ.
43011021	La a Mart yeela a Zezi: «Soaala, yãmb da zĩnnẽ ka m kẽema ka na n kiẽ ye.
43011022	La marsã menga m miime tɩ yãmb sẽn na n kos Wẽnnaam bũmb ning fãa b na n kõ-y lame.»
43011023	T'a Zezi leok-a: «Y kẽema na n vʋʋgame.»
43011024	T'a Mart leoke: «Mam miime t'a na n vʋʋga yĩns vʋgr wakato, dũni sɛɛb raare.»
43011025	T'a Zezi yeele: «Yaa maam la vʋʋgre. Sẽn tẽed-a maam, ba a ki yã, a na n vɩɩndame.
43011026	La sẽn vɩ-a, la a tẽed maam, a soab kõn ki abada. Fo tẽeda rẽnna bɩ?»
43011027	T'a Mart leoke: «N-yẽe! Soaala, mam tẽedame, tɩ yãmb la Krista Wẽnd Biiga sẽn wa dũni kãnga.»
43011028	La a sẽn gom woto a tɩ boola a yao, a Mari, n soos n yeel-a: «Karen-saamb waame la b boond-f lame.»
43011029	A Mari sẽn wʋme, a wẽneg n yika tao n kẽng b nengẽ.
43011030	La a Zezi da nan pa ta tẽnga pʋgẽ ye, b ra ket n bee zĩig ninga a Mart sẽn tɩ seg-bã.
43011031	Zʋɩf rãmba sẽn da be-b zakẽ n belgd a Mari wã, sẽn yãe t'a yii tao, b pʋg-a lame, n tẽed t'a rabda yaoogẽ n na n tɩ kũm be.
43011032	La a Mari sẽn ta a Zezi sẽn da be zĩig ningã, a wõgemda b taoore n yeel-ba: «Soaala, yãmb da zĩnnẽ ka, m kẽema ka na n kiẽ ye!»
43011033	La a Zezi sẽn yãend t'a yãbda, tɩ Zʋɩf rãmb sẽn da pʋgd-b yẽ wã me yãbdã, b yam bondgame, la b digimdame.
43011034	B sokame: «Y ning-a-la yɛ?» Tɩ b leok-ba: «Soaala, wa-y n ges-y!»
43011035	La a Zezi yãbame.
43011036	Tɩ Zʋɩf rãmba yeele: «Ges-y! Ad-b ra nong-a lame koe!»
43011037	La bãmb sʋkã kẽer yeelame: «La bãmb sẽn puk sẽn doga ne zonda nina, b ra ka tõee tɩ rao kãnga ra ki laa?»
43011038	A Zezi le rigimdame yɛsa la b kẽnga yaoogẽ wã; dag n yaa tãn-boko tɩ kugr da pag a noorã.
43011039	La a Zezi yeelame: «Lak-y kugrã.» A Mart, sẽn ki-a wã tão, yeelame: «Ay! Soaala, a zoe n bee yũugu, tɩ yaa dasma naas rũnna la a sẽn be ka wã.»
43011040	T'a Zezi yeel-a: «Mam pa wilg foom tɩ f sã n tẽeda, fo na n yãee bũmb sẽn na n wa ne Wẽnnaam pẽgr bɩ?»
43011041	La b laka kugrã, la a Zezi zẽka b neng n tees yĩngr n yeele: «M Ba, mam pʋʋsda yãmb barka, yãmb sẽn deeg m kosg yĩnga.
43011042	Mam yẽ da miime tɩ yãmb deegda m kosg daar fãa, la yaa sẽn gũbg-b maama yĩnga la m yeel woto tɩ b tẽ tɩ yaa yãmb n tʋm maam.»
43011043	La b sẽn gom woto, b moona ne koe-kãsenga: «Lazar, loog n yi yɩnga!»
43011044	La vugr bala, kũuma yiime la a nao wã ne a nusã ra ket n vila ne pɛɛla la kãsenga ra ket n pila a neng t'a Zezi yeele: «Bɩ y lood n bas-a t'a kẽne.»
43011045	La Zʋɩf rãmba sẽn da wa-b a Mari ne a Mart nengẽ, n yãe wẽnd makr kãnga, a Zezi sẽn maana, wʋsg tẽe bãmba.
43011046	La kẽer kẽng n tɩ togsa Farizẽ rãmba a Zezi sẽn maan fãa.
43011047	La maan-kʋʋdba nanamse ne Farizẽ rãmba tigma kãsem-dãmba tɩ b na n yẽs ne taaba n sãam a Zezi yelle. B yeelame: «Tõnd pʋs m maanda bõe? Daoã maanda wẽnd makr dãmb wʋsgo.
43011048	Tõnd sã n bas-a t'a ket n maand woto, neb fãa na n tẽe-a lame, tɩ Rom rãmb wa wã d tẽnga, n menes d buudu.»
43011049	La bãmb sʋka ned a ye sẽn boond t'a Kaif, n da ya maan-kʋʋd kãseng yʋʋmd kãnga; yẽ n yik n yeel-ba: «Yãmb sɩd ka be yam ye,
43011050	yãmb ka tagsd tɩ nin-yend sẽn na n ki neb fãa yĩnga, tɩ buuda fãa da menem, dẽ n na n sãoog d yĩnga?»
43011051	La a Kaif sẽn gom woto wã, a ka gom a menga toor ye. A sẽn da ya maan-kʋʋd kãseng yʋʋmd kãnga, a leoka bãngr koɛɛga, t'a Zezi na n kii buuda yĩnga,
43011052	la ka buuda yĩng bal ye, yaa sẽn na yɩlẽ me tɩ Wẽnnaam kamba sẽn sẽegã le tigim taaba, n yɩ buud a ye.
43011053	La badaar tɛka kãsem-dãmba tagsa b sẽn na n maanega n paam n kʋ a Zezi.
43011054	Da yaa rẽ me yĩng la a Zezi ra pa le kẽnd Zʋɩf rãmb sʋka tɩ b neẽ ye la b kẽnga zĩig a ye sẽn pẽ ne weoogo, n kẽ tẽng sẽn boond tɩ Efrayim la b zĩnda beene ne b karen-biisã.
43011055	La rẽ tɩ paka, Zʋɩf rãmba kibsã, ra kolgame; la tẽn kãng neb wʋsg kẽnga Zerizalɛɛm n na n tɩ segl b mense,
43011056	la b ra baooda a Zezi la b ra bee wẽnd doogẽ n sõsd ne taaba n yetẽ: «Yãmb tagsda bõe, ad-y b kõn wa kibsa bada!»
43011057	Maan-kʋʋdba nanamse la Farizẽ rãmb ra kõo noor tɩ ned ning fãa sẽn na n bãng b sẽn be zĩig ninga, bɩ a togs tɩ b tɩ yõk-ba.
43012001	Pak kibs sẽn waa n ket t'a yoobe, a Zezi kẽnga Betani, tẽng ning a Lazar sẽn da ki n leb n paam vʋʋgrã.
43012002	La be b segla dɩɩb bãmb yĩnga. A Mart n da kɩt rɩɩbã. A Lazar da bee sẽn da rɩtb ne a Zezi wã.
43012003	A Mari rɩka yubl sẽn pid ne yũ-noog kaam meng menga, la sẽn daad toogo n wa zɛ a Zezi nao la a yẽesd-b ne a zoobdo; rooga wulumda ne kaama yũugu.
43012004	B karen-biig a yembre, sẽn da na n zãmba bãmbã, a Zɩɩda, Iskariyot daoa, yeelame:
43012005	«Bõe yĩng tɩ b ka koos kaama wakɩ koeems kobs-tã n dɩk n pʋɩ naong rãmba?»
43012006	A sẽn gom woto wã ka yet t'a toog bee ne naong rãmb ye, yaa a sẽn da ya wagdrã. Ad-y yẽ n da zãad ligda korgo n da zuud ligda sẽn da suiid a pʋgẽ.
43012007	A Zezi yeel-a lame: «Bas paga laafi t'a beoola m mumbu, ne yũ-noog kaam.
43012008	Naong rãmb na n kell n zĩnda yãmb sʋk daar fãa la m kõn pa y sʋk daar fãa ye.»
43012009	Zãma wã bãngame t'a Zezi bee Betani tɩ b kẽng be, la ra ka a Zezi yĩng bal ye, b kẽng n na n tɩ gesa a Lazar sẽn paam tɩ b vʋʋg-a kɩɩms sʋka.
43012010	Maan-kʋʋdba nanams yẽsa ne taaba n na n kʋ a Lazar menga.
43012011	Sɩda, yẽ yĩnga Zʋɩf rãmba wʋsg da kẽeda a Zezi.
43012012	Beoog sẽn vẽege neb wʋsg waa kibsã la b sẽn wʋm t'a Zezi me wata Zerizalɛɛm,
43012013	b bao kãas vãado n yi n tɩ seg-ba la b kaasdẽ: «Kilill! Sẽn wata Soaala yʋʋr yĩnga, Israyɛl dĩma, paam pẽgre!»
43012014	A Zezi paama bõan-bila n zomb wala b sẽn gʋlse:
43012015	Siõ bi-pugla, da zoe rabeem ye, ad-f dĩma sẽn wate, b zomba bõan-bila.
43012016	Karen-biisa kaoos n wʋma yell kãng võore, yaa a Zezi sẽn waa n paam pẽgre la b yaool n tẽeg tɩ rẽ fãa da pĩnd n gʋlsa bãmb poorẽ, la yaa rẽ fãa n pidsi.
43012017	Zãma ninga sẽn zĩnda ne a Zezi b sẽn waa n bool a Lazar t'a yi kɩɩms sʋka, zãma kãng n da wɩngd ne kilsgu.
43012018	Yaa rẽ me yĩng la Zerizalɛɛm dãmba yi b segbo; b ra paam n wʋmame t'a Zezi n maan wẽnd makrã.
43012019	Farizẽ rãmba yẽ ra yeta taab woto: «Yãmb meng ka ne tɩ y pa tõog fɩ, ad neba fãa sẽn zoet n pʋgd yẽnda.»
43012020	Ad-y sẽn mii n wat-b Zerizalɛɛm n na n waoog Wẽnnaama, bu-zẽnd dãmba, Grɛk rãmba, mii n bee sʋka.
43012021	Bãmb yẽne n waa a Filip nengẽ. A Filip yaa Galile Bɛtsayid daoa, la yẽ sɛɛg la b waa n yõke, n yetẽ: «D kẽema, tõnd tʋll n yãenda a Zezi.»
43012022	T'a Filip togs a Andre tɩ bãmb b yiibu tɩ taas koɛɛgã.
43012023	Ad-a Zezi sẽn leoke: «Wakat taame tɩ Ned Biiga na n paam pẽgre.
43012024	Sɩd-sɩda mam yeta yãmba, tɩ ka-beel sã n pa bus tẽnga t'a ki fãa, a paada a yembre la a sã n ki a rogda biis wʋsgo.
43012025	Sẽn nong-a a vɩɩm na n menes-a lame, la sẽn kis-a a vɩɩm dũni kãnga pʋgẽ, a na paam-a, vɩɩm sẽn kõn sɛ yĩnga.
43012026	Sẽn dat-a n yɩ m sõgne, bɩ a tũ maam; la mam sẽn be zĩig ning fãa, mam sõgna me na n zĩnda be. La m Ba na waoog-a.
43012027	M yam bondgame marsã, la m na n yeelame tɩ bõe? M Ba, fãag-y maam ne wakat kãnga. La yaool n yaa tʋʋmd ning sẽn na n tʋm wakat kãnga la m wa moogo.
43012028	M Ba, kɩt-y tɩ y yʋʋr paam pẽgre!» La koɛɛg n yi yĩngri n yeele: «Mam pẽg-b lame la b na n le kell n paama pẽgre!»
43012029	Zãma wã sẽn da be be n wʋm koɛɛgã yeelame: «Yaa saag n kelme!» Tɩ kẽer yeele: «Yaa malɛk n gom ne bãmba!»
43012030	T'a Zezi yeel: «Ka mam yĩng la koɛɛga sẽn tãsa ye, yaa yãmb yĩnga.
43012031	Yaa marsã la dũniya bʋʋd na n bʋ; yaa marsã la b na n tus dũni wã Naab n lubi.
43012032	La maam, b sã n wa zẽk-m yĩngri, mam na n taka bũmb fãa n kolg m menga.»
43012033	Woto la b wilg b sẽn na ki kũum ninga.
43012034	Zãma wã leok-b lame: «Tõnd zãmsa noora sebrẽ tɩ Krista na n paa daar fãa. Yãmb yɩta a wãn n yeele: ‹Yaa tɩlɛ tɩ b zẽk Ned Biiga yĩngri,› Ned Biiga yaa ãnna?»
43012035	T'a Zezi leok-ba: «Vẽenem nan ket n bee yãmb sʋka, la a kõn kaoos ye, la Vẽenema sẽn nan ketã bɩ y kẽne, tɩ lik ra wa rɩ-y ye tɩ sẽn kẽnda likẽ, ka mi a sẽn dabdẽ ye.
43012036	La vẽenema sẽn nan ket y yĩngã, bɩ y tẽ vẽenema, n wa yɩ vẽenem kamba.» Yaa woto la a Zezi gom yã, la b looga, bãmb sʋka, tɩ ned pa yãend-b ne a nif ye.
43012037	Ne b sẽn da maan wẽnd makr dãmb wʋsgo tɩ b yãe wã, Zʋɩf rãmba kell n pa tẽ a Zezi ye.
43012038	Dẽ me la bãngda Izayi gomda taasyã: Soaala, ãnna n tẽ d goama? La ãnna n yãend Soaala sẽn wilg b pãnga?
43012039	B pʋs n da ka tõe n tẽ ye t'a Izayi ra yeelame:
43012040	B pẽsa b nini, b kɩtame tɩ b sũur dɩglem, sẽn na yɩlẽ tɩ b nin da yãe ye, la b yam da nek ye, woto b kõn tek b zʋgo la m kõn sãaog-b ye.
43012041	A Izayi togsa woto t'a reng n yãee Soaala ne b ziiri la yaa bãmb yell la a gomda.
43012042	Baasgo, ba taoor dãmba sʋka, wʋsgo tẽ-b lame. Ad-y yaa Farizẽ rãmba yĩng bala, la b ra ka togsd sẽn be b sũurẽ, n maand rabeem tɩ b na n wa yiis b pʋʋsga roogẽ.
43012043	B ra nonga ninsaalb pẽgre n yɩɩd Wẽnnaam dẽnna.
43012044	A Zezi zẽka koɛɛg n yeele: «Sẽn tẽed-a maam fãa, ka maam la a tẽed ye, yaa sẽn tʋm-b maama.
43012045	La sẽn yãet-a maam, yãeta sẽn tʋm-a maama.
43012046	M yaa vẽenem n wa dũni pʋgẽ tɩ sẽn tẽeda maam da pa likẽ ye.
43012047	Sẽn kelgd-a m goama n yaool n pa reegd-b, m ka kaood a soab bʋʋd ye tɩ m ka wa n na n kao dũni bʋʋd ye, m waa dũni fãagre.
43012048	Sẽn zãgsd-a maam, la a pa reegd m goama, yẽ soab tara a bʋ-kaooda: yaa gomdã m sẽn togsã, gom kãng bala n na kao a bʋʋdo yaoolem daare.
43012049	Mam ka gom m toorẽ n gomd ye; yaa sẽn tʋm-b maama, yaa Ba meng n kõ m noorã m sẽn na n togsã la m sẽn na n kɩt tɩ neba bãngã.
43012050	La mam miime tɩ b noora reegr wata ne vɩɩm sẽn kõn sɛ. Woto m sẽn togsd bũmb ningã, yaa wala m Ba sẽn togs-m la m togsda.»
43013001	Pak kibsa da nan ka ta ye, la a Zezi sẽn da mi tɩ b wakat yaoome, tɩ b na n yi dũni kãnga n leb b Ba nengẽ, ad-y b sẽn da nong b kamba sẽn be dũniya, b pidsa b nonglma kaset zãnga.
43013002	Rɩɩb la b da rɩta. Dẽ tɩ Sʋtãana da zoe n ninga Iskariyot Simo biig a Zɩɩda yamẽ, t'a zãmb-ba.
43013003	Dẽ t'a Zezi ra zoe n miime tɩ b Ba ninga bũmb fãa b nugẽ, la b sẽn yi Wẽnnaam nengẽ wã, be la b na n lebe.
43013004	Dẽ me yĩng la b yiki n yeeg b fuugu n dɩk peend n sẽgen b sɛɛga,
43013005	n pʋdg koom ne laaga n sɩng n waasd b karen-biisa nao, la b yẽesd-b ne peend ning b sẽn da sẽbgã.
43013006	La b sẽn ta a Simo-Piyɛr la yẽ sẽn yeel-b: «Soaala, yãmb n na n waas mam naoo?»
43013007	T'a Zezi leok: «Mam sẽn maand bũmb ning marsã wã, fo ka wʋmda võore la f na waa n wʋm.»
43013008	T'a Piyɛr yeel: «Yãmb kõn waas m nao abada!» La a Zezi leokame: «M sã n pa waas f nao, fo kõn paam f pʋɩɩr m nengẽ ye.»
43013009	T'a Piyɛr yeele: «Bɩ y ra waas m nao bal ye, pek-y m nusã la m zuga me.»
43013010	T'a Zezi na n yeel-a: «Sẽn so-a koom ka le rat bũmb a to sa n ka a nao waasgo tɩ yĩnga yɩlga zãnga. Yãmb yaa yɩlma la ka y fãa ye.»
43013011	Bãmb da mii ned ninga sẽn na n zãmba bãmbã, yaa rẽ yĩng la yeel yã: ka yãmb fãa n ya yɩlm ye.
43013012	La b sẽn waas karen-biisa nao n sɛ, b leb n yeelga b fuugu n le gãand dɩɩba zĩigẽ la ad-b sẽn paase: «M sẽn maan bũmb ningã, y wʋmda a võor bɩ?
43013013	Yãmb boond-m lame tɩ karen-saamba la Zu-soaba, la y bee bʋʋm, m sɩd yaa boto.
43013014	La mam sã n waasd yãmb nao, mam sẽn ya karen-saamb la zu-soaba, yãmb me na waas y taab nao.
43013015	M kõo y la yam sõngo, wala mam sẽn maan ne yãmbã, maan-y boto ne y taaba.
43013016	Sɩd-sɩda m yet-y lame tɩ sõgen ka yɩɩd a zu-soab ye, la tʋʋm-tʋmd me ka yɩɩd sẽn tʋma yẽ wã ye.
43013017	Yãmb sã n mi rẽnna, yãmb la zu-noog rãmba y sã n maand boto.
43013018	Ka y fãa yell la m sẽn gomda ye, mam mii m sẽn tũus b rãmba, la yaa sẽn na yɩlẽ tɩ sẽn be Sebr sõnga pʋgẽ taase: ‹Sẽn dɩt-a ne maam, yẽ n zẽk a nao-kãsen-kãare n na n tão-ma.›
43013019	Mam pĩnd n togsd-y lame tɩ nan pa ta ye, tɩ sã n wa ta bɩ y tẽ tɩ m yaa sẽn vɩ a soabã.
43013020	Sɩd-sɩda mam yeta yãmba: ‹Sẽn deegd-a mam sẽn na n tʋm a soaba, yaa maam la a reegda, la sẽn deeg-a maam, deegda sẽn tʋm-b maama.› »
43013021	La a Zezi sẽn yeel woto, b yam bondgame, la b goma vẽenega: «Sɩd-sɩda m yeta yãmb tɩ yãmb nin-yend n na n yõk-m n kɩse.»
43013022	La b tʋʋm-tʋmdba ra geta taab n ka mi b sẽn gomd a soab yell ye.
43013023	Karen-biig a ye n da gãe n dell a Zezi yãoog. A Zezi da nonga yẽ soabã.
43013024	T'a Simo-Piyɛr na n kams-a n sok yaa ãnda yell la b gomda.
43013025	La karen-biig ning sẽn da rella yãoogã sokame: «Soaala, yaa ãnna?»
43013026	T'a Zezi leok-a: «M sẽn na suk bur võr zẽedẽ n kõ a soabã, yaa yẽnda.» La b sẽn suk bur võra zẽedo, b kõ-la a Zɩɩda, Iskariyot Simo biigã.
43013027	La a sẽn deeg võrã, Sʋtãan kẽe a Zɩɩda pʋgẽ; a Zezi yeelame: «Fo sẽn sed bũmb ningã, bɩ f maan-a tao tao.»
43013028	La sẽn da rɩt-bã ned ba a ye ka bãng sẽn ya bũmb ning yĩnga la a Zezi gom woto ne a ye.
43013029	Kẽer da tẽedame t'a Zɩɩda sẽn da zãad ligda korg yĩnga, a Zezi tʋlg n yeel-a lame: «Da d sẽn tar bũmb ninga tʋʋmd kibsa yĩnga, bɩ maan wẽn kosgo ne naong rãmba.»
43013030	A Zɩɩda sẽn deeg burã, a yik n yiime; ra zoe n lebga yʋngo.
43013031	A Zɩɩda sẽn yi la a Zezi yeel yã: «Marsã Ned Biiga paama pẽgre la Wẽnd me paama pẽgr bãmb nengẽ.
43013032	La Wẽnnaam sã n paam pẽgr bãmb nengẽ, bãmb me na n paama pẽgr Wẽnnaam nengẽ la b pẽgra wakat ka na n kaoos n ta ye.»
43013033	M kom-nongdse, m ket n bee ne yãmba, la kõn kaoos ye. Yãmb me na n wa baooda maam, la wala m sẽn yeel Zʋɩf rãmba: mam sẽn dabdẽ wã, y ka tõe n wa be wã, m leokda yãmb me boto marsã.
43013034	M kõt-y la no-paalga: «Nong-y taaba; wala m sẽn nong yãmbã, yãmb me nong y taaba.
43013035	Neba fãa na n bãngame tɩ y yaa m karen-biisi: y sã n tar nonglem ne taaba.»
43013036	La a Simo-Piyɛr yeelame: «Soaala, yaa yɛ la yãmb dabda?» T'a Zezi leok: «M sẽn dabdẽ wã, fo nan ka tõe n tũ-m be ye, la yɩ bilfu f na waa n tũ-ma.»
43013037	T'a Simo-Piyɛr yeel: «Yaa bõe yĩng la m ka tõe n tũ-y marsã? Mam na n kõ m meng vɩɩm yãmb yĩnga.»
43013038	T'a Zezi leok-a: «Fo na n kõo f meng vɩɩm mam yĩnga? Sɩd-sɩda mam yeta foom: noaag kõn kelem tɩ f ka reng n yeel naoor a tã tɩ f ka mi-m ye.
43014001	Bɩ y ra sãam-y sũur ye! Yãmb tẽeda Wẽnnaam, bɩ y tẽ maam me.
43014002	Dot wʋsgo n be m Ba zakẽ, sã n da kaẽ boto m naan n togsẽ yã; m dabd n na tɩ segla zĩig n bĩng yã.
43014003	La m sã n kẽng n tɩ segl zĩigã, m na le wa peeg-y n looge, tɩ mam sẽn be zĩig ninga bɩ y me zĩnd be.
43014004	La m sẽn dabdẽ wã, y mi-la a sore.»
43014005	La a Toma yeelame: «Soaala, tõnd ka mi y sẽn dabdẽ wɛ! D na n yɩɩ wãn n bãng sore?»
43014006	T'a Zezi yeel-a: «Maam la sore, la sɩda, la vɩɩm. Ned ka tat m Ba nengẽ tɩ ka mam maasem yĩng ye.
43014007	Yãmb sã n da bãngẽ maam, y naan n bãngẽ m Ba me, la yãmb pʋs n mi-b lame, la y yãee-b lame.»
43014008	T'a Filip yeel-ba: «Soaala, wilg-y tõnd y Ba tɩ rẽ sekd-d lame.»
43014009	T'a Zezi leok: «Mam bee ne yãmb al daar zãra, Filip, tɩ yãmb ket n pa mi maam? Sẽn yãenda maam, yãenda m Ba. Fo na n yɩɩ wãn n yeele: ‹Wilg-y tõnd y Ba?›
43014010	Fo ka tẽed tɩ m bee m Ba pʋgẽ tɩ m Ba me be m pʋgẽ laa? Goam niyns m sẽn gom ne yãmba, m ka gom-ba m meng m toor ye. M ba sẽn be m pʋgẽ wã, n maand b tʋʋma.
43014011	Tẽe-y-ma! Mam bee m Ba pʋgẽ tɩ m Ba be m pʋgẽ. Ba y ka na n tẽ bũmb a to yĩng me bɩ y tẽ m tʋʋma yĩnga.
43014012	Sɩd-sɩda mam yeta yãmba tɩ sẽn tẽed-a maam, a me na n maana tʋʋm niyns m sẽn maandã, la a pʋd n na maana sẽn yɩɩd rẽnna tɩ m dabda m Ba nengẽ.
43014013	La yãmb sẽn na n kos m Ba bũmb ning fãa m yʋʋr yĩnga, m na maane, tɩ m Ba paam pẽgr b Biig maasmẽ.
43014014	Yãmb sã n kos-m bũmb m yʋʋr yĩnga, m na maane.
43014015	Yãmb sã n nong maam y na reeg m noya.
43014016	La m na n kosa m Ba, la b na tʋm yãmb Sõangd a to t'a wa pa ne yãmb daar fãa.
43014017	Bãmb la sɩd soaba, Vʋʋsem Sõngo, dũni sẽn ka tõe n deeg a soabã, tɩ dũni ka ne-b la a ka mi-b ye. Yãmb yẽ mi-b lame tɩ b bee ne yãmba.
43014018	Mam kõn bas yãmb kɩɩbd ye, m na n wala y nengẽ.
43014019	Keta bilfu, la dũni rãmb kõn le yãend-m ye. La yãmb yẽ na bãng tɩ m vɩɩme, la yãmb me na vɩɩnde.
43014020	Sã n wa beẽ, yãmb na bãng tɩ mam bee m Ba pʋgẽ tɩ yãmb bee m pʋgẽ, tɩ mam me bee y pʋgẽ.
43014021	Sẽn mi-a mam noya la a reegd-b, yaa yẽ soab n nong maam, la sẽn nong-a maam, m Ba me na n nonga yẽ soaba, la mam me na n nong-a lame, la m na n puka m meng ne yẽ.»
43014022	A Zɩɩda, (ka Iskariyot daoã ye,) yeel-b lame: «Maan a wãna tɩ yãmb na n puk y meng ne tõndo n ka na n puk y meng ne dũni rãmba?»
43014023	T'a Zezi yeel-a: «Ned sã n nong maam, a na deega m goama, la m Ba na n nong-a lame la d na n waa a soab nengẽ, d na n tii roog a soab nengẽ.
43014024	La sẽn pa nong-a maam ka reegd m goam ye, la goama y sẽn wʋmda ka m dẽnd ye, yaa m Ba sẽn tʋm maama rẽnna.
43014025	M togs-y la rẽ fãa tɩ m ket n be ne yãmba.
43014026	La Sõangdã, a Vʋʋsem Sõngo, Ba sẽn na n tʋm a soab m yʋʋr yĩnga, bãmb na n zãmsa yãmb bũmb fãa, la b na n le tẽeg-y la m sẽn togs-y bũmb ning fãa.
43014027	Mam basd-y la m laafi, m kõt-y la m laafi la m laafi wã ka wẽnd dũni wã sẽn kõt a soaba ye. Bɩ y sũur da sãam la y ra zoe rabeem ye.
43014028	Y wʋma m sẽn yeel-y: m dabdame la m na n le waa y nengẽ, y sã n nong maam, y na noog y sũuri, m sẽn dabd m Ba wã nengẽ tɩ m Ba yɩɩd m la me.
43014029	La m pĩnd n togsd-y la rẽ marsã tɩ y bãng tiiri tɩ nan pa ta ye tɩ sã n wa ta bɩ y tẽ.
43014030	La Marsã tɛka m kõn le sõs ne yãmb n kaoos ye tɩ dũni kãnga naab watame; yẽ ka so bũmb m nengẽ ye,
43014031	la yaa sẽn na yɩlẽ tɩ dũni rãmb bãng tɩ m nonga m Ba la m maanda b sẽn yet tɩ m maan a soaba. Aya! Yik-y tɩ d loog ka!
43015001	Maam la bugsuntun-sõng menga tɩ m Ba yaa a rõaasa.
43015002	Will ning sẽn pa womd biisi, b na n kɛɛg-a lame, la sẽn womd-a biisi b na maneg-a n kʋʋs t'a wom n yɩɩge.
43015003	Yãmb zoe n yaa sõma, goama mam sẽn togs yãmba yĩnga.
43015004	Bɩ y kell n pa ne maam, tɩ mam me pa ne yã. Wala will sẽn pa tõe n wom biisa toore, a sã n pa lagem ne tɩɩgã, woto me ne yãmba, yãmb me sã n pa lagem ne maam.
43015005	Maam la bugsuntun-sõngã tɩɩga, yãmb la wila. Sẽn paad-a ne maam, tɩ mam me paad ne a soaba, yẽ womda biis wʋsgo, la y sã n ka lagem ne maam, y ka tõe n wom biis ye.
43015006	Sẽn ka paad-a ne maam, b lobd-a la yɩng wala, kɛɛdo la a na n kʋɩɩme, la b wʋkd-a lame n lob bugmẽ tɩ bugum dɩ.
43015007	Yãmb sã n pa ne maam, la m goama me sã n pa y pʋgẽ, kos-y yãmb sẽn dat bũmb ning fãa, tɩ y na n paamame.
43015008	Y sã n womd biis wʋsgo la y lebg m karen-biisi, dẽ na wa ne m Ba pẽgre.
43015009	Wala m Ba sẽn nong maama, mam me nong-y lame. Bɩ y kell n pa m nonglma pʋgẽ.
43015010	Yãmb sã n sakd m noya, y na n kell n paa m nonglma pʋgẽ, wala m sẽn sak m Ba noya n paa b nonglma pʋgẽ.
43015011	M togsd-y la rẽ faa, tɩ m sũ-nooga wa lebg y rẽnna, la y sũ-nooga wa pid zãnga.
43015012	M noora la woto: nong-y taaba, wala m sẽn nong yãmbã.
43015013	Ned nonglem ka pit n yɩɩg woto ye: kõ f vɩɩm f zo-rãmb yĩnga.
43015014	Yãmb yaa m zo-rãmba, y sã n maan bũmb ning fãa m sẽn yeel yãmbã.
43015015	Mam ka le boond-y tɩ m sõgen-kamb ye, tɩ sõgen ka mi a zu-soab sẽn maand ye; m boond-y lame tɩ m zo-rãmba, tɩ m sẽn wʋm bũmb ning fãa m Ba nengẽ, m togs-y lame.
43015016	Ka yãmb n tũus maam ye, maam n tũus yãmb, n tʋm-y tɩ y kẽng la y wom biisi la y biis ra tol n sɛ ye la woto y sẽn na n kos m Ba bũmb ning fãa, m yʋʋr yĩnga, bɩ b kõ-a yãmba.
43015017	M sẽn kõt yãmb noor ninga la woto: nong-y taaba.
43015018	Dũni wã sã n kis yã, bãng-y t'a reng n kisga maam.
43015019	Yãmb sã n da yaẽ la dũni soolem, dũni na n nongẽ la a sẽn so, la yãmb sẽn ka kẽed dũniya tɩ yaa maam n yiis yãmb dũniya, yaa rẽ me yĩng la dũni kis yã.
43015020	Tẽeg-y gomd ning m sẽn yeelã: Sõgen ka yɩɩd a Zu-soab ye. B sẽn nams maama, b na n namsa yãmb me; la b sã n deega mam goama, b na reeg yãmb me rẽnna.
43015021	Yaa mam yĩng la b kis yãmb la b maand beem ne yãmba, la rẽ yaa b sẽn ka mi sẽn tʋm-b maama.
43015022	M sã n da ka waẽ la m sã n da pa gomẽ ne-ba, taal kaẽ b zug ye, marsã b yel-wẽnda ka be padõng ye.
43015023	Sẽn kisa maam kisa m Ba.
43015024	M sã n da ka maan b nifẽ tʋʋma ned ba a ye sẽn pa maana, yel-wẽnd kaẽ b zug ye. La marsã ne b sẽn yãend tʋʋm kãensã, b baas n kisa maam, la b kisa m Ba.
43015025	Yaa sẽn na yɩlẽ tɩ gomd ning sẽn gʋls b noor sebrẽ wã pidsi: ‹B kisg-m la zaalem.›
43015026	La Sõangda sã n wa, Sõangd ning m sẽn na n zĩnd m Ba nengẽ n tʋm yãmbã, Sɩd soab a Vʋʋsem Sõng sẽn yit Ba nengẽ wã, bãmb na n yɩɩ m kaset soaba.
43015027	La yãmb me na n yɩɩ m kaset dãmba, tɩ y bee ne maam al sɩngrẽ.
43016001	Mam togs-y la rẽ fãa, tɩ y tẽeb da wa sãam ye.
43016002	B na yiisa yãmb pʋʋsg rotẽ. La yɩɩd rẽ, wakat n wate tɩ sẽn na n kʋ-a yãmba na n tẽ t'a maana Wẽnnaam waoogr tʋʋmde.
43016003	B na n maana yãmb boto, tɩ b ka bãng m Ba la maam ye.
43016004	La m togs-y la rẽnna, tɩ b wakata sã n ta bɩ y tẽeg tɩ m pĩnd n togs-y lame. M ka togs-y rẽ al sɩngrẽ ye, tɩ m da bee ne yãmba.
43016005	La marsã m kuiisa sẽn tʋm-b maama nengẽ, la yãmb ned ba a ye pa sokd-ma: ‹Y rabda yɛ?›
43016006	La m sẽn wilg-y dẽ wã, la y sũur pid ne sũ-sãanga.
43016007	Yaool n yaa sɩd la m togsd-y: m kulb bee yõod ne yã; tɩ m sã n pa kuli, Sõangdã kõn wa y nengẽ ye, la m sã n kuli, m na tʋm-b tɩ b wa.
43016008	A Vʋʋsem sõng waoong raare, b na puka yel-wẽnd sẽn yɩ bũmb ninga n puk sõmblem sẽn yɩ bũmb ninga, n puk bʋʋm sẽn yɛs zĩig ninga.
43016009	Yel-wẽnd sẽn yɩ bũmb ninga: yaa tɩ b pa tẽ maam ye
43016010	sõmblem sẽn yɛs zĩig ninga: tɩ m dabda Sõmblem Ba wã nengẽ la y ka na n le yãend maam ye.
43016011	N puk bʋʋm sẽn be zĩig ninga: tɩ dũni wã naab bʋʋd kaoome la b mong-a la bʋʋm.
43016012	M ket n tara koees wʋsgo n na n togsyã, la y nan ka tõe n deeg-b nand ye.
43016013	La Sɩd soab a Vʋʋsem Sõng sã n wa, bãmb na n zãms-y la sɩd zãnga; b kõn gom b toor goam ye, b na n togs-y la b sẽn wʋme, b na n wilg-y la sẽn na n yaool wa fãa.
43016014	Bãmb n na n pẽg maam, tɩ bũmb ning b sẽn na n wilg yãmb fãa, b na n deeg-a la mam nengẽ.
43016015	M Ba sẽn tar fãa yaa maam n so. Yaa rẽ yĩng la m yeel-y tɩ b na n deega mam nengẽ n togs yãmba.
43016016	Keta bilf bala tɩ y ka na n le yãend maam ye la yɩ bilfu y na le yãend-ma.»
43016017	La karen-biisa sogsa taaba: «Gomdã b sẽn leok tõndã võor la bõe: ‹Sã n yɩ bilfu, y kõn le yãe-m ye, la sã n yɩ bilfũ y na le yãend-ma,› bɩ: ‹M kuiisa m Ba nengẽ?›
43016018	B ra yetame: ‹Sã n yɩ bilfu, Bilfa võor yaa bõe?› Tõnd pa wʋmd b sẽn dat n yeel bũmb ning ye.»
43016019	La a Zezi bãngame tɩ b da rat n sok-b lame, dẽ la b yeel-ba: «Yãmb sogsda taab m gomda võore: Sã n yɩ bilfu y kõn le yãe-m ye la sã n yɩ bilfu y na le yãe-ma.
43016020	Sɩd-sɩda, m yeta yãmba tɩ y na n yãbame la y na n waasame la dũni na n kɩdmame, la yãmb sũur na n sãamame. Yãmb sũ-sãanga yaool n na n tedg n lebga sũ-noogo.
43016021	Pag sã n kũmd dogem, a tara sũ-sãanga, t'a wakat taame, la a sã n dog a biig n sɛ, a pa le tẽegd a namsga yɛs ye, t'a sũur yaa noogo, ninsaal sẽn dog dũni pʋgẽ wã yĩnga.
43016022	Ad yãmb me sẽn zĩ marsã ne sũ-sãanga, la m na n le yãend-y lame, la y sũur na yɩ noogo, la ned ba a ye kõn tõog n sãam y sũ-nooga ye.
43016023	La badaare, y kõn le sok-m bũmb ye. Sɩd-sɩda mam yeta yãmba tɩ y sẽn na n kos m Ba bũmb ning fãa, m yʋʋr yĩnga, b na kõ yã.
43016024	Al n ta marsã y nan pa kos bũmb m yʋʋr yĩng ye; kos-y tɩ y na n paamame, tɩ y sũ-noog pid zãnga.
43016025	M togs-y la rẽ ne yelbũna la sã n yɩ bilfu m kõn le wẽ-y yelbũn ye, m na wilg-y m Ba yell vẽenega.
43016026	Badaare, y na kos m yʋʋr yĩnga la m ka yet tɩ m na n yõka Ba sɛɛg y yĩng ye,
43016027	tɩ Ba menga nonga yãmba, y sẽn nong maama yĩnga la y sẽn tẽ tɩ m yii Wẽnnaam nengẽ wã yĩnga.
43016028	M yii m Ba nengẽ n wa dũniya, la marsã m yita dũniya n kuiis m Ba nengẽ.»
43016029	Karen-biisa yeel-b lame: «Ad marsã yãmb gomda vẽenega, pa le ya ne yelbũn ye!
43016030	Marsã d bãngame tɩ yãmb mii bũmb fãa, la y pa le tar ned sokr tʋʋmde ye, dẽ la d tẽed tɩ yãmb yii Wẽnnaam nengẽ.»
43016031	T'a Zezi yeel-ba: «Marsã yãmb tẽedame?
43016032	La wakat n na n ta, la a zoe n taame, yãmb fãa na n sẽegame, ned kam fãa a sẽn teesẽ, n bas maam m yembre. La mam ka m yembr ye, tɩ Ba bee ne maam.
43016033	Mam togsa yãmb dẽnna tɩ y paam laafi mam nengẽ. Dũni pʋgẽ y na n yãee toogo, la da bas-y raood ye! Mam tõoga dũniya.»
43017001	A Zezi sẽn gom woto, b rooga b neng n ges yĩngri n yeele: «Ba, wakat taame: pẽg-y Biiga tɩ y Biiga me pẽg yãmba!
43017002	Y kõo Biiga tõog Adem biig fãa zugu. Bɩ neb niyns fãa yãmb sẽn dɩk n kõ y Biigã, paam vɩɩm sẽn kõn sɛ!
43017003	La vɩɩm sẽn kõn sɛ wã, yaa b bãng yãmba, Wẽnd meng sẽn ka to, la b bãng y sẽn tʋm a soaba, a Zezi Krista.
43017004	Mam pẽga yãmb tẽng zugu; m tʋm n baasa tʋʋmd ning y sẽn da kõ-ma.
43017005	Marsã, Ba, pẽg-y maam ne pẽgr ninga m sẽn da tar y nengẽ tɩ dũni nan ka naana.
43017006	Yãmb sẽn welg b rãmba dũni wã pʋgẽ n kõ maama, m wilga bãmb y yʋʋre. Yãmb n da so-ba, la y rɩk-b lame n kõ maam la b reega y gomde.
43017007	Marsã b bãnga me tɩ m sẽn paama fãa yita yãmb nengẽ.
43017008	Goama y sẽn taas maama, mam me taas-b lame la b reegame, la b bãngame tɩ m yila y nengẽ, la b tẽeme tɩ yãmb n tʋm maam.
43017009	Yaa bãmb yĩng la m pʋʋsda, m ka pʋsd dũni wã yĩng ye. M pʋʋsda y sẽn welg b rãmb n kõ maama yĩnga. B yaa yãmb soolem,
43017010	Mam sẽn so fãa, yãmb n so. La yãmb me sẽn so, maam n so. La sɩda m paama pẽgr b nengẽ.
43017011	Marsã m ka le be dũni pʋgẽ ye la bãmb yẽ be a pʋgẽ, tɩ mam yaool n wat y nengẽ. Ba sõngo, bɩ y yõdg n gũ-ba, yʋʋr ning y sẽn kõ-ma maasem yĩnga, tɩ b kell n yɩ a ye wa tõndo sẽn yaa a ye wã.
43017012	M sẽn da waa n be ne-ba, m gũ-b la yʋʋra yãmb sẽn kõ-ma maasmẽ la bãmb sʋka ned ba a ye ka menem sã n ka bi-menemdgã, sẽn na n yɩlẽ tɩ sẽn gʋlsa pidsi.
43017013	Marsã m wata y nengẽ la m togsa woto tɩ m ket dũniya tɩ sẽn be-b dũni wã sũur wa pid ne m sũ-nooga zãnga.
43017014	M kõ-b la yãmb koɛɛga la dũni kisg-b lame tɩ b ka dũni kamb ye, wala m me sẽn ka dũni biiga.
43017015	M pa kot yãmb tɩ y yiis-b dũniya, m kot-y lame bal tɩ y fãag-b ne Wẽnga.
43017016	Bãmb ka dũni kamba wala m me sẽn ka dũni biiga.
43017017	Bɩ y gomda tus-ba n kẽes y sõmblema pʋga tɩ yãmb gomda yaa sɩda.
43017018	Wala y sẽn tʋm maam dũni pʋgẽ mam me tʋmda bãmb dũni pʋgẽ.
43017019	Yaa bãmb yĩng la m dɩk m menga n bas Wẽnd nusẽ n dat tɩ bãmb me wa rɩk b meng zãng n kɩs Sɩdã.
43017020	Mam ka pʋʋsd yãmb b yĩng bal ye, m pʋʋsda sẽn na n tẽ-b maama bãmb me kaseta yĩnga.
43017021	M pʋʋsdame tɩ b fãa wa yɩ bũmb a ye. M Ba, wala yãmb sẽn be m pʋgẽ tɩ mam me bee y pʋgẽ, bɩ bãmb me pa d pʋsẽ, tɩ dũniya wa tẽ tɩ yãmb n tʋm maam.
43017022	La yãmb sẽn kõ-m pẽgr ningã m kõ-a la bãmba, sẽn na yɩlẽ tɩ b yɩ bũmb a ye wala tõnd sẽn ya a ye wã.
43017023	Woto mam bee bãmb pʋgẽ, tɩ yãmb me bee mam pʋgẽ tɩ lagmen-taara pids zãnga, tɩ dũni wã bãng tɩ yãmb n tʋm maam la yãmb nonga bãmb me, wala y sẽn nong maama.
43017024	Ba, yãmb sẽn kõ maam b rãmbã, m datame tɩ mam sẽn beẽ wã, bɩ bãmb me zĩnd ne maam, n paam n yãend m pẽgre, pẽgr ning y sẽn kõ maama, tɩ y ra nonga maam al tɩ dũni nan pa naan ye.
43017025	Zemsgo soab, Ba, dũniya ka bãng-y ye, la mam yẽ bãng-y lame la m karen-biisa reegame tɩ yãmb n tʋm maam.
43017026	Mam wilg-b la y yʋʋre, la m na le wilg-ba, n paase la woto b na paam b pʋsẽ, wala mam sẽn tar m pʋgẽ, nonglem ning y sẽn nong maama.»
43018001	B sẽn pʋʋs n sɛ, a Zezi yii ne b Tʋʋm-tʋmdba, n dʋʋg Sedrõ kʋɩlga, la zẽed n da be be tɩ b tɩ kẽe a pʋgẽ. Karen-biisa me tũume.
43018002	A Zɩɩda – ned ninga sẽn na n zãmba bãmba – ra mii zĩiga, t'a Zezi ra kẽnda be naoor wʋsgo ne b karen-biisã.
43018003	A Zɩɩda da lʋɩɩ tãb-biisa la wẽnd do-gũudba taoore; maan-kʋʋdba nanamse la Farizẽ rãmba n da yiis-b; la b waa ne fitil dãmba la bug vɩlense, la zab teedo.
43018004	La a Zezi sẽn da mi bũmb ning fãa sẽn na n maana, b yik n seg-b lame n yeel-ba: «Yãmb baooda ãnna?»
43018005	Tɩ b leok-ba: «A Zezi, Nazarɛt raoã.» T'a Zezi yeele: «Yaa maam!» Zãmbd a Zɩɩda da bee b sʋka.
43018006	La a Zezi sẽn yeele: «Yaa maam!» B fãa tara poorẽ n lʋɩ tẽnga.
43018007	Tɩ b le sok yɛsa: «Y baooda ãnna?» Tɩ b le yeele: «A Zezi, Nazarɛt nedã!»
43018008	T'a Zezi leok: «M yeel-y lame tɩ yaa maam; la sã n ya maam la y baooda, bɩ y bas bãmba tɩ b looge.»
43018009	B goma woto n na n taas b sẽn da pĩnd n yeele: «Y sẽn kõ maam b rãmbã, m ka bas ba a ye t'a menem ye.»
43018010	A Simo-Piyɛr da tara sʋʋga, t'a wõog-a n kɛ maan-kʋʋd kãseng sõgen a ye n kẽbga rɩtg tʋbre, la sõgna yʋʋr da yaa Malkus.
43018011	T'a Zezi yeel a Piyɛr: «Leb n sui sʋʋgã a wʋʋgẽ; m Ba sẽn tugl maam wamd ningã, m ka na n yũ-a bɩ?»
43018012	Tãb-biisa, bʋʋda naaba la ro-gũudba yõka a Zezi n sẽbe,
43018013	n deng n tall-ba n kẽng a An nengẽ t'a da yaa Kaif rɛɛmba. La yaa a Kaif n da so kãsengo yʋʋmd kãnga.
43018014	Yaa a Kaif n da sagl Zʋɩf rãmba tɩ sãoome tɩ ned a ye ki b fãa zĩigẽ.
43018015	A Simo-Piyɛr da pʋgda a Zezi ne tʋʋm-tʋmd a to. Maan-kʋʋd kãsengã da mii yẽ soabã. Yẽ soaba kẽe ne a Zezi maan-kʋʋd kãsenga zakẽ.
43018016	La a Piyɛr da yɛsa yɩnga, zaka noore la maan-kʋʋd kãsenga sẽn da mi a soaba, yii yɩng n yẽs ne zak-noor-gũud poaka t'a bas t'a Piyɛr kẽ.
43018017	La zak-noor-gũud poakã yeela a Piyɛr: «Fo ka raoã karen-biig a ye sɩda?» T'a yeele: «Ayoo!»
43018018	Sõgen-kamba ne gũudba ra tugla bugum n wootẽ tɩ da yaa waoodo, t'a Piyɛr zĩ ne-ba, n woot bugma.
43018019	Maan-kʋʋd kãseng soka a Zezi b karen-biisa yelle, la b karenga yelle.
43018020	La a Zezi leokame: «M goma ne dũni rãmb vẽenemẽ tɩ b wʋm, daar fãa m zãmsa nebã pʋsg rotẽ la wẽnd doogẽ, Zʋɩf rãmb sẽn tigimd taab zĩig ningã, m ka soos n gom fɩ.
43018021	Yaa bõe yĩng la y sokd-ma? Sok-y neb niyns sẽn kelg-b maama, m sẽn gom bũmb ning yelle ne-ba. Ade, bãmb mii m sẽn yeel bũmb ninga.»
43018022	La a Zezi sẽn yeel woto, sõgen a ye sẽn da be be wẽ-b la pɛk n yetẽ: «Yaa woto la f leokd maan-kʋʋd kãsenga?»
43018023	T'a Zezi yeel-a: «M sã n pa gom neere, bɩ f wilg bõe n ka zems m goama pʋgẽ, la m sã n goma neere, yaa bõe tɩ f wẽed ma?»
43018024	A An kell n basa Zezi ne b wĩyã n tʋm-b maan-kʋʋd kãsenga a Kaif nengẽ.
43018025	A Simo-Piyɛr da ket n zĩi n woota bugma tɩ neb yeel-a: «Fo ka a karen-biig sɩda?» T'a kɩɩs n yetẽ: «Ayoo!»
43018026	Maan-kʋʋd kãseng sõgen a ye, a Piyɛr sẽn kẽbg a soab tʋbra doagda, yeela a Piyɛr: «M ka yãend-f ne a zẽedẽ wã sɩda?»
43018027	T'a Piyɛr kɩɩse, tɩ no-raoog wẽneg n kelem.
43018028	La b yi a Kaif nengẽ ne a Zezi, n tall-ba n kẽng bʋʋda zĩigẽ; da yaa tõd-beoogo la b pa sak n kẽ bʋʋda zĩigẽ, tɩ b na n wa rẽgem n pa tõog n dɩ paka rɩɩb ye.
43018029	T'a Pilat yi yɩng n sok-ba: «Yãmb ningda rao kãnga taale ne bõe?»
43018030	Tɩ b leoke: «Ad-a sã n da kaẽ bi-bɛɛga, d ka na n yõkẽ yã n wa kɩs yãmb ye.»
43018031	T'a Pilat yeel-ba: «Bɩ yãmb meng tall-a y toore n tɩ bʋ-a wa y noya sẽn date.» Tɩ Zʋɩf rãmb leok: «D ka tar sor n kʋ ned ye.»
43018032	Da yaa sẽn na n pids gomd ning b sẽn da yiisi n na wilg b sẽn na n ki kũum ninga.
43018033	La a Pilat le kẽe doogẽ, bʋʋda zĩigẽ n bool a Zezi n sok-ba: «Yaa foom la Zʋɩf rãmba dĩm bɩ?»
43018034	T'a Zezi kedg n sok-a: «Fo gomda woto f toor bɩ yaa ned n gom m yelle?»
43018035	T'a Pilat yeele: «M yaa Zʋɩf bɩ? Yaa f buuda neb ne maan-kʋʋdb nanamse n yõk-f n wa kɩs-ma, fo maama bõe?»
43018036	La a Zezi leokame: «Mam naama ka dũni kãnga rẽnn ye, m naama da yaẽ-la dũni kãnga rẽnna m neba na n yɩɩsẽ-la tãpo n sõng-ma tɩ m da lʋɩ Zʋɩf rãmb nugẽ ye, la m naam ka dũni kãnga rẽnn ye.»
43018037	T'a Pilat na n leoke: «Dẽ yĩnga fo yaa dĩma?» T'a Zezi yeel: «Fo togsame, mam yaa dĩma, mam dogame, la mam waa dũni kãnga pʋgẽ bũmb a ye yĩng bala: n na n kõ sɩd kaseto. Sẽn ya-a sɩd soaba, yẽ kelgda m koɛɛga.»
43018038	T'a Pilat yeel-ba: «Sɩd la bõe?» La a sẽn gom woto, a lebg n kẽnga Zʋɩf rãmb nengẽ n tosg-ba: «Mam ka yãend a sẽn maan yell ning sẽn sek a paalgr ye.
43018039	La lebga wala minung ne yãmb tɩ pak kibs yĩnga bɩ m yiis bi-bɛɛg a ye roogo n kõ-yãmba, yãmb datame tɩ m yiis Zʋɩf rãmb dĩma n kõ-y bi?»
43018040	La b fãa leokame: «Ayoo! Da yiis yẽ roog ye, yiis a Barabas.» A Barabas da yaa so-gɩta.
43019001	A Pilat reega a Zezi n kɩt tɩ b pãb-b ne kaase.
43019002	Tãb-biisa pãnema gõos n maan naam pugla b yĩnga, n dɩk n fõgen b zugu la b yeelg-b la fu miuugu.
43019003	B ra kolgd-b lame n yetẽ: «Zʋɩf rãmb dĩma, d pʋʋsda yãmba!» La b ra pãbd-b la pegse.
43019004	A Pilat yii yɩng n yeel nebã: «M na n tall-a lame n wa yɩnga, yãmb taoore, tɩ y bãng tɩ m ka yãend bũmb sẽn na n wa ne a bʋʋd paalgr ye.»
43019005	La a Zezi yii yɩnga ne gõosa pugla b sẽn fõgna la ne fu miuugã b sẽn pilã, t'a Pilat yeele: «Ad-y y raoã!»
43019006	La maan-kʋʋdba nanamse ne tãb-biisa sẽn yãend-ba, b kelmame: «Ka-y yẽe pika, ka-y yẽe pika!» T'a Pilat yeel-ba: «Bɩ yãmb meng y toor deeg-a n ka pika, mam ka yãend a sẽn maan yell ning ye.»
43019007	Tɩ Zʋɩf rãmb leok: «Tõnd tara d noya, la sẽn zems ne tõnd noya, a toga ne kũum t'a mamsa a meng ne Wẽnd Biiga.»
43019008	La a Pilat sẽn wʋm gomdã, dabeem yõk-a lame n yɩɩd pĩnda,
43019009	t'a le kẽ bʋʋd doogẽ n sok a Zezi: «Fo yita yɛ?» La a Zezi pa leok tɩ bũmb ye.
43019010	T'a Pilat yeel-ba: «Maam la f zãgsd leokre? Fo ka mi tɩ m tõe n ka-f la pika, wala m sẽn tõe n bas-f laa?»
43019011	T'a Zezi leok-a: «Fo ra kõn tõogẽ n maan maam bũmbu, tõog sã n da ka yiẽ yĩngr tɩ fo paamẽ ye, yaa rẽnd yĩng la sẽn ning-a maam fo nugẽ wã yel-wẽnd yɩɩd fo rẽnna.»
43019012	La wakat kãnga tɛka, a Pilat da baood n na n basa a Zezi. Zʋɩf rãmbã n da kelemde: «Fo bas yãoo, f kõn maan wa f yaa Rom naab zoa ye. Ned ning fãa sẽn yet t'a yaa dĩma, a soab bagemd n yii Rom naab soolmẽ.»
43019013	A Pilat sẽn wʋm woto, a talla a Zezi n yɩ yɩnga, bʋʋda zĩigẽ, zĩig ning sẽn maneg n gãneg ne kug peesem, n boond ne Zʋɩf rãmb goam tɩ gabata.
43019014	Da yaa pak seglgo daare, sẽn zems wĩnto-sʋka, la a yeela Zʋɩf rãmba: «Ad yãmb dĩma!»
43019015	Tɩ b fãa kelem: «B kʋ-a, b kʋ-a, b ka-a pika!» T'a Pilat yeel-ba: «M ka yãmb dĩma pika?» Tɩ maan-kʋʋdba nanams yeel: «Tõnd ka tar dĩma to tɩ ka Rom naab ye.»
43019016	La a Pilat basa a Zezi ne Zʋɩf rãmba. Pik la b ra tog n ka a Zezi. B sɩd tall-b lame n looge.
43019017	A Zezi yiime, n zɩt b pika n dʋ zu-wang tãnga, la Zʋɩf rãmba boond-a lame tɩ Golgota.
43019018	B maga bi-bees a yi n ka pika, a ye a Zezi rɩtgo, a to, b goabga, t'a Zezi be sʋka.
43019019	A Pilat da gʋlsa woto walg zugu n yagl pikã: «Zezi, Nazarɛt daoa, Zʋɩf rãmb dĩma.»
43019020	Zʋɩf rãmba tõog n karma sẽn gʋlsã tɩ pika ra pa zãar ne tẽnga ye. Da gʋlsa ne buuda tãab goama: Zʋɩf rãmba, Grɛk rãmba la Latẽ rãmba.
43019021	Maan-kʋʋdba nanams yeela a Pilat: «Da gʋls: ‹Zʋɩf rãmb dĩm ye,› gʋls tɩ yẽ n yeele t'a yaa Zʋɩf rãmb dĩma.»
43019022	La a Pilat yeelame: «M sẽn gʋlsã, m gʋlsame.»
43019023	Tãb-biis niyns sẽn ka a Zezi pikã wʋka b futã n pʋɩ sags a naase, tɩ tãb-biig fãa paam a ye; b rɩka fu-yorga me. Da ka fuug sẽn tar sẽnesem ye. B wʋg-a la mumdi, sɩngre n ta baasgo.
43019024	La b yeela taaba: «Wa-y tɩ d da kẽes fu-kãnga ye, d poees n bao a soaala.» La rẽ yaa sẽn na yɩlẽ tɩ Sebr sõng gomda taase: B pʋɩɩ taab m futu, b poeesame n bãng m fu-yorga soaala. Yaa woto la tãb-biisa maan yã.
43019025	A Zezi pika sɛɛga, b ma n da yɛs be ne b ma-bila, ne a Mari, a Klopas paga, ne a Mari Madelɛn.
43019026	A Zezi sẽn yãend b ma, n yãend karen-biig ning b sẽn da nong a soaba tɩ b yeg taaba, b yeela b ma: «Paga, ad-y y biiga.»
43019027	B yeela karen-biigã: «Ad-f ma.» Wakat kãng tɛka karen-biiga reeg-b la a meng yiri.
43019028	Dẽ poore, a Zezi sẽn da mi tɩ sẽn maana fãa yaa sẽn na yɩlẽ tɩ sẽn be Sebr sõng pʋgẽ taas zãngã, b yeelame: «Ko-yũud n tar maam!»
43019029	Yʋʋr n da tẽg be n pid ne rã miisga tɩ tãb-biisa los needgo a pʋgẽ, n yaag n sel daoogo, n tugla Zezi.
43019030	La a Zezi sẽn fõog rã miisgã, b yeelame: «Fãa pidsame!» La b kɩlla b zug la b kiime.
43019031	La sẽn da ya pak seglg daar yĩnga, tɩ b ra pa rat tɩ kũuma pa pika zugu, vʋʋsg daare, tɩ baraar da zoe n yaa kibs kãsenga, Zʋɩf rãmba tɩ kosa a Pilat sore n na kao sẽn ka-b pika karse la b sik-ba.
43019032	Tãb-biisa waa n kao wagdba a yiiba karse.
43019033	La b sẽn taa a Zezi b mikame tɩ b kiime. Woto b ka kao b kars ye.
43019034	Tãb-biig a ye wedga a Zezi lʋgra ne kãnde tɩ zɩɩm la koom naag n yi.
43019035	Yaa sẽn yãend-a ne a nifã n kõt kaseto la d miime t'a kaset yaa sɩda, a meng miime t'a yeta sɩda, sẽn na n yɩlẽ tɩ yãmb me paam n tẽ.
43019036	Dẽ me maaname tɩ Sebr sõng goam kãensa taase: Bɩ b kõbr ba a ye da kaoog ye.
43019037	Zĩig a to me gʋlsa woto: B na ges b sẽn wedg a soab lʋgrã.
43019038	Arimati dao a ye, a Zozɛf, da yaa a Zezi karen-biiga, la ra yaa ne soosgo, Zʋɩf rãmba rabeem yĩnga. Yẽ tɩ kosa a Pilat sor n na n tall b yĩngã n loog. A Pilat kõo sore, tɩ b sɩd wa rɩk yĩngã.
43019039	Dao ninga me sẽn waa a Zezi nengẽ ne yʋngã, a Nikodɛm, kalma kaam buud a yi sẽn tar yũ-noogo la sẽn pit yʋʋre, n wa yaoogẽ wã.
43019040	B rɩka a Zezi yĩngã n zɛ ne tɩdarã n vil ne pɛɛla n tũ Zʋɩf rãmba laagd sẽn mumd kũum to-to.
43019041	Zẽed n da be b sẽn ka a Zezi zĩig ningã la yao-paalg la b ra tuk be n nan ka mum ned a pʋgẽ ye.
43019042	Yao-kang pʋg la b mum a Zezi t'a ra pẽeme la pak kibsa seglg ra zoe n sɩngame.
43020001	Ata daar yibeoogo pĩnda, zĩig sẽn da nan pa yẽege, a Mari Madelɛn kẽnga yaoogẽ wã la a yãeeme tɩ yaooga kugr lakame.
43020002	A zoe n babsa a Simo-Piyɛr ne Tʋʋm-tʋmd ninga a Zezi sẽn da nong a soabã, n yeel-ba: «B yiisa Soaala yaoogẽ la d ka mi b sẽn tɩ gãneg-b zĩig ning ye.»
43020003	A Piyɛr yii ne karen-bi kãnga n wa yaoogẽ wã.
43020004	B yiiba naaga taab n wudg, la a Zezi sẽn nong a soaba wudg n looga a Piyɛr, n deng n ta yaoogẽ wã.
43020005	A sẽn zõond n like, a yãee pɛɛla sẽn dɩg la a pa kẽ ye.
43020006	A Simo-Piyɛr ra pʋgdame, la yẽ taa n kẽeme; a yãenda pɛɛlã sẽn dɩg,
43020007	la peend ning sẽn da vil a Zezi zuga da bee toore, a ra kʋʋme n dɩg toore.
43020008	Dẽ marsã la Tʋʋm-tʋmd ninga sẽn denga taabã yaool n kẽ; a yãeeme la a tẽeme.
43020009	B ra nan pa mi, tɩ wala sẽn gʋls Sebr sõng pʋgẽ, da yaa modgr t'a Zezi vʋʋg kɩɩms sʋk ye.
43020010	Karen-biis a yiiba yaoolame marsã n leb yiri.
43020011	A Mari Madelɛn da pẽnega yaoogã n yɛs yɩng n yãbda, la a waa n lɩka yaoogẽ wã,
43020012	n yãend malɛk rãmb a yiib sẽn yer fu peelse n zĩi, a ye, zuga zĩigẽ, a to, nao wã sẽn da teesẽ.
43020013	Malɛgsa yeela a Mari: «Paga, yaa bõe yĩng la y yãbda?» T'a leok ba: «B rɩka m Soaala yĩnga la m ka mi b sẽn tɩ gãneg-b zĩig ning ye.»
43020014	A sẽn yeel woto, a kedga a poorẽ n yãe t'a Zezi yɛs yĩngri; a ra ka mi tɩ yaa bãmb ye.
43020015	A Zezi n yeel-a: «Paga, yaa bõe tɩ f yãbda?» A Madelɛn yõkame tɩ yaa zẽeda soaba, n yeele: «M zu-soaba, sã n ya yãmb n dɩk-ba bɩ y wilg-ma y sẽn gãneg-b zĩig ninga tɩ m tɩ rɩk-ba.»
43020016	La a Zezi yeel-a lame: «Madelɛn!» T'a kedg n yeel-ba: «Rabonni», dat n yeelame tɩ karẽn-saamba.
43020017	T'a Zezi yeel-a: «Da sɩɩs-m ye, tɩ m nan ka rʋ m Ba nengẽ ye, la kẽng n tɩ yeel m yaopã tɩ m daba m Ba la yãmb me Ba nengẽ, m Wẽnnaam la yãmb me Wẽnnaam nengẽ.»
43020018	A Mari Madelɛn kẽngame n tɩ togs Tʋʋm-tʋmdba t'a yãenda Soaalã la bãmb meng n yeel tɩ b wa togs-ba.
43020019	Badaar zĩ-sobdo, karen-biisa ra tigma taab doog a ye pʋga; b ra paga kʋɩlensa, Zʋɩf rãmba rabeem yĩnga la a Zezi kẽ n yalsa b sʋka n yeel-ba: «Laafi zĩnd ne yãmba!»
43020020	La b sẽn yeel woto b wilg-b la b nus la b lʋgre la karen-biisa sũur yɩɩ noogo b sẽn yãend Soaalã.
43020021	A Zezi yeel-b lame: «Laafi zĩnd ne yã! Wala m Ba sẽn tʋm maama, ma me tʋmda yãmba.»
43020022	La b sẽn gom woto, b fʋʋsa b zut n yetẽ: «Deeg-y Vʋʋsem Sõngo,
43020023	y sẽn na kõ neb niyns b yel-wẽna sugri, b na n paama sugri, la y sẽn na n mong b rãmb sugri, b na n konga sugri.»
43020024	La b sẽn boond a soab t'a Didim, a Toma, piig la a yiiba nin-yend, da pa zĩnd ne a taaba a Zezi likra wakat ye.
43020025	La karen-biis a taaba yeel-a lame: «Tõnd yãenda Soaalã!» T'a yeele: «M sã n pa yãend b nusẽ, kaadsa bogdo, n pa tʋm m nug-bila kaadsa bogdẽ, n pa tʋm m nug b lʋgrẽ, m kõn tẽ ye.»
43020026	Dasem a nii dẽ poore, karen-biisa ra le tigma taab dooga pʋga, t'a Toma be b sʋka. A Zezi waame tɩ kʋɩlensa pag yã la b yaasa b sʋk n yeel-ba: «Laafi zĩnd ne yãmba!»
43020027	B yaool n yeela a Toma: «Tʋm f nug-bil ka, ges m nusã, rɩk f nug n tʋm m lʋgrẽ wã, bɩ f tẽ la f ra le kɩɩs ye.»
43020028	La a Toma leokame: «M Soaala la m Wẽnnaam!»
43020029	T'a Zezi yeel-a: «Ya f sẽn yãend-ma la f tẽeda. Ad sũ-noog rãmb la sẽn tẽ-b tɩ b nin ka yãend ye.»
43020030	A Zezi le maana b Tʋʋm-tʋmdba taoore wẽnd makr dãmb a taaba sẽn pa gʋls ka ye.
43020031	La b sẽn gʋls-b rãmb fãa ka wã, b gʋls b lame tɩ y tẽ t'a Zezi yaa Krista, Wẽnnaam Biiga, tɩ y sã n tẽ-ba y na paam vɩɩm bãmb maasem yĩnga.
43021001	A Zezi le lika b karen-biisã Tiberiyad mogr noore la ade, b likra yɩɩ woto:
43021002	A Simo ne a Toma, b sẽn boond a soab tɩ Didim, n paas a Natanayɛl, Galile Kana tẽng neda, la a Zebede kamba n paas karen-biis a yiibu, n da be ne taaba.
43021003	A Simo-Piyɛr waa n yeel-b lame: «M na n tɩ yẽe zĩma.» A taaba yeelame: «D me na n tũume!» B tɩ kẽe koglg n yẽ la b pa yõk bũmb yʋng kãng ye.
43021004	Zĩig sẽn yẽege, a Zezi waa n yaasa mogra noor tɩ karen-biisa ka miẽ ye.
43021005	La a Zezi yeel-b lame: «Kambã, y ka tar sẽn na rɩ laa?» Tɩ b leoke: «Ayoo!»
43021006	Tɩ b yeel-ba: «Lob-y zulunga koglga rɩtgo tɩ y na paame.» B loba zulungã n da pa le tõe n vuug-a ye, zĩma sẽn ya wʋsg yĩnga.
43021007	T'a Zezi sẽn da nong karen-biig ninga yeel a Piyɛr: «Ad yaa Soaala!» La a Simo-Piyɛr sẽn wʋme: «Yaa Soaala,» yeelga a fuug n sẽbg a sẽbdg t'a ra yaa a zaala la a tiimda koomẽ.
43021008	Karen-biis a taabã n wa ne koglgã n vuud zulunga ne zĩma, la b da pa zãr ne tẽn-koɛɛnga ye, ra zemsa kãntɩɩs kobsi bala.
43021009	B sẽn sig tẽnga, b yãee bug-saala ne bugum tɩ zĩm da rog b zugu, n paas buri.
43021010	A Zezi yeel-b lame: «Yãk-y zĩma y sẽn yõgã n wa ne.»
43021011	T'a Simo na n kẽ koglgã n yiis zulunga koɛɛngẽ. Koglga ra pida ne zĩm bɛd sẽn ta koabg la pisnu la a tãabo. La ne zĩma sõor sẽn yɩ wʋsgã, zulunga ka pãrg ye.
43021012	A Zezi yeel-b lame: «Bɩ y wa rɩ.» Karen-biig ba a ye pa saag n soke: «Yãmb la ãnna?» B ra bãngame tɩ yaa Soaalã.
43021013	A Zezi kolg n dɩka burã n pʋɩ ba, n paas zĩma.
43021014	Woto n tõkd naoora tã a Zezi sẽn lik b karen-biisã b vʋʋgra poore.
43021015	B sẽn dɩɩ n sɛ, a Zezi yeela a Simo-Piyɛr: «Simo, Zã biiga, fo nonga maam n yɩɩd bãmba bɩ?» T'a Piyɛr leoke: «N-yẽe! Soaala, yãmb mi tɩ m nonga yãmba.» T'a Zezi yeel: «Kɩɩm m pe-bi!»
43021016	T'a Zezi le sok, naoor a yiib soaba: «Simo, Zã biiga, f nonga maam bɩ?» T'a Piyɛr leok: «N-yẽe! Soaala, yãmb mi tɩ m nong-y lame.» T'a Zezi yeel-a: «Kɩɩm m pe-yãanse!»
43021017	Tɩ b le sok-a, naoor a tãab soaba: «Simo, Zã biiga, fo nonga maam bɩ?» La a Piyɛr sũur sãamame, a Zezi sẽn sok yẽ, naoor a tãab marsã: «Fo nonga maam bɩ?» La a yeelame: «Soaala, yãmb mii bũmb fãa la y mi tɩ m nong-y lame sẽ.» T'a Zezi yeel-a: «Kɩɩm m pe-yãanse!
43021018	Sɩd-sɩda m yeta foom tɩ f sẽn da waa n ya bi-bɩɩga, fo ra sẽbgda f sɛɛg f toore la f kẽnd f sẽn date, la f sã n wa kʋʋle, fo na n zẽka f nus tɩ ned a to sẽbg-fo n tall-fo n kẽng f sẽn pa ratẽ.»
43021019	B yeela woto n na n wilg a Piyɛr a sẽn na n pẽg Wẽnnaam ne kũum ninga. La rẽ poore b paasame: «Tũ maam!»
43021020	A Piyɛr wẽnega a poorẽ n yãe a Zezi sẽn nong a soaba t'a pʋgda. Yaa karem-bi-kãng n dell a Zezi yãoog, dɩɩba wakat, la yẽ n soke: «Soaala, ãn n na n zãmb yãmba?»
43021021	A Piyɛr sẽn yãend-a, a soka a Zezi: «Soaala, la ada-soaba yell na n yɩɩ wãna?»
43021022	T'a Zezi leok-a: «M sã n dat t'a kell n pa n ta m waoongo, bõe n pak foom? Fo yee n tũ maam!»
43021023	La kibar n sãag karen-biisa sʋka tɩ karen-bi-kãng yẽ kõn ki ye. A Zezi yaool n da pa yeel a Piyɛr: «A kõn ki ye,» b ra yeelame bala: «M sã n dat t'a pa n tãag m waoongo.»
43021024	Ad-y yaa karen-bi kãng n kõt yell kãensa fãa kaseto, yẽ n gʋls-ba la tõnd miime t'a kaset yaa sɩda.
43021025	Bũmb wʋsg a Zezi sẽn maan n kete, tɩ b sã n da gʋlsẽ-ba, a yembr-yembre, m pa tẽed tɩ dũni wã na zĩnd weere n deeg sɛba sẽn na n gʋlsa fãa ye.
44001001	Teofil, mam pipi sebra pʋgẽ, m wilga Soaal a Zezi sẽn maan la b sẽn zãms, al b tʋʋmna sɩngrẽ,
44001002	n ta raar ning b sẽn baas b koeesã ne b sẽn da yãk-b rãmb n maan b Tʋʋm-tʋmdba ne a Vʋʋsem Sõng vẽnegre, n yaool n dʋ arzãna.
44001003	Yaa bãmb la b lik naoor yaka, b kũuma poore, n kõ kaseto tɩ b ket n vɩɩme. Sɩda rasem pisnaas pʋgẽ b ra mii n lika b meng bãmba n zãmsd-b Arzãn Rĩunga yelle.
44001004	B sẽn waa n dɩt ne taab, daar a ye, b kõ-b la noore tɩ b ra zãag ne Zerizalɛɛm ye; b yaas be n gũ Ba sẽn da kãabe tɩ bãmb meng b toor deeg n togs ne b noore:
44001005	«A Zã sooba yɩɩ koom soobo, la sã n ya yãmba, yɩ bilfu, y na n soo ne a Vʋʋsem Sõngo.»
44001006	B ra tigma taaba la Tʋʋm-tʋmdba ra sokda a Zezi: «Soaala yaa marsã meng la y na n le vigl naama Israyɛl tẽng bɩ?»
44001007	Tɩ b leoke: «Ka pakr tɩ y bãng yaa sasa bʋgo la yaa wakat bʋgo la Ba yals rẽ ne b toorẽ daab ye.
44001008	Yaa pãng la y na n paame, a Vʋʋsem Sõng pãngã n na n sig yãmba. Y na yɩɩ m kaset dãmba Zerizalɛɛm, Zɩɩde, la Samari, n tãag dũni wã tɛka.»
44001009	La a Zezi sẽn gom woto b zẽka yĩngri, bãmb nifẽ la sawadg n waa n lill-ba.
44001010	Karen-biisa sẽn waa n yɛs woto n nak b nens n tees yĩngr t'a Zezi looda, neb a yiibu sẽn yer peelse, waa n yalsa b sɛɛgẽ.
44001011	B yeel-b lame: «Galile neba, bõe tɩ y yɛs woto n get yĩngri? Zezi ninga sẽn looga woto n bas yãmbã, Zezi ninga y sẽn yãend tɩ kuiis yĩngrã, ad-y b na n lɛɛg n waa boto.»
44001012	Tʋʋm-tʋmba siga Oliviye tãng n leb Zerizalɛɛm. Tẽnga ka zãr ye, pa loog kẽnd sẽn tõe n kẽn vʋʋsg daar ye.
44001013	Karen-biisa sẽn leb tẽnga pʋga, b rʋ-la b yĩngr doogã b sẽn nong n paad a soab pʋgẽ wã. Da yaa a Piyɛr, a Zã, a Zak, a Andre, a Filip, ne a Toma, a Bartelemi ne a Matiye, a Alfe biig, a Zak, n paas a Simo: M zabr bee ne buuda bɛɛba la a Zak biiga Zɩɩd.
44001014	B fãa ra nonga pʋʋsgã ne nonglem yɛnga, bãmb ne pagb kẽere, wala a Maryam, a Zezi ma la b saam-biisi.
44001015	Daar a ye tẽedba ra tigma taaba; b ra taa koabg la pisi t'a Piyɛr na n yik n yeel-ba:
44001016	«Bũmb n da gʋls Sebr sõng pʋgẽ n da ka tõe n ka pids ye. Yaa a Vʋʋsem Sõng sẽn da gom ne a Daviid noorã a Zɩɩda poorẽ, Zɩɩda ning sẽn lʋɩ a Zezi bɛɛba taoore tɩ b paam n yõk-ba.
44001017	A Zɩɩda ra yaa tõnd nin-yende. Yẽ me ra reega Tʋʋmda pʋɩɩr wala tõnd.
44001018	La a sẽn deeg a yel-beeda yaoodo, yaa pʋʋg la a ra yã. A sẽn yi yĩngr n lʋɩ, t'a zug reng tẽnga, a yĩnga kao-la a sʋka, t'a yãad yʋlem tomẽ.
44001019	Zerizalɛɛm dãmb fãa bãnga yellã la rẽ me la b pʋd pʋʋgã: Akeldama, dat n yeelame tɩ zɩɩm pʋʋgo.
44001020	La ad sẽn gʋls Yɩɩla sebr pʋgẽ: ‹Bɩ a zak lebg vɩʋʋgo, bɩ ned da le saag n kẽ a pʋgẽ ye.› La zĩiga to me gʋlsame: ‹Bɩ ned a to reeg a zĩiga.›
44001021	Dẽ wã togame tɩ neb niyns sẽn pʋg-b tõndo, Soaala sẽn waa n be ne-dã,
44001022	al a Zã soob wakato, n ta raar ning b sẽn yi d sʋka, togame tɩ bãmb dãmba nin-yend wa paas tõnd n yɩ b vʋʋgra kaset kõata.»
44001023	Neb a yiib la b tall n wa: a Zozɛf, b sẽn pʋd a soab tɩ Barsabas la a Matiyas,
44001024	tɩ b na n pʋʋs woto: «Soaala, yãmb sẽn mi ninsaal fãa sũurã, wilg-y tõndo, neb a yiiba sʋka, yãmb sẽn dat tɩ ned ninga
44001025	reeg Koe-nooga tʋʋmde n tʋm, a Zɩɩda zĩigẽ, zĩig ning a sẽn bas n kẽng a sẽn miẽ wã.»
44001026	Zu-noog la zu-beed bũmb la b rigl tɩ b yake, la zu-nooga lʋɩ-la a Matiyas, la yẽ la b reeg Tʋʋm-tʋmdba sʋka.
44002001	Pentekot raar sẽn ta, dat yeelame tɩ paka loogre, a rasem pisnu poore, b fãa ra tigma zĩ yɛnga.
44002002	La vugr bala bʋʋr wa sob raoog sẽn fõt bʋʋre n yi yĩngri n wa. B sẽn da be roog ninga wulumda ne bʋʋrã.
44002003	B yãee wa zɛlma sẽn wit bugum, sẽn waa n sig ned kam fãa zugu.
44002004	B fãa pida ne a Vʋʋsem Sõngo n sɩng n gomd bu-zẽn goama wala a Vʋʋsem Sõng sẽn da yet tɩ gome.
44002005	Zerizalɛɛm yaool n da pida ne neb sẽn nong Wẽnd waoogre. B ra yita saaga tẽngr ween-vɩɩs a naasã.
44002006	Bʋʋra sẽn maan yĩnga, zãma wã wudg n fãooga taaba. Ned kam fãa yaool n da wʋmdame tɩ b sẽn gomdã ya a meng buuda goama.
44002007	B Pɛleng yɩkame tɩ b ra sogsd taaba: «Sẽn gomd-ba fãa ka Galile neb laa?
44002008	Maana a wãn marsã la tõnd ned kam fãa sẽn wʋmd a buuda goama?
44002009	Ad Part la Mɛd dãmba, ad Elamit, Mezopotami, Zɩɩde la Kapados rãmba, Põ la Azi rãmba,
44002010	Frizi la Pãnfili la Libi kɩreng a ye sẽn tot ne Sirɛn, noakens sẽn yit Rom,
44002011	Zʋɩf rãmba ne b kẽed-paalse, Krɛt la Arabi rãmba. D sẽn yit zĩig ning fãa, d wʋmdame tɩ b pẽgd Wẽnnaam tʋʋm-bãna ne d buuda goama!»
44002012	B pɛleng yɩkame, tɩ b yɛs ne yɩɩre n sogsd taaba: «Wã rat n yeelame tɩ bõe?»
44002013	Kẽer me ra laad-b lame n yetẽ: «Yaa rã toos n tar ba.»
44002014	A Piyɛr yik n yalsa yĩngri, yẽ ne Piig la a ye wã, la a zẽka a koɛɛg n yeele: «Zɩɩde rãmba la yãmb fãa sẽn kẽed Zerizalɛɛm, kelg-y m goama la y wʋm neere.
44002015	Ad-y ka rãam n tar nin-bãmba, wala yãmb sẽn tẽeda ye tɩ nan yaa yibeoogo, tɩ sõora nan ka paam n zẽk ye.
44002016	Yaa bãngda sẽn yeelã n taase:
44002017	‹Bũmb n na n zĩnd yaoolem daarã – Soaala n gomde – m na n sika m Vʋʋsem Adem biis fãa zutu. Y kom-dibli la y kom-pugli na n yiisa bãngr goama. Y kom-bɩɩba na n yãee bõn-bãna tɩ y nin-kẽems zãms-zams bãna.
44002018	M na sika m Vʋʋsma m neba zutu, rap wala pagba.
44002019	M na n yiisa bõn-bãn yĩngri, saag zugu la wẽnd makr dãmb tẽng zugu, saaga tẽngre
44002020	Wĩntoog na n lebga yʋngo, tɩ kiuug moog wa zɩɩm tɩ Soaala raarã, b ra-kãsenga yaool n wa.
44002021	La ned ninga fãa sẽn na n kẽ bãmb na n paama fãagre.›
44002022	Israyɛl kamba, kelg-y woto: Ad-y yaa Nazarɛt Zezi wã la Wẽnd kõ kaset tɩ bãmb be-la b poorẽ, ne wẽnd makr dãmba la bõn-bãna b sẽn maan y nifẽ tɩ y fãa miẽ.
44002023	Ad-y yaa bãmb la yãmb zãmb yã. Rẽ yaool n ka ling Wẽnd yam zulunga ye, tɩ b ra nee rẽ al zamaan woko. Nazarɛt Zezi wã la yãmb yõk n kɩs nin-wẽnse tɩ b ka-b pik zugu n kʋ.
44002024	La Wẽnd vʋʋg-b lame, la b tɩlga Kɩɩmkulg yɛɛsgo. Kɩɩmkulg pʋs n da miime t'a ka tõe n paalg-a a soolmẽ ye;
44002025	tɩ bãngda Daviid da zoe n goma woto: ‹M da nee Soaala sẽn n kẽnd m taoor wakat fãa; b yegda m dɩtgo tɩ m da latem ye;
44002026	dẽ me la m noog m sũuri tɩ laad wa n noorẽ tɩ m yĩnga tõr gãe ne saagre,
44002027	saagr tɩ y kõn bas m sɩɩga t'a pa ne kɩɩms ye, la y kõn bas y nin-sõnga t'a bãng yaoogẽ põogr ye.
44002028	Y wilg-m la vɩɩm sore la m sã n be ne yãmba m kɩdemda sũ-noogo.›
44002029	M saam-biisi, ad-y d tõe n togs-y la vẽenega, d yaab a Daviid kiime, tɩ b solg-a yaoogẽ, t'a yaooga ket n be ne rũnna.
44002030	A Daviid sẽn da ya bãngda, n mi tɩ Wẽnd meng n da kãab-a ne wẽenego, t'a yageng a ye n na n dʋ a naama zaoore,
44002031	a beool n bãnga Krista vʋʋgre, tɩ sɩda Krista ka pa Kɩɩmkulgu, la b yĩnga ka bãng yaoog põogr ye.
44002032	Zezi kãnga, Wẽnd sɩd vʋʋg-b lame, la d fãa gill tara rẽ kaseto.
44002033	Marsã yaa Wẽnnaam Ba rɩtg la b zĩ ne pẽgre. La Ba kõ-b la a Vʋʋsem Sõngo, b sẽn da kãabe. Dẽ me la y nif la y tʋbr tar kaset dũnna.
44002034	Sã n ya a Daviid, yẽ pa rʋ arzãn ye. Ãnd yell marsã la a gomda: ‹Zu-soaba yeela m Soaalã: zĩnd m dɩtgo
44002035	n gũ raar ning m sẽn na n gãneg f bɛɛbã, tɩ f teeg-b n zĩẽ.›
44002036	Bɩ Israyɛl rooga tõr bãng vẽenega, tɩ Zezi ninga Wẽnd sẽn kɩt t'a lebg Soaala la Krista, yaa yãmb sẽn ka a soab pikã.»
44002037	Yɩɩ wa bũmb n kõs sẽn kelg-ba sũuri, tɩ b yeel a Piyɛr ne Tʋʋm-tʋmdbã: «Yaa bõe la d tog n maane, d saam-biisi?»
44002038	A Piyɛr leok-b lame: «Tuub-y y manesma la ned kam fãa reeg soob a Zezi yʋʋr yĩnga, n paam a yel-wẽna sugri, la rẽ poore y na paam a Vʋʋsem Sõngo.
44002039	Yaa yãmb yĩng la kãabga kãabyã, yãmb ne y kamba n paas bu-zẽmbã, wala Soaala sẽn dat n bool-b tɛka.»
44002040	Ne goam buud ka tɛka, a Piyɛr da kõta kaseto la a sagend woto: «Fãag-y y meng ne zamaan yookã.»
44002041	Neba me kelga a goama n sak n deeg soobo. A Piyɛr sẽn paam tẽedba baraare, taa tus a tãabo.
44002042	B ra ka viigd ne Tʋʋm-tʋmdba kareng kelgr ye, ne taab sõngre, ne b paoonga lagengo, ne Bura pʋɩɩbo, la ne pʋʋsg ye.
44002043	Neba fãa ra zĩi ne rabeem tɩ yaa bõn-bãna la wẽnd makr dãmb ka tɛka la Tʋʋm-tʋmdba ra maanda.
44002044	Tẽedba da rɩkda b sẽn tar fãa n fãoogd taaba.
44002045	B ra koosda b pʋto la b teed a taaba n pʋɩt ligdã. Ned kam fãa ra paamda wala a zu-loɛɛga yolsg sẽn dat tɛka.
44002046	Beoog sẽn vẽeg fãa b ra kẽnda wẽnd doogẽ. B zagsẽ wã la b da rɩt lagem taab rɩɩbã la ra yaa sũ-noog ne sũ-noogo tɩ zoenif ka n gɩdgd sɩd pukri ye.
44002047	B ra tara Wẽnd pẽgre la neba taaba me ra waoogd-b lame. Beoog sẽn vẽeg fãa, Wẽnd sẽn fãag b rãmba da wat n paasda Tiginga sõore.
44003001	A Piyɛr ne a Zã waa n dabda wẽnd doogẽ zafar pʋʋsg yĩnga.
44003002	Mik põor la b mii n tar n wat n gãnegd beoog sẽn vẽeg fãa wẽnd dooga noorẽ, noor ning sẽn boond tɩ No-neerã. Woto a tõe n bõsa sẽn kẽed-b wẽnd doogã.
44003003	A Piyɛr ne a Zã sẽn ta n na n kẽ la põora sẽn sɩng-b bõsgo.
44003004	T'a Piyɛr ne a Zã na n ges-a n yeele: «Ges tõndo.»
44003005	A sɩd nooda a nin n get-b la a tẽed bũmbu.
44003006	A Piyɛr yeel-a lame: «Ad-m ka tar wanzurf la sãnem ye, la m na n kõ-f-la m sẽn tare: a Zezi Krista, Nazarɛt daoã yʋʋr yĩnga, m kõt-f la noore tɩ f yik n kẽne.»
44003007	A sẽn gãd-a ne a rɩtgo, a zẽk-a lame. Koamsa karga ne a nao-sũkã soga taaba.
44003008	Vugr bala a yalsa yĩngri n sɩng kẽnde, n tol n tũ n kẽ wẽnd doogẽ. A Kẽndame la a mii n yɩk n tiimde la a pẽgd Wẽnnaam.
44003009	Neba fãa yãenda a sẽn kẽnd la a pẽgd Wẽnde.
44003010	Neba fãa bãngame tɩ yaa yẽ n da bõsd wẽnd dooga No-neerẽ wã. Yella yɛɛs-b lame n kẽes-b rabeem kãsenga.
44003011	Sẽn paam-a laafi wã ra pa le sergd n basa Piyɛr la a Zã ye. Neba kaoogame n waa ne pɛlen-yɩka, a Salomon zãongẽ wã.
44003012	A Piyɛr sẽn yãend-ba, a kõ-b la koɛɛga: «Israyɛl kamba, bõe tɩ y ka na n gãneg y yam. Bõe tɩ y tar-d gesgo wa yaa ne d meng pãnga, wa yaa ne d pʋʋsga pãnga la d tõog tɩ raoã kẽnd yĩngri?
44003013	Yaa Abraam, a Izaak la a Zakoob Wẽnnaam n pẽg b Biig a Zezi, rao ning y sẽn yõk n kɩsã. Yãmb yeelame tɩ y ka mi-a, a Pilat taoore. A Pilat yaool n da rat n bas-a lame.
44003014	Yɩɩ yãmb n dõd Nin-sõngo, ned sẽn ka tara a toorẽ yelle. Yãmb n kos tɩ b bas a Barabas, nin-kʋʋdã, n pa kʋ ye.
44003015	N yaool n yet tɩ b kʋ Vɩɩma Naaba. Bãmb la Wẽnd vʋʋg kɩɩms sʋka la d tara rẽ kaseto.
44003016	Ad-y yaa bãmb yʋʋra tẽebo, yaa bãmb yʋʋra pãng yĩnga la koams ning y sẽn ne la y sẽn mi wã, le paam pãnga n yɛs y taoor ne laafi.
44003017	La m miime, m saam-biisi, tɩ y sẽn maan woto wã, yãmb wala y buuda kãsem-dãmba, yɩɩ yĩdgu.
44003018	Sã n ya Wẽnde, bãmb yẽ ra beool n wilga ne bãngdba fãa gill noore tɩ b Nin-sõnga na n namsame. La sẽn da gom n dɩgla la b pids yã.
44003019	Dɩlla maan-y tuubgu, teem-y zʋgo, n paam y yel-wẽna yẽesgo.
44003020	Sã n ya woto Soaala na n waa ne pems maasg y yĩnga b sã n wa tʋm a Zezi, Fãagd ning b sẽn da kãab yãmb al daar woko.
44003021	Nananda a Zezi Krista tog n paa arzãn n gũud wakatã wakat ninga bũmb fãa sẽn na n leb a zĩigẽ tɩ bãngdb sõma gomd a yell al daar zãrã.
44003022	A Moyiiz n deng n yeele woto: Yãmb saam-biisa sʋka Soaala Wẽnnaam na n yiisa bãngd a ye sẽn wẽnd maam. A sẽn na n togs-y bũmb ning fãa y na kelge.
44003023	Ned ninga fãa sẽn na n zãgs a kelgre bɩ b yiis-a buudẽ.
44003024	A Moyiiz poore yɩɩ a Samwɛl, la sẽn pʋg-b yẽnna, n gom dasem niyns d sen vɩ dũnna wã yelle.
44003025	Ya yãmb la bãngdba kamba la zooda kamba, zood ning Wẽnd sẽn yõg ne d yaabrãmbã b sẽn waa n yeel a Abraam: Fo yagensa maasmẽ la Ãdem biig fãa na n paam m barka.
44003026	Pipi yaa yãmb yĩng la Wẽnd tũus yã la b vʋʋg b Sõgna t'a wa sik bark yãmb ned kam fãa zugu a sã n mik tɩ ned kam fãa zãaga ne a wẽnema.»
44004001	B ra ket n gomda ne zãma wã la ade, Maan-kʋʋdba, wẽnd do-gũuba kãsma la Saduseẽ rãmba poogame.
44004002	B sũur pa yɩ noogo b sẽn da karemd nebã n gomd a Zezi yelle, n gomd b sẽn vʋʋg kɩɩms sʋkã yelle.
44004003	B yõk-b lame n sui roogo n gũud vẽkembeoogo. Zĩiga ra zoe n sobgame.
44004004	Sẽn sak-b tẽeba me yɩɩ wʋsg baraare, neb na ta tus a nu, rapa bala.
44004005	Vẽkembeoogo buuda kãsem-dãmba, nin-kẽemsã, karen-saam-dãmba sẽn be-b Zerizalɛɛma, fãa tigma taaba.
44004006	Ad-a An, maan-kʋʋd kãsenga, a Kaif, a Zã ne a Aleksãndr, la maan-kʋʋdba kãsem-dãmba neba.
44004007	B boola Tʋʋm-tʋmdba bʋʋdo n sɩng b sokre: «Yãmba, yãmb paama sor yɛ la ãnd n tʋm yãmba?»
44004008	T'a Piyɛr sẽn pid ne Vʋʋsem Sõng na n yeele: «Buuda nanamse la nin-kẽemse,
44004009	yaa yel-sõmd la d maan ne koamsã la rũnna, yãmb bool-d la bʋʋdo, tɩ d wa togs d sẽn maan bũmb ning t'a paam laafi.
44004010	Bɩ yãmb fãa la Israyɛl tõra bãnge: Yaa Nazarɛt Zezi wã yʋʋr yĩnga. Yaa yãmb sẽn ka a soab pika tɩ Wẽnd vʋʋg kɩɩms sʋkã. Yaa yẽ la yẽ a ye tãa yʋʋr yĩnga la koams kãnga paam laafi n yɛs y taoore.
44004011	Yaa yẽnda la kugr ninga yãmb tãn-metba sẽn bas kɛɛngã, la yẽ n lebg rooga kug ma.
44004012	Saaga tẽngr ka, d pa tar yʋʋr a to sẽn tõe n fãag-d ye.»
44004013	B sẽn yãend t'a Piyɛr ne a Zã gomda wa neb sẽn minim goama, n yaool n ka karem n siki, n yaool n pa vẽen ne rog-n-mika zãngã, bʋʋda rãmb pɛleng yɩkame. B sɩd deegame tɩ b ra tũuda a Zezi.
44004014	B ra naag n nee sẽn paam-a laafi wã t'a yɛs b sɛɛgẽ, woto b ra ka tar sẽn na paas ye.
44004015	B kɩtame tɩ Tʋʋm-tʋmdba zãag ne bʋʋdbã, tɩ b paam n yẽs ne taaba.
44004016	B ra yetame: «Bõe la d na n maan nin-bãmba? Yaa vẽeneg ne Zerizalɛɛm tõre tɩ b maana wẽnd makre la d ka tõe n ka reeg ye.
44004017	D sẽn pa rat tɩ yella le yelg n paas zãma wã sʋka, d na n mooga d nin n gɩdg-ba tɩ b ra le pʋd ned ba a ye taoore, a Zezi yʋʋra ye.»
44004018	B boola Tʋʋm-tʋmdba tɩ b lɛɛg n wa, la b yeel-b lame tɩ b ra le gome, tɩ b ra le zãms ba fɩ a Zezi yʋʋr yĩng ye.
44004019	Dẽ me la a Piyɛr la a Zã leok-ba: «Yãmb n na n ges la y togs do sã n ya sõmbo Wẽnnaam nifẽ tɩ d deeg yãmb noore n yaool n tõdg bãmb dẽnna?
44004020	Sã n ya tõndo, tõnd yẽ ka tõe n ka moon d sẽn yãend la d sẽn wʋm ye.»
44004021	Bʋʋda rãmb kong n le mooga b nin ne-ba, la b bas-b lame tɩ b ra ka mi sɩbgr ning b sẽn na n sɩbg-b ye. B ra zoeta rabeem tɩ zãma wã ra pẽgda Wẽnd, bãada sãoogr yĩnga.
44004022	Bãada sẽn sãoogã yʋʋm da pida pisnaas n dogl.
44004023	B sẽn pam b mense a Piyɛr ne a Zã leba b tũud-n-taasa nengẽ la b togs-b la maan-kʋʋdba la nin-kẽemsa sẽn gɩdg-b bũmb ninga.
44004024	B fãa sẽn wʋm dẽ, b naaga taab vugr bala n yeele: «Yãmb n naan yĩngr la tẽnga la mogr ne a pʋgẽ teedo, Soaala.
44004025	Yaa yãmb n yeel ne a Vʋʋsem Sõng vẽnegre la ne a Daviid noore, yãmb sõgne la tõnd yaaba: ‹Bõe tɩ bu-zẽmba wukd ne tɩtaam bõe tɩ b zĩi n geend b geel yaalse?
44004026	Dũni wã dĩm dãmba sũu taaba, tɩ b kombɛɛmba tigim taaba n na n tak zabre ne b Soaala, ne Wẽnd sẽn tʋm a soabã?›
44004027	B sɩd tigma taab tẽn kãnga pʋgẽ n na n zab ne y Sõgna a Zezi, yãmb sẽn tʋm a soabã. Ada Erod, a Põs Pilat, ad bu-zẽmba ne a Israyɛl,
44004028	b sũu taaba n na n pids yãmb pãnga la y yam pidunga sẽn da sede al zamaan woko.
44004029	Sẽn lebg woto marsã, Soaala, tɩ b rat tõnd ne wẽngã, la sẽn na n yɩlẽ tɩ y yemsa paam daoodo n moon y Koe-noogã,
44004030	bɩ y wilg y pãnga, y Sõgna Zezi yʋʋr yĩnga, ne bãad-dãmb sãoogre, ne wẽnd makr dãmba la bõn-bãna.»
44004031	B pʋʋsga wakato, b sẽn da be roog ninga miimame. Fãa gill pida ne a Vʋʋsem Sõngo tɩ b tar Wẽnd Koe-nooga moonego ne sũ-keelem.
44004032	Ne b sõora sẽn da lebg zembalã, tẽedba ra yaa yam a ye la sũur a ye. Ned da ka tar bũmb n yet tɩ yaa rẽnd ye. Bũmb fãa ra yaa b fãa soolem.
44004033	Yaa ne tʋʋm bãna la Tʋʋm-tʋmdba ra kõt a Zezi vʋʋgra kaseto. Neba sũur da nooma ne-ba.
44004034	Bũmb da ka paoogd ned ba a ye. Sẽn da tar-b pʋto la teed a taaba da koosd-b lame n wat ne ligdã
44004035	n dɩgend Tʋʋm-tʋmdba taoore. Dẽn marsã la b ra tõe n kõ ned kam fãa wala a zu-loɛɛga yolsg sẽn dat tɛka.
44004036	Sɩnga ne a Zozɛf; yẽnda la b sẽn pʋd t'a Barnabe, a mi sagl n gãneg sũuri; a yaa Levi buud neda la a ra yita Sɩpr tẽnga.
44004037	A ra tara pʋʋgo, a koos-a lame n tall ligdã n wa kɩs Tʋʋm-tʋmdbã.
44005001	A Anani me ne a pag, a Safir, waa n koosa b pʋʋgo.
44005002	A Anani seda ne a paga n yãk ligdã n yaool n tall sẽn keesã n wa kɩs Tʋʋm-tʋmdbã.
44005003	Dẽ la a Piyɛr yeel-a: «Anani, bõe yĩng la f sak tɩ Sʋtãan kẽ f sũurẽ tɩ f wedg pʋʋga ligdi n na n tudg Wẽnd Vʋʋsem?
44005004	F Pʋʋga sẽn da waa n ket f soolmẽ, da yaa pakr tɩ f koos-a bɩ? La f sẽn koos-a wã, ka foo n so a ligdã n tõe n maan f sẽn dat ne-a bɩ? Maana a wãna tɩ soos n kell n yet tɩ kɩsa zãnga waa f yamẽ? Ad ka ninsaalb la f yag zirẽ ye, yaa Wẽnd menga.»
44005005	A Anani sẽn wʋm gomdã, a lʋɩɩme n kell n ki. Rabeem kãseng me yõka sẽn wʋm-b kibarã.
44005006	Kom-bɩɩb n wa n pil-a fuugu n dɩk-a n tɩ mum.
44005007	Wakat a tãabo sẽn looge, a paga sẽn da ka mi tɩ yell n maana me waame, la a sẽn kẽ,
44005008	a Piyɛr yeel-a lame: «Yɩɩ woto tɛk la y sẽn koos y pʋʋga bɩ?» Tɩ yẽ leoke: «N-ye! Yɩɩ boto.»
44005009	T'a Piyɛr na n yeel-a: «Yãmb yɩɩ wãn n sed ne taaba, n na n belg a Vʋʋsem Sõngo? Ade, sẽn yɛs-b rignoorẽ wã yaa sẽn tɩ mum-f sɩdã, la fo me la b waa n na n dɩke.»
44005010	Nif kamsg pʋgẽ, a Anani lʋɩ-la a Piyɛr taoore n be kũum. Kom-bɩɩba sẽn kẽ wã mikame t'a kiime tɩ b tall-a n loog n tɩ mum-a n yegl a sɩda.
44005011	Rabeem kãseng yõka Tigingã zãnga la sẽn wʋm-b kibara fãa.
44005012	Zãma wã sʋka, yaa bõn-bãna la wẽnd makr dãmb ka tɛka la Tʋʋm-tʋmdba ra maanda.
44005013	B ra zemsa taab n paad a Salomo zãongẽ wã. Ned ba a ye ra ka saagd n yi kɛɛnga n wa lagem ne-b ye. Zãma wã da tara b pẽgr bala.
44005014	Tẽedba sõor da tara paasgo, pagb la rapa,
44005015	al tɩ b ra wat n dɩgend bãad-dãmba ne b gãas, gãas paal wala kʋda, soya zutu, tɩ ba na yɩ nin-yend, bɩ a Piyɛr maasma bui-a a sã n wa looda.
44005016	Zãma wã ra yita Zerizalɛɛm tẽn-toosa meng n wat ne b bãad-dãmba la Sʋtãan yood sẽn kẽ b rãmba la b fãa ra paamda laafi.
44005017	Sega maan-kʋʋd kãsenga waoongo, yẽ ne a poorẽ dãmba la Saduseẽ rãmba. Fãa sũur da pida ne beem bala,
44005018	tɩ b na n yõg Tʋʋm-tʋmdba n sui bi-bees roogẽ.
44005019	La Soaala malɛk waa yʋngo n pags bi-beesa roog kʋɩlemse tɩ b yi t'a yeel-ba:
44005020	«Dig-y wẽnd doogẽ wã n tɩ wilg zãma wã bũmb ning fãa sẽn get fãagra yelle.»
44005021	Tʋʋm-tʋmdba reega malɛka noore la b tõda beoog n kẽ wẽnd doogẽ wã, n sɩng zãmsgo. Maan-kʋʋd kãsenga waa ne a poorẽ dãmba, n bool bʋ-kaoodba bʋʋda zĩigẽ, ne Israyɛl buuda nin-kẽemse la b yeelame tɩ b tɩ yiis Tʋʋm-tʋmdba bi-beesa roogo n tall n wa.
44005022	Sẽn kẽng-ba n na tɩ yiis-b bi-beesa roogã ka tɩ yãend-b ye tɩ b lɛɛg n wa yeele:
44005023	«D tɩ mikame tɩ bi-beesa roog kʋɩlens paga neere, d yãenda gũud fãa a zĩigẽ. La d sẽn pake d pa yãend b sẽn yõk b rãmba pugẽ ye; ned ba a ye.»
44005024	B sẽn wʋm woto, gũudba naaba la maan-kʋʋd kãsenga yɛɛsame la b fãa ra baooda yella võore.
44005025	Wakat kãng la ned waa n yeel-ba: «Yãmb sẽn da kẽes b rãmb roogã, ad-y b bee wẽnd doogẽ n karemd nebã.»
44005026	Tɩ gũudba kãsma ne a neba na n leb wẽnd doogẽ wã, n tɩ wa ne-ba. B ka maan b pãng ye; b ra zoeta zãma wã, b ra zoeta b na n wa lab-b ne kuga.
44005027	B sẽn wa, b kẽes-b la bʋ-kaoodb bɛda bʋʋdo tɩ Maan-kʋʋd kãsenga na n sok-ba:
44005028	«Tõnd da ka yeel yãmb tɩ y ra saag n pʋd Neda yʋʋr laa. Yaool n yaa zãms kãng la y yelg n pid Zerizalɛɛm tõre! Yãmb datame tɩ d dɩ a zɩɩma taal bɩ bõe?»
44005029	Ta Piyɛr na n leoke ne a taabã: «Yaa Wẽnd noora la d tog n sake n yɩɩd ninsaal dẽnna.
44005030	D yaab rãmba Wẽnnaam n vʋʋg Zesi ninga y sẽn da ka pik n kʋ wã.
44005031	Zezi kãng la b zĩndg b rɩtgo n kɩt t'a lebg Dĩm la Fãagda, sẽn na n yɩlẽ t'a Israyɛl paam, bãmb maasmẽ, a yel-wẽna tuubgu la b sugri.
44005032	Tõnd tara yell kãens fãa kaseto, tõnd ne a Vʋʋsem Sõngo, b sẽn kõt sẽn kẽed-b bãmbã.»
44005033	B ra kelgda a Piyɛr goama tɩ b sũur fõta, tɩ b kaool b kũum.
44005034	Dẽ la Farizẽ a ye sẽn boond tɩ Gamaliyɛl yik bʋʋda zĩigẽ. Da yaa Noora karen-saamba, neba fãa sẽn da waoogde. A kosame tɩ b zãag ne Tʋʋm-tʋmdba bilfu,
44005035	la a yeela bʋ-kaoodbã: «Israyɛl buudu, gũus-y y sẽn dat n maan bũmb ning ne nin-bãmba wã.
44005036	Bãng-y tɩ raar sẽn vẽsg bilfu a Tewudas yikame n yet tɩ yẽ yaa raoa, tɩ neb na ta kobs-naas yik n pʋg-a. B kʋ-a lame t'a poorẽ dãmba sẽege, la bũmb ka kell ye.
44005037	Yẽ poore, sõadga wakato, yaa Galile rao a Zɩɩda, n paam tɩ neb sũ a poorẽ. Yẽ me kiime tɩ sẽn da pʋgd-b yẽnda wã sẽege.
44005038	Dũnna wã, m yet-y lame, bas-y nin-bãmba, da lʋɩɩs-y y toog ye. B goama wala b tʋʋma sã n yit ninsaal nengẽ, b na n menema b toore.
44005039	La sã n sɩd yaa Wẽnd nengẽ la b yita, y kõn tõog n sãam fɩ. Woto wã da saag-y n wa lebg Wẽnd bɛɛb ye.» Fãa reega a saglgo.
44005040	B le talla Tʋʋm-tʋmdbã n wa sʋka. B pãb-b la ne kaase, n yeel tɩ b ra saag n pʋd a Zezi yʋʋr ye la b bas-b lame.
44005041	B yii bʋʋda zĩigẽ la b ra kɩdemda sũ-noogo b sẽn paam paoogre a Zezi Yʋʋr yĩnga.
44005042	Beoog sẽn vẽeg fãa, wẽnd doogẽ wã bɩ b zagsẽ, b ra ka vʋʋsd ne a Zezi Krista Koe-nooga mooneg ye.
44006001	Tẽedba sõor sẽn da tar paasg yĩnga, wakat n zĩndi tɩ sẽn gomd-b grɛka guglem ne Ebre rãmbã. B ra yetame tɩ beoog-beoog pʋɩɩra wakato, b wẽgda bãmb pʋg-kõapa.
44006002	Dẽ me la Tʋʋm-tʋmdba tigim karen-biisa zãnga n yeel-ba: «Ka segd tɩ tõnd bas Koe-nooga moonego n ges rɩɩba pʋɩɩr ye.
44006003	Ges-y yãmb sʋka n yãk neb a yopoe sẽn tar yʋ-noogo, tɩ Wẽnd me pids-b ne a Vʋʋsem Sõng vẽenem, tɩ d kõ-b tʋʋmd kãnga.»
44006004	Sã n ya tõndo, tõnd tʋʋmd na n yii pʋʋsgo la Koe-nooga moonego.
44006005	Koɛɛga taa neba fãa yam tɩ b na n yãk a Etiyɛn ned sẽn pid ne tẽeb la ne Wẽnd Vʋʋsem, n paas a Filip, a Prokor, a Nikanor, a Timon, a Parmenas la a Nikola, Zʋɩf kẽed paalg sẽn yit Antiyos
44006006	B tall-b lame n wa Tʋʋm-tʋmdba taoore tɩ bãmb pʋʋse la b tẽeg b nus b zutu.
44006007	Wẽnd Gomda ra paamda moonego. Karen-biisa sõor da paasda wʋsg Zerizalɛɛm la maan-kʋʋdba wʋsg mens da sak n lebga tẽedba.
44006008	A Etiyɛn sẽn da pid ne sõmblem la pãnga, ra bee b sʋk n maand wẽnd makr dãmba la bõn-bãna.
44006009	La neb n waa n yiki n na n wẽ no-koɛɛm ne a Etiyɛn. Yaa pʋʋsg roog a ye rãmba sẽn yɩ yem-daad Rom la sẽn paam b mens n lɛɛg n wa. Le paasa Sirɛn neba, ne Aleksãndri, Silisi la Azi rãmba.
44006010	B ra pa tõe n lub a Etiyɛn ye. A tara yam vẽenem sẽn pa paoode la a Vʋʋsem Sõng da gomda ne a noore.
44006011	B kong n bao ligd n kõ neb tɩ b wa yeele: «D wʋmame t'a gomd n tʋʋsd a Moyiiz la a tʋʋsd Wẽnde.»
44006012	B rãmba Zãma wã, nin-kẽemsã la Noora karen-saam-dãmbã. B soos n yõk-a lame n wa bʋʋda zĩigẽ.
44006013	Be me b waa ne kaset ziri dãmba sẽn yeele: «Nin-kãnga ka vʋʋsd ne wẽnd dooga la Noora sãbsg ye.
44006014	D wʋma a noorẽ tɩ Nazarɛt Zezi wã na n wãa wẽnd do-kãnga la a teem a Moyiiz rog-n-mikã.»
44006015	Sẽn da be-b bʋʋda zĩigẽ fãa da geta a Etiyɛn laa ra wẽnda malɛka.
44007001	Maan-kʋʋd kãsenga sokame: «Sẽn togsa yaa boto bɩ?»
44007002	T'a Etiyɛn leoke: «M ba rãmba, m saam-biisi, Wẽnd ninga sẽn tog ne pẽgrã lika d yaaba a Abraam, a sẽn da waa n ket Mezopotami. A ra nan ka ti a zak Arã tẽng ye.
44007003	La ad-b sẽn yeel-a: Bas f ba-yiri la f buuda neba la kẽng tẽng ning m sẽn na n wilg-fu.
44007004	A Abraam yii Kalde tẽnga n wa kẽ Arã. Yaa a ba wã kũum poore la Wẽnd yiis-a be n tɩ kẽes-a y sẽn be tẽng ninga marsã wã.
44007005	A pa reeg vẽenem tẽn-kãnga, ba sẽn zems nao-pʋg yalem. A paama Wẽnd kãabgo bala, tɩ yẽ n na n soog tẽngã, la yẽnda yagense, yẽnda loogr poore; la rẽ t'a rag n nan ka rog biig ye.
44007006	Yaa woto la Wẽnd gom yã: ‹A buuda na n paa tẽn-zẽngẽ, b na n kẽes-a-la yembdo la yʋʋm kobs naas tõre, a na n yãee toogo.
44007007	La Buud ninga sẽn na n kẽes-b yembdã, maam n na n kao a bʋʋdo, maam, Naaba-Wẽnde. Dẽn poore, m na n yiis-b la be n wa kẽes ka la ka la m na n waoog-ma.›
44007008	B waa n yõg zoodo. La zood kãng kaset la bãong kẽesgo. Yɩɩ woto la a Abraam kẽes a biig a Izaak bãongo, a rog tɩ rasem a nii. A Izaak me maana boto ne a Zakoob, t'a Zakoob maan boto ne a kamb piig la a yiibã.
44007009	Yaab rãmba maana sũ-kiir ne a Zozɛf n koos-a, tɩ b tall-a n loog Ezipt tẽnga. La Wẽnd da pʋgda a poore.
44007010	Beelẽ b yiis-a la a zu-loees fãa pʋgẽ n kõ-a bark la yam pidungu, Ezipt naaba zakẽ. Ezipt naaba kõ-a la kãsengo Ezipt tẽnga la a meng zakẽ.
44007011	Kom kãsenga la fare n yaool n wa lʋɩ Ezipt la Kanaã. Rɩɩb ra ka bee n dɩtẽ ye.
44007012	Yaab rãmb sẽn wʋm tɩ bũmb ket n tõe n paama Ezipt, a Zakoob tʋm-b-la be: dẽ yɩɩ pipi kẽnde.
44007013	B kẽnd a yiib soabã la a Zozɛf lik a menga a kẽem-dãmba la rẽ me la Ezipt naaba bãng a sẽn yitẽ.
44007014	A Zozɛf tʋmame tɩ b tɩ wa ne a ba, a Zakoob, la a ba wã zaka rãmba; b zãng ra yaa pisopoe la a nu.
44007015	A Zakoob tʋga Ezipt, n tol n tɩ pa be, yẽnda ne d yaab rãmbã.
44007016	B yĩnsã la b tall n wa Sikɛm, yaoog ning a Abraam sẽn daa a Emmor kamba nengẽ; a Emmor la a Sikɛm ba.
44007017	Wẽnd sẽn da wẽen ne b meng n kãab a Abraam bũmb ninga pidsg ra kolgdame. Buuda waa n fɩɩga zembal Ezipt tẽnga.
44007018	Dĩm paalg me n waa n dɩt Ezipt tẽng naam la yẽ ka bãng a Zozɛf ye.
44007019	Dĩm kãnga yãenda rabaar buud toor-toore n nams d yaab rãmba. Yẽ n tol n kɩt tɩ b fãsd kambã b ma nusẽ n basd-b tɩ b kiidẽ.
44007020	Wẽnd kãng la a Moyiiz wa moogo, la Wẽnd meng pẽga a neerma. Kiisa tã la a paa a ba zakẽ.
44007021	La b sẽn waa n kong n lob-a, yɩɩ Ezipt naaba bi-pugl n dɩk-a, n wub-a waa a meng biiga.
44007022	Yɩɩ woto la b wub a Moyiiz, n weka yama wa Ezipt biiga la a yɩɩ ned sẽn pid zãnga a goamẽ la a tʋʋmẽ.
44007023	A yʋʋm sẽn waa n digd pisnaase, a kõ-la a meng yam n na n gilg n ges a saam-biisã, Israyɛl kambã.
44007024	A sẽn yãend tɩ b namsd bãmb nin-yende, a kʋʋ Ezipt raoã sẽn da namsd-a wã.
44007025	A ra tẽedame t'a buuda rãmb na bãng tɩ yaa Wẽnd n tʋm-a t'a wa fãag-ba. B ka wʋm dẽ ye.
44007026	Woto wã beoog a to sẽn vẽege, a yãenda neb a yiib sẽn zabd taab t'a yet t'a na n paas-ba, n yeel-ba: ‹M zo-rãmba, yamb yaa saam-biisi, bõe tɩ y namsd taaba?›
44007027	Sẽn tara pãnga lebsa a Moyiiz kɛɛnga n yetẽ: ‹Ãnd yeel-f tɩ f soog-do la f kao d bʋʋdo?
44007028	Sãnd f ka rat n kʋ maam wala f sẽn kʋ Ezipt biiga zaamẽ wã?›
44007029	A Moyiiz kong n zoeeme n dig Madiã tẽnga. Bee, a roga kamb a yiibu.
44007030	Yʋʋm pisnaas dẽ poore, Sinayi tãnga zugu, we-raoogẽ, malɛk n lik-a kãgrẽ la yaa kãgr sẽn wit bugum.
44007031	A Moyiiz da ka tar yell kãnga võor ye. La a sẽn da kolgd n na n paam n yãend neere, la a sẽn wʋm Soaala koɛɛga:
44007032	‹Maam la f yaab rãmba Wẽnde, a Abraam, a Izaak la a Zakoob Wẽnde.› T'a Moyiiz yɛs n digda, n pa le saagd gesg ye.
44007033	Tɩ Soaala na n yeel-a: ‹Piid f neooda wã, tɩ f sẽn yɛs zĩig ninga yaa zĩ-sõngo.
44007034	M yãenda m neba sẽn zĩ ne sũ-sãang ning Ezipt tẽnga. M wʋma b waasgo tɩ m wa n na n fãag-ba. Wa tɩ m tʋm-f Ezipt tẽnga.›
44007035	Moyiiz ning b sẽn zãgs Ezipt tẽnga, b sẽn waa n sok-a: ‹Ãnda n yeel-f tɩ f yɩ d kãsma la d bʋ-kaooda?› Moyiiz kãng la Wẽnd kõ-ba, wala b naaba, b fãagda; la rẽ la malɛka lik kãgrẽ wã n togs-a.
44007036	Ya a Moyiiz n yiis-b Ezipt. La tũu ne bõn-bãna la yɛl-soalma a sẽn maan Ezipt tẽnga la Mog Miuugẽ; we-raoogẽ wã yɩɩ yʋʋm pisnaase.
44007037	Moyiiz kãng n yeel a Israyɛl kambã: ‹Wẽnd na n gesa y saam-biisa sʋka n yiis bãngd a ye wala maam n kõ yãmba.›
44007038	B sẽn waa n ti b sika we-raoogẽ, yẽ n da be zĩis a yiibu: yẽ n da be Sinayi tãnga zugu n kelgd malɛka sẽn da gomd ne-a, yẽ n da be ne d ba rãmbã, b sikẽ. Yẽ n deeg Vɩɩma koees n taas-do.
44007039	Nin-kãng noor la d yaab rãmba tõdg tɩ b kõn deeg ye. N yɩɩd rẽ menga, b yeelame tɩ b pa rat-a ye, tɩ b yama le gõdg n teesd Ezipt tẽnga,
44007040	tɩ b na n yeel a Aarõ: ‹Naan wẽnd dãmba n kõ-do tɩ d lʋɩɩs d taoore tɩ d ka mi yell ning sẽn paam a Moyiiz, rao ninga sẽn yiisa tõnd Ezipt tẽnga ye.›
44007041	B yika wẽnd kãnga n maan nag-bila; b kʋʋ maoong n waoog b bõn-naande, b maana sũ-noog kibsa, b nus sẽn yaga soaba yĩnga.
44007042	Wẽnd me zabame n bas-ba. B sẽn teeg b rãmb marsã lebga yĩngr ãdse, wala sẽn gʋls bãngdba sebr pʋgẽ: ‹Maanda buud toɛ-toɛ wã sʋka, maoong bʋg la y kʋʋ m yĩnga, yʋʋm pisnaas pʋgẽ, we-raoogẽ wã, Israyɛl kamba?
44007043	Y yaool n tii roog n kõ a Molok. Y yaga bõn-yood n togs y wẽn-faoogo, y wẽnd a Refa, ãdga; y yag-a lame n na n waoog-a; la rẽ me yĩng la m na n tall-y n kẽng yembd Babilon yaanga.›
44007044	We-raoogẽ, d yaab rãmba ra tii roogo tɩ zooda kaset bĩngd a pʋgẽ. Rooga ra tii wala Wẽnd sẽn da gom n wilg a Moyiiz, n yet t'a modg tɩ wẽneg a sẽn yãend a soabã.
44007045	La d yaab rãmba waa n baasa rooga ne a teedã n tall ba, a Zozuwe zamaanẽ, n tɩ kẽ tẽns niyns Wẽnd sẽn dig b soaalba tɩ b yii n bas vɩɩdã. Yɩɩ woto n tãag a Daviid.
44007046	Wẽnd yam sẽn da kẽe-a yĩnga, a Daviid kosa sore n na n me Roog a to a Zakoob Wẽnda yĩnga.
44007047	Yɩla a Salomo n me roogã.
44007048	D yaool n miime tɩ yĩngr Soaala ka kẽed doog neb nus sẽn me ye. Bãngd a ye n sɩd yeele:
44007049	‹Saaga la m naam zaoore. Tẽnga yaa m nao palgr zĩiga. Dẽn la Soaala sokda: ro bʋg la y na n me m yĩnga? Zĩ-bʋg n na n yɩ m vʋʋsg zĩiga?
44007050	Ka mam nug tʋʋmd la rẽ fãa laa?›
44007051	Yubl sẽn ka gõmsd dãmba, tʋb kɩd la sũ-rẽgd dãmba, wakat fãa y zãgsda a Vʋʋsem Sõngo! Y ba rãmba sẽn yɩ bũmb ninga, yãmb me boto!
44007052	Bãngd a bõe la y ba rãmba ka namse? B kʋʋ sẽn wilgb fãa tɩ Nin-sõnga na n waame. La ka yɩɩd dasma a wãna, Nin-sõnga yẽnẽ la y sẽn zãmbe n yõk n kʋ wã.
44007053	Noorã y sẽn paam ne malɛk rãmb wilgrã, y ka reeg-a ye.»
44007054	Neba sẽn wʋm woto b sũura fõda wʋsgo ne a Etiyɛn al tɩ b yẽna ra kẽrsdẽ.
44007055	A Etiyɛn sẽn da pid ne Vʋʋsem Sõngo dooga a neng yĩngri la Wẽnd lik-a la ne b ziiri, t'a Zezi yɛs yingri, b rɩtgo.
44007056	A yeelame: «Ad-y m nee saag sẽn pake tɩ Ned Biiga yɛs yĩngri Wẽnnaam dɩtgo.»
44007057	B kaasame, n yẽd b tʋba, la wala nin-yende, b kẽe a Etiyɛn.
44007058	B tus-a lame n yi tẽngã la b sɩnga a labr ne kuga. Kaset zirẽ dãmba da yeesa b futã n dɩgl bi-bɩɩg a ye naoẽ, a Sol naoẽ.
44007059	B sẽn waa n labd a Etiyɛn a ra pʋʋsda woto: «Soaala Zezi, reeg-y m sɩɩgã.»
44007060	A sẽn yigimdi a kelmame: «Soaala, da ning-y-b taal m kũuma yĩng ye.» La a sẽn gom woto a kiime.
44008001	Sã n ya a Sol, yẽ ra tagsdame t'a Etiyɛn kʋʋba zemsame. Baraar bala b yikame n na n sãam Zerizalɛɛm Tigengã sãoong wẽnga. Sã n ka Tʋʋm-tʋmdba bala, tẽedba fãa zoeeme n sẽeg Zɩɩde la Samari weto.
44008002	Nin-sõma n waa n dɩk a Etiyɛn n tɩ mum la b kelem a kʋʋre.
44008003	A Sol da tara Tigenga wãabo; a ra kẽeda zak woo zaka, n yiisd pagb la rapa n suiid doogo.
44008004	Tẽedba sẽn da sẽegã ra saada tẽng-tẽnga n moon Koe-noogã.
44008005	Woto a Filip sẽn da tɩ kẽ Samari tẽnga ra moonda Krista beelẽ.
44008006	Zãma wã ra pʋgda lame n deegd a zãmsgo. B fãa ra wʋmdame tɩ b gomd la b yãet ne b nini, yel-bãna a sẽn da maande.
44008007	Sʋtãan yooda ra yit n basda neb wʋsgo. B ra yitame la b kaasdẽ. Wobs la koms-rãmb wʋsg me paama laafi.
44008008	Tẽnga rãmb sũ-noog yɩɩ wʋsgo.
44008009	Ned n yaool n da reng a Filip beelẽ. Yaa a Simo. A ra maanda yel-bãna n yɩkd neb pɛlense. A ra geta a meng wa nin-kãsenga.
44008010	Dẽ me la neba fãa, bɛd la bõonego, ra pʋgd-a. B ra yetame: «Nin-kãnga pãnga yaa Wẽnd pãn-kẽoongo.»
44008011	B ra pʋgd-a lame tɩ yaa al daar zãr la a ra yɩkd b pɛlens ne a yel-bãna.
44008012	Neba sẽn waa n tẽ Wẽnd Rĩunga la a Zezi Krista Koe-noogã, a Filip sẽn waa n wilg-bã, b sakame tɩ b kõ-b soobo, pagb la rapa.
44008013	A Simo menga waa n tẽeme n deeg soobo, n da ka le rat n serg n bas a Filip ye t'a ra nee yel-bãna la wẽnd makr dãmba sẽn da maand a nifẽ.
44008014	Tʋʋm-tʋmdba sẽn da ket Zerizalɛɛm wʋmame tɩ Samari rãmb saka tẽebo tɩ b tʋm a Piyɛr la a Zã beelẽ.
44008015	B kẽe Samari rãmb tẽnga la b pʋʋsa b yĩnga, n kos a Vʋʋsem Sõng t'a sig bãmba,
44008016	tɩ bãmb ned ba a ye ra nan ka paam-b ye. Yaa Soaala Zezi yʋʋr yĩng la da reeg soob nanda.
44008017	A Piyɛr la a Zã ra tẽegda b nus b zutu tɩ b paamd a Vʋʋsem Sõngo.
44008018	A Simo sẽn yãende t'a Piyɛr la a Zã tẽegda b nus t'a Vʋʋsem Sõng sigda, a bao ligdi n kõ-ba.
44008019	A yeelame: «Kõ-y maam me y pãngã tɩ m nusa sẽn na n tẽeg ned ning fãa zugu bɩ a me reeg a Vʋʋsem sõngo.»
44008020	T'a Piyɛr na n yeel-a: «Wẽnd na sãam foo ne f ligdã, f sẽn tẽed tɩ Wẽnd kũun tõe n daa ne ligdã!
44008021	Wẽnd nifẽ, f sũura ka tɩrg ye la yõod kõn zĩnd f yĩnga, rũnna wala beoog ye.
44008022	Sẽn be, yaa f tuub f geel yaalgã la f pʋʋs Wẽnde. Daare f na paam a sugri.
44008023	F sũura pida ne tɩɩsem tɩ f yĩnga za ne wẽnem gadre.»
44008024	La a Simo yeelame: «Bɩ yãmb meng yõk Soaala sɛɛg m yĩnga, tɩ y sẽn gomd yel-beed ninga ra wa pak-m ye.»
44008025	A Piyɛr la a Zã kõ-la b kaseto, n moon Soaala Koe-noogã. B le rɩka Zerizalɛɛm sore, n karemd Samari tẽns rãmba, la b kẽnda.
44008026	Soaala malɛk yeela a Filip: «Yik n tũ goabg sorã n yek sor ninga sẽn yit Zerizalɛɛm n dabd Gaza. Neb ka waoog so-kãng zug ye.»
44008027	A Filip yikame n tɩ yek sorã. La ade, Etiopi ned n da kẽng Zerizalɛɛm n lɛɛg n kuiisẽ. Da yaa Etiopi dĩm-poaka sõgen kãsenga, a kamb naaba la a laoga fãa gũuda.
44008028	A ra lɛɛg kuiisame, n zao bilim-bilm n karemd a Izayi sebre.
44008029	Wẽnd Vʋʋsem yeela a Filip: «Aya! Wudg tao n paam bilim-bilma.»
44008030	A Filip wudgame n ta, la yaa bãngd a Izayi sebr kareng la a ra wʋmda. Dẽ la a sok Etiopi raoã: «Fo wʋmda f sẽn karemda võor bɩ?»
44008031	T'a yeele: «M na n yɩɩ wãn n bãnge ned sã n ka sõng-ma?» A kosa a Filip t'a rʋ n yegl-a.
44008032	A sẽn da karem n ta zĩig ninga la woto: «Yaa wala pe-yãanga la b tall-a n kẽng kʋʋbo; a yaa sɩɩ wala pe-bila sẽn yɛs a kõbda wõrsd taoore a kõ yaag a noor ye,
44008033	a sẽn faool a meng yĩnga, b mong-a-la bʋʋm, a buuda nebã, ãnda n na n gom b yelle? B yiisa a vɩɩm nin-vɩɩs sʋka.»
44008034	Etiopi neda yeela a Filip: «Yaa ãnda yell la bãngd kãnga gomda, yaa meng yelle bɩ yaa ned a to yelle?»
44008035	A Filip sɩnga ne Sebr sõng sẽn tʋɩɩs bũmb ningã n wilg-a a Zezi Koe-noogã.
44008036	B sẽn tar kẽnde b waa n taa bãka tɩ raoã yeele: «Ad koom! Bõe marsã n gɩdgd m soobo?» [
44008037	A Filip yeel-a lame: «Fo sã n tẽed ne f sũur fãa, gɩdgr ka ye!» Tɩ yẽ yeele: «M tẽedame t'a Zezi yaa Wẽnnaam Biiga.»]
44008038	A yalsa bilm bilma. B yiiba fãa kẽe koomẽ, a Filip ne raoã, la a Filip kõ-a-la soobo.
44008039	B sẽn yi koomẽ wã Wẽnd Vʋʋsem looga ne a Filip. Etiopi neda ka le yãend-a ye, n kel n dɩk a sor ne sũ-noogo.
44008040	Yaa Azot tẽng la b le wa yãend a Filip. A ra kẽnda a kẽnde n moon Koe-noogã a sẽn ta tẽng ning fãa, n wa tãag Sezare.
44009001	A Sol yẽ sẽn da mi, yaa kẽes tẽedba rabeem la a kʋ-b bala. Dẽ la a tɩ yãend maan-kʋʋd kãsengã
44009002	n kos-a sɛb sẽn na n pʋɩ Damas pʋʋsg rotẽ n wilg tɩ b sã n yãend So-paalga tũudba, bɩ b yõg-ba n sẽb bãeense n tall n wa Zerizalɛɛm.
44009003	A sɩd dɩka sore n kolgd Damas; la vugr bala vẽenem tãoo yĩngr n bu-a.
44009004	A lʋɩɩ tẽnga la a wʋma koɛɛg sẽn yeel-a: «Sol, Sol, bõe yĩng la f namsd ma?»
44009005	T'a soke: «Yãmb la ãnda, Soaala?» Koɛɛga yeela woto: «Yaa maam a Zezi la f sẽn namsdã.
44009006	La yiki! Kẽ tẽnga pʋgẽ tɩ be b na wilg-f f sẽn na n maanega.»
44009007	A tũud-n-taasa ra yɛsame, dabeema ra kɩtame tɩ b lebg mugsi; b ra wʋmda goama yẽ, la b ra ka ne ned ye.
44009008	A Sol sẽn yiki, n puk a nini, a ra ka ne fɩ. B kong n tak-a la ne nug n kẽes Damas.
44009009	Maana rasem a tãabo t'a ka ne fɩ, n ka rɩtẽ la a ka yũud fɩ.
44009010	Karen-biig a ye n da be Damas n boond t'a Anani. Soaala waa n lika b meng yẽnda n yeel-a: «Anani!» Tɩ yẽ sake: «Soaala, m bee ka.» Tɩ Soaala lɛɛg n yeel-a:
44009011	«Kẽnge, rɩk sor ning sẽn pʋd tɩ Tɩrgã, n sok a Zɩɩda zaka. Beelẽ f na sok Tars rao a Sol yelle. Nin-kãng pʋʋsdame marsã,
44009012	la nin-kãng nee ned sẽn boond tɩ Anani. A nee a Anani sẽn kẽed n na n tẽeg a nus a zug t'a nina le puki.»
44009013	A Anani leokame: «Soaala, m wʋma neb ka tɛk sẽn gom nin-kãnga yelle. Neba fãa togsda wẽng ning a sẽn maan ne Zerizalɛɛm tẽedbã.
44009014	A sẽn wa kaalẽ wã menga, a waa ne Maan-kʋʋd kãsensa noore n na n sog bãeense neb niyns fãa sẽn pʋt y yʋʋre.»
44009015	Soaala me yeel-a lame: «Kẽng m sẽn tʋm-f zĩig ningã tɩ nedã, maam n yãk-a ne yamleoogo, t'a moon m yʋʋra bu-zẽmbã, dĩm dãmba la a Israyɛl buudu.
44009016	Mam meng m toore n na n wilg-a a sẽn na n nams bũmb ning fãa, mam yʋʋra yĩnga.»
44009017	A Anani sak n loogame, a kẽe zakẽ, a tẽega a nus a Sol zug n yeel-a: «Sol, Sol, m saam-biiga, sẽn tʋm-a maama, yaa nin kãng n lik foo f sora zugu la a tʋm-m lame tɩ m wa puk f nini la f reeg a Vʋʋsem Sõngo.»
44009018	Zĩig pʋgẽ bala yɩɩ wa pagdo n yi a nina n dʋʋg tẽnga. A nina wẽneg n pukame la a reega soobo.
44009019	A sẽn paam dɩɩbo, a rɩɩme n le paam pãnga. A Sol maana dasem a wãn ne Damas karen-biisã.
44009020	A sɩngame n wilgd pʋʋsg rotẽ t'a Zezi yaa Wẽnnaam Biiga.
44009021	Sẽn da kelgdba fãa ra yɛsa ne pɛlen-yɩka la b maanẽ: «Ka rao kãnga n da yik Zerizalɛɛm n maan beem ne sẽn da pʋt-b Nin-kãnga Yʋʋra laa? La a sẽn wa ka wã, a ka wa bal n na n yõg-b n tɩ kɩs maan-kʋʋdba kãsem-dãmb wɛɛ?»
44009022	Ad a Sol da paamda pãnga beoog sẽn vẽeg fãa n gomd n lubd Damas Zʋɩf rãmbã, n wilgd-b vẽenega t'a Zezi sɩd yaa Krista.
44009023	Yʋʋm sẽn maan a wãna, Zʋɩf rãmba seda ne taaba n na n kʋ a Sol.
44009024	A Sol bãngame tɩ bũmb la b rat n maane, tɩ b ra tol n ninga gũudba tẽnga noor kʋɩlensẽ, tɩ b be be wĩndg la yʋngo, sẽn na yɩlẽ n paam-a n kʋ.
44009025	Woto wã, yʋng a ye, karen-biisa seda ne taaba n sagl-a peoog pʋga n sik-a lalg poore.
44009026	A Sol sẽn ta Zerizalɛɛm, a makame n na n fãoog a meng ne karen-biis a taabã la b fãa ra zoeta rabeem; b ra pa tẽed t'a sɩd kẽe Krista ye.
44009027	A Barnabe n kong n peeg-a, n tall-a n ta Tʋʋm-tʋmdba nengẽ la a wilg-b bũmb ning sẽn maan Damas sor zugu: a yãenda Soaala la Soaala goma ne-a. A wilg-b-la a Sol sẽn moon, ne sũ-keelem ninga a Zezi Krista yʋʋr Damas tẽnga.
44009028	Dẽ marsã la b ra tũud taab n yit la b watẽ, Zerizalɛɛm pʋgẽ, la b kõt Soaala kaseto tɩ rabeem kaẽ ye.
44009029	A Sol da sõsda ne Zʋɩf niyns sẽn gomd-b grɛkã, tɩ b wẽed no-koɛɛm ne taaba. La b fãa ra soos n baooda a kũum.
44009030	Karen-biisa sẽn bãng rẽ b tall-a lame m leb Sezare, n wa tɩ yi be n dig Tars tẽnga.
44009031	Sã n ya Zɩɩde, Galile la Samari, bãmb da tara laafi. Tigenga ra kɩɩda yẽgna. B ra zoeta Wẽnde. A Vʋʋsem Sõng sõngr yĩnga, b ra pida ne sũ-noogo.
44009032	A Piyɛr da kẽeda tẽnsa fãa; a waa n taa nin-sõma wã nengẽ Lida.
44009033	A yãenda ned be sẽn boond tɩ Ene, la yaa yʋʋm a nii la a gãe a gãag zugu: a ra lebga põore.
44009034	A Piyɛr yeel-a lame: «Ene, a Zezi Krista n kõt-f laafi. Yik la f maneg f gãaga f toore.» A wẽneg n yikame.
44009035	Lida neba fãa la sẽn be-b Saron bãooga, yãend-a lame la b tẽe Soaala.
44009036	Zope karen-biisa sʋka pag a ye n da boond tɩ Tabita, tɩ Grɛk rãmb boond tɩ Dorkas (Yãka). A sẽn da sẽbg kall ningã yaa maan tʋʋm sõma la a yols naong rãmb nimbãanega.
44009037	A waa n lʋɩɩ pakeem n wẽneg n maan kaalem. B sẽn so-a koom b rʋʋ yĩngr doogã n gãneg-a.
44009038	Lida ne Zope tẽns ra ka zãr taab ye, woto b sẽn bãng t'a Piyɛr bee Zope, karen-biisa tʋma neb a yiibu sẽn tɩ yeel-a: «Wa d nengẽ la ra kaoos ye.»
44009039	A Piyɛr yik n tũ-b lame n loog. A sẽn ta, a dʋʋ yĩngri doogã. Pʋg-kõapa sẽn da tigim be wã gũbg-a lame n wilgd-a fut buud toor toore a Dorkas sẽn da wʋgda, a sẽn da waa n ket b sʋka.
44009040	A Piyɛr kɩtame tɩ b fãa yi la a yĩgimdame n pʋʋse. A waa n wẽnemd n gesa pagã n yeel-a: «Tabita, yiki!» A puka a nini, n yãend a Piyɛr, n yik n zĩndi.
44009041	A Piyɛr gãda a nug n yik-a yĩngri. Yaa nin-vɩɩga la a Piyɛr bool nin-sõma wã la pʋg-kõapã n wilgi.
44009042	Zope tõr wʋma kibarã, tɩ wʋsg na n kẽ Soaalã.
44009043	A Piyɛr kaoosa bilf Zope, zapa a ye yiri, zapa yʋʋr la a Simo.
44010001	Ned n da be Sezare n boond tɩ Kornɛy. A ra yaa tãb-biis koabg taoor soaba, la Kornɛy tãnsoben-dooga neb da yita Itali.
44010002	Yaa ned sẽn da mi Wẽnd waoogre: ne a sẽn ya bu-zẽna, yẽ ne a zak rãmb fãa da gãda Zʋɩf rãmba tẽebo. A ra kõta Zʋɩf rãmba kũun bɛda. A ra ka vʋsd ne pʋʋsg ye.
44010003	A waa n paama likri. Daar a ye, zafare, a yãenda ne a nif menga, Wẽnd malɛk sẽn kẽ a zakẽ n bool-a: «Kornɛy!»
44010004	A sẽn ges-a, a yɛɛsame. A sokame: «Yaa bõe, Soaala?» Malɛka leokame: «Ad-f pʋʋsgã la f wẽn-kosgã yel-sõmda yɛsa Wẽnd taoore, tɩ Wẽnd tẽr f yelle.
44010005	Dɩlla marsã bala tʋm neb Zope tɩ b tɩ wa ne a Simo, b sẽn boonda soab t'a Piyɛr.
44010006	A yõga zap a ye gãag-sobendo. Zapa me yʋʋr yaa Simo la a yira bee mogra noore.»
44010007	Malɛk ning sẽn da gomda wã sẽn looge, la a Kornɛy sẽn bool a rakõap a yiibu n paas tãb-biig a ye sẽn kẽ Wẽnde la a sẽn da yãk n gũnug a menga.
44010008	A sẽn wilg-ba b sẽn da tog n bãnge, a tʋm-b la Zope.
44010009	Vẽkembeoogo b taame. Zemsa wĩnto-suka, zemsa a Piyɛr sẽn dʋ rooga zug n na n pʋʋse.
44010010	Kom waa n yõk-a lame t'a rat bũmb n ning a noorẽ. B sẽn waa n segend dɩɩbã, a yama fʋsga a yĩngã.
44010011	A yãenda saaga sẽn pake tɩ peen kãseng sẽn loe a noy a naas sigd tẽng wa zãnega.
44010012	Zãnega ra pida ne rũms sẽn tar nao a naase la bõn-vuudi la yĩngr luiili.
44010013	La koɛɛg n wẽneg n yeel-a: «Aya! Piyɛr, kʋ n wãbe.»
44010014	T'a Piyɛr yeele: «Ayo! Soaala, bũmb sẽn ya rẽgdo, t'a sɩɩsg meng kisa, zɩɩ n kẽ m noorẽ ye.»
44010015	Koɛɛga le yeel-a lame, naoor a yiib soaba: «Wẽnd sẽn yɩlg bũmb ningã bɩ f ra saag n bool tɩ rẽgd ye.»
44010016	Yella maana woto naoor a tãabo. Dẽ poore, fãa leba a zĩigẽ, yĩngri.
44010017	A Piyɛr ra ket n yɛsa ne yɩɩre la a sokd a menga a sẽn yãenda võore. Wakat kãng la a Kornɛy sẽn tʋm b rãmba poog dignoorẽ.
44010018	B reng n sokame n bãng a Simo zaka, n bãng rao ning sẽn boond t'a Piyɛr sã n sɩd siga be.
44010019	Dẽ t'a Piyɛr ra ket n baooda likra võore la a Vʋʋsem Sõng yeel-a lame: «Ad neb n baood-fo.
44010020	Yiki, sig n tũ-ba n looge tao-tao tɩ yaa maam n tʋm-ba.»
44010021	A Piyɛr sigame n sok nebã: «Bõe n wa ne y ka?»
44010022	Tɩ b na n leok: «Yaa Tãnsoab a Kornɛy, yaa nin-sõng sẽn sak Wẽnd tẽebo tɩ Zʋɩf rãmba pẽgd-a, yaa yẽ n paam tɩ malɛk sõng wilg-a t'a bool-f tɩ f waa a nengẽ la a kelg koees niyns f sẽn na n kõ-a.»
44010023	T'a Piyɛr na n bas-b tɩ b kẽ la a maan-b gãag-sobendo. Beoog sẽn vẽege, b naaga taab n dɩk sore; Zope saam-biis kẽer yãag-b lame.
44010024	Da-yɩten-daar la a ta Sezare. A Kornɛy ra tigsa a buudu la a zo-rãmba n gũud-a.
44010025	A Piyɛr sẽn kolg zaka noor la a Kornɛy sẽn yi n seg-a n wõgemd a taoore.
44010026	A Piyɛr doog-a lame n yetẽ: «Yik tɩ mam me yaa ned wa foom.»
44010027	B sɩnga sõasg la b kẽedẽ. Yaa zãma n da tigim zaka pʋga.
44010028	A Piyɛr yeel-b lame: «Wala y sẽn mi wã, maan zood ne bu-zẽn la f kẽe a zakẽ, yaa kisgu ne Zʋɩf. La ade, Wẽnd Wilg-m-la sẽn ka yɩɩd rasem a wãn bala tɩ m ka tog n bool ninsaal ba a ye tɩ rẽgdo, bɩ n yeel t'a sɩɩsg kisame ye.
44010029	Yaa rẽnd me yĩnga la y sẽn bool-ma m pa yaas n tadg ye. M kot-y lame tɩ y togs-ma: yaa bõe yĩng la y bool-ma?»
44010030	A Kornɛy leokame: «Yaa rasem a tãab rũnna la m da be m zakẽ n pʋʋsd zafar pʋʋsgo la ned n waa n yals m taoore ne fut peelem sẽn tʋʋsd nini.
44010031	Raoã yeel-m lame: ‹Kornɛy, f pʋʋsga reegame, Wẽnd tẽega f wẽn-kosga yel-sõmde.
44010032	Tʋm neb Zope tɩ b wa ne a Simo sẽn boond tɩ Piyɛr. A bee zap a Simo zakẽ, zak sẽn be mogra noore.›
44010033	M wẽneg n kɩtame tɩ b babs-fo, la f sẽn wa wã f maana neere. Ad-d fãa sẽn yɛs f taoore n dat n wʋm Wẽnd sẽn kõ-f noor ningã.»
44010034	A Piyɛr yeelame: «M neeme tɩ Wẽnd ka welg ninsaal ne a to ye.
44010035	Fo buuda sẽn yaa soaba, f sã n zoet Wẽnde la f maand sẽn zemse, b pʋgda f poore.
44010036	Yaa Israyɛl kamba la b gom ne, n gom laafi ning Dũni zãng Soaala, a Zezi Krista, sẽn wa ne a soabã.
44010037	Y tẽra bũmb ning sẽn maan Zɩɩde ween-vɩʋʋgẽ. Y tẽra Nazarɛt Zezi wã yelle. Y tẽra b sɩngr Galile, a Zã sooba poore.
44010038	Y tẽra Wẽnd sẽn pids-b ne a Vʋʋsem Sõngo la b pãnga. Y tẽra me tɩ Wẽnd sẽn da be ne-bã, b sẽn pɩʋʋg zĩig ning fãa b maana neere la b sãooga Sʋtãan sẽn da kẽ b rãmb fãa.
44010039	Sã n ya tõndo, d yɩɩ b vɩɩma kaset dãmba, Zʋɩf rãmb tẽngẽ la Zerizalɛɛm. Yaa bãmb la b saag n ka pika zugu n kʋ.
44010040	La Wẽnd vʋʋg-b la rasem a tãab daare tɩ b na lik b menga.
44010041	Ka neba fãa la b lik b meng ye, yɩɩ Wẽnd sẽn beool n yãk b rãmba. Yɩɩ tõnd sẽn dɩ la d yũ ne bãmba, b vʋʋgra poore.
44010042	Bãmb n kõ tõnd noor tɩ d moon la d wilg tɩ bãmb la Wẽnd yals yã tɩ b na n kao sẽn vɩ-ba la sẽn ki-ba bʋʋdo.
44010043	Yaa bãmb yelle la bãngdba fãa gomda n yet tɩ sẽn tẽed-a bãmb fãa na paam a yel-wẽna yẽesgo bãmb yʋʋr yĩnga.»
44010044	A Piyɛr ra ket n gomdame la a Vʋʋsem Sõng siga sẽn da kelgd-ba fãa.
44010045	Zʋɩf rãmba sẽn da tũ a Piyɛr n wa wã yɛɛsame tɩ b yãendame t'a Vʋʋsem Sõng me siga bu-zẽmbã.
44010046	B ra wʋmdame tɩ b wɩlemd bu-zẽn goama n pẽgd Wẽnnaam. Dẽ la a Piyɛr yeel yã:
44010047	«D tõeeme n mong soobo, neb sẽn paam a Vʋʋsem Sõng wala tõnd bɩ?»
44010048	La a kõo noor tɩ b so-ba, a Zezi Krista yʋʋr yĩnga. B kosa a Piyɛr t'a pa ne-ba dasem a wãn yɛsa.
44011001	Tʋʋm-tʋmdba ne Zerizalɛɛm saam-biisa waa n wʋmame tɩ bu-zẽmba me reega Wẽnd gomde.
44011002	Woto a Piyɛr sẽn ta Zerizalɛɛm, Zʋɩf rãmba yika ne-a:
44011003	«Bõe yĩng la f saag n kẽ bu-zẽmb zagsẽ la f zĩnd n dɩ ne-ba?»
44011004	T'a Piyɛr na n dɩk yella nao n wilg-ba:
44011005	«Ad-y m da bee Zope n pʋʋsdẽ, tɩ m yama wa fʋsg m yĩngã; m paama likri. Bũmb n da yit yĩngri sigd m taoore: peen kãseng sẽn loe wa zãnega.
44011006	M nina yõka gesgo n ka kamsdẽ ye la m yãenda tẽng zug rũms sẽn tar nao a naase, we-rũmsi, bõn-vuudi la yĩngr luiili.
44011007	La m wẽneg n wʋma koɛɛga: ‹Aya! Piyɛr, kʋ n wãbe.›
44011008	La m leokame: ‹Ayo! Soaala, bõn dẽgd la bũmb sɩɩsg sẽn kis zɩɩ n kẽ m noorẽ ye.›
44011009	Koɛɛga zĩnda yĩngri n le yeel-ma: ‹Da saag n ges wa rẽgdo Wẽnd sẽn yɩlg ye.›
44011010	Bũmba maana woto naoor a tãabo n yaool n wa leb yĩngri.
44011011	Zemsa neb a tãab sẽn wa. B waa n yalsa tõnd sẽn da beẽ la Sezare ned n da tʋm-ba.
44011012	A Vʋʋsem Sõng wilg-m lame tɩ m da maan sãmbg ye la m tũ-ba. M saam-biis a yoobã sẽn zĩ wã me tũu maam la d kẽe zapa yiri.
44011013	Yẽ me togsa tõndo malɛka sẽn lik-a n yeel-a: ‹Tʋm Zope tɩ b wa ne a Simo, b sẽn boonda soab t'a Piyɛr.
44011014	Yẽnda n na n kõ foo koɛɛg sẽn na n fãag foo ne f zakã.›
44011015	M sẽn sɩng bal tɩ m na n gome la a Vʋʋsem Sõng sẽn sig bãmba, wala b sẽn sig tõnd sɩngrẽ wã.
44011016	Wakat kãng la m tẽeg Soaala gomde: A Zã kõo soob ne koom, la sã n ya yãmba y na n soo ne a Vʋʋsem Sõngo.
44011017	Wẽnd sã n kõ bãmb wala b sẽn kõ tõnd sẽn tẽ Soaal a Zezi Krista, maam la a bõe n na n gɩdg Wẽnde.»
44011018	Gom kãensa maaga b sũuri la b pẽga Wẽnd n yetẽ: «Wẽnd kõo bu-zẽmba me tuubg ning sẽn wat ne vɩɩma.»
44011019	Neb niyns sẽn da sẽeg-b, a Etiyɛn namsga wakato, sãag n taa Fenisi, Sɩpr la Antiyos; la yaa Zʋɩf rãmba bal la ra moond Koe-noogã.
44011020	Sɩpr la Sirɛn tẽng rãmb n yaool n zĩnd bãmb sʋka. B sẽn ta Antiyos b sak n goma ne bu-zẽmbã n moon Soaal a Zezi Krista Koe-noogã.
44011021	Wẽnd da pʋgda b poor ne b pãnga. Woto sẽn sak-b tẽeb n lebg Soaala karen-biis yɩɩ ka tɛka.
44011022	Rẽ lʋɩɩ Zerizalɛɛm dãmba tʋbrẽ tɩ b tʋm a Barnabe Antiyos.
44011023	Yẽ me waame; a yãenda Wẽnd kũuna sẽn yɩ a soaba; a sũur yɩɩ noogo la a sẽn mi saglg yĩnga a kõ-b-la pãnga tɩ b da le bak ne Soaala ye.
44011024	A Barnabe ra yaa nin-sõngo n pid ne tẽebo la ne a Vʋʋsem Sõngo. Sɩd yɩɩ neb ka tɛk n wa n kẽ Soaalã.
44011025	A Barnabe babsa a Sol Tars tẽnga.
44011026	A sẽn yãend-a, a peeg-a lame n wa Antiyos. B paa ne taab yʋʋmd tõre ne Antiyos Tigenga rãmba. Yɩɩ neb ka tɛk yam la b vẽneg yã. Yɩɩ Antiyos la b sɩng n boond karen-biisa tɩ «kristneba».
44011027	Bãngdba n waa n yi Zerizalɛɛm n wa Antiyos.
44011028	B nin-yend sẽn boond tɩ Agabus yika ne a Vʋʋsem Sõng vẽnegre n moon tɩ kom kãsenga n na n lʋɩ tẽnga tõre. Kom kãng la sẽn zĩnd a Klod zamaanẽ.
44011029	Karen-biisa yalsame tɩ ned kam fãa na n maana a sẽn tõe n tool sõngre Zɩɩde saam-biisã.
44011030	B sakame n tool nin-kẽemsa bũmbu la a Barnabe ne a Sol n na n tall-a n taas.
44012001	Yaa rẽ sasa la a Erod yõg Tigenga neb kẽere n namse.
44012002	A kɩtame tɩ b kʋ ne sʋʋga a Zã kẽema, a Zak.
44012003	Rẽ taa Zʋɩf rãmba yam t'a na n kɩt tɩ b yõk a Piyɛr me. Sega bur sẽn pa lobd bɩlle wakato,
44012004	t'a na n kong n sui-a roogo n gũud Paka poore n na kẽes-a bʋʋdo, buuda gill taoore.
44012005	A Piyɛr sẽn kẽ roogo la Tigenga me sẽn yõk pʋʋsg a yĩnga n ka vʋʋsdẽ ye.
44012006	Ra zoe n lebga yʋngo, ra keta beooga vẽeg tɩ b kẽes a Piyɛr bʋʋdo. A ra paam n gõee tãb-biis a yiib sʋka la bãng n da sog-a ne tãb-biig fãa. B ra ninga gũudb me rooga noore.
44012007	Soaala malɛk siga vugr bala tɩ bi-beesa roog na n yãng ne vẽenem. Malɛka tika a Piyɛr lʋgre t'a yiki. A yeel-a lame: «Yik yĩngr tao!» Bãeensa foosa a nusẽ n dʋʋg tẽnga.
44012008	Malɛka yeelame: «Sẽbg f sẽbdga la ning f gãndalsa.» T'a Piyɛr maan boto. Malɛka le paasame: «Rɩk f fu taokã n palg f bãoko la f pʋg maam.»
44012009	A Piyɛr yiime n pʋgd-a. A ka mi tɩ yella yaa sɩd ye. A bas n tẽedame t'a zãmsdame.
44012010	B yõsga pipi gũudba zĩiga, n le yõsg a yiib soaba, n wa ta tẽnga noor kut kʋɩlenga sẽn paka toore tɩ bãmb looge. B kẽname n tɩ yek sor a to la malɛka wẽneg n bas-a lame.
44012011	Dẽ marsã la a yama leb a zĩigẽ t'a yeele: «Marsã la m ne vẽenega tɩ Soaala tʋma b malɛk t'a wa fãag-ma a Erod nusẽ la a fãag-m ne Zʋɩf rãmba sẽn da gũud bũmb ningã.»
44012012	A Piyɛr bãnga a sẽn be zĩig ninga t'a na n tees a Mari zaka. Pʋg kãng ya a Zã ma la a Zã me le boondame tɩ Mark. Neb wʋsgo n da tigim zakã, n da pʋʋsdẽ.
44012013	A Piyɛr sẽn vẽ kʋɩlengã la zak bi-pugl a ye, sẽn boond tɩ Rodɛ, waa n na n ges sẽn yaa soaba,
44012014	n wʋm a Piyɛr koɛɛg, n kɩdem sũ-noogo n yĩm kʋɩlenga pakre, n wudg n leb pʋgẽ n na n wilg tɩ ya a Piyɛr n be dignoorẽ.
44012015	Pʋgẽ dãmba yeel-a lame: «Ad-f zuga lebgame.» La yẽ ra wẽendame tɩ yaa sɩda. Tɩ b le paase: «Ad yaa Malɛka!»
44012016	A Piyɛr ra ket n tara kʋɩlenga kogsgo. B sẽn waa n pake b sɩd mikame tɩ yaa yẽnna tɩ rabeem na n kẽ-ba.
44012017	A Piyɛr kams-b la ne nug tɩ b bas bʋʋre; a wilg-b la Soaala sẽn yiis-a rooga toto la a paasame: «Tɩ wilg yã a Zak la saam-biisã.» A sẽn yi, a kẽnga zĩig a to.
44012018	Zĩig sẽn yẽege, tãb-biisa nengẽ wulumdame: a Piyɛr kẽe yɛ? A kẽe yɛ?
44012019	A Erod sẽn tʋm tɩ b wa ne-a, b pa yãend-a ye. A kɩtame tɩ b sogs gũudbã, a kɩtame tɩ b kʋ ba. A Erod yii Zɩɩde n leb Sezare la a paa be.
44012020	A Erod ne Tir la Sidõ rãmba ra ka zemsd taab ba bilfu. B waa n tɩ yõka sõgen kãseng, a Blastus, sɛɛga t'a tall-ba n taas dĩma taoore tɩ b yẽs laafi yẽsgo. B tẽnsa sõngr da yita dĩma nẽngẽ.
44012021	Daara sẽn ta, a Erod yeelga a naam futu. A rʋʋ bũmb sẽn zẽke n yɛs n gomda.
44012022	Zãma wã sɩnga kaasgo: «Ad-y ka ninsaal n gomd ye, yaa wẽnde!»
44012023	Zĩig pʋgẽ bala, Soaala malɛk wẽe-a lame t'a ka gom n pẽg Wẽnd ye. Zãnzũy n wẽneg m kẽe a nemsã t'a ki.
44012024	Wẽnd gomda ra paamda moonego tɩ tẽedba me sõor tar paasgo.
44012025	A Barnabe ne a Sol pidsa b tʋʋmna Zerizalɛɛm. B lɛɛg n waa Antiyos ne a Zã, b sẽn boonda soab me tɩ Mark.
44013001	Bãngdba la karen-saam-dãmba n da be Antiyos Tigenga pʋga. Ad-a Barnabe, a Simeõ, sẽn boond tɩ Sablga, ad Sirɛn Lusiyus, ad-a Manaɛn, kombera, a Erod, deem-n-taaga n paas a Sol.
44013002	Daar a ye b waa n naaga taab n pʋʋsdẽ la b loet b noore t'a Vʋʋsem Sõng yeele: «Welg yã a Barnabe ne a Sol toore tɩ tʋʋmd la m na n kõ-ba.»
44013003	Pʋʋsga la no-loeera sẽn sɛ b tẽega b nus b zutu tɩ b yik n loog b tʋʋmde.
44013004	B sɩnga tʋʋmd ning b sẽn deeg a Vʋʋsem Sõng nengẽ. Dɩlla b yii Zerizalɛɛm n tees Selewusi, n yi be n kẽ koom koglg n dig Sɩpr.
44013005	B taa Salamin n sɩng Koe-nooga moonego Zʋɩf rãmb pʋʋsg rotẽ. A Zã n da pʋgd n sõngd-ba.
44013006	B saaga Sɩpr n ta Pafos, la be b sega yel-bãn soaba, Zʋɩf sẽn ya zirẽ-be-bãngda, n boond tɩ Bar Zezi.
44013007	A ra yaa sõsd-n-taar ne Komber a Serziyus Pawulus, ned sẽn pid ne sɩlem. Kombera kɩtame tɩ b bool a Barnabe ne a Sol t'a da rat n wʋma Soaala Koɛɛg.
44013008	Yel-bãn soab, a Elimas, da ningda gɩdgre, t'a ra pa rat kombera ne tẽeb ye.
44013009	Rẽ marsã la a Sol – b boond-a lame yɛs t'a Pol – yik ne a Vʋʋsem Sõng pãnga n gẽen-a,
44013010	n yeel-a: «Nin-yoog sẽn pid ne zãmb la wẽnem buud fãa, Sʋtãan biiga, zemsg buud fãa bɛyã, wakat bʋg la f na vʋʋs ne Wẽnd so-tɩrsa kedbgo?
44013011	Soaala na n zɩsga b nug f zug marsã. F na n lebga zoanga, la rasem a wãn pʋgẽ f kõn le yãend wĩntoog vẽenem ye.» La zĩig pʋgẽ bala fãa lebga yʋng la lik a yĩnga t'a ra wẽnesed goabg la rɩtgo n baood tata.
44013012	Kombera sẽn yãe woto, a saka tẽebo la sɩda Soaala Zãmsga yɩka a pɛlenga.
44013013	Pafos tẽnga, a Pol ne a tũud-n-taasa le kẽe koom koglg n ta Perze sẽn be Pãnfili tẽn-peelmẽ. Zĩ kãng la a Zã bas-ba n leb Zerizalɛɛm.
44013014	Tʋʋm-tʋmdba yẽ kell n sãaga Perze n ta Antiyos a to sẽn be Pisidi. Vʋʋsga raare b kẽe pʋʋsga roogo n zĩndi.
44013015	Noora la bãngdba sebr kareng poore, pʋʋsga roog nanams tʋmame tɩ b yeel-ba: «Saam-biisi, y sã n tar Koɛɛg n na n kõ zãma wã n le paas a raoodo bɩ y leoke.»
44013016	A Pol yikame n kabs ne a nug la a yeelame: «Israyɛl kamba la yãmb fãa sẽn pʋgd Wẽnde, m kotame tɩ y kelg-ma.
44013017	Tõnd sẽn be buud ninga tẽngẽ wã Wẽnde, a Israyɛl Wẽnd, n tũus d yaab rãmbã la bãmb n kɩt t'a neba sõor fɩɩg zembala Ezipt tẽnga, b pa-weer tẽnga. Bãmb n yiis-b tẽn kãng ne b kang pãnga.
44013018	Bãmb n zã-b yʋʋm pisnaas we-raoogẽ.
44013019	Bãmb n sɛɛs buud a yopoe Kanaã, n deeg b soolma n kõ-ba.
44013020	Bãmb meng b toore n ges b yell yʋʋm kobs-naase la pisnu. Dẽ poore b kõ-b la Bʋ-kaoodba n tãag bãngd a Samwɛl.
44013021	Ba rãmba waa n yikame n kos dĩma, tɩ Wẽnd na n kõ-b a Sis biig, a Sol, a Bẽzame buudẽ, la a soog-b la yʋʋm pisnaase.
44013022	Wẽnd waa n lebsa yẽ kɛɛnga n kõ-b dĩm a Daviid; la ad-b sẽn yeel a Daviid poorẽ: ‹M yãenda a Zese biig a Daviid tɩ m yam kẽe-a. Yẽnda n na n pids m daaba fãa.›
44013023	Ya yẽnda buudẽ la Wẽnd pids b kãabgã n yiis a Zezi wala a Israyɛl Fãagda.
44013024	A Zã n lʋɩ taoore n segl b waoongo, n wilg a Israyɛl buud tɩ soob n be n ya sũur tekr soobo.
44013025	A Zã sẽn waa n na n looge, a ra yetame: ‹Yãmb sẽn tẽed tɩ m yaa ned ningã, ad-y ka maam la yẽ soab ye. B na n waa mam poorẽ la m ka tog n yɩ b sõgen meng ye.›
44013026	M saam-biisi, a Abraam yagense, la yãmb fãa sẽn be ka la y pʋgda Wẽnde, yaa yãmb fãa yĩng la Fãagr Koɛɛga moon yã.
44013027	Zerizalɛɛm taoor dãmba pidsa ne yĩdgu, bãngr koees niyns d sẽn karemd sibr daar fãa.
44013028	Ne b sẽn pa yãend b nengẽ bũmb sẽn sek b bʋʋd paalgre, b baas n kosa a Pilat t'a kʋ-ba.
44013029	B sẽn taas bũmb ning fãa sẽn gʋls b poorẽ, b sika b yĩnga n mum yaoogẽ.
44013030	Wẽnd vʋʋg-b lame.
44013031	La rasem sõor sẽn ka paood pʋgẽ b lika neb niyns sẽn yi-b ne bãmb Galile n wa Zerizalɛɛm la nin-bãmb la buuda fãa kaset rãmb marsã.
44013032	Tõnd kõt-y-la Koe-noogo. Tõnd yet-y lame tɩ Wẽnd sẽn kãab bũmb ning d yaab rãmbã,
44013033	b pids-a-la tõnd ned kamb fãa yĩnga, n vʋʋg a Zezi. B kãab-b-la tõnd woto Yɩɩla sebrẽ: Fo yaa mam biiga, rũnda la m dog foo.
44013034	D sẽn gãd bũmb ning n mi tɩ Wẽnd vʋʋg-b la kɩɩms sʋka, tɩ b na n tɩlg põogre, yaa b sẽn da yeelã: m na n pidsa kãab-sõma niyns m sẽn da kãab a Daviid wala bũmb sẽn ka tõe n vaale.
44013035	Yaa rẽ me yĩng la b le yet zĩig a to: F kõn bas f nin-sõngã t'a bãng põogr ye.
44013036	D miime t'a sẽn baas tʋʋmd ning Wẽnd sẽn wilg-a, a Daviid kiime tɩ b mum-a la a bãnga põogre.
44013037	Wẽnd sẽn vʋʋg a soaba yẽ tɩlga põogre.
44013038	Dɩlla, m saam-biisi, bãng-y tɩ yaa yẽ soab yʋʋr yĩnga la b moond yel-wẽn yẽesgo. Sõmblem ning a Moyiiz Noora sẽn ka tõog n kõ yãmb a soabã,
44013039	ned ning fãa sẽn tẽeda bãmb paamd-a lame.
44013040	Gũus-y tɩ bãngdba sẽn yeela ra wa taas ye:
44013041	‹Gesyã, ka mi to pẽgr dãmba. Yɛɛs-y n menem! Bũmb la m na n maan yãmb sʋka m na n maan-a lame ti y ket n vɩ, la ned sã n da yiẽ kɛɛnga n wa togs yã, y kõn deegẽ ye.› »
44013042	Pʋʋsga sẽn sɛ, b kosa a Pol la a Barnabe tɩ b le wa rɩk b rũnna koɛɛgã sibr ning sẽn pʋgdã.
44013043	Tigsga sɩnga sẽegre la Zʋɩf rãmb wʋsgo ne Kẽed paalse tũ-la a Pol ne a Barnabe. Bãmb me ra sõsda ne-ba n kot-b tɩ b ra bas tɩ Wẽnd kũuna lʋɩ vɩʋʋgẽ ye.
44013044	Vʋʋsg raar ninga sẽn pʋgã, yɩɩ tẽnga zãng la bala n waa n na n kelg Wẽnd Gomdã.
44013045	Zʋɩf rãmba me sẽn yãend rẽnna b yika sũ-kiiri n leood a Pol la b naagd ne wẽn-tʋʋre.
44013046	Dẽ me la a Pol ne a Barnabe keng b sũuri n yeel-ba: «Yaa yãmb la d da togẽ pipi n moon Koe-noogã. La yãmb sẽn pa sakã, la y pa kẽes y mens vɩɩm sẽn kõn sɛ kamba sʋka, ade, tõnd na n wẽnemda d neng n tees bu-zẽmbã.
44013047	No-kãng me la d paam Wẽnd nengẽ: ‹M yals-f la wa bu-zẽmba vẽenem, m yeel-f lame tɩ f taas fãagra Koe-noog dũni wã sɛtmẽ.› »
44013048	Bu-zẽmba sẽn wʋm dẽ, b sũur yɩɩ noogo tɩ b na n pẽg Koe-noogã. Sẽn paam-b Wẽnd zelemd noogã, vɩɩm sẽn ka be sɛɛb kãabgã, faa saka tẽebo.
44013049	Woto la Soaala koɛɛg me paam n moon Pisidi tẽn-peelmẽ.
44013050	Zʋɩf rãmba maana sũdum ne nin-bɛda pagba sẽn da waoogd Wẽnde la ne tẽnga taoor dãmba tɩ b na n yik beem ne a Pol la a Barnabe, n dig-ba n yiis b tẽngẽ.
44013051	Bãmb me pĩmsa b nao wã tom la b teesa Ikoniyom.
44013052	Karen-biisa yẽ ra pida ne sũ-noogo la ne a Vʋʋsem Sõngo.
44014001	B sẽn ta Ikoniyom, b le kẽe Zʋɩf rãmba pʋʋsg roogẽ la b sẽn gom goam niynsa kɩtame tɩ bu-zẽmba, wala Zʋɩf rãmba, sak tẽebo.
44014002	Zʋɩf rãmb kẽer me zãgsa tẽebo n tus b taab tɩ b yik n maand beem ne saam-biisã.
44014003	A Pol ne a Barnabe kong n kaoosa beelẽ. B sũur da kegmame tɩ Soaala ra yãagda Koe-nooga moonego rãmba ne wẽnd makr dãmba la yel-bãna b sẽn da maande.
44014004	Tẽnga waa n welga sags a yiibu: bãmb dãmb kẽed Zʋɩf rãmbã tɩ bãmb dãmb kẽed Tʋʋm-tʋmdbã.
44014005	Zʋɩf rãmba ra yikame, bãmb ne b taoor dãmba n baood n na n nams Tʋʋm-tʋmdba la b lab-b ne kuga.
44014006	B bãngame n tɩ soond Likaoni tẽnsẽ: Listr, Derbe la b tẽn-toose.
44014007	Be me b sɩnga Koe-nooga moonego.
44014008	Listr tẽnga b yãee ned sẽn zĩ n ka tõe n yals a nao zug ye. A sẽn dog tɛka a zɩɩ n kẽn ye.
44014009	A kelga a Pol karengo. A Pol me ges-a lame la a sẽn mik t'a tẽeba sekame,
44014010	a zẽka a koɛɛg n yeel-a: «Yik n yaas tɩrga f nao zugu!» A sɩd yika vugr n sɩng kẽnde.
44014011	B sẽn yãenda Pol sẽn maana, neba kelma ne Likaoni tẽng rãmb goama: «Ad-y wẽnd dãmb n dɩk ninsaal wẽneg n sig d sʋka!»
44014012	B ra boonda a Barnabe t'a Zewus, n boond a Pol t'a Ermɛs, yẽ sẽn da so goama yĩnga.
44014013	Tẽnga noore, b ra mee roog b wẽnd a Zewus yĩnga la a Zewus maan-kʋʋdba waa ne lolse. B ra zoe n kãama puud n pid lolsã la yaa maoong kʋʋb la b ra naag zãma wã n segendẽ.
44014014	A Pol ne a Barnabe sẽn bãng rẽnna, b kẽesa b futu la b wudg n kẽe zãma wã sʋka la b kaasdẽ:
44014015	«D Zo-rãmba, yaa bõe la y maand woto? Tõnd me yaa ninsaalb wa yãmba. D waame bala n na n kos-y tɩ y bas y wẽn-yaalsa pʋgbo la y wẽnemd y nenga n tees Wẽnd vɩɩgã, sẽn naana yĩngr la tẽnga, mogra ne a pʋgẽ teed fãa.
44014016	Zamaan niyns sẽn looge Wẽnd basa buud kam fãa t'a tũ a sore;
44014017	b yaool ka kong b zãab sõnga kaset ye tɩ b zĩnda yĩngr n tool-b saase, n kõ-b sigr sõngo, n tɩgs-b ne koodo la b pids b sũur ne sũ-noogo.»
44014018	Gom bãmba pa tõog wʋsgo n lak b yama ne maoonga kʋʋb ye.
44014019	Zʋɩf rãmb n yaool n yi Antiyos la Ikoniyom n wa la zãma wã kelg-b lame. Woto wã b laba a Pol ne kuga n vu-a n yiis tẽngã, n tẽed t'a kiime.
44014020	Karen-biisa waa n gũbg-a lame n getẽ la a tik n yikame n kẽ tẽnga pʋga. Vẽkembeoogo a looga Derbe tẽng ne a Barnabe.
44014021	B sẽn moon Koe-nooga beelẽ n paam karen-biis zembala, b lɛɛg n tuda Listr, Ikoniyom la Antiyos.
44014022	B ra kengda karen-biisa sũuri n sagend-b tɩ b kell n gãd b tẽebã la a ra yet-b lame: «Wẽnd Rĩunga pʋgẽ pa kẽede tɩ f pa reng n yãe toog ye.»
44014023	B kõo Tigeng fãa a kãsem-dãmba. La b maana pʋʋsg sẽn naag ne no-loeere, n yaool n dɩk-ba n gũnug ne Soaala b sẽn teeg a soabã.
44014024	B sãaga Pisidi n ta Pãnfili,
44014025	b moona Koe-nooga Perze n yi be n dig Atali,
44014026	n le tɩ yi be n kẽ koom koglg n tees Antiyos, b pipi tẽnga. Saam-biisa ra yãagd-b la ne Wẽnd bark pʋʋsgo b tʋʋm sõma wã yĩnga.
44014027	B sẽn ta Antiyos b boola Tigengã n wilg Wẽnd sẽn sõng-b tɩ b maan bũmb ning fãa, n wilg tẽeba sor sẽn pak bu-zẽmba yĩnga.
44014028	B kaoosa beelẽ ne karen-biisã.
44015001	Neb kẽer n da yi Zɩɩde n wa zãmsd saam-biisã woto: «Y sã n ka kẽ bãong wala a Moyiiz Noora sẽn date, fãagr nan ka ye.»
44015002	Bʋʋr la no-koeemd yika bãmb ne a Pol la a Barnabe sʋka. B waa n yeelame tɩ b na n tʋma a Barnabe ne bãmb neb kẽer tɩ b leb Zerizalɛɛm, Tʋʋm-tʋmdba nengẽ tɩ b welg yellã.
44015003	Tigenga sõng-b la ne sor zug rɩɩbo tɩ b na n pãrg Fenisi la Samari, la b togsd bu-zẽmba sẽn lebg tẽedba tɩ rẽ noogd saam-biisa sũur al wʋsgo.
44015004	B sẽn ta Zerizalɛɛm, Tigengã, Tʋʋm-tʋmdba la nin-kẽemsã, reeg-b la neere la bãmb me togsa b sẽn maan bũmb ning ne Wẽnd sõngre.
44015005	Farizẽ rãmba neb kẽer da saka tẽebo. Bãmb n yik n yeele tɩ rẽnd b yeel bu-zẽmba tɩ b kẽ bãongo la b reeg a Moyiiz Noorã.
44015006	Tʋʋm-tʋmdba la nin-kẽemsã tigma taab n ges yellã.
44015007	B wẽe no-koeemde n kaoos la a Piyɛr wa n yikame n yeele: «Y miime, m saam-biisi, tɩ sɩngrẽ wã maam la Wẽnd yãk yã. B yãk-m lame tɩ bu-zẽmba wʋm m noorẽ Koe-noogã la b tẽ.
44015008	Wẽnd sẽn ne ninsaal sũuri kõo kaset tɩ b ka bas-b kɛɛng ye: b sika a Vʋʋsem Sõngo b zugu wala b sẽn sig tõndã.
44015009	B ka welg-b ne tõnd ye, n pek-b ne tẽeb kũuni.
44015010	Yaa bõe tɩ y rat n fɛɛs Wẽnde, bõe tɩ y rat n zɩlg karen-biisã zɩɩbo, d yaab rãmb la tõnd mens sẽn ka tõog n tʋke?
44015011	Ad-y yaa Krista maasmẽ la tõndo, wala bãmba, tẽed fãagre.»
44015012	Zãma wã yɩɩ sɩɩ. B le kelga a Barnabe ne a Pol sẽn maan wẽnd makr la yel-bãn niynsi ne Wẽnd sõngre, bu-zẽmba sʋka.
44015013	B sẽn gom n sɛ la a Zak sẽn yik n yeele: «Kelg-y ma, m saam-biisi;
44015014	a Simeõ wilg-y lame Wẽnd sẽn tʋlg al sɩngrẽ n sʋk buud sẽn na yɩ b rẽnna.
44015015	‹La rẽ me n be bãngdba sebrẽ:
44015016	M na n lɛɛg n waame m na n yika a Daviid ro-wãoongo m na n yika a raboogo; sẽn lʋɩ wã na n le yalsa yĩngri,
44015017	woto la sẽn ket-ba na n bao Soaalã, la na n yɩɩ boto me ne bu-zẽmb niyns m sẽn welg toore: yaa Soaala n yeele,
44015018	bãmb n yals rẽ al zamaan woko.›
44015019	Yaa rẽnd me yĩnga la ma me tagsda tɩ b ra nams bu-zẽmb niyns sẽn lebg tẽedbã ye.
44015020	B kos-b bala tɩ b vẽ ne maanda bũmbu, ne yoobo, ne gɩf la zɩɩm.
44015021	Rẽ wã yaa vẽeneg ne ba tɩ yaa al daar zãra la a Moyiiz Noora tar karen-saamb tẽng fãa pʋgẽ t'a karemd-a noora pʋʋsg rotẽ, sibr daar fãa.»
44015022	Tʋʋm-tʋmdba, nin-kẽemsã la Tigenga gill zemsa taaba n yãk bãmb neb kẽere n tum-b Antiyos ne a Pol la a Barnabe. Yɩ-la a Zɩɩd, b sẽn boond t'a Barsabas la a Silas, neb sẽn da ya sʋk neba.
44015023	Ad sebr ning b sẽn ning b nugẽ: «Tʋʋm-tʋmdba la nin-kẽemsã, yãmb saam-biisi, n toond pʋʋsem saam-biis niyns sẽn be-b Antiyos, Siri la Silisi, bu-zẽmba tẽn-peelmẽ.
44015024	D wʋmame tɩ neb n yi ka n wa y nengẽ la tõnd yaool n ka tʋm-b ye, la b waa n gomame n yɛɛs yã la b kalem yɛlã y yamẽ.
44015025	Dẽ me la d zĩnd ne taaba n zems taaba n tũus neba n tʋm-b yãmb nengẽ ne d zo-rãmb a Barnabe la a Pol,
44015026	neb sẽn dɩk b vɩɩm zãnga n kõ Soaala Zezi Krista.
44015027	D tʋm-y-la a Zɩɩd la a Silas la b na togs-y ne noore sẽn be sebra pʋga.
44015028	Tõnd naaga a Vʋʋsem Sõng n yalse tɩ d ka na n zɩlg-y zɩɩb a to n zʋʋg sẽn pak bala
44015029	tɩ y vẽ ne maand nemdo, ne zɩɩm, ne gɩfo la ne yoobo. Modg-y n gũus-y ne rẽ. Wẽnd na taas!»
44015030	B sẽn pʋʋs taaba n sɛ, sẽn tʋm b rãmba looga Antiyos. B sẽn ta bal la b sẽn tigim tẽedbã n kɩs-b sebrã.
44015031	B reeg-a lame n karem la b sũur yɩɩ noog t'a waa n kenga b raoodo.
44015032	A Zɩɩd ne a Silas ra yaa bãngdba, bãmb me goma ne saam-biisã n kaoos n le keng b sũya.
44015033	Dasem sẽn maan a wãna, saam-biisa lebs-b la sẽn tʋm-ba nengẽ ne laafi toaala. [
44015034	A Silas yẽ zãgsame t'a kõn loog ye.]
44015035	Sã n ya a Pol ne a Barnabe, bãmb me paa Antiyos. B ra naaga neb wʋsgo n zãmsdẽ la b moon kiba-noogã, Soaala Koe-noogã.
44015036	Sẽn yɩ bilf dẽ poore, a Pol yeela a Barnabe: «D leb n kaag saam-biisã tẽns niyns d sẽn zoe n moon Soaala koɛɛgã n ges b tũudma sẽn be zĩig ninga.»
44015037	A Barnabe da ratame t'a Zã, b sẽn boond a soab t'a Mark, tũ-ba.
44015038	A Pol da pa rat t'a tũ ye, tɩ Pãnfili, a ra lɛɛg n bas-b lame la a ka naag bãmb n tʋm ye.
44015039	Waa n lebga zabre, tɩ b na n kong n welg taaba. A Barnabe ne a Mark kẽe koglg n tees Sɩpr.
44015040	A Pol me looga ne a Silas la b saam-biisa rengame n yõk Soaala sɛɛg b yĩnga.
44015041	A Pol pɩʋʋga Siri la Silisi, n maneg n zĩndig Tigengu.
44016001	Dẽ poore a taa Derbe la Listr. Karen-biig a ye n da be be n boond t'a Timote. A ma yaa Zʋɩf poak sẽn sak tẽebo la a ba yaa Grɛk.
44016002	Listr la Ikoniyom saam-biisa ra gomda a yell ne pẽgre.
44016003	Dẽ me la a Pol yeel t'a na n lebga a tũud-n-taaga la a kẽes-a-la bãongo tɩ Zʋɩf rãmb da bee be la b ra miime t'a Timote ba yaa bu-zẽna.
44016004	B sẽn ta tẽng ning fãa b ra wilgda Tʋʋm-tʋmdba la nin-kẽemsa sebrã n sagennẽ tɩ b modg n tũ.
44016005	Tigeng fãa pʋgẽ tẽeba ra kɩɩda yẽgna la tẽedba sõor da paasda beoog sẽn vẽege.
44016006	B saaga Frizi tẽn-peelem la Galat rãmb tẽnga. B ka paam a Vʋʋsem Sõng sore n moon Koe-nooga Azi tẽng ye.
44016007	B waa n taa Mizi sɛtmẽ, n tʋlg n kẽ Bitini la a Vʋʋsem Sõng ka pak sor ye.
44016008	Woto wã b pɩʋʋga Mizi n lɛɛg n sig Troas.
44016009	Yʋng sẽn ta, a Pol zãmsame. A yãenda Masedoan ned a ye, t'a yɛs yĩngr n kot-a: «Tũ Masedoan, wa fãag-do!»
44016010	Likra poore, d tʋlgame n ta Masedoan, tɩ d da kõ-la d mens yam tɩ Wẽnd n boond tõndo Koe-nooga yĩnga.
44016011	D sẽn kẽ koglg Troas d teesa Samotras. Vẽkembeoogo d teesa Neyapolis,
44016012	d yii be n dig Filip tẽnga. Yaa tẽn kãseng Masedoan tẽnsa fãa sʋka la Rom dãmb n da waa n kẽed-a. D maana rasem a wãn tẽn kãng pʋgẽ,
44016013	la vʋʋsg daare d yii tẽnga kɛɛnga; kʋɩlg n da be be, la yaa kʋɩlga noor la b ra yãk pʋʋsg zĩiga. D zĩndame la d yãenda koɛɛg n kõ pagba sẽn da tigma.
44016014	Bãmb nin-yend n da kelgd neere: a yʋʋra la a Lidi, a ra koosda monom Tiyatir pʋgẽ, a ra waoogda Wẽnde; Wẽnd kõ-a-la vẽenegre la a Pol karengã kɛla a sũurẽ.
44016015	Yẽ ne a zak rãmb sẽn deeg soobo, a kos-d la woto: «Y sã n get-m wa Soaala neda, bɩ y wa zĩnd m zakẽ,» la yɩɩ wala modgre.
44016016	D waa n dabda pʋʋsg daar a yembre, n seg yem-pog-bil a ye sẽn da bʋgd bagre. A bãgra ra kõta a zu-soaben-dãmba ligd wʋsgo.
44016017	A Sɩngame n pʋgd tõnd ne a Pol la a gomda: «Nin-bãmba yaa Yĩngr Wẽnda tʋʋm-tʋmdba, yaa fãagra sor la b wilgd-y.»
44016018	A pʋg-d la woto rasem a wãna. A Pol waa n yɛɛme n wẽneg n yeele: «A Zezi Krista yʋʋr yĩnga, m kõt-f la noore, Sʋtãana, tɩ f yi la f bas pagã.» La a sɩd wẽneg n yiime n bas-a.
44016019	A zu-soaben-dãmba sẽn mik tɩ b rɩɩba sor menemame, b tɩ yõka a Pol la a Silas n tall-ba n taas tẽnga rãmb sɛk zĩigẽ, bʋ-kaoodb taoore.
44016020	B yeela tẽnga taoor dãmba: «Nin-bãmba waa n dãmbda tẽngã, yaa Zʋɩf rãmba.
44016021	B wata ne noe tõnd Rom dãmba sẽn ka tõe n deeg la d tũ ye.»
44016022	Neba yika ne-ba. Taoor dãmba kɩtame tɩ b yees b futã la b pãb-b-la ne kaase.
44016023	B Pãb-b la sõmbo n yaool n kẽes-b roogo. B kosa ro-gũudã t'a maan a ni.
44016024	Ro-gũuda me sẽn wʋm dẽ, a kẽes-b la pʋgẽ doogã n loe b nao wã ne rabõanga.
44016025	Yʋn-sʋka, a Pol ne a Silas ra pʋʋsdame la b pẽgd Wẽnd ne yɩɩla.
44016026	Tẽnga waa n yika vugr bal n tar miuungu tɩ ya wa rooga na n lukame. Kʋɩlensa fãa pagsa vugri tɩ bãeensa sẽn da sog bi-beesa foos n dʋʋg.
44016027	Ro-gũuda nekame n yãe tɩ kʋɩlensa pagsame t'a wõog a sʋʋga n na n kʋ a menga t'a ra tẽedame tɩ bi-beesa fãa loogame.
44016028	A Pol tãs-a lame: «Da pogl f meng ye tɩ tõnd fãa keta ka.»
44016029	Ro-gũuda kosame tɩ b widg bugum t'a zoetẽ la a rigda n tɩ wõgemd a Pol ne a Silas taoore.
44016030	A yiis-b la roogo la a yeel-b lame: «Soaala, yaa bõe la m tog n maan n fãag m sɩɩga?»
44016031	B leok-a lame: «Tẽ Soaal a Zezi tɩ foo ne f zaka na paam fãagre.»
44016032	B wilg-a-la Soaala Koe-noogã, yẽ ne a zak rãmba.
44016033	Yɩɩ zĩig pʋgẽ bala la ne yʋngo la a peeg-ba n tɩ peks b noadã la yẽ ne a zaka rãmb fãa deega soobo.
44016034	A tall-b lame n kẽes a zakẽ, n bao rɩɩb n kõ-ba la a naaga a zak rãmb n kɩdem sũ-noogo, b sẽn lebg tẽedba yĩnga.
44016035	Zĩig sẽn yẽege, tẽnga taoor dãmb tʋma rapoy-bi tɩ b wa yeel ro-gũuda: «Yiis-y nin-bãmba roogo.»
44016036	Ro-gũuda me taasa a Pol b goama: «Tẽnga taoor dãmb tʋmame tɩ b wa yeel tɩ b bas-y tɩ y looge. Dẽnd yĩnga yi-y n loog-y.»
44016037	Dẽ me la a Pol yeel Dapoy-bi wã: «B kɩtame tɩ b pãb tõnd neba fãa taoore, tõnd ne d sẽn ya Rom tẽngen-bi-taase; b kẽesa tõnd bi-bees roogẽ. La marsã b ratame n soos n yiis-du! Bada! B mens wa b toore n yiis-du.»
44016038	Dapoy-bi wã taasa tẽnga taoor dãmb b goama. B sẽn wʋm t'a Pol ne a Silas yaa tẽngen-bi-taar ne Rom dãmba, b yɛɛsame.
44016039	Tẽnga taoor dãmb n sɩd wa b toore n kos-b tɩ b maan yãgbo la b yi tẽngã.
44016040	B sẽn yi roogo a Pol ne a Silas leba a Lidi zakẽ. B le sega saam-biisa be n le keng b tẽeb n yaool n loog.
44017001	B kẽe Amfipolis n sãag Apoloni n ta Tesalonik. Beelẽ Zʋɩf rãmba ra tara b pʋʋsg roogo.
44017002	La wala a sẽn maand dasem kam, yaa beelẽ la a Pol tɩ yãend-ba. Vʋʋsga raar tong taaba a tã b sẽn gãneg b sõasgã sebr sõng zugu.
44017003	A Pol ra gomda ne-ba n wilgd-b tɩ Krista ra tog n namsame la b vʋʋg kɩɩms sʋka, la a ra yetame: «Krista la a Zezi, m sẽn moond a soabã.»
44017004	Bãmb sʋka neb kẽer paamame n yi b likẽ n lebg tũud-n-taar ne a Pol la a Silas. La tõe n paas a Zʋɩf rãmb kẽed-paalse la bu-zẽmba la nin-bɛd pagb ka tɛka.
44017005	Zʋɩf rãmba yika sũ-kiiri, n kẽ raagẽ wã n wool nin-yaalse sẽn gũm taaba n tar bʋʋr tẽnga pʋga. B ta a Zason yiri n baood a Pol la a Silas n na kẽes-b bʋʋd tẽnga soaalba taoore.
44017006	B ka yãend-b be ye la b kora a Zason la saam-biis kẽer n ta kombɛɛmba nengẽ la b kaasdẽ: «Nin-bãmba n leebd ãndũni rãmba zutu, la ad-b sẽn ta ka me.
44017007	La ad-a Zason sẽn deeg-b a zakẽ. Nin-bãmba tõdgda Rom naaba noore, n moonẽ tɩ dĩm a to n be: a Zezi.»
44017008	B bʋʋra yɛɛsa zãma wã la kombɛɛmbã.
44017009	B yeela a Zason la neb a taabã tɩ b wa ne ligdi tɩ b yaool n bas-ba.
44017010	Zĩig sẽn sobge, saam-biisa kɩtame t'a Pol ne a Silas loog Bere tẽnga. B sẽn ta be b tɩ kẽe Zʋɩf rãmba pʋʋsg roogẽ.
44017011	Bãmb da tara zʋg sõngo n yɩɩd Tesalonik rãmbã. B reega Koɛɛga tao-tao. Beoog sẽn vẽeg fãa b ra karemda Sebr Sõngo n get bõe n ka zems a Pol dãmb toagsgẽ.
44017012	Bãmb wʋsg saka tẽebo, la bu-zẽmba sʋka, nin-bɛd pagba, la rap me.
44017013	Tesalonik Zʋɩf rãmba sẽn wʋm t'a Pol moona Bere tẽnga Wẽnd koɛɛgã b le waa n dãmba nebã.
44017014	Dẽ la Saam-biisa me kɩt t'a Pol yi n tees mogrã. A Silas la a Timote yaool n paa be.
44017015	Sẽn da yãagd-ba a Pol yãag-a lame n ta Atɛn n yaool n lɛɛg ne a Pol koɛɛg, a Silas la a Timote yĩnga: tɩ b bʋʋg-a be tao tao.
44017016	A Pol ra gũuda a Silas la a Timote Atɛn la a sũura ra kɛɛda wa bugum, a sẽn mik tɩ tẽnga pida ne wẽn-naandse.
44017017	Woto a sõasga ra welga sags a yiibu. A Ra sõsda pʋʋsga roogẽ ne Zʋɩf rãmba la sẽn da tũud-b Wẽnde; n sõsd tẽnga rãmb sɛka zĩigẽ ne sẽn wat-b be.
44017018	Neb sẽn da karem n sik meng n da mii n wat a nengẽ, wala bãng sẽn noom f yĩnga rãmba, la kũum dabeem ka tar-m dãmba. Bãmb kẽer da sokdame: «Luiin-bag kãnga yetame tɩ bõe?» Tɩ kẽer me yetẽ: «Ad-y yaa bu-zẽnd wẽnd dãmb sor la a wilgda.» La rẽ me yaa b sẽn da wʋmd Zezi yʋʋre la kũum vʋʋgre.
44017019	B talla a Pol n zãag bilfu n sokd-a: «D tõeeme n bãng f zãms paalsa bɩ?
44017020	Fo sẽn leokd tõnd koees niynsa yaa koe-sãamse, dẽ la d dat n wʋm b võore.»
44017021	Atɛn tẽng rãmba la sãamba sẽn waa n nok-bã sɩd da ka tar tʋʋmd a to n zʋʋg kibar paalg yelgre bɩ kelgr ye.
44017022	A Pol yik n yalsa yĩngr bãmb sʋka n yeele: «Atɛn dãmba, m neeme tɩ y yaa neb sẽn mi wẽnd waoogre n yɩɩd buuda taaba.
44017023	M saagame n gilg y tẽngã, la m gesa neere y sẽn me y wẽnd dãmba yĩnga. M tol n yãenda maan-kugri b sẽn gʋls a zug woto: ‹D sẽn ka mi wẽnd ninga rẽnna›. Ad-y yaa yãmb sẽn waoogd n yaool n ka mi a soaba la mam wat n na n wilg yãmba.
44017024	Wẽnd ning sẽn naana dũnia la bũmb ning fãa sẽn be a pʋgẽ, yĩngr la tẽng Soaala, ad-y b ka kẽed ninsaal sẽn me rot niynsa ye.
44017025	Ka ninsaal nug n na n yiis bũmb n kõ-ba, wala bũmb n paoog-b tɩ b rat ye, tɩ yaa bãmb n kõt vɩɩm, vʋʋsem la paoong fãa.
44017026	B tʋlgame tɩ ninsaalba fãa sẽn be tẽng zugã yɩ yẽgr a ye wila. B yalsa bũmb fãa a zĩigẽ, n yals bũmb fãa a toaaga la a wakato.
44017027	La b raaba yaa b fãa bao la b paam Wẽnd belem kaseto, wala b sẽn tõe, ba sã n na yɩɩ wala ne bablgo, tɩ Wẽnd pa zãr ne tõndo, b pa zãr ne ned kam fãa ye.
44017028	Sɩda yaa bãmb maasmẽ la d vɩ la d kẽnda la d yaa d sẽn yalã. Pʋs n yaa woto la yãmb neb kẽer yeel yã: ‹D yaa buud a ye ne Bãmba.›
44017029	Tõnd ne Wẽnd sã n ya buud a ye, d ka tog n mams-ba wala sãnem, wanzurfu bɩ kugr, ninsaal minim la a bãngr sẽn yag ye.
44017030	Wẽnd basa sẽn looga taale, bãngr kaoolga taale, n yik marsã n na n wilg ninsaalba, b sẽn ya zĩig ning fãa neba, tɩ b teem zʋgo.
44017031	B bãng tɩ b yãka raare n na n kao ne zemsgo ninsaalba fãa bʋʋdo. B yãka bʋ-kaoodã, la kaset ning b sẽn kõt tɩ bãmb n yãk yẽ soabã, yaa b sẽn vʋʋg-a kɩɩms sʋkã.»
44017032	Atɛn dãmba sẽn wʋm t'a Pol gomd sẽn ki vʋʋgr yellã, kẽer pusga laado. Kẽer me yeelame: «D na kelg gomd kãnga nindaare.»
44017033	Boto me la a Pol paam n yi b sʋka.
44017034	Neb kẽer lebga b tũud-n-taase la b saka tẽebo. A Denis zĩnda b sʋka. Pag a ye me n zĩnd be n boond tɩ Damaris. Neba taab me n paase.
44018001	Dẽ sẽn looge, a Pol zãaga ne Atɛn n dig Korẽnt.
44018002	A yãenda Zʋɩf a ye be sẽn boond tɩ Akilas, yaa Põ tẽn-peelmẽ neda la a nan waa paalem, yẽnda ne a pag a Prisil. Itali la b yii n wa Korẽnt tɩ dĩm a Klod da kõo Zʋɩf rãmba noore tɩ b yi Rom. A Pol lebga zood ne bãmba,
44018003	b nug tʋʋmd sẽn da ya tʋʋm yɛnga. Yaa bãmb la a tɩ noke tɩ b naag taab n tʋmnẽ. Yaa pɛɛl sẽn tar n tiid doto la b ra wʋgda.
44018004	Sibr daar fãa a Pol da maanda kareng pʋʋsga roogẽ n na n vẽneg Zʋɩf rãmba la bu-zẽmba.
44018005	A Silas ne a Timote sẽn yi Masedoan n wa tɛka, a Pol tʋʋmda lebga moon Koe-noogã n wilg Zʋɩf rãmbã t'a Zezi la Wẽnd sẽn tʋm a soabã.
44018006	A sẽn mik tɩ b pa rat n kelge la b gomd n tʋʋsda Wẽnde, a Pol fugumda a fut b taoore n yetẽ: «Y kɩɩsga sẽn wãad yãmba taal pa ne yã. Sã n ya maam, taal ka m zug ye la marsã tɛka yaa bu-zẽmba la m na n babse.»
44018007	A Pol yii be n dig a Zustus yiri; nin-kãng ra pʋʋsda Wẽnde la a zaka ra yega ne pʋʋsga roogo.
44018008	Pʋʋsga roog naab ra boondame tɩ Krispus. Yẽnd me saka tẽebo. Korẽnt neba pʋs n yɩɩ wʋsgo sẽn sak tẽeb la b reeg soobo.
44018009	Yʋng a ye Soaala lika a Pol n yeel-a: «Da zoe rabeem ye, da vʋʋs ne Koɛɛga mooneg ye, da sĩnd ye.
44018010	M bee ne foo la ned kõn sɩɩs-fo n maan-f wẽng ye, kaalẽ m tẽeda neb wʋsgo m Tigenga yĩnga.»
44018011	A Pol paa Korẽnt yʋʋmd la kiis a yoobe, n tar Koɛɛga mooneg bala.
44018012	A Galiõ sẽn waa n ya Akayi kombere, Zʋɩf rãmba yika wa nin-yɛnga n na n maan zabr ne a Pol. B kẽes-a la bʋʋdo,
44018013	n yetẽ: «Nin-kãnga sagenda neba tɩ b waoog Wẽnd ne waoogr sẽn pa tũud Noorã.»
44018014	A Pol sɩngame t'a na n gome la a Galiõ leoka Zʋɩf rãmbã: «M na n kelgẽ-la y koɛɛgã sã da yaẽ la ned bũmb la a sãam yã, bɩ sã n da yaẽ la yel-yood la a maanyã, tɩ rẽ segdame.
44018015	La sã n kella no-koɛɛm goam biis poorẽ, bɩ yʋy poorẽ, bɩ y meng Noora poorẽ, yãmb n na bãnge, mam yẽ kõn lʋɩɩs m toog ye.»
44018016	A Yiis-b-la bʋʋda zĩigẽ.
44018017	B fãa yii n gãda a Sostɛn, pʋʋsga roog naaba, la b sɩnga a pãbr, bʋʋda zak noor bala, t'a Galiõ sɩd sĩnd waa toog ka ye.
44018018	A Pol kell n paa rasem a wãn Korẽnt la a waa n basa a saam-biisã n kẽ koglgo, n tees Siri. A Prisil ne a Akilas yãag-a lame. A Pol ra põnga a zug Sẽnkre tɩ pʋleng la a ra pʋlm yã.
44018019	B waa n siga Efɛɛz. Beelẽ a welga ne a tũud-n-taasã. A sẽn tɩ kẽ pʋʋsg roogẽ a sõsa ne Zʋɩf rãmba.
44018020	Bãmb kos-a lame t'a ra yãg loogr ye, t'a ka sak ye.
44018021	B sẽn waa n pʋʋsd Wẽnd na taas la a yeel-b: «M na n lɛɛg n wala y nengẽ, Wẽnd sã n data.» A yii Efɛɛz.
44018022	A Sẽn sig Sezare, a tɩ pʋʋsa Tigengã n yaool n tees Antiyos.
44018023	A maana rasem a wãn beelẽ n le yi n dɩk a sor n digd Galat la Frizi rãmb tẽnga, n kengd karen-biisa tẽebo.
44018024	Zʋɩf a ye sẽn boond tɩ Apolos, n yit Aleksãndri baobgo, waa Efɛɛz. Yaa ned sẽn da mi goama la ned sẽn da vẽen ne Sebr sõngo.
44018025	A ra paam n zãmsa sor ning sẽn boond tɩ Soaala sorã la a ra pelga a sũuri n moonẽ la a gomd a Zezi yell tɩ tũud tɩrga, la yaool n ya a Zã soobã la a so yã.
44018026	A yika pʋʋsga roogẽ n gomd t'a sũur pa kiuusdẽ ye. A Prisil la a Akilas kelga a goama la b peeg-a lame n tɩ vẽneg-a Sora zãnga.
44018027	A Apolos da rat n kẽnga Akayi, tɩ saam-biisa yeel-a t'a maan dẽ, a maan neere, la b gʋlsa karen-biisa tɩ b reeg-a neere. Sɩda a sẽn ta be, ne Wẽnd sõngre, tẽedba rɩ-la a yõod zembala.
44018028	A ra leoodame n lubd Zʋɩf rãmbã, neba fãa nifẽ, n wilgd ne Sebr sõngo t'a Zezi la Wẽnd sẽn tʋm a soabã.
44019001	A Apolos sẽn waa n be Korẽnt, dẽ t'a Pol saaga tẽns niyns sẽn zao tãmsa zutu n sig Efɛɛz. A mika karen-biis kẽere.
44019002	A yeel-b lame: «Yãmb sẽn sak tẽebã wakato, y paama a Vʋʋsem Sõng bɩ?» Tɩ b leoke: «Tõnd nan ka wʋm meng tɩ b gomd t'a Vʋʋsem Sõng beeme ye.»
44019003	T'a Pol le sok-ba: «Yãmb sẽn deeg soob ninga la bʋgo?» Tɩ b yeele: «A Zã soobo.»
44019004	Dẽ la a Pol yeel yã: «Yaa sũur tekr soob la a Zã ra kõta la a yet zãma wã tɩ b tẽ ned ninga sẽn na n wa yẽnda poorẽ wã: a Zezi.»
44019005	B sẽn wʋm dẽ b reega soob Soaal a Zezi yʋʋr yĩnga.
44019006	A Pol sẽn tẽeg a nus b zutu la a Vʋʋsem Sõng sẽn sig-ba tɩ b sɩng n wɩlemd bu-zẽn goam la b gomd bãngr goama.
44019007	B ra yaa bãmb piig la a yiibu.
44019008	A Pol tɩ kẽe pʋʋsga roogẽ la kiis a tã sẽn pʋg taaba a ra gomda ne raoodo. A Sõasga ra yaa Arzãn Rĩunga yelle n dat tɩ kẽ b sũurẽ.
44019009	Kẽer n zĩnd be n da pa reegd saglg ye tɩ b sũura ra kɩʋʋlmame. Bãmb dãmb n da sãbsd Wẽnd sorã, neba fãa taoore. A welga ne bãmb dãmba. A sʋka karen-biisã. Beoog-beoog fãa a ra maand-b la kareng a Tiranos karen-doogẽ.
44019010	Kell n talla boto yʋʋm a yi la rẽ me la Azi rãmba, Zʋɩf bɩ bu-zẽmba tõog n wʋm Soaala Koɛɛgã.
44019011	Wẽnd kõ-la a Pol pãng t'a maand wẽnd makr dãmb sẽn da yɩkd pɛlense.
44019012	Sã n dɩk peend buud fãa sẽn sɩɩs a Pol n lɛɛg n sɩɩs bãad-dãmba, b bãasa wẽnegd n sãoogame, bɩ Sʋtãamba yit n loogame.
44019013	La ade, Zʋɩf rãmb kẽer me n da saad n sãoogd neba. Bãmb me makame n pʋd Soaala Zezi yʋʋr n na n sãoog Sʋtãan sẽn da kẽ b rãmba. B ra yetame: «M kot-y lame tɩ y yi, Zezi ninga yʋʋr yĩnga, Zezi ning a Pol sẽn gomd a soab yellã!»
44019014	Da yaa a Seva kamb a yopoe n da maand woto la a Seva meng ra yaa Zʋɩf rãmb maan-kʋʋd kãsenga.
44019015	Sʋtãan a ye lɛɛg n yeel-b lame: «Sã n ya a Zezi, mam mii bãmba, Sã n ya a Pol, mam mii yẽ me. La yãmba, yãmb la a bõe rãmba?»
44019016	La Sʋtãana yiime n wudg n kẽ bãmba, n lubd-ba, a yembr-yembre, n pogend-ba tɩ b na n zoe n yi yɩnga, b bɩlma, la ne sãmpoaga.
44019017	Efɛɛz rãmb fãa, Zʋɩf bɩ bu-zẽmb wʋma yellã. Rabeem yõka b fãa, la Soaala Zezi yʋʋr paama pẽgre.
44019018	Sẽn sak-b tẽeba waa zembala n deeg b kongre la b wilg bãmb me sẽn da maande.
44019019	Sẽn da zãms-b rabaar buud toor toore n tʋmnẽ n yɩkd neba pɛlensã, waa ne b rabaara sɛba la b yõog-b la neba fãa taoore. B geela b sɛba yõodo. Seka neb tus pis nu daar a ye tʋʋmd yaoodo.
44019020	Ad-y Soaala Koe-nooga ra paamda moonego la a ra kɩɩda yẽgen sẽn tar pãnga.
44019021	Dẽ loogr poore a Pol ninga a yamẽ t'a na n le tũu Masedoan la Akayi n leb Zerizalɛɛm. A ra yetame: «M sã n ta be na yɩ tɩlɛ tɩ m ta Rom me.»
44019022	A tʋma Masedoan a sõangdba a yiibu, a Timote la a Erast; yẽ meng yaool n paa rasem a wãn Azi tẽn-peelmẽ.
44019023	Wakat kãnga, Sora poorẽ, tẽnga wa n dãmbame.
44019024	Ned a ye n da ya yõaka n boond tɩ Demetriyus. A ra yõgda ne wanzurfu a Artemis wẽnd doto. Woto a ra sõngda tẽnga rãmb wʋsgo ne nug tʋʋmde.
44019025	A tigsa yẽ sẽn kõ b rãmb tʋʋmna la neba a taab sẽn ya yõgs wa yẽnda n yeel-ba: «M zo-rãmba, tõnd sẽn vɩ tɩ d vɩɩma sakdẽ wã, y miime tɩ rẽ bela d tʋʋmnẽ wã.
44019026	La ade, wala y sẽn ne la y sẽn wʋmde Azi tẽn-peelma tõre, a Pol ne a saglsã woola neb ka tɛk a poorẽ sẽn maand tɩ wẽnd sẽn dõog ne nug, ka tõe n yɩ wẽnd ye.
44019027	Woto tõeeme tɩ b pa le ges tõnd tʋʋmna wa bũmb sẽn be võor ye, tõeeme tɩ b wa ges tõnd wẽnd poaka Artemis meng rooga wa zaalem, la rẽ fãa wat n baasa ne paoore, wẽnd ning Azi la dũni wã tõr sẽn waoogda paoore.»
44019028	Neba sẽn wʋm dẽ, b sũur puuga wʋsgo tɩ b tar kaasgo: «A Artemis, Efɛɛz rãmba wẽnda, yaa wẽn kãsenga!»
44019029	Waa n lebga tẽnga tõr n wulumdi. Fãa kaoogame n digd reema zĩigẽ al tɩ Masedoan rãmba, a Pol so-toaka neba, a Gayus ne a Aristark, kong n pʋg-ba.
44019030	A Pol da ratame n tɩ yãend buudã la karen-biisa ka sak ye.
44019031	Azi rãmb neb kẽer sẽn da ya a zo-rãmba, kos-a lame t'a ra koos a yõor ye, la a ra tag reema zĩigẽ ye.
44019032	Bãmb dãmb da yetame tɩ wãnda, tɩ bãmb dãmb yet tɩ woto. Tẽnga taoor dãmb mens ra ka mi b tigsga võor ye.
44019033	Zʋɩf rãmba da ratame t'a Aleksãndr yɩ b norɛɛsa, n yiisa sʋka. A kabsa ne nug n na n gome ne nebã.
44019034	La b sẽn bãng tɩ yaa Zʋɩf, b fãa lagma taab n kelemd wa nin-yende, na ta wakat a yiib pʋgẽ: «A Artemis, Efɛɛz rãmb wẽn poaka, yaa wẽn kãsenga!»
44019035	Bʋʋda taoor soab waa n tõogame tɩ b bas bʋʋre t'a yeele: «Efɛɛz rãmba, ãnda be dũni wã pʋga n ka mi tɩ tẽn kãnga n gũud wẽn kãsenga Artemis doogã la a menga nin-naand sẽn yi yĩngr n sigã?
44019036	No-koeemd sẽn ka be rẽ poorẽ wã, y tog n zĩnda sɩɩ n da wa maan kegr ye.
44019037	Yãmb sẽn tall-b rãmb n wa ka wã, b ka tʋʋs yãmb wẽndã, b ka paooga ye.
44019038	A Demetriyus ne a tʋmd-n-taaga sã n tar koɛɛg ne ba, bʋʋd daar beeme, bʋ-kaoodb beeme, b bool-b badaare.
44019039	Koɛɛg a to sã n beẽ n dat welgre, d tigsga sẽn tar raarã, d na ges rẽnna.
44019040	Bũmb ning sẽn maan dũnna wã tõeeme tɩ b yeel tɩ yaa tõnd n dãmbd tẽngã, tɩ d meng yaool n ka tar rũnna gũm taaba võor ye.»
44019041	A sẽn leok woto n sɛ, b fãa sẽegame.
44020001	Bʋʋra sẽn yõke, a Pol boola karen-biisã, n sagl-ba, n pʋʋs-b wẽnd na taas la a looga Masedoan.
44020002	A Pɩʋʋga tẽngã n kengd tẽedbã la a rigd Grɛs Tẽn-peelmẽ.
44020003	Kiis a tãab la b maan be. Segame t'a sẽn waa n dat n kẽ koglg n dig Siri la a Pol sẽn wʋm tɩ Zʋɩf rãmba gãnega bẽdg a yĩnga. Dẽ me la a yeel t'a na n gõdg n leba Masedoan.
44020004	A tũud-n-taas yi-la a Sopatros, a Pirus biiga, Bere tẽng neda; n paas a Aristark ne a Sekundus, Tesalonik rãmba; n paas a Gayus, Doberɛs neda, n paas a Timote la a Tisik, la a Trofim, Azi rãmba.
44020005	Bãmb denga taoore n tɩ gũ-d Troas.
44020006	Tõnd mens kẽe koglg n yi komber a Filip tẽnga. Bur ka lobd bɩlla poore, rasem a nu pʋgẽ, d tɩ paam-b la Troas la bee d paa rasem a yopoe.
44020007	Sibr daar zaabre, d da tigma taab bura kaoob yĩnga. A Pol sẽn da rat n loog vẽkẽmbeooga ra sõsda ne-ba. A gomame n tãag yʋn-sʋka.
44020008	B ra widga fitils rãmb wʋsgo yĩngr doog ning d sẽn da tigma.
44020009	Bi-bɩɩg a ye sẽn boond tɩ Eutik da zĩi rooga võorẽ. Gõeem sẽn ya gõeem meng wa n lub-a lame, dẽ t'a Pol ket n maanda a karengo. Gõeema yĩnga a yii rooga roglem-roglem a tãab soaba n lʋɩ tẽnga. B sẽn zẽk-a, b mikame tɩ yaa kũum.
44020010	A Pol sigame n zõond n ges-a, n dɩk-a a nusẽ la a yeelame: «Tõog-y y mense t'a nan pa ki ye.»
44020011	A leba yĩngri n tɩ kao burã n dɩ; a Gomame tɩ zĩig wa yẽege. Dẽ marsã la a yaool n dɩk a sore.
44020012	B talla bi-bɩɩga vɩɩga n tɩ kẽes a zakẽ la zaka rãmb sũ-noog ka yɩ bilfr ye.
44020013	Tõnd denga taoore. D teesa d koglga Asos tɩ be la d da tog n dɩk a Pol n kẽes koglga pʋga wala a meng sẽn da kaoole.
44020014	A sẽn paam tõnd Asos d kẽes-a la koglga pʋga n dig Mitilɛn.
44020015	D sẽn yi be d taa Kio vẽkembeoogo. Da-yɩten-daare d looga Samos n tek n yaas Trogiliõ la raar ninga sẽn pʋga wã beoog vẽk-d la Milɛt.
44020016	A Pol da yeelame t'a ka na n yeg kooma noore n pẽneg Efɛɛz t'a wat n dat n bʋdgame n ta Azi, tɩ kẽnda tadge. A ra yãgdame n dat n kẽ Zerizalɛɛm, Wẽnd sã n sake, Tigsga kibs raare.
44020017	A Pol zĩnda Milɛt n tʋm tɩ b bool Efɛɛz Tigenga nin-kẽemsã.
44020018	B sẽn ta, a yeel-b lame: «Yãmb fãa miime, al pipi raarã, m naoor sẽn tag Azi tẽng tɛka, m manesem ne yãmb sẽn yɩ a soaba.
44020019	M tʋma Soaala tʋʋma ne yam sulgri, ne nintãm, ne namsg ning Zʋɩf rãmba sẽn nams maam ne b no-baoorã.
44020020	Y mii tɩ m baoo sẽn wat ne yõod yãmb yĩnga. M pa tar n leb poorẽ n mong-y y sẽn da tog n wʋmb bũmb ninga bɩ y sẽn da tog n zãms bũmb ninga, y zagsẽ bɩ y sɛk zĩisẽ ye.
44020021	D kosa Zʋɩf rãmbã wala bu-zẽmbã, tɩ b teem zʋg Wẽnd taoore la b tẽ Soaal a Zezi Krista.
44020022	Marsã yaa Wẽnd Vʋʋsem n tusd maam tɩ m dabd Zerizalɛɛm la m ka mi yell ning sẽn na n pak-m be ye.
44020023	M sẽn yaool n wʋm Wẽnd nengẽ n ta marsã yaa tɩ m sẽn ta tẽng ning fãa yaa naong la pɛt bal n gũud maam.
44020024	Sã n ya ne maam, m yaool n ka get m vɩɩma wa bũmb sẽn tar yõod ye. Sẽn pak maam yaa m vɩɩma, yaa m tʋʋmda baas neere, tʋʋmd ning Soaala Zezi sẽn kõ-ma. La b tʋʋmna yaa m yɩ Wẽnd kũun kãsenga kaset soaba, b Koe-nooga moanda.
44020025	Marsã, ad-m sẽn mi bũmb ninga: y kõn le yãend m neng ye; yãmb fãa yaool n yãend-m la y sʋka tɩ m moond Wẽnnaam Rĩunga Koe-noogo.
44020026	Yaa rẽ yĩng la m tõe n togs, y fãa gill taoore: m zug roka ne yãmb ned kam fãa vɩɩm sãoong taale.
44020027	M sɩd mao ne bũmb fãa; m wilg-y-la Wẽnd sẽn dat tɩ yɛla fãa pids to-to.
44020028	Bɩ yãmb mens maan gũusgu la y gũ Wẽnd bãgr ning a Vʋʋsem Sõng sẽn gũnug yãmbã. Kɩɩm-y bãgr ning paoong sẽn tũ ne Biiga zɩɩma raagre.
44020029	M sẽn mi yaa tɩ m loogra poore digd-n-yĩidsi sẽn ya toose, ka na n bas bãgra ye.
44020030	M miime tɩ m loogr poore, neb n na n yik yãmb sʋka, n gom n tudug karen-biisã tɩ b yi tõnd poorẽ n tɩ kẽ bãmba.
44020031	Dẽ la m kot-y tɩ y maan gũusgu la y tẽeg tɩ yʋʋm a tãab tõre, wĩndg la yʋngo m yõka yãbre n wilg ned kam fãa a kongre.
44020032	Marsã m gũnugda yãmb ne Wẽnd la ne b Gomda kũuni: Gomd sẽn tõe tɩ rooga me n yalse, la a tõe tɩ Wẽnd sẽn welg b rãmb toora rɩ b yõodo.
44020033	M ka tʋlg yãmb ned ba a ye wanzurf bɩ a sãnem, bɩ a fuug ye.
44020034	Ad-y yaa m nus bãmba m kõ-m tɩ m yiis m meng la m tũud-n-taasa kom.
44020035	M kõ-y la kaset toor-toore, tɩ d tog n saka toogo n tõog n yols d taaba nimbãanega la m yeel-y lame tɩ y tẽeg Soaala meng sẽn yeele: sẽn kõt-a sũ-noog yɩɩda sẽn deegd-a.»
44020036	A sẽn gom woto, a yĩgimdame n pʋʋs ne nin-kẽemsã.
44020037	B fãa ninga nintãm la b gãda a Pol n tara yubla mogsgo.
44020038	La bũmb sẽn sãam b sũur wʋsgo, yaa Pol sẽn yeel-ba: y kõn le yãend m neng ye. Bãmb n yãag-a n tãag kooma koglgo.
44021001	D sẽn paam n fãagd d meng nin-kẽemsa nusẽ, d teesa Kos tɩrga. Vẽkembeoogo d taa Rod la Patara.
44021002	Be d paama koom koglg sẽn dabd Fenisi. D kẽeme n looge.
44021003	D yãenda Sɩpr yɩɩga tɩ d bas-a d goabga, n tees Siri la yaa Tir la d sig yã. Koglga ra tog n yalsa be n sik a zɩɩbo.
44021004	D mika karen-biis beelẽ la rasem a yopoe la d paa Tir. A Vʋʋsem Sõng vẽnega karen-biisa tɩ b yeel a Pol t'a ra kẽng Zerizalɛɛm ye.
44021005	Loogra sẽn ta d baas n loogame. B fãa ra yãagd-d lame, pagb la kamb fãa. D sẽn yi tẽngã d fãa yĩgimda mogra noor n pʋʋse.
44021006	D sẽn pʋʋs taaba, d kẽe koglgã. Bãmb me leba b tẽngẽ.
44021007	D sẽn yi Tir d baasa d kẽndã Ptolemayis. D pʋʋsa beelẽ saam-biisã la d paa ne b raar a ye.
44021008	Vẽkembeoogo d yiime n dig Sezare. D siga a Filip zakẽ; a ra moonda Koɛɛga be la a ra yaa Sõangdb a yopoe wã nin-yende.
44021009	A ra tara kom-pugli a naas sẽn nan pa kul sɩdb ye la sẽn da gomd bãngr goama.
44021010	D paa be rasem a wãna la bãngd sẽn boond tɩ Agabus yii Zɩɩde n wa.
44021011	A bʋʋga tõnd a Filip zakẽ la a rɩka a Pol sẽbdgã n kɩt tɩ b loe a karse la a nusi la a gomda: «Ad-a Vʋʋsem Sõng sẽn wilgdi: Rao ninga sẽn soa sẽbdg kãnga bãng tɩ Zʋɩf rãmba na n sẽb-a la woto Zerizalɛɛm n bas-a bu-zẽmba nusẽ.»
44021012	D sẽn wʋm dẽ, d naaga ne tẽnga rãmb n bõs a Pol t'a ra keng Zerizalɛɛm ye.
44021013	La ad-a sẽn leok-do: «Yaa bõe tɩ y yãbd n sãamd m sũuri? Ad-y Soaal a Zezi yʋʋr yĩnga m sakda kũum Zerizalɛɛm tɩ b pa gomda bas tɩ b sẽb-m ye.»
44021014	D sẽn mik tɩ d gomda vɩʋʋgẽ d basame n kong n yetẽ: «Bɩ Wẽnd maan b sẽn date.»
44021015	Dẽ poore, d sẽn waa n segl n sɛ, d dʋ Zerizalɛɛm.
44021016	Sezare karen-biis n yãag-do. B tɩ kẽes-d la a Mnason zakẽ, Sɩpr daoa la al sɩngrẽ karen-biiga.
44021017	D sẽn ta Zerizalɛɛm la saam-biisa sẽn deeg-d ne sũ-noogo.
44021018	Daar ning sẽn pʋgã, a Pol tũ-d lame n kẽng a Zak yiri tɩ yaa be la nin-kẽemsa tigim taaba.
44021019	D sẽn pʋʋs taab n sɛ, a Pol sɩngame n wilgd bal-bale a tʋʋmda sẽn yɩ a soab ne Wẽnd sõngr bu-zẽmba sʋka.
44021020	B sẽn wʋme b pẽga Wẽnde. B yeelame: «Gese, m saam-biiga, yaa Zʋɩf rãmb tus ka tɛka n lebg karen-biisi n yaool n da yaa a Moyiiz Noora tũudb akɩka.
44021021	La b wʋmame tɩ b gomd tɩ sã n ya fo nengẽ wã, fo tusda Zʋɩf rãmba sẽn vɩb ne bu-zẽmbã tɩ b lak ne a Moyiiz, n sagend-b tɩ b ra le kẽes b kamb bãongo la b ra le tũ rog-n-mika ye.
44021022	Bõe la d na maane? Yaa vẽnega tɩ zãma na n sũu taab n wa. F waoonga ka tõe n ling b ye.
44021023	Maan d sẽn na n yeel-fã: Neb a naase n pʋlme n be ka.
44021024	Tall-ba n looge, tɩ naag-ba n yɩlg f menga la sõng-b ne ligd ning b sẽn na n kɩs n paam b zuta põngre. Woto neba fãa na bãng tɩ b sẽn leok bũmb ning f poorẽ wã, ka sɩd ye, b na bãng tɩ fo me vɩɩma yaa ned sẽn tũud Noora vɩɩm.
44021025	Sã n ya bu-zẽmba sẽn sak-b tẽebã, d taas-b-la sẽn be nin-kẽemsa sebr pʋga: vẽ-y ne maand nemd, ne zɩɩm, ne gɩfo, ne yoobo.»
44021026	Vẽkembeoogo, a Pol sɩd looga ne neb a naasã n na n naag bãmb n yɩlge. A kẽe wẽnd doogẽ wã n wilg sẽn ya daar ning la yɩlgra na n baase tɩ b tall b kũuna n wa.
44021027	Rasem a yopoe yɩlgra ra sɛɛme la bala. Zʋɩf rãmb sẽn yit Azi n yaool n wa yãend-a wẽnd doogẽ wã, n dãmb nebã tɩ b yõk-a,
44021028	la b kaasdẽ: «Israyɛl kamba waa-y tao, ad-y yaa nin-kãnga n saad n wilgd neba zĩig zãnga tɩ b ra tũ a Moyiiz noorã, la a saad n gomd beedo wẽnd do-kãnga poorẽ.»
44021029	Ad-y b ra reng n yãenda a Pol ne Efɛɛz rao, a Trofim, tɩ b tũud taaba tẽnga pʋga. Dẽ la b ra tagsd t'a peeg-a lame n kẽ wẽnd doogẽ wã.
44021030	Tẽnga fãa rãmbame tɩ neba zoet zĩig zãng n watẽ. B gãda a Pol n tall-a n yiis wẽnd doogẽ wã, n lɛɛg n pag kʋɩlemsã.
44021031	B ra baoodame n na n kʋ-a, la tãb-biis kobs-yoob tãnsoaba waa n wʋma me tɩ b moonẽ: «Zerizalɛɛm zũndga zãnga.»
44021032	Tãnsoab kãsenga yiisa tãb-biisi la tãnsoab-bi tɩ b na n kẽ zãma wã. Neba sẽn yãend tãb-biisa ne b tãnsoaben-dãmbã ka le saag n wẽ a Pol ye.
44021033	Tãnsoaben-dãmba kãsma kolgame n gãd a Pol n kɩt tɩ b sẽb-a ne bãeens a yiibu n yaool n sok-a a sẽn ya a soaba la a sẽn maan bũmb ninga.
44021034	La neba leoob ra ka tũud taab ye, kẽer t'a maana wãnda, kẽer t'a maana woto. Bʋʋra yĩnga tãnsoaba ka tõog n wʋm gomd tirg ye t'a yet tɩ b kẽes a Pol tãnsoben-dooga pʋga.
44021035	Sẽn ta rʋʋba zĩigẽ, b kong n põka a Pol, neba tusga yĩnga.
44021036	Neba ra pʋgda zembala, n maanẽ: «Bɩ b kʋ-a.»
44021037	B sẽn ta n na n kẽes-a roogã la a Pol sẽn yeel tãnsoabã: «Y tõe n kõ-m la sor tɩ m leok koɛɛg bɩ?» T'a lɛɛg n sok-a: «Fo gomda grɛk laa?
44021038	Dẽnd ka foo la Ezipt rao ning sẽn woole, daar nan ka zãre, so-gɩtb na ta tus a naas n kẽ we-raoogẽ wã wɛ?»
44021039	T'a Pol yeele: «Maam la a Pol, m yaa Zʋɩf, m doga Tars, Silisi tẽn-peelmẽ. M sẽn ya tẽng ning tẽnga biiga yʋʋr yiime. M kot-f lame tɩ f kõ-m sor tɩ m gome.»
44021040	A sẽn paam sore, a Pol yalsa teedsa zug, n zẽk a nug n kabs zãma wã. A kõ-b la koɛɛg ne Ebre rãmb goama:
44022001	«M Saam-biisi la m ba rãmba m kot-y la sor marsã n wĩnig m bʋʋma sẽn yɛs zĩig ninga.»
44022002	B sẽn wʋm tɩ yaa ne Ebre rãmb goam la a leokd bãmbã, bʋʋra wooga zãnga, t'a sɩnge:
44022003	«M yaa Zʋɩf. M doga Tars, Silisi tẽn-peelmẽ; m yaool wuba tẽn-kãnga la ya a Gamaliyɛl n zãms maam neere d yaab rãmba noora reegre la mam me ra pida ne Wẽnd nonglem wa yãmb sẽn pid rũnna wã.
44022004	M namsa so-paalga tũudba n tol n yãk yõore. M kɩtame tɩ b balg bãeense la b kẽes roogo pagb la rapa.
44022005	Rũnda maan-kʋʋd kãsengã la nin-kẽemsa fãa tara rẽ kaseto. M pʋs n da tɩ reega sɛb bãmb nengẽ Damas saam-biisa yĩnga tɩ m da rabd n na n tɩ sẽb So-palga rãmb n tall-b n wa Zerizalɛɛm tɩ b nams-ba.
44022006	M da rɩka sore n kolgd Damas, la vugr bala, wĩnto-sʋka, vẽenem kãseng n tãoos yĩngri n bui maam.
44022007	M lʋɩɩ tẽnga la m wʋma koɛɛg sẽn da yet ma: ‹Sol, Sol, bõe yĩng la f namsd maam?›
44022008	M leokame: ‹Yãmb yaa ãnda, Soaala?› Dẽ la b leok ma: ‹Yaa maam, Nazarɛt Zezi wã, la f sẽn namsdã.›
44022009	Sẽn da tũud-b maama yãenda vẽenema, la b ka wʋm sẽn da gomda ne maama soab koɛɛg ye.
44022010	M le sokame: ‹Bõe la m tog n maane, Soaala?› La Soaala yeel-m lame: ‹Yiki! Kẽ Damas. Beelẽ b na wilg-f f sẽn tog n maan bũmb ninga.›
44022011	La vẽenema sẽn kiis m nini tɩ m da ka le neẽ wã, m tũud-n-taasa nus la m gãd yã n kẽ Damas.
44022012	Ned n da be Damas n boond tɩ Anani. A ra tũuda Wẽnd wala noora sẽn date la tẽnga Zʋɩf rãmb da pẽgd-a lame.
44022013	Yẽnda n waa n yãend maam, la d sẽn pẽneg taaba, a yeel-m lame: ‹Sol, m saam-biiga, bɩ f nina puki.› La wakat kãng bala m tõog n yãend-a lame.
44022014	La ad-a sẽn yeele: ‹D yaab rãmba Wẽnnaam yãka foom n na n wilg foom b raabo, n wilg foom b Nin-sõngã tɩ f wʋm b koɛɛgã f toore.
44022015	Fo tog n yɩ-la b kaset soab dũni wã rãmb fãa taoore, f sẽn wʋm la f sẽn yãenda kaset soaba.
44022016	Bõe la d le gũud yɛsa? Aya! Reeg soobo, tẽ b Yʋʋrã tɩ f yel-wẽna fãa yẽese.›
44022017	M sẽn lɛɛg n wa Zerizalɛɛm, daar a yembre, m sẽn waa n be wẽnd doogẽ n pʋʋsdẽ, m yama fʋsga m yĩngã.
44022018	M yãenda Soaala, la ad-b sẽn yeel-ma: ‹Maan yãgbo, yi Zerizalɛɛm tao-tao, tɩ kaset ning f sẽn na n kõ maam beelẽ wã, b pa na n deeg-a ye.›
44022019	Mam leok-b lame: ‹Soaala, b yaool n mii neere tɩ m da saadame n yõgd n kẽesd doogo la m pãbd ne kaase sẽn da kẽed-b yãmbã.
44022020	B sẽn wa n daagd y kaset soaba, a Etiyɛn, zɩɩm, yɩla m nifẽ, a kʋʋba ra tata m yam la maam la a kʋʋdba ra gũnug b futu.›
44022021	Tɩ Soaala na n yeel-m marsã: ‹Looge; yaa yɩɩga, yaa bu-zẽmba nengẽ la m na n tʋm-fo.› »
44022022	B ra tara a Pol kelegre la a sẽn waa n pʋd bu-zẽmbã yʋʋre, b fãa sɩnga kaasgo: «Kʋ-y ned a woto buudu! A pa tog n vɩɩnd ye.»
44022023	Da yaa pãrbo, tɩ kẽer lobd b futu, tɩ kẽer fẽed tom yĩngri.
44022024	Tãnsoaba kɩtame tɩ b kẽes a Pol tãnsoben-dooga pʋga n pãb-a ne kaase, n paam n bãng a sẽn maan bũmb ning tɩ neba kaasd woto a zugu.
44022025	B sẽn waa n sẽba Pol ne gãn tagdo n na n pãb-a la a sẽn yeel tãnsoab bilã: «Yãmb tara sore n pãb ne kaase Rom tẽnga biiga, n pa reng bʋ a bʋʋdo?»
44022026	Tãnsoab bila sẽn wʋm dẽ, a tɩ yãenda a naabã n wilg-a woto: «Bõe la f na n maanẽ? Nin-kãnga yaa Rom tẽnga biiga.»
44022027	Tãnsoaba waa n soka a Pol: «Togs-ma, fo sɩd yaa Rom tẽnga biiga?» T'a Pol leok tɩ: N-yẽe!
44022028	Tɩ tãnsoaba yeele: «M yiisa ligd wʋsgo n na n paam n lebg Rom tẽnga biiga.» T'a Pol leok-a: «Sã n ya maam, m doga ne.»
44022029	Tao bala sẽn da na n pãb-bã tarame n leb poorẽ. Tãnsoaba meng ra maanda rabeem, a sẽn ne tɩ yaa Rom tẽnga biiga la a ra kɩt tɩ b balg ne yãndo.
44022030	Beoog sẽn vẽege, tãnsoaba tʋlg n bãnga bõe taale taki la Zʋɩf rãmba tʋk a Pol zugu. A kɩtame tɩ b lood a bãeensã la a yeel maan-kʋʋdba kãsem-dãmba la bʋ-kaoodbã, tɩ b tigim. A waa ne a Pol marsã tɩ b na n kao-a bʋʋdo.
44023001	A Pol gesa bʋ-kaoodba pem n wa yeel-ba: «M saam-biisi m pelga m pʋg m tũ Wẽnde n tãag rũnna.»
44023002	Maan-kʋʋd kãsenga, a Anani, wẽneg n yeela sẽn naag-b yẽnda n kaood bʋʋdã tɩ b va a Pol noore.
44023003	Dẽ me la a Pol yeel-a: «Yaa Wẽnd meng n na n va foo, ninsaan-kazukma! F zaoo bʋʋda zĩigẽ n na n bʋ-m wala Noora sẽn date, n yaool n yet tɩ b pãb ma tɩ Noora yaool n ka kõt foo so-kãng ye.»
44023004	Bʋ-kaoodb a taaba yeel-a lame: «Foo n saag n tʋʋsd Wẽnd maan-kʋʋd kãsenga.»
44023005	T'a Pol na n leok-ba: «M da ka mi tɩ yaa maan-kʋʋd kãseng a ye. M mii sẽn gʋls sebr sõngẽ: da saag n kãab beedo, f buuda kãsem ye.»
44023006	A Pol da miime tɩ bʋ-kaoodba welga sags a yiibu: ad Farizẽ rãmba, ad Saduseẽ rãmba. Dẽ la a tãs bʋʋda rãmba: «M saam-biisi, mam yaa Farizẽ, la Farizẽ biiga. Yaa tõnd sẽn saagd bũmb ningã, yĩnsa vʋʋgre, yaa rẽnd yĩng la b kẽes maam bʋʋdo.»
44023007	A ka yãee n gom n baase la zabr sẽn yik Farizẽ la Saduseẽ rãmba sʋka la neba welga taab sags a yiibu.
44023008	Saduseẽ rãmba sɩd yetame tɩ yĩns ka vʋʋgde, tɩ malɛk ka be, tɩ sɩɩg ka be. Sã n ya Farizẽ rãmba bãmb tẽeda rẽ faa.
44023009	Dɩlla bʋʋda wulumda ne bʋʋre. Sɛb gʋlsdb kẽer da yaa Farizẽ rãmba. Bãmb n yik n tãs ne pãnga: «Tõnd ka ne nin-kãnga kongr ye. Tõe tɩ sɩɩg bɩ malɛk n gom ne a.»
44023010	Zabra wa n wɩngdame n paasdẽ, tãnsoaba zoe-la b na n wa taa a Pol n tõse, t'a kɩt tɩ tãb-biisa sig n wa yiis a Pol sʋka, n tall-a n leb tãnsoben-dooga pʋga.
44023011	Zĩig sẽn sobge, Soaala bʋʋga a Pol be n yeel-a: «Keng f sũuri! Wala f sẽn yɩ m kaset soab Zerizalɛɛm f togame n yɩ m kaset soab Rom tẽng me.»
44023012	Beoog sẽn vẽege, Zʋɩf rãmba le yẽsa ne taaba la b kãaba b meng beedo tɩ rɩɩb bɩ koom kõn kẽ b noorẽ tɩ b pa reng n kʋ a Pol ye.
44023013	La sẽn gom-b woto wã ra yɩɩda neb pis naase.
44023014	Bãmb n tɩ yeel maan-kʋʋdba kãsem-dãmba la nin-kẽemsã: «Tõnd kãaba d meng beedo tɩ bũmb kõn kẽ d noorẽ tɩ d pa reng kʋ a Pol ye.
44023015	Sẽn ket marsã yaa yãmb ne bʋ-kaoodba zems taaba la y wilg tãnsoabã t'a tog n waa ne a Pol tɩ y maneg n ges a yella neere. Sã n ya tõndo d mi d sẽn na n maanega n kʋ-a t'a nan ka ta y sʋk ye.»
44023016	Biig n yaool n wʋm bẽdgã. Bi-kãng yaa a Pol tão biiga, la yẽ n babs a Pol n wɩdg-a.
44023017	A Pol me boola tãnsoab bil a ye n yeel-a woto: «Tall bi kãnga n taas y naaba t'a tara bũmb n na n togs-a.»
44023018	Tãnsoab bila tall-a lame n taas naabã n yetẽ: «B sẽn kẽes a soab roogã, a Pol, n bool maam n kos tɩ m tall bi-kãnga n wa y nengẽ tɩ bũmb la a rat n wilg yã.»
44023019	Tãnsoaba gãda biiga nug n yi kɛɛnga n sok-a: «Yaa bõe la f rat n togse?»
44023020	T'a leoke: «Zʋɩf rãmba sedame n na n kos-f tɩ b tall a Pol beoogo n wa bʋʋda zĩigẽ tɩ b rat n maneg n baoo yella nao.
44023021	Da tẽ-b ye. Ad bãmb na ta pisnaase n gũusd-a n na n yõke. B kãaba b meng beedo tɩ b kõn dɩ la b kõn yũ bũmb tɩ b pa reng n kʋ a Pol ye. Fãa sẽn gũud marsã, yaa fo ye n sake.»
44023022	Tãnsoaba basa biiga t'a looge; a yeel-a lame bala: «Da togs ned ba a ye tɩ f wɩdg-m la bũmb ye.»
44023023	Naaba boola tãnsoaben-dãmb a yiibu n yeel-ba: «Segl-y n dɩk sor yʋnga bala, neba sẽn wat n kẽed gõeem, yãmb ne tãb-biis kobsi, wed-dʋʋdb pisopoe la kãna rãmb kobsi.
44023024	Wa-y ne wiidi me, n zombg a Pol, n tall-a ne bãane n taas naab a Feligs.»
44023025	Woto la a ninga sebrẽ:
44023026	«A Klod Liziyas n pʋʋsd na-kãseng a Feligs!
44023027	Zʋɩf rãmba yõka nin-kãnga n da rat n kʋ-a, la mam taa ne m tãb-biisi n fãag-a, m sẽn wʋm t'a yaa Rom tẽnga biiga.
44023028	M tʋlg n bãnga b sẽn dõt-a ne bũmb ninga n kos tɩ buuda bʋ a bʋʋdo.
44023029	M yãeeme tɩ yaa b Noora No-koɛɛm la b lʋɩɩs taoore la bũmb ka be sẽn sek a sẽbr meng tɩ b pa gomd a kʋʋb ye.
44023030	M waa n wʋmame tɩ b yẽsa ne taab n baood a kũum. Dẽ me la m tʋm-a yãmb nengẽ n yaool n wilga rõatba tɩ b sã n tar bũmb n na n dogl a zugu, bɩ yɩ yãmb taoore.»
44023031	Tãb-biisa reega noore n tall a Pol ne yʋngo n kẽng Antipatris.
44023032	Vẽkembeoogo b basa a Pol ne wiidi wã rãmba n lɛɛg n wa b tãnsoben-doogẽ.
44023033	Wiidi wã rãmb sẽn ta Sezare, b kɩsa sebra naabã la b wilg-a-la a Pol.
44023034	Naaba me karma sebrã la a sokame n bãng a Pol sẽn yit baobg ninga. La a sẽn bãng tɩ yaa Silisi la a yita, a yeel-a lame:
44023035	«M na bool-f bʋʋdo, f bʋʋd-n-taasa me sã n wa.» A kɩtame tɩ b pag a Pol a Erod sikẽ.
44024001	Rasem a nu soaba, maan-kʋʋd Kãseng a Anani waa ne nin-kẽems kẽere n paas bʋʋd mita, a Tertulus. Bãmb n wa naaba taoore n na n boola Pol bʋʋdo.
44024002	A Pol sẽn wa, a Tertulus goma woto n na wilg a Pol a zugẽ yelle: «Fo maasem yĩnga, nin-sõngo Feligs, d zamaana gãee ne laafi zãnga la fo sẽn wa ne f no-paalã, fo manega d tẽnga maneg sõngo
44024003	tɩ d kokd dẽ, d zãng gilli, la zĩis fãa, ne bark pʋʋsgo.
44024004	D sẽn pa rat-f ne yaamsã, m kotame tɩ f kelg d bilf bala ne d sẽn mi-f ne sũ-bʋgsem ningã.
44024005	Tõnd gesa a Pol n tɩge, a yaa sabaabo. A sẽn ta zĩig ning fãa dũni wã Zʋɩf rãmba ka le tar laafi ye. A yaa Zʋɩf rãmb sull a ye taoor soaba, Nazarɛt daoã sẽn yals sull ningã.
44024006	A makame meng n na n dẽgem tõnd wẽnd doogã, tɩ tõnd yõk-a. Tõnd tʋlgame n kao bʋʋdo wala d noora sẽn yalse, [
44024007	la a Liziyas waa n fãag-a la d nusẽ ne pãnga, la a yeela tõnd, a bʋʋd-n-taasã, tɩ d wa yãmb taoore,]
44024008	la a meng tõee n wilgame tɩ d sẽn leok bũmb ninga yaa sɩda.»
44024009	Zʋɩf rãmba gõmsame n wilg t'a leoka sɩda.
44024010	A Pol paama naaba sore n na n gome la a yeelame: «Ade, kaoosame marsã, Feligs, y sẽn zao y naama zaoorẽ tõnd zamaanẽ; dẽ me la m sũur ya kɛgenga, sẽn ya yãmb taoor la m na n gom n yiis m meng yellẽ wã.
44024011	Y tõe n dɩɩ kaseto tɩ m sẽn wa Zerizalɛɛm, Wẽnd waoogra yĩng nan ka loog rasem piig ye.
44024012	Ned ba a ye kõn tõog n yeele t'a yãend-m la wẽnd doogẽ, bɩ pʋʋsg roogẽ, bɩ tẽnga pʋga tɩ m wẽed no-koeemd bɩ m dãmbda tẽnga ye.
44024013	B sẽn yet tɩ m maana bũmb ningã, b pa tara kaset ye.
44024014	M sẽn tar n na n togs-y la woto: B sẽn boond a soab tɩ So-paalã ka bũmb a to n zʋʋg Wẽnd tũudem sor ye. Yaa woto la m waoogd m yaab rãmb Wẽndã, la m gãda sẽn be Noora pʋga la bãngdba sɛba pʋgẽ.
44024015	Mam saagda wa bãmb fãa sẽn saagdã tɩ nin-sõma la nin-wẽns na n vʋʋgame.
44024016	Yaa rẽnd yĩng la m maood wakat buud fãa n na n yɩ ned sẽn ka tar rẽko, Wẽnd la ninsaalb taoore.
44024017	Maana yʋʋma tɩ m yaool n na n lɛɛg n wa Zerizalɛɛm n kɩs saam-biisã sẽn lob buuda yĩnga la m waoog Wẽnd ne m kũuni.
44024018	Yaa woto la b yãend-m wẽnd doogẽ. M wa n yɩlga m menga la tus taab ka zĩndi, bʋʋr ka zĩndi.
44024019	Yaẽ la Zʋɩf rãmb kẽer sẽn yi Azi, sãooẽ lame. Bãmb n da togẽ n bool m bʋʋdo yãmb taoore, b sã n da tarẽ la bũmb n na n dogl m zugu.
44024020	Sã n yaa m sẽn yɛs b rãmb taoorã, b kolg n togs b sẽn yãend-m ne yell ninga bãmb meng bʋʋd kãsenga roogẽ.
44024021	M ka ne bũmb n zʋʋg m sẽn moon b taoore tɩ yaa m sẽn gomd kũum vʋʋgra yelle la b bʋʋd-m dũnna.»
44024022	A Feligs ra mii So-paala yɛla neere, dẽ la a kʋʋg koɛɛga n yetẽ: «Tãnsoab a Liziyas sã n wa d na baas bʋʋdã.»
44024023	A yeela tãnsoaba t'a kell n bas a Pol roogo, la a ra yɩ toaag ne a ye, a bas a buuda neb tɩ b sõangd-a.
44024024	Sẽn maan dasem a wãna, a Feligs lɛɛg n waa ne a pag a Drusil. Da yaa Zʋɩf poaka. A kɩtame t'a Pol wa la a kelga a sẽn gomd a Zezi Krista tẽeba yell toto.
44024025	A Feligs sẽn mik t'a gomda sõmblem yelle, tõog-m-meng yelle, yaoolem bʋʋda yelle, a yɛɛsame la a yeel-a lame: «F tõe n leba f roogẽ dũnna, la m sẽn paam daar ninga m na le bool fo.»
44024026	A ra tẽedame t'a Pol na n kõ-a la ligdi; la bool a Pol t'a wa tɩ b sõsa waa n lebga pẽdgem-pẽdgem.
44024027	A Pol dooga waa n looga yʋʋm a yiibã ta ra ket be. A Feligs bas-a-la roogo n na n noog Zʋɩf rãmba sũuri. A Porsiyus Festus n waa n led a zĩiga.
44025001	A Festus sẽn ta Sezare tɩ rabitẽ, a yii n tuda Zerizalɛɛm.
44025002	A sẽn ta la maan-kʋʋdba kãsem-dãmba la tẽnga nin-bɛdã sẽn yeel tɩ b boonda a Pol bʋʋdo yẽnda taoore. B sẽn wilg b raabã,
44025003	b kos-a lame wala bũmb sẽn na n yãng b zooda ne taaba, t'a sõng t'a Pol lɛɛg n wa Zerizalɛɛm. Ra yaa bẽdgo la b gãneg yã n na n paam-a n kʋ sorẽ.
44025004	A Festus leok-b lame t'a Pol tog n paa Sezare la yaa be la yẽ meng lebd mars-marsã.
44025005	A paasame: «Neb niyns sẽn tõe n kao bʋʋdo n be yãmb sʋka, wa tɩ d loog. B sã n yet tɩ yell be a zugu, b na bool-a bʋʋd Sezare.»
44025006	A Festus maana dasem a nii bɩ piig bala n yaool n leb Sezare. A sẽn vẽeg beoogo, a kẽe bʋʋda zĩigẽ la a kɩtame tɩ b bool a Pol.
44025007	A sẽn wa, Zʋɩf niyns sẽn yi-b Zerizalɛɛma gũbg-a lame n dogend a zugu, yɛl sẽn waooge la sẽn ya tagdo, b mens sẽn ka tar kaset t'a sɩd maaname ye.
44025008	A Pol da kɩɩsdame n yetẽ: «M ka ne m sẽn tõdg Zʋɩf rãmba noor ne bũmb ning ye, m ka paoog wẽnd doogã, m ka paoog Rom naaba ye.»
44025009	A Festus tʋlgame n noog Zʋɩf rãmba sũuri n leok a Pol woto: «Fo ratame n leb Zerizalɛɛm tɩ b kao rẽ fãa bʋʋd mam taoor bɩ?»
44025010	T'a Pol yeele: «Yaa Rom naaba bʋʋd la b na n bʋ maam; dẽn yĩnga yaa ka, pa Zerizalɛɛm ye. M ka maan bũmb sẽn wa ne Zʋɩf rãmba bõne, la y meng mii rẽ neere.
44025011	M sã n sɩd kongame, m sã n maana bũmb sẽn tog ne kũum, m saka kũum. La nin-bãmba sẽn togsda sã n ka sɩda, ned ka be sẽn tõe n dɩk maam n bas b nugẽ ye. Bɩ m bʋʋda yɩ Rom naab taoore!»
44025012	A Festus yãenda a sagendbã n yaool n yeel a Pol: «Ka Rom naab taoor la f rat tɩ b bʋ-f laa? Bʋʋda na yɩ Rom.»
44025013	Sẽn maan dasem a wãna, dĩma Agripa waa Sezare ne a paga, a Berenis, la a tɩ pʋʋsa a Festus.
44025014	A Festus sẽn paam tɩ dĩma kaoosd Sezare, a goma ne-a, a Pol yell woto: «Ned la a Festus bas bi-bees roogẽ ka.
44025015	M sẽn waa n be Zerizalɛɛm, maan-kʋʋdba kãsem-dãmb la nin-kẽemsã wilg-m lame t'a beegame la b kota a bʋʋd paalgre.
44025016	M wilg-b lame tɩ Rom dãmb ka minim n basd ned a bɛɛb nusẽ tɩ b ka reng n bool-a bʋʋdo, a bʋʋd-n-taasa taoore t'a gom n paam n yiis a meng yellẽ ye.
44025017	B tũu maam n wa ka, la m pa kaoos ye, vẽkẽmbeoog bala, m kẽ-la m bʋʋd doogẽ la m kɩtame ti b wa ne a Pol.
44025018	A sẽn ta a bʋʋd-n-taasa taoore, b pa saag n dogl a zugu, yell sẽn ya bedre wa ned fãa sẽn da tõe n tags ye.
44025019	B sẽn da tar ne a Pol yaa kɩɩs taaba b Wẽnda tũudem poorẽ, la sẽn yɩɩda, yaa nin-yend sẽn ki poorẽ t'a Pol wẽend t'a ket n vɩɩme, ya a Zezi poorẽ,
44025020	M da ka mi m sẽn na n maan yell a woto poorẽ ye. Dẽ la m wilg-a t'a leb Zerizalɛɛm tɩ bʋʋda tɩ kao be.
44025021	A Pol kosame t'a bʋʋda kao Rom na kãsenga taoore, dẽ la m yeel tɩ m na n kell n bas-a la roogo n ta wakat ning m sẽn na n taas-a Rom naaba.»
44025022	A Agripa yeela a Festus: «M me nongẽ lame n kelg nin-kãnga.» T'a yeele: «Beoogo f na kelg-a.»
44025023	Vẽkembeoogo a Agripa ne a paga ninga b fan teedo n wa bʋʋda roogẽ. Tãnsoaben-dãmba la tẽnga taoor dãmba tũume. A Festus kɩtame tɩ b wa ne a Pol,
44025024	la a yeelame: «Dĩma Agripa la yãmb fãa sẽn naag tõnd n zĩ ka, woto la rao ning Zʋɩf rãmba sẽn waa n kos-m ne bʋ-raase, Zerizalɛɛm wala kaalẽ menga, tɩ m da bas-a t'a vɩɩnd ne yõor ye.
44025025	Sã n ya maam sẽn gesã, m pa ne a sẽn maan bũmb ning tɩ sek a kʋʋb ye. La yẽ meng sẽn yeel tɩ b kao a bʋʋdã Rom tẽnga, m sakame n na n tʋm-a be.
44025026	M ka tar yell tik n na n gʋls Rom naab a poorẽ ye. Yaa rẽn yĩng la m wa ne a yãmb taoore, dĩma Agripa. A sẽn na n leok bũmb ning ka wã m na paam dẽ n gʋlse.
44025027	M ka rat n maan yalemdo n tʋm al Rom tẽnga, ned sẽn kẽ roogo, n pa naag n togs a sẽn maan bũmb ning tɩ ya wẽng ye.»
44026001	A Agripa yeela a Pol: «Fo tara sor n gom n yiis f meng yellẽ.» A Pol sẽn kabs nebã ne a nugu a sɩngame:
44026002	«M yetame tɩ m zug yaa noogo, dĩma Agripa, m sẽn paam n na n dok m zugẽ yella yãmb taoore.
44026003	M zu-noogã, yaa y sẽn mi Zʋɩf rãmba rog-n-mik la b no-koɛɛma. Dẽ me la m kot tɩ y bʋk y sũuri n kelg-ma.
44026004	Zʋɩf rãmba fãa tara m vɩɩma buka, m sẽn dog tɛk n tãag rũnna. B mii m vɩɩm sẽn yɩ a soab Zerizalɛɛm, m buuda sʋka.
44026005	B sẽn mi-m al daar zãrã, b tõeeme n kõ kaseto tɩ m vɩɩma yɩɩ Farizẽ vɩɩm, neb sẽn tũud Wẽnd ne b sũur zãnga.
44026006	B sẽn bool-m bʋʋd dũnna mengã, yaa m sẽn saagd tɩ Wẽnd na n pidsa b sẽn pʋlem d yaab rãmba.
44026007	Pʋlem noog kãng pidsgu la buuda sags piig la a yiiba sɩd gũud, wĩndg la yʋngo. Dɩlla ya m saagra yĩnga, dĩma Agripa, la Zʋɩf rãmba bool-m bʋʋdo.
44026008	Bõe la yãmb neb kẽer yet tɩ b kõn deeg bada tɩ Wẽnd na n vʋʋga kɩɩmsã?
44026009	M da waa n yeelame tɩ m na n maana m sẽn tõe n zab ne Nazarɛt dao, a Zezi, sora rãmba.
44026010	La sɩd yaa rẽ la m maan Zerizalɛɛm la mam meng m tore kẽesa nin-sõma wʋsg roogo, la yaa maan-kʋʋdba kãsem-dãmb n da kõ-m sore. B sẽn waa n kʋʋd-ba m da kõta kaseto tɩ m saka b kʋʋbo.
44026011	Naoor wʋsgo yaa pʋʋsga rotẽ la m da kẽeda, n na n modg-b ne kalwaas tɩ b tʋʋs Wẽnde, la m sũura sẽn yik yĩnga, m mii n babs-b la tẽn-zãorgẽ fãa.
44026012	Yaa woto la m paam maan-kʋʋdba kãsem-dãmb sɛba la b noore n kẽng Damas.
44026013	Sor zugu, wĩnto-sʋka, m dĩm sõngo, m yãenda vẽenem sẽn yɩɩd wĩntoog rẽnna sẽn yi yĩngri n wa bui maam ne m tũud-n-taasã.
44026014	D fãa gill lʋɩɩ tẽnga la m wʋma koɛɛg sẽn leok-m ne Ebre: ‹Sol, Sol, yaa bõe tɩ f namsd maam? Da zãgs n bao toog n paas toog ye.›
44026015	Tɩ mam leoke: ‹Yãmb yaa ãnda, m Soaala?› La Soaala yeelame: ‹Yaa maam a Zezi la f sẽn namsdã.
44026016	La yik n yals yĩngri. M sẽn lik-fa võor la woto: m datame tɩ f yɩ m sõgne la f kõ f sẽn yãend-m dũnna la f sẽn na n yãend-m beooga kaseto.
44026017	La yaa rẽnd me yĩnga la m na n fãag-f ne f buudã la ne bu-zẽmbã, m sẽn tʋmd foom b rãmb nengẽ.
44026018	M tʋmd-f lame tɩ f tɩ puk b nini, tɩ b yi b likẽ n wa vẽenemẽ; n yi Sʋtãan soolmẽ n kẽ Wẽnd dẽnnẽ, la b paam, b sẽn na n sak n tẽ maama yĩnga, b yel-wẽna sugri la nin-sõma wã pʋɩɩre.›
44026019	Sẽn yɩ woto wã, dĩma Agripa, m pa kɩɩs m sẽn wʋm ne yĩngr likra ye.
44026020	M pa zãgs ye: yaa Damas woo, yaa Zerizalɛɛm woo, yaa Zɩɩde bɩ bu-zẽmba tẽng woo, m mooname tɩ d tog n tedga zʋgo, n lɛɛg n kẽ d Wẽnde la d tʋm zʋg tekr tʋʋma.
44026021	Yaa rẽnd yĩng la Zʋɩf rãmba yõk-m wẽnd doogẽ n baood n na n kʋ-m.
44026022	Wẽnd sẽn sõng-m yĩnga, m talla Koɛɛga moonego n tãag rũnna, nin-bɛd wala nin-bõones taoore. M pa tẽed tɩ m paasa bõn-zɛreng meng sẽn ka be a Moyiiz la bãngdba sebrẽ ye. Sɛba yeta woto:
44026023	Krista na n namsame. Bãmb n na n vʋʋg pipi kɩɩms sʋka la bãmb Koɛɛgã n na n wa ne vẽenem a Israyɛl la bu-zẽmba yĩnga.»
44026024	A Pol taa zĩ kãngã t'a Festus zẽk a koɛɛg n yeele: «Pol, fo yika gãeemdo, f bãngr pidunga lebga f zugu.»
44026025	T'a Pol na n leoke: «Ad-y m pa gãeemd ye, nin-songa Festus, m goama yaa ned sẽn so a menga la sẽn baood sɩd goama.
44026026	La m sẽn gomd ne rĩm ninga tɩ m sũur pa kiuusdẽ wã zoe n mii yɛla fãa; bũmb ka be a sẽn ka vẽen ne ye, yaa vẽenemẽ la yɛla maan yã, ka maan pẽkẽ la likẽ ye!
44026027	Yãmb tẽeda bãngdba bɩ, dĩma Agripa? La m neeme tɩ y tẽedame.»
44026028	Dẽ la dĩma Agripa leok a Pol: «Kellẽ la bilf bala tɩ f kɩt tɩ b gesẽ maam wa Kristneda!»
44026029	T'a Pol yeele: «Kella bilf bɩ wʋsgo, Wẽnd na sõng dĩma Agripa la yãmb fãa sẽn kelgb maam dũnna wã, tɩ y wa lebg m sẽn yaa soabã, m bãeensa toog sẽn yãke.»
44026030	Dĩma yikame t'a Festus ne a Berenis la sẽn da zĩ-ba fãa me yiki.
44026031	B waa n yitame la b goamda: «Nin-kãnga ka maan bũmb sẽn tog tɩ b balga bɩ n kʋ-a ye.»
44026032	Dẽ la a Agripa yeel a Festus: «D da tõe n basẽ la nin-kãnga a sã n da ka kosẽ t'a bʋʋda kaoẽ Rom naaba taoore.»
44027001	Itali loogr raar sẽn yãke, b basa a Pol ne bi-bees kẽere, tãnsoab a ye nugẽ. Tãnsoaba ra boondame t'a Zuliyus, tɩ b tãnsoben-dooga boond tɩ Ogusta.
44027002	D kẽe koglg sẽn yi Adramisiom, n looge. Koglga da rabda Azi sẽnẽ. Masedoan dao a ye sẽn da kẽed Tesalonik n da naag tõndo.
44027003	Vẽkembeoogo d taa Sidõ t'a Zuliyus maan wa ninsaal sẽn mi a to waoogre n bas a Pol t'a sig n kaag a zo-rãmbã la a reeg b sõngre.
44027004	D sẽn yi be, d yega Sɩpr, sobga sẽn da wẽed lebend yĩnga.
44027005	D sẽn kẽn n loog Silisi la Pãnfili, dasem piig la a nu raare, d taa Mir sẽn be Lisi baobgo.
44027006	Tãnsoaba paama Aleksãndri koglg sẽn digd Itali la a kẽesd-d-la a pʋgẽ.
44027007	Maana rasem a wãna, kẽnda ra ka fɩɩd ye la tũu toogo tɩ d ta Knid. Sobga sẽn da ya lebend yĩnga d kong n yega Krɛt n tees Salmone.
44027008	D sẽn paam n yõsg be d ta zĩig a ye koom koglg sẽn tõe n tɩlg sobgo. Zĩ-kãng boondame tɩ Soondg zĩ-neeba la a ra pẽe ne Lasayia tẽnga.
44027009	Waa n kaoosa bilfu la kooma zug kẽnd waa n lebga rabeem. Sugr kosg no-loeera meng da zoe n lokame. A Pol da rat n wilga rẽnna n gom woto:
44027010	«M zo-rãmba, m neeme tɩ mogra rʋʋgr marsã tõe n waa ne sãoongo la bõne: koglga bõne, a zɩɩba bõne la tõnd mens bõne.»
44027011	Tãnsoaba ra kelgda koglga soaba la koglga rugsda n yɩɩd a Pol.
44027012	Koglga me tõog n paa a sẽn yɛs zĩig ninga yaa toogo, tɩ sobga yikda waood wẽnde. Woto wã b yeelame tɩ b na n makame n ta Fenigs n soond waooda be. Fenigs bee Krɛt tẽn-peelmẽ la kogenda soondg zĩig gõdg n teesa nin-taoore.
44027013	Sob-bil n waa n yik n fʋʋsd nug rɩtgo tɩ b tags tɩ b raaba tõe n pidsame. Woto b sɩnga kẽnde n yegd Krɛt tẽnga.
44027014	La ade, ka yãee n kaoose, nug goabg sob-raoog sẽn boond ti «Erakilõ» wẽneg n yikame.
44027015	Sobga fãaga koglgã a soaalba nusẽ tɩ d na n kong n tũ a raabo.
44027016	Tẽmbil sẽn puk koomẽ n boond tɩ Koda wa n wooga sobga pãnga tɩ d na n tõog n yiis koglg bilã.
44027017	D sẽn yiis koglg bila d maana d sẽn tõe fãa. D sẽba koglga sʋk ne wĩ la d loe ra-peg-yaleng a poorẽ n sõngd-a t'a ra lis ye, tɩ d da zoeta a na n wa tɩ pa Sirt sẽnẽ. Kẽnda yẽ lebga sobg sẽn teesẽ.
44027018	Beoog sẽn vẽege, d yãeeme tɩ sobga ket n yaa wʋsgo tɩ d sɩng teeda woogre.
44027019	Dasem sẽn maan a tãabo, koglga rãmb mens b toor n yogs wĩ wã la pɛɛlã.
44027020	Maana rasem a wãn tɩ b pa yãend wĩntoog la ãdg vẽenem ye. Sobga ra ket n fʋʋsda ne pãnga tɩ d yɛɛsdẽ la d pa le tẽed põasg ye.
44027021	D sẽn da paam n dɩ meng ra vẽsgame dẽ la a Pol yik n yaas b sʋka n yeele: «Y ra tog n kelg-m lame, m zo-rãmba, n da yiẽ Krɛt ye. Sãong la bõne kõn n zĩnnẽ ye.
44027022	La ba sẽn na n yɩ a soaba, m kotame tɩ y ra maan dabeem ye, tɩ yãmb ned ba a ye vɩɩm kõn tõsg ye, koglga bal n na n yɩ bõne.
44027023	Yʋngẽ bala Wẽnd ning m sẽn kẽ la m sẽn waoogd a soaba malɛk lika maam
44027024	la a yeel-m lame: ‹Da maan dabeem ye, Pol, ya tɩlɛ tɩ f bʋʋda kao Rom naaba taoore la fo yĩnga m basda ne vɩɩm sẽn be-b koglga pʋg ne fooma.›
44027025	Dɩlla, m zo-rãmba, keng-y y sũuri! M saagdame tɩ Wẽnd na n maana wala b sẽn togs-ma.
44027026	La tɩɩm ka be tɩ d ka pa tẽng a ye sẽn puk koomẽ ye.»
44027027	Wã n da tõkd d dasem piig la a naase, d sẽn be Adriatik mogra zug n lengdẽ. Yʋn-sʋka, ko-rugsdba bãngame tɩ d kolga tẽn koɛɛnga.
44027028	B sẽn mak kooma zulum b mikame tɩ yaa kãntɩɩs koabga; b sẽn ta taoor bilfu n le make, b paama kãntɩɩs pisopoe la a nu.
44027029	B zoe rabeem tɩ d na n wa teem sore n tɩ kẽ pĩisã, tɩ b lob ra-peg-yalens a naase, poorẽ, la b kot ne b sũur fãa, tɩ sõora puki.
44027030	Ko-rugsdba ra baoodame n na n zoe n loog. Dẽ la b ra baood n na n sik koglg bila koomẽ la b ra yagdame tɩ baood n na n gãda taoor da-peg-yalemsa tɩ koglga rɩk so-yɛnga la a ra le kẽn yaar ye.
44027031	A Pol yeela tãnsoabã la tãb-biisã: «Bãmba sã n ka pa koglga pʋga, y kõn põs ye.»
44027032	Woto wã tãb-biisa kʋʋsa koglg bila wĩ n bas-a t'a loog.
44027033	B ra gũuda sõora yẽegre la a Pol da sagend-b lame tɩ b bao rɩɩbo. A ra yetame: «Yaa rasem piig la a naas rũnna la y zĩi n gũudẽ, n pa rɩtẽ ye.
44027034	M sagend-y lame tɩ y bao rɩɩb n dɩ, tɩ ka rẽ y kõn põs ye. M le togsd-y lame yɛsa, yãmb sʋka, ned ba a ye zug zoobg kõn menem ye.»
44027035	A Pol sẽn gom woto, a rɩka buri, n pẽg Wẽnd b fãa taoore, n kaoog burã n sɩng wãbre.
44027036	Raood le kẽe nebã tɩ b fãa bao rɩɩb n dɩ.
44027037	Tõnd neb kobsi la pisopoe la a yoob n da be koglga pʋga.
44027038	Rɩɩba sẽn paam n dɩ, b bao koglga na lebg faasga n yiisd koodã n lobd koomẽ.
44027039	Zĩig sẽn yẽege, ko-rugsdba ra ka mi b sẽn beẽ ye. B ra nee mogra sẽn wõg n kẽ la sẽn gãneg bĩsri tɩ d da rat n tus koglgã n taas be, sã n tõe.
44027040	B looda ra-peg-yalemsã n bas koomẽ. B yolsa koglga wẽnemdega wĩ; b rʋʋsa taoor peend bilfã tɩ sobga tõog n tus koglgã n kolg kooma noorẽ, bĩsrã sẽn samẽ wã.
44027041	B taa zĩig a ye la b suda bĩisrẽ tɩ koglga wa gimb zãnga, a poorẽ, tɩ ko-wiisa pãb a taoorã n wesge.
44027042	Tãb-biisa sedame n na n kʋ bi-beesã tɩ b ra wa rug kooma n loog ye.
44027043	Tãnsoaba da rat n basa a Pol ne yõore, woto wã, a pa sak ye. Yẽ meng n kõ noor tɩ sẽn mi-b koom deng n looge n paam tẽn-koɛɛnga.
44027044	Sẽn ka mi-b kooma marsã na yi ne ra-pegdo bɩ ne bũmb ning fãa sẽn yi koglga pʋga. La yɩɩ woto la b fãa paam n ta tẽn-koɛɛnga tɩ bũmb ka maan-b ye.
44028001	D sẽn paam n põsa la d yaool n bãng tɩ tẽnga boondame tɩ Malt.
44028002	Tẽnga rãmb gesa d yell neere. Saag sẽn ni la sẽn ya waood yĩnga, b yõgna bugum la bugma waolgẽ la b reeg-do.
44028003	A Pol waa n wolga ribli n na n lob n yãng bugma. Bugma waolg yiisa põeere sẽn vil a Pol nug n wẽneg n be a kɛɛbẽ.
44028004	Tẽnga rãmb sẽn yãend waafã a nugẽ, b yeela taaba: «Yaa vẽnega, nin-kãnga yaa nin-kʋʋda; a paam n põsa mogra koom mars-marsã, tɩ Wẽnd ket n data vɩɩm n na n dok b sũuri.»
44028005	La a Pol mesga põeera bugmẽ. Bũmb ka tol n maan a Pol ye.
44028006	Neba yẽ ra tẽedame t'a nuga na n fɩɩgame t'a lʋɩ n kell n be kũum. B sẽn gũ n kaoos tɩ bũmb ka maan-a wã, b teema goama n yet tɩ nin-kãnga yaa wẽnde.
44028007	Tẽnga kãsem da boondame tɩ Publiyus. A da tara pʋʋgo. Nin-kãng n deeg tõnd n kõ-d doog da-yɩten-daare.
44028008	Segame t'a Publiyus ba ra gãee ne weoogo la ne sãb-noodre. A Pol tɩ pʋʋs-a la tarem, n yõk Wẽnd sɛɛg a yĩnga, a tẽega a nus a zugu, n sãoog-a zãnga.
44028009	Dẽ yĩng la tẽnga bãad-dãmb a taaba me wayã, la bãmb me sãoogame.
44028010	D paama waoogr buud fãa tẽnga rãmb nengẽ la d loogra sẽn waa n ta, b sõng-d la ne sor dɩɩbo.
44028011	Sẽn maan kiuus a tãabo, d paamame n kẽ koglg a to, sẽn yit Aleksãndri, la koglga gũudb yaa wẽnd-bi, a Kastor la a Polugs.
44028012	D sẽn ta Sirakuz, d paa be da-yɩten-daare.
44028013	D yii be n yegd kʋɩl kogrã n ta Reziom. Daar ninga sẽn pʋgã, sobg fʋʋsa nug rɩtgo; woto, d da-yɩten-daare, d taa Puzol.
44028014	D yãenda saam-biis be. La d zug yɩɩ noog tɩ d pa ne b rasem a yopoe. D sẽn yi be d kẽe Rom.
44028015	Beelẽ saam-biisa sẽn wʋm d waoongo, b waa n seg-d la a Apiyus raaga, zĩig ning sẽn pʋd tɩ Rã-rot-a-tã. A Pol sẽn yãend-ba, a pʋʋsa Wẽnd bark wʋsgo la a sũur le kengame.
44028016	Tõnd sẽn ta Rom, a Pol paama sore n na n zĩnd a sẽn datẽ, tãb-biig ning sẽn be ne a wã yee n da zãag ye.
44028017	Sẽn maan dasem a tãabo a Pol kosa Zʋɩf rãmba tɩ b seg taaba. B sẽn tigim taaba, a yeelame: «B yõk-m la Zerizalɛɛm n kɩs Rom dãmba tɩ m yaool n da ka beeg buudu la m ka tõdg d yaab rãmba dog-n-mik ye.
44028018	Rom dãmba sẽn sok n tɩge, b da rat n bas-m lame, tɩ b pa yãend bũmb sẽn sek m kʋʋb ye.
44028019	Zʋɩf rãmba yeelame tɩ rẽ ka tõe ye, dẽ la mam me gãd tɩ m bʋʋda kõn kao zĩig a to tɩ ka Rom naaba taoor ye. La rẽ ka rat n yeel tɩ m ningda m saam-biisa taal ye.
44028020	Ya rẽ yĩng la m tʋlg n seg-y la m taas-y m koɛɛga; bãng-y tɩ yaa Israyɛl sẽn saagd bũmb ninga poorẽ la m sog ne yãndo, n yɛsẽ.»
44028021	Zʋɩf rãmba leoka a Pol: «Sã n ya tõndo d ka paam Zɩɩde rãmb sebre la saam-biisa me sẽn yi be n wa wã ka leok bũmb f poorẽ sẽn ya wẽng ye.
44028022	D datame tɩ fo meng togs-d sẽn be f sũurẽ tɩ sã n ya So-paalã, yaa zĩig zãng la b kɩɩsda.»
44028023	B kõo taab raare n wa wʋsgo a Pol sikẽ wã. A goma ne ba Wẽnd Rĩunga yelle la a togsa bũmb ning fãa sẽn gʋls a Zezi poorẽ, a Moyiiz Noora sebrẽ la bãngdba me rẽnnẽ. La yɩɩ raara zãnga, yibeoog n ta zaabre.
44028024	Kẽer deega a goama, kẽer me zãgsame.
44028025	B ra waa n sẽegdame la b tar b no-koɛɛma t'a Pol leok-b woto: «Yaa sɩd bala la a Vʋʋsem Sõng sẽn togs y yaab rãmba ne bãngda Izayi noore:
44028026	‹Tɩ yãend buudã la f yeel-a: Y nong bɩ y kelge, y kõn wʋm fɩ y nong bɩ y gese, y kõn yãend fɩ.
44028027	Buud kãnga yama sobame, b tʋb pagame, b nin mumame, la yaa sẽn na yɩlẽ tɩ b nin da yãend ye la b tʋb da wʋm ye la b yam da vẽneg ye, la b ra teem zʋg ye. B ra tẽ tɩ b bãaga na sãoog koe!›
44028028	Bɩ y bãng tɩ fãagrã yaa bu-zẽmba la Wẽnd tool yã. Bãmb yẽ sẽ na kelge.» [
44028029	A Pol sẽn gom n sɛ, Zʋɩf rãmba me loogame la b tar no-koɛɛm ne taaba.]
44028030	Yaa yʋʋm a yi para la a Pol paa a sẽn sig zak ningã. A ra sõsda ne neb niyns fãa sẽn da wat-b a nengẽ.
44028031	A ra gomda Wẽnd Rĩunga yelle la Soaala Zezi Krista yelle. A ra gomda a yam la a ka yãend gɩdgr ye.
45001001	Maam, a Pol, n pʋʋsde; maam la Krist a Zezi sõgne, bãmb Tʋʋm-tʋmda, Wẽnd sẽn bool la b welg toore Koe-nooga mooneg yĩnga.
45001002	Koe-noog kãnga la sẽn da kãab al-pĩnd pĩnd ne bãngdba noor tɩ be Sebr sõng pʋgẽ.
45001003	Kãabga kãaba b Biiga poorẽ, biig ning sẽn yit a Daviid buudẽ sã n ya ne tẽng zug rogma,
45001004	n yaool n ya Wẽnd bi-roaka, rogm a to wã pʋgẽ, tɩ Sõmblem Vʋʋsma puk rẽ ne kaset sẽn tar pãnga, ne b vʋʋgr kɩɩms sʋka, bãmb la a Zezi Krista tõnd Soaalã.
45001005	Tũu ne bãmba tɩ d paam n lebg b tʋʋm-tʋmdã n na n moon la d bao b yʋʋra pẽgre, n wilg tɩ tẽeba yaa bũmb sẽn pake, la d taas-a bu-zẽmba fãa,
45001006	la d taas-a yãmba, tɩ y me paama a Zezi Krista boolle.
45001007	Bɩ Wẽnd kom-nongdsã sẽn be Rom tẽnga, Wẽnd sẽn welg b rãmb sõmblem welgrã paam kũun buud fãa la laafi, d Ba a Wẽnd la d Soaala Zezi Krista maasem yĩnga.
45001008	M na n deng n kudga Krista a Zezi kãntɩɩga tɩ b pʋʋs Wẽnd bark y yĩnga tɩ mooga tõr kilsda y tẽebo.
45001009	M sẽn waoogd Wẽnd ning m yamẽ la m moond b Biiga Koe-noogã, bãmb meng n ya m kaseto, tɩ m tẽegda y yelle wakat buud fãa,
45001010	la m kota m pʋʋsg pʋʋgẽ, n wa paam vɩʋʋg n ta y nengẽ, bãmb sã n data.
45001011	M rata ne m sũur fãa n yãend yã n paam n kõ-y ye Wẽnd kũun bilfu tɩ y tẽeba sĩdi,
45001012	la sẽn yɩɩda, m datame n le paas m daood yãmb nengẽ la yãmb sɛɛgẽ tɩ d fãa paam n gãda tẽeb a ye, yãmb wala maam.
45001013	M saam-biisi, m ka rat n solg yã tɩ yaa naoor yak la m tʋlg n wa y sʋka – la gɩdgr n zĩnd n ta marsã, – m saagdame tɩ yãmb me nengẽ m na paam bũmb sẽn be yõodo wala m sẽn paam bu-zẽmb a taaba nengẽ.
45001014	M tog n tʋma Grɛk rãmb yĩnga wa wetẽ dãmba yĩnga, zolg yĩng wa mit yĩnga.
45001015	Dẽ me yĩng la m data, Rom dãmba, n wa taas yãmb me Koe-noogã.
45001016	Yãnd ka tar-m ne Wẽnd Koe-nooga ye, a yaa Wẽnd pãnga n fãagd ned ning fãa sẽn tar-a tẽebo, Zʋɩf pipi tɩ sẽn ka a Zʋɩf yaool n pʋgda.
45001017	Koe-nooga kɩtdame tɩ tẽeb tũud tẽeb n pukd Wẽnd sõmblem wala sẽn gʋlse: Tẽeb n na n dɩlg nin-sõng vɩɩm.
45001018	Wẽnnaam beema sẽn sigd a soab zugu, yaa wẽn-kɩɩsa, sẽn nong-a wẽnga la sẽn baood-a zãmb loɛɛg n loe sɩda.
45001019	Wẽnnaam beelma kaset yaa vẽeneg ne-ba. Wẽnd ka solg-b fɩ.
45001020	Bũmb ning sẽn be Wẽnd nengẽ n solg al dũni sɩngrẽ, ninsaal tõe n yãend-a la ne a yam tɩ Wẽnd tʋʋma n pukd b pãnga la b wẽndlem, al tɩ f sã n yeel marsã tɩ f ka ne, yaa fo yelle.
45001021	Ad-y yaa b sẽn bãng Wẽnd sẽn ya a soaba la b ka pẽg-bã, la b ka pʋʋs-b barka wala sẽn segdã, ad-y yaa rẽ la b yam kɩdga sob zãnga.
45001022	B sẽn yeel tɩ b baooda bãngr zulunga yaa gãeemd la b paam yã.
45001023	Woto b rɩka Wẽnnaam ne b zɩɩrã la b sõmblema sẽn ka tɛkã, m mams-b ne bõn-yaals wẽnego, n tol n kõ Wẽnd sẽn ka kiidã ninsaal, luiila, rũnga, bɩ bõn-vuudr yĩn-kidgã.
45001024	Yaa rẽ yĩng la Wẽnnaam bas-b ne b sũura raab yaalse tɩ b lʋɩ yoob pʋgẽ n yaal b toorẽ yĩnga zãnga.
45001025	Wẽnnaam bas-b lame tɩ yaa bãmb n deng n bas Wẽnde, n dɩk Wẽnnaam sɩda n tek ne zirẽ-beedo, n lɛɛg n kẽ bõn-naands n waoog-ba, n yaool n bas Naanda sẽn tog ne pẽgr wakat buud fãa. (Ami!)
45001026	Dẽ n so tɩ Wẽnnaam bas-ba ne b minim wẽnse, al tɩ b pagba tek vɩɩm ning b sẽn da segdẽ n vɩɩnde, n sak sẽn kisi.
45001027	B rapa me basa sẽn ka kis bãmb ne b pagbã, n na n tʋlg taab ne raab kãsenga, n sak wɩɩbd ne taaba la b reega b tudgr kãng yaoodo, yaood sẽn da ka tõe n ka yao ye.
45001028	B sẽn pa modg n tall Wẽnd bãngr akɩka, wala bũmb sẽn be yõodo, Wẽnnaam bas-b lame ne yam kɩdga tɩ b maan sẽn ka segd.
45001029	B sũur sẽn pid ne bũmb ningã, yaa wẽnem buud fãa, fɩglem, raab wagla, pu-toogo; b sẽn mi yaa sũ-kiiri, taab yõor yãkre, zaba, zãmbo, taab bẽdgo; b nonga b taab yʋʋr sãoongo,
45001030	taab wɩdga. Bãmb la Wẽnd bɛɛba, mo-be-neba, zẽk-m-meng rãmba, wʋglem dãmba, sɩlem wẽns rãmba, kõn-sak-b-ba rãmba,
45001031	yam kaoolg rãmba, kõn-togs-m-pʋg rãmba, ka mi nimbãan-zoeer dãmba, ka mi sugr dãmba.
45001032	Ne b sẽn mi tɩ Wẽnd yeelame tɩ wẽng a woto buud maandb toga ne kũum, b ka baas n maandẽ bal ye, b le be tẽngre n pẽgd sẽn maand-b wẽnga menga.
45002001	F sẽn ya a soaba, f na n konga bʋʋm f sã n dat n bʋ f taaba. Fo sã n baood n na n ning f to taale, yaa f meng la f na n paalg, tɩ foo ne yẽ soab manesem yaa a ye.
45002002	D miime tɩ Wẽnd sã n kẽesd yell a woto rãmb bʋʋdo, b tũuda b sɩdã n bʋʋdẽ.
45002003	Dɩlla fo sã n maand wa f taaba n yaool n zĩ n kaood b bʋʋdo, fo tẽedame tɩ Wẽnnaam na bʋ foo n bas-f taal bɩ?
45002004	Da maan wa f sãbsda Wẽnnaam ne b sõmblema sẽn ka be tɛkã, ne b tõog-m-mengã, ne b kõt-yaara ye; ad-b sõmblema ratame tɩ f ning pãng n teem zʋgo.
45002005	F sã n kʋɩɩs f sũuri, f sã n zãgs tuubgu, Wẽnnaam beem la f samd f zugu, la b beema na n puka b bʋ tirsa kaoob raare,
45002006	raar ning b sẽn na n kõ ned kam fãa a tʋʋmda keoore.
45002007	Na n yɩɩ vɩɩm sẽn kõn sɛ la b na n kõ neb niyns sẽn modg-b ne neer maanego, n baood pẽgre, waoogre, vɩɩm sẽn ka tar goalenga.
45002008	Neb niyns sẽn ya-b tõatba, sẽn kɩɩsd-b sɩda, n yaool n sakd wẽnga, Wẽnd sũ-puura na n dɩɩ bãmb dãmba, b na n paama Wẽnd zabre.
45002009	Ned ning fãa sẽn maand-a wẽnga, a pʋɩɩr na n yɩɩ pɛta la yɩɩre, Zʋɩf pipi, tɩ sẽn ka-a Zʋɩf yaool n pʋgd.
45002010	La sẽn maand-a neere, ziir la pẽgr n yɩt a pʋɩɩre, Zʋɩf pipi tɩ sẽn ka-a Zʋɩf yaool n pʋgd.
45002011	Wẽnd ka yɛs n get fo sẽn ya buud ninga ned ye.
45002012	Ade, neb niyns fãa sẽn maan-b yel-wẽnde, b na n dɩ-la b yel-wẽnda taale, ba b sã n ka Zʋɩf. Neb niyns sẽn mi-b a Moyiiz Noorã n maan wẽnga, bãmb dãmb bʋʋd na n yɩɩ wala a Moyiiz Noora sẽn yalse.
45002013	Ka sẽn mi-b noora la nin-sõma, Wẽnnaam taoor ye, yaa sẽn maand-b noora sẽn wilgã.
45002014	Bu-zẽmba sẽn ka mi-b Noorã n yaool n maand wala Noora sẽn datã, b bãng tɩ wakat kãnga b manes sõngã n lebg bãmb noore,
45002015	wakat kãnga b wilgdame tɩ noor n be n gʋls b sũurẽ la rẽ n so tɩ ned kam fãa wʋmd koɛɛg a pʋgẽ, la koɛɛg sẽn leokd d taab tʋʋma poorẽ, b sã n toga ne sãbsgo bɩ ne pẽgre.
45002016	Ad-y yaa sẽn maand-b Noora sẽn data bʋʋdo la Wẽnd na n tũ a Zezi Krista n bʋ sẽn solg fãa ninsaalb sũurẽ, wala m Koe-nooga sẽn wilgdã.
45002017	Fo sã n zẽkd f menga, f sẽn ya Zʋɩf yĩnga, fo sã n yet tɩ f yaa Wẽnd Noora biiga, tɩ Wẽnd la fo zu-zẽkre,
45002018	tɩ f mii b raabo, tɩ yaa sẽn be yõod la f mi la f pʋgda, tɩ f mii sor ning f sẽn tog n dɩke,
45002019	tɩ f nin pukame, al tɩ f tõe n wilg zoeens sore, tɩ f tõe n lebg sẽn kẽnd-b likẽ vẽenem,
45002020	n lebg zɩtba bãngre, n lebg sẽn ka mib neng karen-saamba, f sã n paam tɩ Wẽnnaam Noora tuk sɩd la bãngr sor n kõ-fo,
45002021	m na sok-f n gese, yaa bõe yĩng la f mi f taab zãmsgo n yaool n ka tõe n zãms f menga?
45002022	Bõe tɩ f zãmsd tɩ wagdem kisame la f zuuda? Ti yoob kisame, la f yooda? Bõe tɩ wẽn-naandsa yaand f sũuri tɩ f baas n kẽed b rotẽ n zɛɛdẽ?
45002023	Foo tɩ Wẽnnaam Noora bãngr la f zu-zẽkre, bãng marsã tɩ f sã n pa reegd-a, yaa Wẽnnaam meng la f paoogda.
45002024	La sɩd me wala sẽn gʋlse: Yaa yãmb yĩng la Wẽnnaam yʋʋra tar sãoong bu-zẽmba nengẽ n dabda.
45002025	Bãong kõom bee yõodo fo sã n deegd Wẽnnaam noore; fo sã n kẽ bãong la f ka reegd Wẽnnaam noore, foo ne sẽn ka kẽ-a bãong zem taaba.
45002026	Sẽn ka kẽ-a bãong sã n deegd Wẽnnaam noorã, a ka zem sẽn kẽ-a bãong sɩda?
45002027	Ne a sẽn ka kẽ bãongã, yaa yẽ n na n kao fo bʋʋdo; yẽ sẽn deegd Wẽnnaam noorã n na n bʋ foo, fo sẽn ya bãnkoanga la f mi Wẽnd noore la f baas n tõdgd-a.
45002028	Sẽn yaa Zʋɩf akɩk ka sẽn yaa Zʋɩf neb nifẽ bal ye, la bãong akɩk ka yĩnga sẽn kẽed a soaba ye.
45002029	Zʋɩf akɩk yaa Zʋɩf a sũurẽ la sẽn kẽed-a bãong akɩk yaa sẽn kẽed-a a sũurẽ. Sẽn be sũuri wã n yɩɩd sẽn gʋls sebrẽ. Ad-y yẽ soaba pẽgre ka na n yi ninsaal nengẽ, a na n yii Wẽnd nengẽ.
45003001	Yaa bõe pʋgẽ la Zʋɩf yɩɩd neb a taaba la bãong kõom yõod be-la a yɛ?
45003002	Ad-y yaa bũmb wʋsg pʋgẽ. Pipi, yaa Zʋɩf rãmba la Wẽnnaam kõ b koeese.
45003003	Kẽer yɩɩ tõatba, la rẽ maana bõe? Wẽnd zooda tũu rẽ n sãam bɩ?
45003004	Ka boto ye! Wala sẽn gʋlse, yaa tɩlɛ tɩ Wẽnd pa b sɩd zĩigẽ tɩ ninsaal pa a zirẽ-beedẽ; la rẽ me la lebg pakre tɩ f gom n yiis f meng yellẽ la f gom n yiis f meng bʋʋdẽ.
45003005	Tõnd wẽnema sã n pukd Wẽnd sõmblem, koe bʋg la d le tara? D na tõog n le yeel tɩ Wẽnd ka maan neere b sã n bas tɩ b sũ-puura yõog-do? Ad-y yaa ninsaal zʋbsgo la m na n zʋbse.
45003006	B sã n ka tõe n puug b sũuri, b na n yɩɩ wãn n wilg dũni wã a bʋʋm la a kongre?
45003007	La mam zirẽ-beed sã n kɩt tɩ m bãng n paase tɩ Wẽnnaam yaa sɩd soaba, tɩ Wẽnnaam pẽgr tũ rẽ n lebg wʋsgo, m sok n gese ned le tara sor n ges maam wa yel-wẽn-maand bɩ?
45003008	La woto wã, wala rõatb kẽer sẽn gomd tɩ yii tõnd noorẽ wã, d kõn maan wẽng tɩ neer wa tũ rẽ n zĩndi? M mi tɩ rõadg a woto buud yẽ toga ne sɩbgre!
45003009	Bõe la m na n yeele, tɩ tond Zʋɩf rãmbã n são bɩ? Lɛ-lɛ!
45003010	Wala m sẽn zoe n wilgã, Zʋɩf ne sẽn ka-a Zʋɩf naaga taab n ya yel-wẽnd yemse. Tẽeg-y b sẽn gʋlse: «Nin-sõng ka ye, ba a ye.
45003011	Yam soab ka ye, sẽn baood-a Wẽnnaam ka ye, ba a ye.
45003012	B fãa gill bʋdga sore, b fãa gill wegmame. Sẽn maand-a neer ka ye, ayo! Ba a ye.
45003013	B kokor yaa wa yaoog sẽn ka tar limdi, b zelemd wʋgda zãmb sʋndo. Wag-toaag zẽnem n bee b noorẽ
45003014	B noor yiisda gom-miisg la kãab beedo.
45003015	B nao tʋʋla ne wudg n daag zɩɩm.
45003016	B sor yaa sãoong la far sore.
45003017	B ka bãng yĩin-maasma sor n dɩk ye.
45003018	B nin zɩ n kabs Wẽnnaam dabeem yĩng ye.»
45003019	Ade, tõnd yaool n miime tɩ yaa Wẽnnaam sẽn kõ b rãmb noore la noora modgda; la b maana woto tɩ ned ba a ye ra tõog n yaag a noor ye, tɩ b paalg ninsaalba fãa b bʋʋdẽ.
45003020	Wẽnnaam taoore ned ba a ye ka na n tõog n kõ a meng bʋʋm b noya deegr poorẽ ye, tɩ Noor sẽn tõe ne bũmb ning yaa wa ne yel-wẽnd bãngr bala.
45003021	Dũnna-rũnna, ne noora sẽn teke, Wẽnnaam sõmblema ket n yaa vẽenega wala Noora la bãngdba zamaanẽ.
45003022	Neb niyns fãa sẽn tẽed-ba a Zezi Krista yãeta sõmblem kãnga – tɩ bũmb ba a ye ka teem bãmb nengẽ ye –
45003023	b fãa beega Wẽnde tɩ Wẽnd sẽn pid ne ziira zãag ne-ba.
45003024	La b sã n le paam b yell manegre tũu ne Wẽnd yamleoog la Krista maoonga yõodo.
45003025	Wẽnd yãk-b lame tɩ b lebg, ne b meng zɩɩm, sugr bũmb, tẽedba yĩnga; la rẽ yaa b sẽn dat n wilg b sõmblem la b bas yel-wẽn niyns sẽn maan pĩnda taale,
45003026	Wẽnd sũ-maasma wakato; la b sẽn dat n wilg rũnna tɩ b ket n zĩ b sõmblema zugu, yaa sẽn tẽed-ba a Zezi yelle la b manegda.
45003027	Sã n ya woto, fo tara sor n zẽk f meng bɩ? Ayoo, sor ka ye! La bõe tɩ sor kaẽ? Be f tʋʋmẽ wã bɩ? Ayoo! Yaa f manegrã sẽn ya tẽeba bũmbã. Sɩda d tagsdame tɩ ninsaal manegr yita a tẽebẽ. Ka tũud a sẽn deegd noora ye. Ka rẽ d yetẽ lame tɩ Wẽnd yaa Zʋɩf rãmb bal Wẽnnaam.
45003028	Sɩda, d tagsdame tɩ tẽeb fãagda neda tɩ ka tũ ne Noora reegr ye.
45003029	Ka rẽ d na kong n yeel tɩ Wẽnnaam ka bu-zẽmba Wẽnnaam ye, b yaa Zʋɩf rãmb Wẽnnaam bala. La d miime tɩ Wẽnd yaa bu-zẽmba me Wẽnde, tɩ b yaa Wẽnd a ye tãa.
45003030	B fãagda ned ning fãa sẽn tar-a tẽebo, sẽn kẽ-a bãongo wala sẽn ka kẽ-a bãongo.
45003031	Dɩlla tẽeb yãkda Noora bark bɩ? Ayoo! A kõt-a lame.
45004001	D na n yeelame tɩ bõe d yaaba Abraam poorẽ?
45004002	Sã n yaa Abraam tʋʋm sõma yĩng la a lebg nin-sõngo, a zug tõe n zẽkame, Wẽnnaam nengẽ wã la m ka mi.
45004003	Sebr sõng yetame tɩ bõe? A Abraam tẽe Wẽnnaam la rẽ n wa ne a yell manegre.
45004004	Ned sã n tʋm tɩ b kõ a yaoodo, ka kũun la b kõ a ye, yaa bũmb sẽn ya tɩlɛ ne-a.
45004005	La ned sã n ka teeg a tʋʋma n yaool n teeg ned ninga sẽn tõe tɩ nin-wẽng yell manegã, d yetame tɩ yaa tẽebã n sɩd maneg a yelle.
45004006	Pʋsẽ yaa rẽ yĩng la a Daviid boond tɩ zu-noog soaba ned ning Wẽnd sẽn maneg a soab yelle tɩ ka tũ ne a tʋʋm manesem:
45004007	Zu-noog rãmba la sẽn paam b beegre sugri la b yel-wẽna ludbu.
45004008	Zu-noog soaba la Wẽnd sẽn bas a soab taal zãnga.
45004009	B sẽn gomd zu-noog ningã, b gomd-a-la sẽn kẽ-b bãong yĩng bala bɩ yaa sẽn ka kẽ-b bãong me yĩnga? Sɩda d yetame t'a Abraam tẽebã n wa ne a yell manegre.
45004010	Manega wakat bʋgo, a sẽn waa n nan ka kẽ bãong bɩ a bãong kõom poore? Ka a sẽn lebg zũng poor ye, ya a sẽn waa n nan ka kẽ bãongo.
45004011	A bãonga lebga wa kaseto t'a sẽn waa n nan ka kẽ bãongo, a ra zoe n tara tẽeb ning sẽn manegda ned yellã. Dẽ n so t'a na n lebg buud a yiib ba. A yaa ba pipi, sẽn na n tẽ-ba n yaool n ka kẽ bãonga yĩnga, tɩ tẽeb n maneg bãmb dãmb yelle,
45004012	la a leb n yaa ba sẽn kẽ-b bãong yĩnga; b kẽe bãongo n yaool n ka get rẽ wa bũmb sẽn seke, n na n dɩk a Abraam tẽeba sore, tẽeb ning a sẽn da tare t'a nan ka kẽ bãongã.
45004013	Sɩda, a Abraam sẽn paam tɩ Wẽnd pids kãabg ning b sẽn da kãab-a, n yeel tɩ dũni wã na n yɩɩ yẽnda bɩ a kamb soolem, bãng-y tɩ ka tũ ne noor deegr ye. Tũu ne tẽeb yel-sõmde.
45004014	Sẽn paam-b pʋɩɩrã sã n da yaẽ la sẽn deeg-b noore, tẽeb yaẽ la zaalem la kãabga me yaẽ la belegre.
45004015	Noor yõod ya f tõdg-a tɩ Wẽnd puug b sũur ne fo; noor sã n kaẽ, tõdgr me ka ye;
45004016	Yaa rẽ la m yet tɩ tõnd zu-noogã, yaa tẽeb n wat ne-a, tɩ tẽeb la kũun akɩka la yaa tẽeb yĩng la Wẽnd pids b kãabg ne a Abraam yagens buud fãa: ka sẽn tũud-b noorã bala, yaa sẽn tar-b d fãa ba a Abraam tẽebo,
45004017	tɩ woto la b gʋls yã: M kɩtame tɩ f lebg neb ka tɛk saamba – tẽeb saamba – t'a tẽe Wẽnd ning sẽn tõe vʋʋg sẽn ki, la a tõe tɩ sẽn ka be, zĩndi.
45004018	A Abraam saaga a sẽn kõn saage, n tẽ Wẽnde; woto la a lebg neb ka tɛk saamba wala b sẽn yeele: F yagens na n yɩɩ ka tɛka.
45004019	A Abraam gesa ne tẽeb sẽn ka tõe n kɩlle a yĩnga kʋʋlem (a yʋʋma da zoe n pida koabga) n ges a Sara me kʋʋlem.
45004020	A sẽn ne Wẽnd kãabga yĩnga, a ka zoe rabeem ye, a tẽeb kõ-a-la pãnga t'a pẽg Wẽnde,
45004021	n mii tɩ Wẽnd sã n pʋlme b tõogd n pidsa b pʋlengo.
45004022	Yaa rẽ yĩng la a paam t'a yell manege.
45004023	La Sebr sõng sã n yet tɩ ya a Abraam tẽebã n maneg a yelle, ka yet tɩ yɩɩ yẽnda a yembr bal ye; goma tõnd me yelle,
45004024	tɩ tẽeb n sɩd maneg d yelle, tõnd sẽn tẽed Wẽnd sẽn vʋʋg a soab kɩɩms sʋka, tõnd Soaala Zezi Krista.
45004025	B ki-la d yel-wẽna yĩnga la b vʋʋga d yell manegr yĩnga.
45005001	Tẽeba sẽn maneg d yell yĩnga, d zĩi ne laafi Wẽnnaam taoore, la rẽ tũu ne tõnd Soaala Zezi Krista maasem.
45005002	Bãmb kɩtame tɩ d tũ tẽebo n paam kũun ning d sẽn zĩ ne a soabã; yaa kũun sẽn waoogd tõndo, t'a ka bũmb a to n zʋʋg Wẽnd ziira pʋɩɩr saagr ye.
45005003	Bõe la m na n paase? Ad-y d fara meng le yaa d zu-zẽkre tɩ d miime tɩ far yalsda ned yam zĩ yɛnga.
45005004	Ned sã n yals a meng zĩ yɛnga, a rɩkda tʋʋm sõma minugu la minim n tʋm neerã n wat ne saagre.
45005005	La sẽn saagd-a ka tõe n lʋɩ vɩʋʋgẽ ye tɩ Wẽnnaam kɩtame tɩ Vʋʋsem sõng ning d sẽn paama daagd Wẽnd nonglma tõnd sũurẽ.
45005006	Yaa tõnd sẽn dag n ka tõe n le maan fɩ wã wakato la Krista yãk b raare n ki wẽn-kɩɩsdba yĩnga.
45005007	– Daare ned tõe n sak n kii sẽn ka tar-a a toorẽ yelle yĩnga, n ki nin-sõng yĩnga, daare, rẽ tõeeme.
45005008	– Kaset ning d sẽn tare n mi tɩ Wẽnd nonga tõndã, yaa Krista sẽn ki d yĩnga tɩ d yaool n da ket n ya yel-wẽn-maandbã.
45005009	D miime tɩ marsã la d na n põs zabre d sẽn paam tɩ b raag b zɩɩm tɩ d yell tũ rẽ n maneg zãngã.
45005010	Beem sẽn waa n ket tõnd ne Wẽnd sʋka, Wẽnd Biiga kii tõnd yĩnga n kɩt tɩ d lebg Wẽnd zo-rãmba, tõnd sẽn lebg zood ne Wẽnda marsã d miime tɩ Wẽnd Biiga vɩɩm na tõog tɩ d yell le maneg n yɩɩg.
45005011	La ka rẽnd bal ye, bũmb n le kɩt tɩ d kɩdemd Wẽnnaam taoore, yaa Krista sẽn sõng tɩ d zoe n be manegr pʋgẽ dũnna-rũnna.
45005012	Ad-y yaa nin-yend n wa ne yel-wẽnd dũni pʋgẽ, tɩ yel-wẽnd me wa ne kũum, tɩ kũum me lebg neb fãa bũmbu tɩ yel-wẽnd me lebga neb fãa yel-wẽnde.
45005013	Wẽnnaam sẽn da waa n nan ka kõ b noora wakato, yel-wẽnd da bee dũni pʋgẽ, la wakat kãnga, Wẽnnaam noora sẽn da ka moon yĩnga, b ra basa yel-wẽnd taale.
45005014	Baasgo a Adem n ta a Moyiiz, kũum da rɩkdame, la sẽn pa beeg-ba a Adem beegr da kiidame; baad-y pipi Adema yaa Adem ninga sẽn pʋgda wã makre.
45005015	Kũun sẽn kõt to-to, la beegr sẽn beegd to-to ka a ye ye. Nin-yend beegr waa ne neb ka tɛk kũum, bãng-y tɩ Wẽnd kũuna b sẽn ning Krista b yembra nugẽ, kũun kãnga b sudg-a la zembala, ne yamleoogo, neb ka tɛk zutu.
45005016	Wẽnd kũuna sẽn wa ne bũmb ninga la nin-yend beegra sẽn wa ne a soaba me ka wẽnd taab ye. Yel-wẽnd a ye poore bʋʋd n bʋ la yɩɩ paalgr bʋʋdo la Wẽnd bas taala yɩɩ yel-wẽn ka tɛk bas taale.
45005017	Nin-yend yel-wẽnd waa ne kũum dũni pʋgẽ la kũum lebga naaba, nin-kãng manesem yĩnga, bãng-y tɩ sẽn paam-b nin-yend kũuni, tõnd Soaal a Zezi Krista manegrã, bãmb dãmb n na n yãmb moogo.
45005018	Nin-yend yel-wẽnd waa ne neb gill sɩbgre, tɩ nin-yend sugr kosg wa ne vɩɩm neb fãa yĩnga.
45005019	Nin-yend tõdgr kɩtame tɩ neb ka tɛk tũ rẽ n lebg yel-wẽn-maandba, ad-y nin-yend sakr n na n maneg neb ka tɛk yelle.
45005020	Sã n ya Noorã, yẽ waame tɩ yel-wẽnd tũ yẽ n wek balbo la a sẽn wek balb zĩig ninga, be la Wẽnd kũuna me yɩ ka tɛka.
45005021	Tũu ne yel-wẽnde tɩ kũum lebg naab dũni pʋgẽ la Wẽnd maag Krista sugri, b kõt yaara yĩnga, sõmblem zamaan na n yalsa vɩɩm sẽn kõn sɛ yĩnga.
45006001	M na n yeelame tɩ bõe? Tɩ d kell n pa yel-wẽnd pʋgẽ tɩ Wẽnnaam nimbãan-zoeerã tõog n yɩ wʋsgo d yĩnga? Ayoo!
45006002	Tõnd sã n lebg bõn-kɩɩms yel-wẽnd yĩnga, d na n yɩɩ wãn n le vɩɩnd a pʋgẽ?
45006003	Bɩ yãmb ka mi tɩ tõnd sẽn so Krist a Zezi soobã, yɩla b kũuma pʋgẽ la b lis tõndo?
45006004	Tõnd sẽn deeg soobã, tõnd naaga ne bãmba n mum yaoogẽ, sẽn na n yɩlẽ tɩ Krista sẽn vʋʋg kɩɩms sʋka, Ba Pãng soaba maasem yĩnga, bɩ tõnd me paam n vɩɩnd vɩɩm paalga.
45006005	D sã n lebga bũmb a ye ne Krista, d kũuma sẽn wẽneg bãmb rẽnna, bɩ d bãng tɩ d na kell n wẽneg bãmba me ne vʋʋgr sẽn wẽnd bãmb dẽnna.
45006006	D bãng tɩ b naaga tõnd yĩn-kʋdrã n ka pik ne Krista, sẽn na n yɩlẽ n woog a wẽnema pãnga tɩ d da le yɩ yel-wẽnd yems ye.
45006007	Sẽn ki-a ka le ya yel-wẽnd yem-daoog ye.
45006008	La tõnd sã n naag Krista n ki, d tẽedame tɩ d naaga bãmb n vɩ.
45006009	Krista sẽn vʋʋgã, b ka tõe n le ki yɛs ye, kũum ka leb n tar b gaab yɛs ye.
45006010	B kũuma yɩɩ yel-wẽnd na menem zãng kũum; b vɩɩma yaa vɩɩnd ne Wẽnnaam vɩɩm.
45006011	Dɩlla yãmb me ges y meng marsã wa neb sẽn ka le kĩ ne yel-wẽnde, la y vɩɩnd Wẽnnaam kamb vɩɩm tõnd Soaala Zezi Krista maasmẽ.
45006012	Da sak-y tɩ yel-wẽnd le rɩ naam y yĩn-kiidga zug ye; da le sak yã a tʋls wẽnsa ye.
45006013	Da sak-y tɩ y yĩnga wils lebg yel-wẽnd zab-teed ye. Dɩk-y y mens n kõ Wẽnd tɩ y yaa bõn-kɩɩms sẽn lebg nin-vɩɩse. Dɩk-y y yĩnga wils n kẽ Wẽnd tãpẽ n zab sõmblem zabre.
45006014	Yel-wẽnd ka tog n le rɩ naam y zug ye tɩ y yii Noor zamaanẽ n kẽ sõmblem dẽnnẽ.
45006015	D na n maana bõe d sẽn paam tɩ b yiis-d Noor soolmẽ n kẽes-d sõmblem zamaanẽ, d tõe n le maana wẽng bɩ? Lɛ-lɛ!
45006016	Y ka mi tɩ y sã n bas tɩ ned kẽes y yembd pʋgẽ, y sɩd lebga yẽ yem-daoogo? Y sã n lebg wẽng yem-daado, y kũum la y bao yã, y sã n tũud Wẽnnaam, y manegr la y paam yã.
45006017	Wẽnd paam barka tɩ y sẽn da ya yel-wẽnd yembs pĩnda, y sakame n deeg zãmsg ninga b sẽn zãms yã,
45006018	n yi yel-wẽnd soolmẽ n kẽ sõmblem zamaanẽ.
45006019	Y yama sẽn pa waoog yĩnga m na n dɩka ninsaal makre. Wala y sẽn dɩk y yĩnga pĩnd n kẽes yel-wẽnd yembdẽ t'a yaal zãnga, woto-me bɩ y rɩk y meng rũnna n kõ neere n lebg sõma.
45006020	Yãmb sẽn waa n ya yel-wẽnd yem-daado, neer maaneg ra ka pak-y ye.
45006021	La m na n sok-y lame n gese, y paama bõe y tʋʋm kãensa pʋgẽ sã n ka y sẽn zĩ rũnna tɩ b yãnd tar-y wã? B ka tar yõod n zʋʋg kũum ye.
45006022	Rũnna y sẽn paam n yi yel-wẽnd yembdẽ n kẽ Wẽnnaam, bãng-y tɩ y womda sõmblem biisi la rẽ n na n kẽes-y vɩɩm sẽn kõn sɛ pʋgẽ.
45006023	Yel-wẽnd sẽn wat ne bũmb ninga yaa kũum bala; la Wẽnnaam kũuna sẽn wat ne a soaba, yaa vɩɩm sẽn kõn sɛ, tõnd Soaala Zezi Krista maasmẽ.
45007001	M sok n gese, m saam-biisi, la yaa waa m gomda ne neb sẽn mi noor sẽn ya a soab taki, m sok-y n gese, y ka mi tɩ yaa ned sẽn ket n vɩ la noor modgd sɩda?
45007002	Yaa a sɩd sẽn ket n vɩ noor la pʋg-kãad reegda; a sɩda sã n ki, a noor ka le modgd-a yɛs ye;
45007003	yaa sɩda sẽn ket n vɩ wakato t'a bas-a n kul dao a to la b na n bool-a tɩ kãad sãamda. A sɩd sã n ki, a yi-la a sɩd soolmẽ; dɩlla a sɩd kũum poore a sã n kul dao a to a ka sãamd kãadem ye.
45007004	Dẽ la m na n yeelyã, m saam-biisi, tɩ yãmb me sẽn naag Krista n ki wã y yii noora soolmẽ; tõnd bee ned a to soolmẽ: yaa sẽn vʋʋg-a kɩɩms sʋka soab soolmẽ la d be, la d na n woma bi-sõma n kõ Wẽnnaam.
45007005	Sɩda, d sẽn da waa n ket n vɩ d pĩnd vɩɩma, noora sõnga d yĩnga wilsi la d zʋg wẽnga tɩ d wom biis sẽn tak kũum n kõ-do.
45007006	Marsã noor ka le modgd tõnd ye, tõnd lebga noora bõn-kɩɩmse, n yi yembd buud faa pʋgẽ; d basa no kʋdra sẽn da gʋls bũmb ninga n pʋgd Wẽnd ne zʋg paalga.
45007007	Noor yaa wẽnga? M kõn yeel dẽ lɛlɛ, la sã n ya sɩda, yaa noor n kɩt tɩ d bãng yel-wẽnde. M tʋlla woto kõn waẽ m sũurẽ, noor sã n dag n ka yeelẽ lɛ-lɛ: da tʋlg ye!
45007008	Noora sẽn yet tɩ woto la woto kisame wã yĩnga, yel-wẽnd tũu rẽ n kẽes tʋlsem ka tɛk m sũurẽ. Noor sã n da kaẽ, yel-wẽnd me kaẽ ye.
45007009	Pĩnda noora sẽn waa n dag n nan ka kõ, m da yaa bõn-vɩɩga; noora waoong poore, yel-wẽnd n lebg bõn-vɩɩga,
45007010	tɩ mam põd n lebg bõn-kɩɩnga. Ade, noora sẽn da kõ maam vɩɩm yĩnga, a waa ne mam kũum.
45007011	Yel-wẽnd dɩka noora sẽn da kis bũmb ningã n belg maam n paam n kʋ-ma.
45007012	D sã n ges neere d mikdame tɩ noor yaa bõn-sõngo; m tõe n paasame t'a yaa bõn-neere, bũmb sẽn toge.
45007013	La bõn-sõng tõe n tiig n lebga kũum mam yĩng bɩ? Ayoo! Ka tõe ye. Ad-y yaa yel-wẽnd n tʋm dẽnna; sẽn na n yɩlẽ t'a wẽnema puk zãnga, yel-wẽnd dɩka bõn-sõng n kʋ maam. Yel-wẽnd tũu noor n wilg maam a wẽnema pãnga.
45007014	Sã n ya sɩda, sẽn tar-a yam la b kõt noore; mam yaool n tara yĩng sẽn lebg yel-wẽnd yem-daago.
45007015	M ka mi m sẽn maanda võor ye, m sẽn data ka rẽ la m maand ye, m sẽn pa rata la m maanda.
45007016	La m sã n maand m sẽn pa rata, m naaga Noorã n kõt kaseto t'a yaa sõmbo.
45007017	M sã n maan m sẽn pa rate, tʋʋmda ka le ya mam tʋʋmd yɛs ye, a yaa yel-wẽnd sẽn ti a roog mam pʋgẽ tʋʋmde.
45007018	M neeme tɩ bõn-sõng ba a ye ka be m nengẽ ye, ka be m yĩngẽ ye; neer tʋlsem ka toog ne maam ye, yaa maaneg n ya toog ne-ma,
45007019	dẽ n so tɩ m pa maand neere, m sẽn date, n yaool n maand wẽng m sẽn pa rate.
45007020	La m sã n maand m sẽn pa rate, dẽ ka le ya mam tʋʋmd ye, a yaa yel-wẽnd sẽn ti a roog mam pʋgẽ tʋʋmde.
45007021	Dɩlla noor n be m yĩnga tɩ m sã n dat fãa n maan neere, maan wẽngã n yɛs m taoore.
45007022	M sũura pʋgẽ Wẽnnaam noora noom-m-la al wʋsgo;
45007023	la m yĩnga wilsẽ, noora to n yɛse; la no-kãng yika zabre ne m sɩɩgã la a za-m la ne bãeense, yel-wẽnde sẽn be m yingẽ bãeense.
45007024	M yãbda m menga! Ãnd n na n fãag maam ne m yĩnga sẽn dat m kũuma?
45007025	Wẽnd paam pẽgr d Soaala Zezi Krista maasem yĩnga. Ad-y yaa maam bala n ne m yamẽ tɩ m tog n tũ Wẽnd sẽn yalse, n yaool n sakd m yĩngẽ wã, yel-wẽnd sẽn yalse.
45008001	Bãng-y tɩ sẽn be-b ne a Zezi marsã wã ka le zoet bʋʋd paalgr ye.
45008002	A Vʋʋsem Sõng noora n kõt vɩɩm a Zezi maasmẽ, la yẽ n fãag foom ne noor ninga sẽn wata ne yel-wẽnd la kũum.
45008003	Wẽnd pidsa a Moyiiz Noora sẽn da ka tõe bũmb ningã, ninsaal komslma sẽn mong-a bũmb ningã, n tõog yel-wẽnde ne ninsaal yĩnga. Ad-y b tʋma b meng Biiga sẽn wa ne yĩng sẽn wẽnd tõnd dẽnna n yaool n tar pãng n menesd yel-wẽnde.
45008004	Wẽnd maana rẽnna, tɩ d tõog n deeg Noorã, tõnd sẽn ka le vɩ wala d yĩnga sẽn datã, n vɩ wala a Vʋʋsem Sõng sẽn datã.
45008005	Sɩda neb niyns fãa sẽn tũud-b yĩnga raab baooda sẽn noom b yĩngã la neb niyns sẽn tũud-ba a Vʋʋsem Sõng raab baooda sẽn noom a Vʋʋsem Sõngo.
45008006	Bãng-y tɩ sẽn baood-a a yĩnga sẽn datã, baooda a kũum la sẽn baooda a Vʋʋsem Sõng sẽn datã, baooda a vɩɩm la laafi.
45008007	Yĩnga sẽn data baoob sẽn pak b rãmbã, lebgda Wẽnnaam bɛɛba, n pa rat n le reeg Wẽnnaam noor ye; b pʋs n ka tõe meng ye.
45008008	Yaa rẽ me yĩng la b ka tõe n ta Wẽnnaam yam ye.
45008009	Yãmb ka le ya neb sẽn tũud b yĩnga yamleoog ye, y pʋgda a Vʋʋsem Sõngo sẽn date, tɩ Wẽnd meng kõ yãmb a Vʋʋsem Sõngo. Sẽn ka tar-a Krista Vʋʋsma, Krista ka so yẽ soab ye.
45008010	La Krista sã n be ne yãmba, ba yel-wẽnd sã n da kɩt tɩ y yĩnga tog n ki, Vʋʋsma na n kõ-y-la vɩɩm, Wẽnd sẽn maneg d yell ne bãmba yĩnga.
45008011	Wẽnd Vʋʋsem ninga sẽn vʋʋga a Zezi Krista kɩɩms sʋka, sã n be ne yãmbã, ad-y b sẽn vʋʋga a Zezi Krista kɩɩms sʋka, b na kõ y yĩn-kiidgã vɩɩm, b Vʋʋsma sẽn be ne yãmba yĩnga.
45008012	M saam-biisi, pakr sã n beẽ me, kõn yɩ pakr bada tɩ d vɩɩnd wala d yĩnga sẽn data ye.
45008013	Yãmb sã n vɩ wala y yĩnga sẽn date, y na n kiime. La y sẽn paam Vʋʋsem ninga sã n kɩt tɩ y lak ne yĩnga raabo, y na n vɩɩndame.
45008014	Wẽnnaam Vʋʋsma sẽn be ne b rãmb fãa lebga Wẽnnaam kamba.
45008015	Vʋʋsem ning y sẽn paama ka bũmb sẽn kɩt tɩ y lebg yem-daado n zĩ ne rabeem ye; y lebga Wẽnd zak kamba al n tõe n bool Wẽnd Aba, dat n yeelame tɩ Ba.
45008016	A Vʋʋsem Sõng meng naaga tõnd n kõt kaset tɩ d lebga Wẽnnaam kamba.
45008017	La d sẽn ya Wẽnnaam kamba, d na paam pʋɩɩr ning b sẽn pʋlem b kamba; d na naag Krista n paam pʋɩɩr kãnga; d sẽn naag bãmb n namsã, d na naag bãmba n paam pẽgre.
45008018	M tagsdame tɩ zamaan kãnga namsgo ne rolb ninga sẽn na n yɩ tõnd dẽnd beoog raarã ka tõe n mak taab ye.
45008019	Bõn-naandsa fãa zĩ n gũuda ne yãgbo, Wẽnd kamba pẽgr sẽn na n puk raare.
45008020	Ninsaal tʋls yaalsã sã n tiig n kẽes bõn-naandsa fãa yembd pʋgẽ, d bãng tɩ ka tũ ne bãmb daab ye, tũu ne ninsaalb tʋʋmde la bãmb me saagdame
45008021	tɩ b yembdã sɛɛb bee raare, tɩ b yĩnga komsg sɛɛb bee raare, la b gũuda b sẽn na n paam soog-m-menga ne ziir ning Wẽnd sẽn kõt b kamba.
45008022	D mii vẽenega tɩ al n ta marsã bõn-naandsa fãa waasda rogem waasgo;
45008023	la ka bãmb bal ye, yaa tõnd me sẽn zoe n paam lɛng ninga a Vʋʋsem Sõng sẽn lemb tõndã; yaa tõnd fãa n naag n waasd d sũurẽ, n gũud d yĩnga fãagre.
45008024	Tõnd fãagra yaa bũmb d sẽn tõe n saag. La fo sã n ne f sẽn saagda soaba, dẽ ka le ya saagr ye. Fo na n yɩɩ wãn n ne bũmb la f le yet tɩ f saagda a yãeebo?
45008025	Saagr yaa fo sẽn ka ne bũmb ninga tɩ f kʋmb f yam n tar a gẽegre.
45008026	A Vʋʋsem sõng me wata d sõngre, tɩ d ka mi d sẽn na n kos bũmb ning taki tɩ d pʋʋsg yɩ neer ye, la ad-y yĩnsir tara a Vʋʋsem Sõngo tɩ b yõkd sɛɛg d yĩnga la b wiisd wiis toogo.
45008027	Bũmb-kõ-solg-m Wẽndã mi a Vʋʋsem Sõng sẽn dat d yĩnga la bãmb me sẽn yõkd sɛɛg Wẽnd kom-nongdsa yĩnga, zemsa ne Wẽnd meng raabo.
45008028	D miime tɩ Wẽnd sẽn nong b rãmbã, Wẽnd sẽn welg b rãmb toorã ne b raabo, b sõngda bãmb tɩ b yɛla fãa welg neere.
45008029	B sẽn welg b rãmb toor al pĩnd-pĩnda, b tʋlgame tɩ b rɩk b Biiga wẽnego la Biiga na n lebga kãsem sẽn tar yaop ka tɛka.
45008030	B sẽn pʋlem b rãmb neera la b bool yã. B sẽn bool b rãmba yell la b maneg yã, b sẽn maneg b rãmb yell la b pids ne ziiri.
45008031	Bõe la m na n le paas yɛsa? Wẽnd meng sẽn yaa d sõangdã d zabd-n-taag na n yɩɩ ãnna?
45008032	Wẽnnaam ka zoe b Biiga nimbãaneg ye, b sakame t'a ki d yĩnga; b Biiga yĩnga, bõe la b ka na n kõ-d marsã?
45008033	Wẽnd sẽn welg b rãmb toorã, ãnda n tõe n le kẽes-b bʋʋdo? Yaa Wẽnd n manegd ninsaal yelle.
45008034	Woto wã tõe n le yɩ-la a Zezi Krista sẽn ki tõnd yĩnga, n vʋʋge la b zĩ b Ba rɩtg n pʋʋsd d yĩnga tõe n le yɩɩ bãmb n na n kẽes tõnd bʋʋd bɩ?
45008035	Bõe n na n yiis tõnd a Zezi Krista nonglem pʋgẽ? Far bɩ, sũ-beed bɩ, namsg bɩ, kom la naong bɩ, bũmb sẽn tõe n yak yõor bɩ, sʋʋg bɩ?
45008036	Kõn le yɩ wa d sẽn karemd Sebr sõng pʋgẽ ye: Yaa yãmb yĩng la b tar tõnd n koot wa piisi wakat buud fãa, beoog sẽn vẽege.
45008037	Baad-y t'a Zezi nonglem yĩnga, tõnd n maand daoodo.
45008038	N-ye! M sũur kegmame tɩ bũmb ba a ye ka le tõe n zãag d ne Wẽnnaam nonglma, a Zezi Krista sẽn wa ne a soaba ye. Kõn yɩ kũum bɩ vɩɩm ye, kõn yɩ malɛk bɩ dũni soaal ye,
45008039	kõn yɩ rũnna bɩ beoog bũmb ye, kõn yɩ sẽn be sa-gãnẽ bɩ sẽn sud tẽng ye, kõn yɩ naand buud ba a ye.
45009001	Ne Krista m togsda sɩda, m ka yagd ziri ye, – a Vʋʋsem Sõng meng kaset la m tar m sũurẽ –
45009002	m togsdame tɩ sũ-sãang la toog n tar maam n namsd wakat buud fãa.
45009003	M tʋllẽ lame tɩ Wẽnnaam yãk m barka, m tʋllẽ lame n welg ne Krista, dẽ sã n tõe n nafẽ m saam-biisã,
45009004	sẽn ya-b bũmb a ye ne maam rogmẽ wã, sẽn ya-b Israyɛl kamba, Wẽnd kom-wubdsi, Wẽnd Ziira vẽenem sẽn bui b rãmba, Wẽnd sẽn yõg zood ne b rãmba, Wẽnd sẽn kõ b rãmb b noy, Wẽnd sẽn wilg b rãmb waoogr ning b sẽn dat ninsaalb nengẽ, Wẽnd sẽn kãab b rãmb noogo,
45009005	Wẽnd sẽn kãab b rãmb yaab sõma, yaab niyns sẽn dog Krista, sã n ya tẽng zug rogma, la Krista yɩɩda bũmb fãa, tɩ b yaa Wẽnd n tog ne pẽgr sẽn kõn sɛ. Ami!
45009006	Ka rat n yeel tɩ Wẽnd kãabga lʋɩɩ vɩʋʋgẽ ye. Y mens miime bala tɩ ka a Israyɛl kamba fãa la a Israyɛl ye.
45009007	Yaa wala y sẽn mi t'a Abraam yagensã fãa kaa Abraam sẽn dog a toor ye. Na n tũu ne a Izaak tɩ yagens kẽer na n ges foo wa b sɩgre,
45009008	dẽ rat n yeelame tɩ ka yĩnga sẽn dogd la Wẽnnaam kamb bal ye, kãabga kamb me yaa Wẽnd kamba.
45009009	Kãabga kãaba woto: Vẽer woto sasa, m na lɛɛg n wa, la a Sara na n doga biiga.
45009010	Ad bũmba to sẽn ya vẽenega n yɩɩda: a Rebeka waa n dɩka pʋga, d ba a ye maasmẽ, d ba a Izaak maasmẽ.
45009011	La a sẽn waa n nan ka rog a kinkirsã, tɩ kinkirsã me nan ka mi wẽng la neere,
45009012	sẽn na n yɩlẽ tɩ b bãng tɩ Wẽnd boolg tũuda ne Wẽnd raabo, la a ka tũud ninsaal tʋʋma, a Izaak wʋma b sẽn yeele: «Kãsma na n yɩɩ yao wã sõgne;»
45009013	la sɩda woto n be sebrẽ: «M nonga a Zakoob la m kisga a Ezayu.»
45009014	M yeelame tɩ bõe? Tɩ Wẽnd maanda sẽn ka zemsde? Ka boto ye.
45009015	B yeela a Moyiiz: «M zoeta m sẽn zoet a soab nimbãanega, m kũmda m sẽn kũmd a soaba.»
45009016	Ka sẽn nong-a, ka sẽn zoet-a n pʋgd Wẽnd pʋlengo n paamd-a ye, ya Wẽnd sẽn zoe a soab nimbãanega n paamd-a.
45009017	Ad sebra sẽn yet Ezipt naaba: M kõ-f la naama ne m daabo n na n tũ foo n wilg nebã m pãnga tɩ m yʋʋr paam pẽgr dũni fãa pʋgẽ.
45009018	Sɩda Wẽnd zoeta b sẽn dat a soab nimbãanega la b kidibda b sẽn dat a soab sũuri.
45009019	Fo na n yeel-m lame: «Yaa bõe la a le zĩi n sãbsdẽ yɛsa? Ãnda n tõe n kɩɩs Wẽnnaam daabo?»
45009020	Ninsaal biiga, foo la a bõe n na n wẽ no-koeemd ne Wẽnde? Ninsaal sẽn naan bũmb ninga na yik n yeel-a: «Bõe yĩng tɩ f naan m woto?»
45009021	Yagda ka tõe n dɩk yagd yɛnga n yag laok sẽn tar neerem n zems bala bɩ laok sẽn be neer wʋsg sɩda?
45009022	Ad-y yaa Wẽnd sẽn tʋlg n wilg tɩ ba b sũur puuda, b tara pãnga n tõe n yõk b menga ne lagd kẽer sẽn da yikd b sũuri n tog ne wãabo, n yaool n ka wã-b ye.
45009023	Ad-y yaa b sẽn dat n wilg b ziira la b pãnga, la lagd kẽer paam tɩ b kũm-b nimbãanegã n segl-b al pĩnda tɩ b ya ziir lagdo, lagd sẽn yag b pẽgr yĩnga.
45009024	La yaa woto la b maan ne tõnd, n sʋk-do Zʋɩf rãmba la bu-zẽmba sʋka.
45009025	Yaa woto la b gomd a Oze sebrẽ: «Sẽn da ka m buud neba la m na bool tɩ m buudu, la pʋg-beooga la m na n bool tɩ rʋmde,
45009026	b sẽn deng n wʋm zĩig ning tɩ b ka Wẽnnaam neba, zĩ kãng la b na n bool-b tɩ Wẽnnaam vɩɩga kamba.»
45009027	A Izayi yeela a Israyɛl poorẽ: «Ba a Israyɛl kamba sõor sã n da taẽ la bĩisri sẽn be mogr noore, ad-y yaa b sẽn kees b rãmba bala n na n fãage,
45009028	tɩ tao tao la vugr bala Wẽnnaam na n pidsa b kãabga tẽng zugu.»
45009029	Wala a Izayi sẽn pĩnd n yeele: «Tãnsoab a Wẽnd sã n da ka keesẽ buudu, tõnd lebgẽ la wala Sodom la Gomor.»
45009030	M na n kʋʋ m koɛɛga wãn wãna? Ade, Bu-zẽmba sẽn da ka baood sõmblem paam-a lame la yaa tẽeb sẽn wat ne sõmblem ningã.
45009031	A Israyɛl sẽn da tũud noorã n tẽed ta na kõ-a sõmblem, a raaba ka pids ye.
45009032	La yɩɩ bõe yĩnga? T'a basa a tẽeba teegre n teeg a tʋʋma. La woto b laka b lʋɩɩs kugri,
45009033	wala sẽn gʋlse: «Lakr kugr la m vigl Siõ pʋgẽ, m bẽd-y la ne pĩiga sẽn lubd neba, Siõ pʋgẽ; la ned ning sẽn yaool n dell-a pĩ-kãng kõn paam yãnd ye.»
45010001	M sẽn dat bũmb ning ne m sũur fãa la m sẽn pʋʋsd bũmb ning yĩnga, yaa m saam-biisa maan b sɩɩg fãagre.
45010002	M tõe n kõo kaset tɩ b ka tũud Wẽnnaam ne reem ye; bũmb sẽn be bala, yaa b yama n nan ka vẽneg tɩ seke.
45010003	B sẽn ka mi Wẽnd sõmblem sẽn ya a soaba, b ka bao-a ye, b bas-a lame n na n bao b toorẽ dẽnna.
45010004	B ka bãng tɩ Wẽnnaam kõ b noya tɩ b tall ninsaal n tãag Krista sẽn ya tẽed fãa manegd ye.
45010005	A Moyiiz gʋlsa noya sẽn wat ne manegr ninga poorẽ n yeel tɩ ninsaal sã n tũ-ba, b tõe n kõ-a la vɩɩm.
45010006	Tẽeb sen wat ne manegr ninga poorẽ, ad-a sẽn gʋlse: «Da yeel f sũurẽ: ãnda n tõe n dʋ yĩngri,» n dʋ yĩngr n sik Krista?
45010007	Bɩ ãnda n tõe n sig bʋg-tẽnga n yiis Krista kɩɩms sʋka.
45010008	Bõe la a pʋs n yeele? A yeelame: «Koɛɛga pẽ-f lame, a be f noorẽ, a be f sũurẽ,» yaa tõnd sẽn moond tẽeb ninga koɛɛga.
45010009	Sɩda, fo fãag n sɛɛme, f noor sã n togs t'a Zezi la Soaala tɩ f sũur deeg tɩ Wẽnd vʋʋg-b la kɩɩms sʋka.
45010010	Fo sẽn tẽed f sũurẽ n wat ne f manegre, la f noor toagsg wata ne f fãagre.
45010011	Ka sebr sõng n togsd tɩ ned ning fãa sẽn tẽed-a kõn paam yãnd bɩ?
45010012	Ad-y yaa rẽ yĩng la bũmb ka welg Grɛk ne Zʋɩf ye: b yiiba fãa tara Soaal a ye bala la Soaala kelgda neb niyns fãa sẽn yõkd b sɛɛga.
45010013	D karma sebr sõng pʋgẽ tɩ ned ninga sẽn na n yõka Soaala sɛɛga na n kẽe fãagr pʋgẽ.
45010014	B na n yɩɩ wãn n yõk Soaala sɛɛga tẽeb sã n ka reng n beẽ, la tẽeb na n yɩɩ wãn n zĩndi wʋmb sã n ka reng taoore, la b na n yɩɩ wãn n wʋm, koɛɛgã sã n ka reng n moone,
45010015	la koɛɛg na n yii yɛ sã n ka sẽn tʋm a soaba nengẽ, wala sebr sõng sẽn togsde: «Ad-y b sẽn tʋm b rãmb tɩ b saa n togs Koe-noogã, ad-b nao be neere.»
45010016	Da tẽ-y tɩ neba fãa n deeg Koe-nooga ye, t'a Izayi n yeele: «Ãnda n deeg d sẽn togs bũmb ningã?»
45010017	Sɩd yaa wilgri n dengd taoore tɩ tẽeb yaool n wa la wilgra yita Krista gomnẽ.
45010018	Bas-y tɩ m sok n gese, y tẽedame tɩ koɛɛga la b pa wʋme? Mooga tõr wʋma b rãamde la b gomda taa mooga yaanga.
45010019	Bas-y tɩ m le sok n gese, y tẽedame t'a Israyɛl ka wʋm bɩ? Bãng-y t'a Moyiiz reng n togsame: «M na n kɩtame tɩ buud sẽn ka bu-sõng yamleoog yõk yã; m na kɩt tɩ y wa sãbs buud a ye, a sẽn ka bãng yam yĩnga.»
45010020	A Izayi saag n le paasame: «Sẽn da ka baood-b maam, yãend-m lame, m lika m meng sẽn da ka sokd-b mam yelle.»
45010021	Ad-a sẽn leok a Israyɛl poorẽ: «M tuda m nug beoog sẽn wẽege, m tud-a la tõatba la tʋb-pa-wʋmdba.»
45011001	Dɩlla m sok n gese: Wẽnnaam yi-la b neba poorẽ bɩ? Ka boto ye. Mam meng ka Israyɛl ned laa, m ka a Abraam yageng laa, m ka rog a Bẽzamẽ buudẽ laa?
45011002	Wẽnd ka tõe n yeel tɩ b yii buud ning b sẽn welg toor al pĩnda poorẽ ye. Bɩ y yĩma sẽn gʋls a Eli poorẽ, a sẽn waa n gomd woto ne Wẽnnaam n baood n na n paalg Israyɛl kamba:
45011003	«Soaala, ad-y b kʋ-la y bãngdba, n sarm y maan-kuga; maam m ye n põse, tɩ b baas n dat n yãk m yõore!»
45011004	Yaa bõe la Wẽnd leok-a? «M keesa m yĩnga neb tus a yopoe sẽn ka yĩgimd a Baal taoor ye.»
45011005	Woto-me kell n kees rũnna la Wẽnd n welg-a toore ne b yamleoogo.
45011006	La sã n yet ne b yamleoogo, ka yet tɩ tũu ne ninsaal tʋʋmd ye, ka rẽ b kõn gom yamleoog yell ye.
45011007	D na n kʋʋga d koɛɛga wãn wãna? A Israyɛl sẽn bao bũmb ningã, a ka paam-a ne a toorẽ tʋʋm ye, tɩ Wẽnd sẽn welg b rãmb toora yaool n paam-a. Sẽn ket-bã, b basa b sũura tɩ kidbi;
45011008	wala sẽn be sebr sõng pʋga: «Wẽnd kõ-b-la yam sẽn suusdi la nin sẽn ka ne, la tʋb sẽn ka wʋmde, n tãag rũnna.»
45011009	A Daviid me ra yeela woto: «Kɩt-y tɩ b rɩɩb zĩig lebg b bẽdgo, n lebg b wĩir, n lebg kugr b sẽn na n lak n lʋɩ, tɩ rẽ yɩ b rolbo!
45011010	Bɩ b nin kẽ kõaada tɩ b ra le tõog n yãe ye, kɩt-y tɩ b po-raoog zõond n ka le roog ye!»
45011011	M le sok n gese: y tẽedame tɩ Zʋɩf rãmba lakame n na n lʋɩ lʋɩɩs meng bɩ? Ayoo! B lakr waa ne bu-zẽmba fãagre tɩ sũ-kiir na tũ rẽ n yõk-ba.
45011012	B lakra sã n wa ne dũni manegre, la b sõora woogr sã n wa ne bu-zẽmba nafre, b zãng gill sã n lɛɛg n wa, yita wãna?
45011013	Yaa ne yãmba, bu-zẽmba, la m togsda, m yaa yãmb tʋʋm-tʋmda, la m maanda m tʋʋmda neere,
45011014	la rẽ yaa m sẽn dat tɩ m saam-biisa yãende n yik sũ-kiiri tɩ m paam n fãag kẽere.
45011015	Wẽnd sẽn bas b rãmb kɛɛnga sã n wa ne dũni manegre, b sã n le bool-b sʋka na n yɩɩ bõe sã n ka kɩɩms vʋʋgre?
45011016	Kood dẽeng zom sẽn yãk n kõ Wẽnd sã n ket n ya sõmbo, bura zãng na n yɩɩ sõngo. Tɩɩga yẽgend sã n ya sõngo, wila me yɩta sõmbo.
45011017	Tɩ-sõnga wil sã n kʋʋse, tɩ fo sẽn ya tɩ zaal willã paam n sel b zugu n vʋʋg n paam sɩɩlem sõng n yũ,
45011018	da wa nand f meng n yɩɩd wil sõnga meng ye. Bɩ f sã n pẽgd f menga, da yĩm tɩ ka foo n zãad yẽgendã, yaa yẽgenda n zãad foo.
45011019	Fo na n yeelame: «B kɛɛ wila tɩ mam tõog n sel b zĩigẽ.»
45011020	Yaa sɩda, yaa b sẽn ka tar tẽeba yĩng la b kʋʋs-ba, la yaa fo tẽeba yĩng la f keta. Ne rẽ fãa da maan wilg-m-meng ye, maan dabeem n yɩɩda.
45011021	Wẽnd sã n kɩt tɩ b kʋʋs wil sẽn da be b zĩisẽ, fo me gũus tɩ b tõeeme n ka bas-f ye.
45011022	Bãng Wẽnd toolem la b nimbãan-zoeere. B yɩɩ toaag sẽn lʋɩ-ba yĩnga, n ya nimbãan-zoet ne foo, f sã n kell n pa b nonglma pʋgẽ; ka rẽ fo me yaa will sẽn na n kʋʋg.
45011023	Sẽn bas b rãmb kɛɛnga sã n yi b kɩɩsg pʋgẽ, b me na paam n le sel tɩɩg a to zug: Wẽnd tara pãng tɩ seka le sel b yɛsa.
45011024	Ade, b sã n kɛɛg foo tɩ zaalg zugu, la bee n da ya f zĩiga, n tɩ sel foo tɩɩg sẽn tũus zugu, la yaool n ka be la f zĩigã, fo zɩ tɩ b na lebs tɩ-sõnga wil n sel b zĩigẽ!
45011025	Bũmb n ket n nan ka puk d yĩnga la m pa rat n solg-y ye, m saam-biisi, tɩ y ra wa yet tɩ y sẽn mi wã sek-y lame ye; Israyɛl bogr kidba a sũuri al tɩ bu-zẽmba fãa wa sak tẽebo,
45011026	t'a zãng-zãnga yaool n paam n põse, wala sẽn gʋlse: «Fãagda na n yii Siõ, a na n peka a Zakoob rẽgda fãa.
45011027	La m sã n pek b yel-wẽna n sɛ, yaa zood la m na n yõg ne-ba.»
45011028	Zʋɩf rãmba sã n kɩɩs Koe-noogã n lebg Wẽnd bɛɛba, tɩ yãmb yell tũ rẽ n manege, ad-y Wẽnd boollã yĩnga, la b ba rãmb yĩnga, b ket n yaa Wẽnd zo-rãmba.
45011029	Wẽnd ka kõt n le reeg ye, Wẽnd ka boond n le yeel tɩ vẽ ye.
45011030	Yãmb n yɩ wẽn-kɩɩsdb pĩnda tɩ Wẽnd yik rũnna n maan-y nimbãan-zoeere, Zʋɩf rãmba tõdgr yĩnga.
45011031	Bãng-y tɩ yaa rẽnd me yĩnga la Zʋɩf rãmb me yik n lebg tõatba, n na n paam rũnna Wẽnd nimbãan-zoeerã.
45011032	Wẽnd kẽesa ninsaalb buud fãa kɩɩsg pʋgẽ sẽn na n yɩlẽ n wilg b fãa b nimbãan-zoeere.
45011033	Wẽnnaam, y arzɛka geels toɛ yã, y minim la y bãngr zulma! Ad-y ned ka tõe n bãng y sẽn pʋɩt y yɛla toto ye, ned ka tar y soy wã buk ye!
45011034	Ãnda n zoe n tõog n bãng Soaala tagsgo, ãnda n paam n yɩ b sagenda?
45011035	Ãnda n yɩ pipi n paam n kõ Wẽnde tɩ bãmb na n yaool n bao n lebse?
45011036	Fãa yita bãmb nengẽ, bãmb n maan fãa, fãa yaa b soolem. Bɩ b paam pẽgre sẽn ka be sɛɛbo. Amina!
45012001	Wẽnd sẽn ya nimbãan-zoeta yĩnga, m saam-biisi, m kota ned kam fãa t'a rɩka meng n kõ Wẽnde n lebg maoong vɩɩga, maoong sõmbo, maoong sẽn tat b yam: woto la y na n waoog Wẽnnaam ne waoogr akɩka.
45012002	Da wẽneg-y zamaana rãmb ye; modg-y n paam yam paale n tedg zãnga n tõog n bãng Wẽnnaam daabo, n bãng sẽn ya neere, sẽn ya sõmbo, sẽn ka tar goaleng ba bilfu.
45012003	M togsd-y la a yeyn-ye la y fãa gilli, ne Wẽnd sẽn maan-m nimbãan-zoeer ningã: ned ba a ye ra sak n pẽga meng tɩ loog ye. Ned kam fãa pa a zĩigẽ n zems tẽebã a sẽn paam Wẽnd nengẽ.
45012004	Tõnd ne d tar yĩng a ye wã, d yĩnga wils yaa kʋʋngo, la wilg fãa le tara a tʋʋmde.
45012005	Woto-me, tõnd ne d ya kʋʋngã, d naaga Krista n ya yĩng a ye; ned kam fãa yaa waa a to wilga.
45012006	Yaa kũun toɛ-toɛ la d paam Wẽnd nengẽ, dɩlla bɩ d modg tɩ sã n ya bãngr kũun la d paam yã bɩ d tʋm bãngr tʋʋmde wala d tẽeba sẽn tõe tɛka.
45012007	Sã n ya taab sõngre, bɩ d wɩng ne sõngre; sã n ya taab zãmsgo, bɩ d zãms-ba;
45012008	sã n ya taab saglgo, bɩ d sagl. Sẽn kõt-a kõ n da geel ye; sẽn deeg-a kãsengo maan moadg, sẽn kũmda a taab nimbãaneg yõgem a noore.
45012009	Modg-y tɩ belgr da zĩnd taab nonglma pʋgẽ ye, kisg-y wẽnga la tabend-y sẽn ya neer mepi!
45012010	Modg-y n nong taab wa ba-biisi la ned kam fãa ning a to sʋka.
45012011	Yɩ-y neb sẽn tʋmd n ka vʋʋsdẽ ye, neb sũur sẽn kɛɛd ne Soaala tũumde.
45012012	Y sũ-nooga yi y saagra pʋgẽ, y namsga wa ne y raoodo; y pʋʋsga ra yãk wakat ye,
45012013	nin-sõma wã yell gesg yɩ y tʋʋmd pakre, la sãamba fãa paam y gãag-sobendo.
45012014	Sẽn namsd-b yãmbã, kos-y tɩ Wẽnd bark sig b zugu; yeel-y tɩ Wẽnd na manege, da yeel-y tɩ Wẽnd na sãam ye.
45012015	Kɩdm-y sũ-noog ne ned ninga sẽn tar-a sũ-noogo; kiig-y nintãm ne sẽn yãbda.
45012016	Bʋk-y y sũur ne neba fãa gilli, kisg-y zẽk-m-menga; bao-y sulg-m-meng rãmba; da yeel-y tɩ y bãngra sekame ye.
45012017	Da maan-y wẽng n dol wẽng ye; bao-y neb fãa sẽn get wa bõn-sõng bala.
45012018	Modg-y wa y sẽn tõe tɛka tɩ y zĩnd-n-taar yɩ noog ne ned kam fãa.
45012019	Da kõ-y y meng bʋʋm ye, bas yã, m kom-sõma, tɩ b rɩ beem ne-yã, tɩ gʋlsa woto: Yaa maam n na n kao bʋʋdo, yaa maam n na n kõ rolbo.
45012020	N yɩɩd rẽ, f bɛ sã n yãbd kom bɩ f kõ-a t'a rɩ, ko-yũud sã n tar-a bɩ f kõ-a t'a yũ. F maan dẽ, yaa yãnd la f ningd-a.
45012021	Da bas tɩ wẽng tõog-f ye, la ning pãng n tõog wẽnga ne neer maanego.
45013001	Ned kam fãa sak taoor dãmbã. Ned ka so a to, Wẽnd sã n ka kõ a soab tõog ye. Tõog buud fãa yita Wẽnnaam nengẽ.
45013002	Ned ning fãa sẽn ka reegd a soaal noor, tõdgda Wẽnd noore la tõat fãa baooda a meng paalgre.
45013003	Ad-y d sã n maand neere, d ka tog n zoe bʋ-kaoodba ye; sẽn zoet-a bʋ-kaood yaa sẽn maanda wẽnga; fo sã n ka rat n dig rabeem sẽn so-b fooma taoore, bɩ f maan neere n paam b pẽgre.
45013004	Wẽnd datame tɩ ned sã n so a to bɩ a sõng-a ne neer maanego; f sã n maand wẽnga bɩ f maan dabeem; bãng tɩ sʋʋga sẽn be soaalba nugẽ ka zaalem yĩng ye; sʋʋga yaa sõng Wẽnd n kao bʋʋdo, n sɩbg bɛɛgd buud fãa.
45013005	Ad-y noora ka reegd sɩbgr dabeem yĩng bala, reegd-a lame tɩ y sũurẽ wã, koɛɛg n zoe n leokd boto.
45013006	M sok n gese, y sẽn yaood yõor yaoodã, ka y sẽn ne tɩ segdame sɩda? Rẽ me la Wẽnd yãk neb tʋʋmd kãng yĩnga.
45013007	Kɩs-y ned kam fãa a sẽn sokd-y bũmb ninga: yõora yaood, sã n ya rẽ la a sokda, raag ligdi, sã n ya raag ligdi; zoe-y y sẽn tog n zoe a soaba, waoog-y y sẽn tog n waoog a soaba.
45013008	Da rɩɩ-y ned ba a ye samde sã n ka nong taab samdã. Sẽn nong-a a to pidsa noora zãnga.
45013009	Noor ning sẽn yet tɩ f ra yo ye, ra kʋ ye, da zu ye, da tʋlg f to bũmbu, la sẽn ket-ba fãa, kʋmsame n lebg woto: nong f to n wẽnd f menga.
45013010	Sẽn nonga a to ka maand-a kegr ye. Taab nonglem pidsda noɛ a taaba fãa gilli.
45013011	Y mii tõnd sẽn vɩ zamaan ning pʋgẽ. Ad-y gõeema nekr taame, fãagra pẽneg-d la marsã n yɩɩd d sẽn paam tẽeba wakato.
45013012	Zĩig zʋʋgame. Beoog yaoome. D bas d likẽ tʋʋma la d yi vẽenemẽ ne d zab teedo.
45013013	D tall d meng ne waoogr wa sẽn segd wĩndga. D da yɩ rɩ-rɩtb la kokoraad ye. D bas yoob la yaoolg buud fãa. D bas zab la sũ-kiiri.
45013014	D yeelg Soaal a Zezi Krista wa fuugu la d da tags d yĩngã yelle n baood n na n pids a tʋls yooda ye.
45014001	Da bas-y ned kɛɛnga, a tẽeb sẽn pa sɩd yĩng ye la gãneg-y y no-koɛɛma.
45014002	Kẽer beeme n yet tɩ rɩɩb ka be bãmb sẽn kis ye, tɩ kẽer bee n yet tɩ bãmb a ka pãng rãmbã dɩta vãad bala.
45014003	Sẽn dɩt-a ra sãbs sẽn ka rɩt-a ye. Sẽn ka rɩt-a me ra sãbs sẽn dɩt-a ye, tɩ Wẽnd ka reega a soab wẽng ye.
45014004	Foom la a bõe tɩ f to sõgen sẽn maand pak-fo? A yɛs yĩngri bɩ a gãe tẽnga, dẽ paka a zu-soab bala. A pʋs n na n yalsa yĩngri tɩ Soaala pãng seka a yĩngr yalsgo.
45014005	Yõaa soab pẽgda daar a ye n yɩɩd a to, yõaa soab nengẽ daar fãa zema a to, ned kam fãa maan wa a sũur koɛɛga sẽn yet t'a gãd bũmb ninga.
45014006	Ned ninga sẽn welgd-a raar ne a to welgd-a-la Soaala yĩnga. Ned ninga sẽn dɩt-a, dɩta Soaala yĩnga n pẽgd Wẽnde. La ned ninga sẽn ka rɩt-a, yaa Soaala yĩng la a basd rɩɩbo la a pẽgda Wẽnde.
45014007	Tõnd sʋka, ned ka be sẽn vɩ-a a meng yĩng ye la ned me ka be sẽn kiid-a a meng yĩng ye.
45014008	D sã n vɩ d vɩɩ Soaala yĩnga, d sã n kiidẽ, d kiida Soaala yĩnga. D vɩ bɩ d kiida, Soaala n so-do.
45014009	Krista kiime n le vʋʋge, n na n lebg sẽn ki-b la sẽn vɩ-b Soaala.
45014010	Foo la a bõe n na n bʋ f to, foo la a bõe n na n sãbs f to? Wẽnd bal n na n kao d fãa bʋʋdo wala sẽn gʋlse:
45014011	M wẽenda (yaa Soaala meng n gomde) tɩ rũmd buud fãa na n yĩgimda m taoore la zelemd buud fãa na n pẽg-m lame.
45014012	Dat n yeelame tɩ bũmb ning sẽn ya d zugẽ yelle, yaa tõnd ned kam fãa n na n togs-a Wẽnde, d toore.
45014013	D vẽ d taab bʋʋdo. D bãng bal tɩ d ka tõe n dɩgl bũmb d to taoore t'a wa lak n lʋɩ ye.
45014014	M miime, la Soaala taoore m sũur pa kiuusd ye, m miime tɩ rɩɩb ka be n kis a meng yĩng ye, a kisa sẽn yet-a tɩ kisame wã yĩnga.
45014015	Ade, fo sã n sãamd f to sũur dɩɩb poorẽ, fo ka le maand taab nonglem sẽn dat ye; da sak-y tɩ y sẽn gomd rɩɩb ninga yellã wa ne a kũum ye, tɩ Krista zoe n kila a yĩnga.
45014016	Da bas-y tɩ b wa sãbs y zu-nooga sẽn kõ-y ye.
45014017	Wẽnd Rĩunga ka rɩɩb la rãam yell ye, a yaa sõmblem, laafi ne sũ-noog sẽn paamd a Vʋʋsem Sõng nengẽ.
45014018	Ned ninga sẽn baooda Krista woto, yẽ soab noogd-a Wẽnd sũuri la a paamda ninsaalb pẽgre.
45014019	Woto wã bɩ d pʋg bũmb ning sẽn kõt laafi la sẽn paasd daoodo.
45014020	Da saag n sãam Wẽnnaam tʋʋmd dɩɩb poorẽ ye. Dɩɩb ka be n ya yoog a meng yĩng ye, a sã ya yoogo yaa wala rɩ-rɩta tũu rɩɩbã n kʋɩɩb a taaba.
45014021	Sẽn be neere, yaa bas nemdo, rãam la bũmb fãa sẽn wat ne f taab lʋɩɩse, sẽn komsd f taaba pãnga.
45014022	Sõng n tall f tẽebã f sũurẽ la Wẽnd taoore. Pẽg-y ned ninga sẽn dengda n ges a tõeeme bɩ a ka tõe n yaool n sɩng bũmb maanego.
45014023	La yell na pak ned ninga sẽn ges-a rɩɩbo wa ka rɩɩb a sẽn tõe n dɩ n baas n dɩt-a; wakat kãnga a ka rɩ ne pʋ-peelem ye, la bũmb ning fãa sẽn ka maan ne pʋ-peelem yaa yel-wẽnde.
45015001	Yaa pakre ne tõnd a pãng rãmbã tɩ d sõng sẽn ka tar b tõnd pãngã; yaa pakr ne-do tɩ d bas d yamleoog maanego.
45015002	Ned kam fãa modg n noog a to sũuri tɩ rẽ la neere la rẽ n paasd a raoodo.
45015003	Krista ka pʋg sẽn noom-b ye, tɩ yaa woto la b gʋlsyã: «Sẽn tʋʋs-b yãmba long n tʋʋsa maam.»
45015004	Sɩda, bũmb ning fãa sẽn zoe n gʋlse, b gʋlsa la tõnd vẽnegr yĩnga. Sebr sõng paasda tõnd daoodo la a maagda d sũuri la rẽ kɩtame tɩ d zĩ ne saagre.
45015005	Tõe-m-meng soab Wẽndã la sẽn mi a ninsaal nintãm yẽesgã na sõng yãmb tɩ y sũk nonglem sũkr y taab yĩnga wa Krista sẽn maan d yĩnga.
45015006	Woto y na tõog n pẽg Wẽnnaam, tõnd Soaal a Zezi Krista Ba, ne sũur a ye la noor a ye.
45015007	Ning-y pãng n koll taab wala Krista sẽn koll-y, Wẽnnaam pẽgr yĩnga.
45015008	M le yet-y lame, tɩ sẽn na n yɩlẽ tɩ Wẽnd pids b sẽn kãab d yaab rãmba, Krista gesa sẽn kẽ-b bãong yelle,
45015009	al tɩ bu-zẽmba pẽgd b nimbãan-zoeere wala sẽn gʋls sebr pʋgẽ: «M na n pẽg-y la bu-zẽmba sʋka la m na n kilsa y yʋʋre.»
45015010	D le karemda zĩig a to: «Bu-zẽmba, naag-y m neba n kɩdme.»
45015011	Zĩig a to yɛsa: «Bu-zẽmba, pẽg-y Soaala la maan-y kibs b yĩnga.»
45015012	T'a Izayi na n paas woto: «A na n waame, a Zese biiga na n waame n kẽes bu-zẽmba a soolmẽ la b fãa na n dɩka b yɛlã n bas ne bãmba.»
45015013	D sẽn teeg Wẽnd ninga na pids yãmba, y tẽeba yĩnga, ne sũ-noog la laafi. Wẽnd na kɩt tɩ y saagra pids zãnga ne a Vʋʋsem Sõng pãnga.
45015014	M mii vẽenega, m saam-biisi, tɩ y sũur pida ne raab sõma la y yam pida ne bãngre al tɩ y tõe n sagl y taaba.
45015015	Baasgo m sã n gʋls yã al tɩ zĩis kẽer bɩ y tõe n yɛɛse, bãng-y tɩ yaa m sẽn dat n le nek y pʋtẽerã.
45015016	M dat n le tẽeg y lame tɩ Wẽnd yeel-m lame tɩ m yɩ wa maan-kʋʋd bu-zẽmba sʋka, Wẽnd Koe-nooga maan-kʋʋda, n kɩt tɩ bu-zẽmba lebg kũuni, kũuni a Vʋʋsem Sõng sẽn maneg tɩ tat Wẽnd yam.
45015017	Wẽnnaam sora tʋʋmd poorẽ, m tõe n zẽka m zugu, Krista maasem yĩnga.
45015018	M kõn saag n gom bũmb a to yelle sã n ka Krista sẽn sõng-m tɩ m kẽes bu-zẽmba, tẽeba sor pʋgẽ, ne m goam la m tʋʋmde,
45015019	ne wẽnd makr dãmba la bõn-bãna, ne a Vʋʋsem Sõng pãnga. Bãng-y tɩ bãmb maasem yĩnga, m saaga Zerizalɛɛm la Illiri zãnga, n moon Krista Koe-noogã.
45015020	La ade, m maana gũusgu; m sẽn kẽ tẽns niynsi, yaa zĩig ning b sẽn dag n nan ka pʋd Krista yʋʋr tɩ m da pa rat n me zĩig ning neda to sẽn dag n zoe n sɩng meeb ye.
45015021	M tʋlg n maana wa sẽn gʋls Sebr sõng pʋgẽ: B sẽn dag n zɩ n gom a soab yell ne b rãmbã na n yãend-a lame; neb niyns sẽn dag n zɩ n wʋm tɩ b gomd a yellã yam na n vẽnegame.
45015022	Ad-y yaa m tʋʋma n kɩt tɩ m nan ka tõog n ta y nengẽ ye.
45015023	La marsã m tẽedame tɩ m na yaa n tõoge. M sẽn dat n wa y sʋka raar yaa n vẽsgame; la kaalẽ, rũna-rũna, m ka le tar tʋʋmd ye.
45015024	M tẽedame tɩ m na tũ y nengẽ m sã n wa rabd Ispaniya. Sɩda, m saagdame tɩ d na yãend taaba n dɩ sõs ne taaba sũ-noogo, la m na paam y sõngre n tõog n ta Ispaniya.
45015025	Marsã m dabda Zerizalɛɛm n na n tɩ sõng m saam-biisã.
45015026	Masedoan la Akayi rãmb n tẽega b naonga yelle. B sõnga Zerizalɛɛm dãmb ne yamleoogo, yaa sɩda,
45015027	la mam yamẽ wã, b maana sẽn ya tɩlɛ ne-ba. Zerizalɛɛm sõnga bu-zẽmbã ne Soaala kũuni la yaa rẽ yĩng la m yet tɩ togame tɩ bu-zẽmba lebs-ba ne bãmb mens sẽn tar b nugẽ.
45015028	Dɩlla yell kãnga sã n welg n sɛ, m sã n ta m toor n kɩs ligdã, m na tũ yãmb tẽnga n yaool n ta Ispaniya.
45015029	Bãng-y tɩ m sã n poog y tẽngã, yaa Krista kũun buud fãa la m na n zã n wa kõ yã.
45015030	M saam-biisi, bũmb la m na n kos-y tõnd Soaal a Zezi Krista yĩnga la a Vʋʋsem Sõng nonglem yĩnga. M na n kos-y lame tɩ y sã n modgd n pʋʋsd m yĩnga,
45015031	bɩ y pʋʋs tɩ m põs wẽn-kɩɩsdba sẽn ket Zɩɩde tẽnga la m tõog n ta Zerizalɛɛm ne m kũuna n noog saam-biisa sũur be.
45015032	Woto m na lɛɛg n wa y sʋk ne sũ-noogo la m vʋʋs ne laafi, Wẽnd maasem yĩnga.
45015033	Laafi Naaba-Wẽnd zĩnd ne yã. Ami!
45016001	M kotame tɩ y sõng m tão nongr a Febe; a bee Sẽnkre, n ya be Tigeng sõangd poaka.
45016002	Krista yĩnga, reeg-y pʋg kãnga sãando wala sẽn segd ne nin-sõma. A sẽn tar bũmb ning fãa tʋʋmd tɩ y tõe n sõng-a bɩ y sõng-a ne. Bãng-y t'a kolla neere Krist neb wʋsgo, la mam menga.
45016003	M Pʋʋs-y sõnga maam Krista tʋʋmda pʋgẽ, a Priska ne a Akilas.
45016004	B baoome n na n fãag maam la kellẽ la bilf bal tɩ b fiuus b zutu. Ka maam m ye n pʋʋsd bark ye, Tigeng ning fãa sẽn vigl bu-zẽmba sʋka me naaga maam n pʋʋsdẽ.
45016005	Pʋʋs-y neb niyns fãa sẽn tigimd bãmb zakẽ. Pʋʋs-y m zoa a Epenɛt: yẽ n yɩ pipi kũun Azi zamaana sẽn paam n kõ Krista.
45016006	Pʋʋs-y pag a Mari, sẽn sak yaams wʋsgo yãmb yĩnga.
45016007	Pʋʋs-y m saam-biis a Andronikus la a Zuniyas, sẽn naag-b maam bi-bees roogẽ, Ad-y yaa Krista tʋʋm-tʋmdb kãsense sẽn deng maam meng n kẽ Krista.
45016008	Pʋʋs-y m sẽn nong a soab Krista maasmẽ, a Ampliyatus.
45016009	Pʋʋs-y m sõangda, Krista tʋʋmda pʋgẽ, a Urbẽ la y naag m zoa a Stakis.
45016010	Pʋʋs-y rao ning kaset sẽn ya vẽeneg t'a kẽe Krista, rao a Apɛll. Taas-y m pʋʋsgo a Aristobul zaka rãmb fãa.
45016011	Pʋʋs-y m doagda, a Erodiyõ, n paas a Narsis zak rãmba sẽn kẽ-b Krista.
45016012	Pʋʋs-y sẽn sak-b yaams wusgo Soaala yĩnga, a Trifɛn la a Trifoz. Pʋʋs-y m tão sõng a Persis: pʋg kãnga me saka yaams wʋsgo, Krista yĩnga.
45016013	Pʋʋs-y Soaala zoa meng a Rufus, ne a ma wã sẽn ya mam me ma wã.
45016014	Pʋʋs-y nin-bãmba: a Asẽnkrit, a Flegõ, a Ermɛs, a Patrobas, a Ermas la saam-biisa sẽn be-b ne bãmba.
45016015	Pʋʋs-y nin-bãmba me: a Filolog ne a Zuli, a Nere ne a tão, a Olimpas la Krist neb niyns fãa sẽn be-b ne bãmba.
45016016	Ned kam fãa pʋʋs a to ne pʋʋs sõngo. Krista a Zezi Tigenga neb fãa toond-y pʋʋsem.
45016017	M saam-biisi, m kot-y lame tɩ y maan gũusgu ne neb niyns sẽn wat-b ne welg taaba la ne zãmsg sẽn ya toor ne yãmb sẽn paam a soabã.
45016018	Neba woto buud ka pʋgd Krista ye, b pʋga la b pʋgda. B noor gomda noogo n belgdẽ la b tuut yam sẽn nan ka puk tɩ sek rãmbã.
45016019	D wʋmdame tɩ b gomd zĩis fãa tɩ y yaa neb sẽn tũud neere la rẽ noogda m sũuri: m datame tɩ y yɩ sɩlem dãmba ne neer maanego la ka yõod dãmba ne wẽng pʋgbo.
45016020	Laafi Wẽnda na kõ y nao pãnga tɩ y tab Sʋtãan n bedse. Wẽnd na kɩt tɩ Krista sik b kũuna y zutu.
45016021	M sõangd a Timote n toond-y pʋʋsem; n paas m doagdba a Lusiyus, a Zazõ la a Sozipatros.
45016022	Maam a Tersiyus, sẽn gʋlsa sebrã n pʋʋsd-y ne Soaala pʋʋsem.
45016023	A Gayus n toond-y pʋʋsem: yaa maam ne Tigenga fãa gãag-soaba. A Erast n pʋʋsde: yẽ la tẽnga fãa arzɛka gũuda; d yao a Kuwartus me toond-y pʋʋsem. [
45016024	Tõnd Soaal a Zezi Krista yel-sõmda pa ne y fãa gilli. Amina!]
45016025	Bɩ Wẽnd soog pẽgre tɩ bãmb n tõe n paas y tẽeba pãnga. La rẽnd me la m wilg yã ne a Zesi Krista Koe-nooga moonego. Koe-nooga puka bũmb sẽn da solge, bũmb sẽn da solg yʋʋm ka tɛka.
45016026	Rũnna la ka sɩng kõn zĩnd sɛɛb Wẽnda lak b Sebr sõngo n wilg b sẽn da sede; la b maana boto tɩ Adem biis paam tẽeba so-tɩrg n dɩke.
45016027	A Zezi Krista maasem yĩnga, bɩ bãngr pid bãngr soab Wẽnda paam pẽgr yʋʋm tõt sɛɛbo! Amina!
46001001	Maam, a Pol, Wẽnd sẽn bool a soab ne b raab t'a wa lebg a Zezi Krista Tʋʋm-tʋmdba, maam ne m saam-biig a Sostɛn,
46001002	tõnd n pʋʋsd Wẽnd Tigungu sẽn vigl Korẽnt. Tõnd n le pʋʋsd sẽn paamba a Zezi Krista sõmblem, sõmblem ning b sẽn kõt neb niyns fãa sẽn sẽeg b mooga tõre n waoogd bãmb sẽn ya tõnd Soaala la bãmb me Soaala.
46001003	Bɩ Wẽnnaam d Ba la d Soaal a Zezi Krista bark la laafi sig y zutu!
46001004	Krista a Zezi pidsa yãmb ne Wẽnd kũuni tɩ m ka vʋʋsd ne bark pʋʋsg ye. Yaa wakat buud fãa la m pʋʋsd Wẽnd bark y yĩnga tɩ b tũnuga a Zezi Krista n kõ-y kũuni.
46001005	Sɩda bãmb maasem yĩnga, y paama kũun buud fãa: goam wɩlengo la bãngr kũuni.
46001006	La rẽ tũu y sẽn gãd kẽnkẽ Krista sẽn kõ-y kaset ningã.
46001007	Yaa rẽ me yĩng la y zĩ n gũud d Soaal a Zezi Krista Pukri tɩ bũmb ba a ye ka na n paoog yã.
46001008	Bãmb n na n sõng-y ne raoodo n tãag raarã, Krista a Zezi Waoonga rarã tɩ b ra yãe kegr buud y nengẽ ye.
46001009	Wẽnd ning sẽn bool-b yãmb tɩ y wa rɩ b Biiga la tõnd Soaal a Zezi Krista yõodo, kõn pa n ka pids b kãabg ye.
46001010	M pẽdgd-y lame, m saam-biisi, tõnd Soaal a Zezi Krista yʋʋr yĩnga, tɩ y zems y moora ne taaba tɩ welgr da kẽ y sʋk ye. Sog-y taaba n vɩɩnd yam yɛnga, la tagsg yɛnga.
46001011	Ade, ya a Kloe zaka rãmb n togs maam tɩ yãmb sʋka lebga zaba, m saam-biisi.
46001012	M wʋmda ned kam fãa sẽn gomd ka la ka: «Mam bee a Kefas poorẽ.» «Mam bee a Apolos poorẽ.» «Mam bee Krista poorẽ.»
46001013	Krista welga sags kʋʋng laa? Yaa a Pol n ki pik zug yãmb yĩng laa? Bɩ yaa Pol yʋʋr yĩng la b so yãmba?
46001014	M pʋʋsda Wẽnd bark m sẽn ka kõ yãmb ned ba a ye soobã, sã n ka a Krispus la a Gayus.
46001015	Wotoone, ned ba a ye, yãmb sʋka, ka tõe n yeel t'a reega soob m yʋʋr yĩng ye.
46001016	M tẽegame tɩ m sẽn le kõ soobo, yaa Stefanas ne a zak rãmba la sã n ka bãmb bala m ka le ne ned a to ye.
46001017	Krista pa tʋm maam tɩ m wa so neb ye, b yeel-m lame tɩ m moon Koe-noogo, la m bas ninsaal goam minim sẽn tũud soy niynsã, n pa tõe n puk ninsaalba yam tɩ wʋm Krista kũum pika zug võorã.
46001018	Moon n wilg tɩ tõnd fãagr yĩnga, Krista kii pik zugu, wẽnda gãeemdo, sẽn ka na n paam-b fãagra yĩnga. Sẽn paam-b fãagra yĩnga, tõnd fãa yĩnga, a yaa Wẽnd pãng kilsgu.
46001019	Yaa rẽ la b gʋlsyã: «M na n wãa sɩlma rãmb sɩlem, la yam dãmba yam, m na n bas-b-la kɛɛnga.»
46001020	Yam pidung soab bɛɛ, sẽn gãe ne bãngr soab bɛɛ, zamaana gom minim soab bɛɛ? Wẽnd pa kɩt tɩ zamaana Sɩlma lebg gãeemdo?
46001021	Zamaana ne a sɩlma sẽn ka tõog n bãng Wẽnd ne Wẽnd yam pidungã, yɩɩ ne goama, pika goam sẽn wẽnd gãeemdã, la Wẽnd tʋlg n fãag tẽedbã.
46001022	Ade, Zʋɩf rãmb bolgda wẽnd makre tɩ bu-zẽmba bolgd bãngr zulunga.
46001023	Sã n ya tõndo, yaa Krista sẽn ka pika la d moonda; la Zʋɩf rãmba yĩnga, pika yaa wa kugr sẽn be sor zugu n lubd kẽndba, n ya wa gãeemdo bu-zẽmba yamẽ.
46001024	La Wẽnd sẽn bool b rãmba nengẽ, Zʋɩf bɩ bu-zẽna, yaa Krista la b moonda, Krista sẽn ya Wẽnd pãnga la Wẽnd yam pidungã.
46001025	Sẽn wẽnd gãeemd Wẽnd nengẽ yaa sɩlem sẽn lubd ninsaal sɩlem, sẽn wẽnd ka yõod Wẽnd nengẽ pãng yɩɩda ninsaala dẽnna.
46001026	Dẽnd yĩnga, m saam-biisi, tẽeg-y tɩ y paama Wẽnd boolgo. Zamaana pʋga, sɩlem dãmb paooda, pãn-dãmb paooda, sẽn paam-b n ya ned zãng paooda.
46001027	Wẽnd yãka zamaana yam-kaoolg wa fãa-fãa n na n ning sɩlem dãmb yãnde; Wẽnd yãka zamaana koms rãmb wa fãa-fãa n na n lub pãng rãmba.
46001028	Ned ning sẽn be zamaana tɩ b ka pẽgd a ba, n ka pẽgd a ma, ned sẽn tog ne sãbsgo bala, nin-kãng la Wẽnd yãk yã; Wẽnd tũusa zaalem n na n menes sẽn be.
46001029	La woto ned kõn zĩndi n tõe n tãoos raood Wẽnd taoor ye.
46001030	Bãmb maasem yĩng la d kẽ Krista a Zezi la bãmb n lebg tõnd yĩnga, sɩlem sẽn yit Wẽnd nengẽ, n manegd d yelle ne Wẽnde, n kõt d sõmblem, la b fãagd tõndo.
46001031	Yɩɩ woto la sẽn gʋlsa pids yã: «Sẽn baood-a pẽgr bɩ a bao-a Wẽnd nengẽ.»
46002001	M sẽn wa y nengẽ, m saam-biisi, m pa wa n na puk sẽn solg Wẽnd nengẽ ye, m pa wa ne goam minim, m pa wa ne sɩlem baaf ye.
46002002	Ayo! M pa tʋlg n bãng bũmb a to yãmb sʋka, sã n ka a Zezi Krista la Zezi Krista ning sẽn kaa pikã.
46002003	M meng wa-la y nengẽ wa koamsa, wa rabɛɛma, wa ned sẽn digda.
46002004	M goama la m moonegã ka yɩ sɩlem dãmba rẽnd sẽn vẽnegd yam ye. A yɩɩ a Vʋʋsem Sõng kaseto la b pãnga,
46002005	la rẽ yaa sẽn na n yɩlẽ tɩ y tẽeba da rel ninsaal sɩlem, a rel Wẽnd la b pãnga.
46002006	Tõnd sẽn wʋm-b neerã, tõnd me goama yaa sɩlem la d sɩlma ka zamaana rẽnda, ka zamaana na-biisa rẽnd ye, tɩ fãa na n loogame.
46002007	D sẽn gomd a soab yellã, yaa Wẽnd bãngr pidungã, yaa bũmb sẽn yɩɩd-do, bũmb sẽn solg ninsaalba, yaa Wẽnd sẽn tũ a soaba n kãab tõnd ziiri tɩ dũni wã nan ka naana.
46002008	La tẽng zug pãn-dãmba zɩ n paam a taare – sɩda, a sã n da yɩẽ la b pʋɩɩre, b kõn kaẽ pika zugu Ziira soab meng ye –
46002009	la wala sẽn gʋls Sebr pʋgẽ, tõnd togsda ninsaal nif sẽn zɩɩ n yãende, t'a tʋbr zɩ n wʋme, t'a sũur nan ka reege, Wẽnd sẽn segl sẽn nong-b bãmba fãa yĩnga.
46002010	Yaa tõnd la Wẽnd tũ a Vʋʋsem Sõng vẽnegre n wilgi, la sɩda, a Vʋʋsem Sõng vɛɛsda fãa n tãag sẽn zulem Wẽnnẽ.
46002011	Ãnd n be ninsaalb sʋka n mi ninsaal yalẽ tɩ ka tũ ne yam ninga ninsaal sẽn tarã? Wot-ome ned ka mi sẽn solg Wẽnd nengẽ sã n ka Wẽnd Vʋʋsem.
46002012	Ka zamaana rãmb yam la d paam ye, yaa Wẽnd Vʋʋsem. La rẽ me yĩng la d tõe n sõdg kũun niyns fãa Soaala sẽn kõ tõndo.
46002013	La d sã n gomd b yelle, ka ne goam biis d sẽn zãms ninsaal nengẽ ye, yaa ne Wẽnd Vʋʋsem tɩ bãmb n tar yĩngr goam biisi n na n puk yĩngr yɛla.
46002014	Ned ning sẽn tara tẽng zug yama ka reegd sẽn yita Vʋʋsem Sõng nengẽ ye: dẽ zʋʋga a yam t'a ka tõe n deeg ye. Bũmba sẽn yɩɩd ninsaal yama, dẽnd a paam Wẽnd dẽnna n tõog n bãng b sẽn yala.
46002015	Sẽn tar-a yam sẽn zʋʋg tẽng zug rẽnna, tõe n goma bũmb fãa yelle tɩ b pa yãend kegr ye.
46002016	Ãnda n bãng Wẽnd tagsg n na n sagl-ba? Tõnd yẽ tar-a lame, tõnd tara a Zezi tagsgã.
46003001	Sã n ya ne maam, m ka tõog n gom ne yã wa neb sẽn tar yam sẽn zʋʋg tẽng zug rẽnna ye, m goma ne yãmb wa neb sẽn tar tẽng zug yama bala, m goma ne-y, wa Krista kom peelse.
46003002	Yaa bĩisim la m kõ-y pĩnd tɩ y yũ, ka rɩ taok ye tɩ y ra nan ka tõe n deeg sẽn tagem ye. La ne marsã menga y ket n ka tõe n deeg-a ye,
46003003	tɩ y yama ket n yaa tẽng zug rẽnna. Sũ-kiir la zab sẽn kẽ y sʋka, ka y zʋga sẽn ket n yaa ninsaal zʋga laa? Y manesma fãa ka ket n ya ninsaal dẽnd laa?
46003004	Y nin-yend sã n gomda: «Mam bela a Pol poorẽ,» tɩ ned a to yetẽ: «Mam yẽ bee a Apolos poorẽ,» ka ninsaalb manesem la y tũuda?
46003005	A Apolos yaa bõe, a Pol me yaa bõe? Ka neb sẽn sõng yãmb tɩ y paam tẽeba laa? La ned kam fãa pa tʋm wa Wẽnd sẽn kõ-a pãnga laa?
46003006	Tɩɩga la mam sel yã, t'a Apolos zãgs-a koom la ka yɩ Wẽnd n kõ-a bɩʋʋng laa?
46003007	Woto sẽn send-a wã ka fɩ, sẽn zãgsd-a wã ka fɩ, sẽn ya-a bũmbu, yaa sẽn kõta bɩʋʋngã: Wẽnnaam.
46003008	Sẽn send-a la sẽn zãgsd-a koom yõod zema taaba; ned kam fãa reegda a rolbo, wala a tʋʋmda sẽn yɩ a soaba.
46003009	Tõnd la sẽn sõngd-b Wẽnd n tʋmnẽ, yãmb la Wẽnd pʋʋgo, yãmb la b roogo b sẽn me.
46003010	M tũu Wẽnd sẽn kõ-m kũun ningã n sɩng roogã wa tãm-met-mita. Ned a to n na n wa me n paase, la yaa pakr tɩ ned kam fãa maan gũusg ne a sẽn met to-to.
46003011	Sã n ya rooga sɩngre, d ka tõe n sɩnga ne Kugr a to tɩ ka sẽn zoe n dɩgl a soaba, a Zezi Krista.
46003012	Kug kãng zug marsã ned sã n wa rogl sãnem, bɩ wanzurfu, bɩ kug nɛɛba, bɩ raado, bɩ kãnkẽ bɩ moodo,
46003013	a soab tʋʋmda na puki; Raara-raare a na vẽnege: Bugum n na n vẽneg yɛlã, bugum n na n wilg ned kam fãa tʋʋmd sõmblem.
46003014	Sẽn dogl bũmb ninga sã n ka rɩ bugum, tʋʋm-tʋmda reegda rolbo;
46003015	Bugum sã n dɩ, rolb me sɛ yã. Tʋʋmda soab na põse la na yɩ wala a tũu bugmẽ n looge.
46003016	Y ka mi tɩ y yaa Wẽnnaam doogo, t'a Vʋʋsem Sõng be y pʋsẽ laa?
46003017	Sẽn wãad-a Wẽnd doogo, Wẽnd me na n wãa a soaba; Wẽnnaam dooga yaa bõn-sõngo la yaool n yaa yãmb la ro-kãnga.
46003018	Bɩ ned da belg a meng ye! Ned sã n be yãmb sʋka n tẽed t'a yaa sɩlem soaba wa zamaana sẽn dat sɩlem ninga, bɩ a lebg gãeenga t'a na paam sɩlem.
46003019	Wẽnd nifẽ, zamaana sɩlem yaa gãeemdo; dẽ me yĩng la b gʋls woto Sebra pʋga: «Yaa bãmb n leebd sɩlem dãmba n lubd b sɩlmẽ.»
46003020	Ad sẽn le gʋls zĩig a to: «Wẽnd mii sɩlem dãmba tagsgo la b neeme tɩ yaa yaoolgo.»
46003021	Dẽn yĩngã, ned da bao a pẽgr ninsaalb nengẽ ye, tɩ bũmba fãa yãmb n so,
46003022	a Pol woo, a Apolos, a Kefas, zamaana, vɩɩm bɩ kũum, dũnna bɩ beoogo, fãa yãmb n so;
46003023	la Krista n so yãmba, tɩ Wẽnd me so Krista.
46004001	Togame tɩ neba ges-do wa Krista tʋʋm-tʋmdba la Wẽnd laog ning sẽn solga wã pʋɩtba.
46004002	La bõe sẽ la b kot pʋɩta sã ka a ra zãmb a zu-soaba.
46004003	Sã n ya maam, m toog ka ne yãmb bʋʋdo bɩ ne ninsaal a to rẽnd ye; yɩɩd rẽ, m ka kaood m meng bʋʋd ye.
46004004	Yaa sɩda, m pa maan yelle n zĩi n bʋʋd ne m meng ye la ka rẽ n ya kaset tɩ m yell manega ne Wẽnd ye. M kaset soab yaa Soaala bala.
46004005	Woto wã, da yãg-y ne bʋʋd ye. Bas-y tɩ Soaala wa. Bãmb n na n vẽneg lika zãnga la b puk bũmb ning fãa ninsaal sẽn sed a sũurẽ. Wakat kãng la ned kam fãa na n deeg Wẽnnaam nengẽ, pẽgr ning a sẽn tog ne.
46004006	M saam-biisi, yaa yãmb yĩng la m dɩk maam ne a Apolos makre; m tʋlgame tɩ y ges tõndo n wʋm yelbũnd kãnga võore: Makr sẽn ya mak faoogo la sẽn ka yiis Sebr sõng pʋgẽ. M dɩka maam ne a Apolos makrã tɩ y ra wa wuk ne nagre n kẽ nin-yend n bas a to ye.
46004007	Ãnda n tõe n welg foo ne f taaba? Bõe la f tar tɩ b ka kõ-fo? La sã n ya ned n kõ foo, bõe yĩng tɩ f pẽgd f meng wa ka ned n kõ foo?
46004008	Yãmb yaa neb sẽn zoe n tɩge, sẽn zoe n lebg arzɛk rãmba; y zoe n lebga dĩm dãmb tɩ ka tũ ne tõnd tʋʋmde. D zug kõn yɩẽ noogo y sã sɩd lebgẽ la rĩm dãmba, tɩ d naag-y n dɩtẽ naam?
46004009	La sã n ya ne mam tagsgo, tõnd, Krista Tʋʋm-tʋmdbã, tõnd n zãr ne naam; b zĩndga tõnd poorẽ zĩigã, wa b sẽn paalg b rãmb kũum bʋʋdo; tõnd n lebg bɛɛb laad dũniya zĩig zãnga, malɛk rãmb la ninsaalb nifẽ.
46004010	Tõnd lebga wa gãeemse, Krista yĩnga, tɩ yãmb ket n zĩ ne y yẽesem, Krista maasmẽ. Tõnd koms n dɩgame tɩ yãmb wɩɩd ne pãnga. Yãmb gãee ne waoore tɩ sãbsgo ya tõnd pʋɩɩre.
46004011	Ba rũnda menga, d tara kom la ko-yũudu la d zĩi d bɩlgemde; ned pa get d yelle la d sẽega mooga zãnga.
46004012	D sɛla d pãng ne d nus tʋʋma. B sẽn tar-d tʋʋre, tõnd tara pẽgre, b sẽn tar-d namsgo, tõnd sakdame;
46004013	b sẽn wɩt-do, tõnd bas n mi-la d taab nintãm yẽesgo. Tõnd lebga wa dũni wã tãmpʋʋre, wala dũni sagdo n tãag marsã.
46004014	M ka gʋlsd woto n dat n ning y yãnd ye, m datame bal n sagl yã tɩ m nong-y la wʋsgo.
46004015	Ba y ya karen-biis sẽn tar neb ka tɛk sẽn get y yelle, Krista tũudma pʋgẽ, bãng-y tɩ y ka tar ba rãmb kʋʋng ye. Yaa maam bal n dog-y Krista buudẽ ne Koe-nooga moonego.
46004016	Dẽ la m kot-y tɩ y wẽneg maam.
46004017	La yaa rẽ me yĩng la m tʋm a Timote y nengẽ: a yaa m bi-nongre la a pelga a pʋg ne Krista tũudem. A na tẽeg-y m sẽn yals bũmb ninga Krista tũudma poorẽ, la m sẽn zãmsd Tigeng kamba fãa.
46004018	Kẽer tẽeme tɩ m ka na n wa y nengẽ n yik n tãoosd daoodo.
46004019	Yaool n ka na n le kaoos tɩ m ta y nengẽ, Wẽnd sã n sake. Wakat kãng la m bãngd b tɩtaama sã n yita b pãngẽ bɩ sã n teka noor goam bala.
46004020	Wẽnd Rĩunga ka goam bala, a naaga ne Wẽnd pãng tʋʋma.
46004021	Bõe la y nonga? M wa y nengẽ ne sãbse bɩ m wa ne nonglem la sũ-maasem?
46005001	D wʋmdame tɩ yoob goam bal n gomd yãmb sʋka la yoob buud meng sẽn ka yãet bu-zẽmba nengẽ; b gomdame tɩ yãmb nin-yend n tol n vɩ ne a ba paga.
46005002	Bõe tɩ y ket n wukd ne tɩtaam? Bõe tɩ y ka kelem kʋʋre la y kɩtẽ tɩ b yiis y sʋka, tʋʋm dẽgd a woto soaba?
46005003	Ade, m ka be y sʋk ne m yĩnga ye; m bee ne m yam la m zoe n kaoo yell a woto soab bʋʋdo wa m beẽ la y sʋka ne m yĩngã.
46005004	Togame tɩ Soaala Zezi yʋʋr yĩnga yãmb ne maam, tɩ m bee y sʋk ne m yama, ba sã n ka ne m yĩngã, togame tɩ d naag taab ne d Soaala Zezi pãnga,
46005005	n bas nin-kãnga ne Sʋtãan t'a sãam a yĩngã, t'a sɩɩga wa paam fãagre, Soaala raare.
46005006	Y zẽk-m-menga ka be zĩig ye! Y ka mi tɩ rabɩll bilfr bal tõeeme tɩ zoma fãa wuki?
46005007	Menes-y y rabɩll kʋdgã n lebg zom paalga, n tõog n yɩ bur sẽn ka lob bɩlle. Bãng-y tɩ Krista, tõnd Pak, kʋʋme.
46005008	Bɩ d kɩdem kibsa sũ-noogo la ra yɩ ne bur sẽn lob bɩll kʋdgã, ra yɩ ne d wẽnema la d pʋ-tooga rabɩlle, d kɩdem ne bur sẽn lob pʋ-peelem la sõmblem rabɩlle.
46005009	M sẽn yeel-y m sebra pʋgẽ tɩ y ra maan zĩnd-n-taar ne yoaadba,
46005010	ad-y m da ka gomd dũni wã yoaadba ye, m ka naagd raab waglã la fãadba ye, m ka naagd sẽn pʋʋsdb wẽn-faad ye. Sã n yaẽ la boto, yaẽ la tɩlɛ tɩ y fãa yiẽ dũniya.
46005011	M yeel-y lame bal tɩ y ra saag n maan zĩnd-n-taare ne ned sẽn yet t'a yaa yãmb saam-biiga a tẽeba pʋgẽ, n yaool n ya yoaada, yão-be-neda, wẽn-faad waoogda, n nong a taab paoogre, n woond arzɛgs n samdẽ. M yeelame menga tɩ y ra sak tɩ ned a woto yɩ y rɩt-n-taag ye.
46005012	Sẽn ka lagem-b tõnd ne tẽebo n yaa d saam-biisã, m yɩta wãn n kaood bãmb bʋʋdo? Ka sẽn be-b Tigenga pʋg bʋʋd la y bʋʋd laa?
46005013	Yɩng rãmbã, Wẽnd n kaood bãmb bʋʋdo. Wẽng ning sẽn be yãmb sʋka la y tog n menese.
46006001	Zabr sã n yik yãmb ne taab sʋka, bõe tɩ y boond taab bʋʋd bu-zẽmba taoore, n ka na n kẽng Wẽnd kamba taoore?
46006002	Bɩ y yĩmame tɩ yaa bãmb n na n kao dũni wã bʋʋdo? La sã n ya yãmb n na n kao dũni bʋʋdo, bõe tɩ y maand wa y ka tõe n bʋ yell faadã?
46006003	Y ka mi tɩ ba malɛgsã, tõnd n na n bʋ-b laa? Tɩ b pa gomd vɩɩm kãnga yɛlã!
46006004	Y sã n tar no-koɛɛm ne taab tẽng zug yɛla poorẽ, bõe yɩng la y paasdba na n yɩ Tigengu sẽn ka pẽgd b rãmba?
46006005	Ad-y m zoe n ningd-y la yãnde m sã n sok ned sã n ka be y sʋka n tar yẽesem n tõe n welg y yɛla,
46006006	tɩ y tat y saam-biis n dabd bʋʋd bu-zẽmba taoore!
46006007	Sɩd me, y sẽn tar bʋʋd ne taaba zoe n yaa y kongr kaseto. Y sẽn sakd n deeg kegr ka são? Y sẽn basd tɩ b fã-y ka são?
46006008	La ayɛy! Ka woto la y maand ye; yãmb n lɛɛg n maand y taab kɛga la y fãad-ba, la yaool n yaa y saam-biisi!
46006009	Y zɩ tɩ sẽn maand-b kɛg ka tar pʋɩɩr Wẽnd Rĩung pʋgẽ laa? Da belg-y y meng ye: yoaadba, sẽn waoogd-b bõn-naandse, dataase, sẽn nong-b wẽnga, sẽn maand-b wɩɩbdo,
46006010	wagdba, dat-wʋsg-rãmba, dã-yũud bɛda, sẽn paoogd-b taaba, fãadba, bãmb ned ba a ye kõn paam Arzãn Rĩung ye.
46006011	La ka y zãng me, yãmb wʋsg ra yaa boto. Marsã y pekame, y tara sõmblem, y paama fãagre, Soaal a Zezi Krista la d Wẽnnaama Vʋʋsem pãng yĩnga.
46006012	Neb kẽer n gomda: «M tõe n maana m sẽn dat fãa.» La m na leoke tɩ ka m sẽn tõe n maan fãa n ya yõod ne m ye. M tõe n maana fãa la m kõn saag n lebg m manesem yem-daoog ye.
46006013	Dɩɩb bee pʋg yĩnga, tɩ pʋg me be rɩɩb yĩnga la Wẽnd n na n sɛɛs b yiiba fãa. Yĩnga ka be yoob yĩng ye; yĩnga yaa Soaalã n so, la yĩnga me rɩta Soaala yõodo.
46006014	Wẽnd sẽn vʋʋg Krista na n vʋʋga tõnd me ne b pãngã.
46006015	Y zɩ tɩ y yĩnsa yaa Krista yĩnga wilsi? La maanda a wãna tɩ Krista yĩnga n wa lebg woto n ka bak ne pʋg-yoodr yĩnga? Dẽ ka tõe ye.
46006016	Y zɩ tɩ ned ning sẽn lagemd ne pʋg-yoodre lebgda yĩng a ye ne a? Woto la gʋls yã: B yiiba na n lebga yĩng a ye.
46006017	Sã n ya sẽn lagma ne Krista, yẽ soab me lebga yam a ye ne Bãmba.
46006018	Zoe-y yoobo! Yɛl a taaba ninsaal sẽn maand pa sog ne a yĩng ye la ned ninga sẽn maanda yoob maanda wẽng ne a yĩnga.
46006019	Sãnd y miime tɩ y yĩnga yaa a Vʋʋsem Sõng roogo? B bee ne yãmb la Wẽnd n kõ-b yãmba. Y zɩ tɩ y ka so y menga?
46006020	Ad-y yaa ligd la b kɩs n deeg yã! Modg-y tɩ y yĩnga pẽg Wẽnde.
46007001	Sebr ning y sẽn gʋlsã la m na n ges marsã. La y yeta y sebra pʋgẽ tɩ yaa sõmbo rao ne pag sã n zãr taaba.
46007002	La sẽn na n yɩlẽ tɩ y põs ne yɛl kɛga, bɩ rao tar paga, tɩ pag me tar sɩda.
46007003	Rao sak a paga tɩ paga me sak a sɩda.
46007004	Paga ka so a yĩng ye, yaa sɩdã n so. Botome raoa ka so a yĩnga, yaa pagã n so.
46007005	Da zãgs-y taab ye, sã n ka y seda rẽ, n na n maan pʋʋsgo. La rẽnd poore, bɩ y pa ne taaba tɩ Sʋtãan da wa bẽd y ka tõe y mensã, n kʋɩɩb-y ye.
46007006	M sẽn gom marsa wã yaa yãmb sẽn tõe bũmb ningã, la ka pakr ye.
46007007	M tʋllẽ lame tɩ y fãa yɩẽ wa maam; la m miime tɩ ned kam fãa paamda Wẽnd nengẽ kũun sẽn tog ne-a: yãoo soab wã, yãoo soab woto.
46007008	Neb niyns sẽn ka kẽ-b kãadem la pʋg-kõapa, m yet-b lame tɩ b sã n pa wa maam, yaa neere.
46007009	La b sã n ka tõe b mense, bɩ b kẽ kãadem tɩ rẽ n são bugum sẽn dɩt-b.
46007010	Sã n ya kãadbã, ad noore, la ka mam noore ye, yaa Soaala rẽnna: bɩ pag ra welg ne a sɩd ye,
46007011	-la-la welgr sã n kẽ sʋka, a ra le rɩk sɩda; ka rẽnn bɩ a leb a sɩd kʋdga nengẽ tɩ b le zems taaba. – Daoã me da yiis a pag ye.
46007012	Yɛla taab n kete, la ka Soaala n gomd ye, yaa maam: saam-biig sã n tar paga sẽn nan ka tar tẽebo la sẽn sak n na n zĩnd ne-a, bɩ a ra yiis-a ye.
46007013	Pag me sã n tara sɩda sẽn nan ka tar tẽebo la sẽn sakd n na n zĩnd ne-a, a ra bas-a ye.
46007014	Sɩda sẽn nan ka paam tẽebã sõmblem na n yi-la a paga nengẽ. Botome pag ning sẽn nan ka paam-a tẽebã sõmblem na n yi-la a sɩda nengẽ. Sã n da kaẽ boto, y kamba yaẽ la kom-dẽgdo la Wẽnd bark yaool n sig-b lame.
46007015	Ned ninga sẽn ka paam-a tẽebã sã n dat n loog bɩ a looge: sã n ya woto saam-biiga sẽn tẽedã yi-la a loɛɛgẽ. Wẽnd bool-y lame tɩ y vɩɩnd laafi vɩɩm.
46007016	Paga, f mi-la f na fãag f sɩda? Sɩda, f mi-la f na fãag f paga?
46007017	Sẽn paase, yaa ned kam fãa kell n vɩɩnd wa Wẽnd boolla sẽn mik-a zĩig ninga. Yaa woto la m zãmsd saam-biisa fãa Tigeng pʋgẽ.
46007018	Wẽnd boolla mik-f lame tɩ f ya zũnga, pa zũnga; boolla mik-f lame tɩ f ka kẽ bãongo, bas bãong kõom.
46007019	Kẽe bãong yaa zaalem, ka kẽ bãong me yaa zaalem; sẽn pak yaa Wẽnnaam noya reegre.
46007020	Bɩ ned kam fãa pa Wẽnd boolla sẽn tuk-a zĩig ninga.
46007021	Boolga wakat tɩ f ra yaa yamba, bɩ rẽ ra lebg f zu-loɛɛg ye. F sã n tõe n lebg burkĩnd me bɩ f bao n dɩ f yembda yõodo.
46007022	Ned ninga sẽn da yaa yamb a boolg wakata bãng t'a lebga Soaala burkĩna La sẽn da yaa burkĩna a boolga wakat lebga Krista yamba.
46007023	La sɩda, b raa yãmba! Da leb-y ninsaalb yembdẽ ye.
46007024	Bɩ ned kam fãa pa Wẽnd taoore wala Wẽnd boolla sẽn tuk-a.
46007025	Sã n ya kom-pugli sẽn nan ka kẽb kãadma poorẽ, m ka paam Soaala noor ye, m togsda m sẽn tagsde, wala Soaala nimbãan-zoeer sẽn sig a soaba t'a goam sek kelgre la reegre.
46007026	M tagsdame tɩ ned sã n pa wa m sẽn wilgã n sãoẽ, d sã n get d rũnna-rũnna pɛtã.
46007027	F kẽe kãadem ne paga, da bao welgr ye. F ka kẽ kãadem ne-a, ra bao kãadem ye.
46007028	La f sã n baood kãadem bɩ f ra tẽ tɩ f maana wẽng ye. La bi-pugl me sã n kẽ kãadem, a ka maand yel-wẽnd ye. Ya b sẽn na n yãe toog b yĩngẽ wã la m datẽ tɩ b tɩlgẽ dẽ.
46007029	Maam n yet yã, m saam-biisi: wakata ka zɛɛd ye. Sẽn tar-b pagb vɩɩnd wala b sã n da ka tarẽ ye.
46007030	Sẽn daagd-b nintãm wala b ka yãbd ye; sẽn langd-b sũ-noogo wala b ka kɩdemd ye; sẽn maand-b leebgo wa b pa tar fɩ ye;
46007031	sẽn dɩt-b zamaana yõodo wala b pa rɩt-a meng ye, tɩ y mi tɩ zamaana neng ka na n zɛ teoong ye.
46007032	M datẽ lame tɩ y zãrẽ ne yɩɩr buud fãa. Rao ning sẽn ka kẽ kãadem yaa Soaala yɛl la a lʋɩɩsd taoore, n gẽesd a sẽn na n yɩlẽ n ta b yam.
46007033	Sẽn kẽ-a kãadem sẽn lʋɩɩsd taoore yaa dũni wã yɛla, yaa a sẽn na n yɩlẽ n ta a pag yam,
46007034	la ad-a sẽn pʋɩ a yiibu. Pag sẽn ka tar sɩda, la pa-kuli, bãmb me lʋɩɩsda Soaala taoore; b naag n baooda b yĩnga la b sɩɩga sõmblem. Sẽn kul-a sɩd lʋɩɩsda rũnda vɩɩma taoore, n baood n na n noog a sɩd sũuri.
46007035	M gomda woto y sõngr yĩnga, ka bẽdg la m gãnegd-y ye, m datame tɩ y yama zẽk n tees sẽn ya neere la a tabend Soaala n ka pʋɩ zĩis a yiib ye.
46007036	Fo maanda wa f sẽn date, kãadem goam sãn zoe n gomame tɩ foo ne bi-pugla nan ket n paoodẽ la f neeme marsã tɩ kãadma sã pa yi na yɩɩ toog ne foo, Fo tõe n kẽe kãadem la f ka maand yel-wẽnd ye.
46007037	La ned sũur sã n gãd kẽnkẽ, tɩ moadg ka lʋɩ sʋka, t'a sed ne yamleoogo t'a kõn yi kãadem ne biig ning a sẽn da pʋlem a menga, a maanda neere.
46007038	Dɩlla sẽn kẽeda kãadem ne bi-pugl ning a sẽn da pʋlem a menga, maanda neere, la sẽn ka kẽeda kãadma n maand neer n yɩɩda.
46007039	Pag bãng t'a sɩd sã n ket n vɩ a ka tõe n welg ne a ye. A sɩda sã n kaẽ la a tõe n kẽ ne a sẽn dat a soaba, la yɩta Soaala maasmẽ bala.
46007040	La sã n ya mam sẽn tagsde, a vɩɩm na yɩ-a noog n yɩɩda, a sã n pa wa a sẽn ya-lã. M me tẽedame tɩ m sẽn leok woto wã yaa ne Wẽnd Vʋʋsma vẽnegre.
46008001	Sɩda, sã n ya maanda sẽn kʋʋd wẽn-naandsa yĩnga, d fãa yetame tɩ d miime; m deegame. La ade, bãngr wata ne wilg-m-menga. To nonglem bal n zẽkd ninsaala.
46008002	Ned sã n yet t'a mii bũmbu, a bãng tɩ baasgo, ka waa a sẽn teeda zãng ye.
46008003	Sẽn nong-a Wẽnnaam, Wẽnnaam me mii yẽ soaba.
46008004	Dẽ wã, sã ya rũmsa nemd wãbre, rũms niyns sẽn kʋʋd bõn-naandsa yĩngã, d miime tɩ wẽn-naand yaa zaalem, dũni pʋgẽ, la Wẽnnaam b ye tãa la Wẽnde.
46008005	Ba bũmb sã n be yĩngri bɩ tẽng zugu tɩ b get-b wa wẽnde -la sɩda wʋsg beeme n boond tɩ wẽnd dãmba, n boond tɩ dũni soaalba –
46008006	tõnd nengẽ Wẽnd yaa b ye tãa, yaa Wẽnd Ba, bũmb fãa sẽn yit a soab nenge la d sẽn vɩ a soab yĩnga, la d Soaala me yaa a ye, a Zezi Krista, bãmb nengẽ la bũmb fãa yita la bãmb yĩng la tõnd be.
46008007	Ka neba fãa n tar bãngr ye. Ade, kẽer sẽn bas wẽn-naandsa pʋgb nan ka zãag ye; la woto b wãbda maanda nemdã n tẽrẽ tɩ rũmsa kʋʋ wẽn-naands yĩnga la b sɩɩga rẽgemdame, b sẽn nan ka wɩsga yĩnga.
46008008	Ka rɩɩb n tõe tɩ d kolg Wẽnd n paas ye. D ka rɩ, bũmb pa woogde, d rɩ yã, bũmb ka paasde.
46008009	Y sã n kõ y meng tɩ y tõeeme bɩ y pa tõe n dɩ, gũus-y bal tɩ y sẽn yalsã da wa ne koms rãmb lʋɩɩs ye.
46008010	Wala ned sã n yãend foo, foom a bãng-n-tɩgame soab, tɩ f rɩt wẽn-naands taoore, b waoogr zĩigẽ, nin-kãng sẽn nan ket n ya koamsã, a tẽebẽ wã, a ka na n tags t'a me tõe n wãba maand nemdo?
46008011	La woto wã, yaa fo bãngrã n lub koamsã yel-wẽndẽ. La yẽ me yaa f saam-biiga, la Krista ki-la a yĩnga.
46008012	Y saam-biisa sã n ket n ya koms rãmb b tẽebẽ tɩ yãmb manesma lub-b wẽng pʋgẽ, ad-y yaa Krista meng la y beg yã.
46008013	Woto wã m sã n ne tɩ rɩɩb na n luba m saam-biiga, m na bas nemd kãng zãng-zãnga, n da wa lub m saam-biiga ye.
46009001	Maam n pa so m meng bɩ bõe? Maam n pa Soaala tʋʋm-tʋmd bɩ bõe? Maam n pa yãend Soaal a Zezi bɩ bõe? M tʋʋmdã sẽn paam yõod Soaala nengẽ wã, ka yãmb laa?
46009002	M sã n ka tʋʋm-tʋmd neb a taab yĩnga, ne yãmb sẽ, m yaa tʋʋm-tʋmda, tɩ Soaala sã n baood m tʋʋmda kaseto, yaa yãmb la b ne yã.
46009003	M sẽn tar n na n leok sẽn dõt-b maama la woto:
46009004	d ka tar sor n dɩ la d yũ bɩ?
46009005	Sõangd poaka sẽn ya tẽeda n ka tar sor n yãag-do wala b sẽn yãagd tʋʋm-tʋmdb a taaba, Soaala saam-biisã, la a Kefas bɩ?
46009006	Bɩ yaa maam ne a Barnabe bal n ka tar sore n vʋʋs ne tʋʋmde?
46009007	Yaa ãnd n kẽed tãpo n le rɩt a meng ligdi? Ãnda n send tɩɩga tɩ b rigd a biis rɩɩbo? Ãnda n kɩɩmd rũmsi n ka rɩt b bĩisim?
46009008	La woto yaa ninsaalb n gomd bala, bɩ Noora me paasa bũmbu?
46009009	Yaa a Moyiiz Noora sebrẽ la b gʋls yã: «Naaf sã n tʋmd zɛɛgẽ bɩ f ra loe a noor ne yʋk ye.» La Wẽnd toog bee ne niisi?
46009010	Ka tõnd yĩng la a gomd sɩda? N-ye! Yaa tõnd yĩng la b gʋls yɛsa: Sẽn kood-a pʋʋg tẽeda bũmbu, tɩ sẽn pãbd-a ki zɛɛgẽ me tẽed a keoore.
46009011	D sã n bʋd yĩngr kũuna y sũurẽ, bõe n ka zemse d sã n tigsd sẽn wom y pʋtẽ?
46009012	Neb sã n beẽ n tar sor n dɩ y yõodo, ka tõnd n yɩɩde? D yaool n ka sak n maan boto ye. D sẽn mi yaa d sak toog buud fãa, tɩ d pa rat n kẽes gɩdgr Krista Koe-nooga moonegẽ ye.
46009013	Y zɩ tɩ wẽnd doogã n kõt a tʋʋm-tʋmdbã b rɩɩbo, tɩ maan-kugrã kõt a maan-kʋʋdba b rɩɩbo?
46009014	Woto-me, Soaala sẽn kõ b rãmb noor tɩ b moone Koe-noogã rɩta Koe-nooga sẽn kõt-b bala.
46009015	M yaool n ka rɩ b sẽn da segd n kõ-ma ye. La m ka gʋlsd-y wa m datame n paam n dɩ-y ye. Ayɛy! M sẽn kiid n são. Dẽ la m zu-zẽkre la ned kõn deeg-a n bas m zaalem ye.
46009016	Koe-nooga mooneg ne maam ka m zu-zẽkr bal ye, a yaa tʋʋm pakre n loe m zugu. N ye! Yell bela m zug, m sã n ka moon Koe-noogã!
46009017	Sã n yaẽ la maam la tʋʋmda zu-raoogo soaba m togẽ la ne rolbo; m sã n ka tar dolbã, dẽnd yaa zɩɩb la neda to zɩlg-ma.
46009018	Bõe n na n yɩ m dolbo? M tɛka yaa m paam n moon Koe-noogã tɩ ka tũ ne rolb ye, n ka reeg Koe-nooga sẽn tõe n kõ-m bũmb ning ye.
46009019	Ade, yãmb ned ba a ye ka ra maam waa a yamb ye la m sakame n lebg neba fãa yem-daoogo, sẽn na n yɩlẽ n wa paam bãmb ka tɛka.
46009020	M lebga Zʋɩf ne Zʋɩf rãmba, n na n paam Zʋɩf rãmba; m lebga Noora tũuda ne sẽn tũudb Noorã – la Noora tũub yaool n da ka le pak-m ye – n na n paam sẽn tũud-b Noora rãmba.
46009021	M lebga no-kɩɩsa ne Noora tõatba – m yaool n pa ned sẽn yiis a meng Wẽnd Noora tũudmẽ ye, tɩ m deegda Krista Noore – n na n paam sẽn ka tũud-b Noora rãmba.
46009022	M lebga koamsa ne koms rãmba n na n paam koms rãmba. M lebga neb fãa bũmbu, n na n fãag-ba, ba sã n ka b zãnga.
46009023	M maana rẽ fãa Koe-nooga yĩnga tɩ m me bũmb zĩnd sʋka.
46009024	Yãmb ka mi tɩ wags taaba zĩigẽ, zoetba fãa zoetame la yaa nin-yend bala n yɩt pipi? Yãmb me mao n lʋɩ taoore n wa paam dolbo.
46009025	Sẽn wagsd-b taaba tuuba bõn-nood wʋsgo la b tõee rẽnna. La yaool n yaa rolb sɛtga la b baooda. Sã n ya tõndo yaa rolb sẽn kõn sɛ.
46009026	Yaa woto la m wudgda, m pa zoet n tuumnẽ ye, m nug ka vaad vɩʋʋg ye.
46009027	M dɩdgda m yĩngã, m talld-a-la toogo tɩ m zoeta m na n moon m taab Koe-noogã n yaool n wa rõb vɩʋʋgẽ.
46010001	Ad-y m pa rata, m saam-biisi, tɩ y yĩm tɩ sawadgo n bui d yaab rãmba fãa la b fãa rʋʋga mogr a ye.
46010002	Wẽnd maag a Moyiiz, b reega soob sawadg tẽngr la Mogr pʋga.
46010003	B fãa rɩlga b mens ne yĩngr dɩɩb yɛnga.
46010004	B fãa yũu yĩngr bõn-yũudl a ye; yaa yĩngr pĩig koom la b ra yũuda la pĩiga ra yãagda bãmba la pĩ kãng ra yaa Krista.
46010005	La ne rẽ fãa sẽn ta-b Wẽnnaam yam sõor yɩɩ bilfu; la rẽ me la b kõaba sẽeg we-raoogẽ wã.
46010006	Yɛla reng n maana woto n na n nek d yam, tɩ da bas tɩ yamleed wẽnsã wa pid d sũur wa bãmb dẽnd ye.
46010007	Da waoog-y bõn-naands wa bãmb kẽer sẽn maane tɩ b kibara gʋls woto: «Zãma wã zĩndame n dɩ la a yũ, la a yikame n na n deem a reem.»
46010008	Da sak-y yoob wala bãmb kẽer sẽn sake, tɩ bãmb tus pisi la a tã na n ki daar a ye wã ye.
46010009	Da kʋɩɩb-y Soaala wa bãmb kẽer sẽn kʋɩɩb-ba tɩ wiis kɛ-b n kʋ wã ye.
46010010	Da guglem-y wala bãmb neb kẽer sẽn maane tɩ Tẽn-kũuma na n loog ne b fãa gilla ye.
46010011	Dẽ fãa maaname n na n nek d yam la rẽ fãa gʋlsa tõnd zãmsg yĩnga, tõnd sẽn pẽneg dũni wã sɛɛbã.
46010012	Dẽn yĩnga, sẽn yɛsa yĩngr n pẽgd a menga gũus n da wa lʋɩ ye.
46010013	Y nan pa seg kʋɩɩbgo sẽn zʋʋg ninsaal pãng ye. Wẽnd yɛsa b sɩd zĩigẽ la b kõn sak tɩ y paam kʋɩɩbg sẽn yɩɩd y pãng ye; kʋɩɩbg sã n wa, b na kõ-y dabaare tɩ y rig-a n zãage, b na kõ-y pãng tɩ y maan daoodo.
46010014	M kom-sõma, zãag-y y meng ne wẽn-naandsa waoogre.
46010015	M gomda ne yã wa neb sẽn tar yam. Wʋm-y m sẽn dat n togsã.
46010016	Laok ning d sẽn deeg la d pʋʋsd barkã ka Krista zɩɩm la d pʋɩt taab la? Burã d sẽn kaoodã, ka Krista yĩng la d lagem n dɩtẽ laa?
46010017	Wala bura sẽn yaa a ye wã, tõnd me ne d ya kʋʋma d yaa yĩng a ye tɩ d fãa rɩta bur yɛng kãnga.
46010018	Tẽeg-y d yaab a Israyɛl rooga kibare. Neb niyns sẽn da rɩt-b maandã, ka maan-kugra yõod la b da rɩt bɩ?
46010019	La rẽ rat n yeelame tɩ bõe? Tɩ maanda nemd bee yõodo? Tɩ maanda sẽn waoogd a soaba n tar yõodo?
46010020	Ka Sʋtãan yĩng la maanda kʋʋd laa, b ka kʋʋd bũmb sẽn ka Wẽnd yĩng laa? M yaool n pa rat tɩ y lagem ne sʋtãamb ye.
46010021	Yãmb pa tõe n yũ Soaala bõn-yũudem la y naag n yũ Sʋtãan dẽn ye, y ka tõe n dɩ Soaala rɩɩb la y le naag n dɩ Sʋtãan dẽn ye.
46010022	D dat n yika Soaala sũur bɩ d dat n maan-b la pãnga?
46010023	Neb n gomd woto: «M tõee fãa.» La d ka tẽed tɩ fãa yaa yõod ye. «M tõee fãa» la m pa tẽed tɩ fãa n wat ne manegr ye.
46010024	Bɩ ned ba a ye da bao sẽn manegd a meng ye; a bao sẽn manegd a taaba.
46010025	Wãb-y nemd ning fãa sẽn da koos-roogẽ, n da yɛs n sokd y sũurẽ sẽn ya bũmb ning nemd ye,
46010026	tɩ tẽnga ne a pʋgẽ teed fãa yaa Soaalã n so.
46010027	Bu-zẽnd sã n bool yãmb a zakẽ tɩ y sak n kẽnge, bɩ y rɩ a sẽn kõ-y bũmb ning fãa la y ra yɛs n sokd y menga: y tõeeme bɩ y pa tõe n dɩ ye.
46010028	Ned sã n yeel yã: «Ad-y nemda yaa maoong nemdo» bɩ y vẽ ne a wãbre, sẽn togsa yãmba yĩnga la a sũura koɛɛg sẽn leokd tɩ pa tõe n wãba yĩnga.
46010029	M sẽn gomd sũur koɛɛgã, m ka gomd yãmb dẽn ye, yaa to wã rẽnda; la sɩda, ned a to sũur koɛɛg yɩta a wãn n leok m yĩnga, m pa so m meng laa?
46010030	M sã n dɩt bũmb la m pẽgd Wẽnde, b na yɩɩ wãn n zab ma m sã n pẽgd m Soaala m sẽn paam dɩɩb yĩnga?
46010031	Woto wã, y rɩta, y yũuda, bɩ yaa bũmb a to la y maanda, bɩ fãa yɩ Wẽnnaam pẽgr yĩnga.
46010032	Gũus-y tɩ y manesem da wa ne ned lʋɩɩse, Zʋɩf rãmb sʋka, bɩ bu-zẽmba, bɩ Tigung kamb sʋk ye.
46010033	Sã n ya maam, m baood n na n zemsa ne y fãa gill, bũmba fãa pʋgẽ; m ka baood sẽn nafd m menga ye, yaa kʋʋnga nafr la m baooda n dat tɩ b fãa paam fãagre.
46011001	Yɩ-y mam togs-n-taase wa m meng sẽn ya Krista togs-n-taaga.
46011002	M pẽgd-y la y sẽn tẽeg m yell bũmba fãa pʋgẽ la y reeg m noya fãa wala m sẽn wilg-y.
46011003	M datame tɩ y bãng tɩ rao tara zu-soaba, yaa Krista; la pag me zu-soab la raoa, tɩ Krista Zu-soaba ya Wẽnnaam.
46011004	Dao sã n fõgen bũmb a zug n na n pʋʋs Wẽnd bɩ n na n togs b goama, a paoogda a zu-soaba.
46011005	La sã n ya pag n pʋʋsde bɩ a togsda Wẽnd goama t'a zug ka teeg bũmbu, yẽ me paoogda a zu-soaba. Yaa wala a sã n da põnga a zuga koeelle.
46011006	Pag sã n ka rat n teeg a zug peende bɩ a põng zuga zãnga. La a sã n get wa yãnd ne-a, a zoobd sẽn põng bɩ sẽn wõrse, bɩ a teeg peende.
46011007	Rao ka tog n teeg a zug bũmb ye, tɩ rao yaa Wẽnnaam ne b ziira wẽnego; sã n ya paga, yẽ la raoã ziiri.
46011008	Sɩd me, ka pag n deng taoore tɩ rao vɩɩma yi a nengẽ ye, yaa rao n denge.
46011009	Ka raoã la b naan n kõ pag ye, yaa paga la b naan n kõ raoa.
46011010	Yaa rẽ yĩnga, la malɛk rãmba waoogr yĩnga, pag zug tog n teeg bũmb sẽn wilgd t'a ka so a meng ye.
46011011	Soaala nengẽ pag yell ka gomd n zẽng rao ye, rao yell me pa gomd n zẽng pag ye.
46011012	Sã n ya ne rao la Wẽnd naan paga, yaa pag me n dogd daoa la b yiiba fãa yita Wẽnd nengẽ.
46011013	Yãmb me ges wɛ! Segdame sɩd tɩ pag pʋʋs Wẽnd n ka lud a zugu?
46011014	Ninsaalb nifẽ, rao ne zoob wogd ka yãnd bɩ?
46011015	La yaool n ka rẽ la pag zu-zẽkr bɩ? Wẽnd kõ-a la zoob wogd tɩ yɩ wala a zug peende.
46011016	Pʋs n seka woto, gomd n pa sɛtẽ soab sã n be y sʋka bɩ a bãng tɩ tõnd ka minim dẽ, la Wẽnd Tigenga me ka minim dẽ ye.
46011017	La m sẽn dat tɩ y maan gũusgã, m kõn solg-y tɩ m ka pẽgd y lagmen-taarã sẽn wat ne y bõne n yɩɩd a sẽn wat ne y yõodã ye.
46011018	M sẽn wʋm la woto, tɩ y sã n tigime y wẽnegd n welga taaba, la m tẽedame tɩ rẽ yaa sɩd bilfu.
46011019	Pʋs n segdame tɩ welegr zĩndi, segdame tɩ b tõog n bak sẽn sĩdb ne neera maanego, n bak-b ne neb a taaba.
46011020	Y sẽn mii n tigim taabã ka le ya Soaala rɩɩba yĩng ye.
46011021	Rɩɩba sã n na n sɩnge, ned kam fãa yiisda a sẽn wa ne; woto kẽer yãbda kom, tɩ kẽer yũud n gãeemdẽ.
46011022	Y ka tar zagse n na n dɩ la y yũ be laa? Bɩ yaa Tigengã la y sãbsda n dat n ning sẽn ka tar-ba yãnde? M na n yeel-y lame tɩ bõe? M pẽg yã? Dẽ wã yẽ m kõn saag n pẽg-y ye.
46011023	Sã n ya maam, ad-m sẽn paam Soaala nengẽ la yaa rẽ la m wilgd-y: yʋng ning b sẽn zãmb Soaal a Zezi wã, b rɩka buri,
46011024	la b sẽn pʋʋs bark n sɛ, b wesa burã n yeele: «Wã yaa mam yĩnga m sẽn kõ yãmba; maan-y woto n tẽeg m yelle.»
46011025	Dẽ poore, yaa yõg-laaga la b rɩk yã n yeele: «Wã yaa zood paalg sẽn yõg m zɩɩmẽ laaga; y sẽn na n tugla raar ning fãa bɩ y tẽeg m yelle.»
46011026	Ade, wakat ning fãa y sẽn dɩt bur kãngã la y yũud la-kãnga, yaa Krista kũum la y moonda la na n yɩɩ woto n tãag b waoongo.
46011027	Dẽ yĩnga, sẽn ka tog n dɩ-ɛ burã la a rɩtẽ, sẽn ka tog n yũ Soaala laaga la a yũud-a, yaa Soaala yĩnga taale, yaa Soaala zɩɩma taale la a rɩta, la a yũuda.
46011028	Bɩ ned kam fãa deng n tɩg a menga la a yaool n dɩ burã, la a yaool n yũ rãama.
46011029	Ned ning fãa sẽn dɩt-a bɩ sẽn yũud-a yaare, ya a meng bõne la a rɩta, ya a meng bõne la a yũuda.
46011030	Ad-y yaa rẽn yĩng la bãad-dãmb ne koms rãmb ya wʋsg y sʋka, tɩ wʋsg meng tol n maand yõore.
46011031	La tõnd sã n deng n tɩg d pʋga, d paalgr bʋʋd kõn kao ye.
46011032	Soaala nug sã n wa zɩsgd d zugu yaa d paam n tek tɩ b ra wa naag ne zamaana rãmb n paalg ye.
46011033	Dɩlla, m saam-biisi, y sã n mii n tigim taaba n na n dɩ Soaala rɩɩbo bɩ y maag y yĩng n gũ taaba;
46011034	sẽn data n dɩ n yiis a kom, tʋg n dɩ yiri n da wa bao yelle n kõ saam-biisa ye. Sẽn ketã, d na yãend taaba m sã n wa.
46012001	Sã n ya yĩngr kũna poorẽ, m saam-biisi, m pa rat tɩ y maan wa y ka mi ye.
46012002	Y sẽn waa n nan ka kẽ Soaalã, y mi tɩ yaa y wẽn-mugsã yamleoog n da tar-y n lengdẽ.
46012003	Marsa wã ad-m sẽn tõe n togs yã: Ned ka bee n paam a Vʋʋsem Sõng kũuna la a le tõog n yeel tɩ «Wẽn na sãam a Zezi ye.» Ned me ka tõe n yeel t'a «Zezi la Soaala» t'a Vʋʋsem Sõng ka vẽneg-a ye.
46012004	Yaa sɩda, a Vʋʋsem Sõng kũuna yaa toor-toore la yaa zĩ-yɛng la b yita.
46012005	Pʋɩɩba yaa toor-toore la Pʋɩta ya Soaal yɛnga,
46012006	tʋʋma yaa toɛ-toɛ la yaa Wẽnnaam b ye bal n tʋmd fãa d fãa pʋsẽ.
46012007	Yaa buuda zãng yĩnga la a Vʋʋsem Sõng pʋɩt b kũuna.
46012008	A Vʋʋsem Sõng kõta nin-yend t'a tõog n zulg gomde; n kõt a to t'a wegs n togs gomde;
46012009	nin-yend paamda tẽebo ne a Vʋʋsem Sõng pãnga, t'a to paamd bãas sãoogr kũuni Vʋʋsem Sõng yɛnga nengẽ.
46012010	Nin-yend paamda wẽnd makr dãmb kũuni, t'a to paamd beoog bãngr kũuni; nin-yend paamda a taab pʋg bãngre, t'a to ya goam buud toɛ-toɛ wɩlengo, t'a to ya b võor togsgo.
46012011	La rẽ fãa yaa Vʋʋsma a ye tʋʋmde, bãmb n pʋɩt b yam, ned fãa ne a rẽnna.
46012012	Wala ninsaal yĩnga sẽn yaa a yembr tãa n yaool n tar wils wʋsgo, tɩ wilsa ne b sẽn ya kʋʋma maand yĩng a ye tãa, woto-me Krista nengẽ.
46012013	Dẽ me la tõnd paam soob Vʋʋsma a ye pʋgẽ n lebg yĩng a ye, d ya Zʋɩf bɩ bu-zẽna, yamb bɩ burkĩna; Vʋʋsma a ye tãa la b yũnug tõndo.
46012014	Yĩnga ka wilg a ye ye, b yaa kʋʋma.
46012015	Naoor sã n da yetẽ: «Ka maam la nugu; dẽ yĩnga m ka naag ne yĩnga ye,» dẽ na kɩt t'a sɩd ka naag ne yĩngã?
46012016	La tʋbr sã n yetẽ: «M ka nif ye; dẽnd m ka yĩnga wilg ye,» dẽ na kɩt t'a sɩd kaẽ yĩnga wilga?
46012017	Yĩnga fãa sã n dag n yaẽ nifu, tʋbra yaẽ la bʋgo? Fãa sã n dag n yaẽ la tʋbr bala, bõe n yɩtẽ yõore?
46012018	Wẽnd n sel wilsã yĩngẽ, wala b sẽn tʋlge.
46012019	Yĩnga tõr sã n dag n yaẽ la wilg a ye, yĩnga wẽndẽ la bõe?
46012020	La ade, wilsa yaa kʋʋma, tɩ yĩnga yaool n yaa a ye.
46012021	Nif ka tõe n yeel nugu: «Ad-m ka tar f tʋʋmd ye.» Zug me ka tõe n yeel nao: «Ad-y m ka tar y tʋʋmd ye.»
46012022	Yɩɩd rẽ, b sẽn get wils niyns wa bõn-mɛdsã, bãmb me tara b tʋʋmde,
46012023	Wils niyns sẽn wẽnd-b pa togẽ ne waoogrã, bãmb la tõnd waoogd n yɩɩda; wils niyns gesg sẽn ya yãndã, bãmb la tõnd koagend n yɩɩda.
46012024	Sẽn sakd-b gesgã, bãmb ka le tar waoogr tʋʋmd ye. Wẽnd n sigl yĩnga woto, tɩ wilg ning sẽn ka wẽnd b na waoog-a wã paamd waoogr n paase.
46012025	Woto yĩnga wils zãaga taab ne welegre, tɩ wilg kam fãa be-la a to yĩng zãng-zãnga.
46012026	Toog n tar wilg a ye, wilsa fãa naagda yẽ n tar toogo; wilg a ye paama waoogre, yaa b fãa sũ-noogo.
46012027	Sã n ya yãmba, yãmb yaa Krista yĩnga la ned kam fãa yaa wilg n be a zĩigẽ.
46012028	Wẽnd sẽn yãk b rãmb Tigenga yĩnga, pipi yaa tʋʋm-tʋmdba, a yiib soaba, bãngdba, a tãab soaba, karen-saam-dãmba. B kõo kẽer tõog tɩ b maand bõn-bãna, kẽer yaa sãoogre, kẽer yaa naong rãmb yaoogre, kẽer kʋʋnga zãabo, kẽer goam buud toɛ-toɛ wɩlengo.
46012029	M sok n gese, yaa b fãa la tʋʋm-tʋmdb bɩ? B fãa la bãngdba? B fãa la karen-saam-dãmba? B fãa gill n maand wẽnd makr dãmba?
46012030	B fãa gill n tõe n sãoog bãase? B fãa gill n tõe n wɩlem bu-zẽnd goama? B fãa gill n tõe n yɩ bu-zẽnd no-rɛɛsa?
46012031	Bao-y kũun niyns sẽn ya-b sõmb n yɩɩdã. La bas-y tɩ m wilg-y sẽn be neer n yɩɩd wa fãa-fãa.
46013001	Ba mam wɩlemd ninsaalb buud fãa goama, n paas malɛgsa rẽnna, m sã n pa tar nonglem, m yaa wa lombr sẽn wẽde, bɩ waaga sẽn kãglemde.
46013002	Ba mam tar beoog yɛl bãngre, la m mi sẽn solg fãa, ba m yama vẽen ne bũmb fãa, ba m tẽeb pid zãnga tɩ sek a vigs tãmsã b zĩisẽ, m sã n ka tar nonglem kũuni, mam yaa zaalem.
46013003	Ba mam dɩkẽ m paoong fãa n sõng naong rãmba; ba mam sakẽ tɩ b los m yĩnga bugmẽ, m ka tar nonglem, m kõn yãend dẽ yõod ye.
46013004	Nonglem yaa maag-m-menga, nonglem yaa to sõngre, nonglem ka mi sũ-kiir ye, a ka wakr bɩ tɩtaam ye.
46013005	Nonglem ka tʋmd beed ye, a ka mi zoe-bõne, a ka mi sũ-puuri, a ka tẽegd beegr ye.
46013006	A ka kɩdemd a to bõne; a sũur nooma a puk sɩda.
46013007	A ka ningd ned ba a ye taal ye; a tẽeda fãa, a saagda fãa, a sakda fãa.
46013008	Nonglem bal n ka be sɛɛbo. Bãngr na n loogame, goam wɩleng na n loogame, yam vẽenem na n loogame.
46013009	D yam vẽenem pʋs n yaa sãoogo, d bãngr me yaa sãoogo, ka pid ye.
46013010	Sãooga fãa na n pida raar a ye, vẽenem la bãngr pidunga raare.
46013011	M sẽn waa n ya yãaga, m da gomda wa yãaga, m da tagsda wa yãaga; m sẽn lebg bi-kãsenga, m basa yãadre.
46013012	Tõnd sẽn ne bũmb ning marsa wã yaa wa ne nin-gɛtga; m sẽn mi marsa wã yaa bõn-wɛdga bala la m na yaool n wa bãnga zãnga, wala b sẽn mi maama.
46013013	Marsã bũmb a tãab n be: tẽebo, saagre la nonglem la sẽn yɩɩd yaa nonglem.
46014001	Bao-y nonglem la bao-y Wẽnd kũun a taaba me, sẽn yɩɩda bãngr kũuni.
46014002	Sẽn wɩlemda goam pa gomd ne ninsaalb ye, a gomda ne Wẽnde. Ned pa wʋmd a goama võor ye, a gomda goam bãna a yamẽ.
46014003	Ned ning sẽn yaool n togsda bãngr goam, gomda ne ninsaalba n manegd b yɛla, n sagendẽ la a yolsdẽ.
46014004	Ned ninga sẽn gomda goam zẽna, ya a meng yell manegre; sẽn gomda bãngr goam manegda a saam-biisa sẽn tigma.
46014005	M datame tɩ y wɩlem bu-zẽn goama la m nongame n yɩɩda tɩ y gom bãngr goama; sẽn gomda bãngr goam yɩɩda sẽn wɩlemda bu-zẽn goama. Bu-zẽn goama soab sã n ka pa poorẽ, yaa a sã n paam n togsa a goama võore, n tõe n naf kʋʋnga sẽn tigm a sɛɛgẽ.
46014006	Ges-y yã, m saam-biisi, mam sã n wa yãmb sʋk n gomd goam zẽna la m goama ka vẽnegd y yam, la b ka paasd y bãngre, la b ka zãmsd-y fɩ, dẽ nafda yãmb bɩ?
46014007	Yaa boto ne yʋʋmba wɩɩg bɩ pɛndga: b rãamda sã n pa sãta, m yɩta a wãn n bãng yɩɩn bʋg la b pebd bɩ b wẽeda?
46014008	Tõntõoga sã n peebd zabr yĩnga, t'a peebga pa sãta, ãnda n na n bob a zab-teedo?
46014009	Yãmb me, y zelemd sã n ka gomd n fasgdẽ, ãnda n wʋmd y sẽn yet bũmb ninga? Y gomda vɩʋʋgẽ.
46014010	D ka tar dũni wã goam buud toɛ-toɛ yã sõor ye la b tara võor ne b rãmba.
46014011	M sã n pa wʋmd ned goama, m yaa bu-zẽnd ne yẽnda; yẽ me sã n pa wʋmd m goama, a yaa bu-zẽnd ne maam.
46014012	Y sẽn baood Wẽnd kũuna, bao-y-b wʋsgo n tõog n naf sẽn be-b ne yãmbã.
46014013	Woto wã sẽn wɩlemda bu-zẽn goam pʋʋs Soaala n paam b võor n wilgi.
46014014	M sã n pʋʋsd ne bu-zẽn goama, m maanda pʋʋsgo la a võora la m ka tara.
46014015	M na n maana wãna? M na n maana pʋʋsgo la m na n bao-la a võore. M bark pʋʋsga yɩɩl na n yɩɩ yɩɩlle m sẽn wʋmd a võore.
46014016	Sã n ka boto, fo sẽn pẽgd Wẽnd ne bu-zẽn goama, sẽn ka paam-a kũun ning fo sẽn paama yɩta a wãn n deeg tɩ Wẽnd na paam pẽgre, a sã n ka mi fo sẽn gomd n lebdẽ.
46014017	F bark pʋʋsga yaa sõmb wʋsgo, yaa sɩda, la a yɩta a wãn naf yẽnda?
46014018	Wẽnd paam bark b sẽn kɩt tɩ m wɩlemd goam n yɩɩd y fãa!
46014019	La m gesame tɩ d sã n tigim taab pʋʋsg yĩnga, m sẽn na n yiis goam a nu m sẽn tar b võore, n tõog n zãms m taaba n são m sẽn na n yiis bu-zẽn goam biis tus piiga sẽn pa zãmsd fɩ.
46014020	M saam-biisi da yɩɩ-y wa kom-bõonese n ka mi sẽn segd tɩ y maan ye. Y sã n ya kom-kɩds n ka mi wẽnga, m saka rẽ; la sã n ya sẽn segd tɩ y maana pʋgẽ, paam-y nin-bɛd yam.
46014021	B gʋlsa Noor sebr pʋga: «Yaa ne bu-zẽmb la ne bu-zẽn dãmb noor la m na n gom ne nin-bãmba la ne rẽ fãa b kõn kelg-m ye. – Soaala n yete –»
46014022	Dẽn yĩnga bu-zẽn goama ka nafd tẽedba ye, a yaa yõod ne sẽn nan ka paam-b tẽebo; bãngr me kũun pa bu-zẽmba yĩnga, a yaa tẽedba yĩnga
46014023	wala Tẽedba sã n tigim, tɩ fãa gomd bu-zẽnd goama, tɩ seg sãan waoongo bɩ sega sẽn ka tar-a tẽeb waoongo, b kõn yeel tɩ yãmb zʋbsdame?
46014024	La sã n ya bãngr goam la y fãa gomda tɩ seg kẽed paalga bɩ bu-zẽn waoongo, ad-y b na naag taab n wilg-a sẽn be la sẽn segde;
46014025	b na puk sẽn solg a sũurẽ al t'a wa kɩ a neng tẽng n waoog Wẽnnaam la a moon tɩ b sɩd be-la y sʋka.
46014026	M saam-biisi, d na n baasa d saglga wãna? Y sã n tigim taaba ned kam fãa tõe n waa ne a yɩɩle, bɩ a zãmsgo, bɩ yell sãang pukri, bɩ goam zẽna, bɩ gomd zẽnd võor pukri. La rẽ fãa tog n waa ne sɩɩga nafre.
46014027	Bu-zẽn goam la b wɩlemda? Bɩ b yɩ b yiib bɩ b tãabo, la ra loog rẽ ye, la yɩ bal-bale, la ned zĩnd sʋka n wilgd b goama võore.
46014028	Sẽn na n wilg võora soab sã n ka beẽ bɩ b sĩndi; bɩ ned kam fãa gom ne a meng la Wẽnde.
46014029	Bãngdba ta b yiib bɩ b tãabo n gomda tɩ sẽn ket-ba kelgdẽ la b pẽgda.
46014030	Ned a to sã n yik n na n gom a bãngr goama, bɩ pipi soaba bas-a t'a gome.
46014031	Y fãa gill tõee, bal-bal, n yiis y bãngre n zãms la y wɩng y taab tẽebo.
46014032	Bãngdba ka yiisd b bãngra zond-yaar ye;
46014033	Wẽnd yaa laafi Wẽnnaam, b ka zũnd-zãnd Wẽnd ye. Wẽnd kamba sẽn tigimd taab zĩig ninga,
46014034	bɩ pagba ra yaag b noor ye. B ka tar sor n gom ye; bãmb sẽn tõe yaa sakr bala, la Noorã n dat rẽ.
46014035	B sã n dat n sok n bãng bũmbu, b gũ yir n sok b sɩdb rãmba. Ka tog tɩ pag gom kʋʋng sʋk ye.
46014036	Yaa yãmb nengẽ la Wẽnd gomda yi bɩ? Bɩ yaa yãmb y ye bal n paam-a?
46014037	Ned sã n beẽ n tagsdẽ t'a yaa bãngda, t'a paama a Vʋʋsem sõng vẽnegre, bɩ a reng n bãng tɩ m sẽn gʋls yãmb bũmb ningã yaa Wẽnd noore.
46014038	Sẽn pʋs n ka rat-a n bãng bɩ a ra bãng ye.
46014039	Woto wã, m saam-biisi, bao-y n paam bãngr kũuni, la y ra gɩdg bu-zẽn goam wɩleng me ye.
46014040	La modg-y tɩ bũmba fãa maan wa sẽn segde la ra yɩ yaar ye.
46015001	M le tẽegda yãmba, m saam-biisi, Koe-noogã m sẽn moon yãmbã; y reeg-a lame la y ket n tar-a-la sõmbo.
46015002	Yẽ n na n fãag yã, y sã n kell n tall-a neere wala m sẽn wilg-a yãmbã, ka rẽ y tẽeba wat n yɩɩ zaalem.
46015003	Yaa mam meng sẽn da reng n wʋm la m togs yã, tɩ Krista kii d yel-wẽna yĩnga, wa Sebr sõng sẽn togse,
46015004	tɩ b solg-b yaoogẽ, la rasem a tãab raare, b vʋʋgame, wala sẽn le gʋls yɛsa;
46015005	tɩ b lika b meng a Kefas la piig la a yiibã;
46015006	dẽ poore yaa saam-biis sẽn ta kobs-nu la b lik yã – bãmb wʋsg keta ne yõore, kẽer bal n ki –
46015007	tɩ b lika a Zak la tʋʋm-tʋmdba fãa.
46015008	Dẽ poor marsã la b yaool n lik maam me, maam b bõn-mɛdga.
46015009	Sɩda, maam la tʋʋm-tʋmdba fãa yao-zʋʋga; m da pa tog meng ne tʋʋm-tʋmd yʋʋr ye, tɩ m namsa Wẽnd Tigengu.
46015010	La Wẽnd bark kɩtame tɩ m ya m sẽn ya-lã la b barkã ka pa n ka wom a biis ye. M ka tõe n ka ges m meng wa tʋʋm-tʋmd ye, tɩ m tʋmame n yɩɩg b fãa; la yaool n ka maam n tʋm ye, yɩ Wẽnd kũuna b sẽn kõ-ma n tʋm b tʋʋmde.
46015011	Yaa bãmb woo, yaa maam woo, yaa woto la d moonda. La yaa rẽ me la y reeg yã.
46015012	La sã n moond tɩ Krista vʋʋga kɩɩms sʋka, maana a wãn tɩ yãmb neb kẽer yik n yet tɩ kũum ka vʋʋgde?
46015013	Kɩɩms sã n pa vʋʋgdẽ, dẽn Krista me ka vʋʋg ye.
46015014	La Krista sã n ka vʋʋge, tõnd zãmsga yaa zaalem la yãmb me tẽeba zãng lebga zaalem.
46015015	La tõnd n lebg Wẽnd kaset zirẽ-dãmba, d sã n wẽennẽ tɩ b vʋʋga Krista, tɩ b yaool n ka vʋʋg-ba, sã n ya sɩd tɩ kũum ka vʋʋgd ye.
46015016	Kɩɩmsa sã n ka vʋʋgde, dẽn Krista me ka vʋʋg ye.
46015017	La Krista sã n ka vʋʋge, y tẽeba yaa zaalem; y ka yi yel-wẽndẽ ye,
46015018	la sẽn ki-b Krista yĩngã, bãmb me yell sɛɛme.
46015019	Sã n ya tẽng zug vɩɩma yĩng bal la d del Krista, tõnd la dũni wã fãa zu-bʋk rãmba.
46015020	La ayoo! Krista vʋʋga kɩɩms sʋka, la bãmb n deng kɩɩmsa fãa.
46015021	Wala kũuma sẽn tũ nin-yend n wa dũni wã, kɩɩmsa vʋʋgra me na n tũu ne nin-yend maasem.
46015022	Wala d fãa sẽn tũud a Adem n bãng kũuma, woto me d fãa tũuda Krista n le vɩɩnde,
46015023	ned kam fãa ne a wakato: Krista n so taoore, tɩ bãmb la Bi-rẽenga. Bãmb poor marsã neb niyns sẽn ket n be bãmb soolmẽ, b waoonga raare.
46015024	Dẽ poore bũmb fãa na n yãe-la a baasgo la yaa Wẽnnaam Ba la Krista na n lebs b naama, b sẽn wat n lub na-rɩtba, la soaalba la pãn-dãmb buud fãa.
46015025	Y mi tɩ yaa tɩlɛ tɩ Krista rɩ naam n tãag wakat ning b naoã sẽn wat n palg b bɛɛba zãnga.
46015026	B yaoolem na-rɩta b sẽn na n lubi, yaa Kũum.
46015027	Yẽ lubr poore b sɩd na n paamame tɩ bũmb fãa yaa b soolem. Bãng-y tɩ sã n gʋls tɩ bũmb fãa sura b taoore, ka naag ne ned ninga sẽn sulg bũmb fãa b taoora ye.
46015028	La bũmb fãa sã n wa lebg bãmb soolem n sɛ, dẽ marsã la Wẽnd Biiga me na n lebg bũmb-fãa-Soaala-soolem, la woto la Wẽnd na n lebg fãa-fãa ned kam yĩnga.
46015029	Sã n dag n kaẽ boto, bõe la neb niyns sẽn sood-b kɩɩmsa yʋʋr yĩnga na n paamẽ ? Kɩɩmsa sã n ka na n vʋʋg lɛ-lɛ, bõe tɩ b sood kɩɩms yĩnga?
46015030	Bõe me yĩng la tõnd meng ka na n baoẽ yĩn-maasem n zãag d mens ne yɛl tooda sẽn lʋɩt d zug wakat buud fãa?
46015031	M bee kũum nugẽ beoog sẽn vẽeg fãa la rẽ yaa sɩda, m saam-biisi, sɩd wa y sẽn ya m zu-zẽkre d Soaala Zezi Krista taoore.
46015032	Sã n da yaẽ la ninsaal geels la m geel yã n zab ne Efɛɛz rãmba, b wẽn-naandsa poorẽ, m yõoda la bʋgo? Sẽn ki-ba sã n ka na n vʋʋge, bɩ d rɩ la d yũ tɩ beoogo d na n kiime.
46015033	Da belg-y y mens ye: Tũud-n-ta wẽnse n wat ne vɩɩma sãoongo.
46015034	M kos tɩ y wɩsg y meng tɩ rẽ n toge la y zãag y meng ne wẽnga. Wʋsg bee yãmb sʋka n ket n ka mi Wẽnd, la rẽ ka yãnd sɩda?
46015035	La f sã n soke: Sẽn ki-ba na n vʋʋga wãn wãna? Yĩin bʋgo la b na n le wa ne?
46015036	Ges wɛ, yalma, fo meng sẽn bʋtã ka lebgd bõn-vɩɩla t'a ka reng n ki ye.
46015037	Fo sẽn bʋta ka bũmb la f võogd n sel ye, yaa bõn-beelle, ka-beelle, bɩ bũmb a to.
46015038	Wẽnd n kõt yako wala b sẽn date, bõn-buud fãa ne a rẽnna.
46015039	Yĩnsa fãa ka a yembr ye: ninsaal yĩng toore, rũng yĩng toore, luiil rẽnd toore, kʋɩl-zẽoog me rẽnd toore.
46015040	Saag zug tara a bõn-yood, tɩ saag tẽngr me tar a rẽnna. Yĩngr teeda yãgbo ne tẽng zug rẽnna ka a ye ye.
46015041	Wĩntoog yãgb toore, kiuug me rẽnd toore, ãdsa me rẽnd toore. Ãdg a ye meng peelem bakda ne ãdg a to rẽnna.
46015042	Yĩnsa vʋʋgr me na n yɩɩ boto. Yaa bõn-põosg la b bʋta la yaa sẽn ka tõe n le põog n vʋʋgde.
46015043	Yaa bũmb sẽn ka tar waoor la b bʋta, la bũmb sẽn pid ne ziir n na n vʋʋge; faoor la b bʋta, la pãng n na n vʋʋge;
46015044	tẽng zug bũmb la b bʋta, la yĩngr dẽn n na n yi. Yĩng sẽn tõe n deeg tẽng zug vɩɩma sã n beẽ, yĩng sẽn tõe n deeg yĩngr vɩɩma me beemẽ.
46015045	Yaa rẽ la b gʋlsyã: Pipi Adma naaname t'a ya vɩɩm deegda, Adma a yiib soaba yaa vɩɩma kõata.
46015046	Ka sẽn kõt-a vɩɩma la pipi ye, sẽn deeg-a vɩɩma n deng taoore tɩ yẽ yaool n pʋge.
46015047	Pipi soaba yaa tẽng tom, tɩ tẽng tomẽ la a yita; a yiib soaba yita yĩngri.
46015048	Tẽng zug raoã sẽn yɩ a soaba, a kamb me boto, yĩngr daoã sẽn yɩ a soaba, a neba me boto.
46015049	Wala d sẽn wẽneg tẽng zug soabã, lebga pakre tɩ d wẽneg yĩngr soaba me.
46015050	Maam n yet-y, m saam-biisi, ka yĩn-kãnga sẽn ya neong la zɩɩma n na n kẽ Wẽnd Rĩungẽ ye, ka bõn-põosgã n na dɩ sẽn zɩ a põogra faad ye.
46015051	M na n wilga yãmb koɛɛg sẽn yɩɩd ninsaal bãngre: Kũuma, ad-y ka d fãa n na n ki ye; la d fãa yẽ sẽ, d na n tedgame.
46015052	Vugr bala, nif kamsg pʋgẽ, baorga sã n tãse, la sɩda baorg n na n peebe, kɩɩmsa fãa na n vʋʋgame n ka le bãng põogr lɛ-lɛ, la tõnd me, tõnd me na n tedgame.
46015053	Bala yaa tɩ-lɛ tɩ yĩn-kãnga sẽn ya bõn-põosgã tɩlg põogr zãnga la yĩn-kiidga tɩlg ne kũum zãnga.
46015054	Dɩlla mam yĩn-kãnga sẽn na n põogã sã n wa tɩlg põogr zãnga, la m yĩn-kãnga sẽn na n ki wã sã n wa tɩlg kũum zãnga, dẽ marsã la sebr sõng gomda na n taase: «Pãn-tõog tʋʋmd n tʋʋme n loog ne kũum zãnga.
46015055	Kũum, fo sẽn tʋm daood la bɛɛ? Kũum, fo zab-teed bɛɛ?»
46015056	Mik kũum zab-teed yaa yel-wẽnde la Noorã n kõt yel-wẽnda pãngã.
46015057	La Wẽnd paam bark tɩ bãmb n kɩt tɩ d lub yel-wẽnde, d Soaala Zezi Krista maasem yĩnga.
46015058	Dɩlla, m saam-biisi, modg-y tɩ y raooda ra woog ye la y rabs Soaala tʋʋmna taoore n miẽ t'a kõn yɩ zaalem ye.
46016001	Sã n ya ligda lobr nin-sõma sõngr yĩnga bɩ y tũ noor ning m sẽn kõ tẽedba fãa sẽn be Galasi.
46016002	Dasem a yopoe-poe wã pipi daare bɩ ned kam fãa kẽgs n bĩng ligd a nengẽ la y ra gũ tɩ m wa tɩ y yaool n sɩng n tigs ye.
46016003	M sã n ta, m na gʋls sebr tɩ yãmb sẽn tũus neb niynsa tall y kũuna n ta Zerizalɛɛm;
46016004	la sã n wẽnda m meng na kẽnge, d na tũ taaba.
46016005	M na ta y tẽngẽ, m sã n wa pɩʋʋg Masedoan; na n yɩɩ pɩʋʋgr bala.
46016006	Tõeeme me tɩ m yals y sʋk n kaoose, tõeeme n yɩ sẽooga tõre la m sẽn na n kẽng zĩig ning fãa, y na yãag-ma.
46016007	M yaool n ka rat tɩ d yãend taab yĩngr-yĩngr bal ye, m geenda m na kaoos y sʋka, Soaala sã n sake.
46016008	La sẽn ya a soab fãa, m na n paa Efɛɛz n ta Zãna kibsa,
46016009	tʋʋmda roog paka kẽoong n gũud-ma la bɛɛba me ka paood ye.
46016010	A Timote sã n wa, sõng-y tɩ bũmb da yɛɛs-a y sʋk ye, tɩ yẽ me tʋmda Soaala tʋʋmd wala maam.
46016011	Ned ba a ye da paoog-a ye; sõng-y yã t'a leb mam nengẽ ne laafi. D gũud-a lame, maam ne saam-biisa fãa.
46016012	Sã n yaa d saam-biig a Apolos, m wɩnga ne a t'a tũ saam-biisã n wa ges yã la a zãgsa fas; a yeelame t'a ka tõe marsa ye la a sã n wa paam sẽka, a na wa.
46016013	Maan-y gũusgu, tall-y y tẽeba kẽnkẽ, maan-y raoodo.
46016014	Sõng-y tɩ bũmb fãa tũ ne taab nonglem, y sʋka.
46016015	Ad-m koɛɛg a to, m saam-biisi: yãmb mi tɩ yaa a Stefanas ne a zak rãmb n yɩ Akayi pipi kristneb la bãmb n sõng d saam-biisa fãa gilli.
46016016	Bɩ y waoog neb a woto buudu la neb niyns fãa sẽn tʋmd-b la b namsd wa bãmba.
46016017	M sũur nooma a Stefanas, a Fortunatus la a Akayikus sẽn waa n ges-ma; b reega yãmb zĩig mam sɛɛgẽ,
46016018	la b maasa m sũuri wala b sẽn maas yãmb me rẽnna; dẽ me yĩng la m yet tɩ y waoog neb a woto buudu.
46016019	Azi saam-biisa Tigeng n pʋʋsde; a Akila la a Priska tɩ b pʋʋs-y neere ne Soaala pʋʋsem, bãmb ne neb niyns fãa sẽn tigemd-b b zakẽ.
46016020	D saam-biisa fãa tɩ b pʋʋs yã; pʋʋs-y taab neer n kõ-ma!
46016021	Maam a Pol n gʋlsd-y, ad-m meng nug tikri.
46016022	Sẽn ka nong-a Soaala fãa bɩ Wẽnd me lak ne yẽ soaba! Maran ata! Soaala, wa-y yã!
46016023	Soaala Zezi barka sig yãmba!
46016024	M nong-y la ne Krista a Zezi meng nonglem.
47001001	Maam, a Pol, a Zezi Krista Tʋʋm-tʋmd ne Wẽnd daabo, maam ne m saam-biig a Timote, tõnd n pʋʋsd Wẽnd Tigenga sẽn be Korẽnt la d saam-bi sõma wã fãa sẽn be Akayi tẽn-tõre.
47001002	Bɩ Wẽnnaam tõnd Ba la d Soaal a Zezi Krista sik y fãa zutu b bark la b laafi!
47001003	Bɩ Wẽnd la d Soaal a Zezi Krista Ba, nimbãan-zoeer Ba, toog buud fãa yoalsdã, paam barka!
47001004	Bãmb n maasd tõnd sũuri d namsga pʋgẽ, la b meng sẽn maasd d sũurã, bãmb n sõngd tõndo tɩ d me maasd d taab sũuri, b sẽn zĩ ne toog ning fãa.
47001005	Wala Krista namsga sẽn lebg yõod ka tɛk tõnd yĩnga, boto me, ne Krista maasem, d sũ-noog lebga zembala.
47001006	D sã n namsdẽ, yaa yãmb sũur bʋkr yĩnga la y fãagre. D sũura sã n bʋke, yãmb me rẽnda na bʋke tɩ y sak wakat fãa, namsg niyns tõnd me sẽn namsde.
47001007	La saagr bee wʋsgo tɩ y sẽn naag tõnd n namsã, y na naag n kɩdem sũ-noog ne do.
47001008	M saam-biisi, m ka rat n soolg-y ye: pɛt ning d sẽn paam Azi tẽng nams-d-la wʋsgo al tɩ d da pa tẽed tɩ yõor kõn yãk ye.
47001009	Sɩda tõnd meng d toore n sak tɩ b paalg tõnd d kũum bʋʋdo la woto d bãngame tɩ d ka tog n teeg d meng ye. Yaa Wẽnd la d tog n teeg tɩ bãmb n vʋʋgd sẽn ki.
47001010	Yaa bãmb n zãag tõnd ne kũum a woto buud dũnna, n na n le zãag-d beoogo.
47001011	Yãmb meng na sõngd ne y pʋʋsgo, woto yel-sõmda sẽn ya kʋʋng yel-sõmdã na tak neb ka tɛka tɩ b wa pʋʋs bark d yĩnga.
47001012	Bũmb n ya tõnd zu-zẽkre la yaa d sẽn pelg d pʋg n zã d meng zamaana pʋgẽ la yãmb sʋka ne sõmblem la sɩda sẽn ya Wẽnd kũuni. Ad-y rẽ ka tũ ne ninsaal sɩlem ye, a tũu ne Wẽnd sõngre.
47001013	Bũmb ka be tõnd sɛba pʋgẽ n zʋʋg yãmb sẽn karemd la y wʋmd bũmb ninga ye. M tẽed tɩ y na wʋm fãa –
47001014	tɩ m neeme tɩ y zoe n wʋma bilfu – m tẽed tɩ m na yɩ y zu-zẽkre wala yãmb me sẽn na n yɩ m zu-zẽkre Soaal a Zezi Krista raare.
47001015	Yaa m sũura sẽn da kegem woto la m da rat n deng n tũ y nengẽ n le paas y sũ-noogo.
47001016	M sã da yiẽ yãmb nengẽ m na n digẽ la Masedoan, n tɩ yi be n le wa y nengẽ, tɩ y yaoolẽ marsã n taas-m Zɩɩde.
47001017	M mii, m tagsame tɩ seke ne m kẽna sẽn sigl woto wã? M mii, m ka kelg m sũura sẽn ya ninsaal sũuri n mi N-yẽe rũnna n yik beoog n mi Ayoo?
47001018	Wala Wẽnd sẽn yɛs b sɩd zĩigẽ, tõnd goama ne yãmb ka naag n yɩ N-yẽe la Ayoo ye.
47001019	Maam, a Silvẽ la a Timote sẽn moon yãmb Wẽnnaam Biig a Zezi Krista, nin-kãng me pa naag n yɩ N-yẽe la Ayoo ye. Bãmb nengẽ yɩɩ N-yẽe bala.
47001020	Wẽnd sẽn kãaba fãa, bãmb n gõms ne b zugu tɩ yaool n yɩ, la yaa bãmb maasem yĩnga la b sã n yet tɩ Wẽnd paam pẽgre bɩ tõnd tõe n leok tɩ: Ami!
47001021	Wẽnd n vigl yãmb ne maam Krista maasmẽ la b taag tõnd ne b ka-sõngo.
47001022	Bãmb n ning b bãnd tõnd dĩirẽ la b pids tõnd sũuri ne a Vʋʋsem Sõng kũuni.
47001023	Wẽnd naag-m lame n ya kaseto tɩ yaa m sẽn pa rat gãgs ne yãmbã la m pa wa Korẽnt.
47001024	Ka yet tɩ d da ratẽ lame n dems y tẽeba ye. Ayoo! Y sũ-noog la d baooda; d miime tɩ sã n ya y tẽeba, y wɩk n yɛsa y nao zutu.
47002001	Maam bal n yeel m sũurẽ tɩ m pa na n leb y nengẽ y sũ-sãanga pʋgẽ ye.
47002002	Sã n ya maam n sãamd yãmb sũuri wilg-y m sẽn na n paam sũ-nooga zĩig ninga sã n ka m sẽn sãam b rãmb sũurã nengẽ?
47002003	M sã n gʋls-y y sẽn mi wã, yaa m sẽn pa rat tɩ m waoonga yɩ sũ-sãang ne neb niyns sẽn da tog n pids-m ne sũ-noogo; m mii vẽenega tɩ m sũ-noog yaa yãmb me rẽnda.
47002004	Sɩda, yaa ne yam-yoodre, ne sũ-weoogre, n paas nintãm la m gʋls yãmba la m da pa maan dẽ n na n sãam y sũur ye; yɩla y bãng nonglem kãseng ning sẽn be m sũurẽ y yĩnga.
47002005	Sã n ya ne ned ninga sẽn waa ne beegrã, ad-y ka maam bal la a beegr ye – la m kõn paas tɩ yɩɩg woto ye – a beega yãmb me.
47002006	Nin-kãng sẽn paam kʋʋnga sɩbgrã, sekame.
47002007	B sẽn pʋs n na n kõ-a sugr la raoodo n são, sã n ka rẽ a sũ-sãanga wat n loogame.
47002008	M kot-y lame tɩ y maan zood ne a n yɩɩge.
47002009	M gʋlsd-y la seb kãngã n na n dɩ kaseto, n na n bãng y sakra sẽn ta zĩig ninga.
47002010	Y sẽn kõ a soab sugrã, mam me kõn mong-a ye; la m sã n kõ-a sugr wala a ra tara m sugr tʋʋmde, yaa yãmb nonglem yĩnga la Krista sẽn be d sʋkã yĩnga.
47002011	D da bas tɩ Sʋtãan belg-do tɩ d mi a geelsa fãa.
47002012	M taa Troas n moon Krista Koe-noogã. M mikame tɩ Soaala paka kʋɩlensa yalengo n kõ-m be,
47002013	baasg fãa m sũura pa tol n gãand laafi tɩ m pa yãend m saam-biig a Tit ye. M pʋʋs-b lame n le wẽnemd n dɩk Masedoan tẽng sor.
47002014	Wẽnd paam barka! Bãmb tũnuga Krista n peeg tõnd tɩ d pʋgd d Tãnsoab sẽn tõog a bɛɛba la d yelgd zĩig zãnga bãmb bãngrã yũ-noogo.
47002015	Wẽnd nifẽ, tõnd sɩd yaa Krista yũ-noogo, sẽn paam b fãagra sʋka wa sẽn na n kong-bã.
47002016	Bogr a ye yĩnga yũuga yaa kũum yũugu n wat ne kũum. Bogra to wã yĩnga, yũuga yaa vɩɩm yũugu n wat ne vɩɩm. La ãnda n tõe tʋʋmd a woto?
47002017	Tõnd ka ya wa neb wʋsgo sẽn pund koom n paasd Wẽnd gomda ye, ayoo! D yaa neb sẽn pelg b sũuri, n gomd ne Krista sɩda, Wẽnd taoore, wa neb sẽn deeg b tʋʋmda Wẽnd nengẽ.
47003001	La d le sɩngdame n lʋɩɩsd d meng taoor bɩ bõe? Sãnd ka wẽnd yaa pakre ne-do, wa sẽn ya pakr ne neb kẽere, tɩ d yiis d tʋʋm-sõnga kaset sɛb n wilg yã, bɩ d deeg d tʋʋm-sõnga kaset sɛb yãmb meng nengẽ?
47003002	D tʋʋm-sõnga kaset sebr yaa yãmb mense, yaa sebr sẽn gʋls y sũurẽ, sebr ned fãa sẽn zãad la a karemnẽ.
47003003	Vẽeneg fas, yãmb yaa Krista sebre b sẽn kõ-do. Ka sebr sẽn gʋls wa sɛb a taaba ne gʋlsg ko-sablg ye, gʋlsa ne Wẽnd Vɩɩga Vʋʋsem; pa gʋls kug peesem zug ye, yaa yĩn-gãongẽ, yaa sũurẽ.
47003004	D sũura sẽn ya kɛgeng woto Wẽnd taoorã, yaa Krista yĩnga.
47003005	Tõnd meng ka tõe n yeel tɩ bũmb tol n beeme n yit tõnd nengẽ ye, ayoo! D tõog buud fãa yita Wẽnnaam nengẽ.
47003006	Wẽnd n kɩt tɩ d lebg b Zood paalga tʋʋm-tʋmda. Zooda yaool n ka zood ning sẽn tar-a a kaset sebr zuga ye, zooda yõga ne Wẽnd Vʋʋsem. Sebra waa ne kũum tɩ Vʋʋsma wat ne vɩɩm.
47003007	Zood ning sẽn tar-a a kaset kug peesem zug la sẽn waa ne kũuma, paamame t'a siginda yãend pẽgr kãsenga al tɩ Israyɛl kamba da pa tõe n ges a Moyiiz nenga sẽn da yãgd ne ziir ninga ye. A ziira yaool n da yaa bũmb sẽn ka na n kaoos n sɛ ye.
47003008	Zood ning sẽn yõg ne Wẽnd Vʋʋsma, zood kãng Siginda ziir kõn yɩɩg sɩda?
47003009	Tʋʋmd ning sẽn baas-a ne ninsaalb paalgrã sã n kõ a tʋʋm-tʋmda ziiri, sẽn tũ a soab wilgri tɩ zemsg zamaana yalsã, nin-kãng soab pẽgr kõn yɩɩg sɩda?
47003010	Ayoo! D kõn yals n mak b ziira ne taab ye tɩ pipi ziira pʋs n ka yɩ zɩɩr meng ye.
47003011	Bũmb sẽn ka na n kaoos n loog sã n puk ne ziiri, bũmb ning sẽn pa loogdã ziira kõn yɩɩg sɩda?
47003012	D sẽn paam saagr a woto fãa kɩtame tɩ d zĩi n ka bʋʋd fɩ.
47003013	D ka ya wa a Moyiiz sẽn da kong n bao peend n lud a nengã, n zoet tɩ Israyɛl kamb na n wa yãend sẽn ka tõe n ka sɛ wã sɛɛbo.
47003014	A Israyɛl kamba yama kell n paa lika. Al n tãag rũnda menga, f sã n karemd zood kʋdga sebre, f neeme tɩ peenda ket n ludame. A pa lak ye, tɩ Krista bal n lakd peend kãnga.
47003015	N-ye! Sẽn ta ne rũnna, a Moyiiz sebra kareng wakato, yaa wa peend la b gãnegd b sũurẽ.
47003016	Ya f sã n kẽ Soaala bal la peenda lakda.
47003017	Soaala la Vʋʋsem: tʋʋmd a ye; la Soaala Vʋʋsem sẽn be zĩig ninga, be la burkĩndlem be.
47003018	Tõnd fãa sẽn doog d neng t'a tʋʋsd Soaala pẽgrã wa nin-gɛtgã, tõnd lebga b wẽnego la d wẽnega pãng tara paasgo n dabda, ne Soaala Vʋʋsma.
47004001	Woto wã, tõnd sẽn paam tʋʋmd kãng ne Wẽnnaam nimbãan-zoeere sẽn maneg tõndo, tõnd ka mi tadgr ye.
47004002	D basda yãnd la zoe-nif buud fãa, n zoet zãmbo la zirẽ-beedo, Wẽnnaam Koɛɛgã mooneg pʋgẽ. D sẽn baood bala, yaa sɩda puki tɩ ned ning fãa sẽn yaa pʋ-peen-neda bãmb taoore bɩ a pẽg tõndo.
47004003	D sẽn moond Koɛɛg ninga sã n ket n ka vẽenega, yaa ne neb niyns sẽn kẽed-b moogã la a ka vẽenega.
47004004	Yaa pʋ-to-nebã: zamaana soaal sẽn sob b rãmb yama tɩ b pa ne Krista Koe-nooga sẽn yãgd ne ziir ningã.
47004005	D zãmsga pʋgẽ, ka tõnd menga yell la d goamd ye. Yaa Krista a Zezi sẽn ya Soaala la d wilgd yãmba; tõnd yẽ yaa yãmb sõgen-kamba, a Zezi yĩnga.
47004006	Wẽnd ning sẽn kõ noore, tɩ vẽenem pusg lik pʋga, yaa bãmb vẽenem n pusg tõnd sũya tɩ d tõe n wilg neb a taaba, Wẽnnaam pẽgr d sẽn yãend t'a yãgd ne Krista nenga.
47004007	D zɩta yõod a woto fãa ne d yĩn-koamsã, d yĩn-tãndã. Dẽ me n kɩt tɩ d mi vẽenega tɩ tõnd pãnga yita Wẽnnaam nengẽ, a ka tõnd meng pãng ye.
47004008	B tara tõnd n tabd zĩis fãa la d nan ka beds ye. D zĩime n tar saagre la d yam nan ka lak ne d meng ye.
47004009	B tara d yaoolgo la Wẽnd nan ka yi d poorẽ ye. B lub-d la tẽnga la b nan ka yiis-d moog ye.
47004010	Sẽn na n yɩlẽ t'a Zezi vɩɩma puk tõnd me yĩngẽ, tõnd me sakda zĩis fãa la wakat fãa a Zezi kũuma namsgo.
47004011	D nan pa ki ye, yaa sɩda, la yaa wakat fãa la b namsd tõnd a Zezi yĩnga la namsga seka a na kʋ-do. Yaa woto me la a Zezi vɩɩma pukd vẽenega tõnd yĩn-kiidgẽ.
47004012	Tõnd nengẽ kũuma tʋmda a tʋʋmde la yãmb nengẽ yaa vɩɩm n tʋmd a tʋʋmde.
47004013	Tõnd tara yam ning tẽeb sẽn kõt a soaba wala sẽn gʋlse: «M tẽeme, la yaa rẽnd yĩng la m gom yã.» Tõnd me tẽedame la yaa rẽnd yĩng la d gomda,
47004014	n miẽ tɩ sẽn vʋʋga Soaal a Zezi wã na n vʋʋga tõnd me ne bãmba la b yals tõnd ne yãmba b sɛɛgẽ.
47004015	La rẽ fãa yaa yãmb yĩnga, tɩ wʋsg gale ne Wẽnd kũuni, tɩ bark pʋʋsga gale neb wʋsg nengẽ, Wẽnd pẽgr yĩnga.
47004016	Yaa rẽnd me yĩng la d raooda ka boogd ye. Ayoo! Yĩnga pãng sã n tar boogre n dabda, d sɩɩga rẽnd tara paasg beoog-beoog fãa.
47004017	Daar a wãn namsg segenda tõnd yĩnga, pẽgr sẽn kõn sɛ, pẽgr sẽn zʋʋg saagre.
47004018	D sẽn saagd n yɩɩdã, ka nif sẽn tõe n yãend ye. Nif sẽn ne ka zɛɛd sɛɛb ye. Nif sẽn pa ne wã n ka sɛt lɛ-lɛ.
47005001	Tõnd sẽn mi, yaa tɩ zãnd ning tõnd sẽn be a soab tẽngrã, tẽng zug ka, sã n wa sirgi, doog a to n be arzãna, Wẽnnaam sẽn segl d yĩnga; roog sẽn kõn sirg abada, sẽn ka ninsaalb nug tʋʋmde la sẽn zao yĩngri.
47005002	D zĩi ne nintãm tẽng zug rooga pʋga n dat ne d sũur fãa tɩ yĩngr dooga me n dogl a zugu.
47005003	La rẽ yaa d sã n dat tɩ b wa mik tɩ d ka zĩ d zaala, d yera fuugu.
47005004	D zĩi d tẽng zug rooga pʋga n tar waasgo la yɩɩre; yaa rẽ me la d dat fuuga yeelgre n yɩɩd a yeegre; d datame n yeelg fuug a yiib soabã n bʋʋg pipi soabã, tɩ vɩɩma rɩ sẽn tõe n ki a soabã.
47005005	Yaa Wẽnd meng n togl tõnd so-kãnga tɩ bãmb meng n lembd tõnd a Vʋʋsem Sõng kũuni.
47005006	D sũur kegma, ba d sã n mi tɩ kaoos yɩnga ne yĩng ning d sẽn zĩ ne a soaba zãagda tõnd ne Soaalã.
47005007	D kẽnda ne tẽebo, ka ne d nina vẽenem ye.
47005008	Tõnd sũur kegmame tɩ d datẽ meng n bas d yĩn-kãnga n tɩ yegl Soaala.
47005009	Dẽ n so tɩ d vɩ ne d yĩngã bɩ d yeeg-a lame n base, d sẽn baood la Wẽnd daab maaneg bala.
47005010	D sẽn ya a soab fãa, d na n yaasa d kãre bʋʋda raare tɩ ned kam fãa reeg a tʋʋm keoore, tʋʋmd ninga a sẽn tʋme, a sẽn da waa n ket ne a yĩnga, a tʋʋm sõng wala a tʋʋm wẽnga.
47005011	D sẽn zoet tɩ d Soaala waoogr na n wa pa sãoog yĩnga, d modgdame tɩ ninsaalba reegd d saglgo. Sã n ya ne Wẽnde, d miime tɩ d yɛsa d kãr bãmb taoore la d tẽedame tɩ d sũura me rɩga pɛɛlg fas bãmb taoore.
47005012	Ka lʋɩɩs d meng taoorã la d rat n le sɩng ye, d wilgd-y lame bala bũmb ning sẽn be d nengẽ tɩ y zug tõe n zẽk ne tõndo la woto y na lub sẽn ka baood b meng pẽgre ne sẽn solg sũurẽ, n baood-a ne sẽn puk yɩnga.
47005013	Sɩda d sã n gomame waa d yika gãeemdo, yaa Wẽnd yĩnga; d sã n gomd tɩ tũudẽ, yaa yãmb yĩnga.
47005014	A Zezi Krista nonglem rɩdgd-d lame tɩ d tags tɩ nin-yend sã n ki neb fãa yĩngã, fãa n naag n ki.
47005015	B sẽn ki fãa gill yĩngã, yaa sẽn na n yɩlẽ tɩ sẽn vɩ-ba da le vɩɩnd d mens yĩng ye, b vɩɩnd sẽn ki-a la sẽn vʋʋg-a b fãa yĩnga.
47005016	Woto wã d ka le ne ned ba a ye ne ninsaal nif ye. Ba sã n da yaa ne d nin la d da bãng Krista, ka boto marsã la d le get-b ye.
47005017	Ned sã n kẽ Krista a lebga nin-paalle, nin-kʋdga menemame tɩ paalla led a zĩiga.
47005018	La fãa yita Wẽnd nengẽ, bãmb tũu Krista maasem n maneg tõnd yell ne bãmba la b kõ-d la maneg taab yell ne tʋʋmd ning d sẽn deeg b nengẽ wã.
47005019	Yaa Wẽnd meng n da tũ Krista n wẽnemd dũniya neng n le tees b menga; b basa ninsaal beegr taale la b kõ tõnd zelemd sẽn na n gom n maneg d taab yelle.
47005020	Tõnd tʋʋmd yaa d deeg Krista zĩiga. Yaa wa Wẽnd sagenda ne tõnd noore. Yaa rẽ la d kot-y, Krista yĩnga, tɩ y maneg y yell ne Wẽnde.
47005021	Ned ning sẽn ka maana yel-wẽndã, yẽ soab basame tɩ b tʋk-a yel-wẽnd zɩɩb, sẽn na n yɩlẽ bala tɩ Wẽnd tũ a maasem n pids tõnd ne b sõmblem.
47006001	Tõnd sẽn ya Wẽnd tʋʋm-tʋmdba, tõnd wɩngda ne yãmba tɩ y da sãam Wẽnnaam kũuna b sẽn kõ yãmba ye.
47006002	Yaa bãmb meng n yete: «Barka daare mam deega f kosgo, fãagra raare, mam sõnga foom.» Barka raar la rũnna, fãagra raar la rũnna.
47006003	Woto tõnd ka rata tɩ d manesem rɩgl kugr tɩ ned lak n lʋɩ tɩ b wa sãbs tõnd tʋʋmda ye.
47006004	D sẽn pa rat tɩ b sãbs-dã, d modgda d manesem fãa pʋgẽ, n wilg tɩ d yaa Soaala tʋʋm-tʋmdba. D modgdame n sak lengr daar fãa, n sak sũ-beedo la yɩɩre,
47006005	n sak pãbre, n sak roog kõom, n nams zab-kaoodb nusẽ, n sak yaamse, n bas gõeem, n bas rɩɩbo;
47006006	d modgda ne pʋ-peelem, ne bãngr baoobo, ne sũ-tõogo, ne taab sʋk ningri, ne yam sõng baoobo, ne taab nonglem akɩka,
47006007	ne sɩd togsgo, ne Wẽnd pãng bõsgo; d modgda ne sõmblem zab-teed baoobo, zab-teed sẽn zãad n digd bɛɛba, zab-teed sẽn zãad n ligind bɛɛba.
47006008	D sakda waoor wala paoore, yʋ-sõng wala yʋ-beedo. B rõt-d la zirẽ-beedo tɩ d yaool n togsd sɩda,
47006009	b get-d la wa neb sẽn ka yʋʋre, tɩ d yʋʋr yaool n sãt zĩig zãnga, wa neb kũum sẽn yãk raare tɩ d vɩɩma wɩɩd ne pãnga; wa neb sẽn tog ne kaase la d yaool n ka kiid ye;
47006010	wa neb sẽn zĩ ne sũ-sãamse, tɩ d noor yõgemd daar fãa; wa naong rãmba tɩ wʋsg yaool n tũud tõnd n lebgd arzɛk rãmba; wa nug sẽn ka zãad rãmba, tɩ d yaool n tar fãa.
47006011	D ka gom-y ne zoe-nif ye, Korẽnt dãmba, d laka d sũur zãng n wilg yã.
47006012	D sũurẽ wã weer be y yĩnga, ya y meng sũurẽ la weer paoogda.
47006013	Lebs-y tõnd d yel-sõmde; m gomda ne yãmb wala m kamba, m kot-y lame tɩ y pak y sũura yalengo.
47006014	Da lagem-y ne bu-zẽmbã n dɩk so-yɛng ye. Bõe n be sẽn baood-a sõmblem la sẽn baooda wẽng sʋka, vẽenem ne lik sʋka?
47006015	Sɛdg bʋg buud n tõe n sede Krista ne a Beliar sʋka? Sẽn tẽed-a la sẽn ka tẽed-a lagemda taab bõe yĩnga?
47006016	Wẽnd dooga maanda a wãn n wa lebg wẽn-naandsa rẽnna? Tõnd yẽne la Wẽnd vɩɩga roogo tɩ b meng n yeele: «M na n ti-la m doog bãmb sʋka la m na n zĩnd n paka bãmba. M na yɩ b Wẽnd tɩ bãmb yɩ m neba.»
47006017	Dɩlla welg-y mens ne nin-bãmba, bas-y-b kɛɛnga. Da sɩɩs-y bõn-dẽgd buud ye tɩ m zaka noor na pak y yĩnga.
47006018	M na yɩ Ba y yĩnga tɩ y me yɩ m kom-dibli la m kom-pugli – Pãng-Soaba-Wẽnd n yeele.
47007001	Tõnd sẽn paam kãab nood a woto fãa, m kom-sõma, d sõng tɩ d yĩnga la d yama lak ne rẽgd buud fãa, d zoe Wẽnnaam la d baas d tʋʋmna, d sõmblem baoob tʋʋmna.
47007002	Pak-y y sũurã d yĩnga. Ned ba a ye ka rɩ bõne d nengẽ ye. Ned ba a ye ka lebg naongo, tõnd ka rɩ ned ba a ye paoong ye.
47007003	M pa gomd woto n dat n ning y taal ye. M zoe n togs-y lame tɩ y vɩ bɩ y ki yã, y paada tõnd nonglem pʋgẽ.
47007004	D sũur kegma ne yã la d zug zẽka wʋsgo; y maasa d sũuri al tɩ ba ne d sen tar toogã, m sũ-nooga ket n pida zãnga.
47007005	D taa Masedoan la pems maasg ka wẽ d yĩnga ye. D yãee lengre zĩig zãnga. Yɩnga yɩɩ maoore tɩ pʋgẽ ya rabeem.
47007006	Wẽnd sẽn maasd nimbãan-dãmb sũuri, n maag tõnd dẽnna ne a Tit waoongo.
47007007	Ka a waoonga bal ye, yaa yẽ me sẽn leok t'a yãenda sũ-noog y sʋka. A wilg-d lame tɩ y gũud-d la ne y sũur fãa; a wilg-d lame tɩ y sũur sãama y sẽn ka yãend tõndã; a wilga y sẽn da rat neer ning fãa ne tõndo, la woto wã mam nengẽ yɩɩ sũ-noog ne sũ-noogo.
47007008	Sɩda m sebrã sã n sãam y sũuri me, ad-y rẽ pa sek mam lɛɛg n zab ne m meng marsa ye; tõe tɩ m zaba ne m menga a wakatẽ tɩ m mi tɩ sebrã kõ-y la sũ-sãanga, ba sũ-sãanga sã n ka kaoose.
47007009	La marsã m sũur noomame. Ka y sũ-sãangã n wa ne mam sũ-nooga ye, yaa m sẽn yãe t'a waa ne y tuubgu. Yãmb sũ-sãangã yaa Wẽnd sẽn dat a soaba buudu; tõnd ka maan bũmbu n wa ne-a ye.
47007010	Sũ-sãang wa Wẽnd sẽn dat a soaba buudu wata ne tuubgu n manegd yelle la woto wã a ka bõn-wẽng ye. Yaa sũ-sãang wa zamaana rãmb sẽn mi a soabã n wat ne kũum.
47007011	Ad-y y sũ-sãang sẽn naag ne tuubgã tʋma tʋʋm-sõma y sũurẽ. Ad-y y sẽn yãgd marsã n na n bao yella sore, – bõe la m gomd woto? – Ad-y y sẽn pa rat n dɩ a taale, n sãbsda wẽnem, ad-y y sẽn zoet rabeem ne a maanego; ad-y y sẽn tʋl m yãabo, ad-y y sẽn tʋl neere, ad-y y sẽn gẽesd sɩbg-sõngo. Y wilga sõmb-sõmbo tɩ yell kãnga pʋgẽ y ka lʋɩɩs y toog ye.
47007012	Dɩlla m sã n gʋls-y sebre, ad-y ka bɛɛgda, ad-y ka b sẽn beeg a soaba me yĩng ye. Yaa sẽn na n yɩlẽ bala tɩ y nonglem kãsenga ne tõnd puk Wẽnd taoore.
47007013	Yaa rẽ n maas d sũuri. La sũ-noog sẽn yɩɩd rẽ n waa n paase: ya a Tit sũ-noogã, t'a yama gãanda y fãa poorẽ.
47007014	M sã n saag, yẽ taoore, n pẽg m meng bifu yãmb poorẽ, dẽn ka bũmb sẽn wat ne m yãnd ye. M sẽn minim n togs sɩd bũmb fãa poorẽ, m sẽn togs bũmb ning a Tit poorẽ wã me yɩɩ sɩda.
47007015	La woto a nonglem ne yãmb le paasame t'a tẽega y fãa sakr sẽn yɩ a soaba, a tẽega y sẽn deeg-a ne rigbu la sulg-m-menga.
47007016	M sũur nooma m sẽn tõe n teeg-y bũmb fãa pʋgẽ.
47008001	M saam-biisi, d wilgd-y la kũun ning Wẽnd sẽn kõ Masedoan Tigengu.
47008002	Ne b namsga sẽn yɩ ka tɛka, b kɛ-la b sũ-noog kãsenga la b naonga sẽn yɩ naong menga pʋga n yiis b kõo-n-da-kees kũuni.
47008003	M kõta kaset tɩ b kõo ne yamleoogo wala b pãng sẽn tõe la sẽn yɩɩg b pãng menga.
47008004	Bãmb meng n kos tõnd ne dɩdgre tɩ bas-ba tɩ b naag n sõng nin-sõma wã.
47008005	B kõome tɩ yɩɩg d sẽn da tẽeda tɩ yaa b mens la b reng n dɩk n kõ Wẽnde, la tõnd me, Wẽnd poore, ne Wẽnd sõngre.
47008006	Dẽ n kɩt tɩ d kos a Tit t'a sõnge, tɩ kũm-taab-nimbãanega tʋʋmde a sẽn sɩng yãmb sʋka, baas neere.
47008007	Y sẽn wɩngd sõma ne bũmb faa wã: ne tẽebo, ne goam, ne bãngre, ne tʋʋmde, ne nonglem, wa tõnd sẽn wilg yãmb a soabã, bɩ y wɩng woto me ne taab sõngre.
47008008	Ka noor la m kõt-y ye, m datame bal tɩ y sẽn wɩngd ne taab sõngrã wilg tɩ y sɩd tara taab nonglem akɩka.
47008009	Yãmb mii neere Soaal a Zezi Krista ne b kõt yaarã. B sẽn da ya arzɛk soaba b lebga naong soab tõnd yĩnga la woto b naonga lɛɛg n pidsa tõnd ne arzɛka.
47008010	Dɩlla yaa saglg bala la m kõt yãmba la wã n tog ne yã tɩ yãmb n deng neba fãa rɩẽ, n tags tʋʋmd kãng yelle la y sɩng-a.
47008011	Baas-y tʋʋmda marsã wala y sẽn da rat ne sũur ningã la ne pãng ningã.
47008012	Fo sũura raab sã n pidi, f sẽn wat ne bũmb ning fãa yɩta bõn-sõngo tɩ ka fo sẽn ka tara la b na n ges ye, yaa fo sẽn tarã.
47008013	Pa yet tɩ y kõ y taab la y zĩnd ne naong ye; neera la ned fãa paoong zeng a to rẽnna.
47008014	Yãmb paoonga n dɩlgd bãmb naong rũnna, la raar a to tõe tɩ b me paoong wa lek yãmb sãoogo. Woto la zem-taab zĩndida.
47008015	Yaa woto la b gʋlsyã: Sẽn deeg-a wʋsgo ka paam tɩ yõsg ye, la sẽn deeg-a bilf me ka yãe tɩ paoog-a ye.
47008016	Wẽnnaam paam barka, bãmb sẽn yãnga a Tit nonglem ne yãmba!
47008017	A saka m boolle. A sũura nonglem sẽn kɛɛd n yɩɩd pĩnda, a kõ-la a meng yam n na n wa y nengẽ.
47008018	D yãka d saam-biig a ye t'a yãag-a; kristneba fãa pẽgda nin-kãng sẽn tʋm tʋʋmd ninga Koe-nooga yĩnga;
47008019	la ka rẽ bal ye, yaa kristneba fãa n yãk-a t'a yãag tõnd d so-toaka pʋgẽ, n naag n yãend y vaag-n-kõ zãnga sẽn wat ne Soaala pẽgr ninga la a naag n yãend tɩ yɛla me tũu wa d sẽn date.
47008020	D maana woto tɩ d ka rat tɩ ned wɩd tõnd ligd kãnga sẽn labsa poorẽ ye: sɩd lebga zɩɩb meng la b tʋk-do.
47008021	Ka Wẽnd taoor bal la d baood tɩ d yɛla tũ sor ye, yaa ninsaalba me taoore.
47008022	D saam-biig a to la d paas bãmb b yiibã; d yãenda naoor yaka la bũmb wʋsg pʋgẽ tɩ nin-kãng tara tʋʋmda sũuri; so kãngã, a le wɩsg a meng n yɩɩda, a pʋg sẽn peel ne-y yĩnga.
47008023	Sã n ya a Tit, yẽ yaa mam tũud-n-taaga la m sõangd yãmb sʋka; sã n ya saam-biis a taabã, yaa Tigengã, Krista zu-zẽkrã, n yãk-ba.
47008024	Wilg-y-ba, tẽedba fãa taoore, y nonglma sẽn ta zĩig ninga la sẽn tũ ne bũmb ning tɩ d tar zu-zẽkre y fãa gill poorẽ.
47009001	M pa na n nams n gʋls yãmb saam-biisa sõngra poorẽ ye.
47009002	M miime tɩ yaa ne y sũur fãa la y baood nin-sõma wã sõngre la m goma y yelle ne Masedoan dãmb n pẽg yãmba; m togsame tɩ yaa al dɩẽ woko la Akayi tẽng segl n sɛ. Yãmb modgra kõo neb wʋsg sũ-keelem.
47009003	M na n deng n tʋma m saam-biisã tɩ mam sẽn pẽg yãmba da wa yɩ zirẽ-beedo la b mik tɩ yãmb segl n sɛɛme wa mam sẽn yeelã.
47009004	Ka rẽ Masedoan dãmba sã n tũ maam n wa ling yãmba, m sẽn tãoosd raooda na n lebga yãnde; na yɩ yãmb dẽnd n yɩɩda.
47009005	Dẽ la m tʋlg yã tɩ d saam-biisa reng taoore tɩ y segl y sẽn dat n kɩs bũmb ningã tɩ beed ka naag ye, la b yãend tɩ y kõta ne y sũuri.
47009006	Gese, kʋɩɩm sã n zoe bʋdb toogo, a na n tigsa ka-faado la ned ning sẽn bʋta ne sũuri yaa bark buud fãa la a tigsda.
47009007	Bɩ yãmb ned kam fãa tũ a sũur yalem n kõ a sẽn tare la a ra maan wala a ka kõt ne yamleoog ye, wala yaa moadeg ye. Sẽn kõt-a ne yamleoog la Wẽnnaam nonga.
47009008	Bũmb zãnga Wẽnd meng tõeeme n pids yãmb ne sõm buud fãa, al tɩ y tar wakat fãa, la bũmb fãa pʋgẽ sẽn sek y vɩɩma n tol n kell, tɩ yãmb me rɩk rẽ n maan yel-sõmde.
47009009	Yaa woto la b gʋls yã: «Zĩis fãa b maanda sõm bala, b kõo naong rãmba, b sõmblem kõn sɛ abada.»
47009010	Wẽnd sẽn kõt ka-koaad ka buud sẽn na n bʋde, la bur sẽn na n dɩ, b na kõ yãmb a yiiba fãa, la y sõmblema na n woma biis zembala.
47009011	Y arzɛka sã n paase, y na tũ rẽ n lebg kõt yaar dãmba, la tõnd me na tũ y kõt yaarã n sõng tɩ neba fãa wɩng ne Wẽnd bark pʋʋsg kãsenga.
47009012	Ka nin-sõma wã bal nimbãaneg la y kũmd ne kũun-sõng a woto ye, kũuna le wata ne Wẽnd bark pʋʋsg neb ka tɛk nengẽ.
47009013	Kũuna wilgd-b-la yãmb sẽn ya neb niynsi la b pẽgda Wẽnnaam b sẽn bãng tɩ yãmb sɩd tũuda Krista Koe-noogã. B pẽgd-y lame yɛsa tɩ y sẽn kõt n pa keesdẽ wã, pukda y zood ne nin-sõma wã la ne tõnd me.
47009014	B sã n pʋʋsd yãmb yĩnga, lebga b me wilg b nonglem ne yãmba, b sẽn yãend bark ning Wẽnd sẽn sudg yãmbã.
47009015	Wẽnnaam paam barka tɩ b kõ-d la kũuni sẽn yɩɩd noor toagsg!
47010001	N-ye! Sẽn kot-a yãmbã, Krista sẽn bʋgs la b ya nin-noang yĩngã, yaa mam meng a Pol, rao ninga sẽn ka tar võore a sã n be yãmb sʋka, t'a sã n yaool n zãr bɩ a ya nin-toaaga,
47010002	maam n kot-y: sõng-y tɩ m sã n wa bɩ m da yik zʋg toaag ning m sẽn dat yik ne neb kẽera ye. Bãmb dãmb tẽedame tɩ m manesma tũuda ninsaalb rẽnna.
47010003	Tõnd vɩɩ dũni wã pʋga, yaa sɩda, la tõnd ka zabd ne dũni rãmba zab-teed ye.
47010004	N-ye! Tõnd zab-teeda ka zamaana rãmb dẽnd ye, Wẽnd n kõ-b tõndo, b meng yĩnga, la d tõe n tusa tãnsoben-doog buud fãa n lubi.
47010005	Sẽn maand-b wa b ka mi Wẽndã, tõnd n lubd bãmb dãmba sɩlem la b tɩtaam, tõnd n gõdgd yam buud fãa n loe ne Krista tẽebo.
47010006	Yãmb tũudma sã n lebg neer zãnga, d na yik n zab la d sɩbg kɩɩsd fãa.
47010007	Ade, ned sã n beẽ n tẽed tɩ Krista n so-a, a bãng rũnna la beoog tɩ Krista n so yẽnda, la Krista n so tõnd me.
47010008	Yãmb sõmblem paasg yĩnga, ka y bõna yĩng ye, d paama tõog Soaala nengẽ la d sã n pẽgd d meng tɩ loog, yãnd ka tar m ye.
47010009	M ka rat n maan wa m baood n na n fʋʋsa yãmb ne m sɛba ye.
47010010	B yetame tɩ m sɛba pʋga m yaa gãndaoogo la nin-toaaga la m sã n yɛs y taoore m ka tar yaoko la m ka mi goam ye.
47010011	Bãng-y nere tɩ d sẽn be yɩɩg n ya a soab ne d goama, d sã n pẽnege, yaa d tʋʋma n na n wilg tɩ d ka teem ye.
47010012	M pa kɩɩs tɩ m kõn saag n zeng m meng bɩ m mak m meng ne neb kẽer ye. Bãmb dãmb sẽn baood yaa b lʋɩ b taab taoore. B sẽn pa rʋʋsd ned a to n ta b sẽn yals b meng zĩig ningã, b yaa yalemse.
47010013	Tõnd yẽ kõn saag n pẽg d meng tɩ loog ye. Tõnd tũuda sor ning Wẽnd sẽn wilg tõnd tɩ d dɩk n ta yãmbã.
47010014	D ka na n tũ sor a to wala sor ning d sẽn dɩka ka taas tõnd yãmb nengẽ ye. D taame menga ne Krista Koe-noogo.
47010015	Tõnd pa na n pẽg d meng tɩ loog ne d taab tʋʋm ye la d saagdame tɩ y tẽeba sẽn yẽrgd n dabd taoorã, d na waa n lebg y zu-zẽkre wa sẽn yɩ zĩisa taabã.
47010016	D na n gãndga yãmb tẽngã n moon Koe-nooga zĩis a taaba, la kõn le yɩ ned a to toaagẽ, la kõn le yɩ ne neb a taab sẽn tʋʋm n dɩglẽ, la d na n pẽgd d meng ye.
47010017	Ned sã n baood a pẽgre, bɩ a bao-a Soaala nengẽ.
47010018	Ad-y ka ned ning sẽn pẽgd a meng n ya nin-kãseng ye, yaa Soaala sẽn pẽgd a soaba.
47011001	Y sã n tõe n sak tɩ m maan wa gãeeng bɩ y sak waare!
47011002	Mam sẽn nong yãmb ne sũ-kiir ningã, yaa ne Wẽnd meng nonglem; m dɩka yãmb n kõ sɩd a ye; m peega yãmb wa pug-bĩngri n tɩ kɩs Krista.
47011003	La rabeem tar-m lame, m zoeta y na n wa maan wa a Awa sẽn sak waafa sɩlem goama, tɩ y sũya wa rẽgem, tɩ y sãam y pʋ-peelem ne Krista.
47011004	M neeme tɩ ned ninga fãa sẽn wa-a yãmb nengẽ t'a na n wilga yãmb Zezi a to, sẽn ka tõnd sẽn wilg a soabã, bɩ a gom Vʋʋsem Sõng a to sẽn ka yãmb sẽn zoe n paam a soabã, bɩ a moon koɛɛg a to sẽn ka Krista rẽnna, yãmb deegda yẽ soab neere.
47011005	Mik m pa tagsd tɩ nin-bãmb sẽn tẽed tɩ b yɩɩda tʋʋm-tʋmdb a taabã, m pa tẽed tɩ b sãoo maam ye.
47011006	Ba mam sã n ka goam-goamda, ne bãngr yẽ sẽ, m ka paood ye; d wilg-y la y nifẽ, ne bũmb wʋsgo sẽn yɩ vẽenese.
47011007	Dɩlla m kongra bee yɛ? Mam sẽn moon yãmb Koe-noogã n pa tol n bao yõoda bɩ bõe? Bɩ mam sẽn sak n yaal m menga n na n zẽk yãmbã?
47011008	Yaa saam-biis a taab paoong la m deeg n dɩlg m menga, n tõog n sõng yãmba.
47011009	M sẽn ta y nengẽ tɩ bũmb paoog-ma m ka lebg yãmb ned ba a ye zɩɩb ye, yaa Masedoan saam-biisi n yaoog-m. M pa tʋlg, ba vugr menga, n kos yãmb sãando la m kõn saag abada.
47011010	Sɩd wa Krista sẽn ya m kasetã, m zug kõn sulg Akayi tẽn-tõre, yell kãnga poorẽ ye.
47011011	La rẽ ya m sẽn pa nong yãmba bɩ? Ayoo! Wẽnd mi tɩ ka boto ye.
47011012	M na kell n maan boto tɩ neb niyns sẽn baood-b n na n kõ b meng bʋʋm, n gomd tɩ b maana wa tõndã, bɩ b ra tõog n paam bʋʋm ye.
47011013	Nin-bãmb ka tʋʋm-tʋmdb akɩk ye, yaa rɩ baoodb sẽn belg tɩ b yaa Krista tʋʋm-tʋmdba.
47011014	La rẽ ka tog n yɛɛs-d ye tɩ Sʋtãan meng mi n wẽnda malɛk ne a vẽenem.
47011015	Dɩlla Sʋtãana neba sã n yet tɩ yaa Wẽnd sõmblema la b pʋgda, bɩ d da yɛɛs ye. D bãng bala tɩ b kũuma na n wẽnega b vɩɩma: bõn-wẽnga.
47011016	M le yet-y lame, da mams-y maam wa gãeeng ye; la rẽ sã n noom-y bɩ y bas tɩ m sɩd yɩ gãeenga n tõog n maan wakr bilfu.
47011017	M sẽn na n togsã, m ka na n togs-a ne Soaala yam ye, na n yɩɩ wa ne gãeemdo, tɩ m tara m sẽn na n pẽg m menga.
47011018	Neb wʋsg nagda ne zamaana yɛla. M me na maan wa bãmba.
47011019	Y moor nooma ne gãeemse la yãmb n yaool n get y mens wa neb sẽn tar b vɩɩma buka.
47011020	Yãmb sakdame tɩ b kẽesd-y yembdo, tɩ b rɩt yãmba, tɩ b fãad yãmba, tɩ b tar yãmb toogo, tɩ b tʋʋd yãmb, tɩ b laand-y pegse.
47011021	M togsda rẽ ne yãnde; d sɩd basa d meng yog-yoge. M me na n goma wa gãeenga la m yeel tɩ b sẽn lʋɩɩsd bũmb ning taoorã, ma me toe rẽnna.
47011022	B yet tɩ yaa Ebre rãmb buudu, maam me; tɩ b yaa Israyɛl kamba, maam me; tɩ b yaa Abraam yagense, maam me;
47011023	tɩ b yaa Krista Tʋʋm-tʋmdba, mam na gom wa gãeenga: maam n yɩɩd bãmba; m sẽn kẽ bi-bees roogẽ sõor yɩɩd-b lame, b sẽn pãb-m sõor yɩɩd-b lame; yɩɩ naoor yak la kellẽ bilf bal tɩ m kiẽ.
47011024	M sẽn deeg Zʋɩf rãmba nengẽ kaas pistã la a wɛ – a ye bal n ka pisnaase – yaa naoor a nu.
47011025	Sãbsa yaa naoor a tãabo; vugr la b lab-m ne kuga; d koglg sẽn paa koomẽ yaa naoor a tã; m tol n paa kooma zug wĩndg la yʋng tõre.
47011026	Sor zug yaams yɩɩ ka tɛka; ad kʋɩlsa gɩdgre, ad so-gɩtba, ad saam-biisi, ad bu-zẽmba, ad tẽng pugẽ yel-pakre, ad we-raoog rẽnna, mogr dẽnna, ad buuda neb zãmbo,
47011027	m kõn gom m tʋʋmde, m namsgo, gõeem kaalem, kom la ko-yũud yelle, kom-gãaga, fut sẽn na n yiis waood kaalem.
47011028	D kõn gom sẽn keta ye: m sẽn zĩ ne yɩɩr ning beoog-beoog fãa, Tigenga yɛl sẽn loe m zug yĩnga.
47011029	Ãnda la pãn-kaoolg soaba, tɩ m pa naag-a n ya koamsa? Ãnda n lʋɩte t'a lʋɩɩsa ka yõog-m wala bugum?
47011030	M sẽn tõe n zẽk m meng ne bũmb ning yaa m komsma.
47011031	Tõnd Soaala Zezi Krista Ba a Wẽnde – sẽn so bark yʋʋm tong taab n ka mi sɛɛbã – bãmb miime tɩ m pa yagd ye.
47011032	Damas tẽng naaba, a Aretas, kɩtame tɩ tãb-biisa gũbg tẽngã n baood n na n yõk-ma.
47011033	La yɩɩ peoog pʋga la b sagl maam n tũnug roog võore n sik-m lal-gũbra poore la woto la m tõog n põs-a.
47012001	Ka yaa zẽk-m-meng la y baood laa? (Rẽ yaool n pa segd ye) la bas-y tɩ m togs-y bũmb ning fãa Wẽnd sẽn wilg maam la m sẽn yãende.
47012002	M mii kristneda, yʋʋm piig la a naas rũnna (yaa ne a yĩnga, mam pa mi ye, Wẽnd n mi) b tall-a lame n dʋʋs arzãna.
47012003	La nin-kãnga sẽn dʋʋs arzãna, yaa ne a yĩnga, mam pa tõe n bãng ye, Wẽnd n mi.
47012004	Beene, yẽ soaba wʋma goama ninsaal sẽn ka tõe n le rɩk n togs ne ninsaal noor ye.
47012005	Nin-kãng yĩnga, mam da tõeeme n zẽk m menga, la sã n ya maam, m komsma bal la m na n lʋɩɩs taoore.
47012006	Mam sã n da tʋlgẽ n zẽk m meng dẽ yĩng me, kõn yɩẽ gãeemd ye, tɩ yaẽ la sɩda, la m kõn wɩɩg ye, ka rẽ neba wat n sãmbame tɩ m sõmblema yɩɩda bãmb sẽn ne wã, bɩ b sẽn wʋmdã.
47012007	Sẽn na n yɩlẽ tɩ m zu-nooga ra wa ne m nagre, m paama namsg sẽn wẽnd moog n sorg m yĩngã, wẽnd Sʋtãan n gõod n laand-m pegse – tɩ m da maan nagr ye!
47012008	Al naoor a tãabo mam yõka Soaala sɛɛga tɩ b fãag maam,
47012009	tɩ b leok maam: «Base, m sõngr kõn paoog f ye, m pãnga na keng f komsem.» Woto wã yaa ne sũ-noog kãseng la m lʋɩɩsd m komsma taoore tɩ Krista pãnga tõog n sig m zugu.
47012010	Yaa rẽ me yĩng la m pid ne sũ-noogo m sẽn sak Krista yĩnga, komsma, paoogrã, naongã, namsgã, yɩɩrã. La m sẽn waa n lebg koams zãnga la m lebg pãng soaba.
47012011	Y sẽn maana m ka lebg gãeenga! Yãmb n da togẽ n pẽg maam. Ne m sẽn ka fɩ wã, m ka ne yãmb sẽn boond b rãmb tɩ tʋʋm-tʋmdb bɛda sẽn yɩɩd-m ne bũmb ning ye.
47012012	Ad bũmb ning sẽn maand kaset tɩ f yaa tʋʋm-tʋmd tɩ neb fãa miẽ: sũ-tõog namsg pʋgẽ, wẽnd makr dãmba, yel-soalma, bõn-bãna.
47012013	Yaa bõe la tẽns a taaba Tigeng paamyã tɩ yãmb ka paame sã n ka mam meng sẽn pa reeg y bũmbã? La rẽ sã n ya zãmbo bɩ y kõ-m sugri.
47012014	M le segendame n na n wa yãmb nengẽ la woto n tõkd m naoor a tãab soaba la m kõn bõs y sãando, tɩ mam sẽn data, pa yãmb paoong ye, ya y mense. Yaa kamb n tigsd b ba rãmb yĩnga, bɩ yaa ba rãmb n tigsd b kamb yĩnga?
47012015	Sã n ya maam, m na n sɛ m pãng fãa yãmb sɩɩs yĩnga; yaa m nonglma sẽn paasdã n boogd yãmb dẽnd ne maam?
47012016	Beneere, nina na n yeelame tɩ mam pa rɩ yãmb ye, yaa sɩda, la m belg n dɩɩme tɩ m sɩlma yaa sɩlem baafo.
47012017	Yaa ne m tʋʋm-tʋmda bõe la m belg yãmb n dɩ?
47012018	A Tit la m modgr t'a wa, yẽ ne m saam-biig y sẽn mi neere. Dɩlla yaa Tit n belg yãmb bɩ? Tõnd d yiiba zʋgo n ka yɩ zʋg yɛng sɩda? D ka rɩk taab nao sɩda?
47012019	Al daar zãar menga yãmb da tõeeme n yõke tɩ tõnd dat n kõ-la d meng bʋʋm, yãmb taoore, baa fɩ! Tõnd gomda Wẽnnaam la Krista taoore la rẽ fãa yaa yãmb sõngr yĩnga, m kom nongedse.
47012020	M zoeta m na n wa tũ yãmb nengẽ n ka mik tɩ y yaa wa m sẽn datã, bɩ yãmb me mik tɩ m ka ya wa y sẽn data ye. M zoeta m wa mik tɩ ket n yaa zaba, sũ-kiiri, zoe-bõne, beem, wɩdga, gom yaalse, no-rɩkre, kalem-kalem bala.
47012021	M zoeta m na n wa y sʋka, tɩ Wẽnd ning-m yãnde, yãmb poorẽ, tɩ m wa kiigd nintãm, tɩ yell maandeb kʋdã kẽer ka sak n tuub b tʋʋm wẽna ye: b yoobã la b yell yooda taaba ye.
47013001	Woto n tõkd naoora tã marsã m sẽn wat y nengẽ. Koɛɛg buud faa ratame tɩ b welg-a ne kaset dãmb a yiib bɩ a tãabo.
47013002	M zoe n togsa yell mandeb kʋdã la sẽn wẽnd b bãmbã, la m le wilgd-b la rũnna yɛsa, tɩ m nan ket yɩɩga, wala m sẽn wilg-b m waoonga yiib soaba wakato: m sã n wa marsã sugr ka ye.
47013003	Yãmb dat n bãnga sã n yaa sɩd tɩ Krista gomda ne m noore? Bãmb yẽ la sẽn ka põnegd-y wã la, bãmb wata yãmb sʋk ne pãng la!
47013004	Yaa sɩda, b saka komslem, tɩ b ka-b pika la ne Wẽnd pãnga b ket n vɩɩme. Tõnd me boto. Tõnd me komsame, la Wẽnd ne b pãngã na kõ-d vɩɩm, d tʋʋmda pʋgẽ.
47013005	Kẽe-y y meng sũurẽ, bao-y n gese y sã n tara tẽebo. Sok-y y mense, y ka ne tɩ Krista be y pʋsẽ. Wẽnd na kɩt tɩ y menga sokr ra wa ne y bãon-lukr ye.
47013006	Wala m sẽn tẽedã, y kõn yãend tɩ d bãong lukr ye.
47013007	Tõnd pʋʋsda Wẽnd tɩ y ra maan wẽng ye. Tõnd pa rat n maan waa d yɩɩda d taab toog wakat ye, d datame n maan neere, ba neera sã n na n waa ne toogo.
47013008	Tõnd ka tar pãng n kɩɩs sɩd ye, d pãnga la d sõng sɩd bala.
47013009	D komsma sẽn ya a soab fãa, d bee sũ-noog pʋgẽ, d sã n ne tɩ yãmb wɩɩda pãnga. D sẽn kot bũmb ning d pʋʋsg pʋgẽ, yaa yãmb lebg sõma.
47013010	Yaa woto la m gʋls-y tɩ m ket yɩɩga tɩ d sã n wa pẽneg taaba bɩ d bas toolem ne yã; Soaal kõo tõnd pãng kãng manegr yĩnga, ka sãoong yĩng ye.
47013011	Dẽn yĩnga, m saam-biisi, noog-y y sũuri, bao-y sõmblem bala, sõng-taaba bala; yɩɩ-y sũ-yɛnga, vɩɩnd-y laafi ne taaba, la Wẽnd sẽn ya nonglem la laafi Naaba na zĩnd ne yã!
47013012	Pʋʋs-y taab neere. Saam-biisa fãa tɩ d pʋʋs y zãnga.
47013013	Soaala Zezi Krista barka, Wẽnnaam Ba nonglem la a Vʋʋsem Sõng zoodo lagem y ne taaba. Ami!
48001001	Maam a Pol, sẽn lebga Soaala tʋʋm-tʋmda tɩ pa tũ ne ninsaal pãnga bɩ a sõngre: tũu ne Krista a Zezi meng pãnga la ne Ba a Wẽnd sẽn vʋʋg-b kɩɩms sʋka.
48001002	Maam la saam-biisa sẽn be-b ne maama, tõnd n pʋʋsd Wẽnnaam Tigenga kamb fãa sẽn be Galasi.
48001003	Wẽnd na sudg-y b kũuna, n zĩndig-y ne laafi, d Ba a Wẽnd la d Soaal a Zezi Krista maasmẽ,
48001004	bãmb n kɩs b meng d yel-wẽna yĩnga, bãmb n kɩt tɩ d tɩlg dũnna zamaan wẽngã, wala d Ba a Wẽnd sẽn tʋlge.
48001005	B soog pẽgr yʋʋm sẽn kõn sɛ. Ami!
48001006	M yɛɛsa y sẽn yɩ tao-tao, n bas Wẽnd sẽn bool-y ne Krista sõngre, n na n deeg koe-noog a to,
48001007	wa Koe-nooga ya a yiibu; yaool n yaa neb bal n kẽ yãmb sʋka n baood n na n kẽes sãmbse y yamẽ, la b tedg Krista Koe-noogã.
48001008	Ade, tõnd meng bɩ malɛk sẽn yi yĩngri sã n saag n kõ yãmb koɛɛg sẽn ka tõnd sẽn zoe n wilg yãmb a soabã, bɩ Wẽnd yãk a soab barka!
48001009	Tõnd n yeele la rũnda menga tõnd n le togsde: ned ninga fãa sẽn saag-a n kõ yãmb koɛɛg sẽn ka yãmb sẽn zoe n paam a soabã, bɩ Wẽnd yãk a soab barka!
48001010	Togs sɩd sãn beẽ, yaa ninsaal yõod bɩ yaa Wẽnd dẽnna la mam baood marsã? Yaa ninsaal yamleoog la m tũuda? M sã n ket n baood n na n noog ninsaalb sũuri m ka le tõe n yɩ Krista sõgen ye.
48001011	Bãng-y, m saam-biisi, tɩ m sẽn kõ yãmb Koe-noog ningã ka tek ninsaal bãngra zulum sẽn tekẽ ye.
48001012	Ka ninsaal nengẽ la m deeg-a, ka ninsaal nengẽ la m zãms-a ye, ya a Zezi Krista meng n wilg-a maam.
48001013	Mam miime tɩ yãmb bãnga m vɩɩma sẽn yɩ a soab Zʋɩf rãmba sʋka, m sẽn waa n namsd Wẽnd Tigengu ne m pãng fãa, la m da sãamd-a sãang wẽnga,
48001014	y wʋma m sẽn da tũud m yaab rãmb sorã ne sũur ningã al tɩ sã n ya zĩ kãng bɩ m lʋɩt m dogd-n-taasa fãa taoore.
48001015	Ned ninga sẽn welga maam toor tɩ m nan ket m ma pʋgẽ la a bool-m ne a raabo,
48001016	yẽ soab n wilg maam b Biiga, n yet tɩ m wilg-a bu-zẽmbã. M ka le yaas n sok m doagdb la m buudu,
48001017	m ka kẽng Zerizalɛɛm n babs sẽn deng-b maam n ya Soaala Tʋʋm-tʋmdbã, ayoo! Yaa Arabi la m tees yã, n le lɛɛg n wa Damas.
48001018	Yʋʋm a tãab dẽ poor marsã la m kẽng Zerizalɛɛm n tɩ ges a Kefas la m zĩnda ne-a dasem piig la a nu;
48001019	m pa yãend Tʋʋm-tʋmdb a taaba sã n ka Krista saam-biig a Zak ye.
48001020	M wẽend ne Wẽnd tɩ m sẽn gʋls y woto wã, m ka yagd ziri ye.
48001021	Dẽ poor la m kẽng Siri la Silisi,
48001022	la rẽ tɩ Zɩɩde Tigenga kamb ra ka mi-m ye;
48001023	b ra wʋmdame bal tɩ b gomd tɩ bãmb pĩnd bɛyã yikame marsã n moond tẽeb ning yẽ meng sẽn da rat n sãama,
48001024	la b ra pẽgda Wẽnd m poorẽ.
48002001	Yʋʋm piig la a naas dẽ poore, mam le rʋʋ Zerizalɛɛm ne a Barnabe la m tũud-n-taag a Tit.
48002002	Tũu ne Wẽnd wilgri, la m sẽn wa be wã, m togs-b la Koe-noog ning m sẽn moond bu-zẽmbã – la yɩɩ maam ne kãsem-dãmba bala n zĩnd ne taaba – tɩ m zoe rabeem m tʋʋmda na n wa ka tũ sore.
48002003	M da tara tũud-n-taag sẽn ya Grɛk, a Tit, la b ka modg-a t'a kẽ bãong ye.
48002004	Neb kẽer bala n belg tɩ b yaa d saam-biisi n soos n kẽ sʋka n na n bãng tõnd sẽn lood d wĩ niyns n na n tũ Krista; bãmb dãmba ra baood n na n kẽes-d la b yembdo.
48002005	Tõnd pa sak n tũ b raabo, ba vugr menga, zoe-nif yĩng ye, tɩ d tʋlg n taasa yãmb Koe-noogã ne a sɩda zãnga.
48002006	Sã n kella sẽn mamsd-b mens ne nin-bɛdã – b sẽn yaa a soab taki dẽ ka pak m ye, tɩ Wẽnd ka welgd ninsaal ne a to ye – bãmb me pa yãend sãoog sẽn na n lek m Koe-nooga pʋgẽ ye.
48002007	B bãngame menga tɩ yaa Wẽnd n yãk maam tɩ m moon Koe-nooga nin-zẽmbã wala b sẽn yãk a Piyɛr Zʋɩf rãmb yĩnga.
48002008	Sẽn kõ-a a Piyɛr tõog Zʋɩf rãmba yĩngã, yẽ soab bala n kõ-m tõog kãnga bu-zẽmba yĩnga.
48002009	Sẽn waa n lebg vẽeneg ne-ba, tɩ Wẽnd bark la m paam yã, a Zak, a Kefas la a Zã, kãsem-dãmba la tẽn-kuga, bãmb me tuda b nug n maan zood ne maam la a Barnabe, la b wilg-d lame tɩ bãmb n na n ges Zʋɩf rãmba yelle tɩ tõnd ges bu-zẽmbã yelle.
48002010	D da tog n tẽega naong rãmba yelle; la rẽ me la m maan ne m sũur fãa.
48002011	A Kefas waa n pɩʋʋga Antiyos la m sãbsa a manesem neba fãa taoore, la yẽ n da kong bʋʋm.
48002012	Sɩd me, a Zak tũud-n-taasa sẽn waa n nan ka pooge, a Kefas ra rɩta ne bu-zẽmba. Bãmb waoonga poore, la a sẽn soos n leb kɛɛnga, sẽn kẽ-b bãonga rabeem yĩnga.
48002013	Zʋɩf rãmb a taaba me togs-a lame, al t'a Barnabe meng naag-ba n solge.
48002014	M sẽn mik tɩ b pa tũud sɩd sor ning Koe-nooga sẽn wa ne a soabã, m yeela a Kefas, neba fãa taoore: «Fo yaa Zʋɩf, n sak n bas Zʋɩf rãmba dog-n-mik n vɩ wala bu-zẽna, bõe tɩ fo rat n modg bu-zẽmbã tɩ b vɩɩnd wa Zʋɩf rãmba?»
48002015	Sã n ya tõndo, d doga Zʋɩf rãmb buudẽ, woto d ka kĩ ne bu-zẽmba sẽn ya yel-wẽn-maandba ye;
48002016	la baasgo d miime tɩ ninsaal pa teeg noya reegre n na n paam a yell manegr ne Wẽnd ye; ya a Zezi Krista tẽeb n wat ne rẽ. Yaa rẽ la tõnd me tẽ Krista, a Zezi, n na n paam d yell manegre, d pa teeg noya reegre, tɩ ned pa paamd a yell manegre ne noya reegr ye.
48002017	Dɩlla sã n ya Krista nengẽ la tõnd baood sõmblem la d ket n zĩ ne d yel-wẽna wala neb a taaba, Krista tʋʋmd ka lebg yel-wẽnd yaoogr marsã, la rẽ na yɩ sɩda?
48002018	Wala m sã n le maneg n me mam sẽn tus n lubi, ka maam n kõ kaset marsã tɩ m tus-n-lubã n yɩ wẽnga la m le lɛɛg n metẽ.
48002019	Sã n ya noora poorẽ, m lebga bõn-kɩɩng a yĩnga, sẽn na n yɩlẽ n tõog n vɩɩnd Wẽnd yĩnga. M naaga Krista n ka pika zugu.
48002020	Pa le ya mam meng n vɩ ye, yaa Krista n vɩ mam pʋgẽ, m sã n vɩ ne m yĩnga marsã, m tɛk yaa m tẽ Wẽnnaam Biiga sẽn nong maam, n dɩk b meng n kõ maama.
48002021	M pa kɩtd tɩ Wẽnd kũuna lebg zaalem ye; la sã n ya ne noor deegr la yell manegda, dɩlla Krista ki zaalem yĩnga.
48003001	Galat rãmb sẽn ka tar yam, ãnd n lebg y zutu. B wilga yãmb neere, Krista sẽn lebg bũmb ning pika zugu.
48003002	Sokr bala a ye la m na n sok yãmba: Yaa yãmb sẽn sak noora yĩng la y paam Wẽnd Vʋʋsem, bɩ yaa y sẽn tẽ Koe-nooga?
48003003	Yama paoog-y la sẽn ta woto fãa tɩ yãmb sɩng ne Wẽnd Vʋʋsem n na n baas ne y toorẽ pãnga?
48003004	Na n yɩɩ zaalem yĩng la y reeg kũuna woto fãa? Ad-y rẽ fãa na n sɩd yɩɩ zaalem bala!
48003005	Sẽn kõt-a yãmb a Vʋʋsem Sõng la a tʋmd tʋʋm bãna yãmb sʋka, a maanda rẽ y sẽn sakd noora yĩnga, bɩ yaa y sẽn deeg Koe-noogã?
48003006	Y mi t'a Abraam tẽe Wẽnde tɩ Wẽnd maaneg a yelle.
48003007	Bɩ y bãng tɩ neb niyns sẽn teeg-b tẽeb, yaa bãmb la a Abraam kamba.
48003008	Sebr sõng sẽn pĩnd n mi tɩ Wẽnd na n tũu tẽeb n fãag bu-zẽmbã, b pĩnd n togsa a Abraam kiba-noog kãngã: «Yaa fo maasmẽ la Adem biis na n paam barka.»
48003009	Dẽ n kɩt tɩ neb niyns fãa sẽn teeg-b tẽebo na n tũu tẽeba ba, a Abraam, n paam barka.
48003010	Neb niyns fãa sẽn yet-b tɩ yaa Noora bal la b tũuda, yaa kãab wẽng la b kãab bãmba, tɩ b gʋlsa woto: «Wẽnd na sãam ned ning fãa sẽn ka modga n deeg la a tũ sẽn gʋls fãa sebr sõng pʋgẽ.»
48003011	– Ad-y yaa vẽenega tɩ noora tũudem ka tõe n maneg ned yelle tɩ nin-sõng teeg-a a tẽebo n na n vɩɩnde.
48003012	Ka tẽebẽ wã la Noora yit ye la paka ninsaal t'a reeg sẽn be a pʋgẽ wã fãa n yaool n paam vɩɩm.
48003013	Krista sakame tɩ Noora kãab wẽnga leb bãmba, n kõ-d tɩlgre. Bãmb meng sak n yɩɩ ka bark soaba d fãa yĩnga; tɩ b gʋlsa woto: «Ka bark soab la sẽn yagla pika.»
48003014	La yɩɩ woto la a Abraam kãab nooga leb bu-zẽmbã; d sẽn paam tẽebã, d paama b sẽn da kãab tõnd a soabã: a Vʋʋsem Sõngo.
48003015	M saam-biisi, m na n kõ-y la ninsaal makre: Raboog welgr sebr sã n gʋls n sɛ, b pa le tõe n yẽes bũmb ye, b pa le tõe n paas bũmb ye, ba gʋlsga sẽn yaa ninsaal n gʋlsã.
48003016	Ad-y yaa Abraam ne a buudu la kãabga kãab yã. Sebr sõng pa yeel: a Abraam ne a buud kamb ye, wala yaa kʋʋng yell la b da rat n gom ye; goma nin-yend yelle, buuda nin-yende: Krista.
48003017	M sẽn dat n wilg-y bũmb ninga la woto: Wẽnd da yalsa kãabga yɛl fãa b zĩigẽ, woto noora sẽn wa yʋʋm kobs-naas la pistã kãabga poore, a ka tõe n woog a pãnga t'a lebg fãoog ye.
48003018	Sã n tũuda ne raboog welgr noy la ku-biig dɩt faado, yaa noor la tũuda, pa tũud kãabga ye. Mik a Abraam barka ka yi zĩig a to tɩ ka Wẽnd kãabga pʋgẽ ye.
48003019	Noora bee bõe yĩnga? A wa n paasame bala n na n wilg tɩ ninsaal mii kɩɩsgo. Noora ra kõome n gũud a Abraam yagenga waoongo tɩ yaa yẽnda la kãabga kãabyã. Noora yalsa ne malɛk rãmb toagsg la ne nin-yend sẽn lʋɩ sʋka.
48003020	Sã n ya kãabgã, Wẽnd yɩla b ye n kãabe, ned a to ka lʋɩ sʋk ye.
48003021	Noya sãama Wẽnnaam kãabg bɩ bõe? Abada! Tõnd sã n da paamẽ la noor sẽn tõe n kõ vɩɩm la d tõogdẽ n yeel tɩ noor deegr n wat ne manegre.
48003022	Sebr sõng paalga bũmba fãa yel-wẽnd soolmẽ, sẽn na yɩlẽ t'a Zezi Krista tẽedbã dɩ kãabga yõodo.
48003023	Tẽeb sẽn da waa n kaẽ, yaa wa b da rɩka tõnd n gũnug ne noya n gẽegd tẽebã waoongo.
48003024	Dẽ la Noor yɩ karen-saamba n tãag Krista sẽn waa n kɩt tɩ tẽeba wa ne yell manegrã.
48003025	La tẽeb sẽn wa, tõnd ka le baood karen-saamb yɛs ye.
48003026	Yãmb fãa sẽn kẽ Krista a Zezi wã, y lebga Wẽnnaam kamba.
48003027	Yãmb fãa sɩd tũu Krista n so soobo la y yeelg bãmb wa fuugu.
48003028	Tɩ m yaa Zʋɩf bɩ Grɛk, yamba bɩ burkĩna, pag bɩ raoa: rẽ ka le be ye; yãmb fãa lebga bũmb a ye a Zezi Krista pʋgẽ.
48003029	Y sẽn tabend Krista bala, yãmb lebga a Abraam yagense, yãmb bal n so kãabgã.
48004001	M gomda võor la woto: ku-bi-kẽeng sã n ket n ya yãaga, ad-y ne a sẽn so a ba laoga fãa, bũmb ka welg-a nanda ne yamb ye.
48004002	A tara gũuda la koagenda, n tãag a ba sẽn yals wakat ningã.
48004003	Tõnd me, d sẽn da waa n ya yãase d da yaa yem-daado, zamaana pãn-dãmba yem-daado.
48004004	La wakat sẽn waa n ta, Wẽnd tʋma b Biiga sẽn yɩ pag biiga la noora rɛɛgda,
48004005	sẽn na n yɩlẽ n tõog n fãag noora yemse, la a kɩt tɩ d lebg Wẽnd kom-wubdsi.
48004006	La kaset ning y sẽn tare n mi tɩ y lebga Wẽnd kamba, yaa Wẽnd sẽn ning yãmb sũurẽ bãmb Biiga Vʋʋsem sẽn tãsde: Aba! (M Ba!)
48004007	Woto fo ka le ya yem-daoog ye, f yaa zak biiga, la f sẽn lebg Wẽnd biiga, f lebga Wẽnd yõod dɩta.
48004008	Pĩnda, y sẽn waa n nan ka mi Wẽnnaama, yaa bõn-yaals sẽn ka wẽnde la yãmb da nok yã wala y wẽnde.
48004009	Marsã, yãmb sẽn bãng-ba, yɩɩd rẽ, bãmb sẽn bãng yãmbã, yãmb na n maana a wãn n leb y bõn-yaalsa nengẽ n tɩ soond bãmb wala pĩndã?
48004010	Yãmb ket n sõta dasma, kiisi, zĩ likri ne yʋʋma!
48004011	Ad-y y maandame tɩ m zoet-m na n wa nams zaalem bal y yĩnga.
48004012	M saam-biisi, m yõkda y sɛɛga, modg-y n wẽneg maam tɩ m maoome n na n wẽneg yãmba. Da tẽ-y tɩ y beeg-m lame ye.
48004013	Y mi tɩ bãag n wa ne m ka tɩ m paam n sɩng Koe-nooga mooneg y sʋka.
48004014	La ne m bãaga sẽn kɩt tɩ m lebg y zɩɩbo, y pa paoog-m ye, y pa sãbs-m ye; y kell n deega maam wala Wẽnd malɛka, wala Krista a Zezi menga.
48004015	Yãmb zoe n yĩma y sẽn da kilsd maam ne sũ-noog ninga laa? M meng tõe n kõo kaseto tɩ wakat kãnga, y sã n da tõee lame, y na kɩɩdẽ y nin-bɛɛl n kõ-ma.
48004016	La marsã m sẽn togs yãmb sɩda la m lebg y bɛya?
48004017	Neb kẽer zooda ne yãmb ka segd ye. B ratame bal n welg yãmb ne maam tɩ yãmb tabend bãmba.
48004018	Tʋlg-y neer maanego tɩ yaa sõmbo, la togame tɩ yɩ daar fãa, la ra yɩ m sẽn pẽ yãmba wakat bal ye.
48004019	M kom-bõonego, m sẽn le rogd ne waasgo, ad-y na n kell n yɩɩ boto n tãag y sẽn wat n dɩk Krista wẽnego.
48004020	M da paam n pẽẽ yãmba m na modgẽ tɩ d wʋm taaba tɩ marsã wã m ka mi m sẽn na m gom to-to ne y ye.
48004021	Aya! Yãmb sẽn yet tɩ y yaa Noora tũudbã, y tẽra sẽn togs noora sebrẽ bɩ?
48004022	Ad-y gʋlsame t'a Abraam doga kamb a yiibu: a ye yaa yem-poak biiga t'a to wã ya tom pag biiga.
48004023	Pʋg rɩkra biig doga wa kamb a taaba; tom paga biig rogma tũu ne kãabgo.
48004024	Ad-y yaa yelbũndi: pagb a yiiba makda zood buud a yiibu. Pipi zooda yõga Sinayi tãng zugu; zood kãng kamb yaa yem-daado, la b ma la a Agar.
48004025	(Sinayi tãnga bee Arabi soolmẽ) Yẽ makda dũnna Zerizalɛɛma, yẽ me yaa yem-poaka la a kamba me yaa yemse.
48004026	Zerizalɛɛm a to wã, sẽn yita Wẽnnaam nengẽ soaba, yẽ la tom paga la yẽ la tõnd ma.
48004027	Yaa woto la b gʋlsyã: «Bɩ f kɩdem, pʋg-kiiri sẽn pa rogde, kils sõmbo la f lang ne sũ-noogo fo sẽn zɩ n bãng rogem toogo; ad pʋg-beooga kamba sõor yɩɩda rʋmda rẽnna.»
48004028	M saam-biisi, bɩ y baad tɩ yãmb la zooda kamba wala a Izaak.
48004029	Biig ninga sẽn doga wa kamb a taabã da namsda biig ning rogem sẽn tũ ne kãabgã. Boto me n ket n maand marsã.
48004030	Yaa bõe la Sebr sõng togsda? «Bɩ f rig yem-poaka ne a biigã tɩ yem-poaka biig ka tog n naag tom paga biiga, a ba raboogẽ ye.»
48004031	Bɩ d bãnge, m saam-biisi, tɩ tõnd ka yem-poaka kamba, d yaa tom paga kamba.
48005001	Krista fãaga tõnd tɩ d kell n vɩɩnd ne d burkĩndlem; dɩlla bɩ d da bas raood ye la d da leb d pĩnd yemdẽ ye.
48005002	Maam a Pol n togsede: ad-y yãmb sã n sak bãong kẽesgo, Krista lebga zaalem yãmb yĩnga.
48005003	Maam n le togsde: ned ninga fãa sẽn sak-a bãong kõom, lebga modgr ne yẽ soab ta tũ noya fãa gill kɛpi!
48005004	Yãmb sẽn baood y yell manegr ne noor deegre, bãng-y tɩ yãmb welga ne Krista, la y konga b bark zãnga.
48005005	Sã n ya tõndo, yaa Wẽnd Vʋʋsem n kɩt tɩ d gũud tɩ tẽeb wa ne kũun niyns d sẽn saagde, d yella sẽn manegã.
48005006	Sɩd me, a Zezi Krista nengẽ ka be m kẽe bãong bɩ m ka kẽ bãong ye, yaa tẽeba bal n pake: tẽeb sẽn tʋmd nonglem tʋʋma.
48005007	Yãmb wudgra da paam n sɩnga neere, bõe n woogd y tĩiga marsã sɩda reegre pʋgẽ?
48005008	Gɛɛlg a woto pa yit sẽn boond-a yãmba nengẽ ye.
48005009	Rabɩll bilf bala n wukd zom nagdem.
48005010	Mam yẽ tẽedame tɩ yãmb sã n be ne Soaala, yãmb kõn tags bũmb a to ye, la ned ninga sẽn na n kɩt tɩ y maan sãmb-sãmbe, yẽ soab kõn põs Wẽnd bʋʋd ye, a sẽn ya a soab fãa.
48005011	Sã n ya maam, m saam-biisi, n ket n wɩngd-y tɩ y kẽ bãongo, bõe yĩng la b namsd-m yɛsa? Pika ne a pɛlen-yɩkã ka sɛ?
48005012	Sẽn kẽesd-b yãmb rabeema kõn fiuus b yĩnga wils fãa gilli!
48005013	Sã n ya yãmba, m saam-biisi ad-y b ratame tɩ y yɩ burkĩmbi, gũus-y bala tɩ y burkĩndlema da wa lebg yĩnga maan a sẽn dat ye. Y burkĩndlema waa ne to nonglem, n kɩt tɩ ned kam fãa sõngd a to.
48005014	Noya fãa pidsa noor a ye pʋgẽ: «Nong f to n wẽnd f menga.»
48005015	Yãmb sã n yĩid taab marsã la y wãbd taab wa baase, bɩ y gũus tɩ yaa y wãab n sɩnge.
48005016	Bɩ y sak tɩ Wẽnd Vʋʋsem gãd yãmba tɩ y na bas y yĩnga raaba pʋgbo.
48005017	Yãmb mi tɩ yĩnga maanda sũ-kiir ne Wẽnd Vʋʋsem tɩ Wẽnd Vʋʋsem me maand boto ne yĩngã; bãmb b yiiba zabda taaba; ya rẽ yĩng la yãmb pa tõe n tʋm y yam ye.
48005018	Sã n ya Wẽnd Vʋʋsem n kẽ yãmba, yãmb pa le tar noor tʋʋmd ye.
48005019	Yĩnga sẽn womd biis niynsã, y mi-b-la fãa: ad pagb yõgbo, yoobo, rataado,
48005020	wẽn-yaals pʋgbo, tɩt rɩɩbo, kisgu, mo-beedo, sũ-kiiri, sũ-puuri, zaba, zems-taab-kaalem, welegre,
48005021	to paoong tʋlsem, rɩt-n-pa yɛɛdẽ, yũud-n-pa-roogdẽ la yɛl a taab sẽn wẽnd rẽ – la m togsdame wa m sẽn zoe n togsã tɩ yel-maandb a woto buud ka paamd Wẽnd Rĩunga pʋɩɩr ye.
48005022	Ad Vʋʋsem sõng sẽn womd biis niynsi: to nonglem, sũ-noogo, laafi, sũ-tõogo, taab sõngre, kõt yaare, taab teegre,
48005023	sũ-bʋgsem, tõog-m-menga. Noor ka be n gɩdg bõn-sõma a woto ye.
48005024	Neb niyns fãa sẽn lebg-b Krista a Zezi soolem, bãmb dãmb rɩka b zʋg wẽngã n ka pik zugu ne a tʋls wẽnsa fãa.
48005025	A Vʋʋsem Sõng sẽn ya tõnd vɩɩma, bɩ b sõng d me tɩ d tʋm.
48005026	D da bao yʋ-yaals ne wags taab ye, la d da maan sũ-ki-yaals ye.
48006001	M saam-biisi, yãmb sʋka nin-yend sã n tudgi, y sẽn tũud Wẽnd Vʋʋsma, bɩ y maag y yĩng n sõng-a. Fo meng maan gũusgu tɩ kʋɩɩbg tõeeme n wa lub foom me.
48006002	Sõng-y taab n zɩ y vɩɩma zu-loeese tɩ woto la y na n deeg Krista noore.
48006003	Ned sã n tẽed t'a yaa bũmbu, mik a ka fɩ, yẽ soab belgda a menga.
48006004	Ned kam fãa ges a sẽn vɩ to-to, a ges a tʋʋma n bao a zu-zẽkre be, a ra zẽka meng ne a taab tʋʋm ye.
48006005	Ad-y ned kam fãa tog n tʋka a zɩɩbo.
48006006	Bɩ karen-biig modg n sõng sẽn zãmsa yẽ karengã ne a paoong fãa.
48006007	Da belg-y y mens ye; ad-y ned ka laad Wẽnd ye. Ninsaal sẽn bʋd bũmb ning la a tigsda.
48006008	F sã n bʋd sẽn tog ne yĩngã, yaa yĩnga põosgo la f na n tigsi. Fo sã n bʋd sẽn tog ne a Vʋʋsem Sõngo, yaa vɩɩm sẽn kõn sɛ la f tigsda.
48006009	Wa-y tɩ d da bas raood ne neer baoob ye, tɩ tigsg na n wala a wakato, tõnd sã n kell n maan daoodo.
48006010	Dẽnd yĩnga, d sẽn tõe wakat ning fãa, bɩ d maan neer ne neba fãa gilli, bũmb zãnga ne d saam-biisã, sẽn tar d tẽebã.
48006011	Ges-y bẽes bɛd niyns m nuga sẽn bẽes yãmb yĩnga.
48006012	Sẽn wɩngd-b yãmb tɩ y kẽ bãongã, yaa zamaan yõod baoodba. Bãmb dãmb dat n põsa namsg ning Krista pika sẽn wat ne a soabã.
48006013	Sẽn kẽ-b bãonga fãa deegda noya sɩda? B ratame bala tɩ yãmb kẽ bãongo tɩ rẽ lebg wa b yẽesem bũmbu.
48006014	Mam yẽ sẽ, Wẽnd na laas-m tɩ m bao m meng pẽgre sã n ka ne Soaal a Zezi Krista pika: pik kãng n kɩt tɩ m get dũniya wa bũmb sẽn yaglg pik zugu tɩ dũniya me get maam boto.
48006015	Ad-y ka m-kẽe-bãong bɩ m ka kẽ bãong n be yõod ye, bũmb ning sẽn pake, yaa d lebg nin-paalse.
48006016	La neb niyns sẽn na n maan-b boto, bɩ Wẽnd laafi la b sõm sig bãmba la a sig Israyɛl paalga kamb fãa.
48006017	Marsã tɛka bɩ ned da le bao yelle n kõ-m ye! Mam yĩnga fẽrga ne a Zezi nodãando.
48006018	M saam-biisi, Wẽnd na pids yãmba ne tõnd Soaal a Zezi Krista nimbãan-zoeerã! Ami!
49001001	Maam a Pol, a Zezi Krista Tʋʋm-tʋmd ne Wẽnd daabo, maam n pʋʋsd nin-sõma la Krista tẽedbã.
49001002	Bɩ Wẽnnaam, tõnd Ba la d Soaal a Zezi Krista sudg yãmb b laafi kũuni!
49001003	Bɩ Wẽnnaam la d Soaal a Zezi Krista Ba paam pẽgre! Bãmb zĩnda yĩngr n sudg tõnd kũun buud fãa, ne Krista.
49001004	Tũu ne Krista tɩ b tũus tõnd al tɩ dũni nan ka sɩnge, n na n kɩt tɩ d lebg sõma n zãr ne rẽgd buud fãa, bãmb taoore la bãmb nonglma pʋgẽ.
49001005	Bãmb n pĩnd n yals menga tɩ Krista maasem yĩnga, tõnd na n lebga bãmb kom-wubdsi. Woto la b tʋlg ne b yamleoogo,
49001006	la rẽnd me la kũun ning d sẽn paam b Bi-nongra nengẽ ya bũmb sẽn tog ne pẽgr kãsenga.
49001007	Yaa Bi-kãng sẽn daag b zɩɩma nengẽ la d yãet tɩlgre, la d paamd d yel-wẽna yẽesgo, tɩ b nimbãan-zoeerã ka be tɛk ye.
49001008	Wẽnd sudga tõnd b kũuna, b pʋɩɩ tõnd b yam zulungã la b yam pidungã
49001009	Bãmb meng n wilg tõnd b sũura raabo, n wilg b nonglma sẽn da sede, la sẽn da solg al daar zãra
49001010	n gũud tɩ wakata sã n ta bɩ b lek bũmb fãa, yĩngr la tẽng zug, n tees b Naab yɛngã, a Zezi Krista.
49001011	Tũu ne Krista tɩ sẽn so-a la a zãad bũmb fãa wa a sẽn datã, welg tõnd toore, n bak tõnd al zamaan woko,
49001012	tɩ d na n lebg neb niyns sẽn pĩnd n paam b teegda; la rẽ toga ne pẽgr kãsenga.
49001013	Yaa bãmb me maasmẽ la yãmb wʋm fãagra Koe-noogo la y reeg-a n paam tɩ b sẽn kãab Vʋʋsem ninga mak-y ne b meng makre.
49001014	Yaa Vʋʋsem Sõng kãng la d pʋɩɩra reng-n-lembga, n gũud wakat ning Wẽnd sẽn na n fãag neb niyns sẽn lebg b bãmb soolem, tɩ rẽ me segd ne pẽgr kãsenga.
49001015	M sẽn bãng y sẽn tẽed Krista toto la y nonglem ne nin-sõma wã fãa
49001016	mam pa vʋʋs ne bark kãntɩɩs kudbu la y yell tẽegr m pʋʋsg wakat ye.
49001017	Bɩ Soaal a Zezi Krista Wẽnnaama, Ba sẽn tar ziir sẽn kõn sɛ wã, bɩ bãmb kõ-y yam zulunga, la b puk yɛla fãa sẽn solg b nengẽ tɩ y tɩg b zãnga.
49001018	Wẽnd na puk y yama tɩ y bãng saagr ning y sẽn tõe n saage ne bãmb boollã; tɩ y bãng pʋɩɩr ning b sẽn bĩng b nin-sõma,
49001019	la y yãend bãmb pãn-kẽengã sẽn puk tõnd tẽedba yĩnga, Krista pʋgẽ,
49001020	Krist ning b sẽn vʋʋg kɩɩms sʋka la b zĩndig yĩngri, b Ba rɩtgo,
49001021	al tɩ b zʋʋg bũmb ning fãa sẽn tar naam, n tar pãnga, n tar ziiri, bũmb ning fãa sẽn tar yʋʋre, n be marsã zamaana bɩ n na n zĩnd beoog rẽnda.
49001022	B sulga bũmb fãa bãmb taoore, b zẽk-b la yĩngri tɩ b zʋʋg bũmb fãa n ya Tigengu zugu,
49001023	tɩ Tigenga la b yĩngã la b pids-a la ne b kũuna zãnga.
49002001	Y ra lebga kũum, y beegre la y yel-wẽna yĩnga,
49002002	Y vɩɩnda bãmb pʋgẽ pĩnda tɩ y ra tũuda zamaana yam wẽnga soaba la a soaala, sẽn ket n tʋmda a tʋʋma ne tõatbã.
49002003	Yaa tõnd fãa bal n pʋs n yɩ woto; d da tũuda d zʋg wẽnga, n tũud d yĩnga yamleoog la d tʋls wẽnse n tol n wa lebg beem zãng ne Wẽnde, wa ninsaalb a taaba fãa.
49002004	Wẽnnaam nimbãan-zoeera ka be sɛɛb ye tɩ b nonglem ne tõnd yaa nonglem kãsenga.
49002005	Yaa rẽnd yĩng la d yel-wẽna sẽn da kɩt tɩ d fãa lebg kũumã, b baas n naaga tõnd ne Krista n vʋʋg-do, n wilg tɩ d fãagra tũu ne Wẽnd yel-sõmd bala.
49002006	B naagd-d la ne Krista n vʋʋge la b zĩndiga tõnd ne Krista arzãna.
49002007	B tʋlgame n wilg zamaana sẽn watã tõnd ne Krist a Zezi nonglma sẽn pid ne kũun tagd niynsi.
49002008	Tũu ne Wẽnd yamleoogo la y sẽn paam fãagrã, ne tẽeba kũuni. Fãagra ka yit yãmb nengẽ ye, a yaa Wẽnd kũuni.
49002009	Ka ned tʋʋmd me n wat ne a ye, tɩ ned ka tõe n paam pẽgr a meng nengẽ ye.
49002010	Tõnd yaa Wẽnd nug bũmbu, b naana tõnd a Zezi Krista maasmẽ, b naana tõnd tʋʋm yĩnga, tʋʋm-sõma niyns b sẽn segl al pĩnd-pĩnda n bĩng-du tɩ d wa tʋma.
49002011	Bu-zẽmba, tẽeg-y tɩ pĩnda yaa yãmb la b ra boond tɩ ka kẽ-bãong rãmba – la sɩd da yaa boto. Sẽn da boond-b yãmb woto wã me ra teega barga n boond b mens tɩ bãnkomse.
49002012	Tẽeg-y tɩ wakat kãnga yãmb da vɩɩ woto, n pa tar Wẽnd Nedã, n pa tar sor n na n kẽ a Israyɛl kamb sʋka, n pa mi Wẽnd zoodo, n pa tar Wẽnd pʋlem noodo, n pa tar kãabga saagre, n ka tar Wẽnd meng dũni kãnga pʋgẽ!
49002013	La yãmb sẽn da be zĩ-zãorgẽ pĩnda, marsã Krista taka yãmb n kolg b meng ne b zɩɩm pãnga.
49002014	Ad-y yaa bãmb bal n kõt tõnd laafi, bãmb n kɩt tɩ buud a yiiba fãoog taab buud a ye. Bãmb n menes bũmb ning sẽn da welgd-ba. Bãmb yĩngã n yẽes beema,
49002015	n yãk Noorã ne a moadgã fãa. Bãmb yĩngẽ la buud a yiiba sog taaba n lebg Nin-paale n lebg nin-yɛnga, la b zĩ laafi ne taaba.
49002016	Bãmb n sõng-b tɩ b lɛɛg n wa kẽ Wẽnde, n paam n lebg Yĩng a ye, ne pika pãnga; ad-y yaa bãmb meng b toore n sɛɛs beema.
49002017	Dẽ poor la b waa n moon laafi, n moon-a yãmb sẽn da zãr-ba yĩnga, n moon-a neb niyns sẽn da pẽ-ba yĩnga.
49002018	Bãmb pãng yĩng la d yiiba fãa paam Vʋʋsma a ye n tõe n kolg d Ba naana.
49002019	Sẽn ya woto wã, yãmb pa le ya bu-zẽmb bɩ sãamb ye, y paama tẽngen-bi-taar ne nin-sõma, y lebga Wẽnnaam zak kamba.
49002020	Yãmb yaa bũmb b sẽn me la b mee yãmb bãngdba la tʋʋm-tumdba zugu. Rooga kuga ma yaa a Zezi Krista meng b toore.
49002021	Yaa bãmb zugu la rooga tõr lugl yã n tar dʋʋbo n na n wa lebg Ro-sõngo, Soaala maasmẽ.
49002022	Yaa yãmb me la b rɩk n naag n me Roogã t'a na n lebg wẽnd doog, Vʋʋsma maasmẽ.
49003001	Ad maam a Pol, b sẽn sui a soab roog ne Krista raab yãmb bu-zẽmba yĩnga, ad-m sẽn tõe n togse.
49003002	Y paam n bãngame tɩ yaa maam la Wẽnd bobl b kũuna yãmb yĩnga,
49003003	b wilg-m lame tɩ m mi vẽenega bũmb ning sẽn da solge tɩ m paam n togs-y bilf marsã wã.
49003004	Y sã n karem sebrã y na bãng yam vẽnegre ning m sẽn paame, n mi sẽn da solg Krista pʋgẽ.
49003005	B sũura raab ra solga ninsaalb kamb pĩnda n yaool n puk marsã nanda, ne Vʋʋsma vẽnegre, Tʋʋm-tʋmdb sõma wã la bãngdba nifẽ.
49003006	Marsã tɛka bu-zẽmba naagda tõnd n dɩt Wẽnnaam yõodo: tɩ b lebga Yĩn-yɛnga la b paama kãabg yɛnga, b sẽn kẽ Krista a Zezi ne Koe-nooga deegre.
49003007	Yaa maam n lebg Koe-nooga moanda ne Wẽnd bark b sẽn sudg maam ne bãmb pãnga.
49003008	Sɩda yaa maam, yao-zʋʋga, Krista nin-sõma wãa fãa sʋka, yaa maam la b yãk yã tɩ m wilg bu-zẽmba Krista yõod ka tɛka,
49003009	la m puk vẽenemẽ zãnga bũmb fãa Naanda a Wẽnd sẽn da solge al zamaan woko n ta marsã.
49003010	Woto, arzãn kãsem-dãmb la pãn-dãmb na tũ Tigengu n bãng Wẽnnaam sẽn tʋm ne yam la bãngr pidung ninga.
49003011	B na bãng Wẽnd sẽn tʋlg n pids b sũura sẽn da sede al zamaan woko ne Krista a Zezi, tõnd Soaala.
49003012	Ad-y yaa rẽ n kõt tõnd daoodo tɩ d tõe n kolg Wẽnd n ka rigd rabeem ye, ne tẽeb ning d sẽn deeg Krista nengẽ.
49003013	Woto me la m yõkd y sɛɛga: da sak-y n bas raoodo, namsgã m sẽn namsd yãmb yĩnga ye, tɩ bala b na n waa ne yamb zu-zẽkre.
49003014	Yaa rẽ yĩng la n na n yĩgimd m Ba taoore,
49003015	tɩ bũmb ning fãa sẽn vɩ tẽng zug bɩ yĩngr Ba la bãmba.
49003016	Mam kota bãmb sẽn tar kũun sẽn tog ne pẽgr kãsengã tɩ b keng y sũya ne bãmb meng Vʋʋsem, la y nonglma kɩ yẽgna tɩ d pʋgẽ neda paam pãnga;
49003017	tɩ ne y tẽebã, bɩ Krista ti b nonglem doog y sũurẽ.
49003018	Woto y na paam pãnga, n naag nin-sõma n bãng Krista nonglem ka tɛkã: a woglem, a yalem, a zãndlem la a zulem.
49003019	Y na bãng tɩ Krista nonglem zʋʋga ninsaal bãngre. La yaa y bãngrã sẽn wat n pid zãnga la a na n kẽes yãmb Wẽnd pidunga tẽnsʋka.
49003020	Bɩ ned ninga sẽn tʋmda tʋʋma d pʋsẽ la a tar pãng n tõe n le maan tɩ yɩɩg rẽnda, n tõe n kõ tõnd tɩ zʋʋg d sẽn tõe n kos bɩ d sẽn tõe n saage,
49003021	bɩ nin-kãng soog pẽgre, Tigeng pʋgẽ la Krista a Zezi nengẽ, tɩ daara la yʋʋma tong taab n tõt sɛɛbo! Ami!
49004001	Yaa b sẽn balg a soab roogẽ, Soaala yĩngã, n yõkd y sɛɛga, tɩ y mao n vɩɩnde wa sẽn boola yãmba sẽn date,
49004002	ne yam-sulgr la sũ-bʋgsem, n paas sũ-maasem; d vɩɩma ne taab yɩ sũ-tõog la nonglem vɩɩm.
49004003	Bas-y tɩ Vʋʋsem yɛnga lagem-y n loe ne b laafi loɛtg tɩ y lebg bõn-yɛnga.
49004004	Ad-y Yĩnga yaa a ye la Vʋʋsma me yaa a ye, d fãa yaa Wẽnd booll yɛnga n zĩ ne saagr yɛnga.
49004005	Soaala yaa a ye, tẽebã a ye, soobã a ye.
49004006	Wẽnd yaa b ye, n ya fãa Ba, n yɩɩd fãa, n vɩ la b tʋmd fãa yĩnga.
49004007	Ned kam fãa yaool n paama a pʋɩɩr Wẽnnaam nengẽ, n zems ne Krista raabo.
49004008	Yaa rẽ yĩng la b yeta: «B sẽn dʋ arzãna b dʋʋ ne b yemse, b sudga ninsaalb kamb fãa kũuni.»
49004009	«Sẽn dʋ a soaba» la ãnna tɩ ka sẽn denga n sig bʋg-tẽnga?
49004010	Sẽn siga wã bala n leb n dʋ n zʋʋg saaga n na n kɩt tɩ fãa lebg pidungu.
49004011	Bãmb yɛsa n kɩt tɩ neb kẽer lebg tʋʋm-tʋmdba, kẽer bãngdba, kẽer Koe-nooga moandb, kẽer pe-kɩɩmba la karen-saamb dãmba.
49004012	Woto la b kõ nin-sõng fãa a tʋʋmde sẽn na n yɩlẽ tɩ Tigengã, Krista Yĩnga, tõog n me.
49004013	Tʋʋm kãnga ne a na n baase tɩ tõnd fãa lebga bũmb a yembre ne tẽebo la ne Wẽnd Biiga bãngre la d lebg Rao sẽn pid rao, sẽn bɩ zãnga, n lebg Krista zãnga.
49004014	Woto tõnd kõn maan wa yãase la d kõn bas d yam t'a lengd yaar ye. D kõn bas tɩ zãms paal sobg rɩk-d n tees a sẽn teesẽ tɩ d tũud ninsaalb zirẽ-beedo la b zãmb tʋʋma b sẽn tʋmd n dat n tudg tõnda ye.
49004015	D na n tũu sɩda la nonglem n vɩɩnde; lebga d yaoka tar paasgo ne bũmb fãa tɩ d kẽn n tees Zu-raooga soaba, a Zezi Krista.
49004016	Yaa bãmb Yĩngẽ la wilsa fãa kẽ taaba, n sog taab kɛpi ne zɩ wĩisi sẽn kõt wilg fãa a rɩɩbo t'a tõe n tʋm a tʋʋmde tɩ yaoka paasdẽ, tɩ bũmb fãa sũg kẽnkẽ nonglem pʋgẽ.
49004017	M le yeta yãmba la m le yõkda y sɛɛga, Soaala yĩnga, tɩ y bas zʋg ning sẽn ya bu-zẽmba zʋgo; bas-y b zirẽ-be-tagsgo;
49004018	yaa woto la b zĩ lib-tuu n lebg Wẽnnaam vɩɩma sãamba, tɩ bãngr kaoolg yĩnga b basa b sũur tɩ kidibi.
49004019	Wẽng la neer bãngr yama sẽn kẽke, lebga yoobo la b tʋʋmde, al tɩ b rɩk b meng zãnga n kõ tʋʋm yoodã, a yeyn-ye.
49004020	Ka woto la b zãms yãmb Krista ye,
49004021	sã n yaa sɩd tɩ b wilga yãmb Krista ne kareng sõngo, kareng sẽn tʋʋd sɩd ning sẽn be a Zezi nengẽ.
49004022	B Pa zãms yãmb sɩda, tɩ yaa modgre tɩ y bas y pĩnd vɩɩma la y yeeg y zʋg kʋdgã sẽn tar y sãoong n dabdã ne a tʋls waglã,
49004023	la y teem y tagsgã t'a wẽneg yĩngr dãmb dẽnna?
49004024	B pa yeel-y tɩ y yeelg wala y fuugu Nim-paalã, Wẽnd sẽn naan ne b zemsgo, ne b sõmblem la b sɩda?
49004025	Dẽ yĩng bɩ y bas zirẽ-beedo: ned kam fãa gom sɩda ne a to. Ned kam fãa ka a to wilg laa?
49004026	Yãmb sũur tõeeme n wa puugi, yãmb yee n da maan wẽnga. Da sak-y tɩ wĩndg lʋɩ tɩ y sũur ket n kãbd ne taab ye.
49004027	Da yõk-y y meng n kõ Sʋtãan ye.
49004028	Sẽn da zuuda bɩ a bas wagdem, a bao a nug tʋʋmde, a me tõog n maan neere n sõng a taaba sẽn tar naongo!
49004029	Da sak-y tɩ y noor yiis gom-beed ye; bɩ y gomd sõng sẽn dat-b sõngre, la a maneg sẽn kelgd-ba yelle.
49004030	Da kõ-y Wẽnd Vʋʋsem sũ-sãang ye; bãmb makre la y zɩta n gũud b Fãagra raare.
49004031	Mo-beedo, sũuri, sũ-toogo, gãgse, la tʋya, n paas wẽnem buud fãa, dẽ fãa tog n zãaga ne yãmba.
49004032	Vɩɩnd-y ne sũ-bʋgsem la nimbãan-zoeer ne taaba, la nong-y n kõ taab sugri, wa Wẽnd sẽn kõ yãmb sugri, Krista yĩnga.
49005001	N-ye! Mao-y n wẽneg Wẽnde wala b kom-nongdse.
49005002	Tũ-y nonglem sora wa Krista; bãmb tõogame n nong yãmba al n sak n dɩk b vɩɩm n kõ Wẽnd wa yũ-noog maoongo.
49005003	Sã n kella yoob ne a tʋʋm yooda buud fãa, n paas zoe-bõne, bɩ rẽ ra tol n pʋd yãmb sʋk ye: b basg bala n segd ne nin-sõma.
49005004	Gom-yoodo, gom-lɛbla, raab yoodo, dẽ me ka tog ye. Sõng-y bal tɩ bark pʋʋsg sãde.
49005005	Kelg-y neere: yoaada, nin-dẽgdo, raab wagl soaba, – a geta a meng wa wẽnde – bãmb dãmb ka tar pʋɩɩr Wẽnd la Krista Rĩunga pʋg ye.
49005006	Da sak-y tɩ ned wa belg yãmb ne no-noom goam ye, yaa tʋʋm yood a woto buud n takd Wẽnd beem, wẽn-kɩɩsdba zutu.
49005007	Da naag-y bãmb zĩig ba a ye!
49005008	Pinda yãmb da yaa lik kamba, dũnna yãmb lebga vẽenem kamba, Soaala maasmẽ, bɩ y kell n vɩɩnd wa vẽenem kamba.
49005009	Vẽenem tʋʋma yaa sũ-bʋgsem, zemsgo la sɩda,
49005010	Bãng-y sẽn noom Soaalã.
49005011	Da naag-y n tʋm lik tʋʋm yooda ye, ad-y yõod ka ye. Luk-y tʋʋm yooda rãmb bãongo.
49005012	Sɩda, b sẽn solgde n tʋmd likẽ wã toagsg meng yaa yãnde,
49005013	Luk-y b bãongo tɩ b yɛla wa vẽenemẽ.
49005014	B sã n wa vẽenemẽ wã marsã la b wẽnema na n puki. Yaa rẽ la b yeta: «Sẽn gõe soaba yiki, yik la f bas kɩɩmse tɩ Krista Vẽenem yãg f yĩnga.»
49005015	Dɩlla maan-y gũusgu ne y tʋʋma, b ra yɩ yalem tʋʋm ye, b yɩ nin-vẽen-dãmb tʋʋma,
49005016	neb sẽn na n tõog n dɩ b rũnna vɩɩm yõodo, tɩ y mi tɩ zamaana yaa toogo.
49005017	Dẽ yĩnga da maan-y gãeemd ye; bao-y n bãng Wẽnnaam sẽn dat tɩ y tʋm toto.
49005018	Gũus-y ne rã-tɩgre: yaa tʋʋm yood la-a wat ne. Bao-y y sõmblema pidsgu ne Wẽnd Vʋʋsem.
49005019	Naag-y taaba n zodg yɩɩla n balem Wẽnde, n kils-ba, n pʋʋs b barka. Yɩɩl-y y sũur pʋgẽ n pẽgd Wẽnnaam.
49005020	Zĩis fãa la wakat fãa pʋʋs-y Wẽnnaam Ba barka, Soaala Zezi Krista yʋʋr yĩnga.
49005021	Zoe-y Krista la y sak taaba.
49005022	Bɩ pagba sak b sɩdb rãmba wala b sẽn sakd Soaala.
49005023	Sɩda yaa paga zu-soaba wala Krista sẽn ya Tigenga zu-soaba tɩ bãmb la Yĩnga fãagda.
49005024	Tigeng sakda Krista; dɩlla pagba me tog n saka b sɩdba bũmb fãa pʋgẽ.
49005025	Sɩdb rãmba, nong-y y pagba wa Krista sẽn nong Tigengu; b kõ-la b vɩɩma Tigenga yĩnga,
49005026	sẽn na n yɩlẽ t'a paam sõmblem; la yaa koom sẽn sood tɩ Koɛɛg naag n moonẽ n wat ne sõmblem kãnga.
49005027	B tʋlgame tɩ Tigenga yaas bãmb taoore, n pɩnd ne neerem, n yãgd ne sõmblem, n zãr ne rẽgdo, bɩ kʋʋlem, bɩ bũmb a to sẽn wẽnd rẽnna.
49005028	Yaa woto me la sɩdb rãmba tog n nong b pagba wa b meng yĩnga; sẽn nong-a a paga nonga a menga.
49005029	Ned ba a ye zɩ n kisg a meng yĩng ye. Ned kam fãa dɩlgd-a lame la a tar-a neere. La yaa woto la Krista maand ne Tigengu.
49005030	Tõnd ka bãmb yinga wils laa?
49005031	Ad sẽn gʋlse: «Yaa rẽ yĩng la rao na n bas a ba la a ma n pa ne a paga la b yiiba na n lebga yĩng a yembre.»
49005032	Ad-y yaa yell kãseng sẽn da solg la b pukyã: M yetame tɩ yaa Krista ne b Tigenga vɩɩm sẽn ya a soaba la b pukyã.
49005033	Dɩlla bɩ yãmb ned kam fãa nong a paga wa a menga la pag me waoog a sɩda.
49006001	Kamba sak-y y ba rãmba, Soaala yĩnga; dẽ n toge.
49006002	Waoog f ba la f ma la noor sẽn naag n yiis ne pulem-noogo pipi la no-kãnga.
49006003	Waoog f ba la f ma tɩ f na paam sũ-noogo la f yõor na yɩ wok tẽng zugu.
49006004	La yãmba, ba rãmba, da yɩ-y toog tɩ loog ne y kamba ye; gʋʋl-y b neere ne sɩbgr bɩ saglg sẽn tũud Soaala raabo.
49006005	Yemse, sak-y tẽng zug zu-soaben-dãmba, ne rabeem la rigbu, sak-y b ne pʋ-peelem, wa y sẽn sakd Krista bala.
49006006	Sakra ra yɩ m dat n nooga ninsaal sũur sakr ye, n ka yamleoog ye; sakra yɩ wala y yaa Krista yem-daado, sẽn pidsd Wẽnnaam daab ne b sũur faa.
49006007	Bɩ y zɛɛg n tʋm Soaala yĩnga la ra yɩ ninsaalb yĩng ye.
49006008	La y gãneg y yam tɩ Soaala na n dola ned kam fãa tʋʋm-sõma: f ya yamba bɩ burkĩna.
49006009	Yãmba, zu-soaben-dãmba, yãmb me maan boto ne y yemse, bas-y b rabeem kẽesgo la tags-y tɩ yãmb ne bãmb zu-soaba ya a ye, yaa sẽn be-a arzãna, la zu-soab kãng pa bakd ned ne a to ye.
49006010	D na n kʋmsa d goama woto: lebg-y neb sẽn tar pãnga Soaala sɛɛgẽ, neb sẽn wɩɩd ne Wẽnd pãnga.
49006011	Rɩk-y Wẽnnaam zab teedo n bobe, n tõog n teedg ne Sʋtãana.
49006012	Yãmb mens miime tɩ tõnd zabra ka ne ninsaalb sẽn tar yĩng la zɩɩm wa tõnd ye, yaa ne bugum yir la lik kãsem-dãmba la pãn-dãmba, yaa ne malɛgs wẽns sẽn saad yĩngri.
49006013	Yaa rẽnd yĩng la y tog n bob Wẽnd zab-teedo n maan y sẽn tõe fãa n da kong pãnga, ra-beeda wakat ye.
49006014	Yals-y yĩngri, rɩk-y sɩda tɩ yẽ yɩ yãmb sẽbdga, la pʋ-peelem n pil y yãoogo;
49006015	y neooda wã marsã yɩ y sẽn yãgd n na n moon Koe-noogã ne sũur ningã.
49006016	Tall-y y tẽebo, gãd-y y tẽeba kẽnkẽ, wa gãongo, n ligind Sʋtãan pɛɛma tɩ b yaa bugum pɛɛma.
49006017	Sẽn kell yaa bõe: yaa Wẽnnaam gomdã tɩ y na n fõgen-a wa y fãagr zug peoogo, la y zãad-a wa a Vʋʋsem Sõng sʋʋga.
49006018	Wɩng-y ne pʋʋsgo la Wẽnd sɛɛg yõkre; pʋʋs-y wakat buud fãa ne Vʋʋsem Sõngo, sõng-y n da vʋʋs wakat ba a ye; pʋʋs-y nin-sõma wã fãa yĩnga.
49006019	Tẽeg-y mam me yelle y pʋʋsg pʋgẽ tɩ m tõog n yaag m noore n gome la m moon Koe-nooga ne raoodo n puk sẽn solge.
49006020	Ba b za maam ne bãeense n gãnege, Koɛɛga mooneg la m tʋʋmde. Kos-y tɩ m paam daoodo n moon wa sẽn segde.
49006021	Mam datame tɩ yãmb me bãng m tʋʋmda sẽn ta zĩig ninga la mam me sẽn lebg a soaba; a Tisik na wilg-y rẽ fãa; yaa m saambi-nongre la yẽ la m sõangd wakat buud fãa Soaala tʋʋmda pʋgẽ.
49006022	Maam bal n tʋm-a yãmb nengẽ t'a kõ yãmb d kibare la a keng y sũya.
49006023	Bɩ Wẽnnaam Ba la d Soaala Zezi Krista kõ d saam-biisa fãa laafi, n paas tẽebo la nonglem!
49006024	Wẽnd bark sig neb niyns fãa sẽn nong-b tõnd Soaala Zezi Krista, vɩɩm sẽn kõn sɛ yĩnga!
50001001	Maam a Pol ne a Timote, Krista Zezi sõgen-kamba, tõnd n pʋʋsd nin-sõma wã fãa, Soaala Zezi Krista tũudba, sẽn zĩ Filip vẽenemẽ, ne b kãsem-dãmba la b sõangdba.
50001002	Bɩ d fãa Ba a Wẽnde la d Soaal a Zezi Krista kõ yãmb laafi la barka!
50001003	Mam pʋʋsda m Wẽnda bark wakat buud fãa, m sã n tẽeg y yelle.
50001004	La yaa m sũ-noogo tɩ m pʋʋsd y fãa gill yĩnga n ka vʋʋsdẽ ye,
50001005	tɩ m ket n tẽra yãmb me tʋʋmdã sẽn yɩ a soaba Koe-nooga moonegẽ, a sɩngrẽ n ta rũnna.
50001006	Mam pʋs n miime tɩ sẽn sɩnga tʋʋmd sõnga ne yãmbã, yẽ soab bal n na n kell n dabs a baasgo tɩ ta Krista a Zezi daare.
50001007	Segdame tɩ m tags woto y fãa gill poorẽ tɩ m sũura kɛla y fãa zãnga; la rẽ yaa y fãa sẽn naag maam n kok Wẽnd kũuna, m bãeensa balgr wakato, Koe-nooga mooneg sɩngrẽ, bɩ a sẽn waa n kɩɩd a yẽgna wakato.
50001008	N-ye! Wẽnd bal n mi tɩ m nong-y la waare ne Krista meng nonglem!
50001009	Ad-m sẽn ket n kot Wẽmde: tɩ y nonglma tar yãngr n dabda n wa fudg n daag bãngr menga, la sɩlem sõngo,
50001010	tɩ woto y na bao sẽn ya neer n yɩɩda la y tall y mens ne pʋ-peelem n gũud Soaala raare.
50001011	Woto-me la y paamd n dɩ yõod ka tɛka ne Krista a Zezi meng sõmblem, la rẽ pʋgẽ la Wẽnd tog ne waoogre la b tog ne pẽgre!
50001012	M saam-biisi, m datame tɩ y bãng tɩ m yella kɩtame tɩ Koe-nooga moonego le wɩng n paase.
50001013	Sɩd me, gũudba fãa sikẽ la zĩig zãnga, b bãngame tɩ yaa Krista yĩnga la b balg maam.
50001014	D saam-biisa wʋsg paamame tɩ b sũy lebg kegemse ne Soaala, b sẽn yãend m balgrã, tɩ b bas rabeem n na n le wɩng ne raoodo n moon Koe-noogã n yɩɩd pĩnda.
50001015	Neb kẽere, yaa sɩda, tʋmda ne wags taab yam wẽnga; kẽer yẽ moonda Krista ne sũ tɩrga.
50001016	Bãmb dãmb tũuda Wẽnd nonglem sẽn be b sũurẽ n mi neer tɩ mam nengẽ wã Koe-nooga mooneg bal la m tʋʋm pakre.
50001017	Pipi rãmba yẽ sẽ, b moonda Krista ne no-rɩkr bala; bãmb pa tar pʋ-peelem ye. B tẽedame tɩ b sẽn maand woto b na zɩsg m bãeensã n paase.
50001018	La bõe n sãame? Yaa ne yam wẽnga bɩ ne pʋ-peelem, b yee n moon Krista; la m kɩdemdame la m na kell n kɩdem dẽ yĩnga.
50001019	M miime tɩ rẽ n na n fãag maam, yãmb pʋʋsg yĩnga la Krista Vʋʋsem Vẽnegrã m sẽn na n paama yĩnga.
50001020	Woto-me la m saagr menga: m kõn yãe yãnde, m sũur na kell n yɩ kẽnkẽ, tɩ marsa la wakat fãa, Krista na paam pẽgre m yĩngẽ, m vɩ bɩ m kida.
50001021	Mam nengẽ wã, Krista bal la vɩɩm la ki bãmb yĩng yaa yõodo.
50001022	La ade, vɩɩnd ne yĩnga sã n na n kõ maam pãnga tɩ m tʋm tʋʋmd sẽn be yõodo, mam pa le mi mam sẽn na n yãk ye.
50001023	M yɛsa sʋka n wẽnesdẽ: maam n dat n loog n tɩ bʋʋg Krista, la m neeme tɩ rẽ n sãoẽ wʋsgo;
50001024	maam n dat n pa ne m yĩngã, tɩ rẽ n wẽnd y yell na maneg tao-tao n yɩɩda.
50001025	La ade, m gãdame tɩ m na n paame la m zĩnd y fãa sɛɛgẽ n paas y bãngre la sũ-noog y tẽeba pʋgẽ.
50001026	La wotoone lɛɛg n wa y sʋka, la zĩnd yãmb sɛɛgẽ, na le zẽk y zug n paas, Krista a Zezi taoore.
50001027	Sõng-y tɩ y manesem tũ Krista Koe-nooga bala, tɩ m waoonga raare bɩ m sã n ka tõog n wa me, bɩ m wʋm tɩ yãmb ket n yɛsa y nao zutu la y yaa yam yɛnga la sũ-yɛnga n tʋmd Koe-nooga yĩnga.
50001028	Y pa yɛɛsd y bɛɛba ba bilfu, woto la b bãngd vẽenega tɩ yaa b sãoongo n sɩnge, la yãmb tɩlgre waame, la Wẽnd bala n tõe rẽnna.
50001029	Bãmb n maan-y neere tɩ y paam n tẽed Krista la b le maan y neere tɩ y sakd namsg bãmb yĩnga.
50001030	Woto la yãmb me takd zab-sõng ninga sẽn yɩ m dẽnna, la y sẽn ne tɩ m ket n tar a soab rũnna wã.
50002001	M yõkda y sɛɛga la m kot-y lame ne Krista bool toogã, ne b nonglem sẽn ka be sãmb-sãmbã, ne Vʋʋsem Sõng lagmen-taarã, sẽn ya zood la nimbãan-zoeerã,
50002002	m kotame tɩ y pids m sũ-nooga zãnga n zems y tagsga ne taaba: n ya sũ-yɛnga, raab yɛnga, yam yɛnga.
50002003	Da sak-y welgr lɛ-lɛ, da sak-y tɩtaam ye: ned kam bao yam-sulgri la a tagse t'a taab são yẽ menga.
50002004	Da bao-y y meng yõod ye, ned kam fãa tags a to rẽnna.
50002005	Tall-y y lagmen-taara pʋgẽ zʋg ning sẽn ya Krista a Zezi rẽnna.
50002006	Bãmb sẽn zem Wẽnnaam, b ka tags tɩ b tog n gãda ne zoe-bõne, bũmb ning sẽn kɩt tɩ b zem bãmba ye.
50002007	B basa b meng yõodã n lebg wa yamba; n wẽneg ninsaal bala, n na n vɩɩnd ninsaal vɩɩm,
50002008	n tol n sulg b menga n yɩɩge al n sak kũum n na n deeg noore, al n sak kũum pik zugu!
50002009	Ya rẽ yĩng la Wẽnd zẽk-ba n pʋd-b yʋʋr sẽn zʋʋg yʋy a taaba fãa.
50002010	Woto b sã n pʋd a Zezi yʋʋra bala bũmb fãa sẽn be yĩngri, sẽn be tẽng zugu, sẽn be bʋg-tẽnga, b fãa tara yĩgimdg bala,
50002011	la zelemd fãa moondame t'a Zezi yaa Soaala, Wẽnnaam Ba pẽgr yĩnga.
50002012	Woto wã, m kom-sõma, mao-y n tʋm y fãagra tʋʋmde ne m sẽn bãng-y ne sakr ningã. Sakr kãng n tog n yɩ y rẽnna, m sẽn be y sɛɛgẽ wakato, wala marsã, m sẽn zãr ne yãmbã. Mao-y ne rabeem la rigbu n maan y sɩɩg fãagre.
50002013	Sɩd me, Wẽnd n be ne yã n sõngd-y ne tʋʋmda raab la b zaoolgd yãmb tʋmda zugu n pidsd b meng nimbãan-zoeera sẽn da sede.
50002014	Yãmb me, maan-y bũmba fãa ne yamleoogo la y vẽ yẽgengo la kɩɩsgo.
50002015	Woto ned kõn yãend bũmb n dogl y zug ye la y na n lebg neb sẽn ya pʋ-peelem dãmba. Y na yɩ Wẽnnaam kom-sõma sẽn vɩ zamaan kãnga wala vẽenem sẽn vẽnegd neb fãa,
50002016	n kõt b Koe-nooga sẽn wat ne vɩɩm. Woto la y segend y mense n na n yɩ mam zu-zẽkre, Krista raarã; tɩ m zoeesa la m tʋʋlgã ka yɩ zaalem ye.
50002017	La sɩd me, m sã n tog n daag m zɩɩma menga wa maoong bũmbu, yãmb tẽeba yĩnga, m sũur yaa noogo la m naagda yãmb n kɩdemne,
50002018	wala yãmb me sẽn tog n maan sũ-noogo la y naag-m n kɩdem.
50002019	M tẽedame tɩ Soaala Zezi Krista sã n sõnge, m kõn kaoos n tʋm a Timote y nengẽ, tɩ m paam yãmb kibare, tɩ m sũura yaa n gãande.
50002020	Sɩda, m pa tar ned a to sẽn tõe n ges yãmb yell neere la ne pʋ-peelem wa yẽ ye.
50002021	Wʋsg sẽn ne yaa b meng yõod bala, b pa baood Krista a Zezi rẽnd ye.
50002022	Yẽ wilga a sẽn ya a soaba, a tʋma ne maam Koe-nooga tʋʋmde wa biig bal sẽn be ne a ba.
50002023	Yẽ la m dat n tʋm y nengẽ, m sã n wa bãng m yɛla sẽn na n yɩ a soaba.
50002024	M pʋs n saagda wʋsgo ne Soaala maasem tɩ m meng na wa m toore.
50002025	M tagsdame tɩ togame tɩ m lebs yãmb a Epafrodit; saam-bi kãng me sõnga maam n tʋm la a namse la yaa yãmb n da tʋm-a t'a wa koll-ma, m naonga pʋgẽ.
50002026	A rata y fãa yãabo, n ka le tõe n zĩnd sɩɩ ye, y sẽn wʋm t'a lʋɩɩ bãaga tɛka.
50002027	Sɩd me bãag n yõk-a la kellẽ la bilf t'a maanẽ yõore; Wẽnd n zoe a nimbãanega, la ka yẽnd bal ye, yɩɩ maam me la b kũm yã, n pa sak tɩ m sũ-sãamsa tong taab ye.
50002028	Dẽ yĩnga m tʋmd-a la tao tao yãmb nengẽ tɩ y mens yãend-a la y sũur lebg noogo; la woto-me n woogd m sũ-sãanga.
50002029	Deeg-y ned a woto buudu ne sũ-noogo, Soaala yʋʋr yĩnga, la y waoog-a.
50002030	Yaa Krista tʋʋmd yĩnga la a ra na n kiẽ; a ra na n kiẽ lame n sõng maam ne sõngre yãmb mens sẽn da ka tõe ye.
50003001	M saam-biisi, noog-y y sũur Soaala yĩnga; m kõn yɛ ne yãmb saglg kãng abada! Rẽ n pʋs n são.
50003002	Gũus-y ne nin-wẽnse, ne baasã, ne tʋʋm-tʋmdb yoodã, ne zirẽ-be-zũnsã.
50003003	Zũns bal la tõndo tɩ tõnd waoogra n tũud Wẽnd Vʋʋsem sẽn date. La tõnd basa kʋdemdã teegre n na n teeg Krista a Zezi bala.
50003004	Mam yaool n da tõe n teegẽ la kʋdemdã; ned sã n beẽ n teeg rẽnna, m tẽed tɩ maam n ket n yɩɩda.
50003005	M dog tɩ rasem a nii, b kẽes-m la bãongo; maam la Israyɛl biiga, a Bẽzame yagenga, Ebre bil memga, maam la Farizẽ sã n ya ne Noora tũudem.
50003006	Sã n ya yik n zab ne buuda bɛɛbã, m namsa So-paala rãmba; sã n ya ne sõmblem ning Noor tũudem sẽn kõt a soabã, m pa tar m toorẽ yell ye.
50003007	La m sẽn da pid ne yõod niynsa fãa, m gesa rẽ wa bõne, Krista yĩnga.
50003008	Yɩɩd rẽ, m geta bũmb fãa marsã wa zaalem t'a Zezi Krista, m Soaala, bãngr n lʋɩ taoore. Bãmb yĩnga m saka sẽn keta fãa menesgo, m geta fãa wa tãmpʋʋr sagdo tɩ woto la m tõogd n paam Krista.
50003009	M datame n menes m sõmblema, sõmblem ning Noora reegr sẽn kõt a soabã, n lagem Krista ne sõmblem ning bãmb tẽeba sẽn kõt a soabã, sõmblem ning sẽn yita Wẽnd nengẽ la sẽn tobd tẽeba yẽgrẽ.
50003010	M datame n bãng Soaala, n bãng b vʋʋgra pãnga, n bãng naag bãmb n namsa yõodo, n wẽneg bãmb b kũumẽ,
50003011	tɩ sã n tõe bɩ m naag n vʋʋg.
50003012	M pa yet tɩ m yãee m sora tɛka, m ka yet tɩ m sõmblem sekame ye, ayoo! M ningda tĩiga n dat n wa paam Krista n yõke wa Krista Zezi sẽn paam maam n yõkã.
50003013	M saam-biisi, ad-y m ka na n belg m meng wa m zoe n paama Krista n sog ye. Woto bal la m yeta: m yĩma m sẽn zoe n kẽna, m teesa m sẽn dabdẽ wã tɩrga, ne m pãng fãa,
50003014	n zoet n pʋgd kũun ning Wẽnd sẽn boond-d tɩ d wa reege, al yĩngri, Krista a Zezi nengẽ.
50003015	Tõnd fãa sẽn paam n bɩɩs d yama, yaa woto la d tog n tagse. Bũmb sã n beẽ tɩ y tagsd toor a poorẽ, Wẽnd n wat n vẽneg yã.
50003016	Sẽn ya zĩig ning fãa la d zoe n kẽn n ta, d da golem d sora ye.
50003017	Togs-y mam vɩɩma; m saam-biisi, togs-y sẽn be-b yãmb sʋka n vɩ wa maama.
50003018	Kẽer n be, b sõora labsa, la m togs-y la rẽ naoor yaka, la m le togsd-y la rũnna ne nintãm, b vɩɩ wala Krista pika bɛɛba.
50003019	Bãmb dãmb kõn baas neer ye; yaa b pʋgã n lebg bãmb wẽnde la b pa zoet rẽ yãnd ye; la b yãnda la b zu-zẽkre: b sẽn pẽgd bala yaa tẽng zug yɛla.
50003020	Sã n ya tõndo, arzãn la d tẽnga: be bala la d gũud wala d Fãagda, Soaal a Zezi Krista.
50003021	Bãmb n na n tedg tõnd nimbãan yĩngã t'a lebg ziir yĩnga wa bãmb dẽnna, tɩ b tara pãnga n tõe tɩ bũmb fãa tũ b raabo.
50004001	Woto wã, m saam-bi-nongdse, m kom-sõma, m sũ-noog la m dolbo, gãd-y Soaala kẽnkẽ, m kom-nongdse.
50004002	Mam kota a Evodi la m wɩngda ne a Sẽntikɛ, tɩ b wʋm taab moore, Soaala yʋʋr yĩnga.
50004003	La foom me Sizig, m tũud-n-taag menga, bɩ f mao n sõng-ba; ad pʋg-kãensa sõnga maam wʋsgo ne Koe-nooga tʋʋmde, bãmb ne a Klema la m sõangdb a taaba: bãmb yʋya gʋlsa vɩɩm sebra pʋgẽ.
50004004	M saam-biisi, noog-y y sũur wakat fãa, Soaala maasem la b pãng yĩnga. N-yẽe! Maam n le yet yã: noog-y y sũuri!
50004005	Yɩ-y nin-bʋgse ne neba fãa gilli. Soaala waoong yaoome.
50004006	Da bʋ-y bũmb ba a ye yĩng ye. Zu-loɛɛg sã n beẽ, bɩ y wɩng ne pʋʋsgo, n wɩng ne Wẽnd sɛɛg yõkr sẽn naag ne bark pʋʋsgo, la zu-loeesa wilgri.
50004007	La Wẽnd na zĩndg yãmb fãa b laafi pʋgẽ, laafi ninga sẽn zʋʋg tõnd sẽn tõe n mamsã, laafi kãng n na n maas yãmb sũuri la y yam, Krista a Zezi pʋgẽ.
50004008	Ade, m saam-biisi, bũmb ning sẽn pak yãmb marsã tɩ y tog n lʋɩɩs y toogo, yaa bũmb ning fãa sẽn ya sɩda, n waoogd neda, n ka tar goalenga, n ka be rẽgdo, n be yamleoogo, n tog ne pẽgre, n wat ne minim sõma, n wat ne ninsaal pẽgre.
50004009	Mam sẽn zãms yãmb bũmb ninga ne m goama la m vɩɩm, yaa rẽ la yãmb tog n deege la y tũ; woto Wẽnd sẽn ya laafi kõata na zĩnd ne-yã.
50004010	M kɩdma sũ-noog ne Soaala, m sẽn yãe tɩ y le nekd la y yalgd y pʋtẽer m yĩnga. M miime tɩ yãmb zɩ n yĩm m yell ye; sẽk sẽn na paam n wilga bal n mii n paoog yã.
50004011	M me pa gomd woto tɩ yaa bũmb n paoog-m ye, m zãmsa m sẽn na maane tɩ bũmb sek-m wakat buud fãa.
50004012	M saka a mong m menga wala m sẽn sak a rɩ n tɩge. Wakat fãa la ne yɛl wʋsgo m zãmsa kom la pʋg pidungu, tɩgr la fare.
50004013	Mam tõe fãa ne ned ning sẽn kõta maam pãngã.
50004014	Baasg zãnga, yãmb maana neere y sẽn waa n zoe m nimbãanegã.
50004015	Yãmb mens miime, Filip neba, tɩ Koe-nooga mooneg sɩngrẽ, m sẽn waa n yi Masedoan, Tigeng ba a ye pa tol n sõng maam ne ligd buudu sã n ka yãmb bal tãa.
50004016	Yãmb bal n tẽeg m yelle, m sẽn ta Tesalonik, n tol n tʋm bũmb naoor a yiibu, m sõngr yĩnga.
50004017	Pa kũun la mam baood ye. M sẽn baood yaa yãmb dolb yee n dogend n paasdẽ.
50004018	Marsã m tara sẽn sek n zʋʋg menga; sɩda marsã, m galame, a Epafrodit sẽn wa ne yãmb kũuna tɛka; kũun kãng yaa wa yũ-noogo la maoong sõng Wẽnnaam sẽn deegde la b yet tɩ ta-la b yam.
50004019	Wẽnd na tũ Krista a Zezi maasem n kõ yãmb me tɩ gale, tɩ b pãng labsa la sẽn be b nugẽ ka paood ye.
50004020	Bãmb bal la d Ba, bɩ b paam pẽgre marsã la daar fãa! Ami!
50004021	Pʋʋs-y nin-sõma wã fãa Krista yʋʋr yĩnga. M sẽn be ne saam-biis niynsa fãa tɩ b pʋʋs-y neere!
50004022	Nin-sõma wã fãa tɩ b pʋʋs-yãmb, bũmb zãnga Rom naaba nebã.
50004023	Soaala Zezi Krista bark sig yãmba!
51001001	Maam a Pol, Krista tʋʋm-tʋmd ne Wẽnd raabo, n paas m saam-biig a Timote
51001002	tõnd n pʋʋsd Kolos nin-sõma, d saam-biisa sẽn kẽ-b Krista. Bɩ d Wẽnnaam d Ba sudg-y bark la laafi!
51001003	Tõnd pa viigd abada ne Wẽnnaam la d Soaal a Zezi Krista Ba wã bark pʋʋsg ye. D pa viigd ne yãmb tẽegr d pʋʋsg pʋgẽ ye.
51001004	La rẽ yaa d sẽn bãng tɛk tɩ yãmb sɩd gãda a Zezi Krista ne tẽebo la y wilga y nonglem ne nin-sõma wã fãa,
51001005	n paas d sẽn bãng tɩ y sũur pida ne b sẽn bĩng yãmb arzãnẽ wã saagre. Y sẽn saagd bũmb ningã, b wilg-a-la yãmb pĩnda ne Sɩda Koɛɛgã, ne Sɩda Koe-noogã.
51001006	Koe-noog kãng taa yãmba wala a sẽn ta dũnia tõre la a tara a biis wom n dabda; yaa woto la a maand yãmb sʋk me, yãmb sẽn wʋm la y bãng tɛka Wẽnnaam kũuna sẽn ya a soaba.
51001007	Yaa a Epafras, tõnd tũud-n-ta-nongre la d sõangda, n zãms-a yãmba; a sɩd deega tõnd zĩiga n taas yãmb neere Koɛɛga zãnga wa Krista tʋʋm-tʋmda.
51001008	Yaa yẽ n wilg tõnd a Vʋʋsem Sõng nonglem ning sẽn wit y sũurẽ tõnd yĩngã.
51001009	Yaa woto yĩng la tõnd me, d sẽn wʋm dẽ tɛka, d ka viigd ne pʋʋsg yãmb yĩng ye, la d kota Wẽnnaam tɩ b tall yãmba tɩ y yam wa vẽneg zãnga ne bãmb menga raabo; b sõng-y ne wʋmbo la ne bãngr sẽn yit yĩngri.
51001010	Woto la y tõogd n vɩɩnd vɩɩm sẽn tog ne Soaala la sẽn tat b yam zãnga; woto la y na n tõog n maan tʋʋm sõma buud ka tɛka la y bɩɩs y bãngrã ne Soaalã.
51001011	Ad-y Wẽnd ziira tẽegre na n kõ-y la pan-kẽengo, a na n kõ-y-la raoodo la sũ-keelem.
51001012	Yãmb na pʋʋs Ba wã barka tɩ bãmb meng n segle n na kõ yãmb nin-sõma wã pʋɩɩre, b vẽenem zĩigẽ.
51001013	Yaa bãmb n yiis tõnd Lik naab soolmẽ n kẽes tõnd bãmb Bi-nongra Rĩungẽ,
51001014	yaa bãmb nengẽ la d paamd tɩlgre la d beegra sugri.
51001015	Bãmb la Wẽnd wẽnego, ninsaal nif sẽn ka tõe n teeg a soaba wẽnego. Bãmb la bũmb fãa-fãa Kãsma.
51001016	Tũu ne bãmba tɩ Wẽnd naan bũmb fãa sẽn be-b yĩngri, sẽn be-b tẽng zugu, sẽn toe n yãend la sẽn pa tõe n yãende yĩngr Na-rɩtba, Soaalba, Na-komse, Pãn-dãmba, fãa yii bãmb nugẽ, fãa bee bãmb yĩnga.
51001017	Bãmb meng n deng fãa n beẽ, la bãmb n ket n zãad bũmb fãa.
51001018	B Yĩngã sẽn boond tɩ Tigengã, bãmb la a Zugu: Bũmba fãa tʋɩɩsa ne bãmba, Bãmb n yɩ pipi n vʋʋg kɩɩmsa sʋka, (da togẽ lame tɩ b soog kãseng bũmb fãa pʋgẽ)
51001019	tɩ Wẽnd tʋlgame tɩ b lek bũmb fãa sãoogo
51001020	B tũu bãmb maasem n le maneg bũmb fãa yelle, sẽn be tẽng zug wala sẽn be yĩngri, n sik laafi ne b zĩma b sẽn daag pika zugu.
51001021	Ba yãmb mense, pĩnda yãmb me ra yaa bu-zẽmba la Wẽnd bɛɛba, ne yãmb tags wẽnse la y tʋʋm wẽna;
51001022	ad yãmb me sẽn paam tɩ b le maneg y yelle ne b yĩng sẽn bãng kũum pik zugu, sẽn na n yɩlẽ tɩ y tõog n yals b taoore wa nin-sõma la neb sẽn pa tar b toorẽ yelle.
51001023	Lebga yãmb kell n gãd y tẽeba la y yals y mens kẽnkẽ n da bas tɩ b loog ne y sẽn saagd bũmb ninga ye, tɩ bõn kãng la b sẽn kãab yãmb a soab ne Koe-noogã. Koe-noog kãng la yãmb sẽn wʋma; Koe-noog kãng waa ninsaalb buud fãa sẽn be saaga tẽngr yĩnga, la maam a Pol n lebga moaanda.
51001024	Marsã menga mam kɩdemda sũ-noogo ne namsg niyns mam sẽn yãe yãmb yĩnga, la ne mam yĩnga namsgo mam pidsda Krista sẽn nams bũmb ning fãa b Tigeng yĩnga, tɩ Tigenga yaa b meng yĩnga.
51001025	Ade, mam lebga Tigenga tʋʋm-tʋmda la Wẽnd n kõ maam tʋʋm kãnga tɩ b ratame tɩ Koɛɛga ta yãmba.
51001026	Yell kãnga ra solga yʋʋm kʋʋma la rot kõn-bãng-n-sõd neba; marsã bal la b puk-a b nin-sõma.
51001027	Wẽnd tʋlgame tɩ b bãng sẽn da solgã sẽn puk ne ziir ning bu-zẽmba yĩnga. Yell solgra la Krista sẽn zĩ ne yãmbã; bãmb nengẽ la d saagd pẽgre.
51001028	Krista kãng la d moanda n segend ne yam la d wilgd neba fãa tɩ b lebg sõma zãnga bãmb maasmẽ.
51001029	Yaa m sẽn dat tɩ rẽ pidsã, la m sak yaamse la m sak maoore la maoora yĩnga, b kɩtame tɩ m wɩɩd ne pãn-kẽengo.
51002001	Sɩd me m datame tɩ y bãng zab-bãnd ning m sẽn tog n zab y yĩnga, n zab Laodise rãmb yĩnga, n zab sẽn ket-ba fãa yĩnga, neb sẽn zɩ n teeg-m ne b nifu.
51002002	M maoodame n na n keng b sũya la m fãoog-b ne taab nonglem pʋgẽ tɩ b yama wa tõog n vẽneg zãnga ne yɛl niyns sẽn solg Wẽnd nengẽ.
51002003	Yaa bãmb nengẽ la solg yã yam pidungu la bãngr zulungu ne b yõod ka tɛkã.
51002004	M gomda woto tɩ m pa rat tɩ ned wa belg yãmb ne goam faad ye.
51002005	M yĩnga n zãar ne yãmba, m yama bee ne yãmba la m nee ne sũ-noogo y sẽn sigl y yɛla ne yam ninga la y tẽebã ne Krista keglem sẽn ya to-to.
51002006	Soaal a Zezi Krista ning b sẽn wilg yãmb a soab taki wã, ad-y yaa bãmb maasmẽ la y tog n kẽne.
51002007	Sud-y y yẽgna n ta bãmba, bas-y tɩ b me-y wa roog bãmb zugu, la rẽ tɩ y rella tẽeb ning b sẽn zãms yãmb a soabã, tɩ y bark pʋʋsg pid n daanẽ.
51002008	Gũus-y tɩ ned da yik yãmb sʋka n belg yãmb n da, wala yemse, ne a sɩlem pidung ye; b bãngra yaa kʋdem-dãmb la dũnia rãmb bãngre, a ka Krista rẽnd ye.
51002009	Bãmb n pid ne wẽndlema fãa pidungu
51002010	la yãmb me tũu bãmb n lis pidung kãng pʋgẽ. Bãmb bal la yĩngr dĩm dãmb dĩma la pãn-dãmba fãa Kãsma:
51002011	Yaa bãmb yĩng la yãmb lebg zũnsi la ka ninsaalba bãong la b kẽes yãmb ye, tɩ yaa y yĩn-gãonga fãa la y yeeg yã. Sẽn kẽe-a Krista bãong kẽe woto:
51002012	y sẽn tũ bãmb n mum yaoogẽ ne soobo, y tũu bãmb me n vʋʋge tɩ yãmb tẽe Wẽnd pãnga sẽn vʋʋg-b kɩɩms sʋka.
51002013	Yãmb sẽn da ya kũum y yel-wẽna la y sẽn ka kẽ bãonga yĩnga, Wẽnnaam n kɩt tɩ yãmb le vʋʋge n vɩ ne Krista. Bãmb n bas d yel-wẽna taale.
51002014	B pa tũ Noora sẽn da rat a soaba ye, b rɩka tõnd samd yooga sebre n ka pika n sãam-a zãnga.
51002015	B yeesa yĩngr Na-komsã la Pãn-dãmbã futu n bas b bɩlma ãndũni rãmb taoore, n kẽnd ned sẽn tõog a bɛɛb kẽnde, tɩ bɛɛb tong b poorẽ.
51002016	Da sak-y tɩ ned wɩd yãmb bõn-dɩtl bɩ bõn-yũudr poorẽ ye, yʋʋmd-yʋʋmd kibsa, kiu paale, bɩ sibr daar poorẽ ye.
51002017	Dẽ fãa yaa bũmb sẽn wat beoog sulunsuku, la bũmba meng tãa la Krista Yĩnga.
51002018	Bɩ ned da sak n bas tɩ b fãag Krista a nugi ye; a ra bas tɩ b wilg-a Wẽnd tũudem so yaalse la malɛgs rãmb waoogr ye. Yẽ soab sẽn lʋɩɩsd taoore yaa sẽn yãend ne a nif bala. Ad-y yaa wilg-m-meng n kɩt t'a wuk n zĩ ne ninsaal bãngr bala.
51002019	Yẽ soab pa lagem Krista, tɩ Krista yaool n ya Zugu n kɩtdẽ tɩ yĩnga wilsa lagem n sũg taab ne gĩini n paamd dɩɩb la pãnga, n paam n dɩkd yaok ningã Wẽnd sẽn dat a soab ne-a.
51002020	Yãmb tũu Krista n ki n bas zamaana yɛla, bõe yĩng la yãmb le loet y zugu ne yell kãensã wa yãmb ket n yaa zamaana soolem?
51002021	Bõe tɩ b yetẽ: «Da rɩke, da lembe, da sɩɩse»,
51002022	dẽ fãa gomda yɛl sẽn sɛt b meng b toore, dẽ me bal la ninsaalb noy la b zãmsgo.
51002023	Noy a woto wẽnda yam bũmbu tɩ yaa wa b geta ninsaal sẽn tog n sulg a meng n pʋg Soaalã, la a zã a yĩnga toogo, mik fɩ! Yĩnga ket n tãoosda raoodo, bũmb pa boogd ye.
51003001	Yãmb sẽn tũ Krista n vʋʋge, yaa yĩngr la yãmb tog n doog y nenga, zĩig ning Krista sẽn zĩ Wẽnnaam dɩtgo.
51003002	Yaa yĩngr yɛla la yãmb tog n bao la y bas tẽng zug rẽnna.
51003003	Sɩda, yãmb kiime la yãmb vɩɩma solga Wẽnnaam nengẽ marsã ne Krista.
51003004	La Krista sã n wa puki, bãmb sẽn ya yãmb vɩɩma, wakat kãnga yãmb me na tũ bãmb n puk ne pẽgr sẽn kõn sɛ.
51003005	Dẽ yĩnga sɩbg-y y yĩnga wilsi. Ad-y yaa yoobo, tʋʋm dẽgdo, tʋls wẽnse, arzɛk tʋlsem, wala yẽ n deeg wẽnd zĩiga:
51003006	yaa bãmb n takd Wẽnd beem tõatba zugu.
51003007	Y vɩɩma ra yaa woto pĩnda, y sẽn da waa n be bãmb sʋka.
51003008	Dẽnd yĩnga, zãag-y mens marsã ne rẽ fãa. Sũ-puuri, sũ-toogo, zãmbo, beem tugbu, gom yoodo ka tõe n le yi y noorẽ ye.
51003009	Da le yag-y taab zirẽ ye. Y yeega nin-kʋdrã ne a tʋʋma n base,
51003010	n lɛɛg n yeelg nin-paallã. Y rɩka bãngr sɩd sore tɩ woto la y wẽnego ne yãmb Naanda na n le tõog n puk yɛsã.
51003011	Ade, m yaa Grɛk, bɩ Zʋɩf, zũng bɩ sẽn ka kẽ-a bãongo, weoogẽ neda, bu-zẽna, yamba bɩ burkĩna, ka rẽ n le be yɛs ye. Yaa Krista bal n be n ya fãa la b be fãa yĩnga.
51003012	Dɩlla yãmb sẽn ya Wẽnnaam yam nebã, b nin-sõma la b kom-nongdsã, bɩ y mao n yɩ nimbãan-zoetba, neb sẽn nong taaba, yam-sulgr dãmba, sũ-bʋgsem dãmba, sũ-maasem dãmba:
51003013	ned kam fãa tõog a sũur ne a to, tɩ sã n ya zabr me, bɩ y kõ sugri; wala Soaala sẽn kõ yãmb sugrã, yãmb me maan boto.
51003014	Bũmb zãnga tall-y nonglem: yẽ bal la sõmblem yẽgre.
51003015	Woto wã bɩ Krista laafi kẽe y sũya tɩ yaa rẽnd yĩng la b bool-y n na fãoog-y taab Yĩng a ye. La vɩɩnd-y Wẽnnaam bark pʋʋsg pʋgẽ.
51003016	La Wẽnd na kɩt tɩ Krista Koɛɛg kẽ yamb sũya sõmb-sõmbo. Wɩng-y n zãmsdẽ ne yam zulungã la y sagend taaba. Wẽnd yĩnga pʋd-y yɩɩle ne y sũur fãa n pʋʋs barka. Pʋd-y yɩɩl n balem Wẽnde, yɩɩla y sẽn zoe n yɩɩnnẽ bɩ y sẽn naand y toore.
51003017	Wẽnd na kɩt tɩ y sẽn na n gome, bɩ y sẽn na n maan fãa yɩ Soaala Zezi yʋʋr yĩnga tɩ yãmb bark pʋʋsga tũ bãmba n ta Wẽnnaam Ba.
51003018	Pagba, deeg-y y sɩdb rãmb noore tɩ rẽ n tog Soaala nengẽ!
51003019	Sɩdb rãmba nong-y y pagba la y ra maan zʋg ne b ye.
51003020	Kamba, sak-y y ba rãmb noya, dẽ bal n be neer Soaala nifẽ.
51003021	Ba rãmba, da lak-y y kamb sɩɩg ye ka rẽ b wat n basa raoodo.
51003022	Yemse, sak-y neere yãmb zu-soaben-dãmba sẽn beb tẽng zugu, la ra yɩ zoe-nif sakre n na n noog ninsaal sũur ye, sak-y b ne pʋ-peelem, ne Zu-soaba rabeem bala.
51003023	Y tʋʋmd sẽn ya a soab fãa, tʋm-y ne y sũuri n miẽ tɩ yaa Soaala yĩng la y tʋmda, pa ninsaal yĩng ye.
51003024	Bãng-y tɩ Soaala na n dola yãmba tɩ y lebg b yõoda rɩtba. Yaa Krista d Soaala yĩng la y tʋmda.
51003025	Sẽn maanda zãmb na paam a zãmb rolbo, tɩ Wẽnd ka mi bok-n-maneg ye.
51004001	Zu-soaben-dãmba, da mong-y y yemse bũmb ning sẽn segd la sẽn tog ne b vɩɩm sõng ye: ad-y yãmb me tara Zu-soaba sẽn be arzãna.
51004002	Da viig-y ne pʋʋsg ye, da vʋʋs-y ne bark pʋʋsg ye!
51004003	Bũmb zãnga, pʋʋs-y tõnd yĩnga. Pʋʋs-y tɩ Wẽnnaam kell n tuk pʋ-yalengo n kõ-do tɩ d moon b Koe-noogã n puk sẽn da solg Krista nengẽ. Yaa Krista yĩnga la mam zĩ marsã ne bãeense.
51004004	Kos-y b tɩ m tõog n gom b yelle wala m sẽn tog gome.
51004005	Bãng-y neb a taaba me tallg neere. Marsã zamaana zĩnd yõod y yĩnga.
51004006	Bɩ y noor da tol n pʋdg beed ye. Leok-y bũmb fãa a leokr sã n ta la leok-y wala sẽn toge.
51004007	Sã n ya mam kibare, a Tisik na togs-y: a yaa tõnd saam-bi-nongre, m sõangda la m tũud-n-ta-sõngo Soaala tʋʋmnẽ.
51004008	Dẽ n so tɩ m tʋm-a y nengẽ t'a wa kõ-y mam kibare la a keng y sũya.
51004009	Mam naaga ned a to n tʋme: a Onezim, yãmb nin-yende la tõnd me saam-bi-nongre; bãmb n na n wilg y bũmb ning sẽn maan ka.
51004010	A Aristark sẽn be roog ne maam, tɩ b pʋʋs-y faã; a Mark me, a Barnabe pʋɩgdenga, n pʋʋsde: yẽ poorẽ la d da togs yãmb woto: a sã n wa y nengẽ, bɩ y reeg-a neere.
51004011	A Zezi, b sẽn boond a sob yɛs t'a Zustus, n pʋʋsde. Zʋɩf rãmb sʋka, yaa bãmb bal n tʋm Wẽnd Rĩunga tʋʋmde ne maam la b yolsa m sũuri.
51004012	Yãmb tẽngen-bi-taag a Epafras n pʋʋsde; sɩda Krista a Zezi tʋʋm-tʋmd kãnga maooda ne pʋʋsgo n kotẽ tɩ y kell n yɩ neb sẽn kɩ yẽgna, nin-sõma sẽn sak Wẽnd sẽn dat fãa b yĩnga.
51004013	Sɩda, mam meng n kõt kaseto t'a namsda wʋsg yãmb yĩnga, n namsd Laodise la Yerapolis tẽns rãmb yĩnga.
51004014	Tõnd tɩpd-nongr a Luk ne a Demas, n pʋʋsd-y.
51004015	Pʋʋs-y d saam-biisa fãa sẽn be Laodise. Taas-y d pʋʋsgo a Nimfas la Tigenga kamb sẽn segd taab a zakẽ.
51004016	Y sã n karem seb kãnga n sɛ bɩ y tool-a Laodise tɩ bãmb me karem, la yãmb me reeg bãmb sebrã, y me karem.
51004017	Yeel-y woto a Arkip: «Maan gũusg ne tʋʋmd ninga Soaala sẽn kõ-f tɩ f tʋma la wɩng t'a yɩ neere.»
51004018	Wã yaa mam menga, maam a Pol nug pʋʋsem. Tẽeg-y tɩ yaa bãeens la m balg n zĩẽ. Wẽnd nimbãan-zoeerã sig y fãa!
52001001	A Pol ne a Silvẽ la a Timote n pʋʋsd Tesalonik Tigeng sẽn vɩ Wẽnd Ba la Soaala Zezi Krista maasmẽ. Bɩ Wẽnd pids-b ne b kũuna la b laafi!
52001002	Yaa wakat fãa la d pʋʋsd Wẽnd bark y yĩnga la d tẽegd y yelle.
52001003	Sɩda, Wẽnd la d Ba taoore, d tẽegdame tɩ y paama Soaal a Zezi Krista nengẽ tẽeba tʋʋmd yamleoogo, n paas nonglem sẽn vɩ, la saagr sẽn ka mi maagre.
52001004	M saam-biisi la Wẽnd zo-rãmba, d miime tɩ Wẽnd n sɩd tũus yãmba n bak toore.
52001005	La woto, ka tũ ne goam bala la Koe-nooga paam n ta yãmb ye, naaga ne bũmb sẽn paas y raoodo, ne a Vʋʋsem Sõng tʋʋm-bãna sẽn ka be sõore. Yãmb mi d sẽn maan bũmb ning yãmb sʋka, y sõngr yĩnga.
52001006	Yaa ne zʋg sẽn wẽnd tõnd zʋgo la Soaala me zʋgo la yãmb deeg Koe-noogã. Ba y naong sã n yɩ wʋsgo, a Vʋʋsem Sõng kell n pids-y la ne sũ-noogo.
52001007	Yaa rẽ me yĩng la yãmb nao wã rɩkr yamleoog yõk Masedoan la Akayi tẽedba.
52001008	Soaala Gomda sẽn sɩng moonego yãmb tẽnga ka tek Masedoan la Akayi bal ye. Wẽnd sẽn kõ yãmb tẽeb ninga saaga ziig zãnga ne neerem, al tɩ d ka tar sẽn na n yeel n paas ye.
52001009	Y tẽnga rãmb togsda tõnd waoong beelẽ sẽn yɩ a soaba. B togsda yãmb sẽn kẽ Wẽnd to-to; yãmb sẽn bas wẽn faadã n na n kẽ Wẽnd vɩɩga la Wẽnd menga.
52001010	Y kẽe bãmba n gũud b Biiga waoong raare, b Biig ning b sẽn vʋʋg kɩɩms sʋka, b Biig a Zezi Krista sẽn na n fãag-a tõndo, tɩ b sũura sẽn na n fudg raar yãkame.
52002001	Yãmb miime, m saam-biisi, tɩ d sẽn wa y nengẽ wã pa yɩ zaalem ye.
52002002	Y bãngame, m saam-biisi, tɩ d deng n namsa Filip tẽnga la d yãee tʋʋre, la Soaala Wẽnd sõng-d lame tɩ ne fara sẽn yɩ far tɛka, d tõog n moona b Koe-noogã ne raoodo.
52002003	D sẽn waa n segend yãmbã, d zãaga d meng ne tudugri, ne kalem-kalem la zãmbo.
52002004	Yɩɩ woto tɩ Wẽnd deng n fɛɛsa tõndo, n yaool n kõ-d Koe-nooga tʋʋmde. Dẽ me la d pa baood n na n noog ninsaal sũuri, d baooda sẽn noom Wẽnde, la bãmb bal n ne sẽn be ninsaal sũurẽ.
52002005	Tõnd zɩ n bao pẽg-faado n pẽg-y ye, d ka gom n yeg n bõs-y bũmb ye. D Wẽnda tara rẽ kaseto.
52002006	D pa gom n bao ninsaal pẽgr ye, yãmb nengẽ bɩ zĩig a to ye.
52002007	D yaool yaa Krista tʋʋm-tʋmda n da tõe n tũ rẽnna n yɩ zɩɩbo y yĩnga. La ade, d sakame n yɩ nin-kom-kom yãmb sʋka. D wẽnega ma sẽn dɩlgd a kamba n pa rat tɩ bũmb paoog-b ye.
52002008	Tõnd nonglma ne yãmb yɩɩ boto la nonglma keelem yĩnga d tʋlgẽ lame n naagẽ ne Koe-noogã n kõ yãmb d meng vɩɩm.
52002009	M saam-biisi, y ket n tẽra d tʋʋma ne d yaamsã. D sẽn waa n moon Koe-noogã, d naagame n tʋm yʋng wala wĩntoogo sẽn na n yɩlẽ tɩ d dɩlgr da wa lebg yãmb nin-yend zɩɩb ye.
52002010	Y naaga Wẽnd n ya m kaseto tɩ ne tẽedba d manesema yɩɩ sõmbo n yɩ tɩrga, n zãr ne wɩdga.
52002011	Y miime, yãmb ned kam fãa, tɩ wala ba sẽn maand ne a kamba
52002012	d sagl-y lame, d kenga y pelse, d kos-y la Wẽnd yĩnga tɩ y vɩɩnd vɩɩm sẽn tat b yam, tɩ bãmb n boond yãmba b naama la b pẽgra zĩigẽ.
52002013	Sã n ya ne tõndo, d ka vʋʋsd ne Wẽnd bark pʋʋsg ye. D sẽn taas-y Wẽnd gomd ningã y reeg-a lame; la y pa reeg-a wa ninsaal gomde, y reeg-a la wa Wẽnd dẽnd akɩka. La rẽ me la Gomda wom a biis yãmb tẽedba sũurẽ.
52002014	Y modgame, m saam-biisi tɩ y tũudma ya sõmbo; a yaa sõng wa Wẽnd sẽn vigl Tigeng niynsi a Zezi Krista maasmẽ, Zɩɩde tẽnse. Wala Zɩɩde rãmb sẽn yãe naong Zʋɩf rãmba nengẽ, boto la y saam-biisa me nams yãmba.
52002015	Ad-y neb niyns sẽn kʋ-b Soaal a Zezi la bãngdbã, yaa bãmb n le nams tõndo. Bãng-y tɩ b zãra ne Wẽnd zoodo la b rɩta Adem biis fãa beem.
52002016	Bãmb kɩtame tɩ d ka le tõe n moon Koe-noogã bu-zẽmba tɩ b paam n fãag b sɩɩs ye. B lekda b wẽnema sãoogo tɩ Wẽnd sũ-puura me na n baas n dɩ-ba.
52002017	Ade, m saam-biisi, sẽn seg tɩ d zãag taab bilfu – m gomda d nensa sẽn zãag taabã, m pa gomd sũura ye – d waa n yik n yãgdame n dat tɩ d nensa le togl taaba tao-tao.
52002018	Dẽ la d sed n na n wa y nengẽ. Sã n ya maam a Pol, dẽn yɩɩ naoor yaka. Yaa Nin-wẽngã n ning gɩdgre.
52002019	Sã n ka yãmba, bõe n na n yɩ d saagra pidsgu, d sũ-nooga baasgo, d faonga teedo, d sẽn wat n yɛs Soaal a Zezi Krista taoore b Waoonga raare?
52002020	Yãmb bal la d zu-zẽkre la d sũ-noogo!
52003001	Tooga sẽn waa n tar-d wʋsgo, d kaoolame tɩ d na n pa-la d ye Atɛn Na-tẽnga,
52003002	n yaool marsã n tʋm y nengẽ ned sẽn na n kɩt tɩ y tẽeba kɩ yẽgna la a yẽege, n tʋm a Timote, d saam-biiga la d sõangda ne Krista Koɛɛga moonego.
52003003	Tẽeba sã n kenge, ned ba a ye kõn sake tɩ namsga wa ne a lʋɩɩs ye tɩ y mi tɩ namsgo la d pʋɩɩre.
52003004	D sẽn waa n be ne taabã, d ka wilg-y tɩ y na yãend toogo. Dẽn n be tɩ y fãa neẽ.
52003005	Dɩlla yɛla sẽn waa n yɩɩd-ma, m tʋma a Timote t'a wa rɩ y tẽeba kaseto. M sẽn zoet yaa Kʋɩɩbda na n wa kʋɩɩb yãmb tɩ tʋʋmda wa mud zãnga.
52003006	A Timote yii yãmb nengẽ n nan wa paalem la kibar ning a sẽn kõ tõnd y tẽeba la y nong taaba poorẽ, yaa kibar noogo. A yeelame tɩ y ket n tẽra d yelle, n pẽgda. A yeelame tɩ yãmb me baooda tõnd yãeebo, wa tõnd sẽn baood n yãend yãmbã.
52003007	Ad-y y tẽeba kõo tõnd daoodo d yɩɩre la d namsga pʋgẽ.
52003008	Marsã vɩɩm le kẽ-la d yĩngẽ, d sẽn bãng tɩ y ka lak ne Soaala bada.
52003009	Sũ-noog la d paam y nengẽ n kɩdemd Soaala taoore la d yɩta a wãn n pʋʋs bark tɩ seke?
52003010	Ad-m sẽn kot-y ne pẽdegre, wĩntoog la yʋngo: b sõng tɩ d le yãend y nenga la b sõng tɩ d lek bũmb ning sẽn paoog y tẽebã.
52003011	Bɩ Wẽnnaam menga, tond Ba la Soaal a Zezi Krista maneg d sor tɩ d ta y nengẽ.
52003012	Bɩ Soaala bɩɩs la b paas y nonglma pãnga, nonglem ning y sẽn nong taaba la y nong Adem biis fãa wã. B sõng t'a wẽneg nonglem ning tõnd sẽn nong yãmbã.
52003013	Bɩ b pids-y ne raoodo tɩ y sõmblema yɩ sõmblem akɩk Wẽnd Ba taoore, daar ning d Soaal a Zezi Krista sẽn na n lɛɛg n wa tɩ b nin-sõma wã yãagd-b.
52004001	D kot-y lame la d bõsd-y-la Soaal a Zezi Krista yʋʋr yĩnga tɩ y sẽn deeg d saglgo, bɩ y vɩɩnd vɩɩm ninga sẽn tat Wẽnnaam yam. Y pʋs n zoe sɩnga vɩɩm kãnga, la bɩ y modg n paase.
52004002	Soaal a Zezi Krista sẽn kɩt tɩ tõnd taas-y bũmb ninga fãa y mi-a la neere.
52004003	Ad-y Wẽnd daaba la woto: bao-y sõmblem la y veoog y meng ne yoobo.
52004004	Ned kam fãa bãng n zã a meng yĩnga, n zã-a ne pʋ-peelem la gũusgu.
52004005	Ned da sak t'a yĩnga raab tõog-a wa a sẽn tõe bu-zẽmba sẽn ka mi-b Wẽnda ye.
52004006	D yĩnga zãab poorẽ bɩ ned ba a ye ra saag n yeel tɩ yẽ n tar bãngre n wa tudg a taab ye. Yɛl kãensa n wat ne Wẽnd sɩbg n dok b sũuri, la d zoe n gom-y la rẽ yelle. Y zoe n paama d kaseto.
52004007	Soaala ka rat tõnd ne rẽgd ye, b bool-d lame tɩ d yɩ sõma.
52004008	Woto wã, sẽn pa reega tɩ Wẽnd dat-a-la ne sõmblem, n gir a zugu, ka ninsaal la a kɩɩsd ye, a kɩɩsda Wẽnde la yaa Wẽnd meng n yaool n kõ yãmb a Vʋʋsem Sõngo.
52004009	M pa tẽed tɩ yaa pakre tɩ m le kõ-y sebr taab nonglma poorẽ ye; Wẽnd meng b toore n zãms-a yãmba, tɩ y reeg-a neere.
52004010	Boto la y sɩd maand ne saam-biisa fãa sẽn be Masedoan. D kot-y lame bala tɩ y le modg n paase.
52004011	Y na n gesa wala yaa y zu-zẽkre y sã n tar sũ-maasem, n nong y tʋʋm pakre, n nong nus tʋʋma, wala sẽn wilg yãmbã.
52004012	Ad-y yaa woto la y vɩɩma na n yɩ neb sẽn waoogd b mens vɩɩm, yĩngr dãmba nifẽ, la y kõn gũ tɩ neb a taab wa rɩlg-y ye.
52004013	M saam-biisi, d pa rat n bas-y likẽ sẽn ki-ba poorẽ ye. Ka tog tɩ y sãam y sũuri wala neb sẽn ka tar saagr ye.
52004014	D sẽn tẽed t'a Zezi Krista kiime n le vʋʋge, bɩ d deeg tɩ sẽn ki-ba ne bãmb tẽebo, Wẽnnaam na n peega bãmb fãa.
52004015	Krista vẽnegra la d pamyã n na n togs-y woto: tõnd sẽn nan ket n vɩ-b tẽng zug, Krista Waoonga raare, ka tõnd n na n deng sẽn ki-bã n seg-b ye.
52004016	Yaa Soaala meng n na n yi yĩngri n sigi, malɛka koɛɛg sã n tãse tɩ tõntõoga peebe. Krista maasem yĩnga, yaa sẽn ki-bã n na n deng vʋʋgre.
52004017	Dẽn poor marsã, tõnd sẽn ket n vɩ-bã n na n lagem pipi rãmbã, tɩ sawadg zẽk-d yĩngri, tɩ d tɩ seg Soaala la d pa wakat buud fãa ne Bãmba.
52004018	Bɩ y keng taab pɛlg ne rẽ tẽegre.
52005001	Sã n ya Krista Waoonga sasa la a wakato, ka pakre tɩ d le gʋls-y sebr ye.
52005002	Y mens mii vẽenega tɩ Soaala Waoonga na n yɩɩ yʋn sʋka, wala wagdr waoongo.
52005003	Neba sẽn wat n gomda: Laafi wa yã! Dabeem sɛ yã! Yaa wakat kãng la yel-beeda na n lʋɩ vugr bala b zugu. Toogo wa pag sẽn kũmd dogem toogo, n na n tiig-ba, la põasg ka ye.
52005004	Sã n ya yãmba, m saam-biisi, ka likẽ la y zĩ yã n na n bas tɩ raara wa tiig-y wa wagdr ye.
52005005	Y fãa yaa yɩng neba, y fãa yaa vẽenem kamba, d pa yʋng la likẽ dãmb ye.
52005006	Bɩ d da bas tɩ gõeem tõog-do wa neb a taaba ye, d da gũs ye, d zãag d mens ne yão-beedo.
52005007	Yaa yʋng la gõeema rãmb nong n gũsi la yʋng me la rã-tɩgdba yũud n gãeemnẽ.
52005008	Tõnd sẽn ya vẽenem dãmba bɩ d minim n yõk d mense. Bɩ d tẽebã la d nonglem yɩ d kut fu-yorgo, tɩ fãagra saagr yɩ d kut zug peoogo.
52005009	Ka namsga zĩigẽ la Wẽnd boond tõnd n na n kẽes ye, b boond-d-la fãagra zĩigẽ.
52005010	A Zezi Krista kii tõnd yĩnga, la bãmb maasem yĩnga, b ratame tɩ d vɩɩma, rũnna wala beoog soaba, wa sog ne bãmba.
52005011	Dẽ me yĩng la y tog n kell n kẽne wa y sẽn sɩngã, n kõt taab raoodo la togs-n-taar sõngo.
52005012	D kot-y lame, d saam-biisi, tɩ y waoog neb niyns sẽn be-b yãmb sʋka n gãd Krista tʋʋmna zugu, n ya kãsem-dãmba la yãmb sagendba.
52005013	Nong-y-b zãnga ne nonglem kãsenga, b tʋʋmda yĩnga. Zĩnd-y laafi ne taaba.
52005014	D kot-y lame, d saam-biisi, tɩ y legl sẽn ka tar-b vɩɩm sõnga la y keng sẽn tar-b rabeem sũya. Kogl-y sẽn pa tar-b pãnga. Wilg-y b fãa gilli tɩ y yaa tõog-m-meng rãmba.
52005015	Ned da tug beem n lebs beem ye. Tʋlg-y neer ne taaba la ne neba fãa gilli.
52005016	Yɩɩ neb sẽn pid ne sũ-noog wakat buud fãa.
52005017	Da viig-y ne pʋʋsg ye.
52005018	Y yɛla sẽn be zĩig ning fãa bɩ y ket n tar bark pʋʋsgo tɩ yaa Wẽnd la Krista a Zezi n dat rẽ fãa, y yĩnga.
52005019	Da zãgs-y y mens ne a Vʋʋsem Sõng kũuna ye.
52005020	Da yeel-y tɩ bãngr kũun ka yõod ye.
52005021	Tũus-y sẽn ya sõmbo n gãd rẽnna.
52005022	Zãag-y y meng ne wẽng buud fãa.
52005023	Bɩ laafi Wẽnda pids-y zãnga ne sõmblem. Bɩ bũmb da zĩnd y nengẽ, y sɩɩgẽ bɩ y yĩngẽ, n ka tog ne Soaal a Zezi Krista, b Waoonga raar ye.
52005024	Sẽn boola tõndã ka mi a pʋlem n ka pids ye. Dẽnd yĩngã d na n paama b kũuna zãnga.
52005025	Pʋʋs-y tõnd me yĩnga, m saam-biisi.
52005026	Pʋʋs-y d saam-biisa fãa ne pʋ-peelem pʋʋsem.
52005027	M kot-y-la Soaala yʋʋr yĩnga, tɩ y karem seb kãnga d saam-biisa fãa.
52005028	Bɩ Soaal a Zezi Krista bark pa ne yãmba!
53001001	A Pol ne a Silvẽ la a Timote n pʋʋsd Tesalonik Tigeng sẽn vɩ Wẽnd la Soaal a Zezi Krista maasmẽ,
53001002	Bɩ Wẽnd Ba la Soaal a Zezi Krista pids-y ne b kũuna la b laafi!
53001003	Yaa wakat buud fãa la d tog n pʋʋs Wẽnnaam bark y yĩnga, m saam-biisi, tɩ y tẽeba kẽnda taoore la y nonglem ne taab me tara paasgo.
53001004	D zug zẽkda y poorẽ, Wẽnd Tigenga pʋgẽ. D zug zẽkame tɩ y tẽeba ka tol n maage ne y naong la y pɛta sẽn yɩ ka tɛkã.
53001005	Woto wã Wẽnd bʋʋd tɩrga zoe n kaoome la b yetame tɩ y toga ne Wẽnd Rĩungu, y me sẽn sak n namsa yĩnga.
53001006	Wẽnd sẽn bʋʋd tɩrga ratame tɩ pɛt ning yãmb sẽn paama leb b rãmba, tɩ yĩn-maasem led toog ning y sẽn deegã.
53001007	A Zezi Waoonga raare, raar ning b sẽn na n puk yĩngri, tɩ malɛk rãmba yegd-ba, n balemd b naam.
53001008	Na n yɩɩ bug-witem sʋka la b na rok b sũuri ne sẽn ka mi-b Wẽndã la sẽn pa reeg-b Soaal a Zezi Koe-noogã.
53001009	Bãmb dãmb n na n deeg sɩbgr sẽn ka be sɛɛbo, b na n zãaga ne Soaala nenga la b ziira yãeebo.
53001010	Wakat kãng la Soaala na n deeg pẽgr b nin-sõma wã nengẽ, wakat kãng la sẽn tẽ-b bãmba na n kils-ba – la na n yɩɩ boto ne yãmb baraare. Tɩ yãmb tẽ-la d kaseto.
53001011	Tẽegra woto buud sẽn be d yamẽ wã, yaa wakat buud fãa la d yõkd Wẽnd sɛɛg y yĩnga. D kota Wẽnnaam sẽn bool yãmbã, tɩ y yɩ neb sẽn tõe n sak b boolgo; d kotame tɩ bãmb pãng bɩɩs y yamẽ raood sõng buud fãa y sẽn tare, neer maaneg la tẽeba tʋʋmd yĩnga.
53001012	Yaa woto la Soaal a Zezi Krista yʋʋr na n paam pẽgre, b nengẽ la b Ba wã nengẽ.
53002001	Sã n yaa y sẽn wʋmd tɩ b gomd Soaal a Zezi Krista Waoong raare, la b gomd tɩ d fãa na n wa tigma bãmb taoore,
53002002	m kot-y lame tɩ y ra bas tɩ b bondg y yama tao tao ye. M kotane, m saam-biisi, tɩ y ra yɛɛs ye. Tʋʋm kẽer na tʋmame tɩ wẽnda b tʋm-b-la ne a Vʋʋsem Sõng pãnga. Goam la y na n wʋme, bɩ sɛb kẽer sẽn wẽnd b yii tõnd nengẽ la y na n karem. La b yetame tɩ Soaala Waoong raar taame, bɩ y ra yɛɛs ye.
53002003	Da bas-y tɩ ned tudg-y ba bilf ye. Bũmb n na n deng n zĩndi tɩ Soaala raar yaool n pʋge: wẽn-kɩɩsg n na n deng taoore, sẽn ka mi-a Wẽnd waoogrã, menesg biiga n na n deng n puk a menga.
53002004	Nin-kãng n yikd zabre ne bũmb ning fãa sẽn boond tɩ wẽnde n deegd ninsaalba waoogre, la a tol n tɩ zĩndg a meng wẽnd doogẽ la a yet tɩ yẽ la Wẽnde menga.
53002005	M sẽn waa n be ne yãmbã m wilg-y la rẽnna, la m tẽed tɩ y ket n tẽrame.
53002006	Y mii bũmb ninga sẽn nan gɩdg a nanda t'a zĩi n gũud a pukra raare.
53002007	Ad-y rũnna menga Wẽn-kɩɩsa zoe n sɩnga a tʋʋmde. Bãng-y tɩ sora sã n pak raare, sẽn gɩdg-a wã sã n bas a sor daare, a na n lika a menga.
53002008	La bãng-y tɩ baraare me la Soaala na n wa ne pãnga n menes-a ne b noor pemsem.
53002009	Wẽn-kɩɩsa na n waa ne Sʋtãamba pãnga. A na n maana bõn-bãna n yɩk neb pɛlense, n belg-ba.
53002010	Wẽn-kɩɩsa na n kalma bõn-wẽns sẽn wẽnd bõn-sõma, n paam n kẽes moog zãnga sẽn zãgsb Wẽnd nonglma la b sɩda – la nonglma ne sɩda bal n da tõe n fãag bãmba.
53002011	Sẽn zãgs-b nonglma la sɩda Wẽnd lob-b la zondo la woto b tẽeda zirẽ-beedo.
53002012	Ad yaa woto la Wẽnd kao bʋʋdo la b sɩbg kɩɩsda, sẽn zãgsa sɩda n na n sak wẽngã.
53002013	M saam-biisi, Wẽnd kom-nongdse, yaa tɩlɛ ne-do, tɩ d pʋʋs Wẽnd barka wakat buud fãa y yĩnga. Wẽnd welga yãmb al sɩngrẽ n pids-y ne a Vʋʋsem Sõng sẽn kõt sõmblem la a kõt Wẽnd sɩda reegr pãnga.
53002014	Wẽnd sɩd bool-y-la ne b Koe-noogã n na n kẽes-y Soaala Zezi Krista ziira pʋgẽ.
53002015	Woto wã, m saam-biisi, da bas-y raood ye. Tall-y zãms sõma niyns d sẽn taas yãmba la y sẽn wʋm d noorẽ bɩ y sẽn karem d sɛba pʋsẽ.
53002016	Bɩ tõnd Soaal a Zezi Krista menga la Wẽnd Ba sẽn wilg tɩ b nonga tõndo kõ tõnd kũuni sẽn na n maag d sũur daar fãa la saagr sẽn ka na n yɩ fãoog ye.
53002017	Bɩ bãmb meng maas y sũuri la b kõ-y raoodo, tɩ y goam la y tʋʋma yɩ sõma.
53003001	M Saam-biisi, pʋʋs-y tɩ Wẽnd gomda kẽne n ta zĩig zãnga la b reeg-a ne waoogre wala sẽn ya to-to yãmb zamaanẽ.
53003002	Kos-y tɩ b fãag-do ne nin-wẽnsã la sẽn kẽ-b moogã tɩ y mi tɩ ka neba fãa n tar tẽeba ye.
53003003	Wẽnd sẽn ka mi belgrã na sõng-y n ligl y bɛyã.
53003004	Soaala yĩnga d pʋg peela ne yã; tõnd sẽn wilg-y bũmb ningã, d neeme tɩ y sẽn sɩng n gãd-a, y ket n tar-a lame.
53003005	Bɩ Soaala tees y sũura Wẽnde, tɩ Wẽnd pids-a ne nonglem la b sõng-y tɩ y ra serg n bas Krista ye.
53003006	Ad-d sẽn kõt-y noor ning Soaala Zezi Krista yʋʋr yĩnga: bɩ ned kam fãa zãag a menga ne saam-biig fãa sẽn ka vɩ wala d sẽn wilg yãmbã.
53003007	Y vɩɩma tog n togsa tõnd dẽnna la y mi tɩ d ka vɩ yaar ye.
53003008	D sẽn dɩtã, d pa modg ned ba a ye t'a kõ-d ye. Yʋngo, wĩntoogo, d pa vʋʋs ne tʋʋmd ye. D saka yaamse, tɩ d pa rat n yɩ zɩɩb yãmb ned ba a ye yĩng ye.
53003009	D da tõeeme n ka maan wala d sẽn maana ye, la d tʋlgame n kõ-y togsen-taar sõngo.
53003010	D sẽn da waa n be ne taaba m da yeel-y la woto: sẽn ka rat-a tʋʋmde bɩ a ra tʋlg rɩɩb ye.
53003011	D wʋmame tɩ neb n be yãmb sʋka n ka vɩ tɩrg ye, n ka tʋmd ba bilf ye, n yaool n lʋɩɩsd b toog bũmb fãa pʋgẽ.
53003012	D kota bãmb dãmb ne dɩdgre, Soaal a Zezi Krista yĩnga tɩ b maag b meng n tʋm n wa tõog n dɩ b sẽn bao n paame.
53003013	M saam-biisi, da vʋʋs-y ne neer maaneg ye.
53003014	Ned sã n ka tũud sebr kãnga sẽn datã, bɩ y welg-a toore, bɩ y ra saag n le tũ-a ye.
53003015	Modg-y bala n da ges-a wala y bɛ ye; a paam y saglgo wa y saam-biis a taaba.
53003016	Bɩ laafi Soaala meng b toore kõ yãmb b laafi wã wakat buud fãa la zĩis fãa. Soaala zĩnd ne yãmba!
53003017	Yaa maam a Pol n pʋʋsde la yaa m meng sebre. Y mii bũmb ning sẽn welgd m sɛbã ne neba taab rẽnna. Y ne tɩ sɩd yaa m gʋlsem.
53003018	Bɩ Soaal a Zezi Krista bark sig y fãa gilli!
54001001	Maam a Pol sẽn lebg a Zezi Krista Tʋʋm-tʋmd ne Wẽnnaam d Fãagda noore, la Krista a Zezi, d Teegda, raabo,
54001002	maam n pʋʋsd a Timote, m bi-roak menga, tẽeba pʋgẽ. Bɩ Wẽnd Ba la Soaal a Zezi Krista sudg foom b nimbãan-zoeere kũuni la b laafi!
54001003	M sẽn waa n dabd Masedoan, m kos-f lame tɩ f pa Efɛɛz la f sõng tɩ neb kẽer bas b zãms paala,
54001004	la b lak b mens ne solem vɩʋʋdo, ne saam-dãmb dot sõt-n-ka-sɛtẽ, sẽn wat ne no-koɛɛma n yɩɩd b sẽn pukd Wẽnd sẽn yals bũmb ning ne tẽeb kũuni.
54001005	M da kos-f la rẽ tɩ m datẽ lame tɩ taab nonglma yɩ pʋ-peelem bũmbu, n ka naag ne zãmbo bɩ tẽeb sẽn kedb ye.
54001006	Neb kẽer ka sak rẽ n kẽ moogo, tɩ b goama lebg goam vɩʋʋdo;
54001007	b tẽedame tɩ b yaa Noora karen-saamb bɛda mik b ka tar b goama sore, la b ka mi sẽn ya zabr ning tãnsobend la b reegr ye.
54001008	Sɩda, d miime, Noora yaa sõmbo d sã n dat-a ne a sẽn wat ne bũmb ningã,
54001009	tɩ y mi tɩ b pa yiis-a nin-sõng yĩng ye: yaa tʋb-pa-wʋmda, tõata, sẽn ka pʋʋsda Wẽnde, yel-maanda, wẽn-tʋʋsa, wẽnd bɛyã, ba la ma kʋʋda, nin-kʋʋda,
54001010	yoaada, ra-taad-noanga, yembs koaasa, tẽn-wãada, zirẽ-be-neda, pʋlen-sãamda la sẽn tʋmda tʋʋm niyns fãa zãmsg sõnga sẽn gɩdgde.
54001011	La zãmsg sõngã yaa Koe-noogã Wẽnd sẽn bobl maam a soabã, Wẽnd ning sẽn pida ne ziiri la a ya sũ-noog buud fãa yẽgrã.
54001012	M pʋʋsda sẽn ko-a maam pãnga: a Zezi Krista, tõnd Soaalã. B tagsame tɩ m na tõog bãmb tʋʋmnã la yaa rẽnd yĩng la b bool maam,
54001013	maam ne m yɩ wẽn-kɩɩs pĩnda, maam ne m nams m taaba la m yaal-ba. B kõ-m la sugri, tɩ m da ka mi ye, tɩ m da ket n yaa tẽeba sãana.
54001014	Yaa tẽeb la nonglem ning sẽn pid Krista a Zezi la b sudg maam n daale.
54001015	Gomd sẽn ya sɩda tɩ b tog n deeg-a zãng la woto: Krista a Zezi waa dũnia n na n fãag yel-wẽn-maandba la maam, maam la pipi.
54001016	La m sã n paam tɩ Krista zoe m nimbãanega, yaa sẽn na n yɩla tɩ Krista reng ne maam n puk b sũ-maasem zãnga la b kɩt tɩ m lebg makre neb niyns sẽn na n tẽ-b bãmb n paam vɩɩm sẽn kõn sɛ wã yĩnga.
54001017	Bɩ zamaan fãa Dĩma, kõn-luk-m-zĩigẽ soaba Wẽnde, nif sẽn ka tõe n teege, sẽn ka be taare, bɩ b paam pẽgre la ziir sẽn kõn sɛ, tɩ yʋʋm tong taab n tõt sɛɛbo. Ami!
54001018	Ad-m sẽn yet tɩ f gũus ne bũmb ninga, m biiga Timote, la zĩ kanga m zemsa ne bãngra goama sẽn da yiis f poorẽ al daar zãra, tɩ f tog n maan tẽegre la f zab zab-sõngã,
54001019	ne tẽeb la f pʋ-peelma; ad yaa rẽ n paoog neb kẽere, la b tẽeba looga wa koom sẽn lood ne a sẽn vele.
54001020	Ada Imene, ada Aleksãndr. M kong n bas-b-la ne Sʋtãan tɩ b bãng yam la b ra le saag n tʋʋs Wẽnd ye.
54002001	M data ne m sũur fãa tɩ y modg ne kosgo, ne sɛɛg yõkre, ne bark pʋʋsgo Adem biis fãa yĩnga,
54002002	dĩm dãmba, taoor dãmb fãa yĩnga; woto la d vɩɩma yɩt laafi vɩɩm, vɩɩm sẽn be yamleoogo la a tar waoore.
54002003	Dẽ me n be yõodo la a tat Wẽnnaam, d Fãagda, yam.
54002004	B raaba la ninsaal paam tɩlgre la sɩd bãngre.
54002005	Wẽnd yaa b ye. Ninsaalba me ne Wẽnd sʋka, yaa Wɛɛmb a ye n be: Krista a Zezi, Wẽnd Nedã.
54002006	La bãmb n yao yel-wẽna samde d fãa zĩigẽ. Kaset kãng la sẽn yalse, a wakatẽ,
54002007	la maam n lebg a moanda la a tʋʋm-tʋmda – sɩd la m gomda, m ka yagd zirẽ ye – maam la nin-zẽmba karen-saamba n kõt-b tẽebã ne a sɩdã.
54002008	Woto wã m datame tɩ rapa pʋʋs zĩis fãa, n zẽkd b nus yĩngri, wa neb sẽn mi Wẽnd waoogre, wa neb sẽn ka mi sũ-puur la mo-beedo.
54002009	Pagba me zã b mens neere; b faongã zãag ne wilg-m-meng la tɩtaam, b vẽ ne gɛma, ne sãnem, ne muizãan, ne fut sẽn daad toogo.
54002010	B faong yɩɩ b tʋʋm sõma tɩ rẽ n tog ne pagb sẽn tũud Wẽnde.
54002011	Karẽng wakato, pagba tog n sĩnda b noore la b sak n deeg b sẽn wilgd-b bũmb ninga.
54002012	M pa sak tɩ pag zãms raoa, m pa sak t'a rɩ naam a zug ye. A zĩnd sɩɩ!
54002013	Ad-y yaa a Adem la b reng n naan t'a Awa yaool n pʋge.
54002014	Kaa Adem n sak kʋɩɩbg ye, yaa pagã n sake la taala lʋɩ-la a zugu.
54002015	Bũmb ning sẽn na n fãag-a yaa kamb dogem la rẽ me yaa a sã n sulg a meng n mao ne tẽebo, ne taab nonglem, ne sõmblem baoobo.
54003001	Ad bũmb sẽn le ya sɩda: ned ning sẽn dat-a n tʋm kãsem-soab tʋʋmde, yaa tʋʋmd sõng la a rata.
54003002	Kãsem-soab me ra maan bũmb sẽn na n wa ne a wɩdg ye; a yɩ ned sẽn kẽ kãadem vugr bala, ned sẽn ka mi yão-beedo, n mi gũusgu, n ka mi ned paoogr ye, n mi zemsgo, n mi gãag-sobendo, n tõe n zãms a taaba.
54003003	A ra yɩ rã-yũuda bɩ mo-be-neda, a yɩ nin-noanga, nin-bʋgsgo, ned sẽn ka baood zaba, ned yam sẽn lak ne ligdi.
54003004	A yɩ ned sẽn mi a zak tallgo, t'a kamb sakd-a neere la ne waoogre.
54003005	Ned sã n beẽ n ka tõe n zã a meng zaka, yẽ soab yɩta a wãn n ges Wẽnd Tigeng yelle?
54003006	Da yɩ ned sẽn nan kẽ Krista paalem ye; ka rẽ a watẽ maana zẽk-m-menga la tɩtaam, a me pa yellẽ wa Sʋtãana.
54003007	Togame tɩ neb a taaba, sẽn nan ka naagb ne tõndã, kõ kaset sõng a poorẽ, n wilg tɩ yel-beed ka a zugu, t'a ra wa lʋɩ kʋɩɩbda bẽdgẽ ye.
54003008	Kãsem-dãmba sõangdb me tog n yɩɩ nin-tɩrse, neb sẽn yɛs b sɩd zugu, n gũusd b meng ne rãam, la b zoet yãnd ne bao yõod tɩ looge.
54003009	B tall ne pʋ-peelem b tẽebã ne a yel tagdã.
54003010	Bɩ b reng n bãng b zʋgo; yell sã n ka b zug marsã bɩ b yaool n kõ-b tʋʋmna.
54003011	Sõangdb pogsa me boto: b yɩ nin-tɩrse, n ka mi b taab wɩdse, n ka mi yão-beedo, n maand fãa wa b sẽn wilg-b.
54003012	Sõangdba sẽn ya-b rapa yɩta neb sẽn kẽ kãadem vugr bala, n mi b kamba la b zak zãabo.
54003013	Sẽn mi-b tʋʋmda neere paamda waoogre neb sʋka la b sẽn tẽed Krista a Zezi ne tẽeb ninga kɩɩda yẽgna.
54003014	M gʋlsd-f la woto la sã n yɩ bilfu m na babs-fo.
54003015	Sã n mik tɩ m kaoosda, bɩ f modg n zã f meng neer Wẽnd zakẽ – m dat n yeelame tɩ Wẽnd vɩɩga Tigengẽ – yẽ la sɩda fãa sog yã, yẽ n tʋk sɩda a zugu.
54003016	Sã n ya sɩda, tõnd tẽeba pida ne yel-soalma: ad Wẽnd Biig sẽn dogd ne ninsaal yĩnga; ad Wẽnd Vʋʋsem sẽn wat ne b sõmblem kaseto; ad malɛk rãmb sẽn gũbg-ba, ad bu-zẽmb sẽn paam b kibare; ad ninsaalb buud fãa sẽn tẽed-ba; ad-b sẽn dʋʋd yĩngr ne ziiri.
54004001	Wẽnd Vʋʋsem togsa vẽenega tɩ yaoolem wakatã neb kẽer na n basa b tẽebo n kẽ zirẽ-be-rãmba la b reeg b zãmsgo, sẽn ya Sʋtãan rẽnna.
54004002	B basame tɩ neb tudg-ba, la nin-bãmb dãmb sũur duuga ne kud moomde, tɩ lebg makr sẽn kõt kaset vẽenega tɩ b yaa zirẽ-be-rãmba, ninsaan-kazukma.
54004003	Nin-bãmb gɩdgda yikãadem kõom, n gɩdgd bũmb kẽer dɩɩbo. Wẽnd n yaool n da kõ sẽn tẽed-b bãmbã, sẽn bãng-b sɩdã, tɩ b reeg n dɩ la b pẽg Bãmba.
54004004	Wẽnd sẽn naan fãa bee neere la rɩɩb ba a ye ka kisi, f sã n dɩt-a ne Wẽnd bark pʋʋsgo.
54004005	Wẽnd Gomdã la pʋʋsgã sẽn pʋʋs a zugã kɩtdame t'a sɩd lebg bõn-sõngo.
54004006	F sã n tõog n wilg saam-biisa woto fãa, f na lebg Krista a Zezi sõgen sõngo, sẽn dɩlg f meng ne tẽeba sẽn dat tɩ f gãd bũmb ningã, la ne zãms-sõma niyns f sẽn tũ n ta marsã wã.
54004007	Sã n ya zamaana soalma, pʋg-yãan-kʋd zʋbsgã, bas rẽ tɩ looge. Ad Wẽnd waoogrã n tog zãmsgo.
54004008	Yĩnga tʋʋma bee yõodo la yõoda ka loog nug ye. Sã n ya Wẽnd waoogrã, yẽ n manegd fãa, yẽ n wat ne rũnna la beoog vɩɩma pʋlem noogo.
54004009	Dẽ yaa bũmb sẽn ya sɩda tɩ d tog n deege.
54004010	Tõnd sã n namsdẽ, tõnd sã n bob zabre, yaa d saagr sẽn be Wẽnd vɩɩga nengẽ, sẽn fãaga ninsaalba, sẽn fãaga tẽedbã n yɩɩda.
54004011	Woto la f tog n wilg la f zãmse.
54004012	Ned da paoog-f tɩ f yaa yãag ye. Kõ tẽedba fãa togs-n-taar sõngo, ne f goama, ne f vɩɩm, ne f nonglem, ne f tẽebo la ne f pʋ-peelem.
54004013	Wɩng ne sebra karengo, ne saglgo, ne zãmsgo tɩ m watẽ.
54004014	Da bas yĩngr kũuna t'a maag ye. Yaa kũun ning f sẽn paame, bãngr sẽn waa n lʋɩ sʋka tɩ kãsem-dãmba me lagem taaba n dɩk b nus n tik f zugã.
54004015	Gãd rẽ wala f sũur bũmbu n wɩsg zãnga tɩ f taab fãa me yãend f sõmblema paasgo.
54004016	Maan gũusg ne f vɩɩm la f zãmsgo; da sak yaams ye. Ad yaa woto la f na n fãag f menga la f fãag sẽn kelgd-b fooma.
54005001	Da saag n tãs nin-kẽem ye, maag f yĩng n sagl-a wala f ba menga; ges kom-bɩɩba wala f yaopa,
54005002	pʋg-yãans wala f ma rãmba; pelg f pʋg ne pʋg-sɛdba wala f tãopa.
54005003	Waoog pʋg-kõapa sẽn ka tar-b teegda.
54005004	B sã n tar kamb bɩ yagense, b zãms-b b roagdba waoogre, la b sõm dolbo. Dẽ n noom Wẽnde.
54005005	Pʋg-kõor menga, sẽn vɩ-a a ye tãa, basa yɛla fãa ne Wẽnde; wĩntoog la yʋngo bɩ a ra viig ne Wẽnd pʋʋsgo la b yell tẽegr ye.
54005006	Pʋg-kõor ning sẽn ka tagsd bũmb a to tɩ ka a yĩnga sũ-noog bala, a bãng t'a zoe n kiime, ba a sã n ket n wẽnda bõn-vɩɩga.
54005007	Tẽeg n togs-b rẽ fãa tɩ b ra wa yãend yell n dogl b zug ye.
54005008	Ned sã n ka get a buud yelle, n ka get sẽn vɩ-b ne yẽnda yelle, yẽ soab sãama a tẽebo la bu-zẽnd n são-a.
54005009	Pag ning sẽn tõe n paam tɩ b gʋls a yʋʋr pʋg-kõap sʋka, yaa sẽn taa yʋʋm pisoobe, la sẽn kẽ-a kãadem vugr bala.
54005010	A reng n kõ a vɩɩm sõnga kaseto n gʋʋl a kamb neere, n mi sãando, n mi nin-sõma reegre, n kũmd sẽn zĩ-b ne sũ-sãanga, n wilg t'a tõe n yolsa pakr buud fã.
54005011	Da yãg n deeg pʋg-kõap niyns sẽn nan ka kʋʋl-ba ye. Bãng tɩ raab sẽn zãr ne Krista rẽnda tõe n wala b sũurẽ tɩ b yik marsã tɩ yaa kãadma bal la b baooda,
54005012	la woto taal la b tʋkd b zugu tɩ b lak n basa b pipi pʋlengo.
54005013	N paas me, b tʋʋma sẽn ka waoogã, wat n lebga rot saab bala. Saab yẽnẽ yee n yaẽ la sa-vɩʋʋdo, ayoo! Saadame n tar goama; gomda sẽn ka pak-ba, gomda yaare.
54005014	M sẽn nonge: yaa sẽn nan pa kʋʋl-ba fãa le kẽ kãadem, n dog kamba, n ges b zaka tɩ bɛɛba ra wa yãe bũmb n gom wẽng Tigeng poorẽ ye.
54005015	D mii pʋg-kõap kẽer sẽn tudg sor n kẽ Sʋtãan tãpo.
54005016	Tẽed-poak sã n tar pʋg-kõap a buudẽ bɩ a ges b yelle tɩ b ra wa lebg zɩɩb ne Tigeng ye. Woto me la Tigeng tõogd n sõng sẽn ka tar-b teegda.
54005017	Kãsem-dãmba sẽn maand b tʋʋmda nere, toga ne rolb pidungu, bũmb zãnga, sẽn namsd-b ne goam la karengo.
54005018	Sebr sõng gʋlsame tɩ naaf sẽn tʋmd zɛɛgẽ noor pa loet ne yʋk ye, tɩ tʋʋm-tʋmd toga ne a yaoodo.
54005019	B sã n dogl bũmb b zut bɩ f ra reeg tɩ yaa sɩda, kaset dãmb sã n ka ta a yi bɩ a tãab ye.
54005020	Kãsem-dãmba me sã n kong bɩ f togs b vẽenega, neb fãa taoore, tɩ sẽn ket-ba me maan dabeem.
54005021	M yet-f lame, Wẽnd taoore, Krista a Zezi la malɛgsa taoore, tɩ f tũ m sẽn wilg fooma n da welg ned ne a to, n da nong ned n yɩɩd a to ye.
54005022	Da yãg ne ned ba a ye zug tikr ye; da sak n naag f to a yel-wẽnnẽ ye. Tall f pʋ-peelem.
54005023	Bas ko-zaalga bal yũubu. Yũ rãam bilfu, f pʋ zabrã la f laafi wã sẽn pa waooga yĩnga.
54005024	Neb n be tɩ b yel-wẽna pukd b toore tɩ ka tũ ne vɛɛsg ye; kẽer me rẽnd kõn puk sã n ka b vɛɛs-b lame n tɩg ye.
54005025	Tʋʋm-sõma wã me pukda b mense; ba d sẽn ka ne b rãmb marsã wã ka tõe n pa n ka puk ye.
54006001	Neb niyns sẽn ket n ya-b yemse tog n gesa b zu-soaben-dãmb wa neb sẽn tog ne waoogr zãnga, woto Wẽnd yʋʋr la Wẽnd gomd kõn paam tʋʋr ye.
54006002	Yembs niyns zu-soaben-dãmb sẽn ya tẽedba da wa yik n paoog-ba, saam-biira sẽn be sʋka yĩng ye. B modg ne sakr n yɩɩda, b sẽn ya tẽedba la Wẽnd zo-rãmb yĩnga. Ad-f sẽn tog n wilg la f sagl tɩ b tũ bũmb ninga.
54006003	Ned sã n zãmsd bũmb a to, n basd Soaal a Zezi Krista goam sõma wã, n basd zãmsg ning sẽn sõngd tõnd tɩ d Wẽnnaama waoogr kẽnd taoor n paasdẽ wã,
54006004	yẽ soab yaa zoang sẽn wuk ne nagre, zɩt sẽn pid ne sogs faado la no-koɛɛm yaalse. Rẽ n wat ne sũ-kiiri, yõs-taaba, tʋy, tags wẽnse,
54006005	zabd-n-pa-sɛtẽ, tɩ yẽ soaba yam sobame, a ka tar sɩd ye la a tẽedame tɩ Wẽnd waoogra yaa bao yõodo dũni kãnga pʋgẽ.
54006006	Wẽnd tũudem sɩd bee yõodo ne ned ning sẽn tagsd t'a sẽn tar-a sek-a lame.
54006007	Ka bũmb la tõnd zã n wa dũni ye, ka bũmb la d na n zã n leb ye.
54006008	Woto wã, d sã n tar n dɩtẽ la d tar n yeelgdẽ bɩ d yet tɩ sek-d lame.
54006009	Neb niyns sẽn dat-ba n zam paoong ne paoongo, bãmb dãmb lʋɩɩ Sʋtãan kʋɩɩbgẽ, Sʋtãan bẽdgẽ; b sũur wulumda ne tʋls wẽns ka tɛka sẽn lebgd zutu, n pogendẽ, n wãad la b menesd ninsaal zãnga.
54006010	Bãasa fãa yẽgr yaa arzɛk tʋlsem; yaa kẽer sẽn bas tɩ bã-kãng yõk-ba la b bʋdg n zãag ne b tẽebo la b bas tɩ yell tood sẽn ka tõe n sõd wurg b sũuri.
54006011	Sã n ya foom, Wẽnd neda, zãag f meng ne rẽ fãa. Bao sõmblem, bao Wẽnde, bao tẽebo, nonglem, raoodo la sũ-bʋgsem.
54006012	Zab tẽeb zab-sõngã, mao n paam vɩɩm sẽn kõn sɛ tɩ yaa rẽ yĩng la Wẽnd bool-fo la rẽ me yĩng la f pʋlem f pʋleng sõngo, kaset dãmb wʋsg taoore.
54006013	Maam n kot-fo, Wẽnd ning sẽn kõta bũmb fãa vɩɩma taoore, Krista a Zezi taoore, Krist ninga a Põs Pilat sẽn dɩ a soab kaseta taoore,
54006014	tɩ f reeg noy-kãensa ne pʋ-peelem la yam sõngo n gũud Soaala Zezi Krista pukri,
54006015	a Raara sã n wa ta; la sẽn na n taas-a Raarã yaa sũ-noog buud fãa yẽgrã, d Soaal yɛngã,
54006016	dĩm dãmb Dĩma la soaalba fãa Soaalã; bãmb bal n ka sɩngr la b ka be sɛɛbo; bãmb n yals b meng vẽenem sẽn ka tõe n kolg zĩigẽ, ninsaal nif sẽn zɩ n teeg la a sẽn kõn teege bada. B paam ziiri la pãnga, marsã la daar fãa. Ami!
54006017	Sagl dũnna arzɛka rãmba tɩ b vẽ ne tɩtaam buud fãa la b ra teeg b arzɛka t'a pa zɛɛd sɛɛb ye. B teeg Wẽnd tɩ bãmb kõt-d-la fãa tɩ gale, tɩ d sũur tõe n yɩ noogo.
54006018	B maan neere; b tʋʋm-sõma yɩ zembala, b kõ ne yamleoogo, b sak n pʋɩ ne b taaba.
54006019	Woto la b na n tigs arzɛk sẽn ya zɩsgo n wa tõog n paam vɩɩm menga.
54006020	M biig a Timote, zã Wẽnd bobellã neere. Vẽ ne goam vɩʋʋdo la sẽn ka be barka, vẽ no-koɛɛma ne bãngr yooda rãmba.
54006021	Yaa b sẽn kelg bãmb dãmba la kẽer bʋdg b tẽeba pʋgẽ. Wẽnd barka sig y fãa!
55001001	Maam a Pol sẽn lebga a Zezi Krista Tʋʋm-tʋmda ne Wẽnd daabo la sẽn paam vɩɩm ninga sẽn be a Zezi Krista nengẽ wã pʋlemd noogo,
55001002	maam n pʋʋsd m bi-nongr a Timote. Bɩ Wẽnnaam d Ba la d Soaal a Zezi Krista nimbãan-zoeere la b laafi kũun sig f zugu.
55001003	M pʋʋsda m Wẽnda barka, Wẽnd ning m sẽn tũud wala m saam-dãmba, ne pʋ-peelem zãnga. M pʋʋsd-b la barka wakat ning fãa m sẽn tẽegd f yelle, m pʋʋsg pʋgẽ, yʋngo wala wĩntoogo.
55001004	Ad-m tẽega f nintãma n dat ne m sũur fãa n le yãend-fo la m kɩdem sũ-noogo.
55001005	M sẽn tar bũmb ning bilgri, yaa f tẽebã sẽn ka keoosdã, tẽeb sẽn deng n kɩ yẽgend f yaab poak a Lois la f ma a Eunis sũurẽ, tẽeb sẽn ket n wit f meng sũurẽ, tɩ m tar a kaseto.
55001006	Yaa rẽ yĩng la m kot-f tɩ f le tẽeg bark ninga Wẽnnaam sẽn ning f sũurẽ ne mam meng nug tikri,
55001007	tɩ f mi tɩ ka rabeem la Wẽnd kẽes d sũurẽ ye, b kõo tõnd b Vʋʋsem sẽn ya pãnga la nonglem la tõog-m-menga.
55001008	Da zoe yãnde ne kaset ninga fo sẽn tog n kõ d Soaala ye; da zoe yãnd ne kaset ning f sẽn tog n kõ maam me sẽn pag roog a ye; sak bal n deeg toog ne maam, Koe-nooga yĩnga. Ad Wẽnd n sõng tõnd ne b pãnga,
55001009	bãmb sẽn fãag tõndo n bool tõnd booll sõngo, tɩ ka tũ ne tõnd tʋʋm-sõma, n tũ ne b yamleoog la b nimbãan-zoeer bala. Bãmb n kõ tõnd b kũuna ne a Zezi Krista tɩ dũni nan ka sɩng ye.
55001010	Kũun kãng puka zãnga ne tõnd Fãagd a Zezi Krista waoongo: bãmb n koms kũum zãnga la b kɩt tɩ vɩɩm la vʋʋgr vẽenem bui tõnd ne Koe-noogã.
55001011	Maam la Koe-no-kãng wilgda, a zãmsda la a moanda.
55001012	Yaa rẽ yĩng la m le be namsg pʋgẽ tɩ yãnd pa tar-m ye, tɩ mam mii ned ning m sẽn dell m tẽebã la m miime tɩ yẽ soab tõeeme tɩ m zã bobellã n ta b Raarã.
55001013	Tũ n da bʋdg lɛ-lɛ goam sõma niyns f sẽn wʋm m nengẽ, tũ-b ne tẽebo la Krista a Zezi nonglem.
55001014	Tall tẽeba bobelle ne Wẽnd Vʋʋsem Sõng ning sẽn ti a roog d pʋgẽ wã pãnga.
55001015	Wala fo meng sẽn mi, Azi neba fãa lak n basa maam; a Fizɛl ne a Ermozɛn be-la b sʋka.
55001016	Bɩ Wẽnd bãgb b kũuna a Onezifor ne a zaka, tɩ bãmb n waa n sõng maam naoor wʋsgo la b pa zoe m bãeensa yãnd ye.
55001017	A sẽn ta Rom tẽnga a bao ne a sũurẽ n paam n yãend-ma.
55001018	Bɩ Wẽnd kɩt t'a me rɩ b nimbãan-zoeer yõodo, Soaala nengẽ, b waoonga raare. Fo meng mii neere sõngr ning a sẽn yaoog maam Efɛɛz tẽnga.
55002001	Foom, m bi-sõngo, keng f sũur ne Krista a Zezi nimbãan-zoeere:
55002002	fo sẽn bãng bũmb ning mam poorẽ ne kaset dãmb wʋsg toagsga, bɩ f bao nin-sõma n wilg-ba, tɩ bãmb me wa tõog n zãms b taaba.
55002003	Wala a Zezi Krista tãb-bi-sõngo, fo me reeg namsg ning b sẽn bok n kõ fooma.
55002004	Tãp weoogo, tãb-biig yĩmda a zak yɛla, a sã n dat n noog a tãnsoab sũuri.
55002005	Wags-taab zĩigẽ, ned kõn paam n lʋɩ taoore, a sã n ka reeg reema siglg noy neer ye.
55002006	Ka-koaad ning sẽn modg-a ne koobo, yẽ soab n tog pipi n deeg a kood biisi.
55002007	Wʋm m goama sẽn dat n yeel bũmb ninga. M pʋs n mi tɩ Soaala na wilg foom b võore.
55002008	Tẽeg a Zezi Krista yelle; ad-y bãmb la a Daviid yagenga sẽn vʋʋg kɩɩms sʋkã wala m Koe-nooga sẽn wilgdã.
55002009	Ad yaa Koe-noog kãng yĩng bala la neb namsd maam n tol n balg maam wa bi-bɛɛga. La ned yaool n ka be n tõe n balg Wẽnd gomda ye.
55002010	Yaa rẽ yĩng la m sak fãa, Wẽnd kamba yĩnga, tɩ bãmb me wa paam tɩlgr ning sẽn be Krista a Zezi nengẽ, bãmb me wa paam vɩɩm sẽn kõn sɛ.
55002011	Gomd sẽn ya sɩd menga la gom kãnga: «Tõnd sã n tũ bãmb n ki, d na n tũu bãmb n vʋʋge.
55002012	Tõnd sã n naag bãmba n maan raoodo, d naagda bãmb n dɩ naam; d sã n yeel tɩ d ka mi-ba, bãmb me na yeel tɩ b ka mi tõnd ye.
55002013	Tõnd sã n ka yɛs d sɩd zĩigẽ me, bãmb yɛsa b sɩd zĩigẽ: b pa tõe n kɩɩs b meng ye.»
55002014	Tẽeg-b rẽ fãa la wilg-b ne f kaset soaba Wẽnde tɩ b tog n basa b no-koɛɛm yaalsã sẽn ka be yõodo, sã n ka b kẽes kelgdba moogo bala.
55002015	Mao n yɩ ned sẽn be yam Wẽnd taoore, n yɩ tʋʋm-tʋmd sẽn ka zoet-a a tʋʋmda yãnd ye la yɩ sɩd Koe-nooga moanda sẽn ka mi yaams ye.
55002016	Sã n kella no-noom goam la gom yoodã, zoe b rãmba. B tɛk yaa b tuut neba tɩ b wẽnema paasd n dabda.
55002017	B goama rɩta neb wa solenkẽega. Yaa bãmb dãmb la a Imene la a Filɛt,
55002018	b tudgame n zãag ne sɩda, n saad n yagd zirẽ tɩ yĩns vʋʋgr taa n logame la woto yaa neb wʋsg tẽeb la b leebd lɛbla.
55002019	Kug niyns Wẽnd meeba sẽn tʋɩɩs b rãmb zugã ka bõn-wãadem ye la fãa yɛsa ne bãmb gomda pãnga. Ad-y Wẽnd mi-la b neba la b raab la woto: «Sẽn pʋta bãmb yʋʋr fãa zãag ne wẽnga.»
55002020	Zak kãseng fãa pʋgẽ, ka sãnem la wanzurf laas bal n be ye, laas kẽer yaa leense, tɩ kẽer ya tãnd laase, kẽer bee waoor tʋʋm yĩng bala, kẽer yaa tʋʋm-yaals yĩnga.
55002021	Dɩlla ned sã n vẽ ne tʋʋm-wẽns niyns m sẽn gomdã, a na yɩ wa waoor laaga, n ya sõngo, n tog ne Soaala, n tõe n dɩk n tʋm tʋʋm-sõma buud fãa.
55002022	Zãag f meng ne kom-bɩɩba minim wẽnsã; bao zemsgo, tẽebo, nonglem, laafi; naag f pʋʋsgo ne neb niyns sẽn pʋʋsd-b Soaala ne pʋ-peelem.
55002023	Sã n kella sogs toodo la sogs yaalsã, zoe-ba, fo meng mi tɩ rẽ n kaood zaba.
55002024	Mik Soaala tʋʋm-tʋmd ka tog n yɩ zab kaood ye, a tog n deega neb fãa ne sũ-maasem, a bãngr seka a zãms a taaba; Wẽnd sã n fɛɛsd-a, a ka basd raood ye.
55002025	Yaa ne sũ-maasem la a na n leok tõatba tɩ daare Wẽnd wat n tedga b zʋgo, n vẽneg b yam tɩ b yãe sɩda,
55002026	tɩ b wĩ wã loode, tɩ Sʋtãan n loe-b ne a wĩ, tɩ b tũud a raabo.
55003001	Bɩ f bãng tɩ yaoolem wakata na n yɩɩ toogo wʋsgo.
55003002	Ninsaalba na n lebga beed dãmba, dat wʋsg rãmba, tɩtaam dãmba, wilg-m-meng rãmba, tẽn-kãn-neba, n pa le mi b roagd waoogr ye, n pa le mi sõm ye, n pa waoogd Wẽnd ye.
55003003	B sũur na n lebga weoglgo, n pa le kũmd b taab nimbãaneg ye, b na n lebga rõatba, yoaadba, sũ-pu-neba, neer bɛɛba,
55003004	bãon-lukdba, zirẽ-be-neba, nong-wukr-dãmba, pẽgd noogo n yɩɩd Wẽnd dãmba.
55003005	B kẽnda yɩnga wa neb sẽn nong Wẽnd waoogre, mik pʋgẽ wã b pa gãd a yẽgra ye. Nin-bãmb me, zoe-ba!
55003006	Neb a taab me n be n saad roto n lebd pʋg-yirsa sẽn pid ne yel-wẽna zutu, pagb sẽn lebg b tʋls wẽnsa yemse;
55003007	bãmb n tar sɩg-sɩge n dat zãmsg daar fãa la b kõn paam n bãng sɩda abada.
55003008	Nin-bãmb wẽnda a Zannɛs la a Zãmbrɛs sẽn yik pĩnda n kɩɩs a Moyiiz; bãmb me kɩɩsa sɩda n lebg neb sẽn tar yam wẽnga la sẽn bʋdg zãnga, b tẽeb pʋgẽ.
55003009	La ka na n zãag ziig ye; neba fãa na n bãnga b gãeemdã wala pĩnd neb a yiiba gãeemda me sẽn puk fãa nifẽ wã.
55003010	Sã n ya foom, fo tũ-m lame n sa n zãms nebã, f bãnga m sẽn tʋme, la m sẽn da sed n na n tʋm bũmb ninga, f bãnga m tẽebo, m sũ-maasem, m nonglem, m sũ-keelem,
55003011	b sẽn waa n pʋgd n namsd-m Antiyos tẽnga la Ikoniyom, la Listr; bõe la m pa namse? La wakat fãa Soaala fãag-m lame.
55003012	Neb niyns fãa sẽn dat-ba n vɩɩnd Wẽnnaam vɩɩm ne Krista a Zezi, bãmb dãmb ka tõe n ka nams ye.
55003013	Sã n ya ne nin-wẽns la zirẽ-be-rãmba, b tʋʋm-wẽna sẽn tar paasgo la b sẽn tar paasgo n dabda; bãmb n tudgi, bãmb n le rat n tudg b taaba.
55003014	Sã n ya foom, gãd f sẽn zãms bũmb ningã, n mi tɩ rẽ bal la sɩdã. Fo mii f sẽn tũ karen-saam-dãmb niynsi n paam bãngr kãnga.
55003015	Yaa al f yãadmẽ la f sɩng n mi sebr sõngo; dẽ n kõ foo yam sõngo sẽn wat ne a Zezi Krista tẽeb la f fãagre.
55003016	Sebr sõnga zãng yii Wẽnnaam nengẽ la a yõod ya a sõng fo tɩ f zãmse, tɩ f gom n lubi, tɩ f rems sẽn golme la f wilg sẽn be neere.
55003017	Yaa woto la Wẽnnaam ned paamd sẽn sek a zãnga n tõe tʋʋmd sõng buud fãa.
55004001	Mam yõkda f sɛɛga, zoe Wẽnnaam la f zoe Krista a Zezi sẽn na n wa kao sẽn vɩ-ba la sẽn ki-ba bʋʋdo, sẽn na n le wa la b dɩ b naama:
55004002	moon Wẽnnaam Koɛɛga, togs la f le togse, noom-b tɩ ka noom-b; ning pãnga n kɩɩse, n tãse; modg n sagl ne maag-m-menga la ne zãmsg tɩrg raab bala.
55004003	Wakat n wate tɩ neba ka na n le reeg zãmsg sõnga ye; b na n tũla b tʋls wẽnsã; b tʋba sẽn kɩrd tɩ b pa tõe n zĩnd sɩɩ wã, b na n baoo karen-saam-dãmb ka tɛka, neb sẽn gomd b sẽn dat tɩ b gom bũmb ningã,
55004004	n yaool n lak zãng ne sɩda, n kelgd solem-vɩɩdo.
55004005	Sã n ya foom, maan gũusgu ne bũmb fãa, sak namsgo, moon Koe-noogã, modg tɩ yɩ sõmb zãnga.
55004006	Sã n ya maam, m lebga bũmb b sẽn zoe n dɩk n kɩrg maoong zugu la mam loogra wakat zoe n taame.
55004007	Mam zaba zab-sõngã n baase, m zoeesa ta-la a tɛka, m gãda m tẽebo.
55004008	La marsã, pugl ning sẽn ya sõmblem kasetã zoe n wʋga m yĩnga. Keta bʋʋda kao bala tɩ Soaala sẽn ya bʋ-tɩrg soaba rɩk-a n fõgen maam; la ka maam bal n na n paam-a ye, yaa neb niyns fãa sẽn na n gũ b waoonga ne nonglem.
55004009	Ning pãng n wa m nengẽ tao!
55004010	A Demas basa maam, dũnna vɩɩma yõod pʋgb yĩnga. A leba Tesalonik, t'a tũud-n-taaga Kresãs leb Galasi, t'a Tit kẽng Dalmasi.
55004011	A Luk bal n be ne maam. Peeg a Mark me n wa tɩ yẽ bal n tõe n yaoog maam m tʋʋmda pʋgẽ.
55004012	Mam tʋma a Tisik Efɛɛz.
55004013	F sã n watẽ bɩ f zɩ m fu-goabgã m sen bas Troas, a Karpos zakẽ, ne m sɛbã, bũmb zãnga sɛb niyns sẽn gʋls-b gãnd zugã.
55004014	Yõaka a Aleksãndr maana maam wẽng menga; Soaala na rol-a n zems a tʋʋma.
55004015	Fo me gũus ne nin-kãnga tɩ yẽ n yɩ d bɛ menga, n kɩɩs d zãmsgo.
55004016	Mam sẽn waa n na n gom n fãag m meng pipi bʋʋda zĩigẽ, ned ba a ye ka sõng maam ye. B fãa basa maam. Wẽnd da ning b taal ye.
55004017	Soaala bal n sõng maam la b pidsa maam ne raoodo tɩ mam tõog n zẽk m koɛɛga n moon Fãagda Waoongo tɩ bu-zẽmba fãa wʋm; la Wẽnd meng n deeg-m gɩgemd noorẽ.
55004018	Soaala n na n kɩt tɩ m põs geel wẽns buud fãa, n fãag maam la b yãag maam n ta b Arzãn Rĩungẽ. B paam pẽgr yʋʋm sẽn kõn sɛ. Ami!
55004019	Pʋʋs a Priska la a Akilas la a Onezifor ne a zak fãa.
55004020	A Erast paa Korẽnt; mam basa a Trofim sẽn pa keem Milɛ tẽnga.
55004021	Ning pãng n wa tɩ waooda nan ka sɩng ye. A Ewubul tɩ m pʋʋs-fo, n paas a Pudẽns, a Lẽ, a Klodiya la d saam-biisa fãa.
55004022	Soaala zĩnd ne fo! Wẽnd bark sig yãmb fãa!
56001001	Maam a Pol n pʋʋsde. M yaa Wẽnd sõgne; m kẽe a Zezi Krista tʋʋmde n na n sõng tɩ Wẽnd sẽn welg b rãmb toorã paam tẽebo. B paam n bãng sɩda n lebg wẽn-pẽgdba.
56001002	B paam vɩɩm sẽn kõn sɛ saagre me. Vɩɩm kãng la Wẽnd sẽn ka mi zirẽ-beeda ra kãab tõnd al tɩ dũni nan ka naan ye.
56001003	B wakata sẽn ta, b pidsa b kãabgã ne b Koe-nooga moonego la maam la b kõ noor tɩ m maan tʋʋm-kãnga.
56001004	Dɩlla yaa maam a Pol n pʋʋsd a Tit, m bi-roak meng d fãa tẽeba pʋgẽ. Bɩ Wẽnd Ba nimbãan-zoeere la b laafi tũ Krista a Zezi, tõnd Fãagdã, n sig f zugu!
56001005	Mam sã n bas foo Krɛt tẽnga yaa sẽn na n yɩla tɩ f yõdg n sigl Tigenga n baase la f ning kãsem-dãmb tẽng-tẽnga wa m sẽn wilgi.
56001006	Kãsem-dãmba togame n yɩ neb sẽn ka tar yell b zugu; sã n ya kãadma, b kẽe-a la vugr bala la b kamb yaa tẽedba; b pa tõe n dõd-b ne wẽng ye, la b mii sakre.
56001007	A sẽn ya Wẽnd zag-gũuda, kãsem-soab tog n yɩɩ nin-tɩrga; a ka mi porbo, a ka mi zẽk-m-menga, a ka mi sũ-puuri, a ka rã-yũuda, a ka baood zaba, a ka baood arzɛk ne zãmb ye.
56001008	A mii gãag-sobendo, a nong n maana neere, a ka mi pir-pir ye, a mii zemsgo, a yaa wẽn-pʋʋsa, a tõe-la a menga.
56001009	A modgdame tɩ bũmb ra keoos a zãmsga pʋgẽ ye, a zãmsga tũudame. A tog n tõogame n sagl sagl tɩrse, n tõog n ning kɩɩsdba yãnde.
56001010	Neb wʋsg n be, la bãnkomsa sʋk la b be n yɩɩda, n ya tõatba, gom-faad-dãmba, la no-noom-dãmba.
56001011	Da bas-b tɩ b gom ye. Yaa neb sẽn wãad b taab roto, n togsd sẽn pa sõmbe n na n paam n dɩ bala.
56001012	Woto la b bãngd meng a ye togsd b poorẽ: «Krɛt tẽng rãmba, zirẽ-be-neb wakat buud fãa, ninsaan-yoodo, dɩt-n-pa-tʋmnẽ-dãmba.»
56001013	B bãngda toagsg yaa sɩda. Dẽnd yĩnga, togs-y bãmb vẽenega tɩ b ra bʋdg n bas tẽeb sɩdã.
56001014	B lak n bas Zʋɩf rãmba ne b soalma, n lak n bas sẽn wẽnemd-b kãar n tees sɩdã.
56001015	F ya pʋ-peen-neda, f yɛla fãa tũuda pʋ-peelem sore; f sã n ya nin-dẽgdo la f pa tar tẽebo, bõn-sõng me kõn zĩnd f yĩng ye. B yama la b pʋga zãng sobame.
56001016	B yetame tɩ b yaa neb sẽn mi Wẽnde, la bãmb meng n lɛɛg n kɩɩsd-b ne b vɩɩm: ad-y b yaa nin-yoodo, tõatba, neb sẽn ka tõe n maan bõn-sõng ba bilfu.
56002001	Sã n ya foo, modg tɩ f zãmsg tũ Zãms-sõngã.
56002002	Bɩ nin-kẽemba yɩ neb sẽn tõe b mense, neb sẽn tog ne pẽgre, maag-m-meng rãmba, n tar tẽeb sẽn kɩ yẽgna, n nong b taaba, n ka yɛɛd ne neer pʋgb ye.
56002003	Pʋg-yãansa me boto. B manesem yɩ pʋg-sõma manesem, b ra wɩd b taab ye, b ra yɩ rã-yũudba, b yɩ sagl-sõng rãmba.
56002004	Woto la b tõogd n zãms pʋg-bõonegã tɩ b nong b sɩdb rãmba la b kamba,
56002005	n vẽ ne yaare, ne yoodem, n mi b zak tallgo, n ka mi gãgs ye la b reegd b sɩdb rãmb noy; woto Wẽnnaam gomda kõn paam sãbsgo ned ba a ye nengẽ ye.
56002006	Sagl kom-bɩɩba neere tɩ b gũus ne yirgu buud fãa.
56002007	Fo meng nengẽ la b na n yãend vɩɩm sõng sor n dɩke, tɩ f zãmsg tũuda sɩda, tɩ f waoogda f menga,
56002008	tɩ f gomda ne gũusgu, tɩ bũmb ka keoosd f vɩɩmẽ ye; yaa woto la bɛɛba zĩ ne yãnde, n ka tõe n gom beed f poorẽ ye.
56002009	Bɩ yemsa sak b zu-soaben-dãmb bũmb fãa pʋgẽ. B bao n noog b sũuri, b ra kɩɩs b gomd ye.
56002010	B ra soos n zãmb-b ye, bũmb da woog b nonglem ne b ye. Woto b na yɩ neb niyns sẽn deegd Wẽnnaam d Fãagda gomdã.
56002011	Wẽnd nimbãan-zoeerã sẽn fãagd Adem biisa fãa puka zãnga.
56002012	A kɩtame tɩ d bãng tɩ d tog n basa bũmb ning fãa sẽn ka wat ne Wẽnd waoogre, n bas zamaana tʋls wẽnsã, n vɩɩnd marsã ne gũusgu, ne sõmblem, ne Wẽnd pẽgre.
56002013	D tog n gũu ne saagre, zu-noog wakat ninga d Wẽnnaam la d Fãagd a Zezi Krista, sẽn na n sig ne b pãng la ziiri.
56002014	Yaa bãmb n kõ b meng n fãag-do, n kɩt tɩ d tɩlg ne wẽng buud fãa, la b segl buud sõng n kõ b menga, buud sẽn wɩsg a menga n baood neere.
56002015	Yaa woto la f tog n gome, n sagle, n togs sɩda wa f sẽn tõe fãa. Bɩ ned da sãbs-f ye.
56003001	Tẽeg b fãa gilli tɩ b togame n sak tẽnga taoor dãmba la kãsem-dãmba, n deeg b goama, n sak n tʋm tʋʋmd sõng buud fãa.
56003002	B ra beeg ned ye, b bas zaba, b yɩ neb sẽn baood n na n noog b taab sũuri, b bʋk b sũuri ne neb fãa.
56003003	Ade, pĩnda tõnd me yɩɩ yalemse, kɩɩsdba; tõnd me ra bʋdgame; tʋls yood la sũ-nood yood n da balg tõndo tɩ d da vɩ ne yam wẽnga, ne sũ-kiiri, ne taab sãbsgo la taab kisgu.
56003004	Wakat n puki, yaa Wẽnnaam d Fãagda wakato, yaa b sũ-bʋgsem la b nimbãan-zoeer ne ninsaalb wakato.
56003005	B ka ges tʋʋm-sõma niyns d sẽn tʋma ye, yaa b nimbãan-zoeera bal n tus ba tɩ b na n fãag-do. Tũu ne koom soobo la rogem paalga ne a Vʋʋsem Sõngo pãnga.
56003006	B sudga tõnd Vʋʋsem kãnga n mabge, tõnd Fãagd a Zezi Krista pãng yĩnga.
56003007	Woto d sen paam tɩlgr ne bãmb kũuni, d na n tũu bãmb n dɩ Wẽnd yõodo, vɩɩm sẽn ka tar sɛɛb pʋgẽ.
56003008	Gomda yaa sɩd menga tɩ m dat wa fãa-fãa tɩ f bas sãmbse la f togs ne pãnga tɩ sẽn tẽed-b Wẽnda fãa wɩng ne neer maanego. Dẽ la sõmbo, dẽ n be yõod ninsaalb yĩnga.
56003009	Sã n kella vɛɛs yaalse, rogma sẽn tong zĩig ninga, Noora poorẽ zaba la no-koɛɛma, zoe-ba. B pa manegd fɩ, b pa wat ne yõod ye.
56003010	Ned sã n ya welgda, yãend-a tɩ ta naoor a yiibu, n wilg-a t'a maan gũusgu; dẽ poore lak ne ned a woto buudu.
56003011	Fo mi tɩ ned a woto buud bʋdga zãnga, n lebg yel-wẽn-maanda, n tʋk a meng taal a zugu.
56003012	M sã n wa tʋm f nengẽ a Artemas bɩ a Tisik, bãng tɩ f togame n wa bʋʋg-m Nikopolis tẽnga: yaa be la m na n zĩnd waooda wẽnde.
56003013	Pĩnd n ges bʋ-kaooda Zenas la a Apolos so-toaka yell neere, tɩ bũmb da wa paoog-b ye.
56003014	Tõnd neba me tog n wɩnga ne tʋʋm-sõma n paam n yiis b meng yell pakdem; b kõn zĩ woto tɩ b vɩɩm ka yõod ye.
56003015	Sẽn be-b ne maama fãa tɩ b pʋʋs-fo. Pʋʋs d saam-biisa sẽn nong-b tõnd, tẽeba pʋgẽ. Bɩ Wẽnd barka sig yãmb fãa!
57001001	Maam a Pol sẽn be roogẽ Krista yĩnga, ne m saam-biig a Timote n pʋʋsd d zoa la d sõangd a Filemo,
57001002	d tão sõnga Afia, d ba-biig la d tʋmd-n-taaga a Arkip la Tigenga kamb fãa sẽn segd taab a zakẽ.
57001003	Wẽnnaam d Ba la Soaala Zezi Krista sik y fãa zutu b bark la b laafi!
57001004	M tara Soaala bark pʋsgo f yĩnga la m tẽegda f yell m pʋʋsg pʋgẽ.
57001005	M wʋmdame tɩ b tar-f pẽgre. Yaa Krista a Zezi bɩ nin-sõma wã poorẽ, b pẽgda f nonglem la f tẽebo.
57001006	Wẽnd na kɩt tɩ f tẽeba yals foo sõng-taab-tʋʋmda zugu. Wẽnd na kɩt t'a vẽneg f yam zãnga tɩ f yãend bõn sõng ning fãa d sẽn tõe n maan Krista yĩnga.
57001007	La sɩda m paama sũ-noog kãsenga la m sũura gãandame, m sẽn wʋm f nonglma ne f taaba kibare; b yeel-m lame, m saam-biiga, tɩ f maasa nin-sõma wã sũuri.
57001008	Dẽ n so tɩ ne m sẽn tõe n soond Krista maasmẽ n gom-f vẽenega la m wilg-fu f sẽn tog n maane,
57001009	m baas n tʋlgame n lʋɩɩs nonglma taoore la m kos foom m kosgo. Sẽn na n goma wã, ya a Pol, yaa nin-kẽem a Pol, ya b sẽn balg a soab bãeens marsã, Krista a Zezi yĩngã.
57001010	M kosga yaa m biiga yĩnga, biig ning m sẽn dog m bãeensa roogẽ, t'a reeg yʋʋr a Be yõodo (Onezim).
57001011	Nin-kãng tʋʋmd ka naf-f pĩnd ye la marsã a na zĩnd yõodo, foo wala mam yĩnga.
57001012	M lebsd-a la f nengẽ la ad-a lebga m sũur neda.
57001013	M da nongẽ lame t'a pa m sɛɛgẽ n tʋm fo ziigẽ, m bãeensa roogẽ, tɩ f mi tɩ Koe-nooga yĩnga b balg-m lame.
57001014	La ad-m pa tʋlg n maan fɩ tɩ f zɩ tiir ye, tɩ m pa rat tɩ yel-sõmda tũ ne moadg ye; m datame t'a yɩ yamleoog bũmbu.
57001015	Tõeeme marsã t'a Onezim sẽn da zãag ne foom bilfr bala bɩ a lebg f soolem yʋʋm tõt sɛɛbo.
57001016	La kõn le yɩ wala f yem-daoog ye, a lebga f babi-nongre. A sẽn lebg mam bi-nongr mengã, zamaana rãmb nifẽ, wa Krista nifẽ, fo nengẽ wã na yɩɩg boto.
57001017	Bɩ f ges bũmb ning sẽn be tõnd d yiiba sʋka la f reeg-a wa mam menga.
57001018	Tõe t'a ra beeg-f lame bɩ a ra looga ne f bũmbu, bɩ f bas tɩ rẽ paka maam marsã.
57001019	Maam a Pol meng n lʋɩɩsd m toogo, n gʋlsd-f woto ne m nugu: maam n na n yao. La rẽ yaa m sẽn pa rat n gom samd ning f sẽn tog n yao-ma; yaa fo menga la f tog n dɩk n yao maam.
57001020	M saam-biiga, Soaala yĩng bɩ f ra zãgs m kosg ye; maag m sũur Krista yĩnga.
57001021	M gʋlsd-f la ne saagr kãsenga tɩ f mii noor deegre; m tara kaset meng tɩ f tõe n kõome tɩ yɩɩd m sẽn kot fooma.
57001022	M sẽn paasd yaa f segl m gãag roogo, tɩ ne yãmb pʋʋsgo, m na n leba y nengẽ.
57001023	A Epafras tɩ m pʋʋs-fo: m sẽn kẽ roog Krista a Zezi yĩngã, yẽ la m sõsd-n-taaga.
57001024	Sẽn sõngd-b maama tɩ m pʋʋs-fo: a Mark, a Aristark, a Demas ne a Luk.
57001025	Soaala a Zezi Krista bark zĩnd ne-fo!
58001001	Pĩnda Wẽnnaam yãka bãngdba n gom ne tõnd yaab rãmbã naoor yaka la ne goam buud toɛ-toɛ yã,
58001002	dũnna-rũnna, yaoolem wakatã, yaa ne bãmb Biiga la b gom ne tõndo. Yaa Bi-kãng la b yãkre t'a yaa b yõod dɩta la yaa ne yẽ pãng la yʋʋma tong taaba n ka tõe n sõde.
58001003	Bi-kãng n waa n puk b ziirã tɩ nin-kãng yaa b menga wẽnego, la b zãada dũnia ne b Gomda pãnga. Bãmb n yẽes yel-wẽnd buud fãa, n dʋ yĩngri n zʋʋg saaga, n tɩ zĩ Wẽnd sẽn pid ne ziira rɩtgo.
58001004	B zʋʋga malɛgsa fãa tɩ malɛgsa ka paam yʋʋr sẽn tõe n mak ne yʋʋr ning b sẽn pʋd bãmba ye.
58001005	Yaa malɛk bʋgo la Wẽnnaam tõog n yeele: «Fo yaa mam Biiga; maam n dog-f rũnna bala?» La ad-b sẽn le paase: «Mam na n yɩla a Ba, t'a yɩ m Biiga.»
58001006	B sẽn wa n dɩk b Bi-kẽengã n na n kõ dũnia, b yeelame yɛsa: «Bɩ Wẽnd malɛgsa wõgemd b taoore!»
58001007	Sã n yaool n ya ne malɛgsa la b gomda, b yeta woto: B kɩtame tɩ b malɛgsã wẽnd sobgo, n kɩt tɩ b sõgen-kamba wẽnd bugum sẽn tʋʋl ne rɩɩbo.
58001008	Sã n ya ne b Biigã b gomda woto: «Wẽnde, yãmb naama zaoor kõn vik abada; bɩ b yetame: y naama rasaar yaa zemsg-na-zĩnd dasaare.
58001009	Y nonga sõmblem, n zãgs Wẽnd paoogre, yaa rẽ yĩnga la Wẽnnaam y Wẽndã, welg-y toore n bao yũ-noog kaam n zɛyã.»
58001010	B yetame yɛsa: «Sɩngrẽ wã yaa yãmba, Soaala, n lugl tẽngã la y nug n yɛdg saagã.
58001011	La rẽ fãa na n loogame n menem, yãmb bala n na n kelle tɩ sẽn keta na n kʋdg wa fuugu.
58001012	Sẽn ketã na n kʋʋ n dɩgla wala fu-yorgo, n kʋ wala peende la b na n teemame. Yãmb bal n ka na n teem abada, y yʋʋm kõn ta b tɛk abada.»
58001013	Yaa malɛk a bõe la b tõog n yeele: «Zĩnd m dɩtgo tɩ m wa gãneg f bɛɛba f taoore tɩ f tab-b n zĩẽ?»
58001014	D sok n gese, b fãa ka yam dãmb sẽn deeg sõgen-kamb tʋʋmd bal laa? Ka sẽn na n paam-b fãagra yĩng la b tʋmd laa?
58002001	Woto wã d tog n gãdame la d maand gũsgu ne zãmsg ning tõnd sẽn wʋma n da wa kẽ tudgr pʋgẽ ye.
58002002	Malɛgsa sẽn deeg gomd ning n wilgã sã n ya gom-sɩdem al t'a kɩɩsgo bɩ a tõdgr paamd sɩbgr sẽn tog ne-a,
58002003	tõnd maanda a wãn marsã n põse d sã n ka kelg neere koɛɛg ninga sẽn wata ne fãagr mengã? Fãagr kãng la Soaala waa n moone, tɩ sẽn wʋm-ba fãa wa ne b kaseto.
58002004	Wẽnnaam naaga b kasetã ne yel-bãna la tʋʋm bãna, ne wẽnd makr buud toɛ-toɛ yã. A Vʋʋsem Sõng me waa ne vẽnegr kũuni la b pʋɩ-a-la wala b sẽn date.
58002005	Tõnd sẽn gomd beoog zamaan ning yellã, ka malɛgs la Wẽnd dɩk-a n kõ tɩ b soog ye.
58002006	Gʋlsa woto zĩig a ye: Ninsaal yaa bõe tɩ yãmb tẽegd a yelle? Bɩ: ninsaal biig zema bõe tɩ yãmb get-a ne waoogre?
58002007	Wakat n zĩndi tɩ yãmb sik ninsaal malɛk rãmb taoore; la yãmb n le wa kõ-a ziir la naam pugla,
58002008	yãmb kõ-a la bũmb fãa soolem. La b sẽn kõ-a bũmb fãa soolma, bõe n kelle t'a pa so? Tõnd yẽ nan ka ne zãnga t'a soo bũmb fãa ye.
58002009	Baasgo d neeme tɩ wakat ning b sẽn waa n sik a Zezi bilfu malɛk rãmb taoorã, wakat kãng la tõnd yãet-b ne ziir la pẽgr kãsenga, b sẽn sak kũuma yĩnga. Ne Wẽnd sõngre, b sɩd saka kũuma ne a tɩɩsma, ninsaalb buud fãa yĩnga.
58002010	Yaa Wẽnd n naan bũmb fãa tɩ bũmb fãa me be b yĩngã, la bãmb datame n kẽes b ziira pʋgẽ b kamb ka tɛkã. Ad-y da togame tɩ b paam ned sẽn na n sak ne a namsgo n tedg kambã zãnga la a kẽes-b fãagra sorẽ.
58002011	Ad-y sẽn kõta sõmbem la sẽn deegd-b sõmblema yaa rogem ne taaba, yaa rẽ la a tõe n bool-b tɩ saam-biisi tɩ yãnd pa tar-a ye.
58002012	Ad-a sẽn yeele: «M na n wilga y Yʋʋrã m saam-biisã, m na n yɩɩlame n pẽg-y m buuda neba fãa sʋka.»
58002013	B le paasa zĩig a to me: «Bãmb la m teegr zãng-zãnga.» N le paase: «Ad-ma, maam ne kamb niyns Wẽnd sẽn kõ-ma.»
58002014	Dɩlla ba-biisa sẽn ya neong la zɩɩm yɛngã ra togame tɩ sẽn wa-a ne fãagra me yɩ wa bãmba. B lebga boto n na n lub ne b kũuma ned ninga sẽn waa ne kũum dũnia: Sʋtãana,
58002015	la b fãag neb niyns sẽn da zĩ b yõor tɛka, ne kũum dabeem wala yem-daado.
58002016	Sɩda ka malɛk rãmb la b waa n na n sõnge, yaa Abraam yagense.
58002017	Dɩlla me la yɩ modgre t'a wẽneg a saam-biisã ne bũmb fãa, n wa yals bãmb ne Wẽnd sʋka wa maan-kʋʋd kãsenga la nimbãan-zoeta, n paam n yẽes buuda yel-wẽna.
58002018	Yẽ meng sẽn bãng namsg toolem, a tõeeme n sõng neb niyns me sẽn tar-b pɛta.
58003001	Dɩlla m saam-biisi, Krista nin-sõma, yãmb me sẽn paam n wʋm yĩngr boolle, maneg-y n ges tõnd tẽebã tʋʋm-tʋmda la maan-kʋʋd kãsenga: a Zezi.
58003002	B reega sẽn kõ-a bãmb tʋʋmda noor zãnga wala a Moyiiz ne a zak rãmba.
58003003	B pʋd n yeelame t'a toga ne pẽgr sẽn yɩɩd a Moyiiz rẽnna wala ro-met sẽn tog ne pẽgr n yɩɩd rooga menga.
58003004	Roog fãa yaa ned n me-a la sẽn me-a bũmb fãa wã yaa Wẽnde.
58003005	Sã n ya sɩda, a Moyiiz ne a rooga zãnga tũu Wẽnd daabo, a yɩɩ sõgne sẽn togs b sẽn yeel-a t'a togse.
58003006	Krista yɩɩ zak soab Biiga, n so zaka. La zaka la tõndo; la rẽ yaa d sã n yiis rabeem d sũurẽ n lɛɛg n pids-a ne saagra sũ-noogo.
58003007	Yaa rẽnd yĩnga la wala a Vʋʋsem Sõng sẽn yete: «Dũnna, y sã n wʋm b koɛɛgã,
58003008	bɩ y ra kidb y sũuri wala sẽn maan sɩlakra raare, fɛɛsga raare, we-raoogẽ wã ye.
58003009	Yãmb yaab rãmb fɛɛsame n na n bãng m pʋga. B yaool n da yãenda tʋʋm niyns fãa m sẽn tʋm,
58003010	yʋʋm pis naas tõrã. Dẽ me la m puug m sũuri ne bãmb, wakat kãnga n yeele: Daar fãa b sũur bʋdgda moogo, b pa yãend m sorã n dɩk ye.
58003011	M puuga m sũuri n yet tɩ m na bas-ba n ges b sẽn na n maan bũmb ninga n kẽ m vʋʋsga zĩigẽ.»
58003012	M saam-biisi, gũus-y tɩ ned da wa zĩnd yãmb sʋka t'a sũur pid ne pʋ-toogo, la wẽn-kɩɩsgo sẽn sek a wa lak zãnga ne Vɩɩm naab a Wẽnd ye.
58003013	Sagl-y taab beoog-beoog fãa tɩ sẽn nan ket n boond tɩ rũnna wã nan ya d dẽnna, woto ned ba a ye kõn bas tɩ wẽng tʋlsem wa kidb a sũur ye.
58003014	Ad-y tõnd naagda Krista n dɩt b yõodo, sã n yaa sɩda tɩ tõnd gãda kẽnkẽ n ka na n tol n bas d pipi teegrã t'a sãam ba bilfu.
58003015	B sẽn yeel woto: dũnna, y sã n wʋm b koɛɛg bɩ y ra kidb y sũuri wala pĩnd sɩlakra raarã,
58003016	m sok n gese, yaa nin-bʋse n wʋm koɛɛgã n baas n yɩ sɩlakr dãmba? B fãa gill ka yɩ neb sẽn yi Ezipt tẽng ne a Moyiiz pãng wɛɛ?
58003017	Yaa ne ãnd dãmb la Wẽnd sũur puugr yʋʋm pisnaas pʋgẽ fãa? Ka yɩ neb niyns sẽn tʋm b wẽnga tɩ weooga rɩ b fãa gilla bɩ?
58003018	Ãnd dãmb la b kãab wẽnga, n yet tɩ b kõn paam vʋʋsga tẽng n kẽ? Ka sẽn kɩɩs-ba wɛɛ?
58003019	D sɩd yãeeme tɩ b sẽn pa tõog n ta wã, yɩɩ b sẽn bas raooda yĩnga.
58004001	Wẽnd sẽn pʋlem tõnd vʋʋsgã, tɩ b kãabga ket n yɛsẽ wã, d maan dabeem, tɩ yãmb nin-yend na n wa yet tɩ b basa yẽ kɛɛnga.
58004002	Koe-noog sẽn wẽnd bãmb dãmb sẽn paama la tõnd me paam yã. La bãmb dẽnna ka naf-ba tɩ b ka paam tẽeb tɩ sek ye.
58004003	Tõnd yẽ sẽn tar tẽebã, tõnd yẽ na n kẽe vʋʋsga pugẽ, vʋʋsg ning b sẽn gom a soab yell woto: M wẽena ne sũ-puuri tɩ m na bas n ges b sẽn na n maanega n wa paam n kẽ m vʋʋsga pʋgẽ. Tẽeba sẽn wat ne vʋʋsg ninga yaa toore ne b sẽn vʋʋs a soab sɩngrẽ, dũni wã sẽn naan n sɛ wakatã.
58004004	Daar a yopoe soaba vʋʋsga yell goma woto: Wẽnd vʋʋsa rasem a yopoe daarã ne b tʋʋma.
58004005	Bõe yĩng marsã la b ket n gomd kaalẽ: M na ges b sẽn na n maanega n kẽ m vʋʋsga pugẽ?
58004006	Ad-y b sã n yeel tɩ neb n yɩ pipi n wʋm vʋʋsga kãab noogo n yaool n pa kẽ a pugẽ, la rẽ wã yaa b sẽn yɩ tõatbã, baasgo Wẽnd yalsame tɩ neb kẽer yẽ na kẽ.
58004007	Yaa rẽ me yĩng la Wẽnd leb n kõ raare: rũnna raare, n na n togs-do, ne a Daviid noore, a me wakato, wala sẽn togs al pĩndã: dũnna, yãmb sã n wʋm b koɛɛga bɩ y ra kidb-y y sũur ye.
58004008	La sɩda, a Zozuwe sã n da tõogẽ n kẽes a Israyɛl kamba vʋʋsga pʋgẽ b kõn le gomẽ daar a to yell ye.
58004009	Woto wã vʋʋsg daare, daar a yopoe soab vʋʋsgo, n kees n bĩng Wẽnd buudu.
58004010	Zozuwe ninga sẽn kẽ-a vʋʋsga zĩigẽ wã, yẽ me vʋʋsda ne a tʋʋma, wala Wẽnd sẽn vʋʋs ne b rẽnna.
58004011	Woto wã bɩ tõnd me maan yãgbo n kẽ vʋʋsg kãng zĩigẽ, la ned ba a ye da rɩk kɩɩsga sore n wa yɩ tõat ye.
58004012	Wẽnnaam Gomda sɩd yaa bõn-vɩɩga, n tar pãnga, n dɩt n yɩɩd sʋʋg buud fãa sẽn saas noy a yiibu; a sã n kõse, a kẽeda zulunga n sãagd n tat ninsaal yalẽ, n tat yĩnga sũgdsi la kõaba sɩɩlem, la a pukd ninsaal tagsgo la a pʋg zãnga.
58004013	Bũmb ka be n solg ne yẽ, fãa yaa bɩlgemde la kãre ne Ned ninga sẽn na n sok-a tõnd d vɩɩma yelle.
58004014	Woto wã tõnd sẽn paam maan-kʋʋd kãseng sẽn dʋ yĩngri n zʋʋg saaga, a Zezi, Wẽnnaam Biiga, bɩ d tall d tẽeb dɩm-dɩm.
58004015	D sẽn paam a soabã ka maan-kʋʋd kãseng sẽn ka tar gãbe n na n yols d naongã, yaa ned sẽn bãng kʋɩɩbg bũmb fãa pʋgẽ, wa tõnd fãa, la a ka maan yel-wẽnd ye.
58004016	Bɩ d kolg ne sũur sẽn ka kiuusdi b bark zaoorã, n deeg b nimbãan-zoeer la d paam sõngr sẽn segd ne-do.
58005001	Maan-kʋʋd kãseng fãa tũusda ninsaalb sʋka t'a sõng ninsaalba n maneg b yɛla ne Wẽnnaam; a maan wẽn-kosgo la a kʋ maando b yel-wẽna yĩnga.
58005002	Woto la a tõe n kũm sẽn ka mi-ba la sẽn tudg-ba, tɩ yẽ me yaa koamsa.
58005003	A sẽn ya koamsa yĩnga a togame n kʋ maand a meng yel-wẽna sugr kosg yĩnga, wa a sẽn maand buuda yĩnga.
58005004	Tʋʋmd a woto buudu, ka ninsaal n kõt-a a meng ye, yaa Wẽnd n boonde wala b sẽn maan ne a Aarõ.
58005005	Woto me, ka Krista n kõ b meng naam n na n lebg maan-kʋʋd kãseng ye. B sẽn deeg naama a soab nengẽ wã n yeel bãmba: «Fo yaa mam Biiga, rũnna la m dog foo.»
58005006	Zĩig a to me b le yeelame: «Fo yaa maan-kʋʋda, la fo maan-kʋʋra kõn sɛ abada, a wẽnda a Melkisedɛk rẽnna.»
58005007	Yaa Krista n yiki, b tẽng zugu vɩɩma wakato, n kelem ne pãnga la b yiis nintãm, n kos sugri la b yõk sẽn tõe n fãag-b ne kũuma soab sɛɛga; b sulg-m-menga yĩnga, b pʋʋsga reegame.
58005008	Woto, ne b sẽn ya Wẽnd Biigã, b zãmsa sakre ne b sẽn namsã.
58005009	B sẽn paam n pid sõmblem ne sõmblem, b lebga neb niyns fãa sẽn sakd b bãmba tɩlgr sẽn kõn sãam abada yẽgre.
58005010	Yaa Wẽnnaam meng n pʋd-b tɩ maan-kʋʋd kãsenga sẽn dɩt maan-kʋʋr naam sẽn wẽnd a Melkisedɛk rẽnna.
58005011	Yell kãnga poorẽ, tõnd na gom n yɛ; a toagsg meng ka naana ba bilfu tɩ y lebga maasg ne wʋmbo.
58005012	Sɩd me, kaoosg maaname al tɩ yaa n sek y bãng n togs y taab marsã, la ad-y sẽn ket n zĩẽ tɩ b sõng-y ne Wẽnd zãmsga sɩngre, n tol n wa lebg wa kom-peelse sẽn dat bĩisim, n pa rat rɩ-tagd ye.
58005013	Sɩda, biig sẽn nan yẽsemd tõe n bãnga koɛɛg sẽn ya sõmblem koɛɛg bɩ? A ket n yaa bi-bilf nanda.
58005014	Sã n ya rɩ-tagdã, bãmb la nin-kãseng rɩɩbo. Nin-kãsenga me la yam sẽn wɩsg a soaba t'a minim n bakd neer ne wẽnga.
58006001	Yaa rẽ yĩng la d basd zãms bõonesã, Krista bãngra sẽn sɩngd ne b rãmbã, n zẽkd d wilgrã n taasd a neerma zĩigẽ. D kõn tar poorẽ n leb n gom bũmb kẽer yelle, wa tʋʋm sẽn ka naag ne tẽeb n tʋme, wa tʋʋm kãens tuubgu, wa Wẽnnaam tẽebo,
58006002	d wa soobo, nus tikri, yĩns vʋʋgre, yaoolem bʋʋdo.
58006003	Ad-d sẽn na n maane, Wẽnd sã n sake.
58006004	Yaa toog ne neb niyns fãa sẽn paam-b Wẽnd vẽenema, sẽn lemb-b yĩngr kũuna, sẽn deeg-ba a Vʋʋsem Sõngo,
58006005	sẽn bʋgsd-b Wẽnd gomd noogã b yamẽ, sẽn wɩɩd-b ne zamaan ning sẽn wat beooga pãngã,
58006006	n baas n lʋɩ wã, yaa toog ne-ba tɩ b le lebg nin paalse ne tuubgu, tɩ bãmb meng b toore n leb n kaad Wẽnd Biiga pika la b kamsd d bɛɛba tɩ b le wa yaal-ba la b tʋ-ba.
58006007	Pʋʋg ninga sẽn paame tɩ sa-koom madg-a naoor wʋsgo t'a wom biisi wa a koadba sẽn date, pʋ-kãng paama Wẽnd barka.
58006008	Pʋʋga sã n yit gõose la yõeestabdo, b get-a-la wa pʋʋg sẽn ka yõodo, sẽn ka barka la b sẽn na n wa kong n yõog bugum.
58006009	Sã n ya yãmba, m kom-nongdse, ba m sẽn gom woto wã, m miime tɩ yãmb yalsa y mens zĩ sõngẽ, zĩig ning Fãagra sẽn na n yɩ naana ne yã.
58006010	Wẽnd pa mi zãmb ye. B yɩta a wãn n yĩm yãmb manesem la sõngr ning yãmb sẽn yaoog la y ket n yaoogd nin-sõma, bãmb yʋʋr yĩngã?
58006011	Tõnd sẽn datã, yaa yãmb ned kam fãa wɩng n paase ne tʋʋmd kãnga tɩ y saagra tar yãagre n dabda n wa tãag a tɛka.
58006012	Woto yãmb kõn maan kʋɩɩng ye, y na wẽneg neb niyns sẽn dɩt-b kãabga yõodo ne b tẽeb la b sũ-maasem.
58006013	Sɩda, Wẽnnaam sẽn waa n na n kãab a Abraam b kãab-noogã, b kong n wẽena ne b menga tɩ ned da ka be sẽn yɩɩd bãmba tɩ b nan wẽen ne yẽ soab ye,
58006014	b yeelame: «Sɩd ne sɩda, m na n ning-f la barka n sudgi, la m na n yalga f buuda zembala.»
58006015	Yaa woto la a Abraam sẽn gãd a tẽeb n pa viigã paam kãabga pidsgu.
58006016	Yaa ne sẽn yɩɩd-a la ninsaal wẽenda. Wẽeneg sã n lʋɩ ninsaal ne a to sʋka, no-koeemd sɛɛme.
58006017	Yaa woto la Wẽnd tʋlg n wilg sẽn dɩt-b bãmb kãabga yõodo, tɩ b raaba pa teem ye, n wẽen b wẽenego.
58006018	Ne bũmb a yiibã sẽn ka tõe n ka pidsã: kãabgã la wẽenegã, Wẽnd wilgame tɩ b yɛsa b sɩd zĩigẽ, tɩ tõnd sor bãmba n na n paam daoodo n saag sõmb-sõmbo, d sẽn tõe n saag bũmb ningã.
58006019	Saagr kãng yĩnga, yaa wa tõnd sɩɩga kɩɩ baare, baar sẽn ka kẽnkẽ n ka tõe n võoge, baar sẽn sãag n ka peen-lillã sẽn yag zĩig ningã.
58006020	A Zezi n deng pipi n kẽ peen-lilla poore, tɩ b lebga yʋʋm sẽn kõn sɛ yĩnga, maan-kʋʋd kãsenga, wala a Melkisedɛk.
58007001	Melkisedɛk yẽne yɩɩ Salɛm dĩma la Yĩngr Wẽnnaama maan-kʋʋd; yẽ n tɩ seg a Abraam a sẽn waa n zab n tõog dĩm dãmba n lebda tẽngẽ, la yẽ n ning-a barka,
58007002	t'a Abraam me sak n kẽ a paoongẽ n yãk a paoonga rʋr a ye piig fãa zugu, n kõ-a; a Melkisedɛk yʋʋra meng rat n yeelame tɩ Zemsg dĩma; yẽ me n le yaa Salem dĩma, dat n yeelame tɩ laafi dĩma.
58007003	Yẽnda ba yʋʋr ka pʋde, a ma yʋʋr ka pʋde, a yaab rãmb yʋʋr ka pʋde; b pa tar a yʋʋm sõore, b ka mi a rogem yʋʋmde, b ka mi a vɩɩma sẽn baas wakat ning ye; a wẽnda Wẽnd Biiga; Melkisedɛk kãng yaa maan-kʋʋd yʋʋm tõt sɛɛb yĩnga.
58007004	Ges-y wa nin-kãsenga ned ning a Abraam, buud kãsma, sẽn kõ a soaba a zu-noog pʋɩɩre, pʋɩɩr sẽn be yõodo.
58007005	Sɩda a Levi buud kamba sẽn lebgd maan-kʋʋdba tara tõogo n deeg bũmb neb a taaba nengẽ, dat n yeelame tɩ b saam-biis nengẽ, a Abraam yagense, wa bãmb mense.
58007006	Kaalẽ wã yaa ned sẽn da pa kĩ ne a Abraam n deeg pʋɩɩr a nengẽ, la a ning-a-la barka; yaool n da yaa yẽ zugu la Wẽnd kãab nooga sig yã.
58007007	La yãmb zɩ tɩ yaa kãsma n ningd yao barka?
58007008	Sẽn paase, ad-y yaa neb sẽn kiidi n deesd pʋɩɩr a ye piig zugã, la ka wã, b gomda ned sẽn vɩ daar fãa yelle.
58007009	La bũmb zãnga yaa waa a Levi menga, sẽn deesd-a pʋɩɩr a ye piig zugã, yaa wa yẽ n soola Abraam n kɩs a rẽnna;
58007010	tɩ yẽ sẽn ya yagenga, a da bee a yaab kãseng saagrẽ, wakat ning a Melkisedɛk sẽn seg a yaaba: a Abraam.
58007011	Buuda sẽn tũud Noor ninga gʋlsa a Levi sebrẽ; dɩll a Levi sẽn paam maan-kʋʋr ninga sã n da tõe n kõ sõmblem pidungu, yaa bõe yĩng tɩ b le baood maan-kʋʋr a to sẽn wẽnd a Melkisedɛk rẽnna, n ka na n baoẽ maan-kʋʋr sẽn yaa Aarõ rẽnna?
58007012	Ade, maan-kʋʋra sã n tedge, a noy wã me naagdame n tedge.
58007013	Sɩda, b sẽn gomd ned ning yellã yita sak a to sẽn ka a Levi dẽn ye, la sak kãng ned ba a ye zɩ n tʋm maan-kʋʋr tʋʋmd ye.
58007014	Tõnd fãa miime tɩ tõnd Soaala yita a Zɩɩda sakẽ la a Moyiiz sã n gomd maan-kʋʋdba yelle a zɩ n pʋd sak kãng yʋʋr ye.
58007015	Bũmb ning sẽn le vẽnegd tõnd n paasdẽ yaa b sẽn yeel t'a Melkisedɛk zĩigẽ, maan-kʋʋd a to n wa n wẽnd yẽnda.
58007016	La yẽ soaba sẽn lebg maan-kʋʋda, ka tũ wa ninsaal noor sẽn da yals ye, tũu ne vɩɩma ka be sɛɛba soaba pãnga.
58007017	Ad-b sẽn yeele: Fo reega maan-kʋʋr naam sẽn ka be sɛɛbo wala a Melkisedɛk rẽnna.
58007018	Yɩɩ woto la b menes pĩnd Noorã, a pãng la a yõod sẽn paoodã.
58007019	Sɩda Noora ka tõog n taas bũmb ba a ye a neerem zĩigẽ ye. Paam n kolg Wẽnd n yɩɩd pĩnda saagr ka tũ-a n wa ye.
58007020	Tũu ne wẽeneg la maan-kʋʋr naam paalga yalsyã. Maan-kʋʋdb a taaba reegda b tʋʋmde tɩ Wẽnd wẽeneg ka lʋɩ sʋk ye;
58007021	Krista naama kõo ne wẽenego. Sẽn kõ-a maan-kʋʋrã n yeele: «Soaala meng n wẽene la b kõn lebs b zelemd ye: fo lebga maan-kʋʋd yʋʋm tõt sɛɛb yĩnga.»
58007022	La rẽ me n kɩt tɩ zood ning a Zezi sẽn wa ne a soaba yõod yɩɩda.
58007023	N paasme, maan-kʋʋdba taaba sõor da yaa wʋsgo, tɩ kũum n da loogd ne-ba, tɩ b pa kaoosdẽ ye.
58007024	Sã n ya Krista, bãmb sẽn ya vɩɩm sẽn kõn sɛ naaba, b maan-kʋʋra naam me kõn sɛ abada.
58007025	Rẽ me yĩng la b tõe n fãag zãng-zãnga, sẽn tũud-b bãmba n kolgd Wẽnnaam, tɩ bãmb vɩɩ wakat fãa n tõe n yõk sɛɛga, b yĩnga.
58007026	Sɩda, yaa maan-kʋʋd kãsma woto la d da tog n paamẽ: nin-sõngo, ned sẽn ka tar a toorẽ yelle, wẽng sẽn pa pẽneg a soab lɛ-lɛ la sẽn welg marsã tɛka ne yel-wẽn-maandba, tɩ b zʋʋga saasã, n zao yĩngri.
58007027	Ka pakr ne yẽnda, wa maan-kʋʋdb a taaba, tɩ beoog sẽn vẽege, bɩ b reng n kʋ maand b meng yĩnga n yaool n kʋ buuda yĩng ye; b maana dẽ fãa vugr la tɛka ne b menga maoongo.
58007028	Noora sẽn da waa n ket n yɛsẽ, yaa koms-rãmba la b ra yãkd n kõt maan-kʋʋr naam; la wẽenega sẽn wẽene n pʋgl Noorã, yaa Biiga sẽn pid ne sõmblem n lebg maan-kʋʋd yʋʋm tõt sɛɛb yĩnga.
58008001	D goama fãa yẽgre yaa d tara maan-kʋʋd kãsenga sẽn zĩ yĩngri, naama goeela rɩtgo.
58008002	Bãmb n maan b tʋʋmde pʋʋsga zĩigẽ, zãnda tẽngre; zãn-kãng ka ninsaal n ti ye, yaa Soaala sẽn ti a soaba menga.
58008003	Maan-kʋʋd kãseng fãa tʋʋmde ya a kõ kũuni la a kʋ maando; woto wã yaa pakr ne-a t'a paam bũmb n kɩse.
58008004	D sã n togs sɩda, a Zezi sã n da yaẽ la tẽng zug neda, b kõon n yɩẽ maan kʋʋd me wee, tɩ tẽnga zoe n tara a maan-kʋʋdba sẽn kõt kũuni wala noora sẽn date.
58008005	Bãmb dãmb tʋʋmna yaa yĩngr soaba rẽnna wẽnego la a sulunsuku. Yaa rẽ la a Moyiiz bãngyã, a sẽn waa n na n ti Sɛka zãnde, tɩ Wẽnd waa n yeel-a lame: «Gese la f maan fãa tɩ tũ m sẽn wilg foo tãnga zugã.»
58008006	Marsã Krista paama tʋʋmde sẽn ya sõmbo n yɩɩda tɩ bãmb n yals sʋka tɩ b yõg zoodo la zood kãng tũu ne kãabdo sẽn yɩ sõmb n yɩɩda.
58008007	Pipi zooda sã n da yɩẽ la zood sẽn ka keoose, b kõn le yõgẽ zood a to n leda zĩig ye.
58008008	Sɩda Wẽnd sãbsa Israyɛl kamb n yeele: «Ad-y daar n wate – Soaala n yeele – tɩ m na n yõg zood paalga ne a Israyɛl roogo la a Zɩɩda roogo;
58008009	la kõn yɩ wala zood ninga m sẽn yõg pĩnda ne y yaab rãmba, m sẽn waa n gãd-ba n yiis Ezipt tẽnga ye; bãmb mens n ka pa m zooda pʋga tɩ mam me bas-ba: yaa Soaala n yeele.
58008010	La ad zood ninga m sẽn na n yõg ne a Israyɛl: Dasem kãens poore, – Soaalã n yeele – m na n ninga mam noya b yamẽ, mam na n gʋls-b-la b sũurẽ, mam na n yɩ bãmb Wẽnnaam tɩ bãmb yɩ mam neba.
58008011	Ned ba a ye kõn yik rẽ poore, tɩ yẽ n na n zãms-ba a tẽngen-bi-taaga bɩ a ma-biiga, n yetẽ: ‹Bãng Soaala,› tɩ b fãa na n bãnga maam, kom-kɩdsã, n tãag nin-bɛdã.
58008012	M na n kõ-la b beegra sugri, la m kõn le tẽeg b yel-wẽna yɛs ye.»
58008013	B sẽn yeele tɩ Zood paalgã, b kɩtame tɩ pipi soaba kʋdg zãnga; la bõn-kʋdgo, bũmb sẽn pid yʋʋma kolga loogre.
58009001	Pipi zooda me ra tara a noy sẽn sigl Wẽnd waoogr yĩnga n paas a pʋʋsg roogo sẽn ya tẽng zug rẽnna.
58009002	B ra tii zãnde n kẽe n pas-a pʋs ne peen-lilli. Pipi pʋga da reegda Fitil kãsenga, ne te-roagendga, tɩ bark bur dɩg a zugu, tɩ b ra boond zĩ kãng tɩ sõmblem zĩiga.
58009003	Peen-lill a yiib soaba poor zĩiga ra boondame marsã tɩ Sõmblem pid sõmblem zĩiga.
58009004	Maan-kugr n da be be n ya sãnem tɩ b yõogd wisdã a zugu. Sẽn le paas, yaa Zood kasetã Koglgo; yẽ me tablga sãnem la sãnem yubl n da be yẽ me pʋgẽ ne rɩɩb ninga sẽn da yit yĩngri n dʋʋgd tẽnga n boond tɩ maan; sẽn le paas yaa a Aarõ dasaar sẽn tob vãoogo. D da yĩm walsa yiibã tɩ bãmb zug n gʋls zooda siglgu.
58009005	Zood kaseta koglga limda zugu, malɛgs n da yɛdg b pɩgsa n maand maasem n kõt zĩig ning b sẽn da kʋʋd maand yel-wẽna sugr kosg yĩnga. La vẽ-y tɩ d da yaas n sõdg rẽ fãa a yeyn-ye kaalẽ ye.
58009006	Ya woto la bũmba fãa siglyã la maan-kʋʋdba kẽeda pipi zãnda, wakat fãa, n maand b waoogr tʋʋmde.
58009007	Sã n ya zãnd a yiib soabã, yaa maan-kʋʋd kãsma a ye tãa n kẽed be la rẽ me yaa vugr yʋʋmde la a zãada zɩɩm a sẽn na n daag buudã la a meng beegr sugr kosg yĩnga.
58009008	A Vʋʋsem Sõng wilgd-d la ne rẽ tɩ wẽnd doog a to wã kõn pake tɩ pipi zãndã ket a zĩigẽ ye.
58009009	Dẽ yaa makre, marsã zamaana yĩnga: kũuna b sẽn da kõtã la maandã b sẽn da kʋʋdã da ka tõe n paas sẽn waoogda Wẽnda sõmblem ye.
58009010	Yaa noy sẽn get yĩnga yɩlgre, rɩɩb bɩ bõn-yũudri yelle, noy sẽn get koom waasg yelle, noy sẽn ya tɩlɛ tɩ b tũ n gũud b tekre.
58009011	Sã n ya Krista, bãmb waame wa Zooda zamaana Maan-kʋʋd kãsenga, dẽ la b kẽ roog sẽn ya kãsenga la sẽn ya sõmb n yɩɩda, roog sẽn ka ninsaal nug n me, roog sẽn ka tẽng zug bũmb meng ye.
58009012	B kẽe ro kãng pʋga. B pa kẽ ne boees la lols zɩɩm ye, b kẽe ne b meng zɩɩm la woto b tõogame tɩ d tɩlg tɩlgr sẽn kõn sãam abada.
58009013	Sɩda, b sã n tõe n dɩk boees la lols zɩɩm, n paas nag-sɛdg tompɛglem n mes neb sẽn dẽgme tɩ b paam b yĩnga pekre,
58009014	y pa tẽed tɩ Krista sẽn tũ a Vʋʋsem Sõngo menga n dɩk b meng sẽn ka tol n dẽgma n kõ Wẽnde, y pa tẽed tɩ b zɩɩma na pek d sũurã ne a tʋʋm dẽgda fãa tɩ d me tõog n waoog vɩɩm Naaba?
58009015	Yaa rẽ me la Krista lʋɩ sʋka tɩ zood paalga tõog n yõge, la b kiime n na n yao samde: beegr ning sẽn beeg pipi zooda wakatã saamde; b kiime tɩ Wẽnd sẽn bool b rãmba tõog n dɩ vɩɩm sẽn kõn sɛ pʋgẽ b sẽn kaab-b yõod ningã.
58009016	B sã n gomd raboog welgr yelle, yaa tɩlɛ tɩ b gom tɩ kũum n deng taoore.
58009017	Raboog welgr sebr ka be võore, kũum sã ka ki ye, sebra soab sã n ket n vɩ b ka tõe n yãg n tũ sẽn gʋls sebra zuga ye.
58009018	Dẽ n kɩt tɩ pipi zooda meng ka tõog n yõg tɩ zɩɩm ka reng n daag ye.
58009019	A Moyiiz sẽn wilg nebã Noora sẽn yet tɩ b reeg bũmb ninga fãa, n sɛ, a rɩka lol-bõonese la boees zɩɩm, a rɩka koom, n dɩk pe-kõbd sẽn ya moomde la tɩɩg sẽn tar yũ-noog vão killi, n mes Noora sẽn da gʋls bũmb ning zuga menga la a mes zãma wã.
58009020	A yeel-b lame: «Zɩɩm kãnga yaa yãmb ne Wẽnd zooda kaset zɩɩm!»
58009021	Dẽ poore yaa zãnda menga ne pʋʋsga teed fãa la a mes ne zɩɩm.
58009022	Dẽ pʋgẽ me, wa Noora sebr sẽn wilgdi, bũmb fãa la bala pekda ne zɩɩm, tɩ sugr kũun naagda ne zɩɩm daagre.
58009023	Dẽ n so tɩ wala arzãn yɛla sulunsugdu la b makre sẽn da tog n pek boto ne maand zɩɩm, woto me ne arzãn bũmba menga, la yaa ne maand sẽn tar pãng n yɩɩd tẽng zug maandã.
58009024	Krista sẽn be zĩig ninga ka ro-zaal sẽn me tẽng zug ye, a ka yĩngr dooga meng mamseg ye, yaa arzãn meng la b kẽ yã n na n yals Wẽnd taoor marsã n yõk sɛɛg n kõ-do.
58009025	B pa tɩ kõ b meng naoor yak wa pĩnd maan-kʋʋd kãsenga sẽn da maand yʋʋmd yʋʋmd fãa n kẽed pʋʋsga roogẽ ne zɩɩm sẽn ka a meng zɩɩma ye.
58009026	Ka rẽ yaẽ la naoor yak la b namsẽ, dũnia sẽn sɩng tɛka. La d neeme tɩ yaa marsã, yaoolem wakatã la vugr bala, la Krista lik yã n na n yẽes yel-wẽnd zãnga ne b maoong yɛngã.
58009027	Ninsaal kiida vugr bala t'a bʋʋd kao.
58009028	Wotome la Krista sẽn kõ b meng vugr bala n na n dol neb wʋsg yel-wẽna, na n le lɛɛg n waame, la kõn le yɩ yel-wẽnd yĩng ye, na n yɩla b wa fãag sẽn gũud-b bãmb waoongã.
58010001	Noora sẽn dat n kõ-d bũmb ninga yaa sẽn nan wat beooga sulunsugdu la b mamsega, ka bũmba meng ye; woto Noora ka tõe ba bilfu, tɩ sẽn baood-ba n na n pẽneg Wẽndã lebg sõma ne maand sẽn wẽnd taab daar fãa la sẽn ya pakre tɩ b kʋ rõanna n le kʋ vẽere.
58010002	Ka rẽ, sõmblema sã n da paamdẽ la vugri la tɛka, maan-kʋʋdba na vʋʋsẽ al daar zãra ne maand a woto buud kʋʋbo tɩ b mens ra ka na le neẽ b kongra sẽn yɛs zĩig ning ye.
58010003	Mik maand kãens kʋʋb ra tẽegd-b la yʋʋmd yʋʋmd fãa tɩ b yaa yel-wẽn-maandba.
58010004	Ka lolsa la boeesa zɩɩm n tõe n yẽes yel-wẽn ye.
58010005	Yaa rẽ yĩnga la Krista yeel yã, b sẽn waa n kẽed dũnia: «Yãmb pa tʋlg maoong bɩ yamleoog kũun ye, la y yaool n kõ-m la yĩnga.
58010006	Maandã sẽn yõogd tɩ bugum dɩ zãnga, maand sẽn kʋʋd yel-wẽna yĩnga, ba a ye yamleoog pa yõk-y ye;
58010007	yaa rẽ la m yeel yã: ‹Ade! M watame, tɩ yaa mam yell la b gomd sebra pʋgẽ, m watame n na n maan yãmb yam, m Wẽnnaam!› »
58010008	B sɩngame n yeele: maando la yamleoog kũuni, maand sẽn yõog bugmẽ, maand sẽn kʋʋd yel-wẽna yĩnga, yãmb tõdg-b lame, y pa reeg-b ye – mik maand kãens la Noora ra yals yã, –
58010009	dẽ yĩng la b yeel yã: Ade! M watame n na n maan yãmb yam. Dɩlla b waa ne zamaan paalga n na n sãam pĩnd soabã.
58010010	La yaa ne raab kãng pãng la tõnd paam sõmblem ne Krista a Zezi yĩnga maoong b sẽn kʋ vugri la tɛka.
58010011	Maan-kʋʋd tɛka yaa beoog sẽn vẽege bɩ a yɛs ne pʋʋsgo la a tar maand kʋʋbo, maand sẽn yaool n ka tõe n yẽes yel-wẽnd ba a ye.
58010012	Sã n ya Krista, b sẽn maan maoong yɛng yel-wẽna yĩnga, ad-b sẽn zĩ b Ba rɩtgo daar fãa marsã,
58010013	n gũud tɩ bɛɛba gãneg b taoore tɩ b palgd b nao n zĩi.
58010014	Ne maoon yɛng bala yaa sõmblem sẽn pid zãnga la sẽn kõn sãam abada la b paam n kõ-b sẽn maneg b rãmb yellã.
58010015	Mik yaa rẽ me la a Vʋʋsem Sõng kõt kaseto b meng b toore, b sẽn waa n yeele:
58010016	«Ad zood ninga mam sẽn na n yõg ne bãmba dẽ loogr poore, la woto la Soaala gom yã: Mam na n ninga mam noya b sũurẽ, mam na n gʋls-b la bãmb pʋtẽerẽ,
58010017	mam kõn le tẽeg b beegre bɩ b yel-wẽna abada.»
58010018	La yel-wẽn niyns sẽn zoe n paam-b sugrã, b ka le kʋʋd maand b yĩng ye.
58010019	Dɩlla m saam-biisi, marsã d bãng neere tɩ d tõe n taa arzãn pʋʋsg roogẽ ne a Zezi zɩɩm pãnga,
58010020	tɩ b tuka sor n kõ-do, so paale la vɩɩm sor sẽn sãag peen-lillã, – la peen-lilla yaa bãmb yĩnga makre.
58010021	D sẽn paam maan-kʋʋd kãsenga woto, Wẽnd sẽn dɩk n gũnug b roogo,
58010022	bɩ d kolg ne pʋ-peelem, ne sũur sẽn pid ne tẽebo la sẽn nedeg zãnga ne pʋ-toog buud fãa la ne yĩng sẽn pek ne ko-sõngo;
58010023	d tabend d sẽn teeg a soaba neere. Sẽn pʋlm-a tõndã yaa sɩd soaba;
58010024	d tẽeg taab yelle, la d yãng d nonglem ne taaba la d wɩng ne tʋʋm-sõma.
58010025	Bɩ y da vaal y lageng wala neb kẽere sẽn nong n maana ye; yãmb wee n kengd taab sũya, bũmb zãnga y sẽn ne tɩ Soaala waoong raar kolgame.
58010026	La sã n ya tõnd n sak tudgr ne yamleoogo la d yaool n da bãnga sɩda, ad-y maoong a to ka le be yel-wẽnd yĩng koe!
58010027	Bũmb ning sẽn be n ya yel-beed kãsenga, yaa bʋʋda kaoobo. Ad-y yaa bugum sẽn ka mi sugri, n na n dɩ wẽn-kɩɩsdbã.
58010028	Ned sã n da tõdg a Moyiiz Noore sugr da ka be yẽ soab yĩng ye; kaset dãmb a yiib bɩ a tãab sã n da be bala, b kʋʋda yẽ soaba.
58010029	La yãmb ka tagsd tɩ yaa sɩbgr sẽn ya toog n yɩɩd la b na n sɩbg sẽn tabd-b ne b nao, Wẽnd Biigã, n sɩbg sẽn ges-b wa bõn-yaalga, zooda zɩɩm sẽn kõ-b sõmblema, n sɩbg sẽn paoog-b a Vʋʋsem Sõngo, Wẽnd kũuna Kõatã?
58010030	Tõnd mii sẽn yeel-a: «Maam n so rok-m-sũuri, maam n so sɩbgre.» La zĩig a to yɛsa: «Soaala meng n na n kao b neba bʋʋdo.»
58010031	Yel-beed kãseng meng la b sẽn bas ninsaal Wẽnd nusẽ, Vɩɩm Naaba nusẽ!
58010032	Bɩ y tẽeg marsã pipi raarã yãmb sẽn paam y yam vẽnegre ne tẽebo, yɩɩ namsg wʋsgo la yãmb da sak yã.
58010033	Wakat kẽere yɩɩ yãmb meng la b yaal yã la b yãk y zak neb fãa nifẽ; wakat kẽere yɩɩ neb a taab la b maan woto tɩ yãmb kũm bãmb dãmba.
58010034	Sɩda, yãmb kũma sẽn da be-b bi-bees roogo la y sõng-b lame; yãmb sakame tɩ b maan y pãnga n deeg y paoong fãa; y ra miime tɩ b bĩnga yãmb arzɛk sẽn yɩɩd rẽ la sẽn kõn menem abada.
58010035	Dẽ yĩngã da bas-y y tẽeba teegr ye t'a dolb na n yɩɩ kãsenga, a na n dola y naongã.
58010036	Yaa sũ-keelem la y tog n maane tɩ y sã n tũud Wẽnnaam yam, y na tõog n paam b sẽn kãab yãmbã.
58010037	Keta bilfr bala, keta sẽn ka zem bũmbu, tɩ sẽn wat a soaba na n wa la kõn kaoos ye.
58010038	Mam nin-sõng tog n dɩla a tẽeb yõodo; la a sã n tar n leb poorẽ, mam yam na lak ne-a.
58010039	Sã n ya tõndo, tõnd ka neb sẽn lebd poorẽ n na n sãam d yelle, tõnd yaa neb sẽn teeg tẽebo n na n fãag d sɩɩga.
58011001	Tẽeb n kɩtd tɩ d saagd bõn-sõma paoongo la a kõt kaset tɩ bũmb n be n zʋʋg nif sẽn ne bala.
58011002	Tõnd yaab rãmba tẽebo n yɩ b vɩɩm sõnga kaseto.
58011003	Yaa tẽeb n wilgd tõndo tɩ dũni wã sigla ne Wẽnnaam gomde. Woto me la d mi tɩ d sẽn ne bũmb ningã yita d sẽn ka tõe n yãend a soaba nengẽ.
58011004	Yaa a tẽeba yĩnga la a Abɛl kõ Wẽnd maoong sẽn tar yõodo n yɩɩd a Kaẽ rẽnna. Rẽ me yĩng la Wẽnd puk a sõmblem; Wẽnd meng n kõ kaseto t'a kũuna yɩɩ kũun sõma. Leb n yaa tẽeba yĩnga la a ki yã t'a koɛɛg ket n sãta.
58011005	Yaa a tẽeba yĩnga la a Enok paam tɩ b yiis-a dũnia t'a pa bãng kũum ye; a waa n menema woto, tɩ Wẽnnaam n loog ne-a. A sẽn da waa n nan ka looge, a paama kaset t'a vɩɩma taa Wẽnnaam yam.
58011006	Ninsaal yaool n pa tõe n ta Wẽnnaam yam a sã n ka tar tẽeb ye. Ned ninga sẽn kolgda Wẽnnaam tog n deng n deegame tɩ b beeme. Bãmb n dond ned ning fãa sẽn baooda bãmba.
58011007	Yaa a tẽeba yĩnga la a Nowe paam Wẽnd vẽnegre n yãend a sẽn da pa tõe n yãende tɩ rabeem sõng yõk-a t'a yik n sɩng koglga kaabo n paam n fãag a zak rãmba; a tẽebã n kɩt t'a zãag a meng ne zamaana la a rɩɩ tẽeb sẽn wat ne sõmblem ninga yõodo.
58011008	Yaa a tẽeba yĩnga la a Abraam wʋm Wẽnnaam koɛɛg ninga sẽn yeel-a t'a yik n tees tẽng ning b sẽn kãab-a, t'a sɩd yik n dabd a sẽn pa miẽ ye.
58011009	Yaa tẽeb n kɩt t'a wa zĩnd kãabga tẽngẽ wala tẽn-zẽna, zãn tẽngr bala, yẽ ne a Izaak la a Zakoob sẽn naag b yẽ n dɩ kãabga yõodo.
58011010	A Abraam ra gũuda tẽng a to, Wẽnd sẽn sõoge la b me b toore.
58011011	Yaa a tẽeba yĩnga la a Sara meng ne a kʋʋlma tõog n dɩk pʋga; a reegame tɩ sẽn kãab-a yẽnd biigã yaa sɩd soaba.
58011012	Yaa woto la nin-yend sẽn da kʋʋle n ta a yõor menga tõog n dog kamb la yagens kõn-bãng-n sõde, wa saag zug ãdse bɩ mogr noorẽ bĩisri.
58011013	Yaa ne b tẽebo la d yaab rãmba fãa gãnd yã tɩ b nif pa yãend kãabga tẽng ye. B yaool n yãend-a la yɩɩga n bɛɛl-a la b maannẽ tɩ tẽng zug ka b ra yaa sãamba la so-toagdba.
58011014	Neb sẽn gom a woto wilga vẽenega tɩ yaa b ba-yir la b saad n baoodẽ.
58011015	La sã n da yaẽ la ba-yir ning b sẽn basã la b ra bolgda, b paama vɩʋʋg tɩ sek a lebẽ be.
58011016	B sẽn baood ba-yir ningã yaa ba-yir a to sẽn noom n yɩɩda: arzãn ba-yirã. Ya rẽ yĩng la Wẽnd pa zoe yãnde n pʋd b meng tɩ bãmb Wẽnnaam, la sɩda bãmb meng n segl tẽng kãng n bĩng-ba.
58011017	Wẽnnaam sẽn wa n tʋlg n bãng a Abraam pʋga, a Abraam tẽeba kɩtame t'a yõk a biig a Izaak, a bi-yende, n na n kʋ maoongo; yaool n da yaa bi-kãng zugu la kãabga fãa da yɛsa.
58011018	Yaa yẽnda poorẽ la b ra yeel yã: Yaa ne a Izaak la fo na n dog buudu.
58011019	Mik a Abraam tagsame tɩ Wẽnnaam pãnga tõeeme n vʋʋg kũum; la yaa rẽ me yĩng la Wẽnd le lebs-a a biiga la yell kãng me lɛɛg n yaa zãmsgo d yĩnga.
58011020	Yaa a tẽeba yĩnga la a Izaak ninga a Zakoob la a Ezayu barka, bark sẽn na n kɩt tɩ b poorẽ yɩ yalengo.
58011021	Yaa a tẽeba yĩnga la a Zakoob sẽn waa n na n looge, a ninga a Zozɛf kamb a yiiba barka; dẽ t'a wõgame n tikd a rasaarã.
58011022	Yaa a tẽeba yĩnga la a Zozɛf me sẽn waa n na n ki, a goma Israyɛl kamb Ezipt yiib yelle n wilg a sẽn dat tɩ b wa maan bũmb ning ne a kõabã.
58011023	Yaa b tẽeba yĩnga la a Moyiiz rogem wakato, a ba rãmb solg-a kiis a tãabo, b sẽn yãe t'a yaa bi-neere; b pa zoe naaba noor tõdgr ye.
58011024	Yaa a tẽeba yĩnga la a Moyiiz kos yã, a sẽn waa n lebg bi-kãsenga, tɩ b ra bool-a tɩ Ezipt naaba yageng ye;
58011025	a tagsame t'a sẽn naagd Wẽnnaam buudã n nams n são a sẽn na n bao yel-wẽnd ne a sũ-noogã sẽn pa zɛɛdã.
58011026	A tagsame tɩ sak namsgo Wẽnd Nedã yĩng bee yõodo n yɩɩd Ezipt tẽnga laog buud fãa; sɩda a nina ra zoe n ne-la a rolbo.
58011027	Tẽeb n kɩt t'a yi Ezipt tẽnga tɩ naaba sũ-puur dabeem da ka tar-a ye; a maana sũ-keelem wala a ra nee ned ning sẽn ka tõe n yãend ne nina.
58011028	Tẽeb n kɩt t'a maan pak kibsa la a bol zagsa ne zɩɩm tɩ malɛk ning sẽn wata ne tẽn-kũuma ra sɩɩs a Israyɛl kom dẽemsa ye.
58011029	Tẽeb n kɩt t'a Israyɛl kamb dʋʋg Mog-Miuugu wala b kẽnda tẽn koeeng zugu, tɩ kooma yaool n dɩ Ezipt neba sẽn mak-a rʋʋgre.
58011030	B tẽeba yĩng la Israyɛl kamba sẽn kẽne n gilg Zeriko dasem a yopoe, n lub a lalsã ne b bedrema fãa.
58011031	Tẽeb n fãag pʋg-yoodr a Raab; b pa naag-a ne kɩɩsdbã n kʋ ye, t'a reega lɩɩsdba sãando, laafi sãando.
58011032	M na n le paasa bõe? Sẽk bee m sẽn na n togs a Zedeõ kibare, n paas a Barak, a Sãmsõ, a Zefte, a Daviid ne a Samwɛl la bãngdbã?
58011033	Yaa b tẽeba yĩnga la b yalg b rĩungu ne nanamsa taab rẽnda. B tẽeba yĩng la b kao bʋ-tɩrse, la b paam Wẽnnaam sẽn kãab-ba fãa pidsgu; b tõog n paga bõnyẽes noore,
58011034	n sɛɛs bugum pãnga, n põs sʋ-rɩts noore; b ra yaa koms-rãmba la b lebga neb sẽn wɩɩd pãnga; b maana raood zabr zĩigẽ, b riga bu-zẽmba sẽn da wat n na n soog b tẽnga.
58011035	B vʋʋga kamba n lebs b ma rãmba. Bãmb neb kẽer sakame tɩ b nams-ba, la b zãgs fãagre, n wa tõog n paam vʋʋgre sẽn be yõod n yɩɩda.
58011036	Neb a taab sakame tɩ b yaal-ba, n bug b yĩinsa ne kaase, n balg-b bãeense, n kẽes-b roogo.
58011037	B laba kẽer ne kuga, n bees kẽer ne sʋʋs sẽn kɩ yẽna, n kood kẽere; b yeelga pe-gãndo la bʋ-gãndo; b kẽnga ka, n leb ka, tɩ naong tar ba, tɩ toog tar ba, tɩ pɛt tar ba.
58011038	Zamaana ra pa tog ne b ye tɩ b na n gilim weoogẽ, tãms zutu, tãms pẽgsẽ la tẽng bogdẽ.
58011039	Bãmb fãa paama pẽgre, b tẽeba yĩnga; b fãa yaool n pa rɩ kãabga yõod ye,
58011040	tɩ Wẽnd ra bĩnga tõnd zu-noog pʋɩɩr sẽn yɩɩde la b ra pa tog n ta sõmblema zĩigẽ tɩ tõnd ket poorẽ ye.
58012001	Tõnd sẽn zĩ marsã ne kaset dãmb kʋʋngo sẽn gũbg tõndo, ad-y d tog n sika zɩɩb ning fãa d sẽn tʋke la d lood yel-wẽnd gãda fãa la d wudg n da yalse, n ta b sẽn wilg tõnda tɛka.
58012002	D doog d neng n ges d tẽeba kõata la a bɩɩsda: a Zezi; b tõdga laafi n yãk pika namsgo la b tʋk-a lame n ka zoe a yãnd ye, la yaa rẽ la b sẽn zĩ marsã Wẽnnaam zaoora rɩtgo.
58012003	Tags-y namsg niyns fãa Krista sẽn paam yel-wẽn-maandba la kɩɩsdba nengẽ; woto yãmb me sɩɩs kõn bas raoodo n lʋɩ ye.
58012004	Ad-y sẽn ta marsã y nan ka teedg ne yel-wẽnde tɩ sek y zɩɩm daagr ye.
58012005	Yãmb yĩma Wẽnnaam sẽn sagend yãmb wala b kamba: «M biiga, ra tõdg Soaala sɩbgr ye; la b sã n wilgd foom f kongre, bɩ f ra bas raood ye.
58012006	Ned sã n nong Soaalã, Soaala sɩbgd-a lame; b sɩbgda biig ning fãa b sẽn nonge.»
58012007	Y sã n namsdẽ, yaa sẽn na yɩlẽ tɩ y tedg zʋgo; Wẽnd maanda woto ne yãmba wa ba sẽn maand ne a biiga. La bi-bʋg la a ba ka sɩbgde?
58012008	B sã n ka sɩbg yãmb wala b sẽn sɩbgd neba fãa, dɩlla yãmb yaa tãmpĩiba, y ka b kamb ye.
58012009	Tõnd paama neb sẽn sagl tõndo: yaa sẽn dog-b tõndã, la tõnd da kelgd-b la ne waoogre. Bõe yĩng marsã la d ka na n sulg d meng d yĩngr Ba wã taoore n paam vɩɩm?
58012010	Pipi ba rãmba sagla tõnd bilf bala la wala b sẽn da tagsde. D Ba a to wã sagend-d lame n dat-d ne neere, n dat tɩ d paam sõmblem.
58012011	Sɩda sɩbgr buud fãa yaa toog a wakato, n ka kõt sũ-noog ye, la sã n kaoos bilfu, dẽ poore, a sikda sẽn deeg-a wã sũurẽ laafi la sõmblem.
58012012	Dẽ yĩnga vʋʋg-y y nusa sẽn ki wã la y rũma sẽn komsã,
58012013	rems-y y soya goalma, soy niyns y sẽn tũuda goalma, la woto woabg kõn pogl n paas ye, a na paam sãoogre.
58012014	Bɩ y bao laafi ne neba fãa la sõmblem tɩ yẽ sã n ka be, ned pa tõe n yãe Soaala ye.
58012015	Gũus-y tɩ ned ba a ye ra kong Wẽnd sõngr ye; gũus-y tɩ yẽgend toaaga ra wa tob yãmb sʋk n wa ne sãoongo sẽn na n mad buuda zãng ye.
58012016	Gũus-y tɩ b ra yãend y sʋka yoaada bɩ neb sẽn ka pẽgd Wẽnd kũuna ye, wala a Ezayu sẽn dɩk a kãsengo n tek ne rɩ-yaalga.
58012017	Y bãngame tɩ rẽ poor marsã, a sẽn waa n kos a ba t'a ning-a barka, a ka paam ye, a ka tõog t'a ba yam tedge, ne a sẽn yõk sɛɛga ne nintãm.
58012018	Ad-y ka bũmb sẽn tar yaoko la yãmb paam n kolg ye. Yaa bug-witem, zĩ boogo, lika, sob-raoodo,
58012019	tõntõod bʋ-raase, koees sẽn sãte. Sẽn wʋm-b bʋʋrã ka le tulg n kelg koɛɛgã n paas ye.
58012020	B ra ka tõe n deeg sẽn togs woto wã ye: «Sẽn sɩɩs-a tãnga bɩ b lab-a ne kuga, ba a ya rũnga.»
58012021	A Moyiiz sẽn yãend bũmb sẽn yɩkd pɛlenga a woto fãa yeelame: «M yɛsa ne yɛɛsgo la rigbu.»
58012022	Sã n ya yãmba, yaa Siõ tãng la yãmb kolg yã, yaa Wẽnd vɩɩga tẽn nongre, yĩngr Zerizalɛɛm; yãmb kolga malɛk rãmb kõn-bãng-n-sõde, yãmb kẽla b tig-raag menga;
58012023	yãmb kolga neb niyns sẽn deng-b fãa n paam b yʋy gʋlsgo arzãna la y kolga Wẽnnaam, dũni bʋ-kaooda, y kolga nin-sõma sɩɩs sẽn pelg-b zãnga,
58012024	la y kolga a Zezi, d Wɛɛmba, sẽn wat ne zood paalga, ne b zɩɩm sẽn tar pekr pãnga, zɩɩm ne a koɛɛg sẽn sãt n yɩɩd a Abɛl dẽnna.
58012025	Dɩlla gũus-y n da wa zãgs sẽn gomda ne yãmbã kelegre ye. Y mi tɩ neb niyns sẽn ka kelg a Moyiiz sẽn da gomda ne bãmb tẽng zugã sã n ka põs sɩbgre, tõnd n yɩs kõn põse, tõnd sã n pa kelg sẽn gomda ne tõnd yĩngrã.
58012026	Ned ning koɛɛg sẽn tãs pĩndã tɩ tẽnga miima, yẽ soab n pʋlem tõndo n yet-do: «Bãng-y yɛsa tɩ ka tẽnga bala la m na n vik ye, yaa saaga meng marsã.»
58012027	La sẽn yeel tɩ na n le yɩɩ woto yɛsa, wilgame, tɩ bũmb niyns sẽn zoe n vigsã, na n teemame, tɩ b yaa bõn-naandse; sẽn na n kellã yaa bũmb niyns sẽn pa tõe n tedgã.
58012028	Woto wã tõnd sẽn lebg Rĩung sẽn kõn lʋɩ abada soaalba, bɩ d kell n tall Wẽnd kũuna neere n tõog n waoog-b ne waoogr sẽn tat b yam, n waoog-b ne waoogr ning sẽn tog ne Wẽnde la a wat ne gũusgu.
58012029	Tõnd Wẽnda yaa bugum sẽn dɩt n ka kẽesd bũmb ye.
58013001	Kell-y n nong-y taaba wa ba-biisi!
58013002	Da yĩm-y gãag-sobend ye tɩ yẽ n kɩt tɩ neb kẽer maan malɛk rãmb sãando n ka bãng ye.
58013003	Tẽeg-y sẽn be-b bi-bees roogẽ wala y me naagame n pag ne bãmba; tẽeg-y sẽn tar-b tooga yelle wala y me tara yĩnga.
58013004	Bɩ yikãadem paam waoogre y fãa gill nengẽ; bɩ y gãasa ra tol n dẽgem ye. Wẽnd n na n bʋ yoaadba la rataasã.
58013005	Vẽ-y ne m paoong kõn lʋɩ m to nugẽ; ges-y y sẽn tare wa bũmb sẽn seke tɩ Wẽnd meng n yeele: «M kõn daag foom n bas abada!»
58013006	Woto tõnd tõe n yeela ne sũur sẽn pa kiuusdi: «Soaala la m sõangda, bõe rabeem yɛsa, Adem biig tõe n maan-m la bõe?»
58013007	Tẽeg-y neb niyns sẽn ya-b taoor dãmba yelle, tɩ bãmb n kɩt tɩ y wʋm Wẽnnaam koɛɛga; ges-y b sẽn baas baas-neer ninga la togs-y b tẽebo.
58013008	A Zezi Krista bala n yɛse, zaamẽ, rũnna la beoog woko! B kõn tedg abada!
58013009	Da sak-y tɩ b wa tudg yã ne zãmsd sẽn ya toore la d sẽn ka mi tiir ye. Yĩngr kũuna sẽn na n keng d sũuri n são d sẽn na n keng-a ne rɩɩb niyns kẽer sẽn dɩ tɩ yõod yaool n pa zĩndã.
58013010	Tõnd tara maan-kugri, la sẽn da tʋmd-b maan-kʋʋr tʋʋmd pĩnd zãnda tẽngrã, ka tar sor n dɩ bũmb sẽn kʋ maan-kugr kãng zug ye.
58013011	Ad-y maan-kʋʋd kãsenga sã n da kood rũmsã, yaa b zɩɩma bal la a talda n kẽ pʋgẽ n kos yel-wẽna sugri; nemda meng ra yõogda bugum we-kɛɛnga.
58013012	Dẽ me la a Zezi sẽn da rat n kõ ninsaalb sõmblem ne b meng zɩɩm, bãmb me namsa we-kɛɛnga.
58013013	Dɩlla d sã n dat n bʋʋg ba bɩ d yi we-kɛɛnga la d sak n deeg yãnd wa bãmba.
58013014	Tõnd ka tar doog tẽng zug ka n na n kaoos a pʋgẽ ye; yaa beoog tẽn-noogã la d baooda.
58013015	Bɩ d tũ bãmba n kõ Wẽnnaam wakat fãa pẽgr maoongo, dat n yeelame tɩ d noor kils b yʋʋre.
58013016	Da yĩm-y taab sõngre la y paoonga lageng ye; tɩ yaa rẽ bala la maoong sẽn noom Wẽnnaam sũuri.
58013017	Sak-y yãmb kãsem-dãmba la y reeg b goama, ad-y yaa bãmb n gũud y sɩɩsã n miẽ tɩ Wẽnd na n wa sok-b lame. Woto wã, b maan b tʋʋmda ne sũ-noogo la ra yɩ ne sũ-sãang ye, tɩ rẽ ka nafd yãmb ye.
58013018	Pʋʋs-y tõnd yĩng me tɩ d me tẽedame tɩ d yaa pʋ-peen neba la d me maooda wakat fãa ne vɩɩm sõng baoobo.
58013019	M pʋs n kot-y lame tɩ y maneg n wɩng ne pʋʋsgo n paam tɩ m le wa y sʋk tao-tao.
58013020	Bɩ Wẽnd sẽn ya laafi kõata, bãmb sẽn vʋʋg kɩɩms sʋka d Soaala Zezi Krista, n kɩt tɩ b lebg pe-yãansa pe-kɩɩm kãsenga, ne b zɩɩm b sẽn daag n tõog n yõg zood sẽn kõn sãam abada,
58013021	bɩ Wẽnd meng kõ yãmb sũuri tɩ y sak bãmb yam la y wɩng ne tʋʋm-sõma buud fãa, tʋʋm sẽn womd bi-sõma, sẽn noom bãmba, a Zezi Krista pãng la b maasem yĩnga; bãmb paam pẽgr sẽn kõn sɛ, marsã la daar fãa. Ami!
58013022	M saam-biisi, maam n yõkd-y sɛɛga, tɩ y reeg sagl kãensa neere; m gʋls-y la koɛɛg-koɛɛga.
58013023	Bɩ y bãng tɩ b yiisa d saam-biig a Timote roogo; a sã n paam n ta ka pĩnda, d na tũ taab n wa ges yãmb.
58013024	Pʋʋs-y kãsem dãmba la nin-sõma wã fãa. Rom dãmb tɩ b pʋʋs yãmba!
58013025	Wẽnd bark sig yãmb fãa. Ami!
59001001	Maam a Zak, Wẽnd la d Soaal a Zezi Krista sõgne, n pʋʋsd buuda sags piig la a yiiba kamba sẽn sẽeg Pa-weere!
59001002	M saam-biisi, ges-y wa sũ-noogo meng-menga, namsg ka tɛka sẽn lʋɩt y zugu.
59001003	Wala y sẽn mi, y tẽeba sã n pidi la y yɛs y zĩ-yɛnga.
59001004	Sẽn yɛs-a a zĩ-yɛng me tʋmda tʋʋmd sõngo, la yaa woto la y sõmblema na n pid zãnga, bũmb kõn pa sãoogo, bũmb kõn keoos ye.
59001005	Yãmb nin-yend sã n pa tar yam zulunga bɩ a pʋʋs n kos Wẽnd t'a na paame. – Wẽnd kõtame tɩ gale la ne yamleoogo.
59001006	Bɩ a modg n kos ne tẽebo, n ka sãmbdẽ ye; sẽn sãmbda wẽnda mogr koom, sobg sẽn zẽkd la a rãmbdẽ.
59001007	Ned a woto buud da tẽ t'a na n paama bũmb Soaala nengẽ ye,
59001008	t'a raaba teemdame, a soy wã yaa kʋʋma.
59001009	Saam-biiga sẽn yaa naong soab kɩdem t'a zug na n zẽkame;
59001010	arzɛk soaba me gũ a zug sulugri t'a na n looga wa mo-puugu.
59001011	Wĩndg puka ne a waolgo n kʋɩɩs moogo t'a puug sʋʋge, t'a neerma wẽneg n sãam. Boto me la arzɛk soab raab wagla na n sãam-a.
59001012	Zu-noog soaba la sẽn tõoga kʋɩɩbgo! A sã n tõog kʋɩɩbgo n puk a sõmblem, a paamda vɩɩm dolb ning Wẽnnaam sẽn kãab sẽn nong-b bãmba.
59001013	Kʋɩɩbg wakato bɩ ned ba a ye ra saag n yeele: yaa Wẽnd n kʋɩɩbd maam. Wẽnd pa baood wẽnga, Wẽnd pa kʋɩɩbd ned ye.
59001014	Yaa ned kam fãa raab wẽng n takd-a, n belgd-a.
59001015	Raab wẽnga sã n dɩk pʋga, yaa yel-wẽnd la a roagda, la yel-wẽnd sã n kũmd dogem, yaa kũum la a roagda.
59001016	Da kẽ-y moog ye, m neb sõma!
59001017	Kũun ning fãa sẽn be yõodo, kũun sẽn pid kũun fãa yita yĩngri soaba nengẽ; a yita d Ba ning sẽn pida ne vẽenema nengẽ. Bãmb pa mi teengo, bãmb pa mi tekre ba bilfu.
59001018	B tʋlg n doga tõnd ne b sɩd gomde, b tʋlgame tɩ d yɩ wa bõn-naandsa fãa bõn-dẽenga.
59001019	Ade, m saam-biisi, m sẽn nong wa fãa-fãa: bɩ ned kaam fãa modg n yɩ tʋʋlg ne kelgre la maasg ne leokre la sũ-fõore.
59001020	Ned sẽn basd a sũur tɩ fudgdẽ, ka maand Wẽnd sẽn dat ye.
59001021	Dẽ yĩnga zãag-y meng ne rẽgd buud fãa, ne wẽng buud fãa sẽn kell y sũurẽ, la sak-y n deeg Wẽnd Gomdã sẽn bʋd y sũurẽ n tõe n fãag y sɩɩse.
59001022	Tũ-y Gomda sẽn yet tɩ y maan a soaba. Da yɩɩ-y kelgdb bala n wa belg y mens ye!
59001023	Sẽn kelgd-a Gomdã n yaool n pa tũudĩ, wẽnda ned sẽn get a neng nin-gɛtgẽ.
59001024	A sẽn ges n loog la a sẽn wẽneg n yĩm a sẽn ya a soaba.
59001025	Ned ninga sẽn gãda la a tabend Noor ninga sẽn wata ne burkĩndlem menga, a sã n pa yĩmd-a, a sã n yik n tũud-a zãng-zãnga, yẽ soab na n yãee sũ-noogo.
59001026	Ned sã n tẽed t'a yaa Wẽnd tũud akɩka n yaool n ka loet a zelemde, a belgda a menga, la a tũudma pa tũudem ye.
59001027	Wẽnnaam d Ba wã tũudem akɩka la woto: kɩɩb bɩ la pʋg-kõap yell gesgo, la b zu-loees yolsgo n paas zãag-m-meng ne zamaana rẽgd buud fãa.
59002001	M saam-biisi, ad-y bak ned ne a to ka le tõe n zĩndi, d sã n tẽed Soaal a Zezi Krista ne pẽgr kãseng ning b sẽn paam a soaba ye.
59002002	D mak wala yãmb tigma taaba tɩ ned wa ta ne sãnem nug-bĩng a nugẽ la a yer karfo, tɩ naong soab me wẽneg n wa ne fu-kʋɩdse,
59002003	tɩ yãmb wudg n seg fu-neeba soaba, n yeel-a: «Yãmb wa zaoond ka, waoora zĩigẽ» n yaool n yeel naong saoba: «F rat bɩf yals yĩngri, f rat bɩ f zĩnd tẽng ka.»
59002004	Ka yãmb marsã n bakd ned ne a to la y tũud y tags-goalma?
59002005	Kelg-y, m saam-biisi m sẽn nong ne m sũur fãa, ka Wẽnd n tʋlg tɩ dũni wã sẽn boond tɩ naong rãmba lebg arzɛk rãmb b tẽebẽ la b lebg Arzãn Rĩunga yõod dɩtba wala Wẽnd sẽn kãab b zo-rãmba laa?
59002006	Sã n ya yãmba, yãmb pa nand naong rãmb ye! Mik-y yaa arzɛk rãmbã n namsd yãmba. Bãmb n vuud yãmb n digd bʋʋd zĩigẽ.
59002007	Bãmb n sãamd yʋ-sõng ning b sẽn pʋd yãmbã;
59002008	Bãng-y tɩ y sã n deegd noor ning b sẽn kõ yãmbã, tɩ Sebr sõng boond tɩ no-kãsenga: «Nong f to wala f menga, y maanda neere.»
59002009	La y sã n be tẽngre n bakd ned ne a to, y maanda yel-wẽnde, la y na n dɩɩ taale, tɩ y tõdgda Noorã.
59002010	Ned sã n deeg Noora zãng la bala, bũmb bilfr bal la a bas yã, ad-y yaa Noora zãng taal la a rɩ yã tɩ b na n sok-a.
59002011	Bãng-y tɩ yaa sẽn yeela: «Da rɩk f to pagã,» yẽ soab n yeele: «Da kʋ ned ye.» Fo sã n zãgs yoobo, n yaool n kʋʋda, f baas n yaa Noora tõata.
59002012	Gom-y la vɩɩnd-y wa ned sẽn ya burkĩna.
59002013	F ka zoet f to nimbãanega, b kõn zoe fo me nimbãanega n kao f bʋʋd ye; sẽn tara nimbãan-zoeere, b pa le kẽesd yẽ soab bʋʋd ye.
59002014	M saam-biisi, nin kãnga goama bee võor bi: «Ad-y m tara tẽebo,» n yaool n ka tʋʋm sõma neda; tẽeba a ye tõe n fãag-a lame bi?
59002015	Wala f saam-biiga, dao bɩ pag sã n zĩ a kãre, n ka tar fɩ n ningd a noorẽ,
59002016	tɩ yãmb nin-yend wa yeel-a: «Kul ne laafi, bao bugum n woode, rɩ n pid f pʋga» a sã n ka sõng a yĩnga ne a sẽn tar bũmb ninga tʋʋmna, a goama tara nao bi?
59002017	Tẽeba nengẽ me yaa boto. Tʋʋm-sõma sã n ka naage tẽeba yaa tẽeb kɩɩnga.
59002018	Yaa woto la d tog n gome: «Daoa, fo tara tẽebo tɩ mam ya tʋʋm-sõma neda, wilg maam f tẽeba sẽn ka naag ne tʋʋm-sõma wã, t:i sã n ya maam yaa m tʋʋm-sõma wã n pukd m tẽebo.
59002019	Fo tẽedame tɩ Wẽnnaam yaa b ye bala? F tẽeb yaa sõmbo, la bãng tɩ Sʋtãamba me tẽeda boto n baas n zĩ ne rigbu.
59002020	Yam-kaoolg soaba, f ratame n bãng tɩ tẽeb sẽn ka naag ne tʋʋm sõma yaa tẽeb faoogo?»
59002021	A Abraam, d fãa yaabã paamame t'a yell maneg ne bõe? Yaa a sẽn sak n dɩk a biig a Izaak n na n maan maoong n kõ Wẽnnaama.
59002022	Dɩlla a Abraam tẽeba ra naaga ne tʋʋm sõma la bãmb n kɩt t'a lebg sõng zãnga.
59002023	Yaa woto me la Sebr sõng gomda pid yã: a Abraam tẽe Wẽnnaam tɩ Wẽnd maneg a yelle, tɩ b na n bool-a tɩ Wẽnd zoa.
59002024	Y ne-la, yaa ne tʋʋm sõma la ninsaal paamd a yell manegre, ka ne tẽeb bal ye.
59002025	La pu-yoodr a Raab me, yaa tʋʋm-sõma n wa ne a yell manegre: a reega b sẽn tʋʋm b rãmbã la sõng-b-la ne sor a to tɩ b tũ n paam n põse.
59002026	Yaa wala yĩnga sẽn lebgd kũum sɩɩga sã n yi n bas-a. Yaa boto me ne tẽebo, tʋʋm-sõma sã n ka naage, yaa bõn-kɩɩnga.
59003001	Bɩ yãmb sʋka, sẽn dat-b n lebg karen-saam-dãmba sõor da yɩ wʋsg tɩ loog ye. Karen-saamba sẽn na n wa ne bũmb ning yaa paas d bʋʋda toolem bala.
59003002	D da yĩm tɩ d fãa gill beegdame ye. Ned sã n pa gomd n yõsda, yẽ la nin sõngo, yẽ soab tõe-la a yĩnga zãnga.
59003003	D sã n ningd salbr wiidi noore yaa sẽn na n yɩlẽ tɩ b mensa sak n tũ b sẽn datẽ.
59003004	Yaa boto me ne koom kogendã: b bedrema sẽn zem to-to, sobg ning sẽn tusd-ba sẽn ya to-to, yaa ne bũmb sẽn ya mɛdg bala la b soaalba tõe tɩ b kẽn tɩrga.
59003005	Zelemd me yaa bõn-mɛdga la a tõee yel-bɛda. Ya bugum sẽn paoode n yaool n tõe tɩ weooga fãa dɩ bõaga.
59003006	Zelemd yaa tõnd yĩnga wilga la a me yaa bugum n pid ne wẽnem. A rẽgemda tõnd yĩngã, a rɩta d vɩɩma zãnga la a moka a bugma bugum yiri.
59003007	Ninsaal ne a zelemda tõogame, la a ket n tõeeme n maan a sẽn dat ne we-rũmsi, bõn-yɩgdi, bõn-vuudi, koomẽ rũmsi.
59003008	Ya zelemd bal la ninsaal ka tõoge; a ka mi vʋʋs ne sãoong ye la a pida ne zẽnem sẽn ka mi sugr ye.
59003009	D sã n tar-a n pẽgd d Soaala la d Ba, d tar-a lame n tʋʋsd ninsaal sẽn tar Wẽnnaam wẽnego.
59003010	Zelemda naagame n yiisd pʋlem nood la kãab-wẽnse. Yaool n ka tog n yɩ boto ye, m saam-biisi.
59003011	Bõe ko-bunnem n naag n tãoosd zĩig a ye, ko-sõng la ko-beedo?
59003012	Kankang tõe n woma kɛgl bi: bugsuntung tõe n woma kankam bi? Yaa wa mogra ko-menesendã sẽn ka tõe n yɩ ko-noogã.
59003013	Ãnda n be yãmb sʋkã n yet t'a mi-la a menga la a mii gũusgu? A sẽn yet t'a vɩɩma yaa sõmbã, a wilg tʋʋm niyns a sẽn tʋme tɩ b kõt a tõog-m-menga la a sũ-bʋgsma kaseto.
59003014	A sũura sã n wɩka ne sũ-kiiri la zab-taasem bɩ a gũus n da wa sak wakre la zirẽ-beed ye.
59003015	Fo sã n yagd zirẽ n na n kõ f meng bʋʋm, bãng tɩ yam kãng ka yit yĩngri soaba nengẽ ye, a yaa tẽng zug yam, a yaa rũng bɩ Sʋtãan dẽnna;
59003016	Sũ-kiir la zab-taasem kedbda yɛla la b wata ne yel-wẽnde.
59003017	Fo sã n tar Yĩngr Soaba sẽn dat-f ne zʋg ningã, bɩf bao sɩd la laafi, sak n bas beegr taale, sak n yiis n kõ, sak n nong nimbãan-zoeere ne a tʋʋm sõma, sak n pʋɩ tɩ ned kam fãa reeg a rẽnna, sak vẽenem la f kisg lika.
59003018	Sẽn baood-a laafi soab pʋʋgẽ la b send sõmblem tɩɩga t'a womd biis b yĩnga.
59004001	Y sẽn be ne taab tɩ ya zab la mo-beedã, dẽ yita yɛ? Ka y zʋg wẽnga sẽn gudgd pʋgẽ wã laa?
59004002	Yãmb baoodame n yaool n ka paamnẽ ye, tɩ y yik n kʋʋda. Y neeme n data n ka soogd fɩ tɩ lebgd zaba la gãgs ne taaba. Bãng-y tɩ y sẽn pa tarã, yaa y sẽn pa kotã.
59004003	Y sẽn kot bũmb ning n pa paamnẽ wã, yaa y sẽn pa mi kosgã. Sẽn nafd y yĩnga bal la y kota.
59004004	Long rõaag, long sɩɩg kamba, yãmb pa mi tɩ zamaana nonglem yaa beem ne Wẽnd laa? Sẽn data n yɩ zamaana zoa lebgda Wẽnd bɛyã.
59004005	Y tẽedame tɩ yaa zaalem la Sebra yet woto: Wẽnd data ne raab kãsenga zʋg-sõng ning b sẽn pʋdg tõndã?
59004006	Yaa sẽn be yõod n yɩɩdã la b nong n kõtẽ, dẽ la Sebr sõng togdsda: «Wẽnd mongda b kũuna wilg-m-meng rãmba n yaool n kõta sulg-m-meng rãmba.»
59004007	Woto wã, sak-y Wẽnde la y tõdg Sʋtãana, t'a na zoe n menem.
59004008	Kolg-y Wẽnd tɩ bãmb me na yẽrg n kolg yãmba. Pek-y y nusi, yel-wẽn-maandba, pek-y y sũya, ka yɛs-b zĩ yɛng rãmba!
59004009	Ges-y y bʋkã, kelem-y kʋʋre, kɩt-y tɩ y laad lebg kũmkũm, tɩ nintãm deeg sũ-noog zĩiga.
59004010	Sulg-y mens Soaala taoore tɩ bãmb na roog yãmba.
59004011	Da wɩdi-y taab ye, m saam-biisi. Ned ninga sẽn wɩt-a a to, la a tagsd a soab wẽnga, yẽ soab wɩta Noorã la a tagsd Noora ne wẽnga. La fo sã n tasgd tɩ Noora yaa wẽnga, fo ka le ya Noora tũuda, fo lebga Noora sãbsda.
59004012	Ned ninga sẽn yiisa Noorã, yẽ soab n na kao bʋʋd Noora poorẽ. Yẽ soab n tõe n yiis bɩ a paalg bʋʋdo. Ka tõnd n na n kao taab bʋʋd ye.
59004013	Yãmb la m tat marsã, arzɛk rãmba. Y yetame: «Dũnna bɩ beoogo d na n taa Bõnd tẽnga, d na n zĩnda be yʋʋmda tõre, d na n maana leobgo n paam ligdi.»
59004014	Yãmb yaool n ka mi y vɩɩma sẽn na yɩ a soab beoog ye. Yãmb yaa waolg sẽn dukd yĩngr bilf bala n pa na n zɛ loogr ye.
59004015	Yãmb kisa y yeelẽ: «Wẽnd sã n sõnge d na vɩɩnde, d na maan woto la woto.»
59004016	La ade y basa rẽ goama n zĩi n tãoosd daoodo! Kato, wakr a woto buud fãa yaa wẽnga!
59004017	Ned ninga sẽn mi a neer maanego n ka maandẽ, a soab maanda yel-wẽnde.
59005001	Rakãagba, m le wata yãmba! Sɩng-y wiisgu la kũm-y tɩ yell n na n pak yã.
59005002	Y arzɛka põogame; y futã, zũnzuy wã zurb-b lame.
59005003	Y sãnema la y wanzurfa zoe n kẽe tẽngempiisem: ka tẽngempiisma n na n gom n sõng yãmb ye. Yẽ n na n wa rɩ y nemsã. Ad-y yaa bugum ra-giis la y tigsd n gũud beoog raara yĩnga.
59005004	Kelg-y rãamde: neb la yãmb dɩk yã tɩb wa tigs y koodo la y maana zãmbo n pa yao-b ye; ad-y yaa bãmb n kelemde la b kɛlenga sãag n lʋɩ Pãng Soaba tʋbrẽ.
59005005	«M yĩnga kõn yãe toogo, a na tɩg faongo» n yɩ yãmb vɩɩma tẽng zugu la y sɩd rɩ-la y pãngẽ, n nob wa rũng sẽn nobe, n gũud koos naaba.
59005006	Y sakame meng n paalg nin-sõng bʋʋdo la y kʋ-a lame t'a ka be pãng ye.
59005007	M saam-biisi, tõog-y meng n ta Soaala waoongo; Ges-y ka-koaada, a gũuda a tʋʋmda yõodo, n tẽed tɩ sa-koom na rʋʋg sig-noy n ta sẽooga tɛka.
59005008	Yãmb me yɩ tõog-m-meng rãmba la keng-y y sũya tɩ Soaala Waoong taame.
59005009	Da guglem-y ne taab ye, woto b kõn tags-y ne wẽng ye.
59005010	M saam-biisi, togs-y bãngdbã la ges-y-ba wa neb sẽn sak toogo, neb sẽn maan sũ-keelem Wẽnd yĩnga.
59005011	Ade tõnd meng pẽgda neb niyns sẽn ka basd-b sũ-keelem. Y pa wʋm a Zoob sũ-keelma kibare, y pa bãng Soaala sẽn da rat n puk bũmb ninga? Soaala yaa nimbãan-zoeta, Soaala kũmda b neba.
59005012	M saam-biisi, da wɩng-y ne wẽeneg ye. Da wẽen-y ne saaga, bɩ ne tẽnga bɩ ne bũmb a to ye. Y sã n tog n leok tɩ N-yẽe bɩ y yet tɩ N-yẽe! Sã n ya Ayoo, bɩ y yet tɩ Ayoo! Woto b kõn kẽes-y bʋʋd ye.
59005013	Ned sã n namsd yãmb sʋka bɩ a soab pʋʋse. Ned sã n kɩdemnẽ bɩ a pʋd yɩɩle. Ned sã n pa keeme,
59005014	bɩ a kɩt tɩ b bool Tigeng nin-kẽemsã tɩ b yals a zug n pʋʋs a yĩnga la b zɛɛ kaam, Soaala yʋʋr yĩnga.
59005015	Pʋʋsga sẽn maan ne tẽebã na n fãaga bãadã. Soaala na kɩt t'a tɩlge; a sã n maana yel-wẽnde, a na paam sugri.
59005016	Wilg-y taab y beegre fãa. Pʋʋs-y n kõ taaba tɩ y fãa paam sãoogre. Nin-sõng sã n yõk sɛɛga, wa a sẽn tõe tɛka, a tara pãnga.
59005017	A Eli da yaa ninsaal wa tõndo la a pʋʋsa ne tẽebo tɩ saag ra ni ye. La saaga ka tol n tosg tẽnga yʋʋm a tã la kiis a yoob ye.
59005018	A sẽn leb n pʋʋse, sa-koom dʋʋgame la tẽnga woma a biisi.
59005019	Ned sã n bʋdge n bas sɩd sore tɩ neda to le tall-a n wa,
59005020	yẽ soab bãnge t'a fãaga a sɩɩga kũum nugẽ la a na paam a yel-wẽn ka tɛk sugri.
60001001	Maam a Piyɛr, a Zezi Krista tʋʋm-tʋmda, n pʋʋsd Wẽnd kom-nongds sẽn vɩ-b wa sãamba la pa-weto: Põ, Galasi, Kapados, Azi la Bitini tẽnse.
60001002	Yaa Wẽnd Ba sẽn mi fãa wã n tũus yãmb al daar woko, t'a Vʋʋsem Sõng pids-y ne b kũuni, tɩ y na n pʋg a Zezi Krista la y sak tɩ b mes-y ne b meng zɩɩm. Bɩ Wẽnd nimbãan-zoeere la b laafi sig y zug zembala!
60001003	Soaala Zezi Krista Ba paam pẽgre! B nimbãan-zoeer n waooge tɩ b le kõ-d vɩm paalga, ne a Zezi Krista sẽn vʋʋg kɩɩms sʋka. Bãmb yĩng la y vɩ la y saagdẽ,
60001004	tɩ y na paam n dɩ b yõod sẽn kõn sɛ, sẽn kõn wooge menga, b sẽn bĩng yãmb b arzãnẽ.
60001005	Ad-y y tẽeba yĩnga, Wẽnd ne b pãnga segla y yĩnga fãagr sẽn na n puk a meng a toore yaoolem daarã.
60001006	Dẽ n kɩt tɩ yãmb kɩdemd sũ-noog marsã, ba y mi tɩ togame tɩ y kell n namse.
60001007	Y miime tɩ Wẽnd sã n mak yãmb ne namsgo, y tẽeba sẽn be yõodo n yɩɩd sãnem sẽn kalem dẽgdo tɩ b losda boaagẽ, y tẽeba na wa ne yãmb pẽgre la y zu-zẽkre Krista a Zezi waoong raare.
60001008	Bãmb la yãmb zɩ n yãe la y yaool n nongẽ, bãmb la y nif nan ka teege la y tẽeba kɩtame tɩ y zoe n kɩdemd y pẽgra sũ-noogo la y langdẽ.
60001009	Y miime tɩ y kõn kong y sẽn tẽedã: y sɩɩsa fãagrã ye.
60001010	Fãagr kãng poorẽ, bãngdba yõka vɛɛsgo la baoobo, bãngdb niyns sẽn gom Wẽnd sẽn bĩng-y kũun ninga yelle.
60001011	B baoome n na n bãng yaa wakat bʋgo la bõe taki la Krista Vʋʋsma b sẽn paama ra zoe n neẽ, bãmb sẽn waa n gomd Krista namsgã la pẽgr ning sẽn na n pʋgã.
60001012	Bãngdba bãngame tɩ ra ka bãmb yĩng la b ra gomd ye, b ra gomda yãmb yĩnga. Sɩd yaa ne yãmb la sẽn moond-b Koe-nooga gomda. B gomd-y-la ne a Vʋʋsem Sõng b sẽn zĩnd yĩngr n tool yãmbã; b gomdame al t'a yamleoog tar malɛgsa menga.
60001013	Dɩlla, nek-y y yam la yõk-y y mense. Maan-y saagre ne kũun ning sẽn na n sig y zutu ne Krista a Zezi Waoongo.
60001014	Wa kamb sẽn mi sakre, lak-y y yam ne pĩnd tʋls wẽns sẽn da be y sũurẽ, y sẽn waa n da ket likĩ.
60001015	La wala sẽn bool-a yãmbã sẽn ya Sõmblem naaba, y me yɩ sõma, y manesem fãa pʋgẽ,
60001016	tɩ yaa woto la b gʋlsyã: Yɩ-y sõma tɩ mam menga yaa sõngo.
60001017	Yãmb sã n boond tɩ y Ba, Wẽnd ninga sẽn ka bakd-a ninsaal ne a to, sẽn get-a ned kam fãa yel-manesem n na n kao bʋʋdo, bɩ y tall y meng ne rabeem, vɩɩm kãnga pʋgẽ t'a yaa pa-weer vɩɩm.
60001018	Bãng-y tɩ ka ne bõn-sãamdem, sãnem bɩ wanzurfu, la y paam n tɩlg vɩɩm yaalg ning y yaab rãmba sẽn kõ yãmba ye.
60001019	Yɩɩ ne zɩɩm sẽn tar yõodo, wa pe-bil sẽn ka tara toorẽ yelle, sẽn ka tar bãnd ba bilfu zɩɩm: yɩɩ ne a Zezi Krista zɩɩm.
60001020	Wẽnd n welg-b toore tɩ dũni nan ka naan ye, n yaool n puk-b marsã yãmb yĩnga.
60001021	Yaa ne Krista pãnga la yãmb tẽed Wẽnd sẽn vʋʋg b kɩɩms sʋka n kõ-b pẽgre; woto y tẽeb la y saagr bee Wẽnnaam b ye nugẽ bala.
60001022	Yãmb sẽn deeg sɩdã, yaa yãmb sɩɩs n paam sõmblem tɩ y na n nong taaba wala ba-biis bala; dɩlla bɩ y ra vʋʋs ye la nong-y taaba ne pʋ-peelem zãnga.
60001023	Sẽn le roga yãmbã ka ninsaal yĩng sẽn mi kũuma ye, yaa Wẽnd ne b gomd pãnga: bãmb n ka mi kũum, bãmb n tar vɩɩm sẽn kõn sɛ.
60001024	Ad-y yĩng neong yaa wa moogo: a neerma yaa wa puugu; moog kʋɩtame t'a puuda me sʋʋgdẽ.
60001025	Sã n ya Wẽnd Gomde, a bee daar fãa. Wẽnd Gomda la Koe-noog ning b sẽn taas yãmbã.
60002001	Woob-y pʋ-toog buud fãa ne zirẽ-beedo, zãmbo, sũ-kiiri, la tẽn-kãnem.
60002002	Tʋlg-y Wẽnd Gomdã wala kom-peelse sẽn tʋl bĩs-naare sẽn ka pul koom; yẽ n tõe n bɩɩs y yaoko tɩ y tʋm y fãagra tʋʋma.
60002003	La rẽ me yaa y sã n deng n lemba Soaala kũuna n mi tɩ bãmb n noom n yɩɩd fãa.
60002004	Bɩ y yẽrg n kolg bãmba tɩ bãmb la kugr vɩɩga ninsaalb sẽn daag n bas kɛɛnga tɩ Wẽnd yaool n yãk-a wa kugr sẽn tar neerem.
60002005	Yãmb me, yɩɩ-y wa kug vɩɩse la sak-y tɩ b rɩk yãmb n me Wẽnnaam doogo, tɩ b sɩng maan-kʋʋr sõng tʋʋmd a pʋgẽ n kõt Wẽnd maand sẽn ka tẽng zug rẽnna, la sẽn tat b yam, a Zezi Krista maasem yĩnga.
60002006	Ad-b sẽn gʋlse: Yaa Siõ tãng zug la m vigĩnd kuga ma, kugr m sẽn tũusi, kugr sẽn be neere la ned ninga fãa sẽn na n teeg kugr kãnga kõn yãe yãnd ye.
60002007	Yãmb tẽedba yĩnga a na wa ne y pẽgre; sã ya kɩɩsdbã, b bãng tɩ kugr ninga metba sẽn bas kɛɛngã, yẽ n lebg kuga ma,
60002008	a lebga lakr kugri, lak-n-lʋɩ pĩiga. Kɩɩsdba lakd-a lame tɩ b pa tẽ Gomda ye, la lakra la bãmb me pʋɩɩre.
60002009	La yãmba, yãmb yaa buud Wẽnd sẽn welg tore, buud sẽn paam maan-kʋʋr naam, buud sõngo Wẽnd sẽn tũus n na n kils Ned ninga sẽn yisa yãmb likĩ n kẽes-y vẽenem sẽn ka taar pʋgẽ.
60002010	Y buuda da ka buud ye la ad-y y sen lebg Wẽnd buud sõng marsã! Yãmb da ka paamd tɩ b kũm y nimbãaneg ye la ad-b sẽn zoe y nimbãanega marsã.
60002011	M sẽn nong b rãmb wa fãa fãa, maam n yõkd y sɛɛga, y sẽn ya sãamba la so-toagdba yĩnga, tɩ y zãag y mens ne y yĩnga tʋls wẽns sẽn sogd maoor ne y sɩɩgã.
60002012	Tall-y y mens neer bu-zẽmba sʋka tɩ ba b sã n wɩt yãmb wa nin-wẽnse, bɩ b yãend y tʋʋm-sõma. Rẽ n na n sõng ba tɩ b wa pẽg Wẽnnaam b waoonga raare.
60002013	Soaala yĩnga bɩ y sak tẽng zug naama ne a siglsã: sak-y dĩma sẽn ya fãa soaala,
60002014	sak-y b kombɛɛmba; b tʋʋmd yaa b sɩbg sẽn maand-b wẽnga la b pẽg sẽn maand-b neere.
60002015	Ad-y yaa Wẽnd n dat tɩ y maan neer woto, n pag gãeemsa la zɩtba noore.
60002016	Woto wã tʋm-y burkĩndlem tʋʋma. Da lʋɩɩs-y burkĩndlema taoore n dɩk menesg sor ye, yɩɩ-y Wẽnd tũudb bala.
60002017	Waoog-y neb fãa, nong-y y saam-biisi, zoe-y Wẽnde, la waoog-y dĩma.
60002018	Yãmba, zak kamba, sak-y y zu-soaben-dãmb ne rabeem menga, b tar bʋgsem, b yaa naana bɩ toose.
60002019	Ad-y yaa Wẽnd kũun la f paamyã, f sã n sak Wẽnd waoogr yĩnga n nams f sẽn ka tog n namse.
60002020	Bõe n sek pẽgre, f sã deeg toog sẽn ya f beegr sɩbgre? Sã n yaa y tʋʋm sõma yĩnga la y sakd namsgo, ad-y rẽ n be yõod Wẽnnaam nengẽ.
60002021	Mik b bool yãmb tɩ y wa namse; Krista me namsa y yĩnga n kõ y togs-n-taar n dat tɩ y pʋg bãmba.
60002022	La bãmb yaool n zɩ n maan wẽng ye – zirẽ-beed zɩ n yi b noorẽ abada.
60002023	B tʋʋs-b lame la b ka tʋʋs n lebs ye, b yãee toogo la b basa rẽ fãa ne ned ninga sẽn kaooda bʋʋd sɩda.
60002024	Pika zugu b meng tʋka d yel-wẽna, sẽn na n yɩlẽ tɩ tõnd me wa lebg bõn-kɩɩmse ne yel-wẽnd maanego la bõn-vɩɩse ne sõmblem baoobo. Bãmb sãmpogrã n wa ne yãmb sãoogre.
60002025	Yãmb da yaa wa pe-yãans sẽn kẽ weoogo la marsã y le leba y pe-kɩɩma la y sɩɩsa gũud nengẽ.
60003001	Yãmb me, pagba, sak-y y sɩdb-rãmba. Sɩdb-rãmba kẽer pa rat n deeg Koe-nooga ye la b pagba vɩɩm sõngã n na n tak-ba tɩ pa tũ ne b noor gomd ye.
60003002	Rẽ yaa b sã n ne tɩ y zãaga y mense ne yoob n tog ne waoogre.
60003003	Bɩ y faongã ra yɩ faong sẽn ne yɩng ye, faong sẽn baood ne zoobd pãnengo, sãnem teedo la fʋ-neeb ye.
60003004	Faongã tog n yɩɩ pʋgẽ faongo: yaa sũur sẽn ka sak wẽnga, n tar bʋgsem, n ka mi fudgr ye. Dẽ n be neer Wẽnd nifẽ.
60003005	Ya woto la pĩnd pʋg-sõma wã sẽn da tẽed-b Wẽndã ra baood b faong la b sakd b sɩdb-rãmba.
60003006	Woto la a Sara ra sakd a Abraam la a boond-a t'a zu-soaba. Yãmb me lebga yẽ kamba yãmb sã n baood neere n zĩ wɩsa n pa yɛɛsd bũmb ba a ye.
60003007	Sã n ya yãmba, sɩdb rãmba, zĩnd-y ne y pagba ne wʋm taab yam, wa ne zĩnd-n-taaga sẽn ka tar pãng wʋsg ye. Kõ y pagã a waoogr pʋɩɩre, wa neb sẽn naag taab n dɩt beoog vɩɩma yõodo. Woto bũmb kõn sãam yãmb pʋʋsg ye.
60003008	M sẽn kot bũmb zãnga, yaa y fãa yɩ yam yɛnga, ne taab kũmbu, ne taab nonglem, ne taab nimbãan-zoeere la ne yam-sulgri,
60003009	n ka lebsd wẽnga, n ka lebsd tʋʋr lɛ-lɛ. Yãmb yee n kãab noogo la y ra kãab beed ye, tɩ b welg-y la toore, sẽn na n yɩlẽ tɩ y wa rɩ pʋlemd nooga yõodo.
60003010	Sɩd me ned ninga sẽn baooda a yõore la a rat vɩɩm noogo, bɩ a paam-a, a yõk a zelemde la a vẽ ne goam wẽna la zirẽ-beedo.
60003011	A zãaga meng ne wẽnga la a maan neere, n bao laafi la a wɩng n wa paam-a.
60003012	Soaala neng togla nin-sõma la b tʋb kelgda b pʋʋsgo. Soaala nini yaool n gẽenda sẽn maand-b wẽnga.
60003013	Yell bʋg n tõe n pak yãmba, yãmb sã n baood neer ne y sũur fãa?
60003014	Ad-y y zug yaa noogo y sã n pʋs n namsdẽ y sõmblema na paas yĩnga; dɩlla da zoe-y rabeem ye la y ra bas tɩ sũur kiuus ye.
60003015	Y sẽn tog n maane, yaa waoogd Soaala, Wẽnd Nedã, y sũurẽ la rẽ tɩ y bob n yɛsame n na leok sẽn na n soka yãmbã: bõe saagr la y zĩi n saagdẽ?
60003016	Leok-y ne sũ-bʋgsem la waoog taab yam, wa neb sẽn mi tɩ b sũur ka kiuusd ye. Woto b sẽn wɩt yãmb bũmb ning poorẽ wã na n lɛɛg n pids ne yãnde neb niyns fãa sẽn sãbsd y vɩɩm sõngã, Krista tũudma pʋgẽ.
60003017	Maan neer tɩ b nams fo, Wẽnd sã n data, n são maan wẽnga n paam yĩn-maasem.
60003018	Krista meng kii vugri, yel-wẽna yĩnga. Sẽn ka tar-a yelle kii yell maandb yĩnga, sẽn na n yɩlẽ n tall-do n taas Wẽnde. B yĩngẽ wã la b lebg-bõn kɩɩnga, b sɩɩgẽ wã b kell n yɩɩ bõn vɩɩga.
60003019	B sɩɩgã n tol n taas Koe-noogã neb niyns sẽn da pag roogo.
60003020	Bãmb dãmb n zãgs tẽeb pĩnda, Wẽnd sũ-maasma wakato, a Nowe sẽn waa n kaad a koglga wakato, tɩ yaa koglg kãng pʋga la neb sẽn paoode, neb a nii bala, paam n dʋʋg kooma n põse.
60003021	Dẽ me n makd sooba sẽn fãagd yãmb me marsã. Ka yĩnga rẽgd la a pekd ye, a kɩtame tɩ ned kam fãa rɩk a menga n ko Wẽnd ne pʋ-peelem, A Zezi Krista sẽn vʋʋga yĩnga.
60003022	Bãmb n dʋ arzãna n zĩ b Ba rɩtgo la rẽ tɩ b reng n tõoga yĩngr Sõgen-kambã, yĩngr Kãsem-dãmbã, la Pãn-dãmba fãa.
60004001	Dɩlla Krista sẽn yãend toog woto, b yĩngẽ, bɩ tagsg kãnga wa kõ-y raoodo. Ned ninga sẽn yãenda toog a yĩngẽ, yẽ soab laka a meng ne yel-wẽnde;
60004002	n na n vɩɩnd tẽng zug vɩɩma marsã, wala Wẽnd sẽn date; ka na n le yɩ wa zʋg wẽnga sẽn dat ye.
60004003	Y sẽn yik pĩnd n tũ bu-zẽmba raabã, ka sek-y sɩda? Yãmb saka b yoobo, b yel-yoodo, b rã-tɩgre, b rɩ-bɛda, b yũud n pa roogdẽ, b bõn-naands waoog yoodo.
60004004	Ad-y yãmb sẽn pa le naag bãmba n dʋʋg kʋɩl ning sẽn na n dɩ-bã, b pa wʋmd a võor ye. Dẽ la b yik n tar yãmb paoogre marsã.
60004005	Mik rẽ fãa na n waa Bʋ-kaood yɛnga taoore, sẽn vɩ-b la sẽn ki-b Bʋ-kaoodã.
60004006	Ad-y yaa rẽnd yĩnga la kɩɩm-kulga meng paam tɩ b moon Koe-noogã, woto ninsaalb sẽn paalg b rãmb bʋʋd tẽng zugã tõog n paama yĩngr vɩɩma Wẽnd nengẽ.
60004007	Ad-y Dũni wã yikr kolgame; bɩ y yɩ neb sẽn tar gũusgu la y yõk y menga n tõog n pʋʋse.
60004008	Bũmb zãnga tall-y taab nonglem tɩ nonglem luta yel-wẽna.
60004009	Maan-y taab gãag-sobẽndo sẽn ka naag ne yẽgeng ye.
60004010	Bɩ ned kam fãa yik n sõnga taaba wala a sẽn paam tɛka, wala y lebga Wẽnd kũun ka tɛka pʋɩtb-a.
60004011	Ned sã n gomd bɩ a gom wa Wẽnd sẽn gomde. A sã n deeg taab sõngr tʋʋmde, a sõng wala Wẽnd n kõta noore. Woto bũmb fãa pʋgẽ Wẽnd na paam pẽgre, Krista a Zezi maasmẽ. Bãmb n so naam la ziir sẽn ka sɩng la sẽn kõn zĩnd sɛɛbo. Ami!
60004012	M kom-sõma, da yɛɛs-y bugum ninga sẽn wulumd yãmb sʋka wa bõn-lingdem ye tɩ yaa Wẽnd n dat n fɛɛs yãmba.
60004013	Y sã n naag Krista n namsdẽ bɩ y noog y sũuri tɩ b ziira pukr daare y na naag n lang la y kɩdem sũ-noogo.
60004014	Sã n ya Krista yʋʋr yĩng la b yaand yãmba, yãmb zug yaa noogo. Ad-y yaa Wẽnd Vʋʋsem ne b zɩiri, Wẽnd Vʋʋsem n sig yãmba.
60004015	Bɩ yãmb ned ba a ye ra wa namse, a sẽn ya nin-kʋʋd, bɩ wagdr, bɩ tẽn-wãad, bɩ tẽn-kãn neda yĩng lɛ-lɛ!
60004016	A sã n namsdẽ bɩ yɩ a sẽn tũud Krista yĩnga; a ra zoe yãnd ye la a pẽg Wẽnd tɩ b Yʋʋr n lebg yẽ me rẽnna.
60004017	Ad-y wakata taame tɩ bʋʋda na n sɩnge ne Wẽnnaam meng zaka neba; la sã n ya ne tõnd la bʋʋda na n sɩnge, sẽn tõdg b Wẽnnaam Koɛɛga reegrã, bãmb dãmb baasg na n yɩɩ wãna?
60004018	Nin-sõng paam n põs sã n ka naana, nin-wẽng la yel-wẽn-maand na n kẽe yɛ?
60004019	Dẽn yĩnga bɩ Wẽnd sẽn tʋlg b rãmb ne namsgo dɩk b mens n bas ne b Naanda la Sɩd Soaba la b wɩng ne neer maanego.
60005001	Ad-m koɛɛg marsã ne karen-saam-dãmba, sẽn be tõnd sʋka; mam meng yaa kãsem-soab wa bãmba la m yɩɩ Krista namsga fãa kaset soaba dẽ la m mi tɩ m na n paama bãmb pẽgre, a pukra raare.
60005002	M kotame tɩ y yɩ bãgr ninga Wẽnd sẽn gũnug yãmba pe-kɩɩmba. Gu-y piisã la ra yɩ rok-m-zug tʋʋmd ye, a yɩ yamleoog tʋʋmde wa Wẽnd sẽn date. Da yɩ rolb yooda yĩng ye, a yɩ taab sõngr yamleoog bala.
60005003	Da bao-y n dɩ naam neb zug ye. Bao-y bala n yɩ taoor dãmba sẽn wilgd piisa so-sõngo.
60005004	Wotoone, Pe-kɩɩm sõma naaba pukr daare y na reeg y pẽgr sẽn kõn sɛ pugla.
60005005	Woto me yãmba, kom-bɩɩba, reeg-y kãsem-dãmba goama; yɩ-y sulg-m-meng rãmba y taab taoore. Ad-y Wẽnd mongda wilg-m-meng rãmba n kõt yam-sulgr dãmba.
60005006	Dɩlla bɩ y sulg y mens Wẽnnaam taoore tɩ b tõog n zẽk yãmba, b raara sã n ta.
60005007	Bas-y y zu-loeesa fãa ne bãmba tɩ bãmb meng n na n ges y yelle.
60005008	Yɩ-y neb sẽn tõe b mense la maan-y gũusgu tɩ yãmb bɛyã, Sʋtãana, gilgdame n yãbd wa gɩgemde n baood a sẽn na n dɩ a soaba.
60005009	Tõdg-y Sʋtãana zãnga la y tall y tẽeb kẽnkẽ, n mi tɩ yaa namsg a woto buudu bala la saam-biisa namsd zĩig zãnga.
60005010	Y sã n paam n nams bilfu, ad-y Wẽnd sẽn ya kũuna fãa kõatã la bãmb n bool yãmb tɩ y wa rɩ vɩɩm sẽn kõn sɛ yõodo ne Krista a Zezi, Bãmb meng b toore n na n le yals yãmb y nao zutu la b kõ-y keelem la pãnga tɩ b mak y mimsg n konge.
60005011	B soog pãng la ziir daar fãa. Ami!
60005012	M kɩtame t'a Silvẽ gʋls-y sebr bil kãngã. Yẽ la m get wala m saam-biiga sẽn ka tol n bak ne m ye. M sagend-y lame la m wilgd-y lame tɩ kũun ning y sẽn paama, yẽ la Wẽnd kũun menga la tall-y kũun a woto buud neere.
60005013	Babilon Tigenga Wẽnd sẽn tũusi wala b sẽn tũus yãmbã tɩ b pʋʋs yãmba.
60005014	Pʋʋs-y taab ne saam-biis sẽn nong taab pʋʋsgo. Laafi zĩnd ne y fãa sẽn vɩ Krista maasmẽ!
61001001	A Zezi Krista sõgne la b tʋʋm-tʋmda, maam a Simo Piyɛr, n pʋʋsde. M pʋʋsda neb niyns fãa sẽn paam-b tɩ d Wẽnnaam la d Fãagd a Zezi Krista ko-b tẽeb sẽn be yõodo wala tõnd dẽnna.
61001002	Soaal a Zezi Krista bãngrã sudg-y bark la laafi zembala.
61001003	Wẽnd ne b pãnga kõo tõnd vɩɩnd-ne-bãmb la waoog-bãmb yamleoogo. B puka tõndo Ned ninga sẽn boola tõndo ne b pãng la b ziiri.
61001004	B kãaba tõnd kãab noodo la kãab bɛda: b kãab-d la b wẽndlema pʋɩɩre. La woto wã b zãaga tõnd ne dũni wã rẽgd la a tʋls wẽnse.
61001005	Rẽ me yĩng la y tog n modge tɩ y tẽeba naag ne vɩɩm sõngo, tɩ vɩɩm sõng naag ne bãngre,
61001006	tɩ bãngr naag ne tõog-m-menga, tɩ tõog-m-meng naag ne beoog beoog fãa modgre, tɩ modgra naag ne Wẽnd waoogre,
61001007	tɩ Wẽnd waoogr naag ne saam-biis nonglem, tɩ saam-biis nonglem naag ne Adem biig fãa nonglem.
61001008	Ade, dẽ fãa sã n beẽ, dẽ fãa sã n pida zãnga, y kõn zĩi n pa tʋmnẽ ye, n pa womd biisi sẽn ya tõnd Soaala a Zezi Krista bãngra ye.
61001009	Ned ning sẽn ka paama kũun kãensa lebgda zoanga, ned sẽn pa ne yɩɩga; sẽn yĩmd t'a paama a pĩnd dẽgda pekre.
61001010	Bɩ y le wɩng n paase, m saam-biisi, n kɩ yẽgna Wẽnd sẽn bool-y la b welg-y toora maasmẽ. Sã n ya woto rabeem ka be ne y raar a ye ye lʋɩɩs ye.
61001011	Yaa woto la b na n pids b kũuna zãnga n kẽes yãmb d Soaala la d Fãagd a Zezi Krista rĩung sẽn ka be sɛɛba pʋgẽ.
61001012	Yaa rẽ yĩng la m na n kell n tẽeg-y yell kãnga daar fãa, ba m sã n mi tɩ y ka yĩmi. Modg-y n vigl y mens sɩd kãnga pʋgẽ.
61001013	Mam tẽedame tɩ m sẽn nan ket m tẽng zug zãnda maasmẽ, segdame tɩ m sõng-y ne yell kãnga tẽegre tɩ y ra wa suus ye.
61001014	Soaal a Zezi Krista n zoe n wilg-m tɩ m mii tɩ loog n bas m zãnda wakat yaoome.
61001015	Woto wã mam me na n wɩngame, tɩ m loogr poore, bɩ yell kãensa kell n pa y pʋtẽerẽ.
61001016	Sɩd me, tõnd sẽn wilg yãmb bũmb ninga fãa, Soaal a Zezi Krista sẽn na n wa ne pãng ningã, ad-y ka solem-bãna bɩ yelbũna la d tão-y ye, yaa d sẽn deng n yãend bãmb meng ziirã ne d nifu.
61001017	Yaa Wẽnnaam Ba n kõ-b naam la waoogre. Bãmb n yiis b pãng la b naam gomd kãnga: «Ad-y yaa mam Bi-nongre, ad-y m yam kẽe-a la zãnga.»
61001018	Koe kãngã, d wʋm-a lame; a ra yita yĩngri d sẽn waa n be ne bãmba tãnga zugu.
61001019	Pʋs n yaa rẽ yĩnga la d gãd bãngdba goma sõmb-sõmbo. Y maanda neere, y sã n mams-b wala fitil bugum sẽn wɩt zĩ-sobdo n gũud beoog vẽegre la tõd-beoog ãdg pukri.
61001020	Reng-y n bãng-y tɩ bãngr gomd sẽn be sebrẽ, ninsaal ka bee n tõe, a menga toore, n wilg-a võor ye.
61001021	Bãngr gomd ka yit ninsaal sũurẽ ye; sẽn gom b rãmba goma Wẽnd zĩigẽ la ne a Vʋʋsem Sõng vẽnegre.
61002001	Neb n zĩndi buuda pʋga n yɩ zirẽ-be-bãngdba; la yãmb me sʋka zirẽ-be-neb n na n yik n yet tɩ b yaa karen-saam-dãmba; bãmb n na n wa ne welg yoodo; b na n basa Soaala sẽn fãag-bã la woto b ka na n kaoos n wã b mens ye.
61002002	Neb wʋsg na n kẽ-b lame n bʋdg moogo la b na n kɩtame tɩ sɩda sor sãame.
61002003	B sẽn dat tɩ b poorẽ yɩ yalengo, b na n yiisa goam noodo n belg yãmba, la bãng-y tɩ b bʋʋd zoe n kaoome la b wãab beoog zoe n vẽegame.
61002004	Wẽnd ka bas malɛgsa taale b yel-wẽnda poor ye. B pagb la namsg zĩigẽ la lik bog-zulungẽ tɩ b zĩ be n gũud Bʋʋda raare.
61002005	B ka bas tẽn-kʋdem wẽnnẽ dãmba taale, sã n ka neba nii, a Nowe sẽn paase, t'a Nowe n da wilgd-b tɩ b bas wẽnga. B kɩtame tɩ sa-kẽeng ni n sãam yel-maandba fãa.
61002006	B tʋlg n zãmsa yel-maandbã sẽn na n pʋga me, woto b kɩtame tɩ Sodom la Gomor tẽns rɩ bugum n sarem zãnga.
61002007	B fãaga nin-sõng a Lot t'a sũur da sãamda ne yoaadba manes wẽna;
61002008	– nin-sõnga Lot ra namsdame t'a sẽn da be bãmb sʋka, a ra neeme la a wʋmd b sẽn maand beoog beoog fãa –
61002009	Wẽnd maana boto n wilg tɩ b tõe n yolsa nin-sõma namsg buud fãa pʋgẽ n yaool n kees nin-wẽnsa n na n sɩbg-b Bʋʋda raare.
61002010	Sẽn na n paam-b sɩbgr n yɩɩda, yaa sẽn zĩb ne yoob tʋls wẽnse, sẽn tũud-b yĩnga raabo n sãbsd Ziira Naaba. Nin-wẽnsa tara wʋglem la tɩtaam; b pa zoet b na tʋʋs yĩngr dãmb mens ye.
61002011	Malɛgsa ne b sẽn yɩɩd-b ne pãng la tõogã, yaool n pa saagd n kãneg la b luk nin-bãmb bãong Soaala taoor ye.
61002012	Ad-y karen-saamb yooda wẽnda rũms sẽn ka tar yam tɩ b tɛk yaa yõk n kodg bala. Yaa bãmb n tʋʋsd-b sẽn ka mi la b me na n baasa baasg a woto buudu.
61002013	B wẽnema n wat ne b sɩbg wẽnga. Bãmb dãmb yaa m bao m sũ-noog tɩ wĩndg keta. Bãmb n dẽgem n sãam zãnga; b sũ-noog la b belg yãmba, n naagd yãmb n dɩt noodo.
61002014	B gesgo, bãng pʋg-yoodr gesgo; b sẽn pa tɩgd wẽngã, b kẽesda wẽng yamleoog sẽn pa tar-b pãnga sũurẽ; Wẽnd sẽn yãk b barkã, raab wagl bal n pid-ba!
61002015	B basa so tirg n kẽ weoog n menem wala a Balaam, a Bosor biiga, zãmb ligd yamleoog sẽn yõke.
61002016	Rẽ me n wa ne a kʋɩdgre, tɩ rũng sẽn ya mugtãa n yaag a noor n gom wa ninsaala n kiis bãngd kãng gãeemdo.
61002017	B sɩd yaa wa bul-kẽoodo, wa sob raoog sawadgo; b zĩig pida ne lik la lik bala.
61002018	Gom faad la b mi. Ne b tʋls wẽns la b yoob tʋʋma, b takda sẽn nan ka paam-b n zãag ne b pipi tudgrã.
61002019	B kãabda b taab soog-m-menga, la b mens balgame n zĩi ne wẽng yembdo. La sɩda bũmb sã n yɩɩd f ne pãnga, fo lebga bõn kãng yamba.
61002020	Neb sã n zoe n zãag ne zamaana rẽgdo, b sẽn bãng Soaala la Fãagd a Zezi Krista yĩnga la b lɛɛg n le lʋɩt a pʋgẽ, tɩ wẽnga le tõog-ba, ka bãmb yell n sãam n yɩɩd pĩnd sɩda?
61002021	B sã n da ka bãngẽ sõmblema sore n são b sẽn bãng la b baas n kɩɩs b sẽn taas-b no-sõng ningã.
61002022	Yaa woto la b yella lebg sɩda wa yelbũn kãnga: bãaga lɛɛg n vela a meng wʋbdo; bɩ wa b sẽn togs yɛsa: Kurkur yãanga, ka yãe n pek koom n lebd a begdẽ.
61003001	Yãmb ne la, m kom-sõma, ka wã la sebr a yiib soaba m sẽn gʋls yã? La yiiba fãa pʋgẽ, m maoome n yalg y pʋtẽer la m kõ-y bãngr sõngo.
61003002	Tẽeg-y bãngdb sõma sẽn wilgi la noor ning Tʋʋm-tʋmdba sẽn kõ yãmba, tɩ yaa d Soaala la d Fãagda meng noore.
61003003	Bɩ y bãng tɩ yaoolem wakatã neb sẽn nong b taab laado, neb sẽn mi b tab yaalgo n na n tũ b zʋg wẽngã n la yãmba.
61003004	B na n saadame n maanẽ: «Ye! Soaala sẽn kãab tɩ b na n lɛɛg n waame wã bɛɛ? Yaab rãmba sẽn ki raar zãra, la fãa ket n yaa wa dũni wã sɩngrẽ.»
61003005	Ad-y b maanda wala b ka mi tɩ wakat n zĩndi tɩ Wẽnd gome tɩ saaga la tẽnga zĩndi; tɩ Wẽnd gome tɩ tẽnga sẽn da lis koomẽ wa n nug n yi;
61003006	tɩ Wẽnd gome tɩ koom dɩ wakat kãng dũniya.
61003007	Ad-y rũnna saagã la rũnna tẽngã, Wẽnd Gomd yɛnga bas-b la kɛɛnga, b bas-b-la bugum yĩnga, Bʋʋda raare la nin-wẽnsa wãab raare.
61003008	La bũmb n be, m kom-sõma tɩ y ka tog n yĩm ye: Soaala nengẽ daar a ye zema tusri la yʋʋm tusri me ka yɩɩd daar a ye ye.
61003009	Ad-y Soaala ka tadg b kãabga pidsgu, wala neb kẽer sẽn wɩt-ba n yet tɩ b pa yãgda ye. Yaa sũ-maasem la b maand ne yãmba, tɩ b sẽn datã ka ned ba a ye menengo, yaa b fãa paam vɩʋʋg n tuub b yel-wẽna.
61003010	Soaala daar yaool n na n tĩiga wa wagdre. Badaare yĩngr teeda fãa na n bõra zãnga, bõn-witi wã fãa na n yẽnegame la tẽnga ne a teeda fãa na n dɩɩ bugum kasi.
61003011	Bũmba fãa sẽn na n sʋʋgã, y zɩ marsã tɩ y tʋʋmd yaa vɩɩm sõngo la pʋʋsgo.
61003012	Yaa y segl n gũudĩ la y rabsd Soaala raare; baraare, saaga ne a bõn-yoodã na n wulumda ne bugum n sʋʋge, tɩ bõn-witsa fãa yẽneg n dʋʋge.
61003013	Ad-y yaa sa paalle la tẽn paalle la tõnd gũuda, wala b meng sẽn kãabe, la sõmblem n na n ti roog b pʋgẽ.
61003014	Woto wã, m kom-sõma, wɩng-y marsã ne y sũur fãa n yɩ sõma, la y rok yell buud fãa y zug tɩ b wa mik tɩ y sũur pida ne laafi.
61003015	Tags-y tɩ Soaala sũ-maasma ne yãmb yaa y sõngr yĩnga, wala d sam-biiga Pol me sẽn gʋls n togs-y ne yam ning Wẽnd sẽn kõ-a.
61003016	A sɩd wilgda rẽ ne sɛb niyns fãa a sẽn gʋls yãmbã. Zĩis kẽer meng wʋmb yaa toog tɩ zɩtba la yam yaals rãmb dat n lebg-b tulumdi – wa b sẽn nong n maan ne Sebr sõngo – la rẽ yaa b meng bõne la b baooda.
61003017	Sã n ya yãmba, m kom-sõma, y sẽn mi tiirã, bɩ y maan gũsgu. Da bas-y tɩ nin-yood wa tudg-y la b koms y pãng ye.
61003018	Yãmb wee n tar bɩʋʋng bal ne sõmblem la ne Krista a Zezi, d Soaala la d Fãagda bãngre. B pʋs n soog pẽgre, marsã n digd wakat sẽn kõn zĩnd sɛɛbo. Amina!
62001001	Yaa Gomd ning sẽn wata ne vɩɩma yell la d gʋlsd-y. Gomd kãng la sẽn dag n be-a al dũni sɩngrẽ, tõnd tʋbr wʋma b yelle, tɩ d nif yãend-ba, d paam n ges-b lame n tɩge, d nus sɩɩs-b lame,
62001002	– Vɩɩma sɩd pukame, tɩ d yãend-a la d kõt kaseto; Vɩɩm kãng ka be sɛɛb ye, tɩ d wat n na n wilg-a yãmba, a ra sɩng n bee ne Ba n yaool n wa lik a meng tõndo –
62001003	d sẽn yãend la d sẽn wʋme la d wilgd yãmba, tɩ yãmb me wa lagem ne tõndo. Tõnd sẽn lagem ne b rãmbã, yaa Wẽnnaam Ba la b Biig a Zezi Krista.
62001004	Yaa rẽ la d gʋlsd-y tɩ y sũ-nooga pid zãnga.
62001005	Ad-d sẽn wʋm b nengẽ n wat n na n wilg yã: Wẽnd yaa vẽenem, lik ka be b nengẽ ye.
62001006	Tõnd sã n kẽnd likẽ, n yaool n yet tɩ d lagma ne bãmba, d yagda zirẽ, d pa togsd sɩd ye.
62001007	La sã n yaa vẽenemẽ la tõnd kẽnda, b meng sẽn be vẽenemẽ wã, bãmb n lagemd tõnd ne taaba, la b Biiga Zezi zɩɩma n pekd tõnd yel-wẽnd buud fãa.
62001008	Tõnd sã n yeele: «D ka tar yel-wẽnd ye», d belgda d mense, sɩd ka be d pʋgẽ ye.
62001009	Tõnd sã n wilg d yel-wẽna, bãmb sẽn pidsd b kãabgo la b ya zemsg soaba, bãmb na n kõo d yel-wẽna sugri la b pek-do ne rẽgd buud fãa.
62001010	Tõnd sã n yeele: «D ka tar yel-wẽnd ye», tõnd kɩtdame tɩ b lebg zirẽ-be-neda la b Gomda ka na n pa ne d ye.
62002001	M kom-bõonego, m gʋlsd-y la woto tɩ y zãag ne yel-wẽnde. La ned sã n wa maan yel-wẽnde, bɩ a tẽeg tɩ d tara Wɛɛmba d Ba sɛɛgẽ: nin-sõng a Zezi Krista.
62002002	Yaa b maoongã n dond d yel-wẽna samde, la ka tõnd dẽnna bal ye, yaa dũni wã fãa yel-wẽna.
62002003	Ad bũmb ning sẽn wilgd tõndo tɩ d mi-b lame: b noya reegre.
62002004	Ned ninga sẽn yeela: « M mi-b lame» n yaool n ka reegd b noya, yẽ soab yaa zirẽ-be-neda, la a soab ka tar sɩd a pʋgẽ ye.
62002005	Ned ninga sẽn deegda b Gomdã, yaa yẽ soab pʋgẽ la Wẽnd nonglma paam n pid zãnga. Yaa rẽ n na n kɩt tɩ d bãng tɩ d lagma ne Bãmba.
62002006	Ned ninga sẽn yet t'a lagma ne bãmba, yẽ soab tog n vɩɩnda bãmb meng vɩɩm.
62002007	M kom-nongdse, ka no-paalle la m kõt-y ye, yaa no-kʋdgo, no-kãng la y paam al sɩngrẽ. No-kãng yaa koɛɛg ning y sẽn wʋma.
62002008	La m baas n le paasdame tɩ yaa no-paalle la m kõt yãmba, – la rẽ yaa sɩd ne yãmba, la ne Krista – tɩ lik wɩlgdame tɩ vẽenema meng zoe n yãgda.
62002009	Sẽn gomd-a t'a bee vẽenemẽ n yaool n ket n kis a saam-biiga, ket n bee likẽ.
62002010	Sẽn nong-a a saam-biig paada vẽenemẽ la bũmb ka bee n na n tus-a n lub ye.
62002011	Sẽn kis-a a saam-biig bee likẽ, a kẽnda likẽ, a ka mi a sẽn dabdẽ ye tɩ lika kiisa a nina.
62002012	Yaa yãmb la m gʋlsda, m kamba, tɩ y paama y yel-wẽna sugr, bãmb yʋʋr yĩnga.
62002013	M gʋlsd-y lame, ba rãmba, tɩ y paam n bãnga sẽn be-a al sɩngrẽ. M gʋlsd-y lame, kom-bɩɩba, tɩ y tõoga wẽnema naaba.
62002014	M gʋlsd-y lame, kom-bõonego, tɩ y mii Ba. M gʋls-y lame, ba rãmba, tɩ y mii sẽn be-a al sɩngrẽ. M gʋls-y lame, kom-bɩɩba, tɩ y tara pãnga, tɩ Wẽnd Gomda be-la y pʋgẽ, la yãmb tõoga Wẽnema naaba.
62002015	Da nong-y dũnia bɩ sẽn be a pʋgẽ ye. Ned sã n nong dũnia, a ka le nong Ba ye.
62002016	Sẽn be dũnia pʋga, – sẽn noom yĩngã, nina sẽn ne n tʋlla, arzɛk ne a sẽn dogd a soaba: wilg-m-menga – rẽ fãa ka yit Ba wã nengẽ ye, b yita zamaana pʋga.
62002017	Zamaana yaool n loogdame, ne a tʋls wẽnsã, la ned ninga sẽn maanda Wẽnnaam yam, yẽ soab paada daar fãa.
62002018	M kom-bõonego, yaoolem wakata taame, y wʋmame tɩ Krista bɛ n na n wa, ad-y yaa bãmb wʋsg meng n zoe n wa, la rẽ n wilgd tɩ yaoolem wakata taame.
62002019	Bɛɛba yii tõnd sʋk waare, la b ka tõnd neb ye. B sã n dag n yaẽ tõnd neba, b naan n paẽ ne tõndo. Da tog n wa vẽnegame tɩ b ra pa tõnd neb ye.
62002020	Sã n ya yãmba, yãmb paamame tɩ Wẽnd Neda taag y kaam la y lebga neb sẽn pid ne bãngre.
62002021	M gʋls-y lame, la ka wala y ka mi sɩd ye, ya y sẽn mi-a wã yĩnga, yaa y sẽn mi tɩ zirẽ-beed ka yit sɩd pʋgẽ wã.
62002022	Zirẽ-be-neda la ãndã, sã n ka sẽn kɩɩsda t'a Zezi la Wẽnd Nedã? Ad-y Krista bɛ la yẽ soaba! A kɩɩsda Ba la Biiga.
62002023	Sẽn ka mi-a Biiga fãa ka Ba wã ned ye. Sẽn tẽed-a Biigã yẽ soab bee ne Ba.
62002024	Sã n ya yãmba, modg-y tɩ y sẽn wʋm bũmb ning sɩngrẽ wã ra yi yãmb pʋtẽerẽ ye. Zãmsg ning y sẽn paam sɩngrẽ wã sã n pa-y y pʋtẽerẽ, yãmb me na lagem ne Biig la Ba.
62002025	B sẽn kãab yãmb bũmb ninga la woto: vɩɩm sẽn kõn sɛ.
62002026	Yaa rẽ me la m tʋlg n gʋlsyã sẽn dat-b n tudg yãmbã poorẽ.
62002027	Sã n ya yãmba, y ket n taaga Wẽnd Neda kaam la y pa le tar zãmsg tʋʋmd ye. La b meng sẽn zãmsd yãmb bũmb fãa wã n dat sɩda la b kis zirẽ-beedã, pa-y ne-ba, wa b sẽn wilgã.
62002028	N ye! M kom-bõonego, pa-y ne bãmba woto b sã n wa lik b menga d kõn sãmb ye la yãnd kõn yõk-do, wala d paam n zãaga ne bãmba b Waoonga raar ye.
62002029	Y sã n deeg tɩ b yaa sõngo, bɩ y bãng tɩ ned ning fãa sẽn baood sõmblem yita bãmb nengẽ.
62003001	Ges-y Ba sẽn wilg nonglem ning ne tõnd al tɩ d tõe n bool tɩ Wẽnnaam kamba, la d sɩd yaa Wẽnnaam kamba! Zamaana rãmb sã n ka mi tõndo, yaa b sẽn ka reng n bãng Krista.
62003002	M kom-nongdse, tõnd zoe n yaa Wẽnnaam kamba, yaa sẽn pʋgda bal la b nan ka wilg-du. D miime bala tɩ b Waoonga raare, d na n wẽnega bãmba, tɩ d na n yãend-b lame wa b sẽn ya-la.
62003003	Ned ning fãa sẽn teega bãmba, lebgda yɩlgemd wa Krista sẽn ya yɩlgemdã.
62003004	Sẽn maand-a yel-wẽnd maanda sẽn kisi, tɩ yaa maan sẽn kis la yel-wẽnde.
62003005	Y yaool n wʋmame tɩ b sẽn wa dũnia b waame n na n yẽes yel-wẽnde la bãmb meng ka maan yel-wẽnd ye.
62003006	Sẽn paada ne bãmb ka maand yel-wẽnd ye. Sẽn maanda yel-wẽnd ka yãend-b ye la a ka mi-b ye.
62003007	M kom-bõonego, da bas-y tɩ ned tudg-y ye. Sẽn maand-a neer yaa nin-sõngo wa Krista sẽn ya nin-sõngo.
62003008	Sẽn maand-a yel-wẽnde kẽe Sʋtãana tɩ Sʋtãan yaa yel-maand al sɩngrẽ. Yaa Sʋtãana tʋʋm yooda menesg yĩnga la Wẽnd Biiga wa yã.
62003009	Wẽnd sẽn dog a soab ka maand yel-wẽnde, tɩ yẽ soab tara b zʋgo; woto wã a ka tõe n maan wẽnga, Wẽnd sẽn dog-a wã yĩnga.
62003010	Ad bũmb ning sẽn bakd Wẽnnaam kamba la Sʋtãan kamba: sẽn ka maanda neere ka Wẽnd biig ye, wala sẽn kis-a a saam-biig me sẽn ka Wẽnd Biigã.
62003011	Ad koɛɛg ning y sẽn wʋm sɩngrẽ: d tog n nonga taaba.
62003012	D da saag n wẽneg a Kayẽ sẽn kẽ Wẽnema soab tãpẽ n kodg a yao wã ye. La a kodg-a la bõe yĩnga? Yaa a meng tʋʋm sẽn da ya tʋʋm yoodo, t'a yao wã rẽnd ya sõma.
62003013	Da yɛɛs-y ye, m saam-biisi, zamaana rãmb sã n kis-y ye.
62003014	Tõnd yẽ miime tɩ d yii kũumẽ n kẽ vɩɩmẽ, la rẽ yaa d sã n nong d saam-biisã.
62003015	Sẽn ka nong-a a saam-biig fãa yaa nin-kʋʋda; la y mi tɩ nin-kʋʋd ba a ye ka tar vɩɩm sẽn kõn sɛ ye.
62003016	Ad bũmb ning sẽn puk b nonglem: Bãmb dɩka b vɩɩm n kõ tõndo, la woto tõnd me tog n kõ d vɩɩm d saam-biisa yĩnga.
62003017	Ned sã n tar tẽng zug arzɛka n ne a saam-biig zu-loɛɛga la a maand wa a ka ne, Wẽnd nonglma yɩta a wãn n pa ne yẽ soaba?
62003018	M kom-bõonego, d nonglma ra yɩ bʋʋre la gom nood ye, nonglma yɩ sɩda, a tũ ne tʋʋmde.
62003019	Yaa rẽ n na wilg tɩ d bee sɩd pʋgẽ tɩ d sũur me gãe ne laafi,
62003020	ba d sũura sã da ratẽ lame n ning-d taale, tɩ Wẽnd yɩɩd-a lame, la b mii fãa.
62003021	M kom-nongdse, d sũur koɛɛg sã n ka ningd-d taale d zĩi ne sũ-keelem Wẽnd taoore.
62003022	D sẽn kos b bũmb ning fãa d paamd-a la bãmb nengẽ, d sẽn deegd b noe wã, la d maand sẽn tat b yama yĩnga.
62003023	B noora la woto: d tẽ b Biig a Zezi Krista yʋʋr yĩnga, la d nong taaba wala b sẽn zoe n togsã.
62003024	Sẽn deegda noor paada ne Wẽnd tɩ Wẽnd me paad ne a soaba; ad bũmb ning sẽn wilgd tõnd tɩ b bee ne do: yaa b Vʋʋsma b sẽn kõ tõndã.
62004001	M kom-nongdse, maan-y gũusgu ne neb kẽere, bãng-y b yama sã n sɩd yaa Vʋʋsem Sõng rẽnna, la tẽeg-y tɩ zirẽ-be-bãngdb ka tɛk n wa moogo.
62004002	Ad bũmb ning sẽn wilgd b bãngra sã n yita Wẽnd nengẽ: yaa reeg t'a Zezi Krista waa tẽng zugu ne ninsaal yĩnga.
62004003	Ned ning fãa sẽn kɩɩsd a Zezi, yẽ soab ka yit Wẽnnaam nengẽ ye; yẽ soab tara Krista bɛ wã yam. Yãmb wʋma b sẽn yeele tɩ bɛ wã na n waame, ade, marsã a zoe bee dũniya.
62004004	Yãmba kom-bõonego, yãmb yaa Wẽnnaam kamba, la yãmb n maan raoodo ne bɛɛbã. Yãmb sẽn tũuda soabã yɩɩda sẽn be-a dũni wã pʋgã.
62004005	Krista bɛɛba la zamaana rãmba; yaa rẽ me yĩng la b gomd wa zamaana rãmba tɩ zamaana rãmb kelgd-b.
62004006	Tõnd yẽ yaa Wẽnd soolem. Sẽn mi Wẽnd kelgda tõndo; sẽn ka mi Wẽnd ka kelgd tõnd ye; la wotome la d bakd sɩda ne zirẽ-beedo.
62004007	M kom-nongdse d nong taaba, tɩ nonglem yita Wẽnd nengẽ la ned ning fãa sẽn tar nonglem, yaa Wẽnd biiga, la a mii Wẽnde.
62004008	Sẽn ka tara nonglem ka bãng Wẽnd ye, tɩ Wẽnd yaa nonglem.
62004009	Ad Wẽnd sẽn puk b nonglma toto ne tõndo: Wẽnd tʋma b Bi-yenda tẽng zugu sẽn na n yɩla tɩ d paam vɩɩm bãmb nengẽ.
62004010	B nonglma sẽn tũ sor ninga la woto: ka tõnd n deng Wẽnnaam nonglem ye, bãmb n deng tõnd nonglem n tʋm b Biiga tõnd sʋka tɩ b wa ki d yel-wẽna yẽesg yĩnga.
62004011	M kom-nongdse, Wẽnd sã n nong tõnda woto segdame tɩ tõnd me nong taaba.
62004012	Ned nif zɩ n yãend Wẽnd ye. Tõnd sã n nong taaba Wẽnd bee ne do, b nonglma pida zãng ne tõndo.
62004013	Bũmb ning sẽn wilgd tɩ Wẽnd bee ne do tɩ tõnd me be ne bãmba: yaa b sẽn sudg tõnd b Vʋʋsem.
62004014	Sã n ya tõndo, d yãendame la d kõta kaseto tɩ Ba tʋma b Biiga, wala dũniya Fãagda.
62004015	Ned ning sẽn tẽed tɩ Krista yaa Wẽnnaam Biiga, Wẽnd bee ne yẽ soaba la yẽ soab me bee ne Wẽnde.
62004016	Sã n ya tõndo, tõnd bãnga Wẽnd nonglma ne tõndo la d tẽeme. Wẽnd yaa nonglem. Sẽn pida ne nonglem paada ne Wẽnd tɩ Wẽnd me paad ne yẽ soaba.
62004017	Nonglem pidsda a tʋʋmd zãng d pʋgẽ a sã n tõog tɩ d pa yɛɛsd Bʋʋda raare. A Zezi sẽn pa yɛɛsd bũmbã, tõnd me yaa boto dũni kãnga pʋga.
62004018	Nonglem ka naagd ne rabeem ye, nonglem sẽn pid zãagda rabeem buud fãa; sɩbgr la f yãeta n digd rabeem; dɩlla sẽn digda rabeem, ka tar nonglem pidung ye.
62004019	Sã n ya tõndo, d nong bãmba, tɩ bãmb n yɩ pipi n nong tõndo.
62004020	Ned sã n yeele: «M nonga Wẽnde» n yaool n kis a to, yẽ soab yagda ziri. Ade, f sã n ka nong f saam-biig f sẽn ne ne f nini, f yɩta wãn n nong Wẽnnaam f nif sẽn ka tõe n yãende.
62004021	D sẽn paam noor ning b nengẽ wã la woto: Sẽn nonga Wẽnd bɩ a nonga saam-biiga.
62005001	Ned ning sẽn tẽeda t'a Zezi yaa Krista yẽ soab dɩta rogem ne Wẽnde. La f sã n nong ned ba f nonga a sẽn dog biig ninga.
62005002	D bãngdame tɩ d nonga Wẽnnaam kamba d sã n nong Wẽnd menga n deegd b noore.
62005003	Wẽnd nonglma yaa bãmb noya reegre la noy wã ka zɩs ye,
62005004	tɩ Wẽnd sẽn dog a soab tõoga dũnia la ad-d sẽn tõog dũnia ne bũmb ningã, yaa d tẽebã.
62005005	Ãnda la sẽn tõoga dũniya, sã n ka sẽn tẽeda t'a Zezi Krista yaa Wẽnd Biiga?
62005006	Ya a Zezi Krista n wa ne koom la zɩɩm, la ka ne koom bal ye, yaa ne koom la zɩɩm. A Vʋʋsem Sõng n kõt kaseto, la Vʋʋsem Sõng kaset yaa sɩda.
62005007	Woto, kaseta rãmb yaa b tãabo:
62005008	a Vʋʋsem Sõngo n paas koom la zɩɩm, la b kaseta ka kɩɩsd taab ye.
62005009	D sã n deegd ninsaalb kaseto, Wẽnd dẽnd n yɩɩde. La yaool n yaa Wẽnd kaseta la d paam b Biiga poorẽ.
62005010	Ned ninga sẽn tẽed Wẽnd Biiga yẽ soab reegda kaset kãnga. Sẽn ka tẽed-a Wẽnde, geta bãmb wa zirẽ-be-neda, b pa tẽ kaset ning b sẽn kõ b Biiga ye.
62005011	La kaset kãng la woto: Wẽnd kõo tõnd vɩɩm sẽn kõn sɛ la vɩɩm kãng be b Biiga nengẽ.
62005012	Sẽn tara Wẽnd Biiga tara vɩɩm; sẽn ka tara Wẽnd Biiga ka tar vɩɩm ye.
62005013	Yaa yãmb sẽn tẽed Wẽnd Biiga yʋʋrã la m gʋls woto, tɩ y bãng tɩ y paama vɩɩm sẽn kõn sɛ.
62005014	D sũur kegma ne Wẽnde n mi tɩ d sã n kos b bũmbu wala b sẽn date, b kelgd-d lame.
62005015	D sã n mi tɩ Wẽnd kelgda, d kosg bud fãa, d miime tɩ d na paam d sẽn kos b bũmb ningã.
62005016	Ned sã n yãend a saam-biig t'a maand yel-wẽnde sẽn ka wat ne a kũum, a pʋʋse la Wẽnd na kõ saam-bi-kãng vɩɩm. Ka gomd neb niyns yel-wẽnd sẽn wat ne b kũuma ye, tɩ yel-wẽnd n be n wat ne kũum la ka yell kãng yĩng la m yet tɩ b tog n pʋsame ye.
62005017	Maan sẽn kis fãa yaa yel-wẽnde la yɛl kẽer n be n wat ne kũum.
62005018	D miime tɩ Wẽnd sẽn dog a soab fãa ka maand yel-wẽnd ye, tɩ Wẽnd Biig gũuda yẽ soaba la woto Wẽnema soab ka tar a gaab ye.
62005019	D miime tɩ Wẽnd n so tõndo, tɩ dũni wã tõr yaool n gãe Wẽnema soab soolmẽ.
62005020	D miime tɩ Wẽnd Biiga waame la b kõ-d la yam tɩ d tõog n bãng Sɩd soaba. Tõnd lagma ne Sɩdã soaba, ne b Biig a Zezi Krista. Bãmb la Wẽnd, Sɩd soabã, bãmb la vɩɩm sẽn ka be sɛɛbo.
62005021	M kamba, da saag-y n waoog wẽn-naandsa ye.
63001001	Yaa maam, nin-kẽema, n pʋʋsd Tigengu, m Pʋg sõngã, ne a kambã m sẽn nong ne nonglem menga, la ka maam bala n pʋʋsde, yaa neb niyns fãa sẽn bãng-b sɩdã.
63001002	Sɩd kãng yẽne pʋgẽ la d be la d na n kell n pa, n tãag vɩɩm sẽn ka be sɛɛbo.
63001003	D datame tɩ y kell n pid ne sõmblem, ne nimbãan-zoeere la laafi ning sẽn yit Wẽnnaam Ba nengẽ la a yit a Zezi Krista nengẽ, bãmb Biig, sẽn tar sɩda la nonglem.
63001004	M sũur yɩɩ noogo wʋsgo m sẽn yãend f kamb kẽer sẽn tũud sɩd wa Wẽnd Ba sẽn kõ-d noor ningã.
63001005	La marsã Pʋg sõngo, ad ka no paalg la m kõt-f ye, ayoo! Yaa noor ning d sẽn paam al sɩngrẽ, yaa nong taab noorã.
63001006	D nonglem ne Wẽnd yaa d deeg b noya. La y sẽn paam noor ning al sɩngrẽ wã yaa y vɩɩnd ne taaba, nonglem pʋgẽ.
63001007	Neb n yik zembala n tuut-b taaba n kɩɩsd t'a Zezi Krista lebga Neda: bãmb la Sʋtãana, bãmb la a Zezi Bɛ wã.
63001008	Bɩ y gũus tɩ y tʋʋma ra lebg tʋʋm faad ye, mao-y n dɩ b yõod pidingu.
63001009	Ned ning fãa sẽn yet t'a mii zãnga n yaool n basd a Zezi Krista zãmsgã, yẽ soab ka be ne Wẽnnaam ye. Sẽn gãda Krista zãmsgã n be ne Wẽnnaam Ba la b Biiga.
63001010	Ned sã n wat y nengẽ, n ka tar a Zezi zãmsgã, bɩ y ra reeg a soab y yir ye, da pʋʋs ned a woto buud ye.
63001011	Sẽn pʋʋs-a naag-a la a tʋʋm wẽngẽ.
63001012	M da rat n togs-y la koees wʋsgo la m pa tʋlg tɩ yɩ ne sebr ye tɩ m saagda m na paam n wa y nengẽ; m sã n wa, m na paam n togs-y rẽ fãa ne noore, tɩ d sũ-nooga pid zãnga.
63001013	Tigengã, f Tão sõnga kamb tɩ b pʋʋs-fo.
64001001	Yaa maam, nin-kẽema, n pʋsd a Gayus m sẽn nong ne nonglem menga.
64001002	M kotame, m zoa sõngo, tɩ Wẽnd kõ-f laafi zãnga, f yĩng la f sɩɩg laafi.
64001003	Kristneb n wa ka la b kõo f kaseto tɩ f vɩɩma tũuda tɩrga, m gomda a sẽn ka lak ne sõmblem la sɩd sorã, ad-m sũur yɩɩ noog al wʋsgo.
64001004	Ade, bũmb ka be n noogd m sũuri n yɩɩd m sẽn wʋmd tɩ m kamba tũuda sɩda sora ye.
64001005	M zoa nongre, f sɩd rɩka f meng zãng n kõ kristnebã ba b sã n ya bu-zẽmba.
64001006	B fãa pẽga f nonglma Tigenga taoore. Fo me na maan neere n sõng-b ne b so-toaka rɩɩbo wala Wẽnd sẽn date.
64001007	Yaa Krista yʋʋr yĩng bala la b rɩk sore n pa sak n deeg bũmb bu-zẽmba nengẽ ye.
64001008	D tog n deega neba woto buudu tɩ woto la d naagd-b n tʋm sɩda wilgr tʋʋmde.
64001009	M da paam n gʋlsa sebr n kõ Tigengã. La a Diotrefɛs, ned sẽn pid ne tɩtaam la a baood n na n yɩ taoor soaba, pa sak n deeg-d ye.
64001010	Woto wã, m sã n ta be m na tẽeg a sẽn maan fãa, n paas gom-beed niyns fãa a sẽn yelg tõnd poorẽ. Rẽ pa sek-a ye, t'a zãgs t'a meng kõn deeg saam-biisa sãando, la a gɩdgd sẽn dat-b n deeg-bã, n tol n yiisd-b Tigengu pʋgẽ.
64001011	M bi-nongre, da togs sẽn maand-a wẽng ye, togs sẽn maand-a neere. Sẽn maanda neer bee Wẽnd maasmẽ. Sẽn maanda wẽng ka mi Wẽnd ye.
64001012	A Demetriyus poorẽ neba fãa kõta kaset sõngo; Sɩd soaba meng naag n kõta kaseto. Mam meng kõta kaseto la fo mi tɩ m kaset yaa sɩda.
64001013	M da rat n togs-f la koees wʋsgo, la m pa tʋlg tɩ yɩ ne ribl bẽesgo, ribl ne gʋlsg sabl ye.
64001014	M saagdame tɩ m kõn kaoos n yãend-f ye; woto d na paam n sõs ne taaba.
64001015	Laafi zĩnd ne fo! F zo-rãmba fãa tɩ b pʋʋs-fo; fo me pʋʋs d zo-rãmbã n kõ-do; pʋʋs-ba a yeyn-ye, ned kam fãa ne a yʋʋre.
65001001	Maam a Zɩɩd, Krista a Zezi sõgne, a Zak saam-biiga, n pʋʋsd Wẽnd Ba sẽn nong b rãmbã, n bool-b la b bĩng-b toore Krista yĩnga.
65001002	Bɩ y paam zembala, Wẽnd nimbãan-zoeere, b laafi la b nonglem!
65001003	M kom-nongdse, m da tʋlla wʋsgo n gʋls yãmb bũmb a ye poorẽ, d fãa sẽn paam fãagra poorẽ. Waa n lebga pakre ne-ma tɩ m gʋlse n segl-y tɩ y zab tẽeba yĩnga, tẽeb ning nin-sõma wã sẽn deege la sẽn ka bõn-tɛɛmdgã.
65001004	Neb n soos n kẽ sʋka la bãmb dãmb poorẽ la b ra tog n yeel al daar zãra: Ad neb sẽn ka mi Wẽnd waoogre n teemd tõnd Wẽnda yel-sõmde t'a lebgd yoobo la b basd kɛɛnga d Zu-soab la d Soaala, a Zezi Krista.
65001005	M dat n tẽeg-y lame, yãmb sẽn mi yɛla fãa zãngã, tɩ Soaala sẽn fãag b neba n yiis-b Ezipt tẽnga, b lɛɛg n kʋʋ kɩɩsdbã.
65001006	Sã n ya ne malɛgs niyns sẽn bas-b tɩ b naama fãage, tɩ b kong n dig-ba n yiis b sẽn da beẽ, b bao zĩig n balg-b bãeens sẽn ka tõe n kao. B balg-b la likẽ n gũud bʋ kãsenga raare. Sã n ya malɛgs niyns sẽn bas-b tɩ b reeg b kãsengo tɩ b ka pa b naama zugu, b bĩnga bãmb bʋʋda ra-kãsenga yĩnga la b sẽb-b lame tɩ b be likẽ, wakat buud fãa.
65001007	Yaa yoob so-yɛng la Sodom la Gomor dãmba me rɩk yã, b me maan wɩɩbdo la b sɩbg-b lame, neb a taaba zãmsg yĩnga, ne bugum sẽn ka kiid lɛ-lɛ.
65001008	La ade, wala b yika gãeemdo, bãmb me rẽgemda b yĩnsi la b sãbsd yĩngr soaalba, yĩngr na-rɩtba.
65001009	Malɛk kãsm a Mikayɛl sẽn yik zabr ne Sʋtãan tɩ b maand no-koeemde a Moyiiz yĩnga poorẽ, a ka saag a paoogr ye. A yeelame bala: «M basd-f la ne Wẽnde!»
65001010	Bãmb yẽ paoogda-b sẽn ka mi, la b sẽn mi bũmb ningã b mi-a-la ne ninsaal yam bala, wala rũng sẽn mi, la rẽ ka wat ne bũmb a to tɩ ka b menesg ye.
65001011	La yell bee zirẽ-be-mitba zugu; b rɩka a Kaẽ sorã n kẽ moogo; b tudga a Balaam tudgrã, ligd daab yĩnga; b ki-la b tõdgr pʋgẽ wala a Kore.
65001012	B kɩtdame tɩ y sã n dat n lagem taab n dɩ bɩ ka baasd neer ye. B rɩta noogo tɩ yãnd ka tar-b ye, n pit b pʋse. Ad-y b lebga sawat faad sobg sẽn tar n looda. B lebga tɩɩs sẽn wom n sɛ, n ki b wilẽ la b kʋɩ b yẽgnẽ, n võ n dɩga.
65001013	Ad-y b yɛsa ne yãnde tɩ b na lɛɛg wʋb wa mogr pʋg sẽn dãmbe t'a wʋbd a ko-puudu. B wẽnda yĩngr ãds sẽn kẽnd yaare la sẽn lebg lik soolem yʋʋm tõt sɛɛb yĩnga.
65001014	Yaa bãmb fãa poorẽ la a Enok, d yaab a yopoe soab a Adem poorẽ, leok bãngr leokre: «Soaala waa ne b nin-sõma, zãma kõn bãng n sõde,
65001015	tɩ b na paalg nin-wẽnsa fãa b tʋʋm-wẽna yĩnga la b sẽn gom tɩtaam goama yĩnga.»
65001016	Yaa bãmb n tar gom-bi, n tar guglengu, n tũud b yĩnga yamleoogo, n gomd wilg-m-meng goama la b belgd neb n na n paam n dɩ.
65001017	Sã n ya yãmba, m kom-nongdse, tẽeg-y Soaal a Zezi Krista tʋʋm-tʋmdba sẽn wilg bũmb ningã.
65001018	B ra yet-y la woto: «Dũni wã sɛɛb wakato neb n na n zĩndi n mi b taab laado la b pʋgd b minim-wẽnse.»
65001019	Bãmb dãmb n wat ne welgre. B basa b yam sõnga pʋgbo n vɩ wa rũmsi.
65001020	Sã n ya yãmba, m kom-nongdse, keng-y taab pelse ne y tẽeb sõngo la a Vʋʋsem Sõng sɛɛg yõkre.
65001021	Pa-y Wẽnd nonglem pʋgẽ n paam n dɩ Soaal a Zezi Krista nimbãan-zoeer yõodo yʋʋm sẽn ka be sɛɛb yĩnga.
65001022	Neb niyns sẽn ket-b n zĩi n sãmbdẽ wã, sõng-y tɩ b tẽeba lebg kẽnkẽ.
65001023	Fãag-y sẽn lʋɩ-b bugmẽ; kũm-y sẽn ket-bã nimbãanega; maan-y rabeem ne-ba, la y ra sɩɩs fuug b sẽn yeelg meng ye.
65001024	Wẽnd yɛngã sẽn tõe n zãag yãmb ne lʋɩɩs buud faa la a tõe n yals yãmb b ziira taoore, tɩ rabeem sɛ, tɩ sũ-noog pid zãnga,
65001025	d Wẽnd la d Fãagda, paam pẽgre, naam, pãnga la tõogo, a Zezi Krista maasem yĩnga, tɩ yʋʋma tong taaba n tõnt sɛɛbo. Amina!
66001001	Ad Krista a Zezi sẽn puk yɛl niyns sẽn da solg b nengẽ: Wẽnd n yeel-b tɩ b wilg b kambã bũmb ning waoonga sẽn zoe n seglã; b sõgna Zã nengẽ, la bãmb meng tʋm b Malɛka;
66001002	la sɩd yaa Wẽnd Koɛɛga ne Krista meng kaseto la a Zã paam yã ne a sẽn yãend bũmb ninga fãa.
66001003	Sũ-noog soab la ned ninga sẽn karm-a bɩ sẽn kelg-a goama sẽn ya bãngr goama la a bĩng-ba a sũurẽ; ad-y Soaala Waoong yaoome.
66001004	Maam a Zã n pʋʋsd Azi Tigengu sẽn sẽeg tẽns a yopoe wã. Bɩ y paam bark la laafi, Pĩnd ne Rũnda la Beoog soaba maasem yĩnga; malɛgs a yopoe, sẽn yeg-b zaoorã maasem yĩnga,
66001005	la a Zezi Krista maasem yĩnga; bãmb la kaset sɩd soaba, a Adem buud bi-kẽeng la dũni dĩm dãmb Dĩma: bãmb n nong-do, la b waas d yel-wẽna rẽgdo ne bãmb meng zɩɩm.
66001006	Bãmb n kɩt tɩ tõnd lebg maan-kʋʋdb buudu, b Wẽnnaam la b Ba yĩnga; bãmb bal n tar ziir la naam, marsã la daar fãa. Ami!
66001007	Ad-b sẽn wat sawadg zugu tɩ ned kam fãa na n yãend-ba, ba neb niyns sẽn kõs-b ne kãndã; Adem biis fãa na n kaasa b poorẽ. N-ye! Sɩd ne sɩda!
66001008	Ad Soaala Wẽnnaam sẽn yeele: «Yaa maam la Sɩngre la Baasgo!» Maam la Zaamẽ, Rũnna la Beoog Soaba: bũmb fãa Soaala!
66001009	Maam a Zã, yãmb saam-biiga, sẽn naaga yãmb n nams a Zezi yĩnga, n nams b Rĩunga yĩnga, n ka bas raood ne bãmb pʋgbã,
66001010	ad-y m da bee tẽng a ye sẽn puk mogr sʋka, la sẽn boond tɩ Patmos, Wẽnnaam Gomdã la Krista kaset yĩnga. La mam yama fʋsga mam yĩnga daar a ye, Soaala raare, la m wʋma koɛɛg sẽn tãs m poorẽ wala tõntõogo:
66001011	«Fo sẽn ne bũmb ningã bɩ f gʋls-a sebr pʋgẽ n tool Tigenga tẽns a yopoe wã: Efɛɛz, Smirn, Pergam, Tiyatir, Sard, Filadelfi la Laodise.»
66001012	La mam sẽn wẽneg m poorẽ tɩ m na n bãng koɛɛga sẽn yitẽ, mam yãee fitils a yopoe sẽn bolg sãnem,
66001013	b ra gũbga Ned Biiga sẽn yer fu-woko, tɩ sãnem sẽbdg be b sɛɛgẽ.
66001014	Ned Biiga zug ra yaa pɛɛlga wa pe-kõbdo bɩ lamdo. B nina da zirda wa bugum.
66001015	B naoã da pɩnda wa zũudu sẽn yẽneg boaagẽ, la b koɛɛga ra sãta wa ko-wi kẽems rãamde.
66001016	B rɩtg nug ra zãada ãds a yopoe, la sʋ-sɩleng sẽn dɩt a noya a yiiba fãa n da be b noorẽ. B nenga ra yãgda wa wĩntoogo sẽn yãgd wĩnto-sʋka.
66001017	La mam sẽn yãe woto, mam lʋɩɩ vãna, bãmb taoore, wala m kiime; la b tika maam ne b rɩtg nugu la b yeelame: «Da zoe rabeem ye, yaa maam, Pipi soaba la Yaoolem soaba, Vɩɩm soaba.
66001018	M da kiime la ad-m sẽn le vɩ vɩɩm sẽn kõn sɛ; maam n tar Kũum loko la m zãad bʋg-tẽng kʋɩlen-bila.
66001019	Bɩ f gʋls fo sẽn ne rũnna wã la fo sẽn na n yaool n yãend nindaare.
66001020	Sã n ya ãds a yopoe wã fo sẽn yãe m dɩtg nugẽ, ne sãnem fitils a yopoe wã, ad-b võore: ãds a yopoe wã yaa m Tigenga sẽn sẽeg tẽns a yopoe wã Malɛgse, la sãnem fitils a yopoe wã makda Tigenga tẽns a yopoe wã.
66002001	Gʋls Efɛɛz Tigeng Malɛka woto: ‹Ad sẽn zãad-a ãds a yopoe a rɩtg nugẽ la sẽn kẽnd-a sãnem fitils a yopoe wã sʋka koɛɛga.
66002002	Mam mii fo manesem fãa, f namsgo la f raoodo; m miime tɩ f ka pẽnegd nin-wẽns ye, f fɛɛsa neb niyns sẽn yet tɩ b yaa Soaala tʋʋm-tʋmdba la f bãngame tɩ b yaa zirẽ-be-rãmba.
66002003	F sũ-tõog me la sẽn ka paoode, tɩ m ne tɩ f kell n saka namsgo mam yʋʋr yĩnga.
66002004	La bũmb n be tɩ m sũur ka noom ne foom, yaa f sẽn maage ne f pĩnd nonglma.
66002005	Aya! Le tẽeg f sẽn da zao zĩig ning pĩndã; maan tuubgu, la f le rɩk f pĩnd sorã, ka rẽ m na n waame la m sã n mikame tɩ tekr ka be f sũurẽ, m na n luka f sãnem fitila n teem zĩiga.
66002006	Bũmb a ye pʋgẽ la m nand foo, yaa f yam sẽn lak ne a Nikola neba tʋʋm-wẽna wala m me yam sẽn lak ne-bã.
66002007	Sẽn tar-a tʋb bɩ a kelg Wẽnd Vʋʋsem sẽn gomd ne Tigengu. Sẽn tõog-b fãa, m na kɩt tɩ b rɩ vɩɩm tɩɩga biisi, tɩɩg ning sẽn sel Wẽnd zẽedẽ.›
66002008	Gʋls Smirn Tigengu Malɛka woto: ‹Ad Pipi la Yaoolem soaba koɛɛg, sẽn da ki-a n le vʋʋg-a soab koɛɛga.
66002009	Mam mii fo namsga fãa la fo naongã – mik fo yaool n gãe ne laogo – la neb niyns sẽn boond b mens tɩ Zʋɩf rãmbã – Sʋtãan sɛk roog rãmbã – ad-m mii b sẽn wɩt-f ne wɩds niynsi.
66002010	Da zoe toog ning sẽn nan ket poorẽ wã ye; Sʋtãan zoe n gomda a na sui yãmb neb kẽer doto, n kʋɩɩb yãmba la a mak yãmb pãng dasem piiga. Fo yee n tall f tẽeba neere n ta f kũum tɩ m na kõ-f vɩɩm dolbo.
66002011	Sẽn tar-a tʋb bɩ a kelg Wẽnd Vʋʋsem koɛɛga ne Tigengu. Sẽn tõog-b fãa kõn le zoe kũum a yiib soaba dabeem ye.›
66002012	Gʋls Pergam Tigengu Malɛka woto: ‹Ad sẽn zãad-a sʋ-bɛɛga a noorẽ wã goama:
66002013	Mam miime, fo sẽn ti f roog zĩig ninga: yaa Sʋtãan soolmẽ, la fo nanda mam yʋʋre, fo pa zãgs m tẽeb ye, ba wakat ning b sẽn waa n kʋ yãmb tẽngẽ, Sʋtãan soolmẽ, m nin-sõng la m kaset soab a Antipas.
66002014	Bũmb sẽn be tɩ m zabd ne foom, yaa tɩ fo nengẽ neb n be n kẽ a Balaam: ned ning sẽn sagl a Balak t'a belg Israyɛl kamb tɩ b wãb maand nemdo la b sak yoobo.
66002015	Neb me n be fo nengẽ sẽn deeg a Nikola neba zãmsgo.
66002016	Aya! Ning pãng n tuubi ka rẽ mam kõn kaoos la m wa fo nengẽ n tak zabr ne sʋʋg ning sẽn be m noorẽ wã.
66002017	Sẽn tara tʋb bɩ a kelg Wẽnd Vʋʋsem koɛɛga ne Tigengu. Sẽn tõog-b fãa m na n kõ-b la yĩngr dɩɩb sẽn solge; la m na kõ-b kug peele sẽn gʋls yʋ paalle ned a to sẽn ka sakde, b sã n boole, sã ka b sẽn pʋd a soabã.›
66002018	Gʋls Tiyatir Tigengu Malɛka woto: ‹Ad nin sẽn zird wa bugma, t'a naoã pɩnd wa zũud sẽn dʋʋg soaba goama, ad Wẽnd Biiga goama:
66002019	Mam mii fo manesem, f nonglem, f tẽebo, f sẽn tar sũur ninga ne tʋʋmde, f sũ-tõog f vɩɩma pʋgẽ, f tʋʋm sõma sẽn tar paasgo n dabda.
66002020	La m sẽn tar yell ninga ne foom yaa f sẽn bas paga, a Zezabel, t'a yagd zirẽ n yet t'a yaa bãngd poaka n kʋɩɩbd mam nebã tɩ b bʋdg m sore n wãbd maand nemdo.
66002021	Mam yaool n kõ-a-la wakato t'a maan tuubgu la a tõdgame t'a kõn bas a yooba ye.
66002022	Woto ya a namsg gãag zug la m na n gãneg-a la m na n sɩbga sẽn yood-b ne-a wã tɩ sek-ba, b sã n ka tuub b manesma.
66002023	Mam na n kʋ-la a kamba fãa; woto Tigeng fãa na bãnge tɩ mam mii ninsaal pʋga la a sũuri la m na n yaoo ned kam fãa n zems a tʋʋma.
66002024	Sã n kella yãmb sẽn be Tiyatir, la y zãgsa wẽnga, la y tõdga b sẽn boond tɩ Sʋtãan zãmsg zulungã, mam meng n yet tɩ m kõn zɩlg-y zɩɩb a to.
66002025	Yãmb wee gãd y sẽn deeg neerã n gũud m waoongo.
66002026	Sẽn tõog-ba la b kell n tʋma mam tʋʋmna n ta a tɛka, m na n kõ-b tõog ning m sẽn paam m Ba nengẽ, b na rɩ naam Bu-zẽmba fãa zutu.
66002027	B na n legl-b lame ne kut rasaare la b na n bõgs-b lame wa b sẽn bõgsd tãnd laase.
66002028	Ya woto la mam menga paam tõogo m Ba nengẽ. Maam n na n ning b nugẽ Tõd-beoog Ãdga.
66002029	Sẽn tara tʋba bɩ a kelg Wẽnd Vʋʋsem koɛɛga ne Tigengu.›
66003001	Gʋls Sard Tigengu Malɛka woto: ‹Ad sẽn so-a Malɛgs a yopoe la a zãad ãds a yopoe wã koɛɛga: Mam mii fo manesem; fo kẽnda wa bõn-vɩɩga mik fo kiime.
66003002	Nek tao! La f yẽeg f gĩina sẽn nan ka ki zãnga; sɩda m ka ne tɩ fo vɩɩma bee yõod wʋsg mam Wẽnnaam nifẽ ye.
66003003	Aya! Tẽeg fo sẽn da reeg gomda ne pʋ-peelem ninga, gãd-a neere, maan sɩbgre. Mik fo sã n ka gũusi mam na n siga wa wagdre wakat ning fo sẽn pa tẽeda, m na n ling-f lame.
66003004	Bala, Sard pʋgẽ, yãmb neb kẽere n be tɩ b fut ka rẽgem ye; bãmb bal n yãagd maam ne fu peelse la rẽ n tog ne-ba.
66003005	Sẽn maand-b raoodo, yaa fu-pɛɛlg la m na n yeelg-ba la b yʋʋr kõn yẽes abada Vɩɩm sebrẽ wã ye, m na wilg tɩ m mi-b lame, m Ba ne b malɛgsa taoore.
66003006	Sẽn tara tʋba bɩ a kelg Wẽnd Vʋʋsem koɛɛga ne b Tigengu!›
66003007	Gʋls Filadelfi Tigengu Malɛka woto: ‹Ad Sõmblem Naaba, Sɩd soaba, sẽn zãada a Daviid kʋɩlen-bila t'a sã n pak bɩ ned ka be n pagdẽ, la a sã n page bɩ ned ka bee n pakdẽ, goama.
66003008	Mam mii fo manesem: m paka noor fo yĩnga tɩ ned ka be n pagd-a ye, la m mi tɩ ba fo pãng paooda, fo reega m koɛɛga la fo pa kɩɩs-m ye.
66003009	Mam na n modga sẽn kẽed-b Sʋtãana sɛk roogo – yaa zirẽ-be-rãmba sẽn boond b mens tɩ Zʋɩf rãmba – n-ye! M na n modg-b lame tɩ b wa wõgemd fo taoore la b bãng tɩ m nonga foo.
66003010	Dɩlla fo sẽn deeg mam noorã f namsg pʋgẽ, mam me na n fãag-f la ne yɩɩr ninga dũnia sẽn na n paame, Adem biisa fãa fɛɛsga wakato.
66003011	M lebgra yaoome; gãd f sẽn tar-a neere tɩ ned da wa zuk f rolb ye.
66003012	Sẽn tõog-ba, m na n lugl-b wa roog ra-nif kẽengo, m Wẽnnaama roogẽ; b kõn luk abada. M na n gʋlsa m Wẽnda yʋʋr b zugu la b bark tẽnga yʋʋre: Zerizalɛɛm paalga sẽn yit arzãna, m Wẽnnaam nengẽ, n paas Yʋ paall ning m sẽn tarã.
66003013	Sẽn tar-a tʋba bɩ a kelg Wẽnd Vʋʋsem koɛɛg ne Tigengu!›
66003014	Gʋls Laodise Tigengu Malɛka woto: ‹Ad Krista, Kaset sɩda la Wẽnd bõn-naandsa fãa Kãsma sẽn gomde.
66003015	Mam mii fo manesem: fo ka maasga, fo ka tʋʋlga; fo kõn yɩẽ tʋʋlg bɩ maasga!
66003016	La woto wã, fo sẽn ya zalzalã, n ka tʋʋlga, n ka maasga, mam na n wʋba foo m noorẽ.
66003017	Fo zĩi n geendame la f gomda: Mam yaa dakãagre, m paama laog wʋsgo, bũmb ka paoog-m ye; fo ka ne tɩ yaa foom bala la nimbãan neda, neba taaba sẽn tog n kũmi; fo ka ne tɩ f yaa naong soaba, zoanga la ned sẽn zĩ a kãre.
66003018	Bɩ f reeg mam saglsã: wa m nengẽ n da sãnem sẽn yɩlge ne bugum, n lebg rakãagre; ra fu-peelse n yeelge n lud f yãnde, la f ra nin tɩɩm n ning f nini n paam n yãe vẽenega.
66003019	Mam sagenda m sẽn nong b rãmba la m sɩbgd-b lame. Aya! Nang pãng bilfu, maan tuubgu.
66003020	Ad-m sẽn yɛs dignoorẽ n kabsdẽ; ned ninga sẽn wʋma mam koɛɛga la a pak a roog noore, m na n kẽeme, m na n dɩɩ ne yẽ soaba, la yẽ ne maam na n sõsa ne taaba.
66003021	Sẽn tõog-ba, m na kõ-b la weere tɩ b zĩnd ne maam, m zaoorẽ, wala mam me sẽn tõoge, la m paam n zĩnd m Ba zaoorẽ wã ne bãmba.
66003022	Sẽn tar-a tʋba bɩ a kelg Wẽnd Vʋʋsem koɛɛg ne Tigengu!› »
66004001	Dẽ poore m sẽn yãe la woto. Noor n pak saag zugu la koɛɛg ning sẽn tãs wa baorgo tɩ mam wʋma, yeela maam: Dʋ yĩngr ka tɩ m wilg-f bũmb ning sẽn wate!
66004002	Wakat kãnga yɩɩ wa m yama fʋsga m yĩngã la ade, zaoor n da lugl saag zugu la Ned n da zao a zugu.
66004003	Sẽn da zĩ-a zaoorẽ wã ra tãoosda vẽenem wa kug peesem kẽer sẽn tãoosde vẽenem n ya kẽeg lima la moomd yʋdʋd; saag gomtɩʋʋg n tão gũbri n gilg zaoorã la a ra yaa kẽeg toenɛɛga.
66004004	Zaoora meng ra gũbga ne goeels pisi la a naase tɩ Nin-kẽems pisi la a naas da zĩ-b zutu ne fut sẽn ya wogd la peelse; Nin-kẽemsa zut ra fõga sãnem pugli.
66004005	Zaoora meng ra tãoosda sa-yagdo ne koees la sa-tãse; fitils rãmb a yopoe n da yõgne, zaoora taoore: bãmb la Wẽnnaam malɛgs a yopoe wã.
66004006	Zaoora taoor ra gãnega wa mogre sẽn yãgda la a pɩn wa kugr sẽn saas sõmb-sõmbo; Bõn-vɩɩs a naase n da gũbg zaoorã tɩ b mensa ya nin bala a yeyn-ye, poorẽ la taoore.
66004007	Pipi Bõn-vɩɩga ra wẽnda gɩgemde; Bõn-vɩɩg a yiib soaba da wẽnda loalga, a tãab soaba ra tara neng sẽn wẽnd ninsaal dẽnna, la a naas soaba da yaa sɩlga sẽn laand yĩngri.
66004008	La Bõn-vɩɩs a naasa fãa ra tara pɩgs a yoobe la b yĩnga da yaa nin bala zĩig zãnga, poorẽ la taoore; b da moondame, wĩntoog la yʋngo, n ka yalsdẽ ye: «Yãmb la Sõmblem, yãmb la Sõmblem, yãmb la Sõmblem! Bũmb fãa Soaala. Yãmb la Pĩnda, Rũnna la Beoog Soaba.»
66004009	La wakat ning fãa Bõn-vɩɩsa sẽn pẽg la b waoog, la b pʋʋs Ned ninga sẽn zĩ-a zaoorẽ wã n vɩ a vɩɩm sẽn kõn sɛ wã,
66004010	Nin-kẽems pisi la a naasa me da wõgemdeda a taoore n waoogd ka sɩng kõn zĩnd sɛɛbo Soabã la b ra lobda b sãnem pugli wã zaoora taoore n yetẽ:
66004011	«D Soaala la d Wẽnnaam, yãmb toga ne pẽgre la ne waoogre la ne ziiri, tɩ yãmb n naan dũniya la yaa ne yãmb pãnga la bũmb sẽn da ka be zĩnd yã.»
66005001	M yãeeme tɩ sẽn da zĩ-a zaoora zug ra zãada a rɩtg nugẽ sebr sẽn pili la sebra ra gʋlsa a nens a yiiba fãa la soagds a yopoe n da sog-a.
66005002	M yãee Malɛk sẽn wɩɩd pãnga sẽn moon ne koe kãsenga: «Ãnda n na n tõog n lak sebrã, n soka soagdsã?»
66005003	La ned ba a ye ra ka be, saag zugu, tẽng zug bɩ bʋg-tẽnga, sẽn tõe n lak sebrã la a karm-a ye.
66005004	La m kiiga nintãm tɩ b pa yãend ned sẽn da segd n lak sebrã la a karm-a ye.
66005005	Nin-kẽemsa nin-yend yeela maam: «Da yãb ye; ad-a Zɩɩda buudẽ gɩgemdã, a Daviid yagengã, tõeeme; yẽ n na n pilg sebrã la a sok a soagdsã a yopoe wã fãa.»
66005006	Zaoora yegende, Bõn-vɩɩs a naasã la Nin-kẽemba sʋka, m yãee Pe-bil sẽn yɛse tɩ yaa wa b kodg-a lame la a ra tara yɩɩl a yopoe la nin a yopoe; bãmb la Wẽnd tõogã, b yama sẽn tʋmd b tʋʋmda tẽng zugu, zĩis fãa wã.
66005007	Pe-bila kolga sẽn da zĩ-a zaoora n deeg sebrã a sẽn da zãad, a rɩtg nugẽ.
66005008	A sẽn deege la Bõn-vɩɩs a naasa sẽn wõgemd Pe-bila taoore; Nin-kẽems pisi la a naasa me wõgemdame, ned kam fãa ne a pɛndga, ne a sãnem laag sẽn nukd tɩdare bug-zõose: tẽedba pʋʋsg makre.
66005009	B pʋda yɩɩn paalle: «Yãmb sɩd togame, n deeg sebrã la y sogs a soagdsã tɩ yãmb la b kodg yã, la yaa ne yãmb zɩɩm la y reeg ninsaalba n lebs-b Wẽnnaam, bãmb ne b buud toɛ-toɛ yã, ne b goam, ne b rog-n-mik, ne b soolem.
66005010	Yãmb kɩtame tɩ b lebg d Wẽnnaama yĩnga, maan-kʋʋr nanams buudu, maan-kʋʋr naam sẽn dɩt tẽng zugu.»
66005011	M da ket n getame la ade, m wʋma rãamd kãsenga; Malɛk rãmb zãma n da gũbg zaoorã ne Bõn-vɩɩsã la Nin-kẽemsã. B sõora yaa tus kẽema belem tus kẽema n paam n zage. La b ra moonda ne koe kãsenga:
66005012	«Pe-bila sẽn kodgã n tog ne tõogo, ne Wẽndlem, ne bãngr pidungu, ne naam, ne waoogre, ne ziiri, ne pẽgre.»
66005013	Bõn-naand buud fãa sẽn be saag zugu, bɩ tẽnga, bɩ bʋg-tẽnga, bɩ mogrẽ, dũniya tõre, m wʋma b fãa sẽn moonde: «Sẽn zĩ-a a zaoorẽ wã la Pe-bila, paam pẽgre, waoogre, naam la ziiri yʋʋm sẽn kõn sɛ!»
66005014	Bõn-vɩɩs a naasa ra leokdame: «Ami!» Tɩ Nin-kẽemsa na n wõgemd tẽng n waooge.
66006001	M yaool n yãee Pe-bila t'a sokd pipi soagdga; tɩ pipi Bõn-vɩɩga koɛɛg na n tãs wa saaga: «Wa-y!»
66006002	M gesame la m yãee wed bolle; wedʋʋda ra zãada tãpo; b kõ-a-la naam pugla n le yet t'a yi n tɩ maan daoodo.
66006003	Pe-bila le soka soagdg a yiib soaba tɩ m wʋm Bõn-vɩɩg a yiib soaba kɛlenga: «Wa-y!»
66006004	Yɩɩ wed moomd menga n puki; wed-dʋʋda paama sore n na n menes laafi tẽng zugu, n bas tɩ ninsaalb kood taaba; b kõ-a-la zãngoogo.
66006005	Pe-bila sẽn sok soagdg a tãab soaba, mam wʋma Bõn-vɩɩg a tãab soaba sẽn kelme: «Wa-y!» La m yãee wed sablg sẽn yi t'a wed-dʋʋda zãad bũmb sẽn tar m magd zɩslem;
66006006	la m wʋma koɛɛg sẽn tãse, Bõn-vɩɩs a naasa sʋka, la a mooname: «Zom pɛɛlg wũmbl yaa wakɩ koɛɛnga, zom pugsg wũmbl a tãab yaa wakɩ koɛɛnga; sã n kella kaama la rãama, da paas-y bũmb ye.»
66006007	Pe-bila sẽn sok soagdg a naas soaba, m wʋma Bõn-vɩɩg a naas soaba sẽn kelme: «Wa-y!»
66006008	Ade, weef ning sẽn yi-a wã yaa kẽeg-toenoɛɛga tɩ wed-dʋʋda yʋʋr boond tɩ Kũum; la bʋg-tẽnga n da yãagd-a. B kõ-a-la tõogo t'a soog tẽnga boag a naasa bogr a ye, la a kʋ neba ne sʋʋga, ne kom, ne bã-longdem, ne we-rũmsi.
66006009	Pe-bila soka soagdg a nu soaba tɩ m tool n yãe b sẽn da kʋ b rãmba sɩɩse, sẽn da ki-b Wẽnnaam Gomda yĩnga la b kaseta yĩnga.
66006010	La bãmb me sɩnga kɛlenga ne b pãng fãa: «D Soaala, Sõmblem la Sɩd soaba, yãmb na n gũu wakat bʋgo n yaool n kao y bʋ-sɩdã la y rok y sũur ne tẽng zug rãmba sẽn daag d zɩɩma?»
66006011	Dẽ la b kõ ned kam fãa fu-wok pɛɛlga la b yeel-b tɩ b gãneg b yam bilf nanda tɩ b tũud-n-taasã la b ma-bi-taasã sẽn tʋm-b wa bãmba la sẽn tog n kood wa bãmba sõor lebg ka tɛka.
66006012	Mam leb n gesame: Pe-bila sẽn waa n sok soagdg a yoob soaba, tẽnga miima ne pãnga la wĩntoog sobgame n lebg wa vũundu, tɩ kiuug moog zãng wa zɩɩm.
66006013	Ãdsa fãa rʋʋga tẽnga wa sɩlmand sẽn wẽnend kankang wila n sʋʋgd a bi-kãse;
66006014	saaga pilga wa seb-vãoogo n menem, tãmsa ne tẽns niyns sẽn puk-b mogrẽ wã fãa vigsa b zĩisẽ.
66006015	Tẽng zug nanamse la nin-bɛdã ne tãnsoaben-dãmbã la rakãagba, la pãng rãmba, b fãa bala: yamb bɩ burkĩna, b zoeeme n soond tãmsã la pĩisã bogdẽ.
66006016	B ra yeta tãmsã la pĩisã: «Sirg-y n solg-y tõndo tɩ d põs sẽn Zao-a a zaoorẽ wã la d tɩlg Pe-bila beem.»
66006017	Dũnna la Wẽnd sũ-puur da-kãsenga, la ãnna n na n yalse?
66007001	Dẽ poore mam yãee malɛgs a naase sẽn yɛs tẽnga kɩrems a naasã; b ra gãda tẽnga sob-raad a naasã tɩ b ra fʋʋs tẽng bɩ mogre, bɩ tɩɩg meng ye.
66007002	Mam yãee malɛk a to sẽn lik Yaanga. Yẽ n wat n na n ning Vɩɩm naaba kamba makre; a kelmame n yeel malɛgs niyns sẽn da paam-b sore n na n dãmb tẽnga la mogrã:
66007003	«Da yãg-y nanda n dãmb tẽnga la mogre bɩ tɩɩse tɩ tõnd ka reng n ning makre d Wẽnda kamba fãa rĩirẽ ye.»
66007004	M bãnga neb niyns fãa sẽn paam-b makra sõore: tus koabg la pis naase la a naase a Israyɛl kambẽ.
66007005	A Zɩɩda roogẽ: tus piig la a yiib n paame; a Rubẽ roogẽ: tus piig la a yi; a Gad roogẽ: tus piig la a yi;
66007006	a Asɛr roogẽ: tus piig la a yi; a Neftali roogẽ: tus piig la a yi; a Manase roogẽ: tus piig la a yi;
66007007	a Simeõ roogẽ: tus piig la a yi; a Levi roogẽ: tus piig la a yi; a Isakar roogẽ: tus piig la a yi;
66007008	a Zabulõ roogẽ: tus piig la a yi; a Zozɛf roogẽ: tus piig la a yi; a Bẽzame roogẽ: tus piig la a yi n paame.
66007009	Dẽ poore m yãee zãma kõn bãng n sõde, tẽns toɛ-toɛ rãmba, buud toɛ-toɛ, rog-n-mik toɛ-toɛ, goam biis toɛ-toɛ; m yãend-b lame tɩ b yɛs yĩngri, zaoora taoore la Pe-bila taoore, n yer fu-wogd peelse la b zãad kãase la b moon ne koe kãsenga:
66007010	«Tõnd Wẽnnaam sẽn zao b zaoorẽ la Pe-bila soog waoogre!»
66007011	Malɛgsa fãa sẽn da gũbg zaoorã ne Nin-kẽemsã la Bõn-vɩɩs a naasã, b fãa wõgemd n waooga Wẽnnaam,
66007012	b ra maandame: «Sɩda tõnd Wẽnda toga ne pẽgre ne ziiri, b pida ne yam, b toga ne bark pʋʋsgo, ne waoogre, ne naam, ne tõogo tɩ yʋʋma tong taab koabg koabga n tõt sɛɛbo. Ami!»
66007013	Nin-kẽem a yembr yaool n sok-m lame: «Nin-bãmba sẽn yer fu wogd peelsã, fo mi b sẽn ya b rãmba, la b sẽn yitẽ?»
66007014	Tɩ mam leoke: «M Naa, yãmb n mi wɛ!» T'a yeele: «Yaa neb niyns sẽn tɩlg-b pɛt kãsenga; b pegsa b futu la b los-b la Pe-bila zɩɩmẽ tɩ b pelge.
66007015	Yaa rẽ yĩng la b yɛs Wẽnnaam zaoora taoore, n tʋmd b tʋʋma wĩndg la yʋngo, b roogẽ. Sẽn zao-a zaoorã na n kẽes-b-la a zãnd maasmẽ.
66007016	La bada! B kõn le nams kom bɩ ko-yũud ye, wĩndg bɩ pems tʋʋlg ye,
66007017	tɩ Pe-bila sẽn yɛs tẽnsʋka, zaoora taoore, yẽ n na n yɩ b Pe-kɩɩma la b taas b vɩɩm ko-bundem zĩigẽ, la Wẽnnaam na n yẽesa b nintãma fãa.»
66008001	Pe-bila sẽn sok soagdg a yopoe soaba la fãa sẽn yɩ sɩɩ saag zugu n kaoose, n ta wakat pʋɩ-sʋka.
66008002	M yaool n yãee malɛgs a yopoe wã sẽn yɛs-b Wẽnnaam taoorã la b kõ-b-la bard a yopoe.
66008003	Malɛk a to yaool n yaasa zaoora taoore ne sãnem kaorgo la b kõ-a-la tɩdar wʋsgo t'a naag ne nin-sõma wã pʋʋsgo n dɩgl sãnem maan-kugra zug, zaoora taoore;
66008004	la woto tɩdara bug-zõos ruka malɛka nugẽ n dʋ yĩngri, Wẽnnaam taoore, n naag ne Nin-sõma wã pʋʋsgo.
66008005	Malɛka leb n dɩka kaorgã n pids-a ne maan-kugra bugum; a fẽega bugma tẽnga la yɩɩ sa-tãs la bʋrga, ne sa-yãgdo la bũmb fãa miimame.
66008006	Malɛgs a yopoe ne bard a yopoe tɩ seglame n na n peebe.
66008007	Pipi baorga peebame. Yɩɩ sapɩlem ne bugum sẽn kalem ne zɩɩm n dʋʋg tẽng zugu la dũniya bogr a tãab soaba, tɩɩsa fãa bogr a tãab soaba, mo-maasa bogr a tãab soaba, fãa gill rɩɩ bugum.
66008008	Malɛk a yiib soaba peeba a baorgo. La bõn-kẽemde sẽn zem tãnga n wit wa bugum, yii yĩngri n lʋɩ mogrẽ la mogr a bogr a tãab soab lebga zɩɩm.
66008009	Mogra pʋgẽ bõn-vɩɩsa bogr a tãab soab kiime; koom kogenda bogr a tãab soab bõra koomẽ.
66008010	Malɛk a tãab soaba peebame. La ãd bedre sẽn dɩt wa bug-vɩlenga yii yĩngri n lʋɩ kʋɩlsa bogr a tãab soaba la ko-bundsa pʋga.
66008011	Ãdga yʋʋr la a «Tɩɩsem»; kooma bogr a tãab sob lebga tɩɩsga la neb wʋsg sẽn yũ kooma sẽn lebg toog liga kiime.
66008012	Malɛk a naas soaba peebame. Tɩ yell na n paam Wĩntoogo, kiuug la ãdsa bogr a tãab soaba. Wĩndga, kiuug la ãdsa vẽenem bogr a tãab soab n wooge; daara konga a vẽenema bogr a tãab soaba. Vẽenem ning sẽn mii n kees yʋngã, yẽ me bogr a tãab soabã n wooge.
66008013	La mam sẽn da ket n getẽ m wʋma sɩlg sẽn lug yĩngr-yĩngr sẽn kelem ne pãnga: «Bʋko, bʋk wɛɛ, bʋk bal ne dũni wã bõn-vɩɩse, bard a tãaba sã n wa tãse, bard niyns malɛgs a tãabã sẽn ket n zãad b nusẽ wã sã n wa tãse!»
66009001	Malɛk a nu soaba peebame. La mam yãee ãdg a yembre sẽn yi yĩngri n lʋɩ tẽnga la b kõ-a-la bul-zulunga kʋɩlen-bila.
66009002	A sẽn pak kʋɩlengã, bug-zõos n yi, wala wʋng kẽeng sẽn widg rẽnna – la a sobga wĩndga la zĩiga fãa.
66009003	Bug-zõosa pʋgẽ, sʋy n yɩke n lʋɩ dũniya zãnga; la b kõ-b-la zẽnem wala tẽng zug namsa rẽnna.
66009004	B kõ-b-la noor tɩ b bas pʋt la moog buud fãa, la tɩɩs buud fãa la b rɩ neb niyns bala sẽn da ka tar b Wẽnd makrã b rĩirẽ.
66009005	B da ka tar sor n kʋ neb ye, yaa b nams-b bal kiis a nu tõre; la b rũmba zabr da yaa wa nang rẽnna.
66009006	Dasem kãense, neb wʋsg na n baoo kũum n konge, b na n tʋlga kũum la kũum na n zoe n bas-b lame.
66009007	Mik fo sã n ges sʋya, b wẽnda wiidi sẽn bob zabre, b zuta fõga sãnem pugli tɩ b nens ya wa ninsaal nenga.
66009008	B zoobda yaa wa pagb rẽnna, tɩ b yẽna ya gɩgemd yẽna.
66009009	B da rɩka kut n pil b yãoogo la b pɩgsa rãamd da fõta wa bilim-bilm ka tɛk b sẽn sog wiidi n dabd zabre.
66009010	B zʋya nee wa nang zʋʋre, n tar kõse; yaa kiis a nu la b paam sore n na n nams ninsaalba.
66009011	B ra tara b naaba, yẽ la bul-zulunga dĩma, a yʋʋr ne Ebre rãmb goam la a Wãabo, a Abadõ, tɩ Grɛk rãmb boond-a tɩ Wãab naaba, a Apolliõ.
66009012	Bʋk a yembre ka looge t'a yiib nan pʋgda.
66009013	Malɛk a yoob soaba peebame. La m wʋma koɛɛga; a yii sãnem maan-kugra sẽn vigl Wẽnd taoora kɩrems a naasã;
66009014	la Koɛɛga yeela malɛk a yoob soaba sẽn zãad baorgo: «Lood Malɛgs a naasã b sẽn da loe Efrat kʋɩl kãsengẽ wã n base.»
66009015	La b basa malɛgs a naasã sẽn da yɛs n gũud wakatã, daarã, kiuugã la yʋʋmdã n na n kʋ ninsaalba fãa bogr a tãab soabã.
66009016	B tãb-biisa da yaa wed-dʋʋdb tus kẽems kobsi: woto la b sõorã b sẽn togs-ma.
66009017	Ad-y yaa woto la m yãend wed-dʋʋdba ne b wiidi wã: wed-dʋʋdba ra teega b yãoog ne kut sẽn wit bug-kẽega la bug-kõodre. Wed-bãmb zuta ra yaa wa bõnyẽeg rẽnna tɩ b noor pursd bugum, bug-zõose la kidbri.
66009018	Bugma, bug-zõosã la kidbrã wiida sẽn da pursd b noorẽ, kʋʋ ninsaalba bogr a tãab soaba zãnga.
66009019	Wed bãmb wẽnem da bee b noorẽ la b zʋʋrẽ me; zʋya ra baasda ne wiis zutu la rẽ la b ra tar n wɩɩbd ninsaalba.
66009020	Ne rẽ fãa neb niyns sẽn põs-b tẽn-kũuma ka lak ne b yel-wẽna ba bilfu. B ka vẽ ne b sʋtãamba waoogre, bõn-yood niyns sen naan ne sãnem, wanzurf, kugri, bɩ raoogo, bõn-yood sẽn ka nini, n ka tʋba n ka nao.
66009021	B ka vẽ ba bilfu ne b nin-kʋʋre, ne b tɩto, ne b yoobo la ne b wagdma ye.
66010001	Dẽ poore mam yãee malɛk a to sẽn tar pãng sẽn sigi; a menga zãng pila sawadgo, tɩ saag gomtɩʋʋg tão gũbri, a zugẽ, t'a nenga ya wa wĩntoog, t'a karsa wit bugum.
66010002	A da zãada a nugẽ, seb bil sẽn lake la rẽ t'a rɩtg naoor teega mogre, t'a goabg naoor teeg tẽn-koɛɛnga.
66010003	A kelma ne koe yaanga wa bõnyẽega. La rẽ poore sa-tãs a yopoe n gom b goama.
66010004	B sẽn gom n sɛ la m sẽn sɩng n na n gʋls, la koɛɛg n yi yĩngri n yeel-ma: «Bĩng sa-tãs a yopoe wã goama f yamẽ bala la f ra gʋls-b ye.»
66010005	La m sẽn da yãend malɛk ninga t'a teeg mogra la tẽngã n yɛsẽ wã zẽka a rɩtg n tees yĩngri,
66010006	la a wẽena ne Vɩɩm sẽn kõn sɛ Naaba, sẽn naana yĩngr ne a teeda fãa, sẽn naana tẽnga ne a teeda fãa, sẽn naana mogr ne a pʋgẽ teeda fãa, a wẽename n yeele: «Wakat taame!
66010007	Raar ning b sẽn na n wʋm malɛk a yopoe soabã, a baorga peebg raare, ba raare la Wẽnnaam yɛla fãa na n puk zãnga, wala b bãngdba, b sõgen-kamba, sẽn togs Koe-noog ningã.»
66010008	Dẽ poore, koɛɛg ning sẽn yi a yĩngr tɩ m wʋma le goma ne m yɛsa: «Kẽng n tɩ reeg seb bila malɛka sẽn zãad a nugẽ, malɛk ning sẽn teega mogra la tẽngã.»
66010009	La m kẽngame, n kos malɛka t'a kõ-m sebrã la a yeela maam: «Deeg la f vele; a na n pidsa f pʋga ne tɩɩsem la f noorẽ, a naa n yɩɩ noog wa sɩɩdo.»
66010010	La m deega seb bilã malɛka nugẽ la m vel-a lame; m noorẽ a ra yaa wa sɩɩdo, la m sẽn vel n sɛ, a taa m pʋgẽ n lebg toogo.
66010011	B le yeel-m lame: «Fo tog n le goma bãngr gom-beedo ne ninsaalb buud ka tɛka, ne tẽns ka tɛka, tɩ b zɛlma ya toore, tɩ b nanams me ya toore.»
66011001	Dẽ poore b kõ-m la moogo, mo-sĩdimdi wa ribla la b yeel-m lame: «Yik n tɩ mag Wẽnd doogã ne a maan-kugrã la bãng wẽn-pʋʋsdba fãa sẽn be a pʋgẽ sõore;
66011002	da mag yɩnga ye, tɩ rẽ basa ne bu-zẽmba la yaa kiis pis naase la a yiibu tõre la b na n saag Tẽn-Sõngã.
66011003	M na n kõ-la m kaset dãmb a yiibã noore tɩ b yeelg sũ-pa-noang futu n gom bãngr goam dasem tusr la kobsi la pisoob pʋgẽ.»
66011004	Bãmb makre la oliviye tɩɩs a yiib la fitils a yiiba sẽn be dũni Soaala taoore.
66011005	Ned sã n baood nin-bãmba namsgo, bugum n na n yi b noorẽ n dɩ b bɛɛbã. N-ye! Sẽn baood-a b namsg, yaa woto la yẽ soab na n ki.
66011006	B sã n yi n na n tʋm b tʋʋmna, b kõ-b la sore tɩ b pag saaga tɩ koom da tosg ye; b tara pãng me n tõe tɩ koom lebg zɩɩm la b tõe n bẽnega tẽnga tõrẽ ne yel-beed tusri, b sẽn dat wakat ning fãa.
66011007	La b sã n wa baas b wilgrã, bõn-ninda sẽn yi-a bul-zulungẽ wã n na n tak zabre ne-ba, n tõog-ba la a kʋ-ba.
66011008	B na n daaga b yĩnsã n bas yɩng woto dasem a tãabo la pʋɩ-sʋka, Tẽn-kãsenga pʋga, Sodom bɩ Ezipt, wala neb kẽer sẽn bɩnd n boondẽ, zĩig ning b sẽn ka b Soaala pika;
66011009	b na n daaga b yĩnsã n bas ninsaalb ka tɛka, nin-zẽmba, gãgnense, la tẽn-zãorgẽ dãmb nini, dasem a tã la pʋɩ-sʋka, la b ka tar sor n dɩk-ba n tɩ mum ye.
66011010	Adem biis fãa kɩdemdame la b pʋʋsd taab zu-noogo, n pʋʋsd taab ne kũuni, tɩ bãngdba a yiibã ra nams b la wʋsgo.
66011011	La dasem a tã la pʋɩ-sʋka sẽn looge, Wẽnnaam le kõo b bãngdba vɩɩm tɩ b le tik n yiki, tɩ sẽn get-ba yɛs marsã ne rabeem kãsenga.
66011012	La m wʋma koɛɛg kãseng sẽn yi yĩngri n bool-ba: «Dʋ-y yĩngr ka!» La b dʋʋ yĩngr ne sawadgo, tɩ b bɛɛba yɛs n getẽ.
66011013	La wakat kãnga tẽnga miima ne pãnga la na-tẽnga bogr piig soaba bõrame n lʋɩ, la rẽ waa ne neb tus a yopoe kaalem. Rabeem yõka sẽn põs-ba fãa tɩ b na n pʋʋs yĩngr Soaala barka.
66011014	Bʋk a yiib soaba ka looge, keta a tãab soaba!
66011015	Malɛk a yopoe soaba peebame. Yĩngri, yɩɩ koees n tãs woto: «Tõnd Soaala ne b Krista n so dũniya, b na n dɩɩ naam tɩ yʋʋma tong taab n tõt sɛɛbo!»
66011016	Nin-kẽems pisi la a naasã sẽn zĩ-b Wẽnnaam taoorã yika b goeelsa zutu la b wõgemdame n waoog Wẽnnaam woto:
66011017	«Tõnd pʋʋsda yãmb barka, Soaala-Wẽnnaam, bũmb fãa Naanda, yãmba, Zaamẽ la Rũnna la Beoog soaba, yãmb waa ne y pãn-kẽoongã n deeg y soolem zãnga n na n dɩ y naam.
66011018	Nin-zẽmba da yika ne sũ-puuri la yãmb me waa ne y rẽnna n taas sẽn kiba bʋʋda wakato, la y taas y rolba wakato y bãngdba, y sõgen-kamba yĩnga, y tʋʋm-tʋmdba, y nin-sõma yĩnga, neb niyns fãa, nin-bɛd la nin-bi sẽn waoogd-b yãmb yʋʋra yĩnga, la y taas y sɩbgra wakato tẽn-wãadba yĩnga.»
66011019	Wẽnd dooga noor yaool n paka yĩngri tɩ b na n yãend b zooda kaseto a pʋgẽ; la yɩɩ sa-yãgdo ne koeese ne sa-tãse, ne tẽng miuungu, ne sapɩlem sẽn dʋʋgd barar.
66012001	Yell bãnd kãsenga n puk yĩngri: pag sẽn yɛse tɩ wĩndga vẽenem buiid-a, t'a naoor tabg kiuugu, t'a zug teeg ãds piig la a yiibu.
66012002	A ra tʋtame n tol n kũmd rogum.
66012003	Dẽ poore yell bãnd a to n puk yĩngri: Wag-bãnde, moomde zãnga, ne zut a yopoe la yɩɩl piiga, tɩ zug fãa fõgen naam pugla.
66012004	A zʋʋra kãaga yĩngr ãdsa bogr a tãab tõre n dʋʋg tẽnga; a waa n yalsa paga sẽn kũmd dogma taoore n gũud t'a rog a biigã t'a rɩk n vele.
66012005	Paga roga bi-ribla la bi-kãng n na n dɩ naam bu-zẽmba zutu la a naama rasaar yaa kutu.
66012006	Biiga pɩsgame n ta Wẽnnaam nengẽ, zaoora taoore, tɩ paga zoe n dig weoogo n tɩ soond zĩig ning Wẽnnaam sẽn da segl a yĩnga la b rɩlg-a-la be dasem tusri la kobsi la pisoobe.
66012007	Dẽ marsã la zabr kaoog yĩngri: a Mikayɛl ne a malɛgs yika zabre ne Wag-bãndã tɩ yẽ me yi ne a malɛgse,
66012008	la bãmb n kong pãnga tɩ b rig-ba n yiis arzãna.
66012009	B teeba Wag-bãndã, wag kʋdrã, sẽn boond tɩ Sʋtãana, bɩ bɛyã, dũni belgda, b teeb-a B teeba Wag-bãndã, Wag-kʋdrã lame n fabg tẽnga, yẽ ne a malɛgsa fãa.
66012010	M wʋma koɛɛg sẽn tãs yĩngri: «Marsã tɛka tõnd Wẽndã n so tõogo, naam la ziiri, la b Krista zaoo bũmb fãa zugu, tɩ tõnd saam-biisa rõatã, sẽn da rõta bãmb Wẽnd taoor, wĩntoog la yʋngo, b lub-a-la tẽnga.
66012011	Bãmb tõog-a-la ne Pe-bila zɩɩma, ne b noor kaseto, n pa ges b vɩɩma wa bũmb la b sak kũum ye.
66012012	Dɩlla kɩdm-y sũ-noogo, yãmba, yĩngr kamba. Yãb-y, tẽnga la mogre, tɩ Sʋtãan siga yãmba la a sũura puudame, a sẽn mi t'a raara sõdame.»
66012013	La a sẽn mik tɩ b lub-a la tẽnga, Wag-bãndã yikame n na n bʋʋg pagã, bi-ribla ma wã.
66012014	Paga paama Sɩl-kãseng pɩgs a yiibu n yɩk n tud weoogo n paam n ta zĩig ning a sẽn na soond Wag-bãndã la a paam tɩ b rɩlg-a yʋʋmde n le paas yʋʋm a yi la pʋɩ-sʋka.
66012015	Waafa yaool n sẽnesa a kolkoodo tɩ lebg kʋɩlga n pʋgd pagã n na n dɩ-a.
66012016	Tẽnga fãaga pagã: a yaaga a noor n vel kʋɩlgã sẽn yi waafa noorẽ.
66012017	Waafa lɛɛgame t'a sũur kãbd ne pagã, t'a kong n na n tɩ maan zabre ne a kamb a taabã, kamb niyns sẽn da reeg-b Wẽnnaam noya la b paam a Zezi kasetã.
66012018	A waa n yalsa mogra noore.
66013001	La m yãenda Rũng sẽn puk koomẽ ne zut a yopoe la yɩɩl piiga; yɩɩl piiga da fõga naam pugli piiga la zut a yopoe wã ra gʋla zab yʋy sẽn tʋʋsd Wẽnde.
66013002	Rũnga ra wẽnda ãbga, t'a nao wẽnd tãntur nao, t'a noor wẽnd gɩgemd noore; Wag-bãnda kõ-a-la a pãnga la a naama zaoore, n kõ-a rĩung sẽn tar yalem.
66013003	Rũnga zug a ye ra nee wa a poglame n sek a kũum, la a poglgã sẽn da sek a kʋʋma wẽneg n sãoogame; dẽ la ãndũni rãmba yik n pʋgd-a ne pɛlen-yɩka.
66013004	B wõgemdame n waoog Wag-bãndã a sẽn dɩk a naama n kõ Rũngã, la b wõgemda Rũnga me taoore n yetẽ: «Ãnda n zem Rũngã la ãnd n tõe n tak zabr ne-a?»
66013005	Rũnga paamame n na n gom tɩtaam goama la a tʋʋs Wẽnde; a paamame n na n tʋm a tʋʋmde kiis pis naas la a yiibu.
66013006	T'a sɩd na n sɩng n tʋʋs Wẽnde, n tʋʋs b yʋʋre la b roogo la sẽn be-b arzãna fãa.
66013007	Rũnga paamame n na n maan beem ne nin-sõma la a tõog-ba; a paama tõog ninsaalb fãa zugu, tẽns toɛ-toɛ rãmba, tɩ b goam la b rog-n-mik ya toɛ-toɛ yã.
66013008	Ada sẽn na n paam waoogr neb niyns nengẽ: yaa sẽn wa-b moogo n yaool n ka paam, dũni sɩngra wakato, tɩ b yʋʋr gʋls vɩɩm sebra pʋgẽ, Pe-bil ning b sẽn kodgã vɩɩma sebr pʋgẽ.
66013009	Sẽn tar-a tʋb bɩ a kelg!
66013010	B balg bãnga sẽn toga ne bãnga! B kʋ ne sʋʋga sẽn toga n kʋ ne sʋʋga! Woto wã, nin-sõma wã maanda sũ-keelem la b zĩ ne saagre.
66013011	Ad-y m yãee Rũng a to sẽn yi tẽngã ne yɩɩl a yiibu wa Pe-bila dẽnna t'a koɛɛg ya wa Wag-bãnda koɛɛg.
66013012	A reega a tʋʋmna pipi Rũnga nengẽ, la a saa n vigla a naama zaoor zĩig zãnga n kɩt tɩ dũnia tõre ne a neba ka tɛkã waoog pipi Rũngã, rũng ning zug a ye sẽn pogle n wẽneg n sãoogã.
66013013	A maana tʋʋm bãna sẽn yɩkd pɛlense; a tol n kɩtame tɩ saag bugum sig tẽnga neb fãa nifẽ.
66013014	La a sẽn kẽ pipi Rũngã, rẽ tudga tẽnga rãmba n ning b yamẽ tɩ b maan nin-naande, Rũng ning sʋʋga sẽn pogle tɩ nodra wẽneg n maaga soab nin-naande, n tar n waoogdẽ.
66013015	B kõ-a-la tõogo t'a kɩt tɩ Rũnga nin-naand lebg wa bõn-vɩɩg menga n gomda, la a modg tɩ b kʋ neb niyns fãa sẽn na n zãgs a waoogre.
66013016	A na n kɩtame tɩ rĩm biis wa talse, rakãagb la naong rãmba, yamba la burkĩna, wa reeg a makrã b nug-rɩtg bɩ b rĩir zugu.
66013017	Ned ba a ye kõn le paam sore n kẽ raagẽ n da rɩɩbo bɩ a koos bũmbu, b sã n ka reng n mak-a ne Rũnga yʋʋr menga bɩ ne Rũnga sõadg yʋʋre.
66013018	Yaa sõdba zĩigẽ la geel mitba na n yõs taaba: Yʋʋra yaa rao yʋʋre, yʋʋra yaa 666, kobs-yoob la pisoob la a yoobe.
66014001	La ad-m sẽn leb n yãe: Pe-bil sẽn yɛs Siõ tãnga zugu ne a neb tus koabg la pis naas la a naase n tar b rĩirẽ a yʋʋre la a Ba wã me yʋʋre.
66014002	La m wʋma rãamde sẽn yi yĩngri wala kʋɩl kãseng rãamde, bɩ wala sob-raoog sẽn fõta; m tagsa pɛnds wẽedb sẽn zĩ n wẽed b pɛndga.
66014003	B yɩɩnda yɩɩn paalle, Zaoora taoore ne Bõn-vɩɩs a naasã la Nin-kẽemsã; ned da ka tõe n zãms yɩɩlã sã n ka bãmb tus koabg la pis naas la a naasã sẽn põs tẽnga velbo.
66014004	Bãmb dãmb zɩ n lagem ne pagb ye, yaa zɩ n lagem pagb zãnga; bãmb n pʋgd Pe-bila a sẽn tʋgdẽ fãa; ninsaalba sʋka, bãmb la Wẽnd la Pe-bila kood-rẽems.
66014005	Zirẽ-beed zɩ n yi b noorẽ ye; b yaa zɩ yell dãmba.
66014006	Mam yãee malɛk a ye sẽn yɩgd yĩngri. Yaa koɛɛg sẽn ya noogo n na n kell n yɩ noogo la a wat n na n wilg tẽng zug rãmba, ned kam fãa ne a buudu, ne a goam, ne a tẽnga.
66014007	A ra moonda ne koe-kãsenga: «Zoe-y Wẽnde, la pẽg-y ba; ad-y bʋʋda wakat taame; waoog-y sẽn naana yĩngr la tẽnga ne mogre la ko bundem fãa.»
66014008	Malɛk a to, malɛk a yiib soaba, n pʋg-a, a me tar kɛlenga: «A lʋɩɩme yee! Na-tẽnga sẽn boond tɩ Babilon Kãsengã! Yẽ bal n belg ninsaalb buud fãa n yũnug-b ne Wẽnd sɩbgr dãam.»
66014009	Malɛk a to, a tãab soaba, n le pʋg-a; a me kelma ne koe-kãsenga: «Ned ning fãa sẽn na n waoog-a Rũnga ne a nin-naandã la a reeg-a makre a rĩirẽ bɩ a nugẽ,
66014010	yẽ soab na yũ Wẽnd sũ-puura rãam, rãam sẽn ka pul koom n tẽg ne b sũ-puura wamde. Yaa ne bugum la kidbri la b na n nams-a, Malɛgs sõma la Pe-bila nifẽ.
66014011	La ad-b namsga bug-zõos sẽn dukd yĩngri yʋʋm sẽn kõn sɛ. Sɩda, sugr kõn zĩndi, wĩndg bɩ yʋngo, ne neb niyns sẽn waoog-b Rũngã ne a nin-naandã, la b reeg a yʋʋra makrã.»
66014012	La rẽ me yĩng la nin-sõma wã maand sũ-keelem, neb niyns sẽn deeg-b Wẽnnaam noya la b tar a Zezi tẽebã.
66014013	M wʋma koɛɛg sẽn zĩnd yĩngr n yeel-ma: «Gʋlse: Sũ-noog rãmba la sẽn kiid-b ne Soaala barka. N-ye! Marsã tɛka – ya a Vʋʋsem Sõng n gomde – bɩ b vʋʋse ne b zaamẽ yaamse tɩ b tʋʋm sõma yãagd-b lame.»
66014014	La ad-m sẽn le yãe: Sawad-pɛɛlg n puki tɩ m ne wa ninsaal Biiga sẽn zao a zugu, b fõgna naam pugla n zãad goeoog b nugẽ, goeoog sẽn dɩte.
66014015	Malɛk a to yii wẽnd doogẽ la a tool n tãsa ne pãnga sẽn da zĩ a sawadgẽ wã n yeel-a: «Lob f goeoogã la f wʋre tɩ tigsig taame, dũniya kood bɩɩme.»
66014016	Sẽn da zi-a sawadgẽ wã loba a goeoog dũniya la dũniya kood tigsame.
66014017	Malɛk a to n le yi wẽnd dooga yĩngri, a me zãad goeoog sẽn dɩte.
66014018	Malɛk a to me n yi maan-kugrã zugu: yẽ la maan-kugra bugma gũuda, la a tool n tãsa sẽn da zãada goeoogã, n yeel-a: «Lob f goeoogã la f tigs tẽnga bugsuntung sõng biisi tɩ bɩɩme.»
66014019	Malɛka loba a goeoog dũni wã pʋga la a tigsa bugsuntung biisi la a rʋʋga fãa Wẽnnaam sũ-puura koglgẽ, koglg kẽengo.
66014020	La b yii ne-a, tẽnga kɛɛnga, n tɩ wẽk a biisa koom; la yɩɩ zɩɩm n daage n zẽk n tat weoof zãndlem, la yaa madgr meng la a madg zĩigã.
66015001	M leb n yãee yel-bãnd yĩngri. Yaa yel kãsenga sẽn yɩkd pɛlenga: Malɛgs a yopoe n zãad tẽn-kũum a yopoe; bãmb n na n baas Wẽnnaam sũ-puura tʋʋmde.
66015002	M yãenda mogr sẽn pɩnd wa nin-gɛtga tɩ bug-witem zomb-a; n paas neb niyns sẽn tõog-b Rũngã, n tõdg a nin-naanda waoogre, n bãnga yʋ-sõtra võore, tɩ b yɛs yĩngr, mogra yegende. B yɛs n wãagda ruuds
66015003	la b yɩɩn Wẽnd sõgen a Moyiiz yɩɩn noogo la Pe-bila me rẽnna: «Yãmb tʋʋma labsa la b bee neere, Wẽnnaam, bũmb fãa Soaala; y sẽn tũud soy niynsa yaa tɩrse, Adem biis Rĩma! Ãnd n be, Soaala, n ka rigd-a la a tõt yãmb yʋʋra pẽgre?
66015004	Yãmb bal n tar Sõmblem, yãmb bal n pid ne Sõmblem; la bu-zẽmba fãa na n wa wõgemda yãmb taoore, tɩ y yikame n dok y sũur la y sɩbg-ba, tɩ b neẽ.»
66015005	Dẽ poore m le gesame, la ade: Yĩngri wẽnd doogã, sɛka zãnda lakame,
66015006	la be la tẽn-kũum a yopoe Malɛgs a yopoe wã yi yã; b ra yera beren-dɩgr gĩ-bãanes fu-neeba la sãnem sẽbdse n da be b sɛɛgẽ.
66015007	Bõn-vɩɩs a naasa nin-yend kõo malɛgs a yopoe wã sãnem laase. Laasa ra pida ne Vɩɩm sẽn ka be sɛɛba soab sũ-puuri.
66015008	Wẽnd dooga wulumda ne bug-zõose: yaa Wẽnd ziira ne b pãnga kaseto. La woto ned ka le tõog n kẽ rooga pʋga, tɩ Malɛgs a yopoe wã ka reng n sɛɛs b tẽn-kũum a yopoe wã zãng ye.
66016001	M wʋma koɛɛg sẽn tãs wẽnd dooga pʋga n yeel Malɛgs a yopoe wã: «Aya! Saag-y tẽngã n daal Wẽnnaam sũ-puura sẽn pid y laasã.»
66016002	Pipi malɛka tɩ ralga a rẽnna tẽng zug la neb niyns sẽn deeg-b Rũnga makre la b wõgemda nin-naanda taoore bẽe nod-tãoodi toose.
66016003	A yiib soaba tɩ ralga a rẽnna mogra zugu: yɩɩ zɩɩm – wa ned la b kodg yã – la mogra bõn-vɩɩl fãa kiime.
66016004	A tãab soaba ralga a rẽnna kʋɩlsa la ko-bundsa fãa zugu tɩ fãa lebg zɩɩm.
66016005	M wʋma malɛk ning sẽn da gũud kooma sẽn yeele: «Yãmb yãee neere, Zaamẽ la Rũnna soaba, Sõmblem naaba, y sɩd bãnga sɩbgr sẽn toge.
66016006	B daaga nin-sõma la bãngdba zɩɩm, dẽ me la yãmb yũnug-b zɩɩm, la rẽ n segde.»
66016007	Koees n zĩnd maan-kugra tẽngr n deese: «Sɩda Soaala-Wẽnnaam, bũmb fãa Naanda, yãmb sɩbgr tũuda sɩda la zemsgo!»
66016008	Malɛk a naas soaba ralga a rẽnna wĩntoog zugu la wĩntooga bugum paama tõogo n na n dɩ ninsaalba.
66016009	La waoolg sẽn ka bilfu n sɩd yõog ninsaalbã. Ne rẽ fãa b zãgsa b yel-wẽna tuubgu la Wẽnd pẽgre, n na n tʋʋs-ba, b sẽn tõe n yiis tẽn-kũum a woto buud yĩngã.
66016010	A nu soaba ralga a rẽnna Rũnga zaoor zugu la a soolma fãa lebga lik tam t'a neba noor vam ne sũ-toogo.
66016011	La ninsaalba zãgsa b bas b tʋʋm wẽna n le yik ne yĩngr Wẽnda tʋʋre, b namsgã la nod-tãoodra yĩnga.
66016012	A yoob soaba ralga a rẽnna kʋɩl kãseng sẽn boond tɩ Efrat zugu. A kʋɩɩ zãnga n bas sor tɩ Yaang nanams tũud n loaada.
66016013	Dẽ poore, m yãee sẽn yit Wag-bãnda noorẽ, Rũnga noorẽ la zirẽ-be-bãngda noorẽ, sʋtãan dẽgd a tãabo, sẽn wẽnd loms buudu;
66016014	– la sɩd me yaa sʋtãamba sẽn tõe tʋʋm-bãna, n yi n na n saag n tigs dũniya tõr dĩm dãmba. Yaa tigs-ba n wa tõog n zab ne bũmb fãa Soaala, b ra-kãsenga raare.
66016015	(Ad-m sẽn wat wa wagdre: sũ-noog soab la sẽn gũusd m waoongo, n kell n yeelg fuugu, n ka kẽnda kãre tɩ b yãet a yãnd ye.)
66016016	B kɩtame tɩ dĩm dãmba tigim taab Megido tãnga, zĩig ninga sẽn boond tɩ Armagedõ ne Ebre rãmb goama.
66016017	Malɛk a yopoe soaba fẽega a rẽnna yĩngri la koɛɛg n zĩnd wẽnd doogẽ wã n tãse: «Sɛyã!»
66016018	La yɩɩ sa-yãgdo la sa-tãse, la tẽng miuung kãsenga; sɩda ninsaalb sẽn wa tẽng zug tɛka, b zɩ n yãend a taar ye!
66016019	Na-tẽng kãsenga wãa boag a tã; bu-zẽmba tẽns rʋʋga zãnga; la Babilon, na-tẽn-kãsengã, Wẽnd tẽega a yelle n yũnug-a ne b sũ-puura rã-toose.
66016020	Tẽns niyns fãa sẽn puk-b mogra zug menemame, la tãmsa fãa sirgame.
66016021	Sapɩlem bɛd-bɛd sẽn zem yɩga, yii yĩngri n lab ninsaalba; tɩ ninsaalb na n tʋʋs Wẽnnaam, sapɩlma sẽn lebg tẽn-kũuma yĩnga, tɩ sɩda, a waa ne tẽn-kũum kãsenga.
66017001	Malɛgs a yopoe wã sẽn tar sãnem laasa sʋka nin-yend n yeel maam: «Wa tɩ m wilg-f pʋg yoodr kãsenga, pag ning sẽn zĩ kʋɩl kãsenga noore, wa tɩ m wilg foom a bʋʋda sẽn yɩ a soaba.
66017002	Yaa ne yẽnda la dũni dĩm dãmba yo yã, a tɩgsa dũnia neba ne a rãam, a yooba.»
66017003	Malɛka tall-m lame n kẽng weoogẽ – yɩla m sɩɩgã – la be, m yãee pag sẽn zomb Rũn-moomde, t'a yĩnga zãng gʋls zab yʋya, n tar zut a yopoe la yɩɩl piiga.
66017004	Paga da yera murfu la nufa, n yãgd sãnem yãgbo n yãgd lʋlʋʋgo la muizãan neeb yãgbo; a ra zãada a nugẽ sãnem laaga sẽn da pid ne a yooba rẽgdo la a tʋʋm-wẽna waoosa.
66017005	A yʋʋr da gʋlsa a rĩirẽ, yʋ bãnde: «Babilon, na-tẽng kãsenga, dũnia pʋg-yoaad wẽna fãa fãa ma.»
66017006	La mam nifẽ, paga ra tɩgsda a meng ne zɩɩm, ne nin-sõma wã zɩɩm, ne sẽn ki-ba a Zezi yĩnga zɩɩm. M sẽn yãend woto, m yɛɛsa wʋsgo.
66017007	Tɩ Malɛka na n yeel-ma: «Bõe yĩng tɩ fo yɛɛsd woto? Bas tɩ m wilg-f pʋg kãnga sẽn ya a soab taki, la m wilg-f Rũngã a sẽn zombã, Rũnga sẽn tar zut a yopoe la yɩɩl piigã, sẽn ya a soaba.
66017008	Rũn kãng ra beeme la marsã a ka ye; a na n yii bul-zulungẽ wã la na n yɩ-la a bõne; neb niyns faa sẽn ka paam tɩ b gʋls b yʋy al dũni sɩngrẽ, vɩɩm sebra pʋgẽ, bãmb fãa pɛlens na n yɩka Rũngã poorẽ, a sẽn da beẽ, n wa kaẽ, n na n le wa pukã.
66017009	Yaa marsã la yam dãmb la sɩlem dãmb na n paam taaba! Zut a yopoe wã yaa tãn-bi a yopoe tɩ paga zao b zugu.
66017010	Leb n yaa dĩm dãmb a yopoe la a makda; a nu zoe n loogame, t'a yembr be marsã, t'a to nan watẽ. A sã n wa, a na n kaoosa bilfu bala.
66017011	Sã n kella Rũnga sẽn da be la a ka marsã, yẽ n tõkd a nii, n yaool n ya a yopoe wã nin-yende; baad-y a rigda a yõor yãkre.
66017012	Yɩɩl piiga yaa dĩm dãmb piiga; b nan ka paam naam ye la b na n wa naaga Rũngã n dɩ naam wakat a ye bala.
66017013	B fãa gesame tɩ segdame tɩ b lebs Rũngã b naama la b tõogo.
66017014	B na n taka zabre ne Pe-bila la Pe-bila n na n tõoge t'a yaa soaalba Soaala la dĩm dãmba Dĩma, ye ne a poorẽ dãmba, Wẽnd sẽn bool b rãmba, Wẽnd sẽn tũus b rãmba, Wẽnd tẽedba.»
66017015	Malɛka le paasame: «Kʋɩl kãseng ning Pʋg-yoodrã sẽn zĩ a soab noorã makda Adem biisa ne b zãma, tɩ b tẽns ya toor-toore, tɩ b goam ya toor-toor e.
66017016	Yɩɩl piigã ne Rũngã menga na n dɩɩ beem ne Pʋg-yoodrã, b na n yeesa a futu, n fʋk-a a zãnde, n dɩ a nemdã la b yõog-a bugum.
66017017	Soaala meng n ning dĩm dãmba yamẽ tɩ b pids bãmb a Wẽnd daabo la b sed ne taaba n lebs b naama fãa Rũnga nugẽ n tãag Wẽnd gomda pidsg raare.
66017018	Paga la tẽn-kãsengã sẽn dɩt naam dũni dĩm dãmba zutã.»
66018001	Dẽ poore m yãee Malɛk a to sẽn yi yĩngr n sigd ne pãn-kãsenga; a vẽenema bui tẽnga tõre.
66018002	A kelma ne a pãng fãa: «A wãame! Babilon na-tẽn-kãsenga wãame! A lebga sʋtãamb doogo, yam yood dãmb soondg zĩiga, lʋɩɩn-dẽgd la lʋɩɩn-yood buud fãa tʋɩ-la b tʋgd a pʋgẽ.
66018003	Ninsaalb buud fãa waame t'a tɩgs-b ne a rãama, a yoobã. Dũniya rãmb gãanda ne-a; dũniya tẽnse ne b dĩm dãmb yoo ne-a, la yaa a arzɛka sẽn labsã la a fẽeg dũniya toandba fãa.»
66018004	M wʋma koɛɛg a to sẽn zĩnd yĩngri n yeele: «Yii-y tẽn-kãnga pʋgẽ, m neba, n da wa reeg a yel-wẽna taale t'a sɩbgra me lʋɩ y zug ye.
66018005	A tʋʋm beeda samame n tãag saaga; Wẽnnaam le tẽega a yel-wẽna.
66018006	Bɩ y sɩbg-a waa a sẽn sɩbg a taaba, bɩ y lebs-a a tʋʋm wẽna naoor a yiibu. Kalem-y naoor a yiibu rẽgd ning a sẽn da pidsd a wamdã n lebs-a!
66018007	Kɩt-y t'a sɩbgra zeng a nagrã la a tɩtaama. Ka yẽ n gomd ne a meng woto: ‹Ad-ma! M ka rĩm-poak bɩ? M yaa pʋg-kõor laa? M kõn yãb kʋʋr abada.›
66018008	Yaa rẽ yĩng la raar a ye bala yel-beed na n yẽeg-a: kũum, nintãm la kom, tɩ bugum yet tɩ b bas n kõ yẽ. A bãng tɩ Soaala Wẽnd sẽn kao a bʋʋdã sɩd yaa Pãng soaba.»
66018009	B na n wiisame, b na n kũmame, dũniya dĩm dãmb sẽn naag-b yẽ n vɩɩnd faong la yoob vɩɩma, b sã n wa yãend a bugma bug-zõose.
66018010	B na n tara yɩɩg n get a sɩbgra ne rabeem la b maanẽ: «Kato, kato, Babilon, tẽn-kãseng a woto, na-tẽng a woto! Babilon sẽn ka tar mak-n-taaga! Wakat yɛng bala tɩ fo bʋʋd zoe n kao!»
66018011	Tɩ dũniya toandba na n sɩng wiisgu la kũmbu tɩ ned ka le be n daad b koom kogend teed ye.
66018012	Bõe n da ka be b kogendẽ: ad sãnem, wanzurfu, lʋlʋʋgo, muizãan neeba, peen-neeba, peen-gʋnem, murfu la nufa, ra-nɛɛb buud toor-toore. Ad wob-yẽn sẽn maneg n peese, ad raad sẽn tar keglem la neerem, n paas yõg-teed buud fãa, kutu la zũudu, n paas kug sẽn yãgd wa nin-gɛtse.
66018013	Ad zẽed noosd toor toore, ad yũ-noodo la ka-noodo buud toor toore, ad tɩdare. Ad rãam la ka-rɩtem, zom pɛɛlga, zom pugsgu, koodo. Ad niigi, piisi, wiidi ne b bilim-bɩlm. Ad yem-daad la ninsaalb sẽn lebg bõn-koosem.
66018014	Fo sẽn da geend yõod ninga, fãa menemame n bas foom; f faongã, ne f ziira, fãa sɛɛ sõmpi!
66018015	Ad toandba sẽn da maand leebg ne foo n dɩt-b rɩɩbã, fo sɩbgra na n kẽes-b la rabeem tɩ b tar yɩɩg n yãbd nintãm la b wiisdẽ:
66018016	«Kato, kato! Tẽn-kãseng a woto fãa sẽn yer futu sẽn wʋg ne gɩ-bãanese, n yer murfu la nufa, n nags ne sãnem la lʋlʋʋgo la muizãan neeba!
66018017	Ad wakat a ye bal n sek faonga woto fãa sãango!» Koom kogenda gɛtba, neb niyns fãa sẽn togd soɛ koom zugu, sẽn dɩt-b mogra yõodo, fãa da yɛsa yɩɩga
66018018	n get bugma bug-zõosã la b maanẽ: «Bõe n da zem tẽn-kãseng kãngã?»
66018019	B ra yugda b zut tom, la b yãbda la b wiisd n yetẽ: «Kato, kato! Tẽn-kãseng a woto fãa! Yẽ faong n da rɩlgd mogra zug kogenda soaalba, ges-y wakat a ye bal sẽn wa ne a wãabo!»
66018020	Arzãn dãmb fãa, kɩdm-y sũ-noogo, nin-sõma, tʋʋm-tʋmdba, bãngdba, bɩ y la n kaase tɩ Wẽnnaam sẽn paalg-a bʋʋdã yaa yãmb la b kõ bʋʋm.
66018021	Malɛk a ye n yaool n tebg ne a pãn-kẽengo kugri sẽn zem neere, n lob-a mogrẽ n yetẽ: «Yaa woto, vugr bala la b na n lobg Babilon, tẽn-kãsengã, la ned nif kõn le yãend-a.
66018022	Fo nengẽ b kõn le wʋm ruudsã ne yʋʋmbã, wɩ-pɛɛbdba la tõntõoda abada. Tʋʋm-tʋmd ba a ye kõn le tag f pʋgẽ t'a rabda tʋʋmd ye; neer rãamde kõn le wʋm f pʋgẽ ye;
66018023	fitil vẽenem kõn le yãend f pʋgẽ abada; b kõn le wʋm kãad paal sẽn gomd ne pʋg paal abada! Toandba da yaa dũniya dĩm dãmba la fo manesma n kẽes b gill moogo.»
66018024	La yaa fo tẽn-peelmẽ la b raag zɩɩm, bãngdba, nin-sõma la b sẽn kood b rãmb fãa tẽng zuga zɩɩm.
66019001	La rẽ poore m wʋma rãamde wa zãma kãseng rãamde sẽn yi yĩngri la sẽn maamde: «Alleluia! Tõnd Wẽnnaama reeg waoogre, pẽgre la naam!
66019002	B bʋʋd tũuda sɩda la zemsgo; b bʋʋ Pʋg-yoodr kãsenga sẽn da sãamd dũniya ne a yoob tʋʋma la b roka b sũuri t'a raaga b sõgen-kamba zɩɩm.»
66019003	La b fãa le reegame: «Alleluia! N-ye, a bug-zõos ruk yʋʋm kõn zĩnd sɛɛbo!»
66019004	Wakat kãng la Nin-kẽems pisi la a naasã la Bõn-vɩɩs a naasã wõgemd tẽnga n waoog Wẽnnaam sẽn zĩ b zaoorẽ n yeele: «Ami! Alleluia!»
66019005	Koɛɛg n zĩnd zaoorẽ wã n yeele: «Pẽg-y tõnd Wẽnnaam, yãmb fãa sẽn nong-ba la sẽn zoet-b bãmba, talse la na-biisi!»
66019006	La m wʋma zãma kãseng rãamde, rãamd wa kʋɩl-kãseng sẽn fõt bɩ saag sẽn tãsd ne pãnga; b ra maandame: «Alleluia! Soaala bũmb fãa Naanda sɩnga a naam dɩɩbo.
66019007	Bɩ d lang sũ-noogo la d pẽg Wẽnnaam tɩ yaa Pe-bila, Wẽnd Biiga, kãadem la pʋg paala ninga a fan teedo;
66019008	yaa gĩ-bãaneg fu-pɛɛlg fadadad la b kõ-a t'a yeelge; gĩ-bãanega makda nin-sõma yel-sõma.»
66019009	Koɛɛgã n yeel maam: «Gʋls woto: Sũ-noog rãmb la b sẽn bool b rãmba Pe-bila, Wẽnd Biiga, yikãadem. La a le paasame: Wẽnd gom-kãensa yaa sɩda.»
66019010	M wõgemdame n me na n waoog sẽn gomda soabã la a yeela maam: «Ayo, vẽ! Ad mam me yaa Wẽnd yamb wa foo la m wẽnda fo saam-biisa fãa sẽn tar-b a Zezi kaseto. Yaa Wẽnnaam la fo tog n waooge.» Tõog tɩ Krista kaseta pid bala n tog n be bãngd yamẽ.
66019011	M yãeeme tɩ yĩngr pakame la wed-boll n yi, la wed-dʋʋda yʋʋr da pʋda woto: «Ra-Teem-Dĩma» la a «Sɩdyɛsa»; a kaooda bʋʋdo la a maanda zabre ne a sẽn tog n zab ne b rãmba.
66019012	A nina zirda wa bugum. Naam pugli n lagem n fõg a zugã la b gʋlsa a yʋʋre, yẽnda a ye bal sẽn mi.
66019013	Fuug ning a sẽn yerã losa zɩɩm la ad wed-dʋʋda yʋʋre: Wẽnd Gomde.
66019014	Yĩngr tãb-biisa ka tɛk ra pʋgd-a lame, n zao wed kaala la b yer gĩ-bãanes futu sẽn ya wogd la sẽn ya peels fadadad;
66019015	sʋʋg sẽn dɩte la a ra rũm a noorẽ la yẽ la a na n tall n kɛ bu-zẽmbã; yaa ne naam dasaar sẽn ya kutu la a na n legl bu-zẽmbã; leb n yaa yẽ n na n kẽ koglgã n fẽd bugsuntunga biisi la a yoog Wẽnnaam, bũmb fãa Soaala, sũ-puura rãam, b sũ-puur sẽn dɩt wa bugma rãam.
66019016	Yʋʋr n gʋls a fuuga zugu la a gera zugu: dĩm dãmba Dĩma, la soaalba fãa Soaala.
66019017	Dẽ poore m yãee malɛk a yembre sẽn teeg Wĩntoogo n yɛsẽ; a tãsame n yeel luiili wã fãa sẽn yɩgd yĩngrã: «Wa-y, kõ-y taab sɛk Wẽnd kibs kãseng rɩɩba zĩigẽ.
66019018	Yaa dĩm dãmb nemdo la y na n vele, n paas tãnsoaben-dãmb nemdo, gãndaad nemdo, wiidi ne b wed-dʋʋdb nemdo, yem-daad la burkĩn-bi, tals la na-biisi nemdo!»
66019019	La m wẽneg n yãee Rũnga ne dũniya dĩm dãmb la b tãb-biisi sẽn tigimd taaba n na n tak zabre ne Wed-dʋʋdã la a poorẽ dãmba.
66019020	Yaa Rũnga ne a zirẽ-be-bãngda la b yõk yã; zirẽ-be-bãngd kãng n da kẽ Rũnga tãpẽ la a maand bõn-bãna n tudgd neb niyns sẽn deeg-b Rũnga makre la b waoogd a nin-naandã. B losa bãmb b yiib fãa vɩɩse bugmẽ, kidbri bugum sẽn da yɛdg wa kʋɩlga.
66019021	Sẽn ket-ba fãa, yaa Wed-dʋʋda sʋʋg n kood-b: sʋʋg ning sẽn da be malɛka noorẽ wã. Ad-y luiili wã tɩga b nemdo.
66020001	Dẽ poore m yãee, yĩngri, malɛk a yembre sẽn sigd la a zãad Bul-zulunga kʋɩlen-bila ne bãn-soagdg sẽn ya bedre;
66020002	A luba Wag-bãndã, Wag-kʋdrã, Sãamdã, Sʋtãan mengã, la a balg-a la bãng yʋʋm tusr yĩnga.
66020003	A lob-a-la Bul zulungẽ wã n page n tol n sog bãeensã la a ning makre; la woto Rũnga kõn le tõog n bels ninsaalba, yʋʋm tusr sã n ka loog ye; dẽ poore b na yaool n bas-a wakat fĩifu.
66020004	M yãenda neb sẽn wa n zaoond goeels zutu tɩ b kõ-b bʋʋda kaoobo. M yãenda neb sẽn le vʋʋge n na n dɩ naam ne Krista yʋʋm tusri: yaa b sẽn fiuus b rãmb zut a Zezi kaset yĩnga la Wẽnd Gomda yĩnga, yaa sẽn zãgs-b Rũnga waoogre, n zãgs a nin-naanda waoogre, n zãgs tɩ b kõn deeg a makrã b rĩrẽ bɩ b nugẽ.
66020005	Bãmb n yɩ pipi n vʋʋge. Kɩɩms a taaba kõn tõog n vʋʋge, tɩ yʋʋm tusra ka pids ye.
66020006	Sũ-noog la bark soaba la sẽn paam-a pipi vʋʋgrã; kũum a yiib soaba ka le tar bãmb gaab ye; bãmb n na n yɩ Wẽnd la Krista maan-kʋʋdba n dɩ naam ne bãmba, yʋʋm tusri.
66020007	Yʋʋm tusra sã n looge Sʋtãan na n le paama a menga,
66020008	a na n yiime n le sɩng ninsaalb belgre dũniya kɩrms a naasã: Gog la Magog; a na n tigsa a zabr yĩnga tãb-biis ka tɛka, wa bĩisr sẽn be mogr noore.
66020009	B yii b tẽnga tõre n wa gũbg nin-sõma wã sika, bark tẽngã. La bãng-y tɩ bugum yi yĩngri n dɩ-b zãnga.
66020010	B loba Sʋtãana, kʋɩɩbdã, kidbra bugmẽ t'a tɩ naag ne Rũngã ne a zirẽ-be-bãngda n nams be wĩntoog la yʋngo n poog zamaan ne zamaan ka tɛka.
66020011	Dẽ poore mam yãee naam zaoor sẽn ya pɛɛlga la kãsenga; a soaba ra zao a zugu. Yĩngr la tẽnga yõbga a taoore n menem zãnga.
66020012	M yãee kɩɩmsa fãa, bɛd la bõonese, sẽn yɛs zaoora taoore; b talla sɛb n wa lagse, b waa ne vɩɩm sebrã me, la kɩɩmsa bʋʋd kaoome, ned kam fãa ne a sẽn maane, wa sẽn da be sɛba pʋga.
66020013	Mogra me yiisa kɩɩmsa sẽn da gãe a pʋgẽ; kũum la bʋg-tẽnga me yiisa b rẽnna la ned kam fãa bʋʋd kaoome, ned kam fãa ne a yɛla.
66020014	B yaool n tusa kũum la bʋg-tẽng n lub kidbra bugmẽ sẽn tond wa kʋɩlgã. Kʋɩl kãng bugma la kũum a yiib soaba.
66020015	Ned ning fãa yʋʋr sẽn ka gʋls vɩɩma sebrẽ, yẽ soab lobda bug-kãng pʋga.
66021001	Dẽ poore m yãee sa-paalle la tẽn-paalga, tɩ pipi saaga la pipi tẽnga da menemame la mogra ra fẽbgame.
66021002	M yãee bark tẽnga, m yãee Zerizalɛɛm paalga sẽn yit arzãna, Wẽnnaam nengẽ, n sigda; a ra manega a meng neere wa pʋg-paal sẽn manegd a menga a sɩd yĩnga.
66021003	M wʋma koɛɛg sẽn yi zaoorẽ wã n moone: «Ad Wẽnd zak sẽn ti ninsaalb sʋka; Wẽnd waa n mee bãmb sʋka, tɩ b na n lebg Wẽnd kamba tɩ Wẽnd-be-ne-ba na n legb bãmb Wẽnde.
66021004	B na n yẽesa nintãm buud fãa la b kõn le wʋm kũum yelle ye; yãbre bɩ kɛlenga, bɩ sũ-sãang me kõn le zĩnd ye tɩ dũni kʋdga menema zãnga.»
66021005	La sẽn da zĩ-a zaoorẽ wã gomame: «Ade, m le sigla dũni paalle!» A le yeelame: «Gʋls tɩ Gom-kãnga yaa sɩda la sɩd menga!»
66021006	A le paasame: «N-ye! Maam la A la O, Sɩngre, la Baasgo, Tʋɩɩsgo la Kʋʋbo; ko-yũud sẽn tara soab bɩ a wa tɩ m na kõ-a vɩɩm kooma t'a yũ zaalem.
66021007	Sẽn maan-a raood fãa pʋɩɩr na n yɩɩ woto; M na yɩla a Wẽnnaam tɩ yẽ yɩ m biiga!
66021008	Sã n kella rabɛɛmbã, zãmb dãmb la nin-yoodã, nin-kʋʋdba la yoaadba, bagba la sẽn waoogd-b naande, zirẽ-be-rãmba, bãmb dãmb pʋɩɩr bee bugma kʋɩlgẽ, kʋɩlg ning sẽn kɛɛd ne kidbr bugum, la rẽ la kũum a yiib soaba.»
66021009	Malɛgs a yopoe wã sẽn da zãad-b tẽn-kũum a yopoe wã nin-yend wẽneg n yeela maam: «Wa tɩ m wilg-f Pe-bila, Wẽnd Biiga, sẽn kẽed kãadem ne a soaba, m wilg fu b pʋg-paala.»
66021010	A kɩtame tɩ mam dʋ ne m yam tãn lug-lug a yembr zugu t'a wilg-m bark tẽnga, Zerizalɛɛm sẽn yit yĩngri, Wẽnnaam nengẽ, n sigda.
66021011	A waa ne Wẽnnaam meng pẽgre, al t'a yãgbã da yɩɩd kug-neeba buud fãa yãgbo.
66021012	A da gũbga ne lal-gũbri sẽn zãnde, n tar rɩgnoy piig la a yiib sẽn gũnug malɛgs piig la a yiibu, la sẽn da gʋls yʋya, a Israyɛl dot piig la a yiiba yʋya.
66021013	Yaang yaa noy a tãabo; goabg noy a tãabo; rɩtg noy a tãabo; nin-taoor yaa noy a tãabo.
66021014	Lal-gũbra meeb sɩnga ne kug ma rãmb piig la a yiibu, sẽn gʋls Pe-bila Tʋʋm-tʋmdba piig la a yiiba yʋya.
66021015	Sẽn da gomda ne maama ra zãada sãnem rasaar magdga n na n mag tẽngã ne a noya la a lalgã.
66021016	Tẽnga sõoga tɩrga, a ka maka, a ka goalenga, t'a woglma ne a yalma zem taaba.
66021017	A maga tẽnga lal-gũbrã ne dasaarã la yɩɩ magb tɛka; malɛka sẽn zãad magdg ninga ne ninsaal dẽnd da ya a ye.
66021018	– Lal-gũbra meng ra mee ne kug sẽn yãgd b toore, n ya kõaada, la tẽnga tõr mee ne sãnem yulli sẽn pɩnd wa nin-gɛtga.
66021019	Lal-gũbra mee rũnug rũnuga la rũnug fãa kug yaa toore. Pipi rũnuga kug yaa kõada, a yiib soaba togsda salsang kõbgo; a tãab soaba yaa miuug sẽn lʋʋs kẽega; a naas soaba: kẽeg toenɛɛga.
66021020	A nu soba: sɩɩga; a yoob soaba: miuug yʋdʋd; a yopoe soaba: rõodo; a nii soaba: kẽeg sẽn lʋʋs sabla; a wɛ soaba: kõodr sẽn liʋʋs moomde; piig soaba: kẽeg pespele; piig la a ye soaba: miuug sẽn lʋʋs sabla; piig la a yiib soaba: mismiuugu.
66021021	Rignoy piig la a yiibã da pagda ne kug sẽn saase n pɩnd wa muizãanfo, noor fãa ne a rẽnda. Tẽnga sõasg zĩig da yaa sãnem yull bala, neer wa nin-gɛtga.
66021022	M ka yãend Wẽnd doog be ye; Soaala-Wẽnnaam pãng soaba meng n da yaa b roogo, bãmb ne Pe-bilã.
66021023	Tẽnga ra pa tar wĩntoog ne kiuug vẽenem tʋʋmd ye tɩ Wẽnnaam pẽgra vẽenem n da buiid-a, la Wẽnd Pe-bila n da ya a bugum.
66021024	A vẽenema n na n wilg bu-zẽmba sore la dũniya dĩm dãmb na n waa ne b arzɛka.
66021025	Noya na n paka wakat fãa tɩ beelẽ yʋng ka ye.
66021026	Be la ninsaalb fãa na n wa ne b laogo la b naam teedo.
66021027	Bõn-dẽgd kõn tõog n kẽ be abada; d kõn gom sẽn tʋmd-b tʋʋm wẽna la tʋʋm beeda ye; neb nins yʋy sẽn gʋls Pe-bila vɩɩm sebra pʋgẽ bala n na n kẽ be.
66022001	Dẽ poore malɛka wilga maam vɩɩm kʋɩlga; a yaa pɛɛlg wa nin-gɛtga la a ra bunda Wẽnd la Pe-bila zaoora tẽngre.
66022002	Yaa tɩɩs sẽn kõt vɩɩm la b ra sel tẽnga tẽnsʋka, kʋɩlga foole; tɩɩsa ra womda naoor piig la a yiibu; kiuug fãa pʋgẽ b ra womdame; b vãada ra tõe n sãooga bu-zẽmbã.
66022003	Kãab-wẽng kõn le kãab be ye; Wẽnd ne Pe-bila zaoor na n lugla tẽnga sʋka tɩ b kamba wat be n waoogd-b.
66022004	Kamba nif na n teega Wẽnde; Wẽnd yʋʋr na n gʋlsa b rĩirẽ.
66022005	Lik kõn le zĩndi; b ka le tar wĩntoog bɩ fitl vẽenem tʋʋmd ye; Soaala Wẽnd vẽenema n na n bui-ba la b na n dɩɩ naam sẽn kõn sɛ.
66022006	Malɛka yeela maam: «Gomd bãmba yaa sɩd menga; yaa Soaala-Wẽnd menga, yaa bãngdba sẽn deegd-b bãngrã a soab nengẽ wã, bãmb n tʋm tɩ b wa wilg b yemsã bũmb ning sẽn yao waoongo.
66022007	Ade, m waoong yaoome; sũ-noog soab la sẽn deeg-a bãngra goama sẽn gʋls seb kãnga pʋga.»
66022008	Maam a Zã n da ne la m da wʋmd woto fãa; la m sẽn deeg dẽ fãa n sɛ, m wõgemda malɛka sẽn wilga maam woto fãa wã taoore tɩ m na n waoog-a,
66022009	la a yeel-m lame: «Ayoo! Gũus tɩ mam me yaa Wẽnd yamba wa foo la bãngdbã, f ma-bi-taasã; m yaa wa neb niyns sẽn deeg-b sebr kãnga goama. Yaa Wẽnnaam bal n tog ne waoogre.»
66022010	La a le paasame: «Da solg bãngra goam sẽn be sebr kãnga pʋgẽ wã ye, sɩd ne sɩda, wakat yaoome!
66022011	Yel-wẽn maand nong bɩ a tʋm wẽnga la nin-dẽgd nong bɩ a pa ne a rẽgdo; nin-tɩrg yee n wɩng ne a pʋ-peelem tɩ nin-sõng me mao ne a sõmblem.
66022012	Ade, m lebgr wakat yaoome, la m wata ne ned kam fãa yaoodo la yaooda zemsda ned kam fãa ne a tʋʋmde.
66022013	Maam la A la O, maam la Pipi soaba la Yaoolem soaba, Tʋɩɩsgo la Kʋʋbo.
66022014	Sũ-noog rãmb la sẽn pegs-b futu; bãmb n na n soog vɩɩm tɩɩgã, bãmb n tũud dignoya n kẽed bark tẽnga.
66022015	Yãmb fãa gilli, ba-raado, tɩt rãmba, yoaadba, nin-kʋʋdba, sẽn waoogd-b naande, neb niyns sẽn dat-b wẽnga, pa-y yɩnga!
66022016	Maam a Zezi n tʋm m malɛk t'a wa togs bũmb ning sẽn wat beoog Tigenga yĩnga; m ya a Daviid yagenga, yibeoog ãdg pɛɛlga.»
66022017	Wẽnd Vʋʋsem la pʋg-paala yeta me: «Wa!» Sẽn tar-a tʋb n kelgdẽ me yetame: «Wa!» Bɩ ko-yũud sẽn tar a soab fãa kolge; sẽn dat-a n deeg vɩɩm kooma n yũ, a wa reeg-a zaalem, n ka yiis lagf ye.
66022018	Maam n yete: ned ning sẽn kelga bãngr goama sẽn be seb kãnga pʋga la a saagame n paas bũmb be, bɩ Wẽnd tʋka zugu, yel-beeda fãa sẽn gʋls a pʋgẽ.
66022019	Sẽn saag-a me n yiis bũmb be, bɩ Wẽnd me yiis bũmb a pʋɩɩrẽ, vɩɩm tɩɩga la bark tẽnga sẽn kõt bũmb ning tɩ b gomd sebr kanga pʋga.
66022020	Sẽn kɩt-a tɩ goam kãensa fãa tar kaset sɩdã n yeele: «Sɩda, m waoong yaoome!» N-ye! Soaal a Zezi, wa-y wɛ!
66022021	Soaal a Zezi barka sig y fãa gilli. Ami!
