40001001	Ná Zeezi duo nɩɛ: Zeezi naabál nɛ́ ká Davidi; Davidi má naabál nɛ́ ká Abɩrahaŋ.
40001002	Abɩrahaŋ nɛ́ lʋ́l Ɩzakɛ. Ɩzakɛ lʋl Zakɔbɛ. Zakɔbɛ má lʋl Ziida rɩ́rʋ́ maábɛlɛm
40001003	Ziida má rɩ́rʋ́ háálɔ Tamaarɛ lʋl Pɛrɛsɛ rɩ́ Zeram Pɛrɛsɛ má lʋl Ɛsɩrɔŋm Ɛsɩrɔŋ má lʋl Araŋm
40001004	Araŋ má lʋl Amɩnadabɛm Amɩnadabɛ má lʋl Naasɔŋm Naasɔŋ má lʋl Salmɔŋm
40001005	Salmɔŋ má rɩ́rʋ́ háálɔ Rahabɛ lʋl Bʋazɛm Bʋazɛ má rɩ́rʋ́ háálɔ Riti lʋl Ɔbɛdɛm Ɔbɛdɛ má lʋl Izayi.
40001006	Izayi má lʋl kuóro Davidim Kuóro Davidi má rɩ́ Iiri háálɔ lʋl Salomoŋ.
40001007	Salomoŋ má lʋl Robohaŋm Robohaŋ má lʋl Abiyam Abiya má lʋl Azam
40001008	Aza má lʋl Zozafam Zozafa má lʋl Zoraŋm Zoraŋ má lʋl Ɔzɩyasɛm
40001009	Ɔzɩyasɛ má lʋl Zʋataŋm Zʋataŋ má lʋl Akazɛm Akazɛ má lʋl Ɩzɩkɩyasɛm
40001010	Ɩzɩkɩyasɛ má lʋl Manasem Manase má lʋl Amɔŋm Amɔŋ má lʋl Zɔzɩyasɛm
40001011	Zɔzɩyasɛ má lʋl Yekoniya rɩ́rʋ́ maábɛlɛm Ɛ́ tɛ́ŋ mɛ́ nɛ́ ɓa yoo kɛsɛ Ɩzɩrayɛl duo nɩɛ mʋ́ Babɩlɔɔnɛ.
40001012	Ɓa kɛsɛ́ ná har rɩ́ mɛ́ nɛ́m Yekoniya má lʋl Salasɩɛlɛm Salasɩɛlɛ má lʋl Zɔrɔbabɛlm
40001013	Zɔrɔbabɛl má lʋl Abiyudim Abiyudi má lʋl Ɩlɩyakɩŋm Ɩlɩyakɩŋ má lʋl Azɔɔrɛm
40001014	Azɔɔrɛ má lʋl Sadɔkm Sadɔk má lʋl Akimim Akimi má lʋl Eliyidim
40001015	Eliyidi má lʋl Ɩlɩyazaarɛm Ɩlɩyazaarɛ má lʋl Mataŋm Mataŋ má lʋl Zakɔbɛm
40001016	Zakɔbɛ má lʋl Zɔzɛfɛ. Zɔzɛfɛ sɩɛ́ ja Maari. Maari má nɛ́ sɩɛ́ lʋ́l Zeezi nam ɓa háá yɩ́rɛ Kirisi.
40001017	Ɛ́ wɩ́ɛ́, a pɔ́ Abɩrahaŋ woo mí ká kaá mʋ́ Davidi woo, woó woówa fí rí baná nɛ́. A baa pɔ́ Davidi má woo mí, ká kaá mʋ́ tɛ́ŋ ná mɛ́ ɓa há yóé kɛsɛ Ɩzɩrayɛl duo nɩɛ mʋ́ Babɩlɔɔnɛ mɛ́, ɓa má nɛ́ woó woówa fí rí baná. Ká a baa pɔ́ ɛ́ tɛ́ŋ má mɛ́, ká kaa mʋ́ yakɛ Kirisi mí, ɓa má nɛ́ woó woówa fí rí baná.
40001018	Ná Zeezi Kirisi lʋlɛ́ naasɛ: Zɔzɛfɛ nɛ́ fa cɔ́ Zeezi maá Maari rʋ́ʋ́ ja. Amá ɓa fa ha wɩ náŋá jɛ́ɛ́, ká Maari ka puo, a tɩŋ Wɩɩsɛ Sabɩɩna dóé mí.
40001019	Ʋ boŋzoŋ Zɔzɛfɛ ná sɩɛ́ fa ká nɩtaŋá rɛ́. Ʋ wɩ có rʋ́ʋ́ hɩɩ̃sɛ Maari, nɩɛ sɩ́ɛ́ mɛ́, ɛ́ nɛ́ ʋ bɩ́ɩ́nʋ́ tɩɩ mɛ́ rʋ́ʋ́ lʋɔrɛ tɔ́ʋ́.
40001020	Ʋ sɩɛ́ fa há kéŋ ɛ́ sabɩɩna, ɛ́ nɛ́ Nyuutɩna malɩ́ka nɔ́ŋɔ kóú rí duose mí, a bʋ́lʋ́ rɩ́ bʋlɛ́: "Davidi nihĩ Zɔzɛfɛ, sɩ́ ló rí héwíŋ kánɩ́, pi Maari rʋ́ʋ́ ɛ́ɩ́ háálɔ, bee wɩ́ɛ́ bio ná puo ʋ há kené, ʋ lɛ́ Wɩɩsɛ Sabɩɩna dóé ní.
40001021	Ʋ sɩ́ lʋl bál rɩ́ɩ́ pɔ́ʋ́ yɩr Zeezi, bee wɩ́ɛ́ ʋ nɩ́ɩ́ á rʋ́ʋ́ lɔ́ʋ́ dunɩɛ tá wɩ́bɔma nɛ́sɛ mɛ́."
40001022	Wɩ́ɛ́ nyáŋ wuu há tʋ́mɛ́, Nyuutɩna há ɛ́ɛ́ ʋ wɩ́laabʋllɔ bʋl wɩ́ɩ́ ná nʋɔ nɛ́ súé. Ʋ há sɛ́q
40001023	"Toopero ná ha há wɩ bál ɛ̃ sɩ́ ka puoq a lʋl heŋbóle, rɩ́wɔ́ pɔ́ʋ́ yɩr Ɩmanʋɛl." Ʋ mʋ́l nɛ́ ká: Wɩɩsɛ mɩ́ŋrá sɩ́sɩ́ɛ́nnʋ́wa.
40001024	Zɔzɛfɛ há ísé, ʋ á Nyuutɩna malɩ́ka há sʋ́ʋ́ tʋŋ ɛ́. Ʋ já Maari a kaa mʋ́ʋ́ jaa.
40001025	Amá ʋ wʋ́ʋ́ mɛ́ tɩ́kɛ́, ká ʋ lʋl heŋbólé, ʋ hóú yɩr Zeezi.
40002001	Ɓa lʋ́l Zeezi Beteleyɛmɛ mɛ́ nɛ́, Ziide dɩtɩ́llɛ. Ɛ́ tɛ́ŋ mɛ́, rɩ Erodi ní fa ká Ziide dɩtɩ́llɛ kuóro. Zeezi lʋlɛ́ ná har rɩ́ mɛ́, zɩmɛ́tɩ́náwa lɛ́ tɔ́ɔ́ mʋ́bʋɔ rɩ́ a ko Zerizalɛmɛ,
40002002	a bɔsɛ bʋlɛ́: "Zuwifiwa kuóro ná ɓa sɩɛ́ nɛ́ há lʋ́lɛ́ mɩŋ nɛɛ́? Á nóú caŋwʋl tɔ́ɔ́ mʋ́bʋɔ, ɛ́ nɛ́ á ko ráá cʋ́ɔ́lʋ́."
40002003	Kuóro Erodi há nɛ́ ɛ́, ʋ beŋtúú fúkló, Zerizalɛmɛ nɩɛ wuu má beŋtunni fúkli.
40002004	Ɛ́ nɛ́ kuóro Erodi yɩ́rʋ́ tɔ́ɔ́ Wɩɩsɛ vʋk"ɔɔsa nɩhɩɛ̃́sɛ wuu arɩ́ Wɩɩsɛ kɛŋzɩnna ciki, a bɔ́sɩ́wɔ́ bʋlɛ́: "Nɛɛ́ rɛ́ mɔhɛ̃́ rɩ́wɔ́ lʋl Wɩɩsɛ Nɩlɩsɛ ná?"
40002005	Ɛ́ nɛ́ ɓa bʋl pɔ́ʋ́ bʋlɛ́: "Ɓa mɔhɔ̃́ rɩ́wɔ́ lʋ́lʋ́ Beteleyɛmɛ mɛ́ nɛ́, Ziide dɩtɩ́llɛ, bee wɩ́ɛ́ ná Wɩɩsɛ wɩ́laabʋllɔ há pʋ́ŋsɛ ɛ́, ʋ sɛ́ rɩ́ Wɩɩsɛ sɛ́:
40002006	'Ɩ é Beteleyɛmɛ, Ziide dɩtɩ́llɛ tɔ́wie, zɩŋ rɩ́ tɔ́zeŋsi ná há mɩŋ Ziide dɩtɩ́llɛ má píŋ wɩ́ɩ́ kɛ, bee wɩ́ɛ́ kuóro á rʋ́ʋ́ lɩ́ɩ́ nɛ́ a bélíŋ nɩɛ, Ɩzɩrayɛl duo mí.' "
40002007	Ɛ́ nɛ́ Erodi lʋɔrɛ yɩ́rɛ zɩmɛ́tɩ́náwa ná, a a ɓa máŋsɛ tɛ́ŋ ná tɩɩ mɛ́, caŋwʋl ná há lɩ́ɛ́.
40002008	Ká sɩɛ́ tʋ́ŋwɔ́ Beteleyɛmɛ mɛ́ a bʋlɛ́: "Ɩ́ mʋ́ a tɩŋ bio ná naasɛ wérí; rɩɩ́wa nóú, ɩ́ a rɩ́ŋ zɩŋ ɛ́ mɛ́, a makɛ rɩ́ŋ má mʋ́ cʋ́ɔ́lʋ́."
40002009	Zɩmɛ́tɩ́náwa ná há zésí kuóro wɩ́ɛ́ ná ko tenni, ɓa ísó zʋ ŋmɛ́nɔ. Ɓa ɔ́ɔ́ rɩ́wɔ́ bel, rɩ caŋwʋl ná ɓa fa há néé tɔ́ɔ́ mʋ́bʋɔ, rʋʋ nɛ́ dé lɔ́wɔ́ sɩ́ɛ́ aá va. Amá caŋwʋl ná há mʋ́ɛ́ peri bio ná dɩmɩnɩ́, ʋ cɩ́nɔ́.
40002010	Zɩmɛ́tɩ́náwa ná báá há ná caŋwʋl ná ɛ́, ɓa sɩɛnnɛ tɔ́rɔ́ kɩ́ŋkáŋ maahʋ̃́.
40002011	Ɓa sɩɛ́ mʋ́ peri, a zʋ jaa sɩɛrʋ, a ná bio ná rɩ́rʋ́ maá Maari. Ɛ́ nɛ́ ɓa ɓírmi tíé a cʋɔlɛ bio ná; ká púrwó cɩksɛ, a lɩ́sɛ salmɛ rɩ́ tulaaléwa bamma ɓaá yɩ́rɛ áŋsáŋsɛ, rɩ́ mííri, a dí zilé pɔ́ʋ́.
40002012	Ká tɩ́taŋ, Wɩɩsɛ tɩŋ duose mí a bʋl pɔ́wɔ́, rɩ́wɔ́ báá sɩ́ bɩ́rtɩŋ Erodi dɩhɩ̃́. Ɛ́ nɛ́ ɓa tɩŋ ŋmɛ́ŋhúó a bɩrmʋ́wɔ́ tɔ́ɔ́.
40002013	Zɩmɛ́tɩ́náwa ná colé har rɩ́ mɛ́, Nyuutɩna malɩ́ka nɔ́ŋɔ kó Zɔzɛfɛ rɩ́ duose mí, a bʋ́lʋ́ rɩ́ bʋlɛ́: "Isi pi bio ná rɩ́rʋ́ maá a kaa fá mʋ́ Ezipiti tíé, a ké ráŋ a kaá ja kal ná ŋ há sɩ́ pɛ́ɩ́ liŋó rɩ́ɩ́ bɩrko, bee wɩ́ɛ́ Erodi sɩ́ ja bio ná mɩɩsɛ lɩ́sɛ."
40002014	Ɛ́ nɛ́ Zɔzɛfɛ isi tɩ́taŋ ná, a pi bio ná rɩ́rʋ́ maá kaa mʋ́ Ezipiti tíé.
40002015	Ʋ ké ráŋ nɛ́ wuu, a kaá ja Erodi sʋʋ. Nyɛ há tʋ́mɛ́, Wɩɩsɛ wɩ́laabʋllɔ fa há pʋ́ŋsɛ wɩ́ɩ́ ná nʋɔ nɛ́ súé. Ʋ sɛ́ rɩ́ Nyuutɩna sɛ́: "Ŋ yɩ́rɩ́ŋ bio ʋ lɛ Ezipiti tíé mí."
40002016	Erodi há kɩ́ɛ́lɛ́ rɩ zɩmɛ́tɩ́náwa ná nyɩ́sʋ́, ʋ cɔ́ɛ́ wɩ́ɔ́ kɩ́ŋkáŋ. Ɛ́ nɛ́ ʋ a ɓa mʋ́ Beteleyɛmɛ arɩ́ kílo ná wuu, a ɓʋ́ʋ́sɛ heŋbólli ná wuu há kéŋ bɩŋsɛ bɛllɛ, arɩ́wɔ́ ná há wɩ bɩŋsɛ bɛllɛ péré.
40002017	Wɩɩsɛ wɩ́laabʋllɔ Zeremi há bʋ́lʋ́ ná nʋɔ nɛ́ súé. Ʋ fa sɛ́:
40002018	"Ɓa nɛ́ búŋse rɩ́ wííle arɩ́ hiĩne kɩ́ŋkáŋ Rama mɛ́. Rasɛl nɩ́ɩ́ wúú bɛlɛ wɩ́ɛ́; ʋ wɩ có rɩ́wɔ́ bʋ́ɔ́lʋ́ má tɩɩ, bee wɩ́ɛ́ ʋ bɛlɛ sʋ́sɔ́."
40002019	Erodi sʋʋ har rɩ́ mɛ́, Nyuutɩna malɩ́ka nɔ́ŋɔ báá kó Zɔzɛfɛ rɩ́ duose mí, Ezipiti tíé mí,
40002020	a bʋ́lʋ́ rɩ́ bʋlɛ́: "Isi pi bio ná rɩ́rʋ́ maá, a kaa mʋ́ Ɩzɩrayɛl tíé, bee wɩ́ɛ́ nɩɛ ná fa háá ja bio ná mɩɩsɛ lɩ́sɛ, ɓa sʋ́sɔ́."
40002021	Ɛ́ nɛ́ Zɔzɛfɛ isi, a pi bio ná rɩ́rʋ́ maá, a bɩrmʋ́ Ɩzɩrayɛl tíé.
40002022	Amá Zɔzɛfɛ nɩ́ɔ́ rɩ Erodi bio, Arkelayisi, lɔ́ʋ́ áná kuorí aá bel Ziide dɩtɩ́llɛ. Ɛ́ nɛ́ ráŋ mʋ́ɩ́ héwíŋ kánʋ́. Wɩɩsɛ tɩŋ duose mí a bʋlʋ́ mʋ́ Galiile dɩtɩ́llɛ.
40002023	Ráŋ nɛ́ sɩɛ́ ʋ mʋ́ ké tɔ́ɔ́ oro mí ɓaá yɩ́rɛ Nazarɛtɛ; ɛ́ ɔ́ɔ́ Wɩɩsɛ wɩ́laabʋlla wɩ́bʋlɩ́ ná nʋɔ sú. Ɓa fa bʋ́lɔ́ bʋlɛ́: "Ɓa sɩ́ yɩ́rʋ́ Nazarɛtɩwiilo."
40003001	Ɛ́ tɛ́ŋ mɛ́, Zaŋ Batiisi kúó, a bʋl Wɩɩsɛ wɩ́ɛ́ aá pá nɩɛ Ziide dɩtɩ́llɛ gɩrbétéke sɩɛrʋ.
40003002	Ʋ sɛ́: "Ɩ́ bɩ́rsɛ, a báá sɩ́ áá zɔkɛ Wɩɩsɛ mɛ́, bee wɩ́ɛ́ Wɩɩsɛ kuótɔ́ɔ́ ná péríwa!"
40003003	Zaŋ wɩ́ɛ́ nɛ́ Wɩɩsɛ wɩ́laabʋllɔ Ezayi bʋl bʋlɛ́: "Bál rɛ́ cɩ́ gɩr sɩɛrʋ aá búóli bʋlɛ́: 'Ɩ́ bɩrmɛ ŋmɛ́nɔ bil Nyuutɩna Wɩɩsɛ mɛ́; ɩ́ a rʋ́ʋ́ ŋmɛ́ŋwɩɛla tʋrɛ.' "
40003004	Zaŋ gɛsuulí fa ká nyʋ́kma pʋ́sɛ gɛrɔ nɛ́, ʋ tɩŋa vɔwɛ́ má a kɛnɔ. Ʋ ɓɩdííli ní fa ká hʋɔ̃́nyaŋgɩrma rɩ́ tʋʋ.
40003005	Ɛ́ nɛ́ nɩɛ lɛ Zerizalɛmɛ rɩ́ Ziide dɩtɩ́llɛ wuu, arɩ́ Zʋrdɛŋ fuo kílo tɔ́nɛ wuu, a ko Zaŋ rɩ́,
40003006	a césíwó wɩ́zɔkɛ́ wuu pá Wɩɩsɛ, jamáŋ sɩ́ɛ́, ká ʋ káŋwɔ́ muŋsi Zʋrdɛŋ fuo nyii mí.
40003007	Zaŋ há ná nɩɛ ná ɓa háá yɩ́rɛ Farɩzɩɛ̃wa rɩ́ Sadɩsɩɛ̃wa ɓɩkana, rɩ ɓaá kó rʋ́ʋ́ káŋwɔ́ muŋsi nyii mí, ɛ́ nɛ́ ʋ sɛ́: "Nɩbídʋbɔma duo! Áŋ rɩ́ cáánɩ́wa ɩ́ fá aá kɛkɛ Wɩɩsɛ sarɩ́ya ná háá kué mí.
40003008	Ɩ́ sɩɛ́ bɩ́rsɛ, a a wɩ́were. Wɩ́were ná nɩ́ɩ́ ɛɛ́ rɩ́wɔ́ zɩŋ rɩ́ɩ́wa bɩ́rsɔ́,
40003009	ká sɩ́ɩ́wa tɩɩ mɛ́ bɩ́bɩ́ɩ́nʋ́ rɩ́ɩ́ bʋlɛ́: 'Abɩrahaŋ há kárá naabál, ʋ mɔhɔ̃́.' Ŋŋ́ já rɩ́ŋ bʋl pɛ́ɩ́wa, rɩ́ɩ́wa zɩŋ rɩ́ Wɩɩsɛ wo dɔ́wʋ́ɔ́ nyáŋ kaa bɩrmɛ bɛlɛ aá pá Abɩrahaŋ rɛ́.
40003010	Tuuni ɓɛ́ɛ́ péró rí wáárɛ; tuu ná wuu há wɩ nɔŋweré nɔŋ, ɓa sɩ́ ɓɔ́ʋ́, a pii hé níŋ mí.
40003011	"Ŋ é, ŋ keníwa muŋsi nyii mí ní, a makɛ rɩ́ nɩɛ zɩŋ rɩ́ɩ́wa bɩ́rsɔ́. Amá nɛrɔ ná há tɩ́ŋɩ́ŋ har aá ko, ʋ dóé ní kɩ́ŋ. Ŋ rɩ́rʋ́ natɔɔsɛ lɩ́sɛ má tɩɩ wɩ cɛ́rɛ́. Rʋʋ é ní kúé, ʋ sɩ́ kánɩ́wa muŋsi Wɩɩsɛ Sabɩɩna mɛ́, arɩ́ níŋ mí.
40003012	Ʋ rɩ́rʋ́ mɩ́céllígbaŋa nɩ́ɩ́ kué ʋ nɛ́sɛ mɛ́. Ʋ sɩ́ célú mɩ́ɛ́ a pɔ́ʋ́ mɩ́bíí hé vʋ́ʋ́ra mɛ́, ká pa mɩ́záksɛ hé níŋ ná há waá dʋsɛ mɛ́."
40003013	Ɛ́ nɛ́ Zeezi lɛ Galiile dɩtɩ́llɛ, a ko Zaŋ rɩ́ Zʋrdɛŋ fuo mí, rɩ́ Zaŋ kánʋ́ muŋsi nyii mí.
40003014	Ɛ́ nɛ́ Zaŋ sʋ́ʋ́ waá saŋ, ká bʋl Zeezi rí bʋlɛ́: "Ɩ nɛ́ há mɔhɛ̃́ rɩ́ɩ́ kánɩ́ŋ muŋsi nyii mí, ká má baa ko bʋlɩ́ŋ múŋsí!"
40003015	Ɛ́ nɛ́ Zeezi bʋl pá Zaŋ bʋlɛ́: "Ɩ é ha saŋ ɛ́ mʋ́l néé mí, bee wɩ́ɛ́ ʋ mɔhɔ̃́ ráá tʋŋ ɛ́ ná há cɛ́rɛ́ Wɩɩsɛ sɩ́ɛ́." Ɛ́ nɛ́ Zaŋ saŋ a múŋsú.
40003016	Zeezi há kúé aá lɛ nyii mí, mʋ́l ná tɩɩ tɩɩ mɛ́ rɩ bána yɛ́lɔ́, ká ʋ ná Wɩɩsɛ Sabɩɩna rʋʋ nɩhɩ̃́ kuókʋ́ma a ko túwú nyúú.
40003017	Ká Wɩɩsɛ liŋó lɛ bána nyúú a tuwi bʋlɛ́: "Ŋ bárka Bicolli ní nyɛ, ŋ sɩɛrʋ wuu ní tɔ́rʋ́ wɩ́ɛ́."
40004001	Ɛ́ nɛ́ Wɩɩsɛ Sabɩɩna ka Zeezi zʋ gɩrbétéke sɩɛrʋ, rɩ́ Sɩtaanɛ díŋú.
40004002	Zeezi vɔ́wɛ́ nʋɔ ráŋ wɔhɔ rɩ́ tɩ́taŋ wuu, tápʋlpírme mɛɛ́sɛllɛ, losu sɩɛ́ kánʋ́.
40004003	Ɛ́ nɛ́ Sɩtaanɛ tuu pérú a díŋú bʋlɛ́: "Rɩɩ nɛ́ ɓɩɛ́na ká Wɩɩsɛ Bio, ɩ a rɩ́ dɔ́wʋ́ɔ́ nyáŋ bɩrmɛ ɓɩdííli."
40004004	Ɛ́ nɛ́ Zeezi bʋl pɔ́ʋ́ bʋlɛ́: "Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Ɓɩdííli dʋŋɔ rá nɩbííno dí aá hiẽsi, amá Wɩɩsɛ nʋɔ wɩ́bʋlɛ́ wuu níí pá nɩbííno hiẽsó.' "
40004005	Ɛ́ nɛ́ Sɩtaanɛ ka Zeezi mʋ́ Zerizalɛmɛ, tɔ́ɔ́ ná há wɩ busunnu kené, a kánʋ́ zɩ́ Wɩcʋɔlɩjɩzeno nyúú rí ɓóŋɓóŋ,
40004006	ká bʋ́lʋ́ rɩ́ bʋlɛ́: "Rɩɩ nɛ́ ɓɩɛ́na ká Wɩɩsɛ Bio, ɩ cɩ́ rɛɛ́, ká ɓéri cíksi tíé, bee wɩ́ɛ́ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Wɩɩsɛ sɩ́ tʋ́mʋ́ malɩ́kawa rɩ́wɔ́ pɔ́ɩ́ mɛ́, a céŋ kánɩ́, a makɛ rɩ́ɩ́ naa sɩ́ dɔ́wɩ́ ŋmɔ́wʋ́.' "
40004007	Ɛ́ nɛ́ Zeezi bʋl pɔ́ʋ́ bʋlɛ́: "Ɓa pʋ́ŋsɛ Wɩɩsɛ Kɛnɔ cɔɔ nɔ́ŋɔ má bʋlɛ́: 'Sɩ́ Nyuutɩna ɩ Wɩɩsɛ sáánʋ́.' "
40004008	Sɩtaanɛ baa ka Zeezi zɩ́ paalɔ oro nyúú, há ísé wérí, a makɛ dúníé kuorí wuu rɩ́rʋ́ píŋ a pá Zeezi,
40004009	ká bʋ́lʋ́ rɩ́ bʋlɛ́: "Rɩɩ nɛ́ ɓírmíŋ sɩ́ɛ́ rɩ́ɩ́ cʋ́ɔ́lɩ́ŋ, ŋ sɩ́ píwó wuu pɛ́ɩ́."
40004010	Ɛ́ nɛ́ Zeezi bʋl pɔ́ʋ́ bʋlɛ́: "Sɩtaanɛ, kaa mʋ́ ráŋ! Bee wɩ́ɛ́ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Cʋɔlɛ Nyuutɩna ɩ Wɩɩsɛ dʋŋɔ léŋ, káá tɩ́ŋʋ́ sɛ́.' "
40004011	Ɛ́ nɛ́ Sɩtaanɛ lo Zeezi, ká Wɩɩsɛ malɩ́kawa tuu pérú, a sáŋʋ́ mɛ́.
40004012	Zeezi há nɩ́ɛ́ rɩ ɓa kéŋ Zaŋ tɔ́ bɩnajaa mɛ́, ɛ́ nɛ́ ʋ mʋ́ Galiile dɩtɩ́llɛ.
40004013	Ʋ wɩ Nazarɛtɛ mɛ́ kéné, amá ʋ mʋ́ɔ́ ké Kapɛrnayimi mí ní, Galiile mʋʋ laka, Zabɩlɔŋ rɩ́ Nɛfɩtalɩ tíé mí.
40004014	Ɛ́ ɔ́ɔ́ Wɩɩsɛ wɩ́laabʋllɔ Ezayi fa há bʋ́l wɩ́ɩ́ ná nʋɔ sú; ʋ sɛ́:
40004015	"Zabɩlɔŋ tíé rí Nɛfɩtalɩ tíé há mɩŋ mʋʋ laka, Zʋrdɛŋ fuo daarɛ́, Galiile dɩtɩ́llɛ ná, nɩɛ ná há to Zuwifiwa há kéné;
40004016	ɩ́ nɩɛ ná há ké bíno mí, ɩ́ sɩ́ ná pʋmmɔ ɓɩzeno, ká nɩɛ ná há mɩŋ tɔ́ɔ́ ná há bíínó mí, sʋʋ cɩ́ tɩ́kwɔ́, pʋmmɔ sɩ́ wáálɩ́wɔ́ má."
40004017	A kaa pɔ́ ɛ́ tɛ́ŋ mɛ́, Zeezi púló bʋl Wɩɩsɛ wɩ́ɛ́ aá pá nɩɛ a bʋlɛ́: "Ɩ́ bɩ́rsɛ, a báá sɩ́ áá zɔkɛ Wɩɩsɛ mɛ́, bee wɩ́ɛ́ Wɩɩsɛ kuótɔ́ɔ́ ná péríwa."
40004018	Zeezi há cɛ́l Galiile mʋʋ nʋɔ vɩ́va, ʋ ná báála bɛllɛ: Sɩmɔŋ ná ɓa háá yɩ́rɛ Pɩɛrɛ rɩ́rʋ́ maábio Aŋdɩrɩ; ɓa fa ká náŋwʋ́ɓʋ́ʋ́rá rɛ́. Ɓa sɩɛ́ fa mɩŋ mʋʋ ná sɩɛrʋ a yo fíílé aá ɓʋ́ náŋwʋlɛ́.
40004019	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ ko tɩ́ŋɩ́ŋ mɛ́, ŋ sɩ́ mákɩ́wa rɩ́ɩ́wa bʋl kɛsɛ nɩbííne ní ko aá páŋ."
40004020	Ɓalaɓala, rɩ ɓa pí fííléwa ná tá ráŋ ká isi tɩ́ŋʋ́ mɛ́.
40004021	Ʋ válɔ́ mʋ́ sɩ́ɛ́ mʋɔ́, rʋʋ báá ná báála bɛllɛ, Zebede bɛlɛ: Zakɛ rɩ́rʋ́ maábio Zaŋ, rɩ ɓa rɩ́wɔ́ áná Zebede fa mɩŋ nyiidabore sɩɛrʋ aá bɩ́rmɩ́wɔ́ fííléwa.
40004022	Ɛ́ nɛ́ Zeezi yɩ́rwɔ́, ɓa de isi ɓalaɓala a tɩ́ŋʋ́ mɛ́, ká tɔ́wɔ́ áná rɩ́ nyiidabore ná.
40004023	Zeezi gʋɔrɛ Galiile dɩtɩ́llɛ wuu, aá karmɛ nɩɛ Zuwifiwa cémejɩɩsɛ mɛ́, ká bʋl Wɩɩsɛ kuótɔ́ɔ́ Labaarɩwero ná wɩ́ɛ́ pɩ́pá nɩɛ, a dúdúóri nɩɛ dɩwɩ́l rɩ́rʋ́ duó wuu, arɩ́ nɩɛ ná tɛŋ há kéŋ dɩkɔŋsa.
40004024	Ʋ yɩr lɛ Sɩɩrɛnɛ tíé wuu mí. Ɛ́ nɛ́ ɓa pa nɩɛ ná wuu dɩwɩ́l rɩ́rʋ́ duó wuu há kené ɓaá ná wɩɩla, arɩ́ kaŋtɔmɔ nɩzɩ́nɛ, rɩ́ ɓuŋɓúŋɓalla, arɩ́ nɩɛ ná há gbɛ́rkɛ́, a káŋwɔ́ wuu kóú rɩ́, ʋ dúóríwó.
40004025	Nɩɛ ɓɩkana ɓɩkana tɩŋ Zeezi mí, ɓa náŋa lɛ́ Galiile dɩtɩ́llɛ, náŋa lɛ Dekapol, náŋa lɛ Zerizalɛmɛ, náŋa lɛ Ziide dɩtɩ́llɛ, ká náŋa má lɛ Zʋrdɛŋ fuo daarɛ́.
40005001	Zeezi há ná nɩkaŋdɔ́ɔ́ ná, ʋ zɩ́nɔ́ ké paalɔ nyúú, ʋ karmɩbɛlɛ tuu pérú,
40005002	ká ʋ sɩɛ́ wúrú nʋɔ mɛ́ aá karmɛ nɩɛ ná a bʋlɛ́:
40005003	"Nɩɛ ná tɩɩ há ɩ́ɔ̃́ zɩŋ rɩ́ ɓaá yáárʋ́, ɓa ná wér, bee wɩ́ɛ́ ɓa nɛ́ tɛ Wɩɩsɛ kuótɔ́ɔ́ ná.
40005004	Nɩɛ ná háá wié, ɓa ná wér, bee wɩ́ɛ́ Wɩɩsɛ sɩ́ mʋ́ʋ́rɩ́wɔ́ sɩ́mɩɩrʋ.
40005005	Nɩɛ ná há pɔ́rɛ́, ɓa ná wér, bee wɩ́ɛ́ Wɩɩsɛ sɩ́ a rɩ́ tíé ɔ́wɔ́ liwe.
40005006	Nɩɛ ná háá hɩɛ̃nɛ Wɩɩsɛ tékétéké wɩ́ɛ́, aá hɛ́sʋ́ wɩ́ɛ́, ɓa ná wér, bee wɩ́ɛ́ Wɩɩsɛ sɩ́ a rɩ́wɔ́ nówó wɩ́jaalɩ́.
40005007	Nɩɛ ná háá fá susu, ɓa sɩ́ ná wér, bee wɩ́ɛ́ Wɩɩsɛ sɩ́ fɔ́wɔ́ susu.
40005008	Nɩɛ ná sɩɛrʋ há pʋ́mmɔ́, ɓa ná wér, bee wɩ́ɛ́ ɓa sɩ́ ná Wɩɩsɛ.
40005009	Nɩɛ ná háá jɛɛ́ rɩ́ tɛŋfɩ́ɛ́l mɩ́ŋwɔ́ kílo wuu, ɓa ná wér, bee wɩ́ɛ́ ɓa sɩ́ káŋwɔ́ aá yɩ́rɛ Wɩɩsɛ bɛlɛ.
40005010	Nɩɛ ná háá tɩŋ Wɩɩsɛ tékétéké aá ná wálmɛ, ɓa sɩ́ ná wér, bee wɩ́ɛ́ ɓa nɛ́ tɛ Wɩɩsɛ kuótɔ́ɔ́ ná.
40005011	"Rɩ nɩɛ nɩ́ɩ́ tʋ́ksɩ́wa, aá wálmɩ́wa, a nyɛ nyɩɛnnɛ bʋl wɩ́tɩɛnnɛ rɩ́wɔ́ duó wuu aá héíwa mɛ́, ŋ wɩ́ɛ́, ɩ́ ná wér.
40005012	Ɩ́ jɩ́jʋɔsɛ kɩ́ŋkáŋ, bee wɩ́ɛ́ ɩ́ sɩ́ ná ker ɓɩzeno Wɩɩsɛ zʋ́ɔ́ mɛ́. Bee wɩ́ɛ́ tésíé mí, ɓa fa wálmɛ Wɩɩsɛ wɩ́laabʋlla ná há lɛ́ɩ́wa sɩ́ɛ́ ɛ́ tɩɩ nɛ́.
40005013	"Ɩ́ nɩhɩ̃́ tíé nyúú yɛsɛ nɛ́. Amá rɩ yɛsɛ nɛ́ lɩ́ɩ́sɛ́, ɓaá a ɛrɛ́ rɛ́ rʋ́ʋ́ ŋmɔ́ŋsɛ? Ʋ báá wɩ wɩ́"aalɩ́ wuu kené, ɓaá pii yoo tá pʋmmɔ nɛ́, nɩɛ nʋɔsɛ aá va.
40005014	"Ɩ́ nɩhɩ̃́ dúníé pʋmmɔ nɛ́. Tɔ́ɔ́ ná há mɩŋ paalɔ nyúú, ʋ wɩ wuó féŋsi.
40005015	Ɓa wɩ caanɔ́ nyɩ́kɛ́ a pi táása aá cú, amá ɓaá pii sakɛ caanɔ́ dɩsakɩ́ nɛ́, ʋ pʋmmɔ caanɛ nɩɛ ná wuu há mɩŋ jaa sɩɛrʋ.
40005016	Ɛ́ wɩ́ɛ́, ɩ́ lo rɩ́ɩ́wa pʋmmɔ caanɛ nɩɛ ɛ́, a makɛ rɩ́wɔ́ ná wɩ́were ná ɩ́ háá ɛɛ́, a píŋsíwa Ana Wɩɩsɛ ná há mɩŋ bána nyúú.
40005017	"Moyizi má há pʋ́ŋsɛ Wɩɩsɛ kíŋse ná, arɩ́ Wɩɩsɛ wɩ́laabʋlla há kármɛ́ wɩ́ɛ́ ná, ɩ́ sɩ́ bɩ́ɩ́nʋ́ rɩŋ kúó ríŋ gírwó ní. Ŋ wʋ́ɔ́ giré mí ní kúé, amá ŋ kúó rɩ́ŋ lɩ́sɩ́wɔ́ mʋ́ʋ́la tɩɩ nɛ́.
40005018	Taŋá nɛ́ ŋ bʋl aá pɛ́ɩ́wa, bána rɩ́ tíé dáánɛ mɛ́, Wɩɩsɛ kíŋse ná pʋ́ŋsɩbíwie arɩ́wɔ́ pʋ́ŋsɛ nyɩnɛ balá má tɩɩ waá giri, a kaá ja dúníé isé.
40005019	Ɛ́ wɩ́ɛ́, nɛrɔ ná wuu há sɩ́ vɛ wɩ́máŋsɛ ná sɩɛrʋ ɓɩwɩɛla nɔ́ŋɔ, ká pi ɛ́ karmɛ nɩɛ ɓa má tɩŋ ɛ́, ʋ tɩ́na sɩ́ a nɩwié Wɩɩsɛ kuótɔ́ɔ́ ná mɛ́. Amá nɛrɔ ná wuu há sɩ́ tɩŋ wɩ́máŋsɛ ná, ká píwó karmɛ nɩɛ ɓa má tɩ́ŋwɔ́, ʋ tɩ́na sɩ́ a nɩpíŋí Wɩɩsɛ kuótɔ́ɔ́ ná mɛ́.
40005020	Ɩ́ lo rɩ́ŋ bʋl pɛ́ɩ́wa, rɩɩ́wa tékétéké ní wɩ Wɩɩsɛ kɛŋzɩnna rɩ́ Farɩzɩɛ̃wa kɛ, ɩ́ wɩ Wɩɩsɛ kuótɔ́ɔ́ ná sɩɛrʋ wuó zʋ.
40005021	"Á naabálwa máŋsɩ́rá wɩ́ɛ́ ná, ɓa há bʋ́lɛ́ pɔ́wɔ́ a bʋlɛ́: 'Sɩ́ nɛrɔ ɓʋ́. Nɛrɔ ná wuu há ɓʋ́ nɛrɔ, ɓaá dúú sarɩ́ya nɛ́.'
40005022	Amá ŋ é bʋ́lɔ́ aá pɛ́ɩ́wa, nɛrɔ ná wuu há dé dí cɔwɩɩlɔ́ ʋ maábinɔ́ŋɔ nyúú, ɓa sɩ́ dúú sarɩ́ya; nɛrɔ ná má wuu há dé tʋ́ksʋ́ maábinɔ́ŋɔ bʋlʋ́ ká oŋyɔ́ɔ́, ɓa sɩ́ kánʋ́ lɛ Zuwifiwa sɩ́dííre sɩ́ɛ́; nɛrɔ ná má wuu há dé tʋ́ksʋ́ maábinɔ́ŋɔ bʋlʋ́ ká nɩcʋʋlɛ́, ʋ rɩ́ níŋjaa zʋɩ nɛ́ cɛ́rɛ́.
40005023	"Ɛ́ wɩ́ɛ́, rɩɩ nɛ́ kéŋ zilé mʋ́ koro sɩ́ɛ́ rɩ́ɩ́ pá Wɩɩsɛ, rɩ́ɩ́ líísí tɩɩ ráŋ, rɩɩ maábinɔ́ŋɔ kéŋ wɩ́ɩ́ arɩ́rɩ́,
40005024	ɩ lóí zilé ná koro ná sɩ́ɛ́ ráŋ, ká mʋ́ rɩ́ɩ́ rɩ́rɩ́ maábinɔ́ŋɔ ná bʋl hé náŋá mɛ́ kɛ́rɛ́, ká rɩ́ɩ́ zɩŋ ko píí zilé ná pá Wɩɩsɛ.
40005025	"Rɩ nɛ́ŋ rɩ́ yɩ́rɩ́ sarɩ́ya mɛ́, rɩ́ɩ́wa hé náŋá mʋ́mʋ́, pi fól a rɩ́ɩ́wa bʋl hé náŋá mɛ́ ŋmɛ́nɔ mɛ́ ɓalaɓala, a makɛ rʋ́ʋ́ sɩ́ɩ́ káá pɔsɛ rɩ́ɩ́ mʋ́ sarɩ́yadííro sɩ́ɛ́, rɩ́ sarɩ́yadííro píí hé polísi nɛ́sɛ mɛ́, rɩ́wɔ́ tɔ́ɩ́ bɩnajaa.
40005026	Taŋá nɛ́ ŋ bʋl aá pɛ́ɩ́, rɩ ɓa tɔ́ɩ́, rɩɩ wɩ kɩŋ ná ɓa há pɛ́ɩ́ wuu túmé tenni, ɩ waá lɛ.
40005027	"Á naabálwa máŋsɩ́rá wɩ́ɛ́ ná, ɓa há bʋ́lɛ́ pɔ́wɔ́ a bʋlɛ́: 'Sɩ́ cɔ́rmʋ tʋ́mʋ́.'
40005028	Amá ŋ é bʋ́lɔ́ aá pɛ́ɩ́wa, báálɔ ná wuu há bélú nɔ́ŋɔ háálɔ a hɩ́ɛ̃́nʋ́, ʋ tɩ́na zɩŋ rʋ́ʋ́ sabɩɩna mɛ́, ʋ tʋ́ŋ cɔ́rmʋ nɛ́ ɛ́ arɩ́ háálɔ ná.
40005029	Rɩɩ néduu sɩ́ɩ́ nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ kánʋ́ lɩ́sɛ yoo tá dɩbólí. Ɩ tɛŋ naŋdaa balá há yʋ́ksɛ́ nɛ́ cúcó, ɩ há kení tɛŋ nʋɔ mɛ́ a mʋ́ zʋ níŋjaa.
40005030	Rɩɩ néduu nɛ́sɛ nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ cókú yoo tá dɩbólí. Ɩ tɛŋ naŋdaa balá há yʋ́ksɛ́ nɛ́ cúcó, ɩ há kení tɛŋ nʋɔ mɛ́ a mʋ́ zʋ níŋjaa.
40005031	"Á naabálwa máŋsɩ́rá wɩ́ɛ́ ná, ɓa há bʋ́lɛ́ pɔ́wɔ́ a baa bʋlɛ́: 'Nɛrɔ ná wuu háá já rʋ́ʋ́ kírú háálɔ, rʋ́ʋ́ pʋ́ŋsɛ háhuõsi kɛnɔ pɔ́ʋ́ ká kiri.'
40005032	Amá ŋ é bʋ́lɔ́ aá pɛ́ɩ́wa, báálɔ ná wuu há kírú háálɔ, rʋʋ nɛ́ to cɔ́rmʋ wɩ́ɛ́, ʋ yíkí ɛ́ háálɔ hé cɔ́rmʋ mɛ́ nɛ́ ɛ́; ká nɛrɔ ná má há já háhuõsí, ʋ má tʋ́ŋ cɔ́rmʋ nɛ́ ɛ́.
40005033	"Á naabálwa máŋsɩ́rá wɩ́ɛ́ ná, ɓa há bʋ́lɛ́ pɔ́wɔ́ a baa bʋlɛ́: 'Ɩ há ŋmɩ́ɛ́sɛ́ bʋlɩ́ sɩ́ a wɩ́ɩ́ ná, sɩ́ ló rʋ́ʋ́ tá, amá a wɩ́ɩ́ ná ɩ há ŋmɩ́ɛ́sɛ́ pá Nyuutɩna bʋlɩ́ sɩ́ a.'
40005034	Amá ŋ é bʋ́lɔ́ aá pɛ́ɩ́wa, ɩ́ sɩ́ ŋmɩ́ɛ́sʋ́ má wuu. Ɩ́ sɩ́ bána yɩr mɛ́ ŋmɩ́ɛ́sʋ́, bee wɩ́ɛ́ Wɩɩsɛ kuóɓasa nɛ́.
40005035	Ɩ́ sɩ́ tíé má yɩr mɛ́ ŋmɩ́ɛ́sʋ́, bee wɩ́ɛ́ Wɩɩsɛ naasɛ dɩsakɩ́ nɛ́. Ɩ́ sɩ́ Zerizalɛmɛ má yɩr mɛ́ ŋmɩ́ɛ́sʋ́, bee wɩ́ɛ́ kuózeno Wɩɩsɛ tɔ́ɔ́ nɛ́.
40005036	Sɩ́ɩ́ nyúú má yɩr mɛ́ ŋmɩ́ɛ́sʋ́, bee wɩ́ɛ́ ɩ wɩ́ɩ́ nyúpʋ́na balá má wuo a ʋ tʋ́tʋ́ksɛ, ɛ́ rá má ʋ bíbíri.
40005037	Ɩ́ lo rɩ́ɩ́wa óó a óó; rɩ́ɩ́wa aɩ́ má a aɩ́. Ŋmɩ́ɛ́sɛ súúre é, ʋ lɛ́ Sɩtaanɛ nɛ́.
40005038	"Á naabálwa máŋsɩ́rá wɩ́ɛ́ ná, ɓa há bʋ́lɛ́ pɔ́wɔ́ a bʋlɛ́: 'Rɩ nɛrɔ lɩ́sɩ́ sɩ́ɩ́, ɩ má lɩ́sɛ tɩ́na sɩ́ɩ́; rɩ nɛrɔ gírí nyɩl, ɩ má gíri tɩ́na nyɩl.'
40005039	Amá ŋ é bʋ́lɔ́ aá pɛ́ɩ́wa, rɩ nɛrɔ ɛ́ɩ́ bɔ́ŋbɔ́ŋ, ɩ sɩ́ bɔ́ŋbɔ́ŋ áá túŋ tɩ́na. Rɩ nɛrɔ ŋmɔ́wɩ́ néduu tɛ́ŋgbɛlɩ́ mɛ́, ɩ ka nágʋɔ tɛ́ŋgbɛlɩ́ má bɩ́rɛ pɔ́ʋ́ rʋ́ʋ́ ŋmɔwɛ.
40005040	Rɩ nɛrɔ kení mʋ́ rɩ́wɔ́ díí sarɩ́ya, a lɛ́ɩ́ gɛwie pɔ́ʋ́, ɩ wúrkí kapóóti má pɔ́ʋ́.
40005041	Rɩ nɛrɔ fɩ́kɩ́ rɩ́ɩ́ kánʋ́ va kííló balá, ɩ kánʋ́ va kííló bɛllɛ.
40005042	Rɩ nɛrɔ sʋ́lɩ́ óŋ, ɩ pɔ́ʋ́; rɩ nɛ́ŋ já rʋ́ʋ́ kɩ́mɩ́ óŋ, ɩ sʋ́ʋ́ vɔ́mʋ́.
40005043	"Á naabálwa máŋsɩ́rá wɩ́ɛ́ ná, ɓa há bʋ́lɛ́ pɔ́wɔ́ a bʋlɛ́: 'Cóllí nɔ́ŋɔ, ká bɛ́rɩ́ dɩŋdɔmɔ.'
40005044	Amá ŋ é bʋ́lɔ́ aá pɛ́ɩ́wa, ɩ́ cóllíwa dɩŋdɔma. Ɩ́ sʋl Wɩɩsɛ bárka pá nɩɛ ná háá wálmɩ́wa,
40005045	a makɛ rɩ́ɩ́wa ɛ́ɩ́wa Ana Wɩɩsɛ ná há mɩŋ bána nyúú bɛlɛ, bee wɩ́ɛ́ ʋ ɔ́ɔ́ wɩɩsɛ poŋ aá pá nɩwere rɩ nɩbɔma wuu ní, a a duóŋ má kúko nɩtékétékéwa rɩ́ nɩɛ ná há to tékétékéwa wuu yɩr mɛ́.
40005046	Ɛ́ wɩ́ɛ́, rɩɩ́wa nɛ́ có nɩɛ ná há cóíwa dʋŋɔ nɛ́, ɩ́ sɩ́ túme yɩ́ɛ́lʋ́ Wɩɩsɛ rɩ́. Loŋpolaara máá tʋŋ ɛ́ tɩɩ nɛ́.
40005047	Rɩɩ́wa maábináŋa dʋŋɔ nɛ́ rɩ́ɩ́wa bʋ́bɔ́llɛ, ʋ to wɩ́nyáná. Nɩɛ ná há wɩ Wɩɩsɛ tɩŋ, ɓa máá tʋŋ ɛ́ tɩɩ nɛ́.
40005048	Ɛ́ wɩ́ɛ́, ɩ́ lo rɩ́ɩ́wa wɩ́ɛ́ wuu cɛ́rɛ cɩ́ wérí, anɛ ɩ́ Ana Wɩɩsɛ há mɩŋ bána nyúú wɩ́ɛ́ wuu há cɛ́rɛ́ cɩ́ wérí ɛ́.
40006001	"Ɩ́ pɔ́ rɩ́ɩ́wa sɩ́ wɩ́were á jamáŋ sɩ́ɛ́, a makɛ rɩ́ nɩɛ néíwa. Rɩɩ́wa tʋ́ŋ ɛ́, ɩ́ wɩ túmé ka ɩ́ Ana Wɩɩsɛ ná há mɩŋ bána nyúú dɩhɩ̃́.
40006002	"Ɛ́ wɩ́ɛ́, rɩɩ nɛ́ pí óŋ pá nɛ́ŋ, ɩ sɩ́ dáwúre ŋmɔ́wʋ́ rɩ́ nɩɛ zɩŋ, anɛ nʋŋmɔ́ŋyɔ́ɔ́wa háá tʋŋ ɛ́ Zuwifiwa cémejɩɩsɛ mɛ́ arɩ́ ŋmɛ́ŋsɛ nyunni, a makɛ rɩ́ nɩɛ bɩ́wɔ́ mɛ́. Taŋá nɛ́ ŋ bʋl aá pɛ́ɩ́wa, ɓa túme wuu ní ɛ́.
40006003	Amá ɩ é, rɩɩ pí óŋ pá nɛ́ŋ, ɩ pɔ́ rɩ́ɩ́ naŋnɔ́ŋfɩɛmɔ má tɩɩ sɩ́ ɛ́ mɛ́ zɩ́mʋ́,
40006004	ká makɛ rʋ́ʋ́ a wɩ́féŋsí. Ɩ Ana Wɩɩsɛ é háá ná wɩ́féŋse, ʋ sɩ́ túmí.
40006005	"Rɩɩ́wa nɩ́ɩ́ cʋɔlɛ Wɩɩsɛ, ɩ́ sɩ́ nʋŋmɔ́ŋyɔ́ɔ́wa nɛ́; ɓa có dahá cɩ́ ká cʋɔlɛ Wɩɩsɛ, Zuwifiwa cémejɩɩsɛ mɛ́, arɩ́ ŋmɛ́ŋcáksáwa mɛ́, a makɛ rɩ́ nɩɛ wuu nówó. Taŋá nɛ́ ŋ bʋl aá pɛ́ɩ́wa, ɓa túme wuu ní ɛ́.
40006006	Amá ɩ é, rɩɩ nɩ́ɩ́ já rɩ́ɩ́ cʋɔlɛ Wɩɩsɛ, ɩ zʋ́ɩ́ dɩpɩ́nɛ, a kánɩ́ dánnʋɔ tɔ́, ká sʋ́lɩ́ Ana Wɩɩsɛ ná há mɩŋ dɩféŋsi; ɩ Ana é háá ná dɩféŋse má, ʋ sɩ́ túmí.
40006007	"Rɩɩ́wa nɩ́ɩ́ cʋɔlɛ Wɩɩsɛ, ɩ́ sɩ́ wɩ́kana césú anɛ nɩɛ ná há wɩ Wɩɩsɛ tɩŋ háá tʋŋ ɛ́. Ɓaá bɩɩnɛ rɩ wɩ́kana ná cesé níí ɛɛ́ rɩ́ Wɩɩsɛ la sʋlɛ́.
40006008	Ɩ́ sɩ́wɔ́ nɛ́, bee wɩ́ɛ́ ɩ́ Ana Wɩɩsɛ ɩ́ɩ̃́wa wɩ́jaalɩ́ rɩɩ́wa ha wɩ sʋ́lɛ́ má tɩɩ.
40006009	"Ɛ́ wɩ́ɛ́, ɩ́ ná ɛ́ há mɔhɛ̃́ rɩ́ɩ́wa cʋɔlɛ Wɩɩsɛ; ɩ́ bʋlɛ́: 'Á Ana Wɩɩsɛ há mɩŋ bána nyúú, a rɩ́ nɩɛ zɩŋ rɩ́ɩ́ nɛ́ ká Wɩɩsɛ.
40006010	Lo ríí kuorí ko; lo ríí cólle tʋŋ tíé nyúú, anɛ ɛ́ ʋ háá tʋŋ bána nyúú.
40006011	Párá zaa nʋɔ ɓɩdííli.
40006012	Á há á wɩ́ɛ́ ná zɔ́kɩ́ mɛ́, hérá suúri, anɩ́rá má háá hé nɩɛ ná há ɛ́ɛ́ zɔ́krá mɛ́ suúri ɛ́.
40006013	Sɩ́ ló ráá zʋ díŋe sɩɛrʋ, amá lɩ́sɩ́rá Sɩtaanɛ nɛ́sɛ mɛ́. ((Bee wɩ́ɛ́ ɩ nɛ́ tɛ kuorí, dóé, arɩ́ píŋ a kaá mʋ́ wuu. Amɩɩ!))'
40006014	Rɩɩ́wa nɩ́ɩ́ héíwa náŋa wɩ́zɔkɛ́ suúri, ɩ́ Ana Wɩɩsɛ ná há mɩŋ bána nyúú má sɩ́ héíwa wɩ́zɔkɛ́ suúri.
40006015	Amá rɩɩ́wa nɛ́ wɩ́ɩ́wa náŋa wɩ́zɔkɛ́ suúrí hé, ɩ́ Ana Wɩɩsɛ má wɩ́ɩ́wa wɩ́zɔkɛ́ suúrí hé.
40006016	"Rɩɩ́wa vɔ́wɛ́ nʋɔ, ɩ́ sɩ́ɩ́wa sɩ́ɛ́ káá zɔkɛ, anɛ nʋŋmɔ́ŋyɔ́ɔ́wa háá a ɛ́. Ɓaá káŋwɔ́ sɩ́ɛ́ wuu bɩ́rsɛ, a makɛ rɩ́ nɩɛ zɩŋ rɩ́ ɓa vɔ́sɛ́ nʋʋsɛ. Taŋá nɛ́ ŋ bʋl aá pɛ́ɩ́wa, ɓa túme wuu ní ɛ́.
40006017	Amá ɩ é, rɩɩ vɔ́wɩ́ nʋɔ, ɩ púŋsí sɩ́ɛ́, a cáásɩ́ nyúú wérí,
40006018	a makɛ rɩ́ nɩɛ sɩ́ zɩ́mʋ́ rɩ́ɩ́ vɔ́wɩ́ nʋɔ, amá ɩ Ana Wɩɩsɛ ná há mɩŋ dɩféŋsi aá ná wɩ́féŋse, ʋ sɩ́ túmí.
40006019	"Ɩ́ sɩ́ ɓɩɛ jáá bil dúníé né mí rɛɛ́, rɩ́ mʋkra rɩ́ fɩɩlɔ́ zʋ rɩ́wɔ́ zɔkɛ, ɛ́ rá má rɩ́ gaara gíri boro ká ga.
40006020	Amá ɩ́ ja ɓɩɛ bil Wɩɩsɛ rɩ́, ráŋ ná mʋkra rɩ́ fɩɩlɔ́ há wʋ́ɔ́ wuó zɔkɛ, ká gaara má wɩ boro wuo gíri káá ga.
40006021	Bee wɩ́ɛ́ ɩ ɓɩɛ há mɩŋ ráŋ ná, ɩ sabɩɩna má mɩŋ ráŋ nɛ́.
40006022	"Sɩ́ɛ́ nɛ́ ká tɛŋ caanɔ́. Rɩɩ sɩ́ɛ́ nɛ́ weré, ɩ tɛŋ wuu dé a pʋmmɔ nɛ́.
40006023	Amá rɩɩ sɩ́ɛ́ nɛ́ wɩ weri, ɩ tɛŋ wuu dé mɩŋ bíno mí ní. Ɛ́ wɩ́ɛ́, rɩ pʋmmɔ ná há mɩ́nɩ́ mɛ́ nɛ́ bɩ́rmɛ́ bíno, ʋʋ́ dé cáásɩ́ a tim ní.
40006024	"Nɛ́ŋ wuu wɩ nyúútɩ́náwa bɛllɛ mɛ́ wuo ɓarɛ aá tʋŋ. Ʋ sɩ́ bɛ́rɛ nɔ́ŋɔ, ká cólli nɔ́ŋɔ; ʋ sɩ́ tʋŋ wérí pá nɔ́ŋɔ, ká lɔ́rɛ nɔ́ŋɔ. Ɩ́ wɩ wuo ɓarɛ tʋŋ aá pá Wɩɩsɛ rɩ́ meéwí.
40006025	"Ɛ́ nɛ́ tɛ ŋ bʋl aá pɛ́ɩ́wa, ɩ́ sɩ́ ló rí ɓɩdííli ná ɩ́ háá á rɩ́ɩ́wa dí hiẽsi wɩ́ɛ́ wɩ́wálmɩ́wa, a sɩ́ ló rɩ́ɩ́wa tɛŋ gɛnnɛ má wɩ́ɛ́ wɩ́wálmɩ́wa. Hiẽsó wɩ́ɛ́ haakɛ ɓɩdííli. Tɛŋ má wɩ́ɛ́ haakɛ gɛrɔ.
40006026	Ɩ́ bel diíwiisi háá fil bána rɩ́, ɓa wɩ óŋ wúú du, ɓa wɩ óŋ wúú kʋsɛ, ɓa sɩɛ́ báá wɩ óŋ wuu máá tʋɔlɛ vʋ́ʋ́ra mɛ́, ká ɩ́ Ana Wɩɩsɛ há mɩŋ bána nyúú dɩ́dɩ́ɛ́sɩ́wɔ́. Ɩ́ sɩɛ́ wɩ diíwiisi kɛ naasɩ́ ɛrɛ́?
40006027	Ɩ́ sɩɛrʋ orí rí ha wálmʋ́ tɩɩ ɛ́, a tʋ́kʋ́ hiẽsó tápʋ́l balá má tɩɩ?
40006028	"Ká beé rí sɩɛ́ tɛ ɩ́ wɩ́wálmɩ́wa tɩɩ gɛrɔ wɩ́ɛ́? Ɩ́ bel nyɔ́fɩɩla háá lɛ ɛ́ a puri; ɓa waá tʋŋ, ɓa wɩ pɛ́nɛ máá sɔ;
40006029	ŋ sɩɛ́ bʋ́lɔ́ aá pɛ́ɩ́wa, kuóro Salomoŋ má tɩɩ rɩ́rʋ́ kuóɓɩɛ ná wuu, ʋ gɛrɔ wér wɩ nyɔ́fɩ́l wuu péré.
40006030	Rɩ Wɩɩsɛ nɛ́ sɩɛ́ ɔ́sɛ́ nyɔ́ɔ́ há mɩŋ gɩr mɛ́ nyɛ, ká nyɔ́ɔ́ wɩ gɩr mɩ́ɩ́ dáánɛ ká ɓaá nyɩkɛ, ɩ́ má rɩ́ nɛ́ sɩɛ́ báá rɩ́ Wɩɩsɛ sɩ́ ɛ́ á? Ɩ́ wɩ nyɔ́ɔ́ kɛ? Ɩ́ yardá múró.
40006031	Ɛ́ wɩ́ɛ́, ɩ́ sɩ́ɩ́wa tɩɩ wálmʋ́ rɩ́ɩ́ bʋlɛ́: 'Áá ráá dí beé? Áá ráá nyɔ beé? Áá ráá su beé?'
40006032	Bee wɩ́ɛ́ nɩɛ ná há wɩ Wɩɩsɛ ɛ̃, ɓa nɩ́ɩ́ ja onni nyáŋ wuu. Amá ɩ́ Ana Wɩɩsɛ há mɩŋ bána nyúú, ʋ ɩ́ɔ̃́ rɩ́ɩ́waá jɔ́wɔ́ rɛ́.
40006033	Ɛ́ wɩ́ɛ́, ɩ́ cúŋ Wɩɩsɛ kuótɔ́ɔ́ ná arɩ́ Wɩɩsɛ tékétéké jɛɛ mɛ́ nɛ́ kɛ́rɛ́, ká onni ná ɩ́ háá jɛɛ́, Wɩɩsɛ sɩ́ pɛ́ɩ́wa.
40006034	Ɩ́ sɩ́ ló rí cíé wɩ́ɛ́ wɩ́wálmɩ́wa, bee wɩ́ɛ́ cíé bɩɩná lɛ cíé tɩɩ nɛ́. Kál wuu má rɩ́rʋ́ wɩɩla mʋɔsɔ nɛ́.
40007001	"Ɩ́ sɩ́ nɩɛ sarɩ́ya dí, a makɛ rɩ́ Wɩɩsɛ má sɩ́ɩ́wa sarɩ́ya dí.
40007002	Bee wɩ́ɛ́ ɛ́ ná ɩ́ háá dí nɩɛ sarɩ́ya, Wɩɩsɛ máá dííwa sarɩ́ya ɛ́ nɛ́. Oŋ"máŋsɛ ná ɩ́ há píé máŋsɛ aá pá nɩɛ, Wɩɩsɛ máá pi ɛ́ omo tɩɩ nɩ́ɩ́ máŋsɩ́ pɛ́ɩ́wa.
40007003	"Ɛrɛ́ rɛ́ ɩ sɩ́ wólli bel ná mɔ́wie ɩ nɔ́ŋɔ sɩ́ɩ́ mɛ́, ká dol mɩ́nɩ́ tɩɩ sɩ́ɩ́ mɛ́ ká ɩ wʋ́ʋ́ ná?
40007004	Ɛrɛ́ rɛ́ ɩ sɩ́ wólli bʋ́lɩ́ maábinɔ́ŋɔ rɩ́ bʋlɛ́: 'Ná mɔ́wie ní ɩ sɩ́ɩ́ mɛ́, lóŋ kaa lɩ́sɛ tá,' ká dol mɩ́nɩ́ tɩɩ sɩ́ɩ́ mɛ́?
40007005	Ɩ ká nɩbínʋŋmɔ́ŋyɔ́ɔ́, la sɩ́ɛ́ lɩ́sɛ dol ná há mɩ́nɩ́ sɩ́ɩ́ mɛ́ kɛ́rɛ́, a makɛ rɩ́ɩ́ sɩ́ɛ́ nɩ́ná ráŋ wérí, rɩ́ɩ́ wóllí maábinɔ́ŋɔ sɩ́ɩ́ mɔ́wie kaa lɩ́sɛ.
40007006	"Ɩ́ sɩ́ Wɩɩsɛ ɓɩɛ píí pá nɩɛ ná há nɩhɩ̃́ vásɛ, rɩ́wɔ́ háá mɩl bɩ́rɛ dʋ́sɩ́wa. Ɩ́ sɩ́ɩ́wa oŋwere má píí bil nɩɛ ná há nɩhɩ̃́ keru sɩ́ɛ́, rɩ́wɔ́ háá mɩl nʋɔsɛ.
40007007	"Ɩ́ sʋl, Wɩɩsɛ sɩ́ pɛ́ɩ́wa; ɩ́ ja, ɩ́ sɩ́ ná; ɩ́ ŋmɔwɛ boro mí, ɓa sɩ́ wúri pɛ́ɩ́wa.
40007008	Bee wɩ́ɛ́ nɛrɔ ná wuu háá sʋlɛ́, Wɩɩsɛ sɩ́ pɛ́ɩ́; ɩ ná háá jɛɛ́, ɩ sɩ́ ná; ká, ɩ ná má háá ŋmɔwɛ boro mí, ɓa sɩ́ wúri pɛ́ɩ́.
40007009	"Ɩ́ sɩɛrʋ orí rí, rʋ́ʋ́ bio sʋl dɩpɛ́ŋ rʋ́ʋ́ saŋ pi dɔ́wɩ́ pɔ́ʋ́?
40007010	Ɛ́ rá má rʋʋ bio ní sʋ́l náŋwʋlɩ́, ʋ sɩ́ saŋ pi dʋŋ pɔ́ʋ́?
40007011	Ɩ́ sɩɛ́ há ká nɩbɔ́má ká zɩŋ oŋwere pii pɛ́ɩ́wa bɛlɛ, ɩ́ zɩŋ rɩ́ɩ́wa Ana Wɩɩsɛ ná há mɩŋ bána nyúú, ʋ waá sáŋ vɔŋ oŋwere ná nɩɛ háá sʋ́lʋ́ rɩ́.
40007012	Wɩ́ɛ́ ná wuu ɩ́ há có rɩ nɩɛ ɔ́ɔ́ pɛ́ɩ́wa, ɩ́ má ɔ́wɔ́ pá nɩɛ; Wɩɩsɛ kíŋse kɛnɔ rɩ́ Wɩɩsɛ wɩ́laabʋlla kɛnnɛ nɛ́ mákɛ́ ɛ́.
40007013	"Ɩ́ tɩŋ dánnʋfɩ́kɩ́kɛ́ zʋ. Bee wɩ́ɛ́ dánnʋjɛlɔ arɩ́ ŋmɛ́ŋjɛlɔ, ɓa dɩtenní, zɔ́krʋ ɓɩzeno ní; ká nɩɛ káŋ aá tɩ́ŋwɔ́.
40007014	Amá dánnʋfɩ́kɩ́kɛ́ arɩ́ ŋmɛ́ŋcʋ́mʋ́mʋ́, ɓa dɩtenní ní ká mɩɩsɛ ná há waá tenni dɩhɩ̃́; ká nɩɛ mʋɔ́ nɩ́ɩ́ túkwó mí.
40007015	"Ɩ́ kánɩ́wa tɩɩ arɩ́ nyɛtɩɩna ná há sɩ́ ɓa ká Wɩɩsɛ wɩ́laabʋ́llá. Ɓa sɩ́ kóíwa rɩ́ anɛ pieŋse, amá ɓa sɩɛnnɛ é dé nɛ kaadíhuorúwa nɛ́.
40007016	Ɩ́ sɩ́ tɩ́ŋwɔ́ wɩ́"állɛ mɛ́ a zɩ́ŋwɔ́. Ɓa wɩ ɛ́llɛ́wá ɓɔ́rɛ sɔɔ nyúú, a wɩ piro máá ɓɔ́rɛ saamɔ nyúú.
40007017	Tuwero é wuu, ʋʋ́ nɔŋ nɔŋwere ní; ká tubɔmɔ máá nɔŋ nɔŋbɔma.
40007018	Tuwero wɩ nɔŋbɔma wuó nɔŋ; tubɔmɔ má wɩ nɔŋwere wuó nɔŋ.
40007019	Tuu ná wuu há wɩ nɔŋweré nɔŋ, ɓaá ɓá coki ní, a pii yoo hé níŋ mí.
40007020	Ɛ́ wɩ́ɛ́, nyɛtɩɩna ná há sɩ́ ɓa ká Wɩɩsɛ wɩ́laabʋ́llá, ɩ́ sɩ́ tɩ́ŋwɔ́ wɩ́"állɛ mɛ́ a zɩ́ŋwɔ́.
40007021	"Nɩɛ ná wuu háá yɩ́rɩ́ŋ, 'Nyuutɩna, Nyuutɩna!' Ɓa wuu ra waá a rɩ́wɔ́ zʋ Wɩɩsɛ kuótɔ́ɔ́ ná sɩɛrʋ, amá ɓa ná háá tʋ́mɩ́ŋ Ana Wɩɩsɛ ná há mɩŋ bána nyúú cólle, ɓa dʋŋɔ nɩ́ɩ́ zʋ ráŋ.
40007022	Wɩɩsɛ sarɩ́ya kal díí, nɩɛ ɓɩkana sɩ́ bʋ́lɩ́ŋ rɩ́ bʋlɛ́: 'Nyuutɩna, Nyuutɩna! Á lá Wɩɩsɛ nʋɔ wɩ́ɛ́ bʋl ɩ yɩr mɛ́, á kírí kaŋtɔmɔ ɓa lɛ nɩɛ mɛ́ ɩ yɩr mɛ́, á á wɩ́nyáŋsɛ ɓɩkana ɩ yɩr mɛ́.'
40007023	Ɛ́ nɛ́ sɩɛ́ rɩ́ŋ bʋl pɔ́wɔ́ nyaamɩ́ bʋlɛ́: 'Ŋ wɩ́ɩ́wa ɛ̃ má wuu; ɩ́ tuu lɩ́ŋ laka, ɩ́ nɩɛ ná háá tʋŋ bɔ́ŋbɔ́ŋ.'
40007024	"Ɛ́ wɩ́ɛ́, nɛrɔ ná wuu há zésí wɩ́ɛ́ nyáŋ ŋ há bʋ́lɛ́, aá tɩ́ŋwɔ́, tɩ́na nɩhɩ̃́ wɩ́zɩnnɔ há sɔ́ʋ́ jaa bʋ́ɩ́ nyúú ní.
40007025	Ɛ́ nɛ́ duóŋ ko, nyii gíri, polnaasɛ sú a lɩɩ waalɛ dɩhɩ̃́ wuu, poo lú arɩ́ dóé a cɩ́ jaa ná mɛ́, ká ʋ wɩ yɛ́rkɛ́, bee wɩ́ɛ́ ɓa bílú mʋ́l bʋ́ɩ́ daha nɛ́.
40007026	Amá nɛrɔ ná wuu há zésí wɩ́ɛ́ nyáŋ ŋ há bʋ́lɛ́, ká wʋ́ɔ́ tɩŋ, tɩ́na nɩhɩ̃́ nɩcʋʋlɛ́ há sɔ́ʋ́ jaa hɩɛl daha nɛ́.
40007027	Ɛ́ nɛ́ duóŋ ko, nyii gíri, polnaasɛ sú a lɩɩ waalɛ dɩhɩ̃́ wuu, poo lú arɩ́ dóé a cɩ́ jaa ná mɛ́, ʋ yɛ́rkɛ búkébúké."
40007028	Zeezi há bʋ́l ɛ́ wɩ́ɛ́ ko tenni, ʋ karmɛ́ ná vɔ́kɛ́ nɩkaŋdɔ́ɔ́ ná kɩ́ŋkáŋ.
40007029	Bee wɩ́ɛ́ ʋ karmɛ́ rɩ́ Wɩɩsɛ kɛŋzɩnna ná to balá; ʋ́ʋ́ kármʋ́ rɩ́ tíŋ ní.
40008001	Zeezi há lɛ́ paalɔ ná nyúú tuwi, nɩɛ ɓɩkana tɩ́ŋʋ́ mɛ́.
40008002	Ɛ́ nɛ́ dayalmɔ oro tuu peri Zeezi, a ɓírmú sɩ́ɛ́ ká bʋlɛ́: "Karmɩ"ana, rɩɩ nɛ́ có, ɩ wóŋ aá dúóri rɩ́ŋ zʋ nɩɛ sɩɛrʋ."
40008003	Ɛ́ nɛ́ Zeezi lɩ́sʋ́ nɛ́sɛ a tɩ́kʋ́ mɛ́ ká bʋlɛ́: "Ŋ có ɛ́ rɛ́, dúóri a zʋ nɩɛ sɩɛrʋ." Mʋ́l ná tɩɩ tɩɩ mɛ́, rɩ dayálmʋ ná lɛ́ báálɔ ná tɛŋ mɛ́.
40008004	Ká Zeezi bʋl pɔ́ʋ́ bʋlɛ́: "Pɔ́ rɩ́ɩ́ sɩ́ bʋ́l pá nɛ́ŋ wuu. Amá kánɩ́ tɩɩ mʋ́ cáánɛ Wɩɩsɛ vʋk"ɔɔsɔ, ká ɔsɛ dayálmʋ dúóre vʋk ná Moyizi há mákɛ́ ɓaá ɔsɛ, rɩ́ nɩɛ wuu zɩŋ rɩ́ɩ́ dúóró."
40008005	Tɛ́ŋ ná mɛ́ Zeezi há mʋ́ɛ́ aá zʋ Kapɛrnayimi, Romi tɩ́náwa sóójiwa zɔlɔ nɔhɔ̃́ oro túó peri Zeezi a sʋ́lʋ́ bʋlɛ́:
40008006	"Nyuutɩna, ŋ tʋtʋnnɔ nɛ́ pɩ́ jaa mɛ́. Ʋ gbɛ́rkɔ́ nɛ́, a de caasɛ aá ná wɩɩla wérí."
40008007	Ɛ́ nɛ́ Zeezi bʋl pɔ́ʋ́ bʋlɛ́: "Ŋ sɩ́ mʋ́ dúórú."
40008008	Amá sóójiwa zɔlɔ nɔhɔ̃́ ná sɛ́: "Nyuutɩna, ŋ wɩ mɔhɛ̃́ rɩ́ɩ́ zʋ́ŋ jaa sɩɛrʋ, amá ɩ é ha de wúrí nʋɔ dʋŋɔ bʋl wɩ́ɩ́, ŋ tʋtʋnnɔ ná sɩ́ dúóri.
40008009	Bee wɩ́ɛ́ ŋ tɩɩ kéŋ sɩ́dííre rí, ká sóójiwa mɩ́nɩ́ŋ har aá tɩ́ŋɩ́ŋ sɛ́. Rɩŋ nɛ́ sɛ́ oro mʋ́, ʋʋ́ mʋ́ nɛ́; rɩŋ nɛ́ sɩɛ́ báá sɛ́ oro ko má, ʋʋ́ kó ní; rɩŋ sɛ́ rɩ́ŋ tʋtʋnnɔ a nyɛ, ʋʋ́ á nɛ́."
40008010	Zeezi há nɛ́ ɛ́ wɩ́ɛ́ ko tenni, ɓa dé vɔ́kʋ́ nɛ́. Ɛ́ nɛ́ ʋ bʋl nɩɛ ná há tɩ́ŋʋ́ mɛ́ rɩ́ bʋlɛ́: "Taŋá nɛ́ ŋ bʋl aá pɛ́ɩ́wa, ŋ ha wɩ yardá né duo néé ná, Ɩzɩrayɛl duo nɩɛ má tɩɩ sɩɛrʋ.
40008011	Ŋ sɩɛ́ bʋ́lɔ́ aá pɛ́ɩ́wa, nɩɛ ɓɩkana sɩ́ lɛ tɔ́ɔ́ mʋ́bʋɔ rɩ́ tɔ́ɔ́ nyúú rí a ko, rɩ́wɔ́ rɩ́ Abɩrahaŋ rɩ́ Ɩzakɛ arɩ́ Zakɔbɛ hé náŋá mɛ́ dí ɓɩɛ, Wɩɩsɛ kuótɔ́ɔ́ ná sɩɛrʋ.
40008012	Amá nɩɛ ná fa há mɔhɛ̃́ rɩ́wɔ́ tɩ́llɛ kuótɔ́ɔ́ ná, ɓa sɩ́ yówó tá har rɩ́, bíno sɩɛrʋ; ráŋ ná ɓa há sɩ́ wi, a dʋŋ nɛ́sɛ aá mɩ́sɛ."
40008013	Ká Zeezi sɩɛ́ bʋl sóójiwa zɔlɔ nɔhɔ̃́ ná rɩ́ bʋlɛ́: "Mʋ́mʋ́ jaa; ɩ há á yardá aá ja wɩ́ɩ́ ná, ʋ sɩ́ ɔsɛ." Mʋ́l ná mɛ́, rɩ sóójiwa zɔlɔ nɔhɔ̃́ tʋtʋnnɔ ná dúóró.
40008014	Ʋ har rɩ́ mɛ́, Zeezi mʋ́ Pɩɛrɛ jaa. Ʋ mʋ́ɔ́, rɩ Pɩɛrɛ hɩɩlɩmaá tɛŋ lʋ́mɔ́ ʋ pɛ́.
40008015	Ɛ́ nɛ́ Zeezi tɩ́kʋ́ nɛ́sɛ mɛ́, tɛŋlʋmɛ ná tenni, ká ʋ isi a ɓɩdííle pɔ́ʋ́ ʋ dí.
40008016	Gbaanɛ há gbáánɛ́, ɓa kéŋ kaŋtɔmɔ nɩzɩ́nɛ ɓɩkana ko Zeezi rí, ʋ tɩ́ŋʋ́ nʋɔ wɩ́bʋlɛ mɛ́, a kiri kaŋtɔmɔ ná ɓa lɛ nɩɛ ná mɛ́, a dúóri pʋɔllɛ má wuu.
40008017	Ɛ́ há tʋ́mɛ́, Wɩɩsɛ wɩ́laabʋllɔ Ezayi fa há bʋ́lʋ́ ná nʋɔ súó; ʋ fa sɛ́: "Ʋ nɛ́ cɩ́krá dɩwɩɩla wuu cɩ́ɩ́nʋ́ tɩɩ, a dúórírá tɛŋ dɩkɔŋsa."
40008018	Zeezi há néé rɩ nɩɛ ɓɩkana kúó kílú, ɛ́ nɛ́ ʋ bʋ́lʋ́ karmɩbɛlɛ mɛ́, rɩ́wɔ́ a rɩ́wɔ́ kuosi daarɛ mʋʋ cɔɔ nɔ́ŋɔ.
40008019	Ɛ́ nɛ́ Wɩɩsɛ kɛŋzɩnnɔ oro tuu pérú a bʋlɛ́: "Karmɩ"ana, ŋ sɩ́ tɩ́ŋɩ́ mɛ́ a mʋ́ɩ́ háá mʋ́ ráŋ ná wuu."
40008020	Ɛ́ nɛ́ Zeezi bʋl pɔ́ʋ́ bʋlɛ́: "Kílowa kéŋ bʋɔnnɛ aá zʋ, diíwiisi má ka dallɛ aá zʋ; amá Nɩbiino Bio, ʋ wɩ dɩpɩ́fɩɛlɩ́ kené."
40008021	Nɩɛ ná há tɩ́ŋ Zeezi mí, ɓa sɩɛrʋ nɔ́ŋɔ má bʋ́lʋ́ rɩ́ bʋlɛ́: "Nyuutɩna, lo rɩ́ŋ mʋ́ húŋ áná kɛ́rɛ́."
40008022	Amá Zeezi bʋ́lɔ́ pɔ́ʋ́ bʋlɛ́: "Tɩ́ŋɩ́ŋ mɛ́, ká lo rí sʋsɛ húwó sʋsɛ."
40008023	Ɛ́ nɛ́ Zeezi zʋ nyiidaborwie sɩɛrʋ, ʋ karmɩbɛlɛ má tɩŋ zʋ, ɓa kuosi aá va.
40008024	Naasɩ́ balá, rɩ pozeno dé isi mʋʋ ná daha a ka nyii híkli aá tɔ́ nyiidaborwie ná mɛ́; ká Zeezi é pɩ́ dóŋ.
40008025	Ɛ́ nɛ́ ʋ karmɩbɛlɛ tuu pérú, a íllú bʋlɛ́: "Nyuutɩna, fárá búŋse! Áá ráá sʋsɛ nɛ́!"
40008026	Ɛ́ nɛ́ Zeezi bɔ́sɩ́wɔ́ bʋlɛ́: "Beé rí tɛ héwíŋ kánɩ́wa mɔ nyɛ? Ɩ́ yardá ɓɩɛ́na múúró." Ká sɩɛ́ isi a bɛsɛ pozeno ná rɩ́ mʋʋ ná mɛ́, ɓa wuu pɔrɛ cɩ́m.
40008027	Ʋ de máánʋ́ karmɩbɛlɛ ná nʋʋsɛ wérí, ɓa gɩrɛ aá bʋl náŋá rɩ́ bʋlɛ́: "Nɩbíbeéduó má rɩ́ nyɛ, poo rɩ́ mʋʋ má tɩɩ saŋ, aá ɔ́ʋ́ ná ʋ há sɛ́?"
40008028	Zeezi há mʋ́ɛ́ kéri mʋʋ ná cɔɔ nɔ́ŋɔ Gadara dɩtɩ́llɛ, báála bɛllɛ lɛ́ lɛlbulli dɩhɩ̃́ a ko cémú. Kaŋtɔmɔ nɛ́ zɩ́ŋwɔ́, ɓa pii nyáásɛ, nɛ́ŋ wuu báá wɩ ɛ́ ŋmɛ́nɔ kɔwɛ aá tɩŋ.
40008029	Ɓa há ná Zeezi ɛ́, ɓa de ŋmɔwɛ búŋse bʋlɛ́: "Wɩɩsɛ Bio Zeezi, beé rí ɩ jɩ́ja rɩ́ɩ́ pii tʋ́ŋrá mɛ́? Tɛ́ŋ ha há wɩ péré, ká ɩ ko rɛɛ́ rɩ́ɩ́ kɛ́rɩ́rá mɛ́?"
40008030	Rɩ keru ɓɩkana má fa mɩŋ sɩ́ɛ́rɩ́ aá dí.
40008031	Ɛ́ nɛ́ kaŋtɔmɔ ná jɛnnɛ Zeezi bʋlɛ́: "Rɩɩ nɩ́ɩ́ já rɩ́ɩ́ kírírá, ɩ lo ráá mʋ́ zʋ keru nyáŋ."
40008032	Ɛ́ nɛ́ Zeezi sɛ́: "Ɩ́ lɛ!" Ɓa de lɛ báála ná mɛ́ a mʋ́ zʋ keru ná, ɓa de giŋ lɛ nyúú rí wulli tuwi ɓallɛ mʋʋ sɩɛrʋ, a nyɔ nyii sʋsɛ.
40008033	Nɩɛ ná fa háá nʋɔlɛ keru ná de pusi fá zʋ tɔ́ɔ́ sɩɛrʋ, a cesi wɩ́ɛ́ ná wuu, a máŋsɛ tʋtʋmɩ́ ná há tʋ́ŋ báála ná bɛllɛ kaŋtɔmɔ fa há zɩ́nɛ́ mɛ́.
40008034	Ɛ́ nɛ́ tɔ́ɔ́ ná nɩɛ wuu lɩɩ mʋ́ rɩ́wɔ́ ná Zeezi. Ɓa há nóú, ɓa sʋ́lʋ́ rʋ́ʋ́ lɩ́wɔ́ tíé mí.
40009001	Ɛ́ nɛ́ Zeezi isi zʋ nyiidaborwie, a bɩrkuosi mʋʋ ná daarɛ, a mʋ́ʋ́ tɔ́ɔ́.
40009002	Ɓa pi gbɛrkɔ há pɩ́ gegeló sɩɛrʋ a kaa kóú rí. Zeezi há ná ɛ́ nɩɛ rɩ ɓa ɔ́ʋ́ yardá, ɛ́ nɛ́ ʋ bʋl gbɛrkɔ ná mɛ́ bʋlɛ́: "Ŋ naŋnɔ́ŋɔ, dí nyamma, ɩ wɩ́zɔkɛ́ suúri hóó."
40009003	Ɛ́ nɛ́ Wɩɩsɛ kɛŋzɩnna bamma fa há mɩŋ ráŋ, kaa ké bɩɩnɛ aá bʋl náŋá rɩ́ bʋlɛ́: "Báálɔ né tʋksɛ Wɩɩsɛ rɛ́."
40009004	Zeezi sɩɛ́ fa ɩ̃́wɔ́ sabɩɩna, ɛ́ nɛ́ ʋ bʋl pɔ́wɔ́ bʋlɛ́: "Beé rí tɛ ɩ́ sabɩŋsɛ lɔrɛ nyɛ?
40009005	Ŋ há sʋ́ʋ́ wɩ́zɔkɛ́ suúri hóó, ɛ́ rá má ŋ há sʋ́ʋ́ isi va, orí bʋlɛ́ rɛ́ ká mɔlɛ́?
40009006	Ɛ́ wɩ́ɛ́, ŋŋ́ já rɩ́ɩ́wa zɩŋ, rɩ́ Nɩbiino Bio kéŋ tíŋ tíé nyúú rɛɛ́, aá hé nɩbííne há á wɩ́ɛ́ ná zɔkɛ Wɩɩsɛ mɛ́ suúri." Ká sɩɛ́ bʋl gbɛrkɔ ná rɩ́ bʋlɛ́: "Ŋ nɛ́ sɛ́, isi píí gegeló mʋ́mʋ́ jaá."
40009007	Gbɛrkɔ ná ɓɩɛ́na de isi aá mʋ́ jaá.
40009008	Nɩkana ná há ná ɛ́, héwíŋ kéŋwó, ɓaá bɩ Wɩɩsɛ mɛ́, ʋ há pí tíŋ né duo pá nɩbííne.
40009009	Zeezi há lɛ́ ráŋ a mʋ́ sɩ́ɛ́rɩ́, ʋ ná loŋpolaarɔ oro ɓaá yɩ́rɛ Matie, rʋʋ kénú tʋtʋmɛ́ dɩhɩ̃́. Ɛ́ nɛ́ Zeezi bʋ́lʋ́ rɩ́ bʋlɛ́: "Isi tɩ́ŋɩ́ŋ mɛ́." Matie ɓɩɛ́na isi a tɩ́ŋʋ́ mɛ́.
40009010	Zeezi rɩ́rʋ́ karmɩbɛlɛ sɩɛ́ mʋ́ zʋ Matie jaa aá dí ɓɩɛ. Loŋpolaara ɓɩkana arɩ́ wɩ́bɔŋ"aara má mɩŋ ráŋ, ɓa wuu dídí.
40009011	Farɩzɩɛ̃wa sɩɛ́ há ná ɛ́, ɛ́ nɛ́ ɓa bɔsɛ Zeezi karmɩbɛlɛ bʋlɛ́: "Beé rí tɛ ɩ́ karmɩ"áná rɩ́ loŋpolaara arɩ́ wɩ́bɔŋ"aara dídí ɓɩɛ?"
40009012	Zeezi nɩ́wɔ́ wɩ́bʋlɩ́ ná a bʋlɛ́: "Nɩɛ ná tɛŋ há fɩ́ɛ́lɔ́ ra wɩ dɔ́ktá ja, nɩpʋɔllɛ nɩ́ɩ́ jɔ́ʋ́.
40009013	Ɩ́ mʋ́ bel Wɩɩsɛ Kɛnɔ sɩɛrʋ, a ná wɩ́ɩ́ né ɓa há pʋ́ŋsɛ́ mʋ́bʋɔ; Wɩɩsɛ sɛ́: 'Ŋŋ́ já rɩ́ɩ́wa a nɩwere ní, ŋ wɩ pʋsɛ ná ɩ́ há ɓʋ́ʋ́sɛ́ aá páŋ nɩ́ɩ́ ja.' Bee wɩ́ɛ́ ŋ wɩ kúé rɩ́ŋ yɩ́rɛ wɩ́wer"áárá, wɩ́bɔŋ"aara nɛ́ ŋ ko rɩ́ŋ yɩ́rɛ."
40009014	Ɛ́ nɛ́ Zaŋ Batiisi karmɩbɛlɛ tuu peri Zeezi a bɔ́sʋ́ bʋlɛ́: "Beé rí tɛ á é rí Farɩzɩɛ̃wa vʋ́vɔsɛ nʋʋsɛ, ká ɩ é karmɩbɛlɛ wʋ́ɔ́ nʋʋsɩ́ vɔsɛ?"
40009015	Ɛ́ nɛ́ Zeezi sʋ́ɔ́lɛ pɔ́wɔ́ bʋlɛ́: "Rɩ nɛ́ŋ rɩ́ jɔ́ʋ́ háfɛlɔ kaa ko, rʋ́ʋ́ naŋnɔ́ŋsɛ ko rɩ́wɔ́ dí hájaasɛ cana, ɓa sɩ́ wólli ko vɔsɛ nʋʋsɛ kaa ké? Aɩ́! Amá tɔ́ɔ́ nɔ́ŋɔ sɩ́ ko pʋl, rɩ́wɔ́ ka háfɛlɔ bála ná col ká tɔ́wɔ́; ɛ́ mɛ́ nɛ́ rɩ́wɔ́ wólli nʋʋsɛ vɔsɛ.
40009016	"Nɛ́ŋ wuu waá sáŋ pi pɛ́ŋfɛlɔ rɩ́ɩ́ tɔ́ gɛbɩnɛ́ gbel. Rɩɩ á ɛ́, pɛ́ŋfɛlɔ ná sɩ́ jɛ́llɛ gɛbɩnɛ́ ná gbel.
40009017	Ɓa wɩ dɩvɛ́ŋfɛlɛ má píé aá hé pubɩnɛ́wa sɩɛrʋ. Rɩɩ á ɛ́, dɩvɛ́ŋ ná á rɩ́ pure ná yɛ́nnɛ nɛ́, ká rɩ́ dɩvɛ́ŋ ná bɩ́sɛ, rɩ́ pure má tá yɔ́ɔ́. Ɛ́ wɩ́ɛ́ ɓaá pi dɩvɛ́ŋfɛlɛ hé pufɛlɛ mɛ́ nɛ́. Ɛ́ é, dɩvɛ́ŋ ná rɩ́ pure ná wuu sɩ́ cɛ́."
40009018	Zeezi fa háá bʋl wɩ́ɛ́ ɛ́, Zuwifiwa nɔhɔ̃́ oro kóú rí, a ɓírmú sɩ́ɛ́ ká bʋlɛ́: "Ŋ toló ní dé sʋwɛ mʋ́l néé mí; ko, a píí nɛ́sɛ tɩ́kʋ́ mɛ́ rʋ́ʋ́ isi."
40009019	Ɛ́ nɛ́ Zeezi isi tɩ́ŋʋ́ mɛ́, ʋ rɩ́rʋ́ karmɩbɛlɛ.
40009020	Háálɔ oro má fa mɩŋ ráŋ a a pʋɔlá, ʋ cɛ́l bɩ́bɩ́sɛ, bɩŋsɛ fí rí bɛllɛ ká waá toki, ʋ má tɩ́ŋwɔ́ mɛ́, a sɩɛ́ tuu peri Zeezi har rɩ́, a tɩ́kʋ́ gɛrɔ nʋɔ mɛ́.
40009021	Ʋ sabɩɩna nɛ́ ká: "Rɩŋ fa dé wóllú gɛrɔ mɛ́ tɩkɛ rɛ́, ŋ sɩ́ dúóri."
40009022	Zeezi bɩ́rɔ́, rʋʋ nɛ́; ɛ́ nɛ́ ʋ bʋl pɔ́ʋ́ bʋlɛ́: "Háálɔ, dí nyamma, ɩ há láŋ dí ní dúórí." Mʋ́l ná tɩɩ tɩɩ mɛ́, rɩ háálɔ ná dúóró.
40009023	Zeezi há mʋ́ɛ́ zʋ Zuwifiwa nɔhɔ̃́ ná jaa, ʋ ná gɔkɛ́ arɩ́ nɩɛ ɓɩkana, rɩ ɓa ŋmáárɔ́ yʋ́ɔ́sɛ sú dɩhɩ̃́ wuu.
40009024	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ tuu lɛ, tolwie ná wɩ sʋ́wɛ́, ʋ taŋa pɩ́ dóŋ ní." Ɛ́ nɛ́ nɩɛ ná de cícermi Zeezi mí.
40009025	Nɩɛ ná wuu sɩɛ́ lɛ ká Zeezi zʋ, a ka tolwie ná nɛ́sɛ mɛ́, ʋ de isi.
40009026	Ɓa bʋ́lʋ́ wɩ́ɛ́ la ráŋ kílo wuu.
40009027	Zeezi há lɛ́ ráŋ aá col, nyʋmma bɛllɛ tɩ́ŋʋ́ mɛ́ aá cáási bʋlɛ́: "Davidi Bio, fárá susu!"
40009028	Zeezi mʋ́ zʋ jaa, ɓa tuu pérú. Ɛ́ nɛ́ Zeezi bɔ́sɩ́wɔ́ bʋlɛ́: "Ɩ́ á yardá rɩŋ wo ɛ́ aá a?" Ɛ́ nɛ́ ɓa sɛ́: "Óó! Nyuutɩna, á á yardá."
40009029	Ɛ́ nɛ́ Zeezi tɩ́kwɔ́ sɩ́sɛ mɛ́ ká bʋlɛ́: "Ɩ́ há á yardá rɩ wɩ́ɩ́ ná wúóló aá a, rɩ́ ɛ́ tʋŋ."
40009030	Ɓa sɩ́sɛ ná de wúnni. Zeezi sɩɛ́ bʋl pɔ́wɔ́ rɩ́ sɩ́fɩɛma bʋlɛ́: "Ɩ́ pɔ́ rɩ́ɩ́wa sɩ́ bʋ́l pá nɛ́ŋ wuu."
40009031	Amá ɓa há dé mɩŋ lɩɩ mɛ́, ɓa bʋ́l Zeezi wɩ́ɛ́ sú tɔ́ɔ́ wuu.
40009032	Tɛ́ŋ ná mɛ́ nyʋmma ná háá lɩɛ́, ɓa kéŋ báálɔ oro ko Zeezi rí; kaŋtɔŋ nɛ́ zɩ́nʋ́ a kánʋ́ neŋdulí bɩ́rɛ, ʋ báá wɩ wɩ́ɛ́ wuó bʋl.
40009033	Ɛ́ nɛ́ Zeezi kiri kaŋtɔŋ ná ʋ lɛ, ká báálɔ ná bʋ́bʋl wɩ́ɛ́. Ʋ de maanɛ nɩkana ná nʋʋsɛ, ɓa sɛ́: "Á ha wɩ wɩ́ɩ́ né duo néé ná Ɩzɩrayɛl tíé mí."
40009034	Ká Farɩzɩɛ̃wa sɛ́: "Kaŋtɔmɔ kuóro tíŋ ní ʋ kaá kiri kaŋtɔmɔ."
40009035	Zeezi gʋ́ɔ́rɛ́ tɔ́zeŋsi rɩ́ tɔ́wɩɛla wuu, aá karmɛ nɩɛ Zuwifiwa cémejɩɩsɛ mɛ́, aá bʋl Wɩɩsɛ kuótɔ́ɔ́ Labaarɩwero ná wɩ́ɛ́, káá dúóri dɩwɩɩla rɩ́wɔ́ dúó wuu arɩ́ tɛŋ dɩkɔŋsa wuu.
40009036	Zeezi sɩɛ́ há ná nɩkaŋdɔ́ɔ́ ná, ɓa susu kenú kɩ́ŋkáŋ, bee wɩ́ɛ́ nɩɛ ná fa yáálɔ́ a wuu yʋɔrɛ, anɛ pieŋse há wɩ nʋ́nʋɔlɔ kené.
40009037	Ɛ́ nɛ́ tɛ Zeezi sɩɛ́ bʋ́lʋ́ karmɩbɛlɛ rɩ́ bʋlɛ́: "Ɓɩɛ kánɔ́ baka mɛ́ aá ja kʋsɛ́, ká tʋtʋnna wɩ kaŋ.
40009038	Ɛ́ wɩ́ɛ́, ɩ́ sʋl baka tɩ́na rʋ́ʋ́ hé tʋtʋnna ʋ baka ná mɛ́ rɩ́wɔ́ kʋsɛ."
40010001	Ká Zeezi sɩɛ́ yɩ́rʋ́ karmɩbɛlɛ fí rí bɛllɛ, a nyʋ́ɔ́sɩ́wɔ́ rɩ́wɔ́ ka tíŋ, aá kiri kaŋtɔmɔ nɩɛ mɛ́, káá dúóri pʋɔllɛ rɩ́wɔ́ duó wuu arɩ́ nɩɛ tɛŋ dɩkɔŋsa wuu.
40010002	Ná Zeezi nɩtʋmɛ́ ná fí rí bɛllɛ yɩra: dʋ́ŋdʋ́ʋ̃́ nɛrɔ, Sɩmɔŋ ná ɓa háá yɩ́rɛ Pɩɛrɛ rɩ́rʋ́ maábio Aŋdɩrɩ, Zebede bɛlɛ Zakɛ rɩ́rʋ́ maábio Zaŋ,
40010003	Filipi rí Bartelemi; Toma rɩ́ loŋpolaarɔ Matie; Alfe bio Zakɛ rɩ́ Tade;
40010004	Kajáŋtɩɩnɔ Sɩmɔŋ rɩ́ Zɩdaasɛ há lɛ́ Isikariyo, Zeezi kaapáárɔ.
40010005	Nɩɛ ná fí rí bɛllɛ Zeezi há pɔ́wɔ́ líŋsi ká tʋ́ŋwɔ́ nɛ́ ɛ́. Ná líŋsi ná ʋ há pɔ́wɔ́: "Ɩ́ sɩ́ nɩɛ ná há to Zuwifiwa dɩhɩ̃́ mʋ́, a sɩ́ Samari dɩtɩ́llɛ tɔ́nɛ má mʋ́.
40010006	Amá ɩ́ mʋ́ Ɩzɩrayɛl nɩɛ rɩ́ nɛ́; ɓa dé nɛ peyʋ́ksɛ nɛ́.
40010007	Rɩɩ́wa lɛ́ ŋmɛ́nɔ, ɩ́ bʋl pá nɩɛ, rɩ́ Wɩɩsɛ kuótɔ́ɔ́ ná pérí tɛ́sɩ́ɩ́.
40010008	Ɩ́ dúóri pʋɔllɛ, a ílli sʋsɛ, a dúóri dayalma, a kiri kaŋtɔmɔ rɩ́wɔ́ lɛ nɩɛ mɛ́. Ɩ́ lá yɔ́ɔ́ nɛ́, ɩ́ má pá yɔ́ɔ́.
40010009	Ɩ́ sɩ́ salmɛ meéwíé rɩ́ wárɛ meéwíé arɩ́ hɔfɩɛmɔ meéwíé páá héíwa gɛzʋ́sɛ mɛ́.
40010010	Ɩ́ sɩ́ lɔkɔ́ píí lɛ ŋmɛ́nɔ, a sɩ́ gɛnnɛ bɛllɛ pá, a sɩ́ natɔɔsɛ pá, a sɩ́ deŋtuke má pí; tʋtʋnnɔ mɔhɔ̃́ rʋ́ʋ́ nóú nʋɔ ɓɩdííli.
40010011	"Rɩɩ́wa mʋ́ɔ́ peri, rɩ tɔ́zéní, rɩ tɔ́wíé, ɩ́ zʋ ɛ́ tɔ́ɔ́ sɩɛrʋ, a bɔsɛ ja nɛrɔ ná háá sáŋ lɛ́ɩ́wa, a kénú dɩhɩ̃́ a kaá jɛ́ɩ́wa tápʋl colí.
40010012	Rɩɩ́wa mʋ́ɔ́ rɩ́ɩ́wa zʋ jaa, ɩ́ cʋɔlɛ jaa tɩ́náwa bʋlɛ́: 'Rɩ́ Wɩɩsɛ pá jaa né tɛŋfɩ́ɛ́l!'
40010013	Rɩ jaa tɩ́náwa nɛ́ sáŋɛ́ lɛ́ɩ́wa, ɩ́ tɛŋfɩ́ɛ́l cʋɔla ná sɩ́ pérwó. Amá rɩ ɓa nɛ́ vɛ́ɩ́wa, ɩ́ tɛŋfɩ́ɛ́l cʋɔla ná bɩ́rkóíwa nɛ́.
40010014	Rɩɩ́wa zʋ́ jaa, ɛ́ rá má tɔ́ɔ́, rɩ́wɔ́ vɛ́ɩ́wa, a wɩ́ɩ́wa wɩ́bʋlɛ́ má zésé, ɩ́ lɛ ká ɓósíwa naasɛ kuŋkulo tá ráŋ, rɩ́wɔ́ zɩŋ rɩ́ ɓa wɩ wérí ɛ́ɛ́.
40010015	Taŋá nɛ́ ŋ bʋl aá pɛ́ɩ́wa, kal ná Wɩɩsɛ háá á rʋ́ʋ́ dí sarɩ́ya, ʋ sɩ́ bɛŋsɛ ɛ́ tɔ́ɔ́ nɩɛ a kɩ́llɛ Sodomi rí Gɔmɔɔrɛ nɩɛ.
40010016	"Ɩ́ ná, ɩ́ nɩhɩ̃́ pieŋse ní, ŋ tʋŋ kaadíhuorúwa sɩɛrʋ. Ɩ́ sɩɛ́ zɩ́mɩ́wa tɩɩ kanɛ́ anɛ dʋma, a a nɩpɔrɛ́ anɛ kuókʋ́sɛ.
40010017	Ɩ́ kánɩ́wa tɩɩ rɩ́ nɩɛ. Ɓa sɩ́ kɛ́sɩ́wa pá sarɩ́yadííre; ɓa sɩ́ fɩ́rɩ́wa Zuwifiwa cémejɩɩsɛ mɛ́.
40010018	Ɓa sɩ́ kɛ́sɩ́wa kaa lɛ kʋ́máŋdáwa rɩ́ kuóre sɩ́ɛ́, ŋ wɩ́ɛ́. Ɛ́ mɛ́ nɛ́, rɩ́ɩ́wa bʋ́lɩ́ŋ wɩ́ɛ́, ɓa sɩ́ɛ́ mɛ́ arɩ́ nɩɛ ná há to Zuwifiwa sɩ́ɛ́ mɛ́.
40010019	Rɩ ɓa taŋa kúó kɛ́sɩ́wa pá sarɩ́yadííre, ɩ́ sɩ́ ló rí ɛ́ ná há mɔhɛ̃́ rɩ́ɩ́wa bʋl, arɩ́ nʋʋsɛ ná há mɔhɛ̃́ rɩ́ɩ́wa lɩ́sɛ wɩ́ɛ́ wɩ́wálmɩ́wa. Mʋ́l ná tɩɩ tɩɩ mɛ́, Wɩɩsɛ sɩ́ pɛ́ɩ́wa wɩ́ɛ́ ná há mɔhɛ̃́ rɩ́ɩ́wa bʋl,
40010020	bee wɩ́ɛ́ ɩ́ tɩɩ ra waá a rɩ́ɩ́wa bʋl ɛ́ wɩ́ɛ́, amá ɩ́ Ana Wɩɩsɛ Sabɩɩna nɩ́ɩ́ á rʋ́ʋ́ mákɩ́wa rɩ́ɩ́wa bʋl.
40010021	"Nɩɛ sɩ́ kɛ́sɩ́wɔ́ maábináŋa tɩɩ tɛ rɩ́wɔ́ ɓʋ́ʋ́sɛ; áná sɩ́ kánʋ́ bio tɛ rɩ́wɔ́ ɓʋ́; bɛlɛ sɩ́ isi cɩ́ŋwɔ́ ánáwa mɛ́ aá ɓʋ́ʋ́sɛ.
40010022	Nɩɛ wuu sɩ́ bɛ́rɩ́wa ŋ wɩ́ɛ́; amá taŋa, nɛrɔ ná há sɩ́ dí nyamma a kaa mʋ́ peri tokó, Wɩɩsɛ sɩ́ la tɩ́na tá.
40010023	Rɩ ɓaá wálmɩ́wa tɔ́ɔ́ mɛ́, ɩ́ fá mʋ́ nɔ́ŋɔ. Taŋá nɛ́ ŋ bʋl aá pɛ́ɩ́wa, ɩ́ waá a rɩ́ɩ́wa gʋɔrɛ Ɩzɩrayɛl tɔ́nɛ wuu ceŋ, ká rɩ́ Nɩbiino Bio zɩŋ ko.
40010024	"Karmɩbíí wuu wʋ́ʋ́ karmɩ"áná kɛ, yómó wuu má wʋ́ʋ́ nyúútɩ́na kɛ.
40010025	Rɩ karmɩbio ní nɩhʋ̃́ karmɩ"áná, rɩ́ yómo má nʋ́ʋ́ nyúútɩ́na, ɛ́ mɔhɔ̃́. Rɩ ɓa nɛ́ sɩɛ́ kéŋ jaa tɩ́na rɩ́ɩ́ yɩ́yɩ́rɛ Belzebil, ɓaá kánʋ́ jaa nɩɛ má rɩ́ɩ́ yɩ́yɩ́rɛ beéwa rɛ́?
40010026	"Ɩ́ sɩɛ́ sɩ́ nɩbííne fá. Wɩ́féŋsí wuu toó a waá a rʋ́ʋ́ nyɩɩsɛ; wɩ́lʋɔrɩ́ má toó a waá a rʋ́ʋ́ lɛ pʋmmɔ.
40010027	Wɩ́ɛ́ ná ŋ há bʋ́lɛ́ pɛ́ɩ́wa tɩ́taŋ, ɩ́ bʋ́lwɔ́ wɔhɔ; wɩ́ɛ́ ná má ɓa há hṹsíwa dɩlla mɛ́, ɩ́ búólíwó luŋse nyunni.
40010028	Ɩ́ sɩ́ nɩɛ ná háá ɓʋ́ tɛŋnamɩɛ fá; ɓa wɩ dʋma wuó ɓʋ́. Ɩ́ fɩ́fá Wɩɩsɛ nɛ́; ʋ nɛ́ wo tɛŋnamɩɛ rɩ́ dʋma wuu aá hé níŋjaa mɛ́ ɓaá sʋsɛ.
40010029	Kaŋcɩ́llɛ bɛllɛ yɛlɩ́ wuu ká bɛŋmŋmɛ, meéwí balá rá ɓó? Ká ɓa balá má tɩɩ wɩ tíé ɓal, rɩɩ́wa Ana Wɩɩsɛ wʋ́ʋ́ nʋɔ mɛ́ ɛ̃.
40010030	Ɩ́ nyúpʋ́sɛ má tɩɩ, Wɩɩsɛ ɩ̃́wɔ́ wuu nʋɔ nɛ́.
40010031	Ɛ́ wɩ́ɛ́ sɩɛ́, ɩ́ sɩ́ héwíŋ fá; ɩ́ kɛ kaŋcɩ́llɛ naasɩ́ ɛrɛ́.
40010032	"Ɛ́ nɛ́ tɛ, nɛrɔ ná wuu há sɩ́ cɩ́ nɩɛ sɩ́ɛ́ a bʋlʋ́ mɩ́nɩ́ŋ har, ŋ má sɩ́ cɩ́nɩ́ŋ Ana Wɩɩsɛ há mɩŋ bána nyúú sɩ́ɛ́ a bʋlɛ́ tɩ́na mɩ́nɩ́ŋ har.
40010033	Ká nɛrɔ ná wuu há sɩ́ cɩ́ nɩɛ sɩ́ɛ́ a bʋlʋ́ tóŋ har, ŋ má sɩ́ cɩ́nɩ́ŋ Ana Wɩɩsɛ há mɩŋ bána nyúú sɩ́ɛ́ a bʋlɛ́ tɩ́na tóŋ har.
40010034	"Ɩ́ sɩ́ bɩ́ɩ́nʋ́ rɩ tɛŋfɩ́ɛ́l nɛ́ ŋ kaa ko dúníé; ŋ wɩ tɛŋfɩ́ɛ́l nɛ́ kené ko, cákɔ́ nɛ́ ŋ kaa ko.
40010035	Ŋ kúó 'a hé cakɔ́ nɛ́ áná rɩ́ bio pɛ́kɛ; maá rɩ́ toló pɛ́kɛ; bihál rɩ́ bála maá pɛ́kɛ.
40010036	Nɩbííno jaa nɩɛ tɩɩ nɩ́ɩ́ á rɩ́wɔ́ bɩ́rmʋ́ dɩŋdɔma.'
40010037	"Nɛrɔ ná wuu há cóú áná ɛ́ rá má ʋ maá a kɩ́llɩ́ŋ, ʋ tɩ́na wɩ́ŋ karmɩbio wuó a. Nɛrɔ ná má há cóú bio ɛ́ rá má ʋ toló a kɩ́llɩ́ŋ, ɛ́ tɩ́na má wɩ́ŋ karmɩbio wuó a.
40010038	Nɛrɔ ná wuu há wʋ́ʋ́ sʋʋ dagɛsɛ́ wɩɩla sáŋɛ́ a tɩ́ŋɩ́ŋ mɛ́, ʋ tɩ́na wɩ́ŋ karmɩbio wuó a.
40010039	Nɛrɔ ná há lówé aá kɛ́rʋ́ mɩɩsɛ mɛ́, ʋ sɩ́ gúl; ká nɛrɔ ná há yóú mɩɩsɛ tá, ŋ é wɩ́ɛ́, ʋ tɩ́na sɩ́ nóú mɩɩsɛ.
40010040	"Nɛrɔ ná wuu há cákɛ́ lɛ́ɩ́wa, ŋ nɛ́ tɩ́na cakla ɛ́. Nɛrɔ ná sɩɛ́ há cákɛ́ láŋ, ʋ tɩ́na cákɔ́ la nɛrɔ ná há tʋ́mɩ́ŋ nɛ́.
40010041	Nɛrɔ ná má wuu há cákɛ́ la Wɩɩsɛ wɩ́laabʋllɔ, a kánʋ́ Wɩɩsɛ wɩ́laabʋllɔ kanɛ́, ʋ tɩ́na sɩ́ ná Wɩɩsɛ wɩ́laabʋllɔ túme. Nɛrɔ ná wuu má há cákɛ́ la nɩtékétéké, a kánʋ́ nɩtékétéké kanɛ́, ʋ tɩ́na má sɩ́ ná nɩtékétéké túme.
40010042	Taŋá nɛ́ ŋ bʋl aá pɛ́ɩ́wa, nɛrɔ ná má wuu há á nyii nyíŋgbaŋa sɩ́ɩ́ a páŋ karmɩbɛlɛ sɩɛrʋ ɓɩwie, ʋ há káŋ karmɩbíí wɩ́ɛ́, ʋ tɩ́na má sɩ́ nóú túme."
40011001	Zeezi há pí líŋsi nyáŋ pɔ́ʋ́ karmɩbɛlɛ ná fí rí bɛllɛ ko tenni, ʋ lɛ́ ráŋ, a mʋ́ ráŋ kílo tɔ́nɛ ná rʋ́ʋ́ karmɛ nɩɛ, ká bʋl Wɩɩsɛ wɩ́ɛ́ má pɔ́wɔ́.
40011002	Zaŋ Batiisi mɩŋ bɩnajaa mɛ́, ká nɛ Kirisi wɩ́"állɛ wuu wɩ́ɛ́. Ʋ sɩɛ́ tʋ́mʋ́ karmɩbɛlɛ náŋa ʋ rɩ́,
40011003	rɩ́wɔ́ mʋ́ bɔ́sʋ́ bʋlɛ́: "Ɩ nɛ́ ká nɛrɔ ná há mɔhɛ̃́ rʋ́ʋ́ ko yáá, á ha mɔhɔ̃́ ráá dɛllɛ oro rí?"
40011004	Ɛ́ nɛ́ ɓa mʋ́ bɔsɛ; Zeezi bʋl pɔ́wɔ́ bʋlɛ́: "Ɩ́ dɩlla háá nɛ wɩ́ɛ́ ná, arɩ́rɩ́wa sɩ́ɛ́ háá nówó ná, ɩ́ bɩrmʋ́ cesi pá Zaŋ.
40011005	Ɩ́ bʋl pɔ́ʋ́ bʋlɛ́: Nyʋmma sɩ́ɛ́ ná ráŋ, gbɛrka vɩ́va, dayalma dúóri, dɩŋtenne nɩ́nɛ wɩ́ɛ́, sʋsɛ í"isi, ká nɩyaara má nɩ́nɛ Labaarɩwero ná wɩ́ɛ́.
40011006	Nɛrɔ ná há áŋ yardá a wɩ píé tá, ʋ tɩ́na ná wér."
40011007	Zaŋ nɩtʋmɛ́ ná col, ká Zeezi máŋsɛ Zaŋ wɩ́ɛ́ a pá nɩkana ná a bʋlɛ́: "Beé rí ɩ́ mʋ́ bɛ́llɛ gɩrbétéke sɩɛrʋ? Poo ní kéŋ paa aá zíksi?
40011008	Ká beé rí sɩɛ́ ɩ́ mʋ́ ná? Ɩ́ mʋ́ɔ́ rɩ́ɩ́wa ná nɛrɔ ná há sú gɛpiŋe ní? Aɩ́! Ɩ́ ná, nɩɛ ná háá su gɛpiŋe, a mɩŋ wér mí, ɓa mɩŋ kuózeŋsi jɩɩsɛ mɛ́ nɛ́.
40011009	Beé rí sɩɛ́ ɩ́ mʋ́ ná? Wɩɩsɛ wɩ́laabʋllɔ nɛ́? Óó! Ɛ́ nɛ́, ɩ́ sɩɛ́ lo rɩ́ŋ bʋl pɛ́ɩ́wa, ʋ kɛ Wɩɩsɛ wɩ́laabʋllɔ.
40011010	Zaŋ nɛ́ ká nɛrɔ ná ɓa há pʋ́ŋsʋ́ wɩ́ɛ́ Wɩɩsɛ Kɛnɔ cɔɔ nɔ́ŋɔ a bʋlɛ́ Wɩɩsɛ sɛ́: 'Ná, ŋ sɩ́ tʋŋ nɛ́ŋ rʋ́ʋ́ lɛ́ɩ́ sɩ́ɛ́ ko, a kɛllɛ ŋmɛ́nɔ bílí mí, rɩ́ɩ́ ko tɩŋ.'
40011011	Taŋá nɛ́ ŋ bʋl aá pɛ́ɩ́wa, nɩɛ ná wuu ɓa há lʋ́lɛ́, oro wuu wɩ Zaŋ Batiisi kɛ. Ká Wɩɩsɛ kuótɔ́ɔ́ sɩɛrʋ nɩwie má tɩɩ kɛ Zaŋ.
40011012	A de kaa pɔ́ Zaŋ Batiisi tɛ́ŋ ná mɛ́, a kaa ko aá lɛ zaá né, Wɩɩsɛ kuótɔ́ɔ́ ná ká dóé wɩ́ɩ́ rɛ́; dóé tɩ́náwa nɛ́ tʋ́ʋ́.
40011013	Ká rɩ́ Zaŋ zɩŋ ko, Wɩɩsɛ wɩ́laabʋlla arɩ́ Wɩɩsɛ kíŋse ná Moyizi há mákɛ́ má bʋ́l ɛ́ nɛ́.
40011014	Rɩɩ́wa nɩ́ɩ́ já rɩ́ɩ́wa láŋ dí é, ɩ́ saŋ rɩ Zaŋ nɛ́ ká Eli ná wɩ́ɛ́ ɓa há bʋ́lɛ́ bʋlʋ́ sɩ́ ko.
40011015	Nɛrɔ ná há kéŋ dɩlla, tɩ́na zesi.
40011016	"Ŋ sɩɛ́ á rɩ́ŋ pi zaa bɛlɛ makɛ beé rí? Ɓa dé nɛ heŋbiisi há lɩ́ɛ́ ké tɔ́ɔ́ dɩjɛlɔ, a sɩɛ́ yɩ́rɛ náŋá aá bʋl bʋlɛ́:
40011017	'Á dú ɓɩɛ pɛ́ɩ́wa, ɩ́ wɩ gɔ́ɛ́! Á ɓá zeŋbíé pɛ́ɩ́wa,ɩ́ wɩ híĩ́né.'
40011018	Zaŋ há kúé, ʋ vɛ́ ɓɩdííle rɩ́ nyɔɔlɔ́; ɛ́ nɛ́ ɓa sɛ́ kaŋtɔŋ nɛ́ zɩ́nʋ́.
40011019	Ŋ má Nɩbiino Bio ko, a dídí, aá nyɔ, ɛ́ nɛ́ ɓa sɛ́: 'Báálɔ né ká dídítɩ́ŋ rɛ́, sɩnyɔ́r, a a loŋpolaara rɩ́ málbɔmɔ tɩ́náwa naŋnɔ́ŋɔ.' Ká nɩɛ ná é há kɩ́ɛ́lɛ́ zɩŋ Wɩɩsɛ wɩ́zɩmɛ ná a laa dí, ɓa nóú rʋʋ ká tékétéké."
40011020	Tɔ́nɛ ná mɛ́ Zeezi há tʋ́mʋ́ wɩ́nyáŋsɛ dɩkáŋ, ká ɓa nɩɛ wɩ bɩ́rsɛ́ a tá wɩ́bɔma ɛɛ, Zeezi bʋ́lwɔ́ kɩ́ŋkáŋ a bʋlɛ́:
40011021	"Kɔrazɛ̃ tɩ́náwa, ɩ́ sɩ́ ná wɩɩla! Bɛtɩsayɩda tɩ́náwa, ɩ́ má sɩ́ ná wɩɩla! Bee wɩ́ɛ́ nyáŋsɛ ná há tʋ́mɩ́wa dɩhɩ̃́, rɩ ɛ́ nyáŋsɛ fa tʋ́ŋ Tiiri rí Sɩdɔŋ nɩɛ sɩ́sɩ́ɛ́nnʋ́wa nɛ́, nyɛ mɛ́ fól wuu, ɓa súwó sazɔkɔ́ gɛnnɛ a pa tapʋmmɔ bʋ́kwɔ́ tɩɩ, rɩ́ nɩɛ zɩŋ rɩ́ ɓa bɩ́rsɔ́.
40011022	Ŋ sɩɛ́ bʋ́lɔ́ aá pɛ́ɩ́wa, kal ná Wɩɩsɛ háá á rʋ́ʋ́ dí sarɩ́ya, ʋ sɩ́ bɛ́ŋsɩ́wa kɩ́llɛ Tiiri rɩ́ Sɩdɔŋ nɩɛ.
40011023	Ɩ́ má Kapɛrnayimi tɩ́náwa, ɩ́ bɩ́ɩ́nɔ́ ɩ́ sɩ́ zɩ́ peri Wɩɩsɛ? Ɛ́ toó, ɩ́ sɩ́ tuwi tíé mʋ́l wuu, lɛlɛ tɔ́ɔ́ sɩɛrʋ. Bee wɩ́ɛ́ nyáŋsɛ ná há tʋ́mɩ́wa dɩhɩ̃́, rɩ ɛ́ nyáŋsɛ fa tʋ́ŋ Sodomi mí ní, nyɛ mɛ́ ʋ zaa fa ha mɩ́nɔ́.
40011024	Ŋ sɩɛ́ bʋ́lɔ́ aá pɛ́ɩ́wa, kal ná Wɩɩsɛ háá a rʋ́ʋ́ dí sarɩ́ya, ʋ sɩ́ bɛŋsɛ Kapɛrnayimi tɩ́náwa kɩ́llɛ Sodomi nɩɛ."
40011025	Ɛ́ har rɩ́ mɛ́, Zeezi sɛ́: "Ŋ Ana, ɩ nɛ́ ká bána nyúú rí tíé nyúú onni wuu Nyuutɩna; ŋŋ́ bɔ́llɩ́ rɛ́, bee wɩ́ɛ́ ɩ há féŋsi wɩ́ɛ́ ná wɩ́zɩnna rɩ́ zɩmɛ́ tɩ́náwa mɛ́, ɩ mákwɔ́ pá heŋbiisi.
40011026	Óó! Ŋ Ana, ɩ cólle sɩɛrʋ nɛ́ ɩ tʋŋ ɛ́.
40011027	"Ŋ Ana pí wɩ́ɛ́ ná wuu dóé héŋ nɛ́sɛ mɛ́. Rɩŋ Ana dʋŋɔ rá, nɛ́ŋ wuu wɩ́ŋ há ká nɛ́ŋ ná ɛ̃. Nɛ́ŋ má wuu wɩ́ŋ Ana há ká nɛ́ŋ ná ɛ̃, rɩŋ dʋŋɔ rá, arɩ́ nɩɛ ná ŋ há có rɩŋ mákʋ́ pɔ́wɔ́.
40011028	"Nɩɛ ná wɩ́ɛ́ há nyáŋwɔ́, anɛ cɩkzime, ɓa bɔl, ɩ́ kóŋ rí, ŋ sɩ́ pɛ́ɩ́wa fɩɛla.
40011029	Ɩ́ láŋ cɩka cɩ́ɩ́nɛ, ká lo rɩ́ŋ kármɩ́wa; ŋ ká nɩpɔrɩ́ rɛ́, a a bʋɔbʋɔ nɛ́ŋ má. Rɩɩ́wa sáŋ ɛ́, ɩ́ sɩ́ ná fɩɛla.
40011030	Bee wɩ́ɛ́ ŋ cɩka wɩ ziŋ, ʋ cɩ́ɩ́nɛ ká mɔlɛ́."
40012001	Ɛ́ har rɩ́ mɛ́, Zuwifiwa fɩɛlɛ́ tápʋl oro, Zeezi rɩ́rʋ́ karmɩbɛlɛ pí ŋmɛ́nɔ aá va, ɓa ŋmɛ́nɔ mʋ́ zʋ oŋparɛ́ sɩɛrʋ. Losu sɩɛ́ fa kéŋ Zeezi karmɩbɛlɛ ná, ɓa conni ɓɩɛ ná a ŋmʋʋmɛ aá tʋŋ.
40012002	Farɩzɩɛ̃wa ná há mɩŋ ráŋ, ɛ́ nɛ́ ɓa bɔsɛ Zeezi bʋlɛ́: "Ná, beé rí tɛ ɩ karmɩbɛlɛ ɩ́"a wɩ́ɩ́ ná háá kísé fɩɛlɛ́ tápʋl?"
40012003	Ɛ́ nɛ́ Zeezi bʋl pɔ́wɔ́ bʋlɛ́: "Kal oro, losu há kéŋ kuóro Davidi rɩ́rʋ́ nɩɛ ʋ ɔ́ɔ́ ná, ɩ́ wʋ́ʋ́ kármɛ́ ɓó?
40012004	Kuóro Davidi mʋ́ɔ́ zʋ Wɩɩsɛ táŋtɛ jaa sɩɛrʋ, a pi dɩpɛ́ŋwa ná ɓa há píé pá Wɩɩsɛ, a dí, ká pii pɔ́ʋ́ har nɩɛ má ɓa dí. Ká ŋmɛ́nɔ toó rí nɩyɔ́ɔ́ dí ɛ́ dɩpɛ́ŋ, rɩ́ Wɩɩsɛ vʋk"ɔɔsa rá.
40012005	Ɩ́ sɩɛ́ báá wɩ Wɩɩsɛ kíŋse kɛnɔ kármɛ́ ná ráŋ ná ɓa há sɛ́, rɩ́ Wɩɩsɛ vʋk"ɔɔsa zɔ́kɛ́ kíso fɩɛlɛ́ tápʋl, Wɩcʋɔlɩjɩzeno sɩɛrʋ, ká ʋ to wɩ́ɩ́?
40012006	Ŋ sɩɛ́ bʋ́lɔ́ aá pɛ́ɩ́wa, ɩ́ zɩŋ rɩ́ óŋ rí mɩŋ rɛɛ́ zaa, a kɩ́llɛ Wɩcʋɔlɩjɩzeno.
40012007	Ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́ Wɩɩsɛ sɛ́: 'Ŋŋ́ já rɩ́ɩ́wa a nɩwere ní, ŋ wɩ pʋsɛ ná ɩ́ há ɓʋ́ʋ́sɛ́ aá páŋ nɩ́ɩ́ ja.' Rɩɩ́wa fa ɛ̃ wɩ́ɩ́ né mʋ́l rɛ́, ɩ́ fa wɩ wɩ́zɔkɩ́ píí cɩ́ɩ́nɛ nɩɛ ná há wɩ wɩ́ɩ́ wuu zɔ́kɛ́.
40012008	Nɩbiino Bio ní ká fɩɛlɛ́ tápʋl Nyuutɩna."
40012009	Zeezi lɛ ráŋ mɛ́, a mʋ́ zʋ Zuwifiwa cémejaa,
40012010	rɩ báálɔ oro má mɩŋ ráŋ, ʋ nɛ́sɛ sʋwɛ. Farɩzɩɛ̃wa ná sɩɛ́ fa há mɩŋ ráŋ áá já rɩ́ Zeezi a wɩ́ɩ́, rɩ́wɔ́ tɩŋ ɛ́ mɛ́ bʋlʋ́ zɔ́kɛ́ wɩ́ɩ́, ɛ́ nɛ́ ɓa bɔ́sʋ́ bʋlɛ́: "Ŋmɛ́nɔ mɩ́nɔ́ rɩ́wɔ́ dúóri nɛrɔ fɩɛlɛ́ tápʋl?"
40012011	Ɛ́ nɛ́ Zeezi bʋl pɔ́wɔ́ bʋlɛ́: "Rɩɩ́wa oro kenú pebala, rʋ́ʋ́ ɓal vɩ́lɛ́ mɛ́ fɩɛlɛ́ tápʋl, ʋʋ́ lɩ́sʋ́ rɩ́ yáá, ʋʋ́ lóú sʋwɛ nɛ́?
40012012	Nɩbííno píŋ ní sɩɛ́ kɛ pieŋso. Ɛ́ wɩ́ɛ́, ŋmɛ́nɔ mɩ́nɔ́ rɩ́wɔ́ a wérí fɩɛlɛ́ tápʋl."
40012013	Ká Zeezi sɩɛ́ bʋl nɛ́sʋwɩ́ ná tɩ́na rɩ́ bʋlɛ́: "Kánɩ́ nɛ́sɛ tɩ́ɛ́nɛ!" Ʋ kaa tɩ́ɛ́nɛ, nɛ́sɛ ná de dúóri anɛ nɔ́ŋɔ ná.
40012014	Ɛ́ nɛ́ Farɩzɩɛ̃wa ná isi lɛ aá vʋʋrɛ, rɩ́wɔ́ ná ɓa háá a ɛ́ káá ɓʋ́ Zeezi.
40012015	Zeezi há ɩ́ɔ̃́ rɩ ɓaá já rɩ́wɔ́ ɓʋ́ʋ́ ɛ́, ʋ lɛ́ ráŋ. Nɩɛ ɓɩkana de tɩ́ŋʋ́ mɛ́. Ɛ́ nɛ́ ʋ dúóri nɩɛ ná wuu háá wɩɩlɛ́,
40012016	ká bʋl rɩ́wɔ́ pɔ́ rɩ́wɔ́ sɩ́ bʋ́l pá nɛ́ŋ wuu, rɩ́ nɩɛ zɩ́mʋ́ há ká nɛ́ŋ ná.
40012017	Ʋ há á ɛ́, Wɩɩsɛ wɩ́laabʋllɔ Ezayi fa há bʋ́l wɩ́ɛ́ ná nʋɔ súó. Ʋ fa sɛ́:
40012018	"Náŋ tʋtʋnnɔ ná ŋ há lɩ́sɛ́, ŋ nɩcólli ná ŋ sɩɛrʋ há tɔ́rʋ́ nyúú. Ŋ sɩ́ píŋ Sabɩɩna hóú mí, rʋ́ʋ́ bʋ́lɩ́ŋ sarɩ́ya díí wɩ́ɛ́ pá dúníé nɩɛ wuu.
40012019	Ʋ rɩ́ nɛ́ŋ wuu wɩ kapɔsɛ́ ka, ʋ wɩ kʋɔllɛ máá kɔ. Ʋ waá a rʋ́ʋ́ bʋl wɩ́ɛ́ tɔ́ɔ́ dɩjɛlɛ, rɩ́ nɩɛ nʋ́ʋ́ liŋó.
40012020	Ʋ wɩ nɩpʋɔllɛ́ tɩ́ɛ́rɛ, ʋ wɩ nɩɛ ná há wɩ cúcówa máá gbésí tɩ́tá. Ʋ sɩ́ ka ɛ́ naa mɛ́ wuu, a kaá ja kal ná ʋ háá á rʋ́ʋ́ a rɩ́ taŋá dí dóé.
40012021	Dúníé nɩɛ wuú á rɩ́wɔ́ píwó yɩɛla hóú mí ní."
40012022	Ɓa kéŋ báálɔ oro ko Zeezi rí. Kaŋtɔŋ nɛ́ zɩ́nʋ́ a a ʋ nyʋmmɛ, ʋ neŋdulí má bɩ́rɛ, ʋ wɩ wɩ́ɛ́ wuó bʋl. Ɛ́ nɛ́ Zeezi dúóri báálɔ ná, ʋ bʋ́bʋl wɩ́ɛ́ aá ná ráŋ má.
40012023	Ʋ de maanɛ jamáŋ ná nʋʋsɛ. Ɛ́ nɛ́ ɓa sɛ́: "Davidi Bio ná rá to báálɔ né rí?"
40012024	Farɩzɩɛ̃wa há nɛ́ ɛ́, ɓa sɛ́: "Rɩ báálɔ né kiri kaŋtɔmɔ má, kaŋtɔmɔ kuóro ná ɓa háá yɩ́rɛ Belzebil, ʋ dóé ní ʋ kaá kiri."
40012025	Zeezi há ɩ̃́wɔ́ sabɩŋsɛ, ɛ́ nɛ́ ʋ bʋl pɔ́wɔ́ bʋlɛ́: "Rɩ kuóro dɩtɩ́llɛ nɩɛ nɛ́ cáksɛ́, a cɩ́ náŋá mɛ́, ʋ dɩtɩ́llɛ sɩ́ zɔkɛ; rɩ tɔ́ɔ́ nɛ́, ɛ́ rá má, rɩ jaa má nɩɛ nɛ́ cáksɛ́ rɩ́ cɩ́ náŋá mɛ́, oro wuu waá cɛ́.
40012026	Rɩ Sɩtaanɛ nɛ́ sɩɛ́ kiri Sɩtaanɛ, ʋ cáksɔ́ nɛ́ a cɩ́nʋ́ tɩɩ mɛ́, ʋ dɩtɩ́llɛ sɩɛ́ waá cɛ́, ʋ sɩ́ zɔkɛ.
40012027	Ká rɩ Belzebil dóé ní rɩ́ŋ kaá kiri kaŋtɔmɔ, ɩ́ bɛlɛ má sɩɛ́ kéŋ áŋ dóé rí aá kiri kaŋtɔmɔ? Ɛ́ wɩ́ɛ́, ɓa tɩɩ nɩ́ɩ́ dííwa sarɩ́ya, rɩ́ɩ́wa zɩŋ rɩ́ɩ́wa mɩŋ nyɩɛrʋ mɛ́ nɛ́.
40012028	Amá Wɩɩsɛ Sabɩɩna dóé ní há ŋ kaá kiri kaŋtɔmɔ, ɩ́ sɩɛ́ zɩŋ rɩ́ Wɩɩsɛ kuótɔ́ɔ́ péríwa.
40012029	"Nɛ́ŋ wɩ nɩduo jaa wuo zʋ aá pɔ́ʋ́ ɓɩɛ, rɩɩ dóé wʋ́ʋ́ kɛ, rɩ́ɩ́ wóllú vɔwɛ bil kɛ́rɛ́, ká sɩɛ́ zɩŋ pɔ́ʋ́ ɓɩɛ.
40012030	"Nɛrɔ ná wuu há tóŋ har, ʋ cɩ́nɩ́ŋ mɛ́ nɛ́; nɛrɔ ná má há wɩ́ŋ mɛ́ pɛ́ɛ́ ráá hé nɩɛ náŋa mɛ́, ʋ tɩ́na ŋmɔ́wɔ́ aá pɩsɛ nɛ́.
40012031	Ɛ́ nɛ́ tɛ́ ŋ bʋl aá pɛ́ɩ́wa, nɩbííne há á wɩ́ɛ́ ná wuu zɔkɛ Wɩɩsɛ mɛ́, arɩ́ zome ná wuu ɓa há píé aá tʋksɛ Wɩɩsɛ, Wɩɩsɛ wówó wuu suúri ní aá hé. Amá rɩ nɛ́ŋ tʋ́ksɛ́ Wɩɩsɛ Sabɩɩna é, wɩ́bɔ́ŋ rɛ́, ʋ wɩ suúri wuó ná.
40012032	Rɩ nɛ́ŋ bʋ́l bɔ́ŋbɔ́ŋ caasɛ Nɩbiino Bio, Wɩɩsɛ sɩ́ hé tɩ́na suúri; ká rɩ nɛ́ŋ bʋ́l bɔ́ŋbɔ́ŋ caasɛ Wɩɩsɛ Sabɩɩna é, Wɩɩsɛ wɩ tɩ́na suúrí hé zaa, ʋ wʋ́ʋ́ suúrí hé cíé.
40012033	"Rɩ tuu ní weré, ʋ nɔnɔ má wér, rɩ tuu ní wɩ weri, ʋ nɔnɔ má wɩ weri. Ɓaá bel tuu nɔŋ nɛ́ a zɩ́mʋ́ tuduo.
40012034	Nɩbídʋbɔma duo! Ɩ́ há bɔ́mɔ́ nyɛ, ɛrɛ́wa rɛ́ ɩ́ sɩ́ wólli bʋl wɩ́were? Wɩ́ɛ́ ná há sú nɩbííno sɩɛrʋ, ɓa nɩ́ɩ́ lʋ́ʋ́ nʋɔ mɛ́.
40012035	Nɩweró a wɩ́were ní, bee wɩ́ɛ́ ʋ sɩɛrʋ wéró. Nɩbɔmɔ máá a wɩ́bɔma nɛ́, bee wɩ́ɛ́ ʋ sɩɛrʋ bɔ́mɔ́.
40012036	Ŋ bʋ́lɔ́ aá pɛ́ɩ́wa, sarɩ́ya kal díí, nɛrɔ wuu sɩ́ máŋsɛ wɩ́bɔma ná ʋ há bʋ́lɛ́.
40012037	Bee wɩ́ɛ́ Wɩɩsɛ á rʋ́ʋ́ tɩ́ŋɩ́ wɩ́bʋlɛ́ mɛ́ nɛ́ díí sarɩ́ya, a bʋlɩ́ kéŋ taŋá ɛ́ rá má, a bʋl yóí."
40012038	Ɛ́ nɛ́ Wɩɩsɛ kɛŋzɩnna bamma rɩ́ Farɩzɩɛ̃wa náŋa ko Zeezi rí, a bʋ́lʋ́ rɩ́ bʋlɛ́: "Karmɩ"ana, áá já rɩ́ɩ́ a wɩ́nyána nɛ́ ráá ná."
40012039	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ zaa bɛlɛ bɔ́mɔ́, ɩ́ wɩ Wɩɩsɛ tɩŋ taŋá, káá ja wɩ́nyána rɩ́ɩ́wa ná. Ɩ́ sɩɛ́ wɩ wɩ́nyána wuu wuó ná, rɩ Wɩɩsɛ wɩ́laabʋllɔ Zona há mákɛ́ nyána ná rá.
40012040	Bee wɩ́ɛ́ Zona há á wɔhɔwa botoro rɩ́ tɩ́taŋa botoro náŋwʋ́zeno file mí ɛ́, Nɩbiino Bio má á rʋ́ʋ́ a wɔhɔwa botoro rɩ́ tɩ́taŋa botoro ní tíé mʋ́l.
40012041	Wɩɩsɛ sarɩ́ya kal díí, Ninivi tɩ́náwa sɩ́ cɩ́nɩ́wa zaa bɛlɛ nyáŋ sɩ́ɛ́ a bʋl yóíwa, bee wɩ́ɛ́ Ninivi tɩ́náwa há zésí Wɩɩsɛ wɩ́laabʋllɔ Zona wɩ́bʋlɛ́, ɓa bɩ́rsɔ́ a lo Wɩɩsɛ mɛ́ aa zɔkɛ́. Ká nɛrɔ mɩŋ rɛɛ́ zaa a kɩ́llɛ Zona, kɛ́ɩ́wa wʋ́ʋ́ wɩ́ɛ́ zesi.
40012042	Wɩɩsɛ sarɩ́ya kal díí, hákuóro oro há lɛ́ Seba tíé, ʋ má sɩ́ cɩ́nɩ́wa zaa bɛlɛ nyáŋ sɩ́ɛ́ a bʋl yóíwa, bee wɩ́ɛ́ ʋ ísó lɛ dɩbólí ní, a ko zesi kuóro Salomoŋ fa há kéŋ wɩ́zɩmɛ wérí aá bʋl wɩ́ɛ́. Ká nɛrɔ sɩɛ́ mɩŋ rɛɛ́ zaa a kɩ́llɛ kuóro Salomoŋ, kɛ́ɩ́wa wʋ́ʋ́ wɩ́ɛ́ zesi.
40012043	"Rɩ kaŋtɔŋ nɛ́ lɛ́ nɛrɔ mɛ́, ʋʋ́ gʋɔrɛ gɩrbétéksi sɩɛrʋ nɛ́ aá ja dɩfɩɛlɩ́, ká waá ná.
40012044	Ʋ sɩɛ́ bʋlɛ́: 'Ŋ sɩ́ bɩrmʋ́ zʋ ráŋ ná ŋ há lɩ́ɛ́.' Ʋʋ́ bɩrmʋ́ rɩ ɓa tí dɩhɩ̃́ ná, a bɩ́rmʋ́ wérí.
40012045	Ʋ sɩɛ́ bɩrmʋ́ ja kaŋtɔmɔ náŋa balpɛ, ɓa ná bɔ́ŋ há kʋ́ʋ́, ʋ rɩ́wɔ́ ko zʋ ráŋ a ké. Ʋ dɩtenní, ɛ́ báálɔ nɩɩsɔ sɩ́ lɔrɛ kɩ́ŋkáŋ a kɩ́llʋ́ tésíé mí. Ʋ sɩɛ́ á rʋ́ʋ́ nɛ ɛ́ tɩɩ tɩɩ nɛ́, a pá zaa bɛlɛ nyáŋ há bɔ́mɔ́ nyɛ."
40012046	Tɛ́ŋ ná mɛ́ Zeezi há bʋ́l wɩ́ɛ́ aá pá nɩkana ná ɛ́, rʋʋ maá rɩ́rʋ́ maábɛlɛ kúó cɩ́ pʋmmɔ aá ja rɩ́wɔ́ nóú.
40012047	((Ɛ́ nɛ́ nɛrɔ nɔ́ŋɔ ko bʋ́lʋ́ rɩ́ bʋlɛ́: "Ɩ́ maá rɩ́rɩ́ maábɛlɛ mɩŋ pʋmmɔ aá ja rɩ́wɔ́ néí."))
40012048	Ɛ́ nɛ́ Zeezi bʋl pɔ́ʋ́ bʋlɛ́: "Ŋ maá nɛ́ ká áŋ? Ŋ maábɛlɛ nɛ́ ká áŋwa? Ŋ sɩ́ mákwɔ́ pɛ́ɩ́wa."
40012049	Ká sɩɛ́ lɩ́sʋ́ nɛ́sɛ a tɛ́rʋ́ karmɩbɛlɛ ká bʋlɛ́: "Náŋ maá rɩ́rɩ́ŋ maábɛlɛ nɛ́ nyɛ.
40012050	Nɛrɔ ná háá tʋ́mɩ́ŋ Ana Wɩɩsɛ há mɩŋ bána nyúú cólle, ʋ tɩ́na nɛ́ káŋ maábio, ŋ nátoló, ŋ maá."
40013001	Ɛ́ kal, Zeezi lɛ́ jaa mɛ́ a mʋ́ ké mʋʋ nʋɔ.
40013002	Nɩɛ ɓɩkana de ko kílú; ɛ́ nɛ́ ʋ isi zʋʋ ké nyiidaborwie sɩɛrʋ, ká nɩɛ ná má cɩ́ gíŋgiŋí nyúú.
40013003	Zeezi sɩɛ́ pi wɩ́ɛ́ ɓɩkana a sʋ́ɔ́lɛ aá pɔ́wɔ́. Ʋ sɛ́: "Nɛ́ŋ oro rí kenú oŋduo kaa lɛ rʋ́ʋ́ mɩ́sɛ.
40013004	Ʋ háá mɩ́sɛ́ ɛ́, oŋbíé náŋa ɓallɛ ŋmɛ́nɔ nyúú, diíwiisi ko tʋɔsɛ dí.
40013005	Oŋbíé náŋa má ɓallɛ dɔ́wʋ́ɔ́ dɩhɩ̃́, tínʋ́l mʋɔ́ há sákɛ́. Ɓa nyʋ́ kɩ́kɛ́lɛ́, tínʋ́l ná há wɩ luŋ wɩ́ɛ́. Amá ɓa nalursi há wɩ tíé wérí zʋ́ɛ́, ká wɩɩsɛ ŋmɔ́wɩ́wɔ́, ɓa hɩ́lɔ́ a mʋ́ɔ́lɛ.
40013007	Oŋbíé náŋa má ɓallɛ sɔrʋ dɩhɩ̃́ a nyʋ́, sɔrʋ ná má nyʋ́ a tɔ́wɔ́ mɛ́, ɓa mʋ́ɔ́lɛ.
40013008	Ká oŋbíé ná náŋa má ɓallɛ tíé dɩwero a nyʋ́, a ɔsɛ wérí, náŋa hé bíé zɔlɔwa, náŋa mɛɛ́sɩbotorowa, náŋa mɛrɛ́ rɩ́ fíwa.
40013009	Nɛrɔ ná wuu há kéŋ dɩlla aá zesi wɩ́ɛ́, ʋ́ʋ́ tɩ́na nɛ."
40013010	Ɛ́ nɛ́ Zeezi karmɩbɛlɛ tuu peri bɔ́sʋ́ bʋlɛ́: "Beé rí tɛ ɩ sʋ́ɔ́lɛ sɩ́ŋsʋ́ɔ́la aá pá nɩɛ?"
40013011	Ɛ́ nɛ́ Zeezi bʋl pɔ́wɔ́ bʋlɛ́: "Wɩɩsɛ có rɩ́ɩ́wa nɛ́ zɩ́mʋ́ kuótɔ́ɔ́ ná wɩ́féŋse, amá ʋ to ɛ́ a pá nɩɛ nyáŋ.
40013012	Bee wɩ́ɛ́ nɛrɔ ná há ɩ̃́wɔ́, ɓa sɩ́ pɔ́ʋ́ súúri rʋ́ʋ́ ɔsɛ ka kɩ́ŋkáŋ; amá nɛrɔ ná há wʋ́ɔ́ ɛ̃, ɓa sɩ́ la mʋɔ́ ná má tɩɩ há mɩ́nʋ́ dɩhɩ̃́.
40013013	Wɩ́ɩ́ ná há tɛ ŋ sʋ́ɔ́lɛ sɩ́ŋsʋ́ɔ́la aá pá nɩɛ nɛ́ ká: 'ɓaá bélú rí, ká wɩ ráŋ ná, aá zesi wɩ́ɛ́, ká waá nɛ, a wʋ́ɔ́ mʋ́ʋ́la má ɛ̃.'
40013014	Wɩɩsɛ wɩ́laabʋllɔ Ezayi há pʋ́ŋsɛ ɛ́ Wɩɩsɛ Kɛnɔ sɩɛrʋ, ʋ nɩ́ɩ́ tʋ́ŋwɔ́ mɛ́. Ʋ sɛ́: 'Ɩ́ sɩ́ zízesi wɩ́ɛ́ wérí, ká sɩ́wɔ́ mʋ́ʋ́la nɛ́. Ɩ́ sɩ́ bíbel wérí, ká sɩ́ óŋ wuu ná.
40013015	Bee wɩ́ɛ́ duo né nɩɛ nyunni dúókó; ɓa fɛ́sɩ́wɔ́ dɩlla, a tɔ́wɔ́ sɩ́ɛ́ mɛ́, a makɛ rɩ́wɔ́ sɩ́ɛ́ sɩ́ óŋ ná, rɩ́wɔ́ dɩlla sɩ́ wɩ́ɩ́ nɛ́, a sɩ́ wɩ́ɩ́ má mʋ́l zɩ́mʋ́. Ɓa waá ja rɩ́wɔ́ bɩ́rsɛ a báá sɩ́ áá zɔkɛ Wɩɩsɛ mɛ́, ɛ́ nɛ́ tɛ ŋ wʋ́ɔ́ dúóré.'
40013016	Amá ɩ́ é, ɩ́ ná wér, bee wɩ́ɛ́ ɩ́ sɩ́ɛ́ ná, ɩ́ dɩlla má nɩ́nɛ.
40013017	Taŋá nɛ́ ŋ bʋl aá pɛ́ɩ́wa, Wɩɩsɛ wɩ́laabʋlla rɩ́ nɩtékétékéwa ɓɩkana fa hɩ́ɛ̃́nɔ́ rɩ́wɔ́ néíwa wɩ́náálɛ nyáŋ, ká wʋ́ɔ́ néé, a hɩɛ̃nɛ rɩ́wɔ́ zésíwa wɩ́zesé nyáŋ, ká wʋ́ɔ́ zésé."
40013018	"Ɩ́ sɩɛ́ zesi oŋduuro sɩ́ŋsʋ́ɔ́lɔ ná mʋ́bʋɔ.
40013019	Nɩɛ ná háá zesi Wɩɩsɛ kuótɔ́ɔ́ ná wɩ́ɛ́ ká wʋ́ɔ́ mʋ́ʋ́la nɩ́ɛ́, ká Sɩtaanɛ ko lɩ́sɛ wɩ́ɛ́ ná ɓa sɩɛnnɛ mɛ́, ɓa nɩhɩ̃́ oŋbíé ná há ɓállɛ́ ŋmɛ́nɔ nyúú ní.
40013020	Nɩɛ ná háá zesi Wɩɩsɛ wɩ́ɛ́, a sáŋwɔ́ ɓalaɓala arɩ́ satɔrɔ́, ɓa nɩhɩ̃́ oŋbíé ná há ɓállɛ́ dɔ́wʋ́ɔ́ dɩhɩ̃́ nɛ́.
40013021	Amá wɩ́ɛ́ ná wʋ́ɔ́ sɩɛnnɛ túwé anɛ nalursi. Ɓa há dé saŋ ɛ́, mʋɔ́, wɩɩla ɛ́ rá má wálmɛ há dé pérwó Wɩɩsɛ wɩ́bʋlɛ ná wɩ́ɛ́, ɓa dé vɛ nɛ́ mʋ́l ná tɩɩ tɩɩ mɛ́.
40013022	Nɩɛ ná má háá zesi Wɩɩsɛ wɩ́ɛ́, a mʋ́, dúníé wɩ́bɩɩnɛ́ rɩ́ ɓɩjadaarɔ́ nyʋkɔ, tɔ́ Wɩɩsɛ wɩ́ɛ́ ná mɛ́ ɓa wɩ bíé wuó hé, ká mʋ́ɔ́lɛ, ɓa má nɩhɩ̃́ oŋbíé ná há ɓállɛ́ sɔrʋ dɩhɩ̃́ nɛ́.
40013023	Nɩɛ ná háá zesi Wɩɩsɛ wɩ́ɛ́ a nɩ́wɔ́ mʋ́ʋ́la, a hé dóé a tɩŋ wérí, ɓa nɩhɩ̃́ oŋbíé ná há ɓállɛ́ tíé dɩwero ní; Wɩɩsɛ wɩ́ɛ́ ná ɔsɛ anɛ ɓɩɛ há ɔ́sɛ́, náŋa hé bíé zɔlɔwa, náŋa mɛɛ́sɩbotorowa, náŋa mɛrɛ́ rɩ́ fíwa."
40013024	Zeezi baa sʋ́ɔ́lɛ sɩ́ŋsʋ́ɔ́lɔ nɔ́ŋɔ pɔ́wɔ́ a bʋlɛ́: "Wɩɩsɛ kuótɔ́ɔ́ ná nɩhɩ̃́ anɛ báálɔ há ísé mʋ́ du mɩ́ɛ́ ʋ baka mɛ́ nɛ́.
40013025	Ɛ́ nɛ́ tɩ́taŋ, nɩɛ wuu pɩ́ dóŋ ká ʋ dɩŋdɔmɔ mʋ́ du nyɔ́ɔ́ hé mɩ́ɛ́ ná mɛ́, ká bɩrɛ.
40013026	Mɩ́ɛ́ ná nyʋ́, a wa, a lɛ nyunni, nyɔ́ɔ́ ná má nyʋ́.
40013027	"Ɛ́ nɛ́ baka ná tɩ́na tʋtʋnna ko bɔ́sʋ́ bʋlɛ́: 'Nyúútɩ́na, mɩ́ɛ́ rá ɩ dúí baka ná mɛ́ rɛ́? Nyɔ́ɔ́ má sɩɛ́ lɛ́ nɛɛ́ rɛ́ a nyʋ́ ráŋ?'
40013028	"Ɛ́ nɛ́ baka tɩ́na ná bʋl pɔ́wɔ́ bʋlɛ́: 'Dɩŋdɔmɔ nɛ́ tʋ́ŋ ɛ́.' "Ɛ́ nɛ́ tʋtʋnna baa bɔ́sʋ́: 'Ɩ sɩɛ́ já ráá mʋ́ cúnni nyɔ́ɔ́ ná tá nɛ́?'
40013029	"Ɛ́ nɛ́ baka ná tɩ́na sɛ́: 'Aɩ́, rɩɩ́wa nɩ́ɩ́ já rɩ́ɩ́wa cúnni nyɔ́ɔ́ ná mʋ́l néé mí, ɩ́ sɩ́ pɛ́ cúnni mɩ́ɛ́ náŋa má tá.
40013030	Ɩ́ lo rɩ́wɔ́ wuu cɩ́ ɛ́, rɩ́ mɩ́ɛ́ ná bɛ. Rɩ mɩ́kʋnna sɩɛ́ mʋ́ɔ́, rɩ́ŋ a rɩ́wɔ́ la sɩ́ɛ́ cúnni nyɔ́ɔ́ ná a pú púlli rɩ́wɔ́ nyɩkɛ, ká sɩɛ́ kʋsɛ mɩ́ɛ́ ná hé vʋ́ʋ́ra mɛ́.' "
40013031	Ɛ́ nɛ́ Zeezi baa sʋ́ɔ́lɛ pɔ́wɔ́ bʋlɛ́: "Wɩɩsɛ kuótɔ́ɔ́ ná nɩhɩ̃́ oŋduo oro ɓaá yɩ́rɛ mʋ́tárdɛ, báálɔ oro há píé a dúú baka mɛ́ nɛ́.
40013032	Ɛ́ mʋ́tárdɛ nɛ́ ká oŋduulé wuu sɩɛrʋ ɓɩwie. Amá rʋʋ nɛ́ nyʋ́ɛ́, ʋʋ́ de wa nɛ́ a kɩ́llɛ dɩparɛ́ wuu, a bɩrmɛ tuu, diíwiisi cɛ́wɔ́ dallɛ ʋ hílli sɩɛrʋ aá cɔ."
40013033	Zeezi baa ha sʋ́ɔ́lɛ pá nɩɛ ná bʋlɛ́: "Wɩɩsɛ kuótɔ́ɔ́ ná nɩhɩ̃́ anɛ sɩbʋ́r háálɔ há píé, a hé ɓáfurótu míŋ ɓɩkana mɛ́, ɓa cɛ́, a wuu isi wérí."
40013034	Zeezi tɩ́ŋ sɩ́ŋsʋ́ɔ́la mɛ́ nɛ́, a karmɛ wɩ́ɛ́ nyáŋ wuu a pá nɩkana ná. Ʋ fa wɩ wɩ́ɩ́ wuu bʋ́lɛ́ aá pɔ́wɔ́, rɩ sɩ́ŋsʋ́ɔ́la rá.
40013035	Ʋ há á ɛ́, Wɩɩsɛ wɩ́laabʋllɔ fa há bʋ́l wɩ́ɛ́ ná nʋɔ nɛ́ súé. Ʋ fa sɛ́: "Ŋ sɩ́ tɩŋ sɩ́ŋsʋ́ɔ́la mɛ́ a bʋ́lwɔ́ rɩ́. Ŋ sɩ́ bʋl wɩ́ɛ́ ná há ká wɩ́féŋsé dúníé púle mí wuu, a pɔ́wɔ́."
40013036	Zeezi sɩɛ́ tá nɩkana ná ɓa col, ká ʋ zʋ jaa. Ɛ́ nɛ́ ʋ karmɩbɛlɛ tuu peri bɔ́sʋ́ bʋ́lɛ́: "Lɩ́sɛ baka ná nyɔ́ɔ́ sɩ́ŋsʋ́ɔ́lɔ ná mʋ́l párá."
40013037	Ɛ́ nɛ́ Zeezi bʋl pɔ́wɔ́ bʋlɛ́: "Nɛrɔ ná há dú mɩ́ɛ́ ná nɛ́ ká Nɩbiino Bio.
40013038	Baka ná nɛ́ ká dúníé. Mɩ́ɛ́ ná nɛ́ ká Wɩɩsɛ kuótɔ́ɔ́ nɩɛ. Nyɔ́ɔ́ ná má nɛ́ ká nɩɛ ná háá tɩŋ Sɩtaanɛ.
40013039	Dɩŋdɔmɔ ná há dú nyɔ́ɔ́ ná nɛ́ ká Sɩtaanɛ. Ɓɩɛ kʋsɛ́ tɛ́ŋ ná nɛ́ ká dúníé isé. Mɩ́kʋnna ná má nɛ́ ká Wɩɩsɛ malɩ́kawa.
40013040	"Anɛ nyɔ́ɔ́ ná ɓa há cúnné pú púlli rɩ́wɔ́ nyɩkɛ, dúníé kal isi má, ʋʋ́ á rʋ́ʋ́ nɛ ɛ́ nɛ́.
40013041	Nɩbiino Bio, sɩ́ tʋ́mʋ́ malɩ́kawa rɩ́wɔ́ zʋ́ʋ́ kuótɔ́ɔ́ ná sɩɛrʋ, a tʋɔsɛ nɩɛ ná háá tʋŋ bɔ́ŋbɔ́ŋ, arɩ́ nɩɛ ná há yíkwó náŋa aá hé wɩ́bɔma ɛɛ mɛ́,
40013042	rɩ́wɔ́ kɛ́sɩ́wɔ́ yoo hé níŋtʋlɔ sɩɛrʋ. Ráŋ ná ɓa há sɩ́ wi ká dʋsɛ nɛ́ŋsa aá mɩ́sɛ.
40013043	Ká nɩtékétékéwa é sɩ́ tʋ́tʋl ɓa Ana Wɩɩsɛ kuótɔ́ɔ́ ná sɩɛrʋ, anɛ wɩpomí háá tʋl ɛ́. Nɛrɔ ná wuu há kéŋ dɩlla aá zesi wɩ́ɛ́, ʋ́ʋ́ tɩ́na nɛ.
40013044	"Wɩɩsɛ kuótɔ́ɔ́ ná nɩhɩ̃́ anɛ salmɛ há féŋsé baka mɛ́ nɛ́. Báálɔ oro sɩɛ́ parɛ mʋ́ túkú mí, a ɔsɛ kaa féŋsi, ká jʋɔsɛ a mʋ́ yɛ́llʋ́ ɓɩɛ wuu a yɔwɛ baka ná.
40013045	"Wɩɩsɛ kuótɔ́ɔ́ ná báá nɩhɩ̃́ anɛ báyɛlɔ́ háá ja baŋzííme ná há wéró rʋ́ʋ́ yɔwɛ nɛ́.
40013046	Ʋ sɩɛ́ mʋ́ tuki baŋzíŋpiŋo mí, ʋ yɛlɩ́ má zéŋ; ɛ́ nɛ́ ʋ bɩrmʋ́ a yɛ́llʋ́ ɓɩɛ wuu, a ko yɔwɛ baŋzíŋpiŋo ná.
40013047	"Wɩɩsɛ kuótɔ́ɔ́ ná báá ha nɩhɩ̃́ anɛ fíílé ɓa há píé yo fozeno sɩɛrʋ, ʋ kɛsɛ náŋwʋlɛ́ rɩ́wɔ́ duó wuu ní.
40013048	Ʋ sɩɛ́ sú, ɓa pɔsɛ kaa lɩɩ bil gíŋgiŋí, a sɩɛ́ ké aá tʋɔsɛ; ɓaá tʋɔsɛ ɓɩwere a hé kúrsi mí, ká ɓa ná há wɩ cúcówa, ɓa paa yoo tá.
40013049	Dúníé isé má sɩɛ́ á rʋ́ʋ́ nɛ ɛ́ nɛ́. Wɩɩsɛ malɩ́kawa sɩ́ ko a tʋɔsɛ nɩtékétékéwa, ká tá nɩbɔma;
40013050	rɩ́ɩ́ sɩɛ́ pa nɩbɔma ná rɩ́ɩ́ yóó hé níŋtʋlɔ sɩɛrʋ. Ráŋ ná ɓa há sɩ́ wi ká dʋsɛ nɛ́ŋsa aá mɩ́sɛ."
40013051	Ká Zeezi sɩɛ́ bɔ́sʋ́ karmɩbɛlɛ ná bʋlɛ́: "Ɩ́ nɛ́ wɩ́ɛ́ nyáŋ wuu rí?" Ɛ́ nɛ́ ɓa sɛ́: "Óó, á nɩ́ɔ́."
40013052	Ɛ́ nɛ́ Zeezi kaa gúlli a bʋlɛ́: "Ɛ́ wɩ́ɛ́ sɩɛ́, Wɩɩsɛ kɛŋzɩnnɔ ná é wuu há kúé bɩrmɛ Wɩɩsɛ kuótɔ́ɔ́ ná karmɩbio, ʋ tɩ́na nɩhɩ̃́ anɛ jaa tɩ́na há kéŋ wɩ́piŋe, aá lɩ́sɛ wɩ́fɛlɛ rɩ́ wɩ́bɩnɛ́wa nɛ́."
40013053	Zeezi há sʋ́ɔ́lɛ sɩ́ŋsʋ́ɔ́la ná ko tenni, ʋ lɛ́ ráŋ mɛ́,
40013054	a bɩrmʋ́ Nazarɛtɛ; a sɩɛ́ mʋ́ zʋ́wɔ́ cémejaa aá karmɛ nɩɛ. Ʋ karmɛ́ ná de gɩ́rwɔ́. Ɛ́ nɛ́ ɓa sɛ́: "Nɛɛ́ rɛ́ ʋ ná wɩ́zɩmɛ né duo? Ʋ ná dóé nɛɛ́ rɛ́ aá tʋŋ wɩ́nyáŋsɛ nyáŋ?
40013055	Cápɩ́ŋta bio ná rá ɓó? Ʋ maá rá to Maari rí? Ʋ maábɛlɛ é rá to Zakɛ rɩ́ Zɔzɛfɛ rɩ́ Sɩmɔŋ arɩ́ Ziidi rí?
40013056	Ʋ nátolé é wuu rá á sɩ́sɩ́ɛ́nnʋ́wa nyɛ rɛ́? Nɛɛ́ rɛ́ sɩɛ́ ʋ ná wɩ́ɛ́ nyáŋ?"
40013057	Ɓa tɩŋ ɛ́ wɩ́ɛ́ píwó sɩɛnnɛ mɛ́ a vɛ Zeezi. Ɛ́ nɛ́ Zeezi bʋl pɔ́wɔ́ bʋlɛ́: "Wɩɩsɛ wɩ́laabʋllɔ to nɛ́ŋ ʋ jaa nɩɛ rɩ́rʋ́ tɔ́ɔ́ nɩɛ dʋŋɔ sɩɛrʋ nɛ́. Ká rʋʋ mʋ́ dɩhɩ̃́ wuu, ʋ píŋó."
40013058	A tɩ́ŋwɔ́ há wʋ́ʋ́ lɛ́ɛ́ dí ná wɩ́ɛ́, ʋ wɩ wɩ́nyáŋsɛ kɩ́ŋkáŋ ɛ́ɛ́ ráŋ.
40014001	Ɛ́ tɛ́ŋ mɛ́, Galiile kuóro Erodi nɛ́ Zeezi wɩ́ɛ́.
40014002	Ɛ́ nɛ́ ʋ bʋ́lʋ́ tʋtʋnna rɩ́ bʋlɛ́: "Báálɔ né wɩ́ɛ́ ɓa háá bʋlɛ́, Zaŋ Batiisi ní. Ʋ bɩ́rɔ́ isi sʋʋ mɛ́ nɛ́, ɛ́ nɛ́ tɛ ʋ wólli wɩ́nyáŋsɛ aá a."
40014003	Ná Zaŋ Batiisi sʋʋ wɩ́ɛ́: Erodi fa lɔ́ʋ́ máálá Filipi háálɔ Erodiyadɛ a ja. Ɛ́ nɛ́ Zaŋ bʋl pá Erodi bʋlɛ́: "Ŋmɛ́nɔ toó rɩ́ɩ́ lɛ́ɩ́ máálá háálɔ ja." Ɛ́ nɛ́ Erodi a ɓa ka Zaŋ vɔwɛ a kaa mʋ́ hé bɩnajaa mɛ́.
40014005	Erodi sɩɛ́ faá ja Zaŋ ɓʋ́ɩ́, káá fá Zuwifiwa; bee wɩ́ɛ́ ɓa sɛ́ rɩ́ Zaŋ ká Wɩɩsɛ wɩ́laabʋ́llʋ́ rɛ́.
40014006	Erodi bɩŋlʋlɩ́ cana kal díí, Erodiyadɛ tolwie sɩɛ́ gɔ gʋɔla caŋdííre sɩ́ɛ́, Erodi sɩɛrʋ tɔrɛ.
40014007	Ɛ́ nɛ́ Erodi bʋl pá tolwie ná bʋlɛ́: "Ŋ ŋmɩ́ɛ́sɔ́, ɩ́ háá ja omo ná wuu, ŋ sɩ́ pɛ́ɩ́."
40014008	Ɛ́ nɛ́ tolwie ná maá yíkú ʋ bʋlɛ́: "Ŋŋ́ ja Zaŋ Batiisi nyúú ní pɛrɛ́tɛ́ sɩɛrʋ rɛɛ́wa."
40014009	Kuóro Erodi sɩɛrʋ wuu zɔkɛ, ká ʋ tɩ́ŋʋ́ há ŋmɩ́ɛ́sɛ́ ná wɩ́ɛ́, a fá caŋdííre ná sɩ́ɩ́, ká bʋlɛ́ tolwie ná háá ja omo ná, rɩ́wɔ́ pɔ́ʋ́.
40014010	Ʋ sɩɛ́ tʋŋ nɛrɔ, ʋ mʋ́ coki Zaŋ Batiisi nyúú bɩnajaa ná mɛ́,
40014011	a pii hé pɛrɛ́tɛ́ mɛ́, a kaa ko pá tolwie ná, ʋ laa kaa mʋ́ʋ́ maá rɩ́.
40014012	Zaŋ Batiisi karmɩbɛlɛ nɛ, a ko púú lɛlɔ ná hu, ká mʋ́ bʋl wɩ́ɩ́ ná há tʋ́mɛ́ pá Zeezi.
40014013	Zeezi há nɛ́ Zaŋ Batiisi wɩ́ɛ́ ɛ́, ʋ ísó a zʋ nyiidaborwie, aá mʋ́ dɩhɩ̃́ ná nɛ́ŋ wuu há to ráŋ, ʋ dʋŋɔ. Amá nɩkana ná kɩ́ɛ́lɔ́ zɩŋ, a lɛ́ tɔ́nɛ va naasɛ, a cɛl nyii nʋɔ a tɩŋ Zeezi har mʋ́.
40014014	Zeezi há mʋ́ɛ́ lɛ́ nyiidaborwie ná mɛ́, ʋ ná nɩɛ ɓɩkana rɩ ɓa cíkó. Ɓa susu wuu kánʋ́. Ɛ́ nɛ́ ʋ́ dúóri nɩɛ ná háá wɩɩlɛ́.
40014015	Wɩɩsɛ ko pɔrɛ, Zeezi karmɩbɛlɛ tuu pérú a bʋlɛ́: "Tɔ́ɔ́ bíró rí, ká dɩhɩ̃́ né a gɩ́r; tá nɩɛ ná, a makɛ rɩ́wɔ́ mʋ́ tɔ́nɛ a yɔwɛ ɓɩdííle dí."
40014016	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ lo rɩ́wɔ́ ké; ɩ́ tɩɩ jaa pɔ́wɔ́ rɩ́wɔ́ dí."
40014017	Ɛ́ nɛ́ ɓa sɛ́: "Dɩpɛ́ŋwa bɔmmʋ́ɔ́ arɩ́ náŋwʋlɛ́ bɛllɛ dʋŋɔ nɛ́ mɩ́ŋrá rɩ́ rɛɛ́."
40014018	Ɛ́ nɛ́ Zeezi sɛ́: "Ɩ́ káŋwɔ́ ko páŋ."
40014019	Ʋ sɩɛ́ a nɩkana ná ké nyɔ́ɔ́ daha, ká ʋ la dɩpɛ́ŋwa ná bɔmmʋ́ɔ́ arɩ́ náŋwʋlɛ́ ná bɛllɛ, a báŋ bel bána rɩ́, ká bɔ́llɛ Wɩɩsɛ, ká kaa conni conni pɔ́ʋ́ karmɩbɛlɛ, ɓa laa ɓa nɩkana ná.
40014020	Nɩkana ná wuu dí a vɔksɛ, ká ɓa pa káánɛ sú kúrsi fí rí bɛllɛ.
40014021	Nɩɛ ná wuu há dí ɛ́ ɓɩdííle, ɓa sɩɛrʋ báála pérí bʋ́ɩ́"ɔmmʋ́ɔ́, ká háála rɩ́ heŋbiisi wɩ́ɛ́ to ráŋ.
40014022	Ɛ́ har rɩ́ mɛ́ nɛ́ Zeezi háárʋ́ karmɩbɛlɛ mɛ́, ɓa isi zʋ nyiidaborwie, a lɔ́ʋ́ sɩ́ɛ́ a kuosi aá daarɛ mʋʋ cɔɔ nɔ́ŋɔ, ká rʋ́ʋ́ tá nɩɛ ná rɩ́wɔ́ col jɩɩsɛ.
40014023	Ʋ a ɓa wuu col tenni, ká ʋ mʋ́ zɩ́ paalɔ nyúú rʋ́ʋ́ cʋɔlɛ Wɩɩsɛ, ʋ dʋŋɔ. Tɔ́ɔ́ kúó aá bíri, rɩ Zeezi dʋŋɔ léŋ ní káánɛ́ ráŋ.
40014024	Ɛ́ tɛ́ŋ mɛ́ rɩ Zeezi karmɩbɛlɛ ná rɩ́wɔ́ nyiidabore ná mɩŋ mʋʋ sɩ́sɩ́ɛ́nnʋ́wa, nyipoo híkli kaá bɛ́ŋŋɛ, bee wɩ́ɛ́ poo fa lú tulé a káŋwɔ́ aá píŋŋi.
40014025	Zíɓelli wííle mí, Zeezi isi dɛŋŋɛ nyii daha aá mʋ́wɔ́ rɩ́.
40014026	Ʋ karmɩbɛlɛ ná há nóú rʋʋ dɛ́ŋŋɛ́ nyii aá ko, ɓa dé cícel ní ká bʋlɛ́: "Lɛlbɩlɩɩlɩ́ nɛ́." Héwíŋ há kéŋwó ɛ́, ɓa de cáási.
40014027	Ɛ́ nɛ́ Zeezi bʋ́lwɔ́ rɩ́ ɓalaɓala bʋlɛ́: "Ɩ́ pɔrɛ, ŋ nɛ́, ɩ́ sɩ́ héwíŋ fá!"
40014028	Ɛ́ nɛ́ Pɩɛrɛ sɛ́: "Nyuutɩna, rɩɩ nɛ́ ɓɩɛ́na é, ɩ a rɩ́ŋ lɩɩ dɛŋŋɛ nyii daha a kóí rí."
40014029	Ɛ́ nɛ́ Zeezi sʋ́ʋ́ ko. Pɩɛrɛ de lɛ nyiidabore ná sɩɛrʋ, a dɛŋŋɛ nyii daha caasɛ Zeezi aá mʋ́.
40014030	Amá Pɩɛrɛ há bél nyipoo ná dóé, héwíŋ kenú, ʋ púl aá tuwi nyii mʋ́l. Ɛ́ nɛ́ ʋ cáási bʋlɛ́: "Nyuutɩna! Fáŋ búŋse!"
40014031	Zeezi de tɩ́ɛ́nʋ́ nɛ́sɛ mʋ́l ná tɩɩ tɩɩ mɛ́, a kánʋ́, ká bʋ́lʋ́ rɩ́ bʋlɛ́: "Ɩ yardá ɓɩɛ́na wɩ óŋ mɔhɛ̃́. Beé rí tɛ ɩ wɩ́ŋ lɛ́ɛ́ dí?"
40014032	Ká ɓa wuu bɛllɛ mʋ́ zʋ nyiidabore ná, poo ná siki.
40014033	Ʋ karmɩbɛlɛ ná wuu fa há mɩŋ nyiidabore ná sɩɛrʋ, ɓa ɓírmi Zeezi sɩ́ɛ́ ká bʋlɛ́: "Taŋá, ɩ nɛ́ ɓɩɛ́na ká Wɩɩsɛ Bio."
40014034	Ɓa há mʋ́ɛ́ kéri gíŋgiŋí mí Zɩnɩzarɛtɛ cɔɔ rɩ́, ɓa túwí ráŋ.
40014035	Dɩhɩ̃́ ná nɩɛ kɩ́ɛ́lɛ zɩŋ Zeezi. Ɛ́ nɛ́ ɓa tʋŋ hé kílo ná wuu, ɓa pa pʋɔllɛ wuu kaa kóú rí,
40014036	a sʋ́lʋ́ rʋ́ʋ́ lo rɩ́wɔ́ tɩ́kʋ́ gɛrɔ nʋɔ mɛ́. Nɩɛ ná wuu há tɩ́kʋ́ mɛ́, ɓa wuu ní dúóré.
40015001	Ɛ́ nɛ́ Farɩzɩɛ̃wa bamma rɩ́ Wɩɩsɛ kɛŋzɩnna lɛ Zerizalɛmɛ ko Zeezi rí, a bɔ́sʋ́ bʋlɛ́:
40015002	"Beé rí tɛ ɩ karmɩbɛlɛ wɩ́rá naabálwa kusúŋ tɩŋ? Ɓa wʋ́ɔ́ nɛ́ŋsá sɛŋ á naabálwa kusúŋ sɛmɛ́, ká kaá dí ɓɩɛ."
40015003	Ɛ́ nɛ́ Zeezi bʋl pɔ́wɔ́ bʋlɛ́: "Beé rí tɛ ɩ́ é wɩ Wɩɩsɛ wɩ́máŋsɛ tɩŋ, káá tɩ́ŋɩ́wa naabálwa kusúŋ?
40015004	Bee wɩ́ɛ́ Wɩɩsɛ sɛ́: 'Búí áná rɩ́rɩ́ maá.' Ká baa bʋlɛ́: 'Rɩ nɛ́ŋ bʋ́l bɔ́ŋbɔ́ŋ cáásʋ́ áná rɩ́rʋ́ maá, ɩ́ ɓʋ́ tɩ́na.'
40015005	Amá ɩ́ é sɛ́, rɩ nɛrɔ nɛ́ bʋ́lʋ́ áná rɩ́ nɛ́ yáá, rʋʋ maá rɩ́ nɛ́, a bʋlɛ́: 'Omo ná há mɔhɛ̃́ rɩ́ŋ pii sáŋɩ́ mɛ́, ŋ púú pá Wɩɩsɛ;'
40015006	ɩ́ sʋ́ʋ́ nɛ́ ká yɛ́rɛ́, ʋ báá wɩ wɩ́ɩ́ ɛ́ɛ́ aá pɔ́ʋ́ áná rɩ́rʋ́ maá. Ɩ́ tɩ́ŋ ɛ́ mɛ́ nɛ́ a vɛ Wɩɩsɛ sɛ́, káá tɩ́ŋɩ́wa naabálwa kusúŋ.
40015007	Ɩ́ ká nɩbínʋŋmɔ́ŋyɔ́ɔ́wa rɛ́. Ezayi ɓɩɛ́na kéŋ taŋá; ʋ lá Wɩɩsɛ nʋɔ mɛ́ a bʋ́lɩ́wa wɩ́ɛ́ bʋlɛ́:
40015008	'Nɩɛ nyáŋ duo kéŋ nʋkɛnnɛ dʋŋɔ nɛ́ aá cʋ́ɔ́lɩ́ŋ, ká ɓa sɩɛnnɛ kɛ́kɩ́ŋ mɛ́ wérí.
40015009	Ɓa há sɛ́ ɓaá cʋ́ɔ́lɩ́ŋ ná wuu ká yɔ́ɔ́, ká pi nɩbííne ŋmɛ́ŋsɛ aá karmɛ nɩɛ.' "
40015010	Ká Zeezi sɩɛ́ yɩ́rɛ nɩɛ a bʋ́lwɔ́ rɩ́ bʋlɛ́: "Ɩ́ zesi wérí a nɛ wɩ́ɛ́ mʋ́ʋ́la.
40015011	Onni ná nɩbííno háá díé ra wʋ́ʋ́ rɩ́ Wɩɩsɛ pɛ́kɛ́ zɔkɛ, amá wɩ́ɛ́ ná háá lʋ́ʋ́ nʋɔ mɛ́, ɓa nɩ́ɩ́ zɔkɛ nɩbííno rɩ́ Wɩɩsɛ pɛ́kɛ."
40015012	Ɛ́ nɛ́ Zeezi karmɩbɛlɛ tuu pérú, a bʋl pɔ́ʋ́ bʋlɛ́: "Ɩ ɩ́ɔ̃́ zɩŋ rɩ́ɩ́ wɩ́bʋlɛ́ ná wɛ́ Farɩzɩɛ̃wa mɛ́ rɛ́?"
40015013	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ lówó ráŋ! Tuu ná é wuu ŋ Ana Wɩɩsɛ há mɩŋ bána nyúú tɩɩ ra há wɩ cɔ́ŋsɛ́, ɓa sɩ́ cúrú tá. Ɓa ká nyʋ́mmá rɛ́ aá tɩɛsɛ nyʋmma. Rɩ nyʋmmɔ nɛ́ sɩɛ́ tɩɛsɛ nyʋmmɔ, ɓa wuu bɛllɛ sɩ́ ɓallɛ butuo mí."
40015015	Ɛ́ nɛ́ Pɩɛrɛ sɛ́: "Lɩ́sɛ sɩ́ŋsʋ́ɔ́lɔ né mʋ́l párá."
40015016	Ɛ́ nɛ́ Zeezi bʋl pɔ́ʋ́ bʋlɛ́: "Ɩ́ má ha wɩ wɩ́ɛ́ ná mʋ́ʋ́lá nɛ?
40015017	Ɩ́ wɩ ɛ̃ rɩ́ omo ná wuu háá tɩŋ nɩbííno nʋɔ, ʋʋ́ zʋ file ní, lowíé kaa bɩrmɛ, ʋ nyɛ́ tá?
40015018	Amá wɩ́ɛ́ ná há lɛ́ nɩbííno nʋɔ aá lɛ, ɓa lʋ́ʋ́ sɩɛrʋ nɛ́; ɓa nɛ́ sɩɛ́ zɔkɛ nɩbííno rɩ́ Wɩɩsɛ pɛ́kɛ.
40015019	Bee wɩ́ɛ́ wɩ́tɩɛnnɛ ná wuu lɛ nɩbííno sɩɛrʋ nɛ́; ɓa nɛ́ ká: nɩɓʋ́ɩ́, cɔ́rmʋ, nyúzɔ́krɩ́wɩ́ɛ́, gaárʋ, nyɩɛrʋ nyɛɛ hé nɩɛ mɛ́, rɩ́ zaŋbá.
40015020	Nyáŋ nɩ́ɩ́ zɔkɛ nɩbííno rɩ́ Wɩɩsɛ pɛ́kɛ. Amá rɩ nɛrɔ nɛ́ wʋ́ʋ́ nɛ́ŋsa sɛ́mɛ́, ɩ́ naabálwa kusúŋ sɛmɛ́ ná ká kaá dí ɓɩɛ, ʋ ɛ́ wʋ́ʋ́ rɩ́ Wɩɩsɛ pɛ́kɛ wuó zɔkɛ."
40015021	Zeezi lɛ ráŋ a mʋ́ Tiiri rɩ́ Sɩdɔŋ tíé.
40015022	Ɛ́ nɛ́ háálɔ oro há ká Kanaŋ tɩ́náwa toló, a mɩŋ ɛ́ dɩhɩ̃́, ʋ ko Zeezi rí a búŋsi bʋlɛ́: "Ŋ Nyuutɩna, Davidi Bio, fáŋ susu! Ŋ toló ní kaŋtɔŋ zɛ́, a de caasɛ aá wálmʋ́ kɩ́ŋkáŋ."
40015023	Zeezi wɩ wɩ́ɩ́ wuu bʋ́lɛ́ ʋ rɩ́. Ɛ́ nɛ́ ʋ karmɩbɛlɛ tuu pérú a bʋ́lʋ́ rɩ́ bʋlɛ́: "Tá háálɔ ná rʋ́ʋ́ col; ʋʋ́ kɔ kʋɔllɛ rɛ́ á har."
40015024	Ɛ́ nɛ́ Zeezi sɛ́: "Wɩɩsɛ tʋ́mɩ́ŋ Ɩzɩrayɛl duo nɩɛ dʋŋɔ wɩ́ɛ́ nɛ́; bee wɩ́ɛ́ ɓa nɩhɩ̃́ peyʋ́ksɛ nɛ́."
40015025	Ɛ́ nɛ́ háálɔ ná ko ɓírmi Zeezi sɩ́ɛ́ a bʋlɛ́: "Nyuutɩna, fáŋ búŋse!"
40015026	Ɛ́ nɛ́ Zeezi sɛ́: "Rɩŋ pí heŋbiisi ɓɩdííli rɩ́ɩ́ yóó pá vásɛ káá tɔ́wɔ́, ʋ ɛ́ wɩ weri."
40015027	Ɛ́ nɛ́ háálɔ ná sɛ́: "Ʋ ká taŋá rɛ́ ŋ Nyuutɩna, ká vásɛ tɩ́na háá dí ɓɩɛ ɓa ɓallɛ tíé, vásɛ ná tʋɔsɛ aá dí."
40015028	Ɛ́ nɛ́ Zeezi bʋl pɔ́ʋ́ bʋlɛ́: "Háálɔ, ɩ kéŋ yardá kɩ́ŋkáŋ! Ɩ háá ja ɛ́, rɩ́ ɛ́ tʋŋ!" Mʋ́l ná tɩɩ tɩɩ mɛ́, rʋʋ toló ná dúóró.
40015029	Zeezi lɛ ráŋ a bɩrmʋ́ Galiile mʋʋ nʋɔ, a sɩɛ́ zɩ́ paalɔ nyúú, a ké ráŋ.
40015030	Nɩɛ ɓɩkana kóú rí, arɩ́ gbɛrka, nyʋmma, dɩŋtenne arɩ́ pʋɔllɛ náŋa ɓɩkana. Ɓa sɩɛ́ káŋwɔ́ wuu ko bil Zeezi laka, ʋ dúóríwó.
40015031	Nɩkana ná há ná ɛ́, ɓa nʋʋsɛ máánɔ́, ɓa há ná dɩŋtenne rɩ ɓaá bʋl wɩ́ɛ́, gbɛrka isi vɩ́va, nyʋmma sɩ́sɛ wúnni; ɛ́ nɛ́ ɓa bɩ́bɛ Ɩzɩrayɛl Wɩɩsɛ mɛ́.
40015032	Ɛ́ nɛ́ Zeezi yɩ́rʋ́ karmɩbɛlɛ a bʋlɛ́: "Nɩɛ nyáŋ susu wuu ní keníŋ; bel ná, tápʋlɛ botoro ní nyɛ ɓa há kúé kéníŋ laka rɛɛ́, ká ɓɩdííli toó rɩ́wɔ́ dí. Ŋ sɩɛ́ wɩ có rɩ́ŋ tɔ́wɔ́ rɩ́wɔ́ mʋ́ jɩɩsɛ rɩ́ losu né; ɓa waá peri, ɓa sɩ́ ɓallɛ ŋmɛ́nɔ mɛ́."
40015033	Ɛ́ nɛ́ ʋ karmɩbɛlɛ ná bʋl pɔ́ʋ́ bʋlɛ́: "Áá ráá ɛrɛ́ ká ná dɩpɛ́ŋwa gɩ́r né sɩɛrʋ, a pá nɩɛ nyáŋ wuu rɩ́wɔ́ dí vɔksɛ?"
40015034	Zeezi bɔ́sɩ́wɔ́: "Ɩ́ kéŋ dɩpɛ́ŋwa bɛŋmŋmɛ?" Ɛ́ nɛ́ ɓa sɛ́: "Á kéŋ dɩpɛ́ŋwa balpɛ rɩ́ náŋwʋlɛ́ mʋɔ́."
40015035	Ɛ́ nɛ́ ʋ a nɩɛ ná wuu ké tíé,
40015036	ká ʋ la dɩpɛ́ŋwa ná balpɛ arɩ́ náŋwʋlɛ́ ná, a bɔ́llɛ Wɩɩsɛ, ká kaa conni a pɔ́ʋ́ karmɩbɛlɛ, ɓa laa ɓa nɩkana ná.
40015037	Ɓa wuu dí a vɔksɛ, ká ɓa pa ɓɩdíkáánɛ a sú fɩ́yáknɛ balpɛ.
40015038	Nɩɛ ná há dí ɛ́ ɓɩdííle, ɓa sɩɛrʋ báála nɛ́ fa bʋ́ɩ́wʋná, ká háála rɩ́ heŋbiisi wɩ́ɛ́ to ráŋ.
40015039	Ɛ́ har rɩ́ mɛ́, Zeezi tá nɩkana ná ká zʋ nyiidabore a daarɛ Magadaŋ dɩtɩ́llɛ.
40016001	Ɛ́ nɛ́ Farɩzɩɛ̃wa rɩ́ Sadɩsɩɛ̃wa bamma tuu peri Zeezi, rɩ́wɔ́ bʋl wɩ́ɛ́ kánʋ́, a sɩɛ́ bʋlɛ́: "A wɩ́nyána ráá ná, a zɩŋ rɩ́ɩ́ lɛ́ Wɩɩsɛ nɛ́."
40016002	Ɛ́ nɛ́ Zeezi bʋl pɔ́wɔ́ bʋlɛ́: "Rɩ wɩɩsɛ nɛ́ mʋ́ɛ́ aá zʋ ká rɩ́ɩ́wa ná mumulí rʋʋ fɛ́lɔ́, ɩ́ɩ́ bʋlɛ́: 'Dɩhɩ̃́ sɩ́ pɔrɛ.'
40016003	Cɩ́cʋɔ fól má, rɩɩ́wa nɛ́ ná bána mʋ́l rʋʋ bíró, ɩ́ɩ́ bʋlɛ́: 'Duóŋ sɩ́ ko.' Ɩ́ ɛ̃ bána kɩ́ɛ́lɛ aá zɩŋ wɩ́ɩ́ ná háá á rʋ́ʋ́ a, ká ɩ́ wɩ wuo kɩ́ɛ́lɛ aá zɩŋ wɩ́ɛ́ ná háá a dúníé mí zaá né!
40016004	Zaa bɛlɛ bɔ́mɔ́, ɓa wɩ Wɩɩsɛ taŋá tɩŋ, káá ja nyána rɩ́wɔ́ ná. Ɓa sɩɛ́ waá a rɩ́wɔ́ ná nyáná wuu, rɩ nyána ná há tʋ́ŋ Wɩɩsɛ wɩ́laabʋllɔ Zona mɛ́ duo rá." Ɛ́ nɛ́ ká Zeezi tɔ́wɔ́ ráŋ ká col.
40016005	Zeezi karmɩbɛlɛ háá daarɛ mʋʋ cɔɔ nɔ́ŋɔ ná, ɓa fa sʋ́llɔ́ ɓa wɩ dɩpɛ́ŋ píé.
40016006	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ pɔ́ɩ́wa tɩɩ mɛ́ wérí arɩ́ Farɩzɩɛ̃wa rɩ́ Sadɩsɩɛ̃wa. Ɓa nɩhɩ̃́ anɛ sɩbʋ́r nɛ́."
40016007	Ʋ karmɩbɛlɛ kaa ké aá cɔ́ksɩ́wɔ́ tɩɩ mɛ́, ká bʋlɛ́: "Á há wɩ dɩpɛ́ŋ kené ná nɛ́ tɛ ʋ bʋl ɛ́."
40016008	Zeezi ɛ̃ wɩ́ɩ́ ná ɓa háá bɩɩnɛ́, ɛ́ nɛ́ ʋ bɔ́sɩ́wɔ́ bʋlɛ́: "Beé rí tɛ ɩ́ ka ɩ́ wɩ dɩpɛ́ŋ kené wɩ́ɛ́ ké aá pɔsɛ náŋá? Ɩ́ yardá ɓɩɛ́na wɩ óŋ mɔhɛ̃́!
40016009	Wɩ́zɩmɛ ha tóíwa mɛ́? Ŋ há pí dɩpɛ́ŋwa ná bɔmmʋ́ɔ́ a conni pá nɩɛ bʋ́ɩ́"ɔmmʋ́ɔ́ ná, ɩ́ pɔ́wɔ́ ɓɩdíkáánɛ sú kúrsi bɛŋmŋmɛ rɛ́? Ɩ́ sʋ́llɔ́ nɛ́?
40016010	Ŋ sɩɛ́ báá há pí dɩpɛ́ŋwa balpɛ a pá nɩɛ ná bʋ́ɩ́wʋná, ɩ́ pɔ́wɔ́ má ɓɩdíkáánɛ sú fɩ́yáknɛ bɛŋmŋmɛ rɛ́?
40016011	Ŋ há sɩ́ɩ́wa pɔ́ɩ́wa tɩɩ mɛ́ arɩ́ Farɩzɩɛ̃wa rɩ́ Sadɩsɩɛ̃wa, ɓa nɩhɩ̃́ anɛ sɩbʋ́r nɛ́, beé rí tɛ ɩ́ bɩɩnɛ rɩ dɩpɛ́ŋ tɩɩ wɩ́ɛ́ nɛ́ ŋ bʋ́bʋ́lɩ́wa rɩ́? Ɩ́ wʋ́ʋ́ mʋ́l nɩ́ɛ́?"
40016012	Ɛ́ nɛ́ Zeezi karmɩbɛlɛ ná sɩɛ́ zɩŋ rʋ́ʋ́ wɩ sɩ́wɔ́ káŋwɔ́ tɩɩ rɩ́ sɩbʋ́r ná ɓa há píé aá hé dɩpɛ́ŋ míŋ mí ní, amá ʋ sɩ́wɔ́ káŋwɔ́ tɩɩ wérí rɩ́ Farɩzɩɛ̃wa arɩ́ Sadɩsɩɛ̃wa karmɛ́ nɛ́.
40016013	Zeezi lɛ ráŋ a mʋ́ Filipi Sezaare. Ʋ sɩɛ́ bɔ́sʋ́ karmɩbɛlɛ bʋlɛ́: "Ŋ é Nɩbiino Bio, nɩɛ sɛ́ rɩ́ŋ ká áŋ rɛ́?"
40016014	Ɛ́ nɛ́ ɓa sɛ́: "Nɩɛ náŋa sɩ́ɩ́ ká Zaŋ Batiisi ní; náŋa sɩ́ɩ́ ká Wɩɩsɛ wɩ́laabʋllɔ Eli ní; náŋa má sɩ́ɩ́ ká Wɩɩsɛ wɩ́laabʋllɔ Zeremi ní, ɛ́ rá má Wɩɩsɛ wɩ́laabʋlla ná oro."
40016015	Ɛ́ nɛ́ ʋ baa bɔ́sɩ́wɔ́ bʋlɛ́: "Ká ɩ́ má sɩɛ́ sɛ́ rɩ́ŋ ká áŋ rɛ́?"
40016016	Rɩ Sɩmɔŋ Pɩɛrɛ sɛ́: "Ɩ nɛ́ ká Kirisi, Wɩɩsɛ ná há wómmó Bio."
40016017	Ɛ́ nɛ́ Zeezi bʋl pɔ́ʋ́ bʋlɛ́: "Zona bio Sɩmɔŋ, ɩ ná wér; bee wɩ́ɛ́ nɩbíŋ ra wɩ nyɛ mákɛ́ pɛ́ɩ́. Ŋ Ana Wɩɩsɛ há mɩŋ bána nyúú ní mákɛ́ ɛ́ pɛ́ɩ́.
40016018	Ɛ́ wɩ́ɛ́, ŋ bʋ́lɔ́ aá pɛ́ɩ́: ɩ ká Pɩɛrɛ nɛ́, ʋ mʋ́l nɛ́ ká: dɔ́wɩ́. Bʋ́ɩ́ né nyúú ní sɩɛ́ ŋŋ́ á rɩ́ŋ sɔ́ŋ wɩcʋɔla púl. Sʋʋ má tɩɩ dóé waá a rʋ́ʋ́ ka ɛ́ púl tʋtʋmɩ́.
40016019	Ŋ sɩ́ pi Wɩɩsɛ kuótɔ́ɔ́ ná borwíé pɛ́ɩ́. Wɩ́ɩ́ ná ɩ háá á rɩ́ɩ́ vɛ tíé nyúú, Wɩɩsɛ vɛ́ ɛ́ wɩ́ɩ́ rɛ́ bána nyúú má; ká wɩ́ɩ́ ná ɩ háá á rɩ́ɩ́ saŋ tíé nyúú, Wɩɩsɛ sáŋ ɛ́ wɩ́ɩ́ rɛ́ bána nyúú má."
40016020	Ká Zeezi sɩɛ́ bʋl pɔ́ʋ́ karmɩbɛlɛ arɩ́ sɩ́fɩɛma a bʋlɛ́: "Ɩ́ sɩ́ bʋ́l pá nɛ́ŋ wuu rɩ́ŋ nɛ́ ká Kirisi."
40016021	Ɛ́ tɛ́ŋ mɛ́ nɛ́, Zeezi sɩɛ́ púl bʋl aá pɔ́ʋ́ karmɩbɛlɛ bʋlɛ́: "Ʋ mɔhɔ̃́ rɩ́ŋ mʋ́ Zerizalɛmɛ, rɩ́ tɔ́ɔ́ nɩhɩɛ̃́sɛ rɩ́ Wɩɩsɛ vʋk"ɔɔsa nɩhɩɛ̃́sɛ arɩ́ Wɩɩsɛ kɛŋzɩnna, rɩ́wɔ́ a rɩ́ŋ ná wɩɩla wérí. Ɓa sɩ́ ɓʋ́ŋ, ká rɩ́ŋ bɩr"isi sʋʋ mɛ́, tápʋlɛ botoro kal."
40016022	Ɛ́ nɛ́ Pɩɛrɛ yɩ́rʋ́ a kaa gɛ́ŋŋɛ a bʋ́lʋ́ bʋlɛ́: "Nyuutɩna, Wɩɩsɛ waá saŋ! Nyɛ wɩ́ɩ́ mɩ́ɩ́ bil!"
40016023	Ɛ́ nɛ́ Zeezi bɩ́rɛ bʋl Pɩɛrɛ mɛ́ bʋlɛ́: "Sɩtaanɛ, kaa tuu lɩ́ŋ har rɩ́! Ɩɩ́ gbáŋ naa rɛ́! Bee wɩ́ɛ́ Wɩɩsɛ wɩ́ɛ́ tóí sabɩɩna mɛ́; nɩbííne wɩ́zɩmɛ dʋŋɔ nɛ́ mɩ́nɩ́ mɛ́."
40016024	Ɛ́ nɛ́ ká Zeezi bʋl pɔ́ʋ́ karmɩbɛlɛ bʋlɛ́: "Rɩ nɛrɔ wuu có rʋʋ tɩ́ŋɩ́ŋ é mí, rʋ́ʋ́ tɩ́na vɔ́ʋ́ tɩɩ wɩ́ɛ́ tá ráŋ, ká saŋ sʋʋ dagɛsɛ́ wɩɩla, a tɩ́ŋɩ́ŋ mɛ́.
40016025	Nɛrɔ ná wuu háá já rʋ́ʋ́ lowi kɛ́rʋ́ mɩɩsɛ mɛ́, ʋ tɩ́na sɩ́ gúlú mɩɩsɛ mɛ́; ká nɛrɔ ná wuu há yóú mɩɩsɛ tá ŋ wɩ́ɛ́, ʋ tɩ́na sɩ́ nóú mɩɩsɛ.
40016026	Nɩbííno há já dúníé onni wuu a pɔ́ʋ́ tɩɩ, ká ʋ dʋma yʋ́ksɛ, ʋ nyʋɔrɛ́ mɩŋ nɛ́ɛ́? Nɩbííno á rʋ́ʋ́ pi beé duó rí a yɔwɛ lɔ́ʋ́ dʋma?
40016027	Kal ná Nɩbiino Bio háá á rʋ́ʋ́ ko arɩ́rʋ́ Ana Wɩɩsɛ píŋ rɩ́rʋ́ malɩ́kawa, ʋ sɩ́ túŋ nɛrɔ wuu, ʋ tʋmɛ́ mʋɔsɔ.
40016028	Taŋá nɛ́ ŋ bʋl aá pɛ́ɩ́wa, ɩ́ rɛɛ́ nɩcɩ́nɛ nyáŋ náŋa waá sʋsɛ, káá ka sɩ́ɩ́ rɩ́ɩ́ ná Nɩbiino Bio koe arɩ́rʋ́ kuorí."
40017001	Ʋ ɛ́ tápʋlɛ balgo kal nɛ́, Zeezi isi yɩ́rɛ Pɩɛrɛ arɩ́ Zakɛ rɩ́rʋ́ maábio Zaŋ, a káŋwɔ́ kɛkɛ náŋa ná mɛ́, ɓa mʋ́ zɩ́ paalɩzeno oro nyúú.
40017002	Zeezi isi gɩ́nʋ́ tɩɩ ɓa sɩ́ɛ́ mɛ́ ráŋ. Ʋ sɩ́ɛ́ wuu tʋ́tʋl anɛ wɩɩsɛ háá tʋl ɛ́, ʋ gɛnnɛ má wuu tʋ́ksɛ ɓɩpʋŋsɛ́ ɓɩ́lɓɩ́l, aá tʋl anɛ pʋmmɔ.
40017003	Ɓa ɔ́ɔ́ rɩ́wɔ́ cɛ́, rɩ Moyizi rɩ́ Eli ní kúé lɩɩ nyɩ́ɩ́sɩ́wɔ́ mɛ́, a ka Zeezi cɩ́ aá bʋl wɩ́ɛ́.
40017004	Ɛ́ nɛ́ Pɩɛrɛ wúrú nʋɔ mɛ́ a bʋlɛ́: "Nyuutɩna, raá ké rɛɛ́, ʋ wér. Rɩɩ nɛ́ sáŋɛ́, ŋ sɩ́ ciki táŋtɛwa botoro, ɩ nɔ́ŋɔ, Moyizi nɔ́ŋɔ, Eli má nɔ́ŋɔ."
40017005	Pɩɛrɛ ha mɩŋ bʋlɛ́ mɛ́, rɩ duóbáŋtʋlɩ́ nɛ́ dé ko tɔ́wɔ́ mɛ́, ká ɓa nɛ Wɩɩsɛ liŋó duóbána ná sɩɛrʋ há sɛ́: "Ŋ Bicolli ní nyɛ, ŋ sɩɛrʋ wuu ní tɔ́rʋ́ wɩ́ɛ́. Ɩ́ zésú wɩ́ɛ́!"
40017006	Zeezi karmɩbɛlɛ ná há nɛ́ liŋó ná, héwíŋ kéŋwó, ɓa ɓallɛ a káŋwɔ́ sɩ́ɛ́ cú tíé.
40017007	Ɛ́ nɛ́ Zeezi tuu pérwó, a tɩ́kwɔ́ mɛ́ ká bʋlɛ́: "Ɩ́ sɩ́ héwíŋ fá, ɩ́ isi."
40017008	Ɓa há ísé, ɓa béló rɩ Zeezi dʋŋɔ nɛ́.
40017009	Ɓa há lɛ́ paalɔ ná nyúú aá tuwi ní, Zeezi sɩɛ́ bʋ́lwɔ́ rɩ́ fɩ́ɛ́ŋfɩ́ɛ́ŋ a bʋlɛ́: "Ɩ́ sɩ́ɩ́wa wɩ́náálɛ nyáŋ wɩ́ɛ́ bʋ́l pá nɛ́ŋ wuu, a kaá já Nɩbiino Bio sʋʋ ká bɩr"isé."
40017010	Ʋ karmɩbɛlɛ sɩɛ́ bɔ́sʋ́ bʋlɛ́: "Bee wɩ́ɛ́ rɛ́ Wɩɩsɛ kɛŋzɩnna sʋ́ʋ́ mɔhɔ̃́ rɩ́ Wɩɩsɛ wɩ́laabʋllɔ Eli ní la sɩ́ɛ́ ko kɛ́rɛ́?"
40017011	Ɛ́ nɛ́ Zeezi sɛ́: "Taŋá, Eli ní mɔhɛ̃́ rʋ́ʋ́ la sɩɛ́ ko ɔsɛ wɩ́ɩ́ wuu.
40017012	Ŋ taŋá á ríŋ bʋl pɛ́ɩ́wa, rɩ́ɩ́wa zɩŋ rɩ́ Eli é kúó rí wáárɛ, ká nɩɛ wɩ kɩ́ɛ́lɛ́ zɩ́mʋ́, amá ɓa ɔ́ɔ́ ʋ ná wɩɩla ɛ́ ɓa há có. Nɩbiino Bio má, ɓaá á rɩ́wɔ́ ɔ́ʋ́ ɛ́ nɛ́."
40017013	Ɛ́ nɛ́ Zeezi karmɩbɛlɛ zɩŋ rɩ́ Zaŋ Batiisi wɩ́ɛ́ nɛ́ ʋ bʋ́bʋl ɛ́, a pi Eli wɩ́ɛ́ máŋsɛ.
40017014	Zeezi rɩ́rʋ́ karmɩbɛlɛ ná botoro há kúé peri nɩkana ná, báálɔ oro de tuu peri Zeezi, a ɓírmú sɩ́ɛ́ ká bʋlɛ́:
40017015	"Nyuutɩna, fáŋ bio susu! Ʋʋ́ ɓal ɓuŋɓúŋsi ní. Ʋʋ́ ná wɩɩla wérí; tɛ́ŋ nɔ́ŋɔ mɛ́, ʋʋ́ púú yo níŋ mí, ɛ́ rá má nyii sɩɛrʋ.
40017016	Ŋ kenó kóí karmɩbɛlɛ rɩ́, amá ɓa wɩ wóllé dúórú."
40017017	Ɛ́ nɛ́ Zeezi sɛ́: "Kéké nɩbííne duo há wɩ yardá kené; ɩ́ ká nɩbɔ́má! Ŋŋ́ á rɩ́ŋ mɩŋ arɩ́rɩ́wa dáánɛ mɔ ɛrɛ́ rɛ́, a sɩɛ́ nyámmɩ́wa wɩ́"állɛ nyáŋ? Kánɩ́ bio ná ko rɛɛ́."
40017018	Ɛ́ nɛ́ Zeezi ɓɛ kaŋtɔŋ ná mɛ́, ʋ lɛ ká tá bio ná, ʋ dúóri mʋ́l ná tɩɩ tɩɩ mɛ́.
40017019	Zeezi karmɩbɛlɛ ná dʋŋɔ sɩɛ́ tuu pérú a bɔ́sʋ́ bʋlɛ́: "Beé rí tɛ á é wɩ wóllé kiri kaŋtɔŋ ná?"
40017020	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ yardá há wɩ óŋ wuu mɔhɛ̃́ nɛ́ tɛ. Taŋá nɛ́ ŋ bʋl aá pɛ́ɩ́wa, rɩɩ́wa yardá nɛ́ pérí anɛ mʋ́tárdɛ bíí, ɩ́ sɩ́ wólli bʋlɛ́ paalɔ cúri mʋ́ cɔ́ŋsɛ rɛɛ rɩ́, rʋ́ʋ́ ɓɩɛ́na cúri. Wɩ́ɩ́ wuu wɩ́ɩ́wa gɩrɛ.
40017021	((Amá wɩsʋlɔ́ rɩ́ nʋɔ vɔwɛ́ nɛ́ wo kaŋtɔ́ŋ né duo mí aá kiri."))
40017022	Zeezi rɩ́rʋ́ karmɩbɛlɛ há mɩŋ Galiile tíé aá gʋɔrɛ, kal oro ʋ sɩɛ́ bʋ́lʋ́ karmɩbɛlɛ rɩ́ bʋlɛ́: "Ɓa sɩ́ ka Nɩbiino Bio a hé nɩbííne nɛ́sɛ mɛ́,
40017023	rɩ́wɔ́ laa ɓʋ́; amá ʋ sɩ́ bɩr"isi sʋʋ mɛ́ tápʋlɛ botoro kal." Zeezi há bʋ́l ɛ́, ʋ karmɩbɛlɛ sɩɛrʋ zɔ́kɔ́ wérí.
40017024	Zeezi rɩ́rʋ́ karmɩbɛlɛ há mʋ́ɛ́ peri Kapɛrnayimi, nɩɛ ná háá la Wɩcʋɔlɩjɩzeno loŋpó kúó ná Pɩɛrɛ a bɔ́sʋ́ bʋlɛ́: "Ɩ́ karmɩ"áná túŋ Wɩcʋɔlɩjɩzeno loŋpó rí?"
40017025	Ɛ́ nɛ́ Pɩɛrɛ sɛ́: "Óó, ʋʋ́ túmú rí." Ká mʋ́ zʋ jaa, ɛ́ nɛ́ Zeezi la sɩ́ɛ́ bɔ́sʋ́ bʋlɛ́: "Áŋwa rɛ́ mɔhɛ̃́ rɩ́wɔ́ túŋ táksɩwa rɩ́ loŋpó a pá dúníé kuóre? Nɩhʋɔra nɛ́ yáá, tɔ́ɔ́ tɩ́náwa nɛ́? Sɩmɔŋ, ɩ má ná beé rí?"
40017026	Ɛ́ nɛ́ Pɩɛrɛ sɛ́: "Nɩhʋɔra nɛ́ mɔhɛ̃́ rɩ́wɔ́ túŋ." Ɛ́ nɛ́ Zeezi sɛ́: "Rʋʋ ká ɛ́, tɔ́ɔ́ tɩ́náwa wɩ mɔhɛ̃́ rɩ́wɔ́ túŋ óŋ wuu.
40017027	Amá á sɩ́ wɩ́ɛ́ jáá pá nɩɛ ná háá la Wɩcʋɔlɩjɩzeno loŋpó ná. Ɛ́ wɩ́ɛ́, isi pi naŋhɛŋ tuwi mʋʋ, a hé. Dʋ́ŋdʋ́ʋ̃́ náŋwʋlɩ́ ná naŋhɛŋ háá á rʋ́ʋ́ ka, kánʋ́ nʋɔ wúri, ɩ sɩ́ ná meéwí ʋ nʋɔ mɛ́, a mɔ́ŋ rɩ́rɩ́ bɛllɛ nyúú túme, rɩ́ɩ́ lɩ́sɛ kaa ko túŋ."
40018001	Ɛ́ tɛ́ŋ mɛ́ nɛ́ Zeezi karmɩbɛlɛ tuu pérú, a bɔ́sʋ́ bʋlɛ́: "Áŋ rɩ́ ká nɔhɔ̃́ Wɩɩsɛ kuótɔ́ɔ́ ná sɩɛrʋ?"
40018002	Ɛ́ nɛ́ Zeezi yɩ́rɛ biwie, a kánʋ́ ʋ cɩ́ŋwɔ́ sɩ́sɩ́ɛ́nnʋ́wa,
40018003	ká ʋ bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, rɩɩ́wa nɛ́ wɩ bɩ́rsɛ́ rɩ́ɩ́ nɛ heŋbiisi, ɩ́ waá wóllí zʋ Wɩɩsɛ kuótɔ́ɔ́ ná sɩɛrʋ.
40018004	Ɛ́ wɩ́ɛ́, nɛrɔ ná wuu há múúrú tɩɩ anɛ biwie né, ʋ tɩ́na nɩ́ɩ́ a nɩpiŋo Wɩɩsɛ kuótɔ́ɔ́ ná sɩɛrʋ.
40018005	"Ká nɛrɔ ná há tɩ́ŋɩ́ŋ wɩ́ɛ́ a ka biwie né nɔ́ŋɔ wérí, ŋ tɩɩ nɛ́ tɩ́na ka wérí ɛ́.
40018006	"Amá rɩ nɛ́mmúrtɩɩna nyáŋ há láŋ wɩ́ɛ́ dí nɔ́ŋɔ nɛ́ rɩ́ nɛ́ŋ a rʋ́ʋ́ nyɔ́rkɛ Wɩɩsɛ ŋmɛ́nɔ mɛ́, rɩ ɓa pí nɔŋbúzeno vɔwɛ tɩ́na baŋ mɛ́, a kánʋ́ mʋ́ yoo hé mʋʋ sɩɛrʋ nɛ́ cúcó.
40018007	Wɩɩla sɩ́ peri dúníé, bee wɩ́ɛ́ wɩ́ɛ́ kánɔ́, a a nɩɛ aá nyɔ́rkɛ Wɩɩsɛ ŋmɛ́nɔ mɛ́. Wɩ́ɛ́ ná há ɛ́ɛ́ nɩɛ aá nyɔ́rkɛ Wɩɩsɛ mɛ́, ɓa mɩ́nɔ́ tɛ́ŋ wuu mí. Nɛrɔ ná sɩɛ́ há lóé ɓa tɩ́ŋɩ́ mɛ́ nɛ́, ɩ tɩ́na sɩ́ ná wɩɩla!
40018008	"Rɩɩ nɛ́sɛ nɛ́, ɛ́ rá má rɩɩ naa nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ conni yoo tá. Ɩ há kéŋ vakul, ɛ́ rá má nakul, ká mʋ́ mɩŋ Wɩɩsɛ laka, ʋ nɛ́ wérí há kéŋ nɛ́ŋsa bɛllɛ, ɛ́ rá má naasɛ bɛllɛ, ká mʋ́ zʋʋ mɩŋ níŋdʋsɩ́rá sɩɛrʋ.
40018009	Rɩɩ sɩ́ɩ́ má nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ kánʋ́ lɩ́sɛ yoo tá. Ɩ há kéŋ sɩ́too mʋ́ mɩŋ Wɩɩsɛ laka, ʋ nɛ́ wérí há kéŋ sɩ́ɛ́ bɛllɛ, ká mʋ́ zʋʋ mɩŋ níŋjaa sɩɛrʋ.
40018010	"Ɩ́ pɔ́ rɩ́ɩ́wa sɩ́ ɛ́ nɛ́mmúrtɩɩna oro wuu káá gbésí tá. Ŋ bʋ́lɔ́ aá pɛ́ɩ́wa rɩ́ɩ́wa zɩŋ rɩ́ Wɩɩsɛ malɩ́kawa ná háá bélwó mí, ɛ́ malɩ́kawa mɩ́nɩ́ŋ Ana Wɩɩsɛ laka nɛ́ tɛ́ŋ wuu mí, bána nyúú.
40018011	((Nɩbiino Bio kúó rʋ́ʋ́ la nɩɛ ná há yʋ́ksɛ́ nɛ́ tá.))"
40018012	Ká Zeezi sʋ́ɔ́lɛ pɔ́wɔ́ bʋlɛ́: "Rɩ nɛ́ŋ kéŋ pieŋse zɔlɔ, rɩ́ balá yʋ́ksɛ, ʋʋ́ a ɛrɛ́ rɛ́? Ɩ́ bɩɩnɛ ná! Ʋ wɩ pieŋse mɛɛ́sɩbaná rɩ́ fí rí nɛ́mɛ́ ná tá rɩ́wɔ́ dídí, káá bɩ́rmʋ́ rɩ́ɩ́ ja peyʋ́ksɛ ná?
40018013	Taŋá nɛ́ ŋ bʋl aá pɛ́ɩ́wa, rʋʋ nɛ́ túkú mí, ʋ sɩɛrʋ sɩ́ tɔrɛ ɛ́ peyʋ́ksɛ nyúú, a kɩ́llɛ pieŋse mɛɛ́sɩbaná rɩ́ fí rí nɛ́mɛ́ ná há wɩ yʋ́ksɛ́.
40018014	Ʋ sɩɛ́ ká ɛ́ nɛ́; ɩ́ Ana Wɩɩsɛ má há mɩŋ bána nyúú, ʋ waá ja rɩ́ nɛ́mmúrtɩɩna nyáŋ oro yʋ́ksɛ.
40018015	"Rɩɩ maábinɔ́ŋɔ á wɩ́ɩ́ zɔkɛ, ɩ mʋ́ bʋl pɔ́ʋ́, a mákʋ́ dɩzɔkɩ́; amá lo rʋ́ʋ́ ɛ́ɩ́ rɩ́rʋ́ dʋŋɔ bɛllɛ pɛ́kɛ nɛ́. Rʋʋ nɛ́ nɛ́ mʋ́ʋ́la, wɩ́ɩ́ ná ɔ́sɔ́.
40018016	Ká rʋʋ nɛ́ wɩ mʋ́ʋ́la nɩ́ɛ́, ɩ ja nɛ́ŋ balá, ɛ́ rá má nɩɛ bɛllɛ súúrí tɩɩ mɛ́, rɩ́ɩ́wa mʋ́ nóú a ɔsɛ wɩ́ɩ́ ná, nɩɛ bɛllɛ, ɛ́ rá má nɩɛ botoro sɩ́ɛ́, rɩ́wɔ́ a dáŋsɩ́ɛ́wa.
40018017	Rɩɩ́wa bʋ́lɔ́ rʋʋ ha wɩ mʋ́ʋ́la nɩ́ɛ́, ɩ bʋl pá wɩcʋɔla púl nɩɛ. Rɩ wɩcʋɔla púl nɩɛ má bʋ́lɔ́ rʋʋ ha wɩ mʋ́ʋ́la nɩ́ɛ́, ɩ púú makɛ nɛrɔ ná ha wɩ Wɩɩsɛ wɩ́ɛ́ lɛ́ɛ́ dí, ɛ́ rá má loŋpolaarɔ.
40018018	"Taŋá nɛ́ ŋ bʋl aá pɛ́ɩ́wa, wɩ́ɩ́ ná wuu ɩ́ háá á rɩ́ɩ́wa vɛ tíé nyúú, Wɩɩsɛ vɛ́ ɛ́ wɩ́ɩ́ rɛ́ bána nyúú má; ká wɩ́ɩ́ ná wuu ɩ́ háá á rɩ́ɩ́wa saŋ tíé nyúú, Wɩɩsɛ sáŋ ɛ́ wɩ́ɩ́ rɛ́ bána nyúú má.
40018019	"Taŋá nɛ́ ŋ ɔsɛ bʋl aá pɛ́ɩ́wa, rɩɩ́wa sɩɛrʋ nɩɛ bɛllɛ tʋ́ŋ nʋɔ mɛ́ tíé nyúú, rɩ́ɩ́ sʋl óŋ, ŋ Ana Wɩɩsɛ há mɩŋ bána nyúú sɩ́ pɛ́ɩ́wa.
40018020	Bee wɩ́ɛ́ rɩ nɩɛ bɛllɛ, ɛ́ rá má nɩɛ botoro hé náŋá mɛ́ ŋ yɩr mɛ́, ŋ mɩ́nɔ́ arɩ́wɔ́."
40018021	Ɛ́ nɛ́ Pɩɛrɛ tuu peri Zeezi a bɔ́sʋ́ bʋlɛ́: "Nyuutɩna, rɩŋ maábinɔ́ŋɔ nɛ́ á wɩ́ɩ́ rɩ́ɩ́ zɔ́kɩ́ŋ mɛ́, naasɩ́ bɛŋmŋmɛ rɛ́ mɔhɛ̃́ rɩ́ŋ hóú suúri? Naasɩ́ balpɛ nɛ́?"
40018022	Ɛ́ nɛ́ Zeezi sɛ́: "Aɩ́, naasɩ́ balpɛ dʋŋɔ rá, amá a kaá ja naasɩ́ mɛɛ́sɩbotoro rí fí buke balpɛ."
40018023	Ká Zeezi sʋ́ɔ́lɛ bʋlɛ́: "Wɩɩsɛ kuótɔ́ɔ́ ná nɩhɩ̃́ anɛ kuóro há ísé bʋlʋ́ tʋtʋnna ko ɔ́wɔ́ kʋ́ŋtáwa nɛ́.
40018024	Ʋ sɩɛ́ há púlé aá a kʋ́ŋtáwa ná, ɓa kéŋ tʋtʋnnɔ nɔ́ŋɔ kaa kóú rɩ́. Ɛ́ tʋtʋnnɔ fa dúú kɩŋ a mʋ́ aá peri meéwíé bʋ́ɩ́zɔlɔwa.
40018025	Tʋtʋnnɔ ná wɩ kɩŋ ná wuó túŋ má tɩɩ. Ɛ́ nɛ́ kuóro ná sɛ́: 'Ɩ́ kánʋ́ rɩ́rʋ́ háálɔ arɩ́rʋ́ bɛlɛ wuu yɛ́llɛ, a yɛ́llʋ́ ɓɩɛ má wuu a túmú kɩŋ ná.'
40018026	"Ɛ́ nɛ́ tʋtʋnnɔ ná ɓírmi tíé kuóro ná sɩ́ɛ́ a jɛ́nnʋ́ bʋlɛ́: '((Nyúútɩ́na,)) dí nyamma, ŋ sɩ́ túŋwó wuu.'
40018027	Ʋ susu kánʋ́ nyúútɩ́na ná wérí, ʋ pi kɩŋ ná cɛ́ʋ́, ká lóú ʋ col.
40018028	"Tʋtʋnnɔ ná lɛ ɛ́, a mʋ́ cémú nɔ́ŋɔ fa há dúú má kɩŋ a peri meéwíé bʋ́ɩ́ fí. Ɛ́ nɛ́ ʋ de kánʋ́ nɔ́ŋɔ ná gɛbaŋ mɛ́ ká bʋlɛ́: 'Túmíŋ kɩŋ ná!'
40018029	"Ʋ nɔ́ŋɔ ná ɓírmi tíé ʋ sɩ́ɛ́ a jɛ́nnʋ́ bʋlɛ́: 'Dí nyamma, ŋ sɩ́ túmí.'
40018030	"Ɛ́ nɛ́ tʋtʋnnɔ ná bɩ́ɩ́lɛ, ká a ɓa kánʋ́ nɔ́ŋɔ ná tɔ́ bɩnajaa mɛ́ a kaá ja kɩŋ ná túme.
40018031	Ʋ tʋtʋ́nnɩ́náŋa há ná ɛ́, ɓa sɩɛnnɛ zɔ́kɔ́ kɩ́ŋkáŋ; ɓa mʋ́ cesi wɩ́ɛ́ ná wuu pá kuóro.
40018032	"Ɛ́ nɛ́ kuóro ná a ɓa yɩ́rʋ́ tʋtʋnnɔ ná ʋ ko, ʋ bʋl pɔ́ʋ́ bʋlɛ́: 'Tʋtʋnnʋtɔk, ɩ há jɛ́nnɩ́ŋ, ŋ píí kɩŋ wuu ní a cɛ́ɩ́.
40018033	Ɩ má sɩɛ́ fa mɔhɔ̃́ rɩ́ɩ́ fɛ́ɩ́ nɔ́ŋɔ ná susu rí, anɛ ŋ há fɛ́ɩ́ susu ɛ́.'
40018034	Kuóro ná dí cɔwɩɩlɔ́, a a ɓa kánʋ́ tʋtʋnnɔ ná tɔ́ bɩnajaa mɛ́, a kaá jɔ́ʋ́ kɩŋ ná wuu túme."
40018035	Zeezi sɩɛ́ súúri bʋlɛ́: "Rɩɩ́wa nɛ́ wɩ́ɩ́wa maábináŋa suúri hé, arɩ́rɩ́wa sɩɛrʋ wuu, ká ná, ŋ Ana Wɩɩsɛ há mɩŋ bána nyúú, ʋ máá ɛ́ɩ́wa nyɛ nɛ́."
40019001	Zeezi há bʋ́l wɩ́ɛ́ nyáŋ ko tenni, ʋ lɛ́ Galiile dɩtɩ́llɛ a mʋ́ Ziide dɩtɩ́llɛ, Zʋrdɛŋ fuo daarɛ́.
40019002	Nɩɛ ɓɩkana tɩ́ŋʋ́ mɛ́; ʋ dúóri pʋɔllɛ ɓɩkana ráŋ.
40019003	Farɩzɩɛ̃wa sɩɛ́ ko rɩ́wɔ́ díŋ Zeezi, a sɩɛ́ bɔ́sʋ́ bʋlɛ́: "Ŋmɛ́nɔ mɩ́nɔ́ rɩ́ báálɔ kírú háálɔ wɩ́ɩ́ wuu mí rí?"
40019004	Ɛ́ nɛ́ Zeezi sɛ́: "Ɓa há pʋ́ŋsɛ ɛ́ Wɩɩsɛ Kɛnɔ sɩɛrʋ, ɩ́ wʋ́ʋ́ kármɛ́ ɓó? Ɓa pʋ́ŋsɔ́ bʋlɛ́: 'Púle mí, Wɩɩsɛ má nɩbííne: báálɔ mɩŋ, háálɔ mɩŋ.'
40019005	Ɛ́ nɛ́ Wɩɩsɛ sɛ́: 'Ɛ́ wɩ́ɛ́, báálɔ rɩ́ háálɔ sɩ́ lɩ́sɩ́wɔ́ tɩɩ, ɓa ánáwa rɩ́wɔ́ maáwa mɛ́, a má píwó wɩ́ɛ́ hé balá, a mɩŋ náŋá mɛ́, a makɛ rɩ́wɔ́ bɛllɛ ná a nɩbíŋ balá.'
40019006	Ɛ́ wɩ́ɛ́, ɓa báá to nɩɛ bɛllɛ, amá ɓa ká nɩbíŋ balá nɛ́. Nɩɛ ná sɩɛ́ Wɩɩsɛ há kené hé náŋá mɛ́ a tɩŋ hájaasɛ mʋ́l mɛ́, ʋ báá wɩ mɔhɛ̃́ rɩ́ nɛ́ŋ wuu káŋwɔ́ caksɛ náŋá mɛ́."
40019007	Ɛ́ nɛ́ Farɩzɩɛ̃wa ná baa bɔsɛ Zeezi bʋlɛ́: "Beé rí tɛ Moyizi fa sɛ́: 'Rɩ báálɔ nɩ́ɩ́ já rʋ́ʋ́ kírú háálɔ, rʋ́ʋ́ pʋ́ŋsɛ háhuõsi kɛnɔ a pɔ́ʋ́, ká kiri.' "
40019008	Ɛ́ nɛ́ Zeezi sɛ́: "Ɩ́ sahaksɩ́ wɩ́ɛ́ nɛ́ tɛ Moyizi pɛ́ɩ́wa ŋmɛ́nɔ rɩ́ɩ́wa kíríwa háála. Rɩ ɛ́ rá, dúníé púle mí, ɛ́ toó.
40019009	Ɛ́ wɩ́ɛ́, ŋ bʋ́lɔ́ aá pɛ́ɩ́wa, báálɔ ná wuu há já háálɔ, ʋ to hácɔ́rmʋ́ ká ʋ kiri tá ká ja nɔ́ŋɔ, ʋ́ʋ́ zɩŋ rʋ́ʋ́ tʋ́ŋ cɔ́rmʋ nɛ́ ɛ́."
40019010	Ɛ́ nɛ́ Zeezi karmɩbɛlɛ sɛ́: "Rɩ nyɛ é ní, rɩ báálɔ wɩ háálɔ jɛ́ɛ́ nɛ́ cúcó."
40019011	Ɛ́ nɛ́ Zeezi bʋl pɔ́wɔ́ bʋlɛ́: "Nɩɛ wuu wɩ wɩ́ɛ́ nyáŋ wuó tɩŋ, rʋʋ nɛ́ to nɩɛ ná Wɩɩsɛ há pɔ́wɔ́ dóé rɩ́wɔ́ wólli tɩŋ.
40019012	Wɩ́ɛ́ káŋ aá kɛ́rɛ báála rɩ́wɔ́ sɩ́ háála já: náŋa, ɓaá lʋ́lwɔ́ ɛ́ nɛ́, ɓa wɩ háála wuó ja. Náŋa má, ɓaá férwó ní, ɓa wɩ háála wuó ja; ká náŋa má tɩŋ Wɩɩsɛ kuótɔ́ɔ́ ná wɩ́ɛ́, a má wɩ háálá ja. Nɛrɔ ná wuu há wo wɩ́ɛ́ nyáŋ aá saŋ, rʋ́ʋ́ tɩ́na saŋ."
40019013	Ɛ́ har rɩ́ mɛ́, nɩɛ kɛ́sɛ́ heŋbiisi kaa ko Zeezi rí, rʋ́ʋ́ púú nɛ́ŋsa tɩ́kwɔ́ mɛ́, ká sʋl Wɩɩsɛ pɔ́wɔ́. Ɛ́ nɛ́ Zeezi karmɩbɛlɛ bɛsɛ nɩɛ ná mɛ́.
40019014	Ɛ́ nɛ́ Zeezi bʋl pɔ́ʋ́ karmɩbɛlɛ ná bʋlɛ́: "Ɩ́ lo rí heŋbiisi kóŋ rí, ɩ́ sɩ́wɔ́ mɛ́ kɛ́rʋ́; bee wɩ́ɛ́ nɩɛ ná há nɩhɩ̃́wɔ́ nɛ́ kéŋ dɩkéni Wɩɩsɛ kuótɔ́ɔ́ ná sɩɛrʋ."
40019015	Ká pɔ́ʋ́ nɛ́ŋsa tɩ́kwɔ́ mɛ́ a sʋl Wɩɩsɛ pɔ́wɔ́, ká col.
40019016	Ɛ́ nɛ́ báálɔ oro tuu peri Zeezi a bɔ́sʋ́ bʋlɛ́: "Karmɩ"ana, bee wɩ́wérí rí mɔhɛ̃́ rɩ́ŋ a, ká ná mɩɩsɛ ná há waá tenni?"
40019017	Ɛ́ nɛ́ Zeezi sɛ́: "Beé rí tɛ ɩ bʋ́bɔ́sɩ́ŋ wɩ́were ɛɛ wɩ́ɛ́? Wɩɩsɛ dʋŋɔ léŋ ní weré. Rɩɩ nɩ́ɩ́ ja mɩɩsɛ ná há waá tenni, ɩ tɩŋ Wɩɩsɛ wɩ́máŋsɛ ná."
40019018	Ɛ́ nɛ́ báálɔ ná bɔsɛ Zeezi: "Wɩɩsɛ wɩ́máŋsɛ bammá rɛ́?" Ɛ́ nɛ́ Zeezi sɛ́: "Sɩ́ nɩɛ ɓʋ́ʋ́sʋ́; sɩ́ cɔ́rmʋ á; sɩ́ gá; sɩ́ nyɩɛrʋ nyɛ́ɛ́ hé nɛrɔ nʋɔ mɛ́;
40019019	zílí áná rɩ́rɩ́ maá; cóllí nɩbínɔ́ŋɔ anɩ́ tɩɩ."
40019020	Ɛ́ nɛ́ báálɔ ná bʋl Zeezi rí bʋlɛ́: "Ŋ tɩ́ŋ nyáŋ wuu ní; beé rí báá káánɛ́?"
40019021	Ɛ́ nɛ́ Zeezi bʋl pɔ́ʋ́ bʋlɛ́: "Rɩɩ́ já rɩ́ɩ́ wɩ́ɛ́ wuu cɛ́rɛ cɩ́ wérí, ɩ mʋ́ a yɛ́llɩ́ ɓɩɛ wuu, a píwó meéwíé ɓa nɩyaara, ká ko tɩ́ŋɩ́ŋ mɛ́ a makɛ rɩ́ɩ́ ná kuóɓɩɛ Wɩɩsɛ dɩhɩ̃́."
40019022	Zeezi há bʋ́l ɛ́ pá báálɔ ná, ʋ sɩɛrʋ zɔ́kɔ́ kɩ́ŋkáŋ, ʋ zuki sɩ́ɛ́ aá col; bee wɩ́ɛ́ ʋ fa kéŋ ɓɩɛ kɩ́ŋkáŋ.
40019023	Ɛ́ nɛ́ Zeezi bʋl pɔ́ʋ́ karmɩbɛlɛ bʋlɛ́: "Taŋá nɛ́ ŋ bʋl aá pɛ́ɩ́wa, ʋ dúókó a pá ɓɩɛ tɩ́na rʋ́ʋ́ wólli Wɩɩsɛ kuótɔ́ɔ́ ná sɩɛrʋ zʋ.
40019024	Ŋ ha bʋ́lɔ́ aá pɛ́ɩ́wa, ʋ bɩ́rɔ́ a mɔlɛ́ a pá nyʋ́kma, rʋ́ʋ́ tɩŋ gɛhɛŋ gbel lɛ, ká a wɩ́dúó a pá ɓɩɛ tɩ́na, rʋ́ʋ́ wóllí zʋ Wɩɩsɛ kuótɔ́ɔ́ ná sɩɛrʋ."
40019025	Zeezi karmɩbɛlɛ há nɛ́ ɛ́, ʋ vɔ́kwɔ́ kɩ́ŋkáŋ, ɛ́ nɛ́ ɓa sɛ́: "Rʋʋ sɩɛ́ ká nyɛ, áŋ rɩ́ wo mɩɩsɛ ná há waá tenni aá ná?"
40019026	Ɛ́ nɛ́ Zeezi bélwó ká bʋl pɔ́wɔ́ bʋlɛ́: "Ʋ ká wɩ́ɩ́ ná há gɩ́rɛ́ nɩbííne ní, amá wɩ́ɩ́ toó aá gɩrɛ Wɩɩsɛ é."
40019027	Ɛ́ nɛ́ Pɩɛrɛ bʋl Zeezi rí bʋlɛ́: "Ká á má, Karmɩ"ana? Ná, á é vɛ́rá ɓɩɛ rɩ́rá nɩɛ wuu tá, ká tɩ́ŋɩ́ mɛ́."
40019028	Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, Nɩbiino Bio háá á rʋ́ʋ́ kénú píŋ kuóɓasa ná nyúú, dúníé fɛlɔ ná mɛ́, ɩ́ má nɩɛ ná há tɩ́ŋɩ́ŋ mɛ́, ɩ́ má sɩ́ ké kuóɓaŋsa fí rí bɛllɛ nyúú, a dí Ɩzɩrayɛl jɩmʋ́ʋ́la ná fí rí bɛllɛ sarɩ́ya.
40019029	Ká nɛrɔ ná wuu há lóú jɩɩsɛ, ʋ mááláwa, ʋ maábɛlɛ, ʋ nátolé, ʋ áná, ʋ maá, ʋ háálɔ, ʋ bɛlɛ, ɛ́ rá má ʋ baksɛ, ŋ wɩ́ɛ́, ʋ tɩ́na sɩ́ bɩrná kɩ́llɛ ɛ́ kɩ́ŋkáŋ, arɩ́ mɩɩsɛ ná há waá tenni.
40019030	Ɩ́ taŋa zɩŋ rɛ́ nɩɛ ná há lá sɩ́ɛ́, dɩkáŋ sɩ́ ko tɩŋ har, ká nɩɛ ná há tɩ́ŋ har, rɩ́wɔ́ má dɩkáŋ ko la sɩ́ɛ́."
40020001	Ká Zeezi sɩɛ́ sʋ́ɔ́lɛ pɔ́wɔ́ bʋlɛ́: "Wɩɩsɛ kuótɔ́ɔ́ ná nɩhɩ̃́ anɛ báálɔ oro há kenú baka, a sɩɛ́ cɔŋ fól lɛ rʋ́ʋ́ pa tʋtʋnna hóú baka ná mɛ́ rɩ́wɔ́ tʋŋ.
40020002	Ʋ rɩ́ tʋtʋnna ná sɩɛ́ bʋl hé déníé balá kál, ká ʋ tɔ́wɔ́ ɓa mʋ́ baka.
40020003	"Cɩ́cʋɔ bɩ́ŋbɩlɩ́ nɛ́mɛ́ cɛ́rɛ, ʋ baa lɛ a ná tʋtʋnna náŋa rɩ ɓa ké yɔ́ɔ́, tɔ́ɔ́ nɩɛ náŋá dɩcémi.
40020004	Ɛ́ nɛ́ ʋ bʋ́lwɔ́ rɩ́ bʋlɛ́: 'Ɩ́ má mʋ́ tʋ́mɩ́ŋ baka mɛ́, ká rɩ́ŋ túmíwa ɛ́ ná há mɔhɛ̃́.' Ɛ́ nɛ́ ɓa mʋ́.
40020005	Wɔhɔ bɩ́ŋbɩlɩ́ fí rí bɛllɛ cɛ́rɛ, baka tɩ́na ná baa lɛ, a ná nɩɛ náŋa, ʋ rɩ́wɔ́ má bʋl ɛ́ tɩɩ tɩɩ, ká ɓa mʋ́ baka. Ʋ baa lɛ gbaŋ bɩ́ŋbɩlɩ́ botoro, a baa ná nɩɛ náŋa má, ʋ rɩ́wɔ́ má bʋl ɛ́ tɩɩ tɩɩ, ká ɓa má mʋ́ baka.
40020006	Gbaanɛ bɩ́ŋbɩlɩ́ bɔmmʋ́ɔ́ cɛ́rɛ, ʋ baa ha lɛ a ná tʋtʋnna náŋa rɩ ɓa ké yɔ́ɔ́, tɔ́ɔ́ nɩɛ náŋá dɩcémi. Ɛ́ nɛ́ ʋ bʋ́lwɔ́ rɩ́ bʋlɛ́: 'Beé rí tɛ ɩ́ ké yɔ́ɔ́ nyɛ cɩ́cʋɔ wuu?'
40020007	"Ɛ́ nɛ́ ɓa sɛ́: 'Nɛ́ŋ wuu há wɩ́rá pɛ́ɛ́ ráá tʋŋ.' "Ɛ́ nɛ́ baka tɩ́na ná sɛ́: 'Rʋʋ ká ɛ́, ɩ́ mʋ́ tʋ́mɩ́ŋ baka mɛ́.' Ɛ́ nɛ́ ɓa mʋ́.
40020008	"Gbaŋ gbaanɛ, baka tɩ́na ná yɩ́rʋ́ oŋbello a bʋ́lʋ́ rɩ́ bʋlɛ́: 'Yɩ́rɛ tʋtʋnna ná a túŋwó. Taŋa púl túŋ nɩɛ ná ŋ há tɩ́ŋ har pa nɛ́, a mʋ́ tenni nɩɛ ná ŋ há lá sɩ́ɛ́ pa mɛ́.'
40020009	"Ɛ́ nɛ́ gbaŋ bɩ́ŋbɩlɩ́ bɔmmʋ́ɔ́ nɩpaalɛ́ ná ko, a la nɛ́ŋ wuu déníé balá.
40020010	Ɛ́ nɛ́ sɩ́laara ná má ko, a bɩɩnɛ rɩ ɓa sɩ́ túŋwó é kɩ́llɛ ɛ́; amá ɓa túŋwó má nɛ́ŋ wuu déníé balá nɛ́.
40020011	Ɓa há dé la, ɓa dé gɩ́gáásɛ wɩ́ɛ́ nɛ́ baka tɩ́na ná rɩ́,
40020012	a bʋlɛ́: 'Nɩɛ nyáŋ há tɩ́ŋ har ko, ɓa tʋ́ŋ lɛ́ɛ́rɛ balá dʋŋɔ nɛ́, ká á é tʋŋ cɩ́cʋɔ rɩ́ wɔhɔ wuu, lʋmɔ mɛ́, ká á rɩ́wɔ́ wuu túme balá.'
40020013	"Ɛ́ nɛ́ baka tɩ́na ná bʋ́lwɔ́ nɔ́ŋɔ rɩ́ bʋlɛ́: 'Ŋ naŋnɔ́ŋɔ, ŋ há wɩ́ɩ́ vɩ́rɛ́. Ŋ rɩ́rɩ́ bʋ́lɔ́ hé rɩ́ɩ́ tʋŋ ká la déníé balá nɛ́ kál.
40020014	Lɛ́ɩ́ túme cúcol. Ŋ há túmí ɛ́, nɛrɔ ná má há tɩ́ŋ har ko, ŋŋ́ túmú má ɛ́ nɛ́.
40020015	Ŋ wɩ ŋmɛ́nɔ kené rɩ́ŋ kánɩ́ŋ meéwíé tʋ́mɩ́ŋ satɔrɔ́ nɛ́ yáá, ŋ há kéŋ zilé ná nɩ́ɩ́ wɩ́ɩ́ mɛ́?'
40020016	"Ɛ́ wɩ́ɛ́, hatɩŋna sɩ́ bɩrmɛ sɩ́dííre, ká rɩ́ sɩ́dííre bɩrmɛ hatɩŋna."
40020017	Zeezi háá zɩ́ Zerizalɛmɛ, ŋmɛ́nɔ nyúú, ʋ yɩ́rʋ́ karmɩbɛlɛ ná fí rí bɛllɛ gɩɩkɛ, a bʋl pɔ́wɔ́ bʋlɛ́:
40020018	"Ɩ́ zesi, á háá mʋ́ Zerizalɛmɛ nyɛ, ɓa sɩ́ ká Nɩbiino Bio pá Wɩɩsɛ vʋk"ɔɔsa nɩhɩɛ̃́sɛ, arɩ́ Wɩɩsɛ kɛŋzɩnna, rɩ́wɔ́ dúú sarɩ́ya bʋlɛ́ rɩ́wɔ́ ɓʋ́ʋ́,
40020019	ká púú hé nɩɛ ná há to Zuwifiwa nɛ́sɛ mɛ́ rɩ́wɔ́ sáákʋ́, a ŋmɔ́wʋ́, ká ɓásʋ́ dagɛsɛ́ daha rʋ́ʋ́ sʋwɛ; amá tápʋlɛ botoro kal, ʋ sɩ́ bɩr"isi sʋʋ mɛ́."
40020020	Ɛ́ nɛ́ Zebede háálɔ kɛ́sʋ́ bɛlɛ bɛllɛ: Zakɛ rɩ́ Zaŋ, a tuu peri Zeezi, a ɓírmi tíé ʋ sɩ́ɛ́ rʋ́ʋ́ sʋ́lʋ́ sáŋɛ.
40020021	Ɛ́ nɛ́ Zeezi bɔ́sʋ́: "Beé rí ɩ jɩ́ja?" Ɛ́ nɛ́ ʋ sɛ́: "Rɩɩ kúó díí kuorí ná, ɩ lo rɩ́ŋ bɛlɛ nyáŋ bɛllɛ kéní laka, nɔ́ŋɔ ɩ néduu, nɔ́ŋɔ má ɩ nágʋɔ."
40020022	Ɛ́ nɛ́ Zeezi sɛ́: "Ɩ́ wɩ́ɩ́wa háá sʋl omo ná ɛ̃. Wɩɩla ná duo ŋ háá á rɩ́ŋ dí, ɩ́ sɩ́ wóllú dí?" Ɛ́ nɛ́ ɓa sɛ́: "Óó, á sɩ́ wólli."
40020023	Ɛ́ nɛ́ Zeezi bʋ́l pɔ́wɔ́ bʋlɛ́: "Ɩ́ ɓɩɛ́na sɩ́ wólli dí wɩɩla ná ŋ háá á rɩ́ŋ dí. Amá ŋ ra wɩ mɔhɛ̃́, rɩ́ŋ tʋɔsɛ nɩɛ ná há mɔhɛ̃́ rɩ́wɔ́ kéníŋ néduu rɩ́rɩ́ŋ nágʋɔ. Nɩɛ ná ŋ Ana Wɩɩsɛ há bɩ́rmɛ́ ɛ́ dɩkéŋsi rʋ́ʋ́ pá, ɓa nɩ́ɩ́ kéŋwó mí."
40020024	Zeezi karmɩbɛlɛ ná fí há nɛ́ Zakɛ rɩ́ Zaŋ wɩ́bʋlɩ́ ná, ɓa cɔ́ɛ́ wɩ́wɔ́ nyúú.
40020025	Ɛ́ nɛ́ Zeezi yɩ́rwɔ́ wuu a bʋlɛ́: "Ɩ́ tɩɩ ɩ́ɔ̃́ zɩŋ rɩ́ tíé nyúú rɛɛ́wa, dúníé kuóre rí nɩpiŋe ní kéŋ tɔ́ɔ́ ké.
40020026	Amá ɩ́ é dɩhɩ̃́ ʋ wɩ mɔhɛ̃́ rʋ́ʋ́ nɛ ɛ́. Taŋa ɩ́ sɩɛrʋ nɛrɔ ná wuu háá já rʋ́ʋ́ púú tɩɩ makɛ nɔhɔ̃́, ʋ nɛ́ mɔhɛ̃́ rʋ́ʋ́ ɛ́ɩ́wa wuu tʋtʋnnɔ.
40020027	Ká rɩɩ́wa sɩɛrʋ oro já rʋ́ʋ́ nɛ́ ɛ́ɩ́wa sɩ́laarɔ má, ʋ nɩ́ɩ́ bɩ́rmɩ́wa wuu yómo.
40020028	Nɩbiino Bio wɩ kúé rʋ́ʋ́ ké ká rɩ́wɔ́ tʋŋ pɔ́ʋ́, amá ʋ kúó rʋ́ʋ́ tʋŋ nɛ́, ká púú mɩɩsɛ yɔwɛ la nɩkana."
40020029	Zeezi rɩ́rʋ́ karmɩbɛlɛ há lɛ́ Zeriko mí, nɩɛ ɓɩkana tɩ́ŋwɔ́ mɛ́.
40020030	Nyʋmma bɛllɛ má sɩɛ́ fa ké ŋmɛ́nɔ nʋɔ. Ɓa há nɩ́ɛ́ rɩ Zeezi ní tɩ́ŋ ráŋ aá daarɛ, ɛ́ nɛ́ ɓa de cáási bʋlɛ́: "Nyuutɩna, kuóro Davidi Bio, fárá susu!"
40020031	Ɛ́ nɛ́ nɩkana ná de isi bɛ́sɩ́wɔ́ mɛ́ bʋl rɩ́wɔ́ tɔ́wɔ́ nʋʋsɛ mɛ́. Ɛ́ nɛ́ nyʋmma ná ɔsɛ cáási kɩ́ŋkáŋ bʋlɛ́: "Nyuutɩna, kuóro Davidi Bio, fárá susu!"
40020032	Ɛ́ nɛ́ Zeezi cɩ́ ká yɩ́rwɔ́ a bɔ́sɩ́wɔ́: "Ɩ́ có rɩŋ á beé rí pɛ́ɩ́wa?"
40020033	Ɛ́ nɛ́ ɓa sɛ́: "Nyuutɩna, wúrírá sɩ́sɛ párá."
40020034	Ɓa susu ka Zeezi, ɛ́ nɛ́ ʋ tɩ́kwɔ́ sɩ́ɛ́ mɛ́. Mʋ́l ná tɩɩ tɩɩ mɛ́, rɩ ɓa sɩ́sɛ wúnnó, ɓa tɩŋ Zeezi mí.
40021001	Zeezi rɩ́rʋ́ karmɩbɛlɛ há mʋ́ɛ́ peri Betifaze, a mʋ́ tɩŋ ólívi tuuni paalɔ laka, Zerizalɛmɛ zʋ́ɔ́ nʋɔ, Zeezi tʋ́mʋ́ karmɩbɛlɛ bɛllɛ,
40021002	a bʋ́lwɔ́ rɩ́ bʋlɛ́: "Ɩ́ mʋ́ zʋ tɔ́ɔ́ ná há mɩ́nɩ́wa sɩ́ɛ́, ɩ́ sɩ́ ná kokúmáá, rɩ ɓa vɔ́wɔ́, ʋ bio cɩ́nʋ́ laka; ɩ́ púrwó kaa ko páŋ.
40021003	Rɩ nɛ́ŋ bɔ́sɩ́wa ɩ́ bʋlɛ́: Nyuutɩna nɩ́ɩ́ jɛɛ́. Ʋ sɩ́ pii tá kɩ́kɛ́lɛ́ rɩ́ɩ́wa puri kaa ko."
40021004	Nyɛ há tʋ́mɛ́, Wɩɩsɛ wɩ́laabʋllɔ fa há bʋ́l wɩ́ɩ́ ná nʋɔ nɛ́ súé. Ʋ fa sɛ́:
40021005	"Ɩ́ bʋl pá Sɩyɔŋ nɩɛ a bʋlɛ́: 'Ɩ́ néíwa kuóro níí kóíwa rɩ́! Ʋ múúrú tɩɩ a zɩ́ kokúme, a zɩ́ kokúme bio.' "
40021006	Zeezi karmɩbɛlɛ ná mʋ́ a tʋŋ ɛ́ Zeezi há mákɛ́.
40021007	Ɓa sɩɛ́ ka kokúmáá ná rɩ́rʋ́ bio ko Zeezi rí, a píwó gɛnnɛ sákwɔ́ daha, ká a Zeezi zɩ́ ké kokúwie ná daha.
40021008	Nɩɛ ɓɩkana jɛ́rwɔ́ gɛnnɛ ŋmɛ́nɔ nyúú, ká náŋa má bónni paarɔ jɛrɛ rɩ́wɔ́ píŋsú.
40021009	Nɩɛ ná wuu há mɩŋ Zeezi sɩ́ɛ́ arɩ́wɔ́ ná wuu há mɩ́nʋ́ har rɩ́, sɩɛ́ hé náŋá mɛ́ aá jʋɔsɛ, a cáási bʋlɛ́: "Hozaana! Ɩ́ píŋsi kuóro Davidi Bio!" "Ɩ́ píŋsi nɛrɔ ná Nyuutɩna Wɩɩsɛ há tʋ́mɛ́ rʋ́ʋ́ kóú yɩr mɛ́!" "Ɩ́ bɩ bána nyúú rí Wɩɩsɛ mɛ́!"
40021010	Zeezi há mʋ́ɛ́ zʋ Zerizalɛmɛ tɔ́ɔ́ sɩɛrʋ, nɩɛ dé gígírki ní girígirí aá bɔsɛ: "Áŋ rɩ́ nyɛ?"
40021011	Ɛ́ nɛ́ nɩkana ná há tɩ́ŋʋ́ mɛ́ sɛ́: "Zeezi ní, Wɩɩsɛ wɩ́laabʋllɔ ná há lɛ́ Nazarɛtɛ, Galiile tíé."
40021012	Zeezi mʋ́ zʋ Wɩcʋɔlɩjɩzeno. Ʋ zʋ́ɔ́ rɩ nɩɛ mɩŋ ráŋ aá yɛ́llɛ ɓɩɛ, ká náŋa má yɩ́yɔwɛ; ʋ kírwó wuu ɓa lɛ, ká ʋ ka nɩɛ ná háá céŋŋi meéwíé táábɩlwa yiki yo, a ka nɩɛ ná má háá yɛ́llɛ kʋ́dɔ́llɛ ɓaŋsa yiki yo.
40021013	Ká Zeezi sɩɛ́ bʋl pɔ́wɔ́ bʋlɛ́: "Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́ Wɩɩsɛ sɛ́: 'Ŋ jaa sɩ́ a Wɩcʋɔlɩjaa; ká ɩ́ é pii makɛ gabɩbara dɩféŋsi.' "
40021014	Ɛ́ nɛ́ nyʋmma rɩ́ gbɛrka tuu peri Zeezi, Wɩcʋɔlɩjɩzeno ná sɩɛrʋ, ʋ dúóríwó.
40021015	Wɩɩsɛ vʋk"ɔɔsa nɩhɩɛ̃́sɛ arɩ́ Wɩɩsɛ kɛŋzɩnna há ná wɩ́nyáŋsɛ ná Zeezi há ɛ́ɛ́ ná, arɩ́ heŋbiisi háá a kʋɔllɛ ná Wɩcʋɔlɩjɩzeno sɩɛrʋ bʋlɛ́: "Ɩ́ bɩ kuóro Davidi Bio mí!" Ɓa cɔ́ɛ́ wɩ́ɔ́.
40021016	Ɛ́ nɛ́ ɓa bʋl Zeezi rí bʋlɛ́: "Ɩɩ́ nɛ heŋbiisi ná háá bʋl wɩ́ɛ́ ná rɛ́?" Ɛ́ nɛ́ Zeezi bʋ́l pɔ́wɔ́ bʋlɛ́: "Óó, ŋŋ́ nɛ́ wérí. Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Wɩɩsɛ ɔ́ɔ́ heŋbiisi rí bipʋllɛ wuu ní bɩ́bʋ́ mɛ́.' Ɩ́ kármʋ́ wérí!"
40021017	Zeezi lówó ráŋ, ká lɩɩ mʋ́ cɔ Betani mí.
40021018	Tɔ́ɔ́ pʋl cɩ́cʋɔ, ɓa lɛ Betani aá mʋ́ Zerizalɛmɛ, losu ka Zeezi.
40021019	Ʋ há ná piro rʋʋ cɩ́ ŋmɛ́nɔ nʋɔ, ɛ́ nɛ́ ʋ mʋ́ pérú, a bel rɩ nɔnɔ toó, paarʋ dʋŋɔ nɛ́. Ɛ́ nɛ́ ʋ bʋl piro ná rɩ́ bʋlɛ́: "Ɩ báá waá a rɩ́ nɔŋ ná." Piro ná de hɩl mʋ́l ná tɩɩ tɩɩ mɛ́.
40021020	Ʋ karmɩbɛlɛ há ná ɛ́, ʋ vɔ́kwɔ́ kɩ́ŋkáŋ ɓa sɛ́: "Ɛrɛ́wa rɛ́ piro ná sʋwɛ mʋ́l ná tɩɩ tɩɩ mɛ́ ɛ́!"
40021021	Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, rɩɩ́wa nɛ́ kéŋ yardá, ká wɩ mʋɔ́ wuu káŋsɛ, ɩ́ má sɩ́ a wɩ́ɩ́ né ŋ há píé a piro mí, ká ɛ́ má dʋŋɔ rá, ɩ́ sɩ́ bʋl paalɔ rɩ́ bʋlɛ́: 'Paalɔ, cúri a mʋ́ ɓal mʋʋ sɩɛrʋ!' Ɛ́ sɩ́ tʋŋ.
40021022	Rɩɩ́wa nɩ́ɩ́ sʋl Wɩɩsɛ rɩ́ yardá, onni ná wuu ɩ háá sʋlɛ́, ɩ́ sɩ́ ná."
40021023	Zeezi mʋ́ zʋ Wɩcʋɔlɩjɩzeno sɩɛrʋ aá karmɛ nɩɛ. Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ arɩ́ tɔ́ɔ́ nɩhɩɛ̃́sɛ isi pa náŋá ko lʋ́ʋ́ mɛ́, a bɔ́sʋ́ bʋlɛ́: "Ɩ ná tíŋ nɛɛ́ rɛ́ aá a wɩ́ɛ́ nyáŋ? Áŋ rɩ́ pɛ́ɩ́ ɛ́ tíŋ?"
40021024	Ɛ́ nɛ́ Zeezi bʋl pɔ́wɔ́ bʋlɛ́: "Ŋ má á rɩ́ŋ bɔ́sɩ́wa wɩ́ɩ́ balá rɛ́; ɩ́ lɩ́sɛ ɛ́ wɩ́ɩ́ sɩ́ɛ́, ká rɩ́ŋ mákɩ́ŋ há ná tíŋ ráŋ aá áŋ wɩ́ɛ́.
40021025	Áŋ rɩ́ tʋ́ŋ Zaŋ rʋ́ʋ́ ka nɩɛ muŋsi nyii mí, Wɩɩsɛ nɛ́ yáá nɩbííne ní? Ɩ́ makɛ páŋ." Ɛ́ nɛ́ ɓa kaa cɔ́ksɛ bʋlɛ́: "Raá nɛ́ sɛ́ Wɩɩsɛ nɛ́ tʋ́ŋ Zaŋ, ʋ sɩ́ bʋlɛ́: 'Ká beé rí sɩɛ́ tɛ ɩ́ wɩ Zaŋ wɩ́ɛ́ lɛ́ɛ́ dí?'
40021026	Raá nɛ́ sɩɛ́ báá sɛ́ nɩbííne ní tʋ́mʋ́ má, áá fá nɩkana nyáŋ má wuu rí, bee wɩ́ɛ́ ɓa wuu fa ɩ́ɔ̃́ wérí, rɩ Zaŋ ká Wɩɩsɛ wɩ́laabʋllɔ nɛ́."
40021027	Ɛ́ nɛ́ ɓa bʋl Zeezi rí bʋlɛ́: "Á wɩ ɛ̃." Ɛ́ nɛ́ Zeezi má sɛ́: "Aã, ŋ má sɩɛ́ wɩ́ŋ há ná tíŋ ráŋ ná aá a wɩ́ɛ́ nyáŋ mákɩ́ pɛ́ɩ́wa."
40021028	Ká Zeezi sʋ́ɔ́lɛ pɔ́wɔ́ bʋlɛ́: "Ɩ́ zesi wɩ́ɩ́ né. Báálɔ oro rí ráŋ, a ka bɛlɛ bɛllɛ. Ʋ sɩɛ́ bʋl nɔhɔ̃́ rɩ́ bʋlɛ́: 'Ŋ bio, zaá mʋ́ tʋ́mɩ́ŋ baka mɛ́.'
40021029	"Ɛ́ nɛ́ ʋ bihɔ̃́ ná sɛ́: 'Ŋ zaa wɩ baka mʋ́ɩ́ có.' Ɛ́ har rɩ́ mɛ́, ʋ ná sazɔkɔ́, ʋ há bʋ́l ɛ́ ʋ áná rɩ́. Ɛ́ nɛ́ ʋ isi mʋ́ baka ná.
40021030	"Ká báálɔ ná baa bʋ́lʋ́ bio ɓɩwie ná má rɩ́ bʋlɛ́: 'Ŋ bio, zaá mʋ́ tʋ́mɩ́ŋ baka mɛ́.' Ɛ́ nɛ́ bio ɓɩwie ná sɛ́: 'Ŋ áná, ŋ sɩ́ mʋ́.' Ká vɛ, ʋ wɩ mʋ́ɛ́.
40021031	"Bɛlɛ nyáŋ bɛllɛ sɩɛrʋ, orí rí tɩ́ŋʋ́ áná nʋɔ?" Ɛ́ nɛ́ ɓa sɛ́: "Bio ɓɔhɔ̃́ ná nɛ́." Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, loŋpolaara arɩ́ tuútuúwa sɩ́ lɛ́ɩ́wa sɩ́ɛ́ zʋ Wɩɩsɛ kuótɔ́ɔ́ ná sɩɛrʋ.
40021032	Bee wɩ́ɛ́ Zaŋ Batiisi kúó a makɛ taŋá ŋmɛ́nɔ pɛ́ɩ́wa, ká ɩ́ wʋ́ʋ́ lɛ́ɛ́ dí, ká loŋpolaara arɩ́ tuútuúwa lɔ́ʋ́ dí. Ɩ́ ná ɛ́ má, ká ɩ́ wɩ bɩ́rsɛ́ a la Zaŋ dí."
40021033	Zeezi baa súúri bʋlɛ́: "Ɩ́ zesi sɩ́ŋsʋ́ɔ́lɔ nɔ́ŋɔ báá. Jaa tɩ́na oro rí cókí tíé a cɔ́ŋsɛ víínyi tuuni, a sɔ zekúme kɛ́rɛ, ká zʋ́ʋ́ sɩɛrʋ a sɔ pʋ́pɔ́ɔ́rɔ káŋpílmí, a lú bʋɔ a bɩrmɛ wérí, rɩ́wɔ́ hɩ́haasɛ víínyi nɔnɔ ráŋ. Ʋ há ɔ́wɔ́ wuu ko tenni, ɛ́ nɛ́ ʋ ja parɛ ráá ɓa nɩɛ hé, ká lɩɩ mʋ́ tɔ́bólí a ké ráŋ.
40021034	Báálɔ ná sɩɛ́ há kúé zɩŋ rʋ́ʋ́ víínyi nɔnɔ ná bɩɩ tɛ́ŋ péró, ɛ́ nɛ́ ʋ tʋ́mʋ́ tʋtʋnna, tubelle ná dɩhɩ̃́ rɩ́wɔ́ mʋ́ lɔ́ʋ́ ker ko.
40021035	"Tubelle ná de isi kɛsɛ tʋtʋnna ná, a ŋmɔwɛ nɔ́ŋɔ, a ɓʋ́ nɔ́ŋɔ, ká yosi nɔ́ŋɔ má ɓʋ́ arɩ́ dɔ́wʋ́ɔ́.
40021036	Ɛ́ nɛ́ baka ná tɩ́na baa hóú tʋtʋnna náŋa, ɓɩkáná, a kɩ́llɛ tésíé mí. Tubelle ná baa pi ɛ́ tɩɩ tɩɩ tʋ́ŋwɔ́ má mɛ́.
40021037	Ɛ́ nɛ́ baka ná tɩ́na bɔl ká tʋ́mʋ́ bio, tubelle ná dɩhɩ̃́; ʋ sɩɛrʋ rɩ́: 'Rɩŋ bio é ní mʋ́ɛ́, ɓa sɩ́ zílú.'
40021038	"Tubelle ná há dé nóú bio ná rʋʋ́ kó, ɓa bʋ́l náŋá rɩ́ bʋlɛ́: 'Baka tɩ́na bio tɩɩ nɛ́ nyɛ; á ɓʋ́ʋ́, bee wɩ́ɛ́ rɩ áná sʋ́wɔ́, ʋ nɩ́ɩ́ tɩ́llɛ baka ná, ká raá nɛ́ ɓʋ́ʋ́ ká rʋ́ʋ́ áná ko sʋwɛ, á nɩ́ɩ́ tɩ́llʋ́ liwe.'
40021039	Ká ɓɩɛ́na de isi ka bio ná, a kaa pɔsɛ lɛ baka ná mɛ́ a ɓʋ́ʋ́.
40021040	"Ʋ há cɩ́ nyɛ, baka ná tɩ́na háá kué, beé rí rʋ́ʋ́ pii tʋŋ tubelle ná mɛ́?"
40021041	Ɛ́ nɛ́ ɓa sɛ́: "Susu toó, ʋ sɩ́ ɓʋ́ʋ́sɛ ɛ́ nɩbɔma, ká baa pa nɩɛ náŋa hé rɩ́wɔ́ bíbel víínyi tuuni ná mɛ́, a makɛ rɩ ɓa ɓɔ́rɛ péró, rɩ́wɔ́ tɔ́ʋ́ ker."
40021042	Ɛ́ nɛ Zeezi bʋl pɔ́wɔ́ bʋlɛ́: "Ɩ́ kármɛ́ Wɩɩsɛ Kɛnɔ sɩɛrʋ ná rɛ́. Ɓa pʋ́ŋsɛ ráŋ bʋlɛ́: 'Dɔ́wɩ́ ná jɩsɔɔra há vɛ́ɛ́ tá, ɛ́ dɔ́wɩ́ nɛ́ bɩ́rmɛ́ dɔ́wɩ́wero ná há dúókó, ɓa pii sɔ nagbáŋjɛ́; ʋ nɛ́ bɩ́rɛ́ ka jaa ná cɛ́. Nyuutɩna nɛ́ tʋ́ŋ ɛ́; ʋ cólle ní, ká ʋ árá wɩ́bɛ́llɛ́!' "
40021043	Ɛ́ nɛ́ Zeezi súúri a bʋlɛ́: "Ɛ́ nɛ́ sɩɛ́ tɛ ŋ bʋl aá pɛ́ɩ́wa, Wɩɩsɛ sɩ́ kánʋ́ kuorí ná lɛ́ɩ́wa rɩ́, a pii pá nɩɛ ná háá tɩ́ŋʋ́ nʋɔ wérí, aá sʋ́ɔ́rʋ́ kuorí ná sɔ́ŋ.
40021044	((Amá nɛrɔ ná wuu há sɩ́ ɓal ɛ́ dɔ́wɩ́ daha, ʋ tɩ́na sɩ́ bónni; ká rɩ ɛ́ dɔ́wɩ́ ɓál nɛ́ŋ nyúú, ʋ sɩ́ pʋ́nnɛ tɩ́na.))"
40021045	Wɩɩsɛ vʋk"ɔɔsa nɩhɩɛ̃́sɛ ná arɩ́ Farɩzɩɛ̃wa ná há zésí sɩ́ŋsʋ́ɔ́la ná, ɓa kɩ́ɛ́lɔ́ rɩ ɓa wɩ́ɛ́ nɛ́ Zeezi bʋ́bʋl.
40021046	Ɛ́ nɛ́ ɓa wɩ́wálmɛ rɩ́wɔ́ ka Zeezi, ká fɩ́fá jamáŋ ná héwíŋ, bee wɩ́ɛ́ ɓa nóó rɩ Zeezi ká Wɩɩsɛ wɩ́laabʋ́llʋ́ rɛ́.
40022001	Zeezi baa ha sʋ́ɔ́lɛ pá nɩɛ ná bʋlɛ́:
40022002	"Wɩɩsɛ kuótɔ́ɔ́ ná nɩhɩ̃́ anɛ kuóro oro há ɔ́ʋ́ bio hájaasɛ cana ɓɩdííle ní, a yɩ́rɛ nɩɛ rɩ́wɔ́ ko dí.
40022003	Ʋ sɩɛ́ tʋ́mʋ́ tʋtʋnna rɩ́wɔ́ mʋ́ yɩ́rʋ́ nɩyɩ́rɛ ná, bee wɩ́ɛ́ ɓa á ɓɩdííle tenni. Ɛ́ nɛ́ ɓa vɛ koe.
40022004	"Ʋ baa tʋ́mʋ́ tʋtʋnna náŋa a bʋlɛ́: 'Rɩɩ́wa mʋ́ɔ́, ɩ́ bʋlɩ́ŋ á wɩ́ɛ́ wuu tenni. Ŋ ɔ́ɔ́ ɓa ɓʋ́ʋ́sɛ nɛsɛ arɩ́rɩ́ŋ pʋsɛ ná há vʋ́ɛ́ hé nʋʋ, a bɩ́rmɩ́wɔ́ wuu. Ɩ́ ko dí hájaasɛ cana ná.'
40022005	"Ɛ́ nɛ́ nɩyɩ́rɛ ná baa ha vɛ, ká de lɛ aá mʋ́wɔ́ tʋtʋmɛ́. Nɔ́ŋɔ isi mʋ́ʋ́ baka, nɔ́ŋɔ má mʋ́ʋ́ ɓɩɛ dɩyɛ́llɛ;
40022006	ká náŋa isi kɛsɛ tʋtʋnna ná, a bɛ́ŋsɩ́wɔ́ ká ɓʋ́ʋ́sɛ.
40022007	Ɛ́ nɛ́ kuóro ná cɔ́ɛ́ wɛ, ʋ hóú sóójiwa ɓa mʋ́ ɓʋ́ʋ́sɛ ɛ́ nɩɛ, ká nyɩ́kwɔ́ tɔ́ɔ́.
40022008	"Ɛ́ har mɛ́, ʋ sɩɛ́ bʋ́lʋ́ tʋtʋnna náŋa rɩ́ a bʋlɛ́: 'Hájaasɛ cana ɓɩdííle ná bɩ́ɔ́, ká nɩyɩ́rɛ ná rɩ́wɔ́ díí wɩ cɛ́rɛ́.
40022009	Ɛ́ wɩ́ɛ́, ɩ́ lɩɩ mʋ́ ŋmɛ́ŋcáksáwa, ɩ́ há ná nɩɛ ná wuu, ɩ́ yɩ́rɛ rɩ́wɔ́ ko dí hájaasɛ cana ɓɩdííle ná.'
40022010	Ɛ́ nɛ́ tʋtʋnna ná lɛ a mʋ́ ŋmɛ́ŋcáksáwa ná, a yɩ́rɛ nɩɛ ná wuu ɓa há néé, nɩwere rí nɩbɔma, ɓa wuu ko zʋʋ sú cana jaa ná.
40022011	"Kuóro ná sɩɛ́ zʋ rʋ́ʋ́ ná nɩyɩ́rɛ ná; ʋ béló rɩ báálɔ oro wɩ hájaasɛ cana gɛrɔ súé, ká má mɩŋ ráŋ.
40022012	Ɛ́ nɛ́ ʋ bɔ́sʋ́ bʋlɛ́: 'Ŋ naŋnɔ́ŋɔ, ɩ á ɛrɛ́wa rɛ́ zʋ rɛɛ́wa, ká wɩ hájaasɛ cana gɛrɔ ná súé?' Báálɔ ná táŋŋʋ́ nʋɔ.
40022013	"Ɛ́ nɛ́ kuóro ná bʋ́lʋ́ tʋtʋnna mɛ́ bʋlɛ́: 'Ɩ́ ka, a vɔsɛ nɛ́ŋsa rɩ́ naasɛ wuu, a púú yoo tá pʋmmɔ bíno sɩɛrʋ, ráŋ ná ʋ há sɩ́ wi, a dʋŋ nɛ́sɛ aá mɩ́sɛ.' "
40022014	Zeezi sɩɛ́ sʋ́ɔ́lɛ tenni ká bʋlɛ́: "Nɩyɩ́rɛ káŋ, amá nɩtʋɔsɛ́ wɩ kaŋ."
40022015	Ɛ́ nɛ́ Farɩzɩɛ̃wa gɩɩkɛ, aá vʋʋrɛ rɩ́wɔ́ ná ɓa háá bɔsɛ Zeezi ɛ́, rʋ́ʋ́ bʋl wɩ́ɛ́ kánʋ́ tɩɩ.
40022016	Ɓa sɩɛ́ tʋ́ŋwɔ́ karmɩbɛlɛ arɩ́ Erodi naanɩɛ Zeezi rí. Ɛ́ nɛ́ ɓa mʋ́ a bɔsɛ Zeezi bʋlɛ́: "Karmɩ"ana, á ɩ́ɔ̃́ zɩŋ rɩ́ɩ́ bʋl wɩ́táŋsɛ nɛ́; ɩɩ́ karmɛ nɩɛ ɛ́ ná tɩɩ tɩɩ há mɔhɛ̃́ rɩ́wɔ́ tɩŋ Wɩɩsɛ cólle, taŋá sɩɛrʋ nɛ́. Ɩ wɩ nɩbííno sabɩŋsɛ héwíŋ fá, bee wɩ́ɛ́ ɩ wɩ nɩbííno píŋ níí bel.
40022017	Ɛ́ wɩ́ɛ́, lɩ́sɛ wɩ́ɩ́ né sɩ́ɛ́ párá: loŋpó ná á há túmé aá pá Romi kuózeno, ʋ ɛ́ cɛ́rɔ́ rɩ́ yáá, ʋ wɩ cɛ́rɛ́?"
40022018	Amá Zeezi há kɩ́ɛ́lɛ zɩ́ŋwɔ́ sabɩŋtɩɛnnɛ mɛ́, ɛ́ nɛ́ ʋ sɛ́: "Nʋŋmɔ́ŋyɔ́ɔ́wa, beé rí tɛ ɩ́ dídíŋíŋ?
40022019	Ɩ́ kánɩ́wa loŋpó meéwí ná kaa ko rɩ́ŋ ná." Ɛ́ nɛ́ ɓa ka meéwí ná kaa kóú rɩ́.
40022020	Ʋ bɔ́sɩ́wɔ́: "Áŋ nyúú rí, áŋ yɩ́r rɩ́ pʋ́ŋsɛ ráŋ?"
40022021	Ɛ́ nɛ́ ɓa sɛ́: "Romi kuózeno ní." Ɛ́ nɛ́ Zeezi bʋl pɔ́wɔ́ bʋlɛ́: "Ɛ́ wɩ́ɛ́, omo ná há mɔhɛ̃́ rɩ́ɩ́wa túŋ pá Romi kuózeno, ɩ́ túŋ pɔ́ʋ́; ká omo ná há ká Wɩɩsɛ ker, ɩ́ pii pá Wɩɩsɛ."
40022022	Zeezi bʋlɛ́ ná gɩ́rwɔ́, ɓa tá Zeezi ká col.
40022023	Ɛ́ kal tɩɩ, nɩɛ bamma ɓaá yɩ́rɛ Sadɩsɩɛ̃wa, ɓa má kó Zeezi rí. Ɓa é sɛ́, sʋsɛ wɩ bɩ́rɛ́ aá isi; ɓa sɩɛ́ ko bɔsɛ Zeezi bʋlɛ́:
40022024	"Karmɩ"ana, Moyizi bʋ́lɔ́ párá bʋlɛ́: 'Rɩ báálɔ nɛ́ já háálɔ, ká ka maábio, rʋʋ rɩ́rʋ́ háálɔ ná nɛ́ wɩ bíí lʋ́lɛ́ ká rʋ́ʋ́ sʋwɛ ká tá háálɔ ná, rʋ́ʋ́ maábio ná pii ja, a lʋl bɛlɛ tá ʋ maalɩtoó ná yɩr mɛ́.'
40022025	Báála balpɛ rɩ́ sɩɛ́ fa mɩ́ŋrá dɩhɩ̃́, ɓa sɩɛrʋ nɔhɔ̃́ ja háálɔ, ʋ rɩ́rʋ́ wɩ bíí lʋ́lɛ́, ká ʋ sʋwɛ ká tá háálɔ ná, ʋ tʋkɛ́ pi yúháálɔ ná ja.
40022026	Ʋ tʋkɛ́ ná má rɩ́ háálɔ ná wɩ bíí lʋ́lɛ́, ká ʋ má sʋwɛ. Ʋ má tʋkɛ́ baa pii ja, ɛ́ tɩɩ tɩɩ nʋ́ʋ́. Ɓa balpɛ ná wuu ja háálɔ ná la náŋá mɛ́, ɛ́ tɩɩ tɩɩ nʋ́ʋ́.
40022027	Ɛ́ har rɩ́ mɛ́, háálɔ ná má sʋwɛ.
40022028	Sʋsɛ kal bɩr"isí, ɓa balpɛ ná sɩɛrʋ, orí rí sɩɛ́ tɩ́llɛ háálɔ ná? Bee wɩ́ɛ́ ɓa wuu ní jɔ́ʋ́ la náŋá mɛ́."
40022029	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ɩ́ yéŋŋíwa tɩɩ rɛ́ ká wɩ ɛ̃, ɩ́ wɩ Wɩɩsɛ Kɛnɔ ɛ̃, a wɩ Wɩɩsɛ dóé má mʋɔsɔ ɛ̃.
40022030	Ɩ́ taŋa zɩŋ rɩ́ sʋsɛ bɩr"isé mí, báála rɩ́ háála báá wɩ náŋá ja, amá ɓa sɩ́ nɛ Wɩɩsɛ malɩ́kawa há nɩhɩ̃́ ɛ́ bána nyúú.
40022031	Ŋ má sɩ́ɩ́wa kármɛ́ wɩ́ɩ́ ná Wɩɩsɛ há bʋ́lɛ́ pɛ́ɩ́wa rɛ́?
40022032	Wɩɩsɛ sɛ́: 'Ŋ nɛ́ ká Abɩrahaŋ rɩ́ Ɩzakɛ rɩ́ Zakɔbɛ Wɩɩsɛ.' Wɩɩsɛ to nɩsʋsɛ́ Wɩɩsɛ, amá nɩwómme Wɩɩsɛ nɛ́."
40022033	Nɩkaŋdɔ́ɔ́ ná há nɛ́ Zeezi nʋʋsɛ ná, ʋ karmɛ́ ná dé vɔ́kwɔ́ nɛ́.
40022034	Farɩzɩɛ̃wa sɩɛ́ há nɩ́ɛ́ rɩ Zeezi bʋ́lɔ́ ka Sadɩsɩɛ̃wa, ɛ́ nɛ́ ɓa céŋ náŋá a vʋʋrɛ.
40022035	Ɓa sɩɛrʋ nɔ́ŋɔ há ká Wɩɩsɛ kɛŋzɩ́nnʋ́, ʋ sɩɛ́ háá já rʋ́ʋ́ mɩl Zeezi ná, ɛ́ nɛ́ ʋ bɔ́sʋ́ bʋlɛ́:
40022036	"Karmɩ"ana, Wɩɩsɛ wɩ́máŋsɛ ná wuu sɩɛrʋ wɩ́bíí ní ká orí rí?"
40022037	Ɛ́ nɛ́ Zeezi bʋl pɔ́ʋ́ bʋlɛ́: "Cólli Nyuutɩna ɩ Wɩɩsɛ rɩ́rɩ́ sɩɛrʋ wuu, rɩ́rɩ́ dʋma wuu arɩ́rɩ́ sabɩɩna wuu.
40022038	Wɩɩsɛ wɩ́máŋsɛ ná sɩɛrʋ wɩ́bíí ní ɛ́, ʋ nɛ́ ká dʋ́ŋdʋ́ʋ̃́ má.
40022039	Ʋ tʋkɛ́ ná há nɩhʋ̃́ nɛ́ ká: Cóllí nɩbínɔ́ŋɔ anɛ ɩ há cóí tɩɩ ɛ́.
40022040	Wɩɩsɛ wɩ́máŋsɛ ná wuu arɩ́ Wɩɩsɛ wɩ́laabʋlla wɩ́bʋlɛ́ ná wuu, ɓa tɩ́ɛ́kɛ́ wɩ́ɛ́ nyáŋ bɛllɛ mɛ́ nɛ́."
40022041	Farɩzɩɛ̃wa ná sɩɛ́ há cíkí ráŋ, ɛ́ nɛ́ Zeezi má bɔ́sɩ́wɔ́ bʋlɛ́:
40022042	"Ɩ́ sabɩɩna nɛ́ beé rí arɩ́ Kirisi ná? Áŋ duó nɛ́ŋ rɛ́?" Ɛ́ nɛ́ ɓa sɛ́: "Davidi Bio ní."
40022043	Zeezi baa bɔ́sɩ́wɔ́ bʋlɛ́: "Beé rí sɩɛ́ tɛ Davidi tɩɩ tɩŋ Wɩɩsɛ Sabɩɩna mɛ́, a púú yɩ́rʋ́ Nyuutɩna? Davidi sɛ́:
40022044	'Nyuutɩna Wɩɩsɛ bʋ́lɩ́ŋ Nyuutɩna rɩ́ bʋlɛ́: Kéníŋ néduu, a kaá ja tápʋl ná ŋ háá á rɩ́ŋ kɛ́sɩ́ dɩŋdɔma wuu héí nɛ́sɛ mɛ́.'
40022045	Davidi sɩɛ́ háá yɩ́rɛ Kirisi ʋ Nyuutɩna, Kirisi sɩɛ́ baa cɩ́ ɛrɛ́ rɛ́ a a Davidi Bio?"
40022046	Nɛ́ŋ wuu wɩ wóllé lɩ́sʋ́ sɩ́ɛ́ pɔ́ʋ́. A sɩɛ́ de kaa mɔ ɛ́ kal mɛ́, nɛ́ŋ báá wʋ́ʋ́ kɔwɛ aá bɔsɛ rɩ́ wɩ́ɛ́.
40023001	Ɛ́ nɛ́ Zeezi bʋl nɩkaŋdɔ́ɔ́ ná rɩ́rʋ́ karmɩbɛlɛ rɩ́ bʋlɛ́:
40023002	"Wɩɩsɛ kɛŋzɩnna arɩ́ Farɩzɩɛ̃wa tʋtʋmɩ́ nɛ́ ká rɩ́wɔ́ kɩ́karmɛ Wɩɩsɛ wɩ́máŋsɛ ná Moyizi há mákɛ́.
40023003	Ɛ́ wɩ́ɛ́, ɩ́ mɔhɔ̃́ rɩ́ɩ́wa tɩŋ wɩ́ɛ́ ná wuu ɓa há sɩ́ɩ́wa a, amá ɩ́ sɩ́wɔ́ wɩ́"állɛ césú, bee wɩ́ɛ́ ɓa tɩɩ wʋ́ɔ́ wɩ́karmɛ́ ná tɩŋ.
40023004	Ɓaá pa wɩ́ɛ́ cɩ́ɩ́nɛ nɩɛ anɛ cɩkzime, ká ɓa tɩɩ wʋ́ɔ́ néní má píé aá tɩkɛ ɛ́ cɩksɛ mɛ́.
40023005	"Ɓa é wɩ́ɩ́ wuu, ɓaá a a makɛ rɩ́ nɩɛ nɛ́ nówó. Ɓaá pʋ́ŋsɛ Wɩɩsɛ wɩ́ɛ́ hé kɛŋjɛlɛ mɛ́, a pii vɔ́wɩ́wɔ́ tulli rɩ́wɔ́ vaŋsɛ mɛ́; ɓa gɛnnɛ má nʋʋsɛ zʋɔsa jɛ́l.
40023006	Rɩ ɓa mʋ́ cana dɩdíí, ɓaá bɛ́llɛ tʋɔsɛ dɩkéŋpiŋe ná há mɩŋ sɩ́ɛ́ nɛ́; rɩ ɓa nɛ́ zʋ́ Zuwifiwa cémejɩɩsɛ má, ɓaá bɛ́llɛ tʋɔsɛ dɩkéŋwere ná há mɩŋ sɩ́ɛ́ nɛ́, a cólli rɩ́wɔ́ ɓírmi tíé aá bɔ́llɩ́wɔ́ nɩkana sɩɛrʋ,
40023007	a cólli rɩ́ nɩɛ káŋwɔ́ aá yɩ́rɛ 'karmɩ"ánáwa.'
40023008	"Amá ɩ́ é, ɩ́ sɩ́ ló rí nɩɛ kánɩ́wa aá yɩ́rɛ 'karmɩ"ánáwa.' Bee wɩ́ɛ́ ɩ́ wuu ká maábináŋa nɛ́, ɩ́ Karmɩ"ana nɛ́ balá léŋ.
40023009	Ɩ́ sɩ́ nɛ́ŋ wuu káá yɩ́rɩ́wa 'áná' dúníé né mí. Bee wɩ́ɛ́ ɩ́ Ana Wɩɩsɛ nɛ́ balá léŋ, ʋ ná há mɩŋ bána nyúú.
40023010	Ɩ́ sɩ́ ló rí nɩɛ kánɩ́wa aá yɩ́rɛ 'kuóre.' Bee wɩ́ɛ́ ɩ́ Kuoro ní balá léŋ, ʋ nɛ́ ká Kirisi, Wɩɩsɛ Nɩlɩsɛ.
40023011	Ɩ́ sɩɛrʋ nɛrɔ ná wuu háá já rʋ́ʋ́ púú tɩɩ makɛ nɔhɔ̃́, ʋ nɩ́ɩ́ ɛ́ɩ́wa tʋtʋnnɔ.
40023012	Nɛrɔ ná wuu háá píŋsú tɩɩ, Wɩɩsɛ sɩ́ múúri tɩ́na, ká nɛrɔ ná wuu há múúrú tɩɩ, Wɩɩsɛ sɩ́ píŋsi tɩ́na."
40023013	Zeezi sɛ́: "Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nɩbínʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Bee wɩ́ɛ́ ɩ́ tɔ́ Wɩɩsɛ kuótɔ́ɔ́ ná dánnʋɔ rɩ́ nɩɛ sɩ́ zʋ́; ɩ́ tɩɩ waá ja rɩ́ɩ́wa zʋ, ká nɩɛ ná háá já rɩ́wɔ́ zʋ, ɩ́ baa pɔ́ rɩ́wɔ́ má sɩ́ zʋ́. ((
40023014	"Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Bee wɩ́ɛ́ ɩ́ fóri yúháála ɓɩɛ dídí, ká rɩɩ́wa cɩ́ nɩɛ sɩ́ɛ́, ɩ́ cʋɔlɛ Wɩɩsɛ déŋdéŋ, a makɛ rɩ́wɔ́ bʋlɩ́wa ká nɩwéré. Ɛ́ wɩ́ɛ́ Wɩɩsɛ sɩ́ a rɩ́ɩ́wa ná wɩhála ɓɩzeno a kɩ́llɛ nɩɛ wuu.))
40023015	"Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Ɩ́ɩ́ gʋɔrɛ kuosi nyii mʋ́ tɔ́nɛ náŋa, a bʋl Wɩɩsɛ wɩ́ɛ́ pá nɩɛ ná há to Zuwifiwa; rɩ nɛ́ŋ balá lɔ́ɔ́ dí, ɩ́ɩ́ a ʋ ná wɩɩla kɩ́llɩ́wa tɩɩ, naasɩ́ bʋllɛ, níŋjaa sɩɛrʋ.
40023016	"Ɩ́ ká sɩ́laara ná há nyʋ́mmɛ́ nɛ́, ɩ́ sɩɛ́ sɩ́ ná wɩɩla! Ɩ́ sɛ́: 'Rɩ nɛrɔ nɛ́ ŋmɩ́ɛ́sɛ Wɩcʋɔlɩjɩzeno ná, ʋ to ŋmɔ́ɔ́, amá rɩ nɛrɔ nɛ́ ŋmɩ́ɛ́sɛ salmɛ ná há mɩŋ Wɩcʋɔlɩjɩzeno ná sɩɛrʋ é, ŋmɔ́ɔ́ tɩɩ nɛ́ tɩ́na bil ɛ́.'
40023017	Ɩ́ ɓɩɛ́na ká nɩcʋ́llɛ́, a a nyʋ́mmá! Salmɛ ná mɩŋ Wɩcʋɔlɩjɩzeno sɩɛrʋ nɛ́. Ɛ́ wɩ́ɛ́ salmɛ ná wɩ́ɛ́ nɛ́ sɩɛ́ haakɛ Wɩcʋɔlɩjɩzeno?
40023018	Ɩ́ báá sɛ́: 'Rɩ nɛrɔ nɛ́ ŋmɩ́ɛ́sɛ vʋk"ɔ́ɔ́sɩ́koro ná, ʋ to ŋmɔ́ɔ́, amá rɩ nɛrɔ nɛ́ ŋmɩ́ɛ́sɛ omo ná ɓa há sákɛ́ koro ná nyúú a pá Wɩɩsɛ, ŋmɔ́ɔ́ tɩɩ nɛ́ tɩ́na bil ɛ́.'
40023019	Nyʋmma! Orí wɩ́ɛ́ rɛ́ haakɛ́? Vʋk"ɔ́ɔ́sɩ́koro ná nɛ́ yáá, omo ná ɓa há sákɛ́ koro ná nyúú pá Wɩɩsɛ nɛ́?
40023020	Ɛ́ wɩ́ɛ́, nɛrɔ ná wuu há dé ŋmɩ́ɛ́sɛ vʋk"ɔ́ɔ́sɩ́koro ná, ʋ ŋmɩ́ɛ́sɛ koro ná rɩ́ omo ná ɓa há sákʋ́ nyúú a pá Wɩɩsɛ nɛ́.
40023021	Nɛrɔ ná má wuu há dé ŋmɩ́ɛ́sɛ Wɩcʋɔlɩjɩzeno ná, ʋ ŋmɩ́ɛ́sɛ Wɩcʋɔlɩjɩzeno ná rɩ́ Wɩɩsɛ wuu ní, bee wɩ́ɛ́ Wɩɩsɛ nɛ́ mɩŋ ráŋ.
40023022	Nɛrɔ ná má há dé ŋmɩ́ɛ́sɛ bána, ʋ ŋmɩ́ɛ́sɛ Wɩɩsɛ kuóɓasa nɛ́ ɛ́, arɩ́ Wɩɩsɛ ná há kénú nyúú.
40023023	"Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Bee wɩ́ɛ́ rɩɩ́wa nɛ́ já paarʋ ná há kéŋ sɔ́ŋ arɩ́wɔ́ ná há wɩ sɔ́ŋ kené, arɩ́ padííle wuu, ɩ́ɩ́ lɩ́sɩ́wɔ́ fí nyúú ker a pá Wɩɩsɛ, ká vɛ Wɩɩsɛ wɩ́máŋsɛ ná sɩɛrʋ wɩ́ɛ́ ná há píŋó kɩ́ŋkáŋwa; ɓa nɛ́ ká: tékétéké, sawér arɩ́ taŋá. Ʋ sɩɛ́ fa mɔhɔ̃́ rɩ́ɩ́wa tɩŋ nyáŋ nɛ́, ká sɩ́ wɩ́ɛ́ náŋa cókí tá.
40023024	Ɩ́ ká sɩ́laara ná há nyʋ́mmɛ́ nɛ́! Ɩ́ɩ́ lúóli nyii a lɩ́sɛ naŋcʋʋsɛ tá, ká líliŋ nyʋ́kma, a wʋ́ʋ́ é lúólé aá tá.
40023025	"Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Bee wɩ́ɛ́ ɩ́ɩ́ tiisi nyíŋgbaŋsɛ rɩ́ gbaŋsɛ har nɛ́, ká ɓa sɩɛnnɛ wuu sú arɩ́rɩ́wa gaɓɩɛ, arɩ́ onni ná ɩ́ há fóré nɩɛ rɩ́.
40023026	Ɩ é Farɩzɩɛ̃, ɩ nyʋ́mmɔ́! La sɩ́ɛ́ tíísí sɩɛrʋ anɛ nyíŋgbaŋa rɩ́ gbaŋa sɩɛrʋ, ká zɩŋ tiisi har rʋ́ʋ́ a wérí.
40023027	"Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Bee wɩ́ɛ́ ɩ́ dé nɛ lɛlbulli ɓa há bʋ́kɛ́, ɓa har wuu a wérí ní, ká ɓa sɩɛrʋ wuu sú, arɩ́ heŋgbele arɩ́ sʋɔra duo wuu.
40023028	Ɩ́ má nɩhɩ̃́ ɛ́ nɛ́. Ɩ́ ɔ́ɔ́ anɛ ɩ́ ká nɩtaŋáwa rɛ́ nɩɛ sɩ́ɛ́ mɛ́, amá ɩ́ sɩɛnnɛ dé sú rí nʋŋmɔ́ŋyɔ́ɔ́wa wɩ́ɛ́ arɩ́ wɩ́bɔma nɛ́.
40023029	"Wɩɩsɛ kɛŋzɩnna arɩ́ Farɩzɩɛ̃wa, ɩ́ ká nʋŋmɔ́ŋyɔ́ɔ́wa! Ɩ́ sɩɛ́ sɩ́ ná wɩɩla! Bee wɩ́ɛ́ ɩ́ɩ́ sɔ Wɩɩsɛ wɩ́laabʋlla lɛlbulli, aá ɓɩɛrɛ nɩɛ ná fa há ká tékétékéwa má lɛlbulli,
40023030	ká bʋlɛ́: 'Á naabálwa mɩnɛ́ tɛ́ŋ mɛ́, raá fa mɩ́nɔ́ rɛ́, á fa wʋ́ɔ́ mɩ́ɩ́ pɛ́ɛ́ ɓʋ́ʋ́sɛ Wɩɩsɛ wɩ́laabʋlla ná.'
40023031	Ɩ́ há dé bʋl ɛ́, ɩ́ ɓɩɛ́na mákɔ́ rɩɩ́wa nɛ́ ká Wɩɩsɛ wɩ́laabʋlla ɓʋ́ɓʋ́ʋ́ra ná bɛlɛ.
40023032	Ɛ́ wɩ́ɛ́, ɩ́ ka ɛ́ naa mɛ́, a aa kɩ́llɩ́wa naabálwa!
40023033	"Nɩbídʋbɔma duo! Ɩ́ bɩ́ɩ́nɔ́ ɩ́ sɩ́ wólli fá kɛkɛ Wɩɩsɛ níŋjaa ná mɛ́? Ɛ́ toó.
40023034	Ɛ́ wɩ́ɛ́, ŋ sɩ́ tʋŋ Wɩɩsɛ wɩ́laabʋlla rɩ́ wɩ́zɩnna arɩ́ Wɩɩsɛ kɛŋzɩnna ɩ́ rɩ́. Ɩ́ sɩ́ ɓʋ́ʋ́sɛ náŋa, a ɓásɛ náŋa dagɛsɛ́ daha, a fɩ́rɛ náŋa ɩ́ cémejɩɩsɛ mɛ́, ká wálmɛ náŋa, a kírwó aá dɛŋŋɛ tɔ́nɛ,
40023035	a makɛ rɩ́ Wɩɩsɛ bɛ́ŋsɩ́wa, a tɩŋ nɩɛ ná há wɩ wɩ́ɩ́ zɔ́kɛ́, ká ɓa ɓʋ́ʋ́sɩ́wɔ́ wɩ́ɛ́; a de kaa pɔ́ nɩtékétéké Abɛl sʋʋ mɛ́, a kaa mʋ́ yakɛ Baraki bio Zakari mí, ɩ́ há ɓʋ́ɛ́ Wɩcʋɔlɩjɩzeno wuolo sɩɛrʋ.
40023036	Taŋá nɛ́ ŋ bʋl aá pɛ́ɩ́wa, Wɩɩsɛ sɩ́ bɛŋsɛ zaa bɛlɛ, wɩ́ɛ́ nyáŋ wuu yɩr mɛ́.
40023037	"Ɩ́ nɛ́, Zerizalɛmɛ tɩ́náwa, ɩ́ nɩ́ɩ́ ɓʋ́ʋ́sɛ Wɩɩsɛ wɩ́laabʋlla, káá yosi nɩɛ ná Wɩɩsɛ há tʋ́mɛ́ ɩ́ rɩ́, arɩ́ dɔ́wʋ́ɔ́ aá ɓʋ́ʋ́sɛ! Ŋ fa có rɩ́ŋ kɛ́sɩ́wa héŋ mʋ́l, naasɩ́ ɛrɛ́, anɛ zímáá háá cú tɔ́ʋ́ bɛlɛ mɛ́ ɛ́, ká ɩ́ wɩ có.
40023038	Ɛ́ wɩ́ɛ́, ɩ́ ná, ɩ́ dɩmɩnɩ́ sɩ́ a dɩvɛɛtáálɛ́;
40023039	bee wɩ́ɛ́ ɩ́ báá waá a rɩ́ɩ́wa néŋ, a kaá ja tɛ́ŋ ná mɛ́ ɩ́ háá kóó bʋlɛ́: 'Rɩ́ Wɩɩsɛ hé bárka pá nɛrɔ ná háá ko Nyuutɩna Wɩɩsɛ yɩr mɛ́.' "
40024001	Zeezi há lɛ́ Wɩcʋɔlɩjɩzeno ná mɛ́ aá col, ɛ́ nɛ́ ʋ karmɩbɛlɛ tuu pérú, a bʋlʋ́ bel ná, ɓa há sɔ́ Wɩcʋɔlɩjɩzeno ná wérí ɛ́.
40024002	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ bélwó wuu ɛ́. Taŋá nɛ́ ŋ bʋl aá pɛ́ɩ́wa, kal oro ɓa sɩ́ céŋŋú, a yíkú dɔ́wʋ́ɔ́ ná yo, rɩ́ bála má sʋ́ʋ́ nɔ́ŋɔ daha káánʋ́."
40024003	Ká Zeezi rɩ́rʋ́ karmɩbɛlɛ sɩɛ́ mʋ́ zɩ́ ké ólívi tuuni paalɔ nyúú. Ʋ karmɩbɛlɛ sɩɛ́ tuu pérú a bɔ́sʋ́ bʋlɛ́: "Tɛ́ŋ beé mí rí ɛ́ wɩ́ɛ́ á rɩ́wɔ́ a? Malla orí mí rí, ráá tɩŋ zɩ́mɩ́ bɩrkoe ná, arɩ́ dúníé isé?"
40024004	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ pɔ́ wérí, rɩ́ nɛ́ŋ wuu sɩ́ɩ́wa yéŋŋú.
40024005	Bee wɩ́ɛ́ nɩɛ ɓɩkana sɩ́ kánɩ́ŋ yɩr ko, a bʋl rɩ́ ɓa nɛ́ ká Kirisi, ká yéŋŋi nɩkana.
40024006	Ɩ́ sɩ́ nɛ lal wɩ́ɛ́ rɩ ɓaá bʋ́lʋ́, ɩ́ taŋa pɔ́ɩ́wa tɩɩ mɛ́, ɩ́ sɩ́ ló rɩ́ɩ́wa baŋcɩllɛ fúkli. Ɛ́ wɩ́ɛ́ mɔhɔ̃́ rɩ́wɔ́ ko, amá dúníé isé rá ha ɛ́.
40024007	Duó rí duó sɩ́ isi cɩ́ náŋá mɛ́ aá na nɛsɛ, kuóre sɩ́ isi aá yo náŋá; dɩhɛ̃́ ɓɩkana, losu sɩ́ mɩŋ, tíé sɩ́ zíkli.
40024008	Ɛ́ wɩ́ɛ́ wuu taŋa sɩ́ nɛ hápuuko luoru há púlé aá wɛ nɛ́.
40024009	"Ɓa sɩɛ́ sɩ́ kɛ́sɩ́wa, a a rɩ́ɩ́wa ná wɩɩla, a ɓʋ́ʋ́sɩ́wa; nɩɛ wuu sɩ́ bɛ́rɩ́wa, ŋ wɩ́ɛ́.
40024010	Ɛ́ wɩ́ɛ́ sɩ́ a rɩ́ nɩɛ ɓɩkana vɛ Wɩɩsɛ káá nyɩ́sɩ́wɔ́ tɩɩ, aá bɛ́rɛ náŋá má.
40024011	Nɩɛ ɓɩkana sɩ́ nyɛ nyɩɛrʋ bʋlɛ́ ɓa ká Wɩɩsɛ wɩ́laabʋ́llá, ká yéŋŋi nɩkana.
40024012	Wɩ́bɔma sɩ́ nɛrkɛ, a a rɩ́ nɩɛ ɓɩkana cólle fɩɛlɛ.
40024013	Amá nɛrɔ ná há sɩ́ dí nyamma a kaa mʋ́ peri tokó, Wɩɩsɛ sɩ́ la tɩ́na tá.
40024014	Ɓa sɩ́ bʋl Wɩɩsɛ kuótɔ́ɔ́ Labaarɩwero né wɩ́ɛ́ ceŋ dúníé wuu, a makɛ rɩ́ dúníé nɩɛ wuu nʋ́ʋ́ kɛ́rɛ́, ká rɩ́ dúníé zɩŋ isi.
40024015	"Ɛ́ wɩ́ɛ́, wɩ́bɔmɔ ná há kéŋ zɔ́krʋ́ ɓɩzeno zʋ Wɩcʋɔlɩjɩzeno ná wɩ́ɛ́, Wɩɩsɛ wɩ́laabʋllɔ Danɩɛl fa há bʋ́lʋ́ wɩ́ɛ́, rɩɩ́wa kúó nóú rʋʋ ké Wɩcʋɔlɩjɩzeno mí, Wɩɩsɛ dɩmɩnɩ́, rɩ́ nɛrɔ ná háá karmɛ́, rʋ́ʋ́ tɩ́na nɩ́wɔ́ mʋ́ʋ́la.
40024016	Ɛ́ mɛ́, nɩɛ ná há mɩŋ Ziide mí, rɩ́wɔ́ fá zɩ́ pallɛ nyunni.
40024017	Rɩ nɛ́ŋ má mɩŋ luso daha, rʋ́ʋ́ báá sɩ́ túwí zʋ́ʋ́ jaa rʋ́ʋ́ pi óŋ.
40024018	Rɩ́ nɛrɔ ná má há mɩŋ baka mɛ́, rʋ́ʋ́ má báá sɩ́ bɩ́rmʋ́ jaa rʋ́ʋ́ púú gɛrɔ.
40024019	Ʋ sɩ́ lɔrɛ a pá hápuuke rɩ́ hásʋɔna ɛ́ tɛ́ŋ mɛ́.
40024020	Ɩ́ sʋ́sʋl Wɩɩsɛ rɩ́ɩ́wa fɛ́ɛ́ sɩ́ waarʋ rɩ́ Zuwifiwa fɩɛlɛ́ cɛ́rʋ́,
40024021	bee wɩ́ɛ́ ɛ́ tɛ́ŋ mɛ́, wɩɩla sɩ́ a ɓɩduó; Wɩɩsɛ há má dúníé wuu a ko aá lɛ zaa, nɛ́ŋ ha wɩ ɛ́ wɩɩla duo néé ná, wɩɩla wuu má waá a rʋ́ʋ́ ko dúníé, a mɔ ɛ́ tɛ́ŋ mɛ́ wɩɩla, a ná.
40024022	Rɩ Wɩɩsɛ fa wɩ ɛ́ tápʋlbɔma cóké múúri ní, nɛ́ŋ balá má fa waá káánɛ. Amá Wɩɩsɛ tɩ́ŋʋ́ nɩbɛ́llɩtʋɔsɛ́ wɩ́ɛ́, a coki ɛ́ tápʋlbɔma múúri.
40024023	"Rɩ nɛ́ŋ sɩɛ́ kúó bʋ́lɩ́wa rɩ́ a bʋlɛ́: 'Ɩ́ ná Kirisi ní rɛɛ́! Ɩ́ nóú ní rɛɛ rɩ́!' Ɩ́ sɩ́ láá dí.
40024024	Bee wɩ́ɛ́ nɩɛ ɓɩkana sɩ́ ko nyɛ nyɩɛrʋ bʋlɛ́ ɓa ká kirisiwa nɛ́, rɩ́ náŋa má nyɛ nyɩɛrʋ bʋlɛ́ ɓa ká Wɩɩsɛ wɩ́laabʋlla nɛ́. Ɓa sɩ́ tʋŋ wɩ́gɩrɛ́ rɩ́ nyáŋsɛ ɓɩzeŋsi, a makɛ rʋʋ ká mɔlɛ́, rɩ́wɔ́ yéŋŋi Wɩɩsɛ nɩtʋɔsɛ́.
40024025	Ɩ́ ná, ŋ é lá sɩ́ɛ́ máŋsɛ ɛ́ wɩ́koolé wuu pɛ́ɩ́wa rɛ́.
40024026	"Rɩ nɛ́ŋ sɩɛ́ kúó bʋ́lɩ́wa rɩ́ a bʋlɛ́: 'Wɩɩsɛ Nɩlɩsɛ ná mɩŋ gɩrbétéke sɩɛrʋ!' Ɩ́ sɩ́ ráŋ mʋ́; rɩ ɓa sɛ́: 'Ʋ mɩŋ jaa sɩ́ɛ́rɩ́!' Ɩ́ sɩ́ láá dí.
40024027	Anɛ duófɩ́llɔ háá de pɔ́ tɔ́ɔ́ mʋ́bʋɔ ká ko mʋ́ yakɛ tɔ́ɔ́ nyúú ɛ́, Nɩbiino Bio tápʋl ná háá á rʋ́ʋ́ bɩrko, ʋʋ́ á rʋ́ʋ́ nɛ ɛ́ nɛ́.
40024028	Oŋsʋɔrɩ́ há mɩŋ ráŋ ná nɛ́ duune lílaari.
40024029	"Tɛ́ŋ ná mɛ́ tápʋlbɔma ná háá kóó daarɛ, mʋ́l ná tɩɩ tɩɩ mɛ́, 'wɩɩsɛ sɩ́ bíri, cana báá wɩ pʋmmɔ́ ka, caŋwʋllɛ sɩ́ lɛ bána nyúú tuwi ɓallɛ tíé, ká rɩ́ oŋduoru ná há mɩŋ bána daha váklɛ.'
40024030	"Ɛ́ mɛ́ nɛ́ sɩɛ́, rɩ́wɔ́ ná Nɩbiino Bio malla bána nyúú, rɩ́ dúníé nɩɛ wuu wii hiĩni, ká sɩɛ́ ná Nɩbiino Bio rʋʋ lɛ́ bána nyúú rí duóbásɛ sɩɛrʋ aá ko, rɩ́ dóé ná nɔ́ŋɔ há toó, arɩ́ píŋ ɓɩzeno.
40024031	Ɛ́ nɛ́ sɩɛ́ rʋ́ʋ́ tʋ́mʋ́ malɩ́kawa, arɩ́ bʋ́gɩla ná háá cɩɩmɛ́, rɩ́wɔ́ gʋɔrɛ dúníé kíŋkere ná baná, a pɔ́ bána nʋɔ nɔ́ŋɔ mɛ́, ká kaa mʋ́ lɛ nɔ́ŋɔ mɛ́, a yɩ́rʋ́ nɩtʋɔsɛ́ kaa ko hé náŋá mɛ́.
40024032	"Ɩ́ pi piro wɩ́ɛ́ a kármɩ́wa tɩɩ. Rɩɩ́wa nɛ́ kúó ná piro rʋʋ yúóró, ká bɩrɛ aá tɔwɛ pa"ɔlma, ɩ́ɩ́ bʋlɛ́ yibíŋ zʋ́ɔ́ rɛ́.
40024033	Ʋ ká ɛ́ nɛ́, rɩɩ́wa nɛ́ kúé ná ɛ́ wɩ́ɛ́ wuu rɩ ɓa kúó, ɩ́ zɩŋ rɩ́ Nɩbiino Bio má pérí tɛ́sɩ́ɩ́; ʋ mɩŋ ŋmɛ́nɔ mɛ́.
40024034	Taŋá nɛ́ ŋ bʋl aá pɛ́ɩ́wa, zaa nɩɛ nyáŋ wuu waá sʋsɛ, ká rɩ́ ɛ́ wɩ́ɛ́ wuu ko.
40024035	Bána rɩ́ tíé sɩ́ nyɩ́ɩ́kɛ, amá ŋ é wɩ́bʋlɛ́ waá nyɩ́ɩ́kɩ́ ná.
40024036	"Nɛ́ŋ wuu toó a zɩŋ tápʋl ná rɩ́ tɛ́ŋ ná mɛ́, ɛ́ wɩ́ɛ́ háá kué. Wɩɩsɛ malɩ́kawa há mɩŋ bána nyúú wɩ ɛ̃; Bio má wɩ ɛ̃; Ana Wɩɩsɛ dʋŋɔ nɛ́ ɛ̃ ɛ́ tápʋl.
40024037	Tʋtʋmɩ́ ná há tʋ́mɛ́ Nowe tɛ́ŋ mɛ́, ɛ́ tʋtʋmɩ́ tɩɩ nʋ́ʋ́ nɩ́ɩ́ á rʋ́ʋ́ tʋŋ, tápʋl ná Nɩbiino Bio háá á rʋ́ʋ́ bɩrko.
40024038	Ɛ́ tɛ́ŋ mɛ́, ká rɩ́ nyigíro ɓɩzeno ná zɩŋ ko, nɩɛ faá dí, aá nyɔ, báála rɩ́ háála jɩ́ja náŋá, a kaá ja tápʋl ná Nowe há zʋ́ nyiidaborzeno ná sɩɛrʋ.
40024039	Nɩɛ fa wɩ kɩ́ɛ́lɛ́ zɩŋ, a kaá ja tɛ́ŋ ná mɛ́ nyigíro ɓɩzeno ná há kúé, a pɔ́wɔ́ wuu ɓa sʋsɛ. Kal ná Nɩbiino Bio háá á rʋ́ʋ́ bɩrko, ʋʋ́ á rʋ́ʋ́ nɛ ɛ́ tɩɩ nɛ́.
40024040	Ɛ́ tɛ́ŋ mɛ́, báála bɛllɛ sɩ́ mɩŋ baka balá mɛ́, rɩ́ Wɩɩsɛ pi nɔ́ŋɔ ká tá nɔ́ŋɔ ráŋ.
40024041	Háála bɛllɛ sɩ́ gɩ́gɛrɛ míŋ, rɩ́ Wɩɩsɛ pi nɔ́ŋɔ ká tá nɔ́ŋɔ ráŋ.
40024042	"Ɛ́ wɩ́ɛ́ ɩ́ pɔ́ wérí, bee wɩ́ɛ́ ɩ́ wɩ́ɩ́wa Nyuutɩna tápʋl koolí ɛ̃.
40024043	Ɩ́ zesi nɛ wérí, rɩ jaa tɩ́na fa ɛ̃ tɛ́ŋ ná mɛ́ gaarɔ háá kué rí, ʋ sɩ́ barɛ dóŋ a pɔ́ wérí, rɩ́ gaarɔ ná sʋ́ʋ́ jaa zʋ́.
40024044	Ɛ́ wɩ́ɛ́, ɩ́ má kánɩ́wa tɩɩ a pɔ́ wérí, bee wɩ́ɛ́ Nɩbiino Bio á rʋ́ʋ́ ko tɛ́ŋ ná mɛ́ ɩ́ há wʋ́ʋ́ yɩɛla kené ní.
40024045	"Áŋ rɩ́ ká tʋtʋnnɔ ná háá tʋŋ taŋá, a zɩŋ wɩ́ɛ́? Ʋ nɛ́ ká tʋtʋnnɔ ná ʋ nyúútɩ́na há bílú rʋ́ʋ́ bíbélú jaa mɛ́, a pɩ́pá tʋtʋnna má ɓɩdííle tɛ́ŋ ná há mɔhɛ̃́ rʋ́ʋ́ pá mɛ́.
40024046	Rʋʋ nyúútɩ́na nɛ́ bɩ́rɛ́ ko, rɩ tʋtʋnnɔ ná mɩŋ ɛ́ mɛ́ aá tʋŋ, ɛ́ tʋtʋnnɔ ná wér.
40024047	Taŋá nɛ́ ŋ bʋl aá pɛ́ɩ́wa, nyúútɩ́na ná sɩ́ pi ɛ́ tʋtʋnnɔ bílú ɓɩɛ wuu nyúú, rʋ́ʋ́ bíbel.
40024048	Amá rʋʋ nɛ́ ká tʋtʋnnʋyɔ́ɔ́, rɩ́ɩ́ bɩ́ɩ́nʋ́ tɩɩ mɛ́ rɩ́ɩ́ bʋlɛ́: 'Ŋ nyúútɩ́na ná dáánɛ́ rɛ́, ʋ wɩ kɩ́kɛ́lɛ́ ko.'
40024049	Káá ísí kɛ́sʋ́ tʋtʋ́nnʋ́náŋa ná rɩ́ɩ́ ŋmɩ́ŋmasɛ, rɩ́ɩ́ cúŋ ɓɩdííle mí, rɩ́ɩ́ zʋ sɩ́ŋ nyɔɛ arɩ́ sɩnyɔ́ɔ́rɩ́bɩbara,
40024050	ʋ nyúútɩ́na ná sɩ́ ko uri, kal ná rɩ́ tɛ́ŋ ná mɛ́, ʋ há wɩ bɩ́ɩ́nɛ́.
40024051	Ʋ sɩɛ́ sɩ́ bɛ́ŋsʋ́ wérí, ká hóú nʋŋmɔ́ŋyɔ́ɔ́wa sɩɛrʋ, rʋ́ʋ́ rɩ́wɔ́ wuu dí wɩɩla balá. Ráŋ nɛ́ rʋ́ʋ́ wi a dʋŋ nɛ́sɛ mɩ́sɛ."
40025001	Ɛ́ nɛ́ Zeezi sʋ́ɔ́lɛ bʋlɛ́: "Ɛ́ tɛ́ŋ mɛ́, Wɩɩsɛ kuótɔ́ɔ́ ná á rʋ́ʋ́ nɛ toopere fí há píwó cáŋsɛ, a mʋ́ rɩ́wɔ́ céŋ háfɛlɔ bála nɛ́.
40025002	Ɓa sɩɛrʋ, bɔmmʋ́ɔ́ fa ká nɩcʋ́llɛ́, ká bɔmmʋ́ɔ́ a wɩ́zɩ́nná.
40025003	Nɩcʋ́llɛ ná bɔmmʋ́ɔ́ há píwó cáŋsɛ, ɓa báá wɩ nʋʋ jɛ́ɛ́ pɛ́ kaá va, rɩ ɓa ténnó rɩ́wɔ́ hé.
40025004	Ká wɩ́zɩnna ná bɔmmʋ́ɔ́ é pɛ́ ja nʋʋ hé búlliwiisi mí, a kaá va.
40025005	Háfɛlɔ bála ná sɩɛ́ há wɩ kɩ́kɛ́lɛ́ kúé, ɓa dɛ́llɔ́ dɛ́llɔ́ bɔl, ká pii pɩ́ donni.
40025006	"Tɔ́ɔ́ ɓaamɔnáŋáwa mɛ́, ɓa ɔ́ɔ́ rɩ́wɔ́ cɛ́, rɩ búŋse níí ŋmɔwɛ́ a bʋlɛ́: 'Ɩ́ ná háfɛlɔ bála ná nɛ́, ɩ́ lɩɩ cémú!'
40025007	"Ɛ́ nɛ́ toopere ná wuu gírki isi, a bɩ́rmɩ́wɔ́ cáŋsɛ.
40025008	Nɩcʋ́llɛ ná sɩɛ́ bʋl wɩ́zɩnna ná rɩ́ bʋlɛ́: 'Á cáŋsɛ ná dʋ́sʋ́ rɛ́, ɩ́ ɛ́ɩ́wa nʋʋ ná mʋ́ɔ́ párá.'
40025009	"Ɛ́ nɛ́ wɩ́zɩnna ná sɛ́: 'Aɩ́, nʋʋ ná wɩ́rá wuú peri; ɩ́ mʋ́ nʋyɛ́lla rɩ́ a yɔwɛ nʋʋ pɛ́ɩ́wa tɩɩ.'
40025010	"Tɛ́ŋ ná mɛ́ ɓa há mʋ́ɛ́ rɩ́wɔ́ yɔwɛ nʋʋ ná, háfɛlɔ bála ná péró. Toopere ná bɔmmʋ́ɔ́ há kéŋwó tɩɩ, ɓa rɩ́ háfɛlɔ bála ná zʋ hájaasɛ cana jaa, ká ɓa ka dánnʋɔ tɔ́.
40025011	"Ʋ ɛ́ har rɩ́ mɛ́, toopere ná bɔmmʋ́ɔ́ há káánɛ́ má kúó a bʋlɛ́: 'Nyuutɩna, Nyuutɩna, wúri dánnʋɔ párá.'
40025012	"Ɛ́ nɛ́ ʋ sɛ́: 'Taŋá nɛ́ ŋ bʋl aá pɛ́ɩ́wa, ŋ wɩ́ɩ́wa ɛ̃.' "
40025013	Zeezi sɩɛ́ súúri bʋlɛ́: "Ɛ́ wɩ́ɛ́ ɩ́ pɔ́ wérí, bee wɩ́ɛ́ ɩ́ wɩ́ŋ tápʋl rɩ́rɩ́ŋ tɛ́ŋ koolí ɛ̃.
40025014	"Wɩɩsɛ kuótɔ́ɔ́ ná wɩ́ɛ́ nɩhɩ̃́ anɛ báálɔ oro háá já rʋ́ʋ́ va ŋmɛ́nɔ, a yɩ́rʋ́ tʋtʋnna, a púú ɓɩɛ héwó nɛ́sɛ mɛ́ rɩ́wɔ́ bíbel ní.
40025015	Ʋ sɩɛ́ pi táláŋ bɔmmʋ́ɔ́ pá nɔ́ŋɔ, a pi bɛllɛ pá nɔ́ŋɔ ká pi balá pá nɔ́ŋɔ má; ʋ bél nɛrɔ wuu dóé mʋɔsɔ nɛ́ ká pá ɛ́, ká sɩɛ́ col.
40025016	Tʋtʋnnɔ ná há lá táláŋ bɔmmʋ́ɔ́, ʋ kéŋwó bɩ́rɛ, a ná táláŋ bɔmmʋ́ɔ́ náŋa súúri, mʋ́l ná tɩɩ tɩɩ mɛ́.
40025017	Ʋ ná má há lá táláŋ bɛllɛ ná, ʋ má kéŋwó bɩ́rɛ, a ná táláŋ bɛllɛ náŋa a súúri.
40025018	Ká ʋ ná há lá táláŋ balá ná, ʋ kaa mʋ́ lú bʋɔ a púú nyúútɩ́na meéwí ná féŋsi ráŋ.
40025019	"Ʋ dáánɛ wérí, ká tʋtʋnna ná nyúútɩ́na bɩrko, a yɩ́rwɔ́, rɩ́wɔ́ bílwó nʋʋsɛ.
40025020	Ɛ́ nɛ́ tʋtʋnnɔ ná fa há lá táláŋ bɔmmʋ́ɔ́ ná tuu peri, a bʋlɛ́: 'Ŋ nyúútɩ́na, ɩ fa pí táláŋ bɔmmʋ́ɔ́ nɛ́ páŋ, sɩɛ́ nówó, ŋ kenó bɩ́rɛ a ná táláŋ bɔmmʋ́ɔ́ náŋa a súúri.'
40025021	"Ɛ́ nɛ́ ʋ nyúútɩ́na ná bʋl pɔ́ʋ́ bʋlɛ́: 'Tabárkála, ɩ ká tʋtʋnnʋwérí; ɩ bél oŋwiisi mí arɩ́ taŋá, ɛ́ wɩ́ɛ́ ŋ sɩ́ bílí rɩ́ɩ́ bíbel oŋkana mɛ́. Ko zʋʋ mɩ́nɩ́ŋ wér sɩɛrʋ.'
40025022	"Tʋtʋnnɔ ná má há lá táláŋ bɛllɛ ná, ʋ má tuu peri a bʋlɛ́: 'Ŋ nyúútɩ́na, ɩ fa pí táláŋ bɛllɛ nɛ́ páŋ, sɩɛ́ nówó, ŋ kenó bɩ́rɛ a ná táláŋ bɛllɛ náŋa a súúri.'
40025023	"Ɛ́ nɛ́ nyúútɩ́na ná bʋl pɔ́ʋ́ má bʋlɛ́: 'Tabárkála, ɩ ká tʋtʋnnʋwérí; ɩ bél oŋwiisi mí arɩ́ taŋá, ɛ́ wɩ́ɛ́ ŋ sɩ́ bílí rɩ́ɩ́ bíbel oŋkana mɛ́. Ko zʋʋ mɩ́nɩ́ŋ wér sɩɛrʋ.'
40025024	"Ɛ́ nɛ́ tʋtʋnnɔ ná fa há lá táláŋ balá ná, ʋ má tuu peri a bʋlɛ́: 'Ŋ nyúútɩ́na, ŋ fa ɩ́ɔ̃́ rɩɩ ká nɛrɔ ná wɩ́ɛ́ há dúókó ní. Ɩɩ́ kʋŋ ɓɩɛ ná ɩ ra há wɩ dúé ní, aá kʋsɛ ɓɩɛ ná má ɩ ra há wɩ cɔ́ŋsɛ́.
40025025	Ŋŋ́ fɛ́ɩ́ rɛ́, ɛ́ nɛ́ tɛ ŋ píí táláŋ ná féŋsi tíé mʋ́l; nóú ní, lɛ́ɩ́ ɓɩnɔ.'
40025026	"Ɛ́ nɛ́ nyúútɩ́na ná bʋl pɔ́ʋ́ bʋlɛ́: 'Ɩ ká tʋtʋnnʋtɔ́k rɛ́, a a tɛŋwɩtɩ́ŋ; ɩ fa há ɩ́ɔ̃́ rɩ́ŋ kʋŋ ɓɩɛ ná ŋ ra há wɩ dúé ní, a zɩŋ rɩ́ŋ kʋsɛ ɓɩɛ ná má ŋ há wɩ cɔ́ŋsɛ́ nɛ́,
40025027	ɩ sɩɛ́ fa mɔhɔ̃́ rɩ́ɩ́ píŋ meéwí ná hé báŋgɛ mɛ́ nɛ́; ŋ há bɩ́rɛ ko nyɛ, ŋ fa sɩ́ lɩ́sɩ́ŋ meéwí arɩ́ nyii ná báŋgɛ há súúré.
40025028	" 'Ɛ́ wɩ́ɛ́, ɩ́ kánʋ́ táláŋ ná la, a pii pá tʋtʋnnɔ ná há bɩ́rɛ́, a ná táláŋ bɔmmʋ́ɔ́ súúri ná.
40025029	Bee wɩ́ɛ́ nɛrɔ ná há kené, ɓa sɩ́ pɔ́ʋ́ súúri rʋ́ʋ́ ɔsɛ ka kɩ́ŋkáŋ; amá nɛrɔ ná há wɩ kené, ɓa sɩ́ la mʋ́ɔ́ ná má tɩɩ há mɩ́nʋ́ rɩ́.
40025030	Ká tʋtʋnnʋyɔ́ɔ́ ná, ɩ́ kánʋ́ yoo hé bíno sɩɛrʋ. Ráŋ nɛ́ rʋ́ʋ́ wi a dʋŋ nɛ́sɛ mɩ́sɛ.'
40025031	"Nɩbiino Bio háá á rʋ́ʋ́ dúú kuorí, a ko arɩ́ Wɩɩsɛ malɩ́kawa wuu, ʋ sɩ́ kénú kuóɓasa ná há píŋó nyúú,
40025032	ká rɩ́ dúníé nɩɛ wuu sɩɛ́ ko cíkú sɩ́ɛ́, rʋ́ʋ́ káŋwɔ́ caksɛ náŋá mɛ́, anɛ penʋɔlɔ háá caksɛ pieŋse rɩ́ bʋnnɛ náŋá mɛ́ ɛ́.
40025033	Ʋ sɩ́ a rɩ́ nɩɛ ná há nɩhɩ̃́ pieŋse cɩ́nʋ́ néduu rí, ká rɩ́ nɩɛ ná há nɩhɩ̃́ bʋnnɛ má cɩ́nʋ́ nágʋɔ rɩ́.
40025034	"Ɛ́ mɛ́ nɛ́ rɩ́ kuóro bʋl nɩɛ ná há cɩ́nʋ́ néduu rɩ́ bʋlɛ́: 'Ɩ́ ko, ɩ́ nɩɛ ná há káŋ Ana Wɩɩsɛ bárka nɩɛ; ɩ́ ko dí kuorí ná ʋ há bɩ́rmɛ́ bílíwa mɛ́, dúníé púle wuu mí.
40025035	Bee wɩ́ɛ́ losu fa keníŋ, ɩ́ páŋ ɓɩdííle ŋ dí; nyinyʋɔ́sɛ fa kánɩ́ŋ, ɩ́ páŋ nyii ŋ nyɔ; ŋ fa há ká nɩhʋ́ɔ́r, ɩ́ keníŋ wérí;
40025036	ŋ fa há kéŋ tɛŋɓɩla, ɩ́ já gɛrɔ súŋ; ŋ fa háá wɩɩlɛ́, ɩ́ bélíŋ mí; ŋ fa há mɩŋ bɩnajaa má mɛ́, ɩ́ kúó néŋ.'
40025037	"Ɛ́ mɛ́ nɛ́, rɩ́ nɩtékétékéwa ná bɔ́sɩ́ŋ bʋlɛ́: 'Nyuutɩna, kal beé rí á néí rɩ losu fa kení á pɛ́ɩ́ ɓɩdííle ɩ dí, nyinyʋɔ́sɛ má fa kánɩ́ á pɛ́ɩ́ nyii ɩ nyɔ?
40025038	Kal beé rí á néí rɩɩ ká nɩhʋ́ɔ́r á kánɩ́ wérí, a néí rɩɩ kéŋ tɛŋɓɩla á ja gɛrɔ súí?
40025039	Kal beé rí á néí rɩɩ́ wɩ́ɩ́lʋ́ á bélí mí, ɓa tɔ́ɩ́ bɩnajaa má mɛ́ á ko néí?'
40025040	"Kuóro ná sɩɛ́ sɩ́ bʋl pɔ́wɔ́ bʋlɛ́: 'Taŋá nɛ́ ŋ bʋl aá pɛ́ɩ́wa, tɛ́ŋ ná wuu mí ɩ́ há dé a wérí páŋ maábináŋa sɩɛrʋ ɓɩwie má tɩɩ, ŋ nɛ́ ɩ́ aa pá ɛ́.'
40025041	"Ká rʋ́ʋ́ sɩɛ́ bʋl pá nɩɛ ná há mɩ́nʋ́ nágʋɔ bʋlɛ́: 'Ɩ́ tuu lɩ́ŋ laka, Wɩɩsɛ ɓʋ́sɩ́wa pʋ́sɛ. Ɩ́ mʋ́ zʋ níŋdʋsɩ́rá ná sɩɛrʋ, ɓa há bɩ́rmɛ́ bil Sɩtaanɛ rɩ́rʋ́ malɩ́kawa mɛ́.
40025042	Bee wɩ́ɛ́ losu fa keníŋ, ɩ́ wɩ́ŋ ɓɩdííle pɛ́ɩ́, nyinyʋɔ́sɛ má fa kánɩ́ŋ, ɩ́ wɩ́ŋ nyii pɛ́ɩ́ rɩ́ŋ nyɔ.
40025043	Ŋ fa há ká nɩhʋ́ɔ́r, ɩ́ wɩ́ŋ wérí kené; ŋ fa há kéŋ tɛŋɓɩla, ɩ́ wɩ gɛrɔ jɛ́ɛ́ súŋ; ŋ fa háá wɩɩlɛ́, ɩ́ wɩ́ŋ mɛ́ bélé; ŋ fa há mɩŋ bɩnajaa má mɛ́, ɩ́ wɩ kúé néŋ.'
40025044	"Ɛ́ mɛ́ nɛ́, rɩ́wɔ́ má bɔsɛ kuóro ná bʋlɛ́: 'Kal beé rí á néí rɩ losu fa kení, nyinyʋɔ́sɛ kánɩ́, ɩ fa a nɩhʋ́ɔ́r, ɩ fa ka tɛŋɓɩla, ɩ fa wɩ́wɩɩlɛ, ɓa fa tɔ́ɩ́ bɩnajaa mɛ́, ká á wɩ wɩ́ɩ́ ɛ́ɛ́ pɛ́ɩ́?'
40025045	"Kuóro ná sɩɛ́ sɩ́ bʋl pɔ́wɔ́ má bʋlɛ́: 'Taŋá nɛ́ ŋ bʋl aá pɛ́ɩ́wa, tɛ́ŋ ná wuu mí ɩ́ há dé vɛ, rɩ́ɩ́wa a wérí páŋ maábináŋa sɩɛrʋ ɓɩwie má tɩɩ, ŋ nɛ́ ɩ́ vɛ rɩ́ɩ́wa aa pá ɛ́.'
40025046	"Ɛ́ wɩ́ɛ́, ɓa sɩ́ zʋ wɩɩla ná há waá tenni sɩɛrʋ, ká rɩ́ nɩtékétékéwa má zʋ Wɩɩsɛ laka, mɩɩsɛ ná ha waá tenni dɩhɩ̃́."
40026001	Zeezi sɩɛ́ há máŋsɛ wɩ́ɛ́ nyáŋ wuu ko tenni, ʋ bʋ́lʋ́ karmɩbɛlɛ rɩ́ bʋlɛ́:
40026002	"Ɩ́ ɩ́ɔ̃́ zɩŋ rɩ́ tápʋlɛ bɛllɛ nɛ́ káánɛ́ ká rɩ́wɔ́ dí Pakɛ cana. Ɛ́ tɛ́ŋ mɛ́ nɛ́ sɩɛ́, ɓaá a rɩ́wɔ́ ka Nɩbiino Bio pá nɩɛ rɩ́wɔ́ ɓásʋ́ dagɛsɛ́ daha."
40026003	Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ arɩ́ tɔ́ɔ́ sɩ́dííre sɩɛ́ céŋ náŋa Wɩɩsɛ vʋk"ɔɔsa nɔhɔ̃́ Kayifi wuolo sɩɛrʋ,
40026004	a vʋʋrɛ rɩ́wɔ́ pi lɩ́ŋ mɛ́ a ka Zeezi ɓʋ́.
40026005	Ɓa taŋa sɛ́: "Á wʋ́ʋ́ wuo ka aá ɓʋ́ cana kal. Raá kenú ɛ́ kal, ʋ sɩ́ a loó."
40026006	Zeezi fa há zʋ́ Betani, a mɩŋ dayalmɩdúóri Sɩmɔŋ jaa mɛ́ aá dí ɓɩɛ, háálɔ oro má kúó zʋ ráŋ, a ka loŋŋo ʋ nɛ́sɛ mɛ́. Tulaalé ná yɛlɩ́ há dúókó ní mɩŋ ɛ́ loŋŋo sɩɛrʋ. Ɛ́ nɛ́ háálɔ ná lúri loŋŋo ná, ká bɩ́sɛ tulaalé ná hé Zeezi nyúú mí.
40026008	Zeezi karmɩbɛlɛ há ná ɛ́, ɓa wɩ ɛ́ có. Ɛ́ nɛ́ ɓa sɛ́: "Tulaalé nyɛ ná zɔkɛ́ mʋ́l nɛ́ beé rí?
40026009	Rɩ ɓa fa púú yɛ́llɛ rɛ́, ʋ meéwí zéŋ, rɩ́wɔ́ pii pá nɩyaara."
40026010	Zeezi sɩɛ́ kɩ́ɛ́lɛ zɩŋ a bʋl pɔ́wɔ́ bʋlɛ́: "Beé rí tɛ ɩ́ wɩ́wálmɛ háálɔ né nyɛ? Ʋ tʋ́ŋ tʋtʋ́ŋwérí rí ɛ́, a páŋ;
40026011	bee wɩ́ɛ́ ɩ́ rɩ́ nɩyaara ná nɛ́ mɩŋ náŋá mɛ́ tápʋ́l wuu, ká ɩ́ wɩ́ŋ é wuó ná ɩ́ laka kál wuu.
40026012	Ʋ lá sɩ́ɛ́ pi tulaalé héŋ mí anɛ ŋ bʋɔ kal zʋ́ɩ́ nɛ́, káŋ ha wɩ sʋ́wɛ́.
40026013	Taŋá nɛ́ ŋ bʋl aá pɛ́ɩ́wa, háálɔ né yɩr waá yʋ́ksɛ. Ɓa háá bʋl Wɩɩsɛ Labaarɩwero ná rɩ́ ɓiiri ráŋ ná, dúníé né wuu mí, ɓa sɩ́ bʋl háálɔ né má wɩ́"aalɩ́ né wɩ́ɛ́ a mʋ́ peri ráŋ."
40026014	Ɛ́ nɛ́ Zeezi karmɩbɛlɛ ná fí rí bɛllɛ nɔ́ŋɔ, ʋ ná ɓa háá yɩ́rɛ Zɩdaasɛ há lɛ́ Isikariyo, ʋ isi mʋ́ ná Wɩɩsɛ vʋk"ɔɔsa nɩhɩɛ̃́sɛ,
40026015	a bʋlɛ́: "Rɩŋ nɛ́ kéŋ Zeezi rí yɛ́llɩ́ pɛ́ɩ́wa, ɩ́ɩ́ páŋ meéwíé bɛŋmŋmɛ rɛ́?" Ɛ́ nɛ́ ɓa túmú meéwícááka mɛrɛ́ rɩ́ fí.
40026016	A kaa púl ɛ́ tɛ́ŋ mɛ́, Zɩdaasɛ púló jɩ́ja gbel ná háá cɛ́rɛ́, rʋ́ʋ́ tɩŋ ráŋ mɛ́ a ka Zeezi pá.
40026017	Sɩbʋ́r toó dɩpɛ́ŋ cana tápʋlɛ kal púli, Zeezi karmɩbɛlɛ bɔ́sʋ́ bʋlɛ́: "Nɛɛ́ rɛ́ ɩ cólli ráá a Pakɛ ɓɩdííle bílí mí?"
40026018	Ɛ́ nɛ́ Zeezi sɛ́: "Ɩ́ zʋ tɔ́ɔ́ sɩɛrʋ báálɔ oro dɩhɩ̃́ a bʋlɛ́: Á Karmɩ"ana sʋ́ʋ́ tɛ́ŋ pérí tɛ́sɩ́ɩ́; ɛ́ wɩ́ɛ́, ɩ dɩhɩ̃́ nɛ́ ʋ rɩ́rʋ́ karmɩbɛlɛ á rɩ́wɔ́ ko dí Pakɛ ɓɩdííle."
40026019	Zeezi há máŋsɛ ɛ́, ʋ karmɩbɛlɛ ná tɩ́ŋ ɛ́ nɛ́, a a Pakɛ ɓɩdííle ná.
40026020	Gbaŋ gbaanɛ, Zeezi rɩ́rʋ́ karmɩbɛlɛ ná fí rí bɛllɛ sɩɛ́ ko zʋʋ ké aá dí ɓɩdííle ná.
40026021	Ɓaá dí ɛ́, rɩ Zeezi sɛ́: "Taŋá nɛ́ ŋ bʋl aá pɛ́ɩ́wa, ɩ́ sɩɛrʋ oro rí á rʋ́ʋ́ kánɩ́ŋ yɛ́llɛ dí."
40026022	Ɛ́ nɛ́ ʋ karmɩbɛlɛ ná wuu sɩɛnnɛ zɔkɛ kɩ́ŋkáŋ, oro má wuu bɔ́sʋ́ bʋlɛ́: "Nyuutɩna, ŋ nɛ́?"
40026023	Ɛ́ nɛ́ Zeezi bʋl pɔ́wɔ́ bʋlɛ́: "Nɛrɔ ná ŋ rɩ́rʋ́ háá cɛ́rɛ́ rɩ́ɩ́ tʋ gbaŋa mɛ́, ʋ tɩ́na nɩ́ɩ́ á rʋ́ʋ́ yɛ́llɩ́ŋ dí.
40026024	Nɩbiino Bio á rʋ́ʋ́ sʋwɛ ɛ́ ná, ɓa há pʋ́ŋsɛ́ bʋ́lʋ́ sʋʋ wɩ́ɛ́ nɛ́. Amá ʋ sɩ́ lɔrɛ a pá nɛrɔ ná há sɩ́ ka Nɩbiino Bio pɔ́ʋ́ ɓʋ́ɓʋ́ʋ́ra. Rɩ ɓa fa wʋ́ʋ́ tɩ́na lʋ́lɛ́ nɛ́ weré."
40026025	Ɛ́ nɛ́ Zeezi kaapáárɔ Zɩdaasɛ má bɔsɛ Zeezi bʋlɛ́: "Karmɩ"ana, ŋ nɛ́ ɓó?" Ɛ́ nɛ́ Zeezi sɛ́: "Anɛ ɛ́ ɩ há bʋ́lɛ́, ɩ nɛ́."
40026026	Ɓa háá díé, Zeezi pí dɩpɛ́ŋ a sʋl Wɩɩsɛ bárka hé, ká kaa conni conni pɔ́ʋ́ karmɩbɛlɛ, ká bʋlɛ́: "Ɩ́ la, a dí, ŋ tɛŋ nɛ́ ɛ́."
40026027	Ʋ baa pi dɩvɛ́ŋ má rɩ́ nyíŋgbaŋa, a sʋl Wɩɩsɛ bárka hé, ká pii pɔ́wɔ́, ká bʋlɛ́: "Ɩ́ wuu nyɔ;
40026028	ŋ cɛ́l nɛ́ ɛ́. Ŋ háá á rɩ́ŋ sʋwɛ, rɩ́ŋ cɛ́l ná bɩ́sɛ nɩkana yɩr mɛ́, rɩ́wɔ́ ná wɩ́bɔma suúri, ká rɩ́wɔ́ rɩ́ Wɩɩsɛ ka nʋtʋmɛ nɛ́ ɛ́.
40026029	Ŋ bʋ́lɔ́ aá pɛ́ɩ́wa, a kaa mɔ zaa mɛ́, ŋ báá waá á rɩ́ŋ bɩrnyɔ dɩvɛ́ŋ ná, a kaá ja kal ná ŋ rɩ́rɩ́wa háá á ráá nyɔ ɓɩfɛlɛ, ŋ Ana Wɩɩsɛ kuótɔ́ɔ́ ná sɩɛrʋ."
40026030	Ɛ́ har rɩ́ mɛ́, ɓa yɩ́ yɩɩla bɩ Wɩɩsɛ mɛ́, ká isi lɩɩ mʋ́ zɩ́ ólívi tuuni paalɔ daha.
40026031	Ɛ́ nɛ́ Zeezi bʋl pɔ́ʋ́ karmɩbɛlɛ ná bʋlɛ́: "Tɩ́taŋ né, ɩ́ wuu sɩ́ fá ká táŋ. Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́ Wɩɩsɛ sɛ́: 'Ŋ sɩ́ ŋmɔwɛ penʋɔlɔ, ká rɩ́ petuu pieŋse fá pɩsɛ.'
40026032	Amá rɩŋ nɛ́ bɩ́rɛ́ lɛ sʋsɛ mɛ́, ŋ sɩ́ lɛ́ɩ́wa sɩ́ɛ́ mʋ́ Galiile tíé."
40026033	Ɛ́ nɛ́ Pɩɛrɛ bʋl pɔ́ʋ́ bʋlɛ́: "Rɩ nɩɛ wuu níí fɛ́ɛ́ káá tɛ́ɩ́ má, ŋ é waá fá káá tɛ́ɩ́, ábádá."
40026034	Ɛ́ nɛ́ Zeezi bʋl pɔ́ʋ́ bʋlɛ́: "Taŋá nɛ́ ŋ bʋl aá pɛ́ɩ́, zaa tɩ́taŋ né tɩɩ, rɩ zíɓelo ha wɩ kúólé, ɩ sɩ́ báásɩ́ŋ naasɩ́ botoro."
40026035	Ɛ́ nɛ́ Pɩɛrɛ bʋl pá Zeezi bʋlɛ́: "Rɩ ɓaá dé ɓʋ́ŋ ɩ har má, ŋ wɩ́ɩ́ báásɛ." Ʋ karmɩbɛlɛ ná wuu bʋl ɛ́ tɩɩ tɩɩ.
40026036	Ɛ́ nɛ́ ká Zeezi rɩ́rʋ́ karmɩbɛlɛ mʋ́ dɩhɩ̃́ oro, ɓa háá yɩ́rɛ Zesemane, ʋ bʋ́lʋ́ karmɩbɛlɛ rɩ́ bʋlɛ́: "Ɩ́ ké rɛɛ́wa ká rɩ́ŋ mʋ́ sɩ́ɛ́rɩ́ a cʋɔlɛ Wɩɩsɛ."
40026037	Ʋ sɩɛ́ pɛ́ ka Pɩɛrɛ arɩ́ Zebede bɛlɛ ná bɛllɛ tɩ́ŋʋ́ tɩɩ mɛ́. Héwíŋ rɩ́ sazɔkɔ́ sɩɛ́ púló a kánʋ́.
40026038	Ɛ́ nɛ́ ʋ bʋ́lwɔ́ rɩ́ bʋlɛ́: "Sazɔkɔ́ fúklíŋ dʋma aá ja rʋ́ʋ́ ɓʋ́ŋ; ɩ́ cɩ́ rɛɛ́wa rɩ́ŋ rɩ́rɩ́wa barɛ dóŋ."
40026039	Ká ʋ dáárɩ́wɔ́ a mʋ́ sɩ́ɛ́ mʋɔ́, a ɓal cú tíé ká sʋl Wɩɩsɛ bʋlɛ́: "Ŋ Ana Wɩɩsɛ, rɩ ɛ́ wúóló, ɩ a rɩ́ wɩɩla né sɩ́ŋ pérú. Amá taŋa, tʋ́mɩ́ cólle ká lóŋ é cólle."
40026040	Ʋ bɩ́rɔ́ kóú karmɩbɛlɛ ná botoro rɩ́, rɩ ɓa pɩ́ dóŋ. Ɛ́ nɛ́ ʋ bɔsɛ Pɩɛrɛ bʋlɛ́: "Ɩ́ pɩ́ dóŋ rí yáá? Ɩ́ wɩ wólle barɛ dóŋ lɛ́ɛ́rɛ má tɩɩ arɩ́rɩ́ŋ?
40026041	Ɩ́ barɛ dóŋ a cʋɔlɛ Wɩɩsɛ, a makɛ rɩ́ɩ́wa sɩ́ yéŋŋú. Nɩbííno sabɩɩna é có wérí ɛɛ, ká ʋ tɛŋnamɩɛ nɛ́ wɩ wo."
40026042	Ɛ́ nɛ́ ʋ baa kɛ́kwɔ́ mɛ́, a baa sʋl Wɩɩsɛ bʋlɛ́: "Ŋ Ana Wɩɩsɛ, rɩɩ nɛ́ waá sáŋ a rɩ́ŋ sɩ́ wɩɩla né dí, ɩ lo ríí cólle tʋŋ."
40026043	Ʋ báá bɩ́rɔ́ ko, rɩ ɓa báá pɩ́ dóŋ; dóŋ wówó wérí.
40026044	Ʋ baa kɛ́kwɔ́ mɛ́, naasɩ́ botoro nyúú mí, a baa sʋl Wɩɩsɛ a bʋl ɛ́ tɩɩ tɩɩ nʋ́ʋ́.
40026045	Ɛ́ nɛ́ ká ʋ baa bɩrmʋ́ karmɩbɛlɛ ná rɩ́, a bʋ́lwɔ́ rɩ́ bʋlɛ́: "Ɩ́ ha dé pɩ́ dóŋ ní aá fɩɛlɛ nyɛ? Tɛ́ŋ péró! Ɩ́ ná, ɓa kéŋ Nɩbiino Bio hé wɩ́tɛ"aara nɛ́sɛ mɛ́.
40026046	Ɩ́ isi ráá col; ɩ́ ná, nɛrɔ ná háá á rʋ́ʋ́ yɛ́llɩ́ŋ dí, ʋ péró."
40026047	Zeezi ha mɩŋ bʋlɛ́ mɛ́, rɩ Zɩdaasɛ ná há lɛ́ Isikariyo, ʋ karmɩbɛlɛ ná fí rɩ́ bɛllɛ sɩɛrʋ nɔ́ŋɔ, rʋʋ péró arɩ́rʋ́ har nɩkana. Wɩɩsɛ vʋk"ɔɔsa nɩhɩɛ̃́sɛ arɩ́ Zuwifiwa sɩ́dííre ní tʋ́ŋwɔ́, ɓa pa tókowíé arɩ́ naɓókówa tɩŋ Zɩdaasɛ mɛ́ ko.
40026048	Zeezi kaapáárɔ Zɩdaasɛ fa lá sɩ́ɛ́ bʋl nɩkana ná rɩ́ bʋlɛ́: "Á háá mʋ́ɛ́ rɩ́ŋ bɔ́llɛ nɛ́ŋ ná ká kaa kormi, ɩ́ nɩjaalɩ́ ná nɛ́ ɛ́. Ɩ́ de kánʋ́."
40026049	Ɓa há mʋ́ɛ́, ʋ dé tuu peri Zeezi ní ká bʋlɛ́: "Cʋɔlɛ, Karmɩ"ana!" Ká kánʋ́ kormi.
40026050	Ɛ́ nɛ́ Zeezi bʋl pɔ́ʋ́ bʋlɛ́: "Naŋnɔ́ŋɔ, ɩ há kúé rɩ́ɩ́ ɔ́ɔ́ ná, de ɩ́"a." Ɛ́ nɛ́ nɩɛ ná de tuu peri gburki Zeezi, a ka.
40026051	Ɛ́ nɛ́ Zeezi karmɩbɛlɛ ná fa há cɩ́ ráŋ, nɔ́ŋɔ de kánʋ́ tókowí pɔŋ foki, a ɓá Wɩɩsɛ vʋk"ɔɔsa nɔhɔ̃́ tʋtʋnnɔ dɩllɛ coki.
40026052	Ɛ́ nɛ́ Zeezi bʋl pɔ́ʋ́ bʋlɛ́: "Píí tókowí hóú dɩhéé; bee wɩ́ɛ́ nɩɛ ná wuu há fókí tókowí, tókowí níí ɓʋ́ʋ́sɩ́wɔ́.
40026053	Ɩ́ bɩ́ɩ́nɔ́ rɩŋ wɩ wuo yɩ́rɛ aá héŋ Ana mɛ́, rʋ́ʋ́ páŋ malɩ́kawa bʋ́ɩ́ mɛɛ́sɩbotoro rí fí rí bɛllɛ, mʋ́l né tɩɩ tɩɩ mɛ́, rɩ́wɔ́ ko sáŋɩ́ŋ mɛ́ rɩ́ ɓó?
40026054	Amá rʋʋ nɛ́ á ɛ́, wɩ́ɛ́ ná ɓa há pʋ́ŋsɛ Wɩɩsɛ Kɛnɔ sɩɛrʋ, nʋɔ ɛrɛ́ rɩ́ sú? Ɓa pʋ́ŋsɔ́ bʋlɛ́ ɛ́ nɛ́ mɔhɛ̃́ rʋ́ʋ́ tʋŋ."
40026055	Ká Zeezi sɩɛ́ bʋl nɩkana ná rɩ́ bʋlɛ́: "Ɩ́ kúó rɩ́ɩ́wa kánɩ́ŋ arɩ́ tókowíé rɩ́ naɓókówa, ŋ ká gabɩbár rɛ́? Ŋ kéníwa sɩ́sɩ́ɛ́nnʋ́wa nɛ́ tápʋ́l wuu, aá karmɛ nɩɛ Wɩcʋɔlɩjɩzeno sɩɛrʋ, ká ɩ́ wɩ́ŋ kené ráŋ.
40026056	Amá ɛ́ há pʋ́ŋsɛ Wɩɩsɛ wɩ́laabʋlla kɛnnɛ sɩɛrʋ rɩ́wɔ́ áŋ, ɛ́ nɛ́ zaa kúé, ɓa nʋɔ sú." Ɛ́ nɛ́ ʋ karmɩbɛlɛ ná wuu fá ká tɔ́ʋ́.
40026057	Nɩɛ ná há kéŋ Zeezi, ɓa sɩɛ́ kánʋ́ mʋ́ Wɩɩsɛ vʋk"ɔɔsa nɔhɔ̃́ Kayifi jaa. Wɩɩsɛ kɛŋzɩnna arɩ́ nɩhɩɛ̃́sɛ wuu ko hé náŋá mɛ́ ráŋ.
40026058	Pɩɛrɛ fa lʋ́ɔ́rɔ́ tɩ́ŋwɔ́ mɛ́ har rɩ́ wuu, a ko peri Wɩɩsɛ vʋk"ɔɔsa nɔhɔ̃́ ná jaa, a zʋ wuolo, a ké tʋtʋnna sɩɛrʋ, rʋ́ʋ́ ná wɩ́ɩ́ ná háá mʋ́ʋ́ gírsi ɛ́.
40026059	Wɩɩsɛ vʋk"ɔɔsa nɩhɩɛ̃́sɛ arɩ́ Zuwifiwa sɩ́dííre ná wuu ciki, a sɩɛ́ bɔsɛ aá ja nɛ́ŋ ná há sɩ́ nyɛ nyɩɛrʋ, a bʋl rʋ́ʋ́ ká dáŋsɩ́ɛ́ rɩ Zeezi á wɩ́bɔmɔ, a makɛ rɩ́wɔ́ tɩŋ ɛ́ mɛ́ ɓʋ́ʋ́.
40026060	Nɩɛ ɓɩkana é kúó a nyɛ nyɩɛnnɛ hóú nʋɔ mɛ́, amá ɓa gúló, ɓa wɩ wɩ́tɩɩ né. Nɩɛ bamma bɛllɛ rɩ́ sɩɛ́ kué a bʋlɛ́:
40026061	"Báálɔ né sɛ́: 'Ŋ wo Wɩcʋɔlɩjɩzeno ná ŋmɔwɛ aá céŋŋi, ká bɩrɛ aá sɔ́ʋ́ tápʋlɛ botoro pɛ́kɛ.' "
40026062	Ɛ́ nɛ́ sɩɛ́ Wɩɩsɛ vʋk"ɔɔsa nɔhɔ̃́ ná isi cɩ́ dahá, ká bɔsɛ Zeezi bʋlɛ́: "Ɩ wɩ wɩ́ɩ́ kené aá bʋl? Ná nɩɛ nyáŋ há bʋ́l ɛ́ héí mí."
40026063	Zeezi táŋŋʋ́ nʋɔ. Ɛ́ nɛ́ Wɩɩsɛ vʋk"ɔɔsa nɔhɔ̃́ ná sɛ́: "Wɩɩsɛ ná há wómmó yɩr mɛ́, bʋl párá, ɩ nɛ́ ká Kirisi, Wɩɩsɛ Bio?"
40026064	Ɛ́ nɛ́ Zeezi sɛ́: "Ʋ nɛ́ ɩ bʋl ɛ́. Ká ɩ́ lóŋ bʋl pɛ́ɩ́wa, a kaa pɔ́ nyɛ mɛ́, ɩ́ sɩ́ ná Nɩbiino Bio kal oro, rʋʋ ísí dóé tɩ́na Wɩɩsɛ néduu rí, a mɩŋ duóbásɛ sɩɛrʋ aá tuwi tíé."
40026065	Ɛ́ nɛ́ Wɩɩsɛ vʋk"ɔɔsa nɔhɔ̃́ ná cɔ́ɛ́ wɛ, ʋ kánʋ́ gɛnnɛ kɩɩsɛ ká bʋlɛ́: "Ʋ tʋ́ksɛ́ Wɩɩsɛ! Á báá ja dáŋsɩ́ɛ́ ráá a beé? Ɩ́ wuu ní nɩ́ɛ̃́ ʋ há tʋ́ksɛ́ Wɩɩsɛ ɛ́.
40026066	Ɩ́ sɩɛ́ ná beé rí?" Ɓa wuu sɛ́: "Ʋ mɔhɔ̃́ rɩ́wɔ́ ɓʋ́ʋ́ nɛ́."
40026067	Ɛ́ nɛ́ ɓa pʋ́sɛ mɩŋtʋɔrʋ aá waasɛ Zeezi sɩ́ɛ́ mɛ́, a gúŋsi nɛ́ŋsa aá ŋmɔ́wʋ́. Náŋa cúú tɛ́ŋgbɛ́llɛ mɛ́ ká bʋlɛ́:
40026068	"Kirisi, zɩŋ dí; makɛ nɛrɔ ná há ŋmɔ́wɩ́ párá."
40026069	Ɛ́ tɛ́ŋ mɛ́, rɩ Pɩɛrɛ fa ké pʋmmɔ, wuolo ná sɩɛrʋ. Ɛ́ nɛ́ toltʋtʋnnɔ oro tuu pérú a bʋlɛ́: "Ɩ má mɩŋ Zeezi ná há lɛ́ Galiile har rɛ́."
40026070	Ɛ́ nɛ́ Pɩɛrɛ báásɛ nɩɛ wuu sɩ́ɛ́ mɛ́ bʋlɛ́: "Ŋ wɩ́ɩ́ háá já rɩ́ɩ́ bʋ́lʋ́ ná ɛ̃."
40026071	Ká isi caasɛ dánnʋzeno rí aá mʋ́, ɛ́ nɛ́ toltʋtʋnnɔ nɔ́ŋɔ má baa nóú, a bʋl pá nɩɛ ná há mɩŋ ráŋ bʋlɛ́: "Báálɔ né má ká Nazarɛtɛ Zeezi karmɩbíí rí."
40026072	Pɩɛrɛ baa báásɛ, a ŋmɩ́ɛ́sɛ bʋlɛ́: "Ŋ wɩ ɛ́ báálɔ ɛ̃."
40026073	Mʋɔ́sʋ́ɔ́ rɩ nɩɛ ná há cɩ́ ráŋ túó peri, a bʋl Pɩɛrɛ rɩ́ bʋlɛ́: "A tɩ́ŋɩ́ wɩ́bʋlɛ má tɩɩ mɛ́, á ɩ́ɔ̃́ zɩŋ rɩ́ɩ́ ɓɩɛ́na ká ɛ́ nɩɛ nɔ́ŋɔ nɛ́."
40026074	Ɛ́ nɛ́ Pɩɛrɛ púl aá bʋrɛ, a ŋmɩ́ɛ́sɛ Wɩɩsɛ bʋlɛ́: "Ŋ wɩ ɛ́ báálɔ ɛ̃." Mʋ́l ná tɩɩ tɩɩ mɛ́, rɩ zíɓelo kúóló.
40026075	Pɩɛrɛ sɩɛ́ bɩɩnɛ mʋ́ ná Zeezi wɩ́bʋlɩ́ ná; ʋ fa sɛ́: "Rɩ zíɓelo ha wɩ kúólé, ɩ sɩ́ báásɛ naasɩ́ botoro a bʋlɩ́ wɩ́ŋ ɛ̃." Ɛ́ nɛ́ Pɩɛrɛ lɛ pʋmmɔ, a wii síksi.
40027001	Tɔ́ɔ́ há dé ko mɩŋ pʋlɛ́ mɛ́ cɩ́cʋɔ, Wɩɩsɛ vʋk"ɔɔsa nɩhɩɛ̃́sɛ ná wuu arɩ́ Zuwifiwa nɩhɩɛ̃́sɛ mʋ́ɔ́ ciki, a vʋʋrɛ cɩ́ Zeezi mí rɩ́wɔ́ ɓʋ́.
40027002	Ɓa sɩɛ́ a ɓa ka Zeezi vɔwɛ, ɓa kaa mʋ́ hé kʋ́máŋdá Pɔŋsɛ Pɩlatɛ nɛ́sɛ mɛ́.
40027003	Zɩdaasɛ ná há kéŋ Zeezi yɛ́llɛ, ʋ nóó rɩ ɓa sɩ́ ɓʋ́ Zeezi. Ɛ́ nɛ́ ʋ sɩɛrʋ zɔkɛ, ʋ bɩrka meéwícááka ná mɛrɛ́ rɩ́ fí ʋ há lɛ́, a kaa mʋ́ Wɩɩsɛ vʋk"ɔɔsa ná arɩ́ Zuwifiwa nɩhɩɛ̃́sɛ ná rɩ́ a bʋlɛ́:
40027004	"Ŋ á wɩ́bɔmɔ, ŋ há yɛ́llɛ nɛrɔ ná há wɩ wɩ́ɩ́ zɔ́kɛ́, rɩ́wɔ́ laa ɓʋ́." Ɛ́ nɛ́ ɓa sɛ́: "Á é sɩ́ɛ́ to ráŋ. Ʋʋ́ bélí."
40027005	Ɛ́ nɛ́ Zɩdaasɛ pi meéwíé ná yoo tá Wɩcʋɔlɩjɩzeno sɩɛrʋ, ká lɩɩ mʋ́ yo zúgúléŋ.
40027006	Wɩɩsɛ vʋk"ɔɔsa nɩhɩɛ̃́sɛ ná pa meéwíé ná, ká bʋlɛ́: "Cɛ́l meéwíé ní, á wɩ ŋmɛ́nɔ kené a píwó aá hé Wɩcʋɔlɩjɩzeno meéwíé sɩɛrʋ."
40027007	Ɛ́ nɛ́ ɓa vʋʋrɛ a ka meéwíé ná mʋ́ yɔwɛ vimáárɔ tíé, rɩ́wɔ́ húhu nɩhʋɔra ráŋ.
40027008	Ɛ́ nɛ́ tɛ arɩ́ zaa wuu, ɓa ka ɛ́ tíé aá yɩ́rɛ: cɛ́l tíé.
40027009	Ʋ ɛ́ ɔ́ɔ́ Wɩɩsɛ wɩ́laabʋllɔ Zeremi fa há bʋ́lʋ́ ná nʋɔ sú. Ʋ fa sɛ́: "Ɓa lá meéwícááka mɛrɛ́ rɩ́ fí ná. Meéwí ná Ɩzɩrayɛl duo nɩɛ há néé rʋʋ yɛlɩ́ nɛ́ ɛ́.
40027010	Ɓa sɩɛ́ píwó tɛ rɩ́wɔ́ laa yɔwɛ vimáárɔ tíé, anɛ ɛ́ Nyuutɩna fa há mákɛ́ páŋ."
40027011	Ɓa sɩɛ́ ka Zeezi lɛ kʋ́máŋdá Pɩlatɛ sɩ́ɛ́, Pɩlatɛ pi wɩ́ɛ́ bɔ́sʋ́ a bʋlɛ́: "Ɩ nɛ́ ká Zuwifiwa kuóro?" Zeezi sɛ́: "Óó, anɛ ɛ́ ɩ há bʋ́lɛ́."
40027012	Amá Wɩɩsɛ vʋk"ɔɔsa nɩhɩɛ̃́sɛ arɩ́ tɔ́ɔ́ nɩhɩɛ̃́sɛ ná, há cɩ́nɛ́ nyɛ nyɩɛnnɛ ná aá hé Zeezi mí, ʋ wɩ nʋɔ lɩ́sɛ́ pɔ́wɔ́.
40027013	Ɛ́ nɛ́ Pɩlatɛ bɔ́sʋ́: "Wɩ́ɛ́ ná ɓa há bʋ́lɛ́ aá tɛ́ɩ́ mɛ́, ɩ wʋ́ɔ́ nɛ ɓó?"
40027014	Ká Zeezi de táŋŋʋ́ nʋɔ, ʋ báá wɩ nʋɔ wuu lɩ́sɛ́ pɔ́ʋ́. Ʋ ɛ́ de gɩrɛ kʋ́máŋdá Pɩlatɛ.
40027015	Bɩná wuu, rɩ Pakɛ cana díí ní péré, jamáŋ sʋl kʋ́máŋdá Pɩlatɛ ʋ lɩ́sɛ nɩɛ ná ɓa há kɛ́sɛ́ tɔ́ bɩnajaa mɛ́ balá, a tá.
40027016	Ɓa sɩɛ́ fa kéŋ bɩbar oro tɔ́ bɩnajaa mɛ́, ʋ yɩr nɛ́ Barabasɛ.
40027017	Nɩɛ ná sɩɛ́ há cíké, ɛ́ nɛ́ Pɩlatɛ bɔ́sɩ́wɔ́ bʋlɛ́: "Ɩ́ có rɩŋ tá Barabasɛ nɛ́ yáá, ɩ́ có rɩŋ tá nɛrɔ ná ɓa háá yɩ́rɛ Kirisi ní?"
40027018	Pɩlatɛ fa ɩ́ɔ̃́ rɩ́ báhaksɩ́ wɩ́ɛ́ nɛ́ tɛ, ɓa ka Zeezi ko hóú nɛ́sɛ mɛ́.
40027019	Tɛ́ŋ ná mɛ́ Pɩlatɛ há kéné aá dí sarɩ́ya ɛ́, ʋ háálɔ tʋ́mɔ́ ɓa lɩɩ bʋ́lʋ́ mɛ́ bʋlɛ́: "Lɩ́sɩ́ tɩɩ báálɔ né wɩ́ɛ́ sɩɛrʋ, ʋ wɩ wɩ́ɩ́ wuu zɔ́kɛ́. Ŋ die tɩ́taŋ dúósú wɩ́ɛ́, ʋ a wálmɛ́ ɓɩzéní a páŋ."
40027020	Ká Wɩɩsɛ vʋk"ɔɔsa nɩhɩɛ̃́sɛ arɩ́ Zuwifiwa nɩhɩɛ̃́sɛ ná, nyɩ́nyɩsɛ jamáŋ ná, aá yíkwó rɩ́wɔ́ sʋl rɩ́ Pɩlatɛ ɓʋ́ Zeezi, ká lɩ́sɛ Barabasɛ tá.
40027021	Ɛ́ nɛ́ kʋ́máŋdá Pɩlatɛ bɔsɛ jamáŋ ná bʋlɛ́: "Nɩɛ nyáŋ bɛllɛ sɩɛrʋ, orí rí ɩ́ có rɩ́ŋ tá?" Ɛ́ nɛ́ ɓa sɛ́: "Tá Barabasɛ nɛ́."
40027022	Pɩlatɛ baa bɔ́sɩ́wɔ́ bʋlɛ́: "Ká Zeezi ná ɓa háá yɩ́rɛ Kirisi, ɩ́ sɛ́ rɩ́ŋ ɔ́ʋ́ wɩ́ɛ́ ɛrɛ́ rɛ́?" Ɛ́ nɛ́ ɓa wuu sɛ́: "A rɩ́wɔ́ kánʋ́ é ɓásɛ dagɛsɛ́ daha."
40027023	Ɛ́ nɛ́ kʋ́máŋdá Pɩlatɛ sɛ́: "Ʋ zɔ́kɛ́ beé?" Ɓa baa ɔsɛ kɩ́ɩ́lɛ kɩ́ŋkáŋ bʋlɛ́: "A rɩ́wɔ́ kánʋ́ é ɓásɛ dagɛsɛ́ daha."
40027024	Pɩlatɛ há néé rʋʋ gúló, ká kʋɔllɛ de ɔsɛ súsúúri, ɛ́ nɛ́ ʋ a nyii sɛ́sʋ́ nɛ́ŋsa nɩkana ná sɩ́ɛ́, ká bʋlɛ́: "Ŋ é nɛ́sɛ to báálɔ né sʋʋ mɛ́. Ʋ kɛ́ɩ́wa nɛ́ wɩ́ɩ́."
40027025	Ɛ́ nɛ́ nɩkana ná wuu sɛ́: "Á é sáŋɔ́, ʋ sʋʋ kárá wɩ́ɩ́ nɛ́; á rɩ́rá bɛlɛ wuu."
40027026	Ɛ́ nɛ́ Pɩlatɛ ɓɩɛ́na a ɓa lɩ́sɛ Barabasɛ ná nɛ́ tá. Ká sɩɛ́ a ɓa fɩ́rɛ Zeezi wérí, ká bʋl rɩ́wɔ́ kaa mʋ́ ɓásɛ dagɛsɛ́ daha.
40027027	Ɛ́ nɛ́ kʋ́máŋdá Pɩlatɛ sóójiwa ná sɩɛ́ ka Zeezi zʋ wuolo sɩɛrʋ, a yɩ́rɛ náŋá, ɓa wuu zʋʋ kílú,
40027028	a wúrkú gɛnnɛ, ká pi gɛmʋɔlɩ́ súú.
40027029	Ɓa ja sɔrʋ a sɔ kuónéŋcúú, a pii cúú nyúú mí, a ja deŋtuke hóú néduu mí, ká sɩɛ́ ɓírmú sɩ́ɛ́ aá cérmú mí bʋlɛ́: "Cʋɔlɛ yá! Zuwifiwa kuóro!"
40027030	Ɓaá pʋ́sɛ mɩŋtʋɔrʋ a wáásʋ́ sɩ́ɛ́ mɛ́, a la deŋtuke ná ŋmʋ́ŋmɔ́wʋ́ nyúú mí.
40027031	Sóójiwa ná sɩɛ́ sáákɛ́ Zeezi ɛ́ nɛ́, ká sɩɛ́ ka gɛmʋɔlɩ́ ná wurki, ká bɩrpú tɩɩ gɛnnɛ súú, a sɩɛ́ kánʋ́ lɛ, aá mʋ́ʋ́ dɩɓásɛ.
40027032	Ɓa sɩɛ́ há lɩ́ɛ́ aá mʋ́ dɩɓásɛ ná, ɓa céŋ báálɔ oro, ɓaá yɩ́rʋ́ Sɩmɔŋ, a lɛ Sɩɩrɛnɛ. Ɛ́ nɛ́ ɓa kánʋ́ bɩbarɩ́, ʋ la Zeezi dagɛsɛ́ ná baasɛ.
40027033	Ɓa mʋ́ peri dɩhɩ̃́ ná ɓa háá yɩ́rɛ Golgota, ʋ mʋ́l nɛ́ ká Nyugbaŋa;
40027034	ɓa sɩɛ́ pi dɩvɛ́ŋ, a ja oŋhaarʋ bamma kuosi, a pá Zeezi rʋ́ʋ́ nyɔ. Amá ʋ há lɛ́ŋsɛ́, ʋ vɔ́ɔ́, ʋ wɩ nyɔ́ɛ́.
40027035	Ɓa sɩɛ́ ɓásʋ́, ká pɔ́ʋ́ gɛnnɛ yo bíé, a ɓa náŋá; ((ɛ́ há tʋ́mɛ́, Wɩɩsɛ wɩ́laabʋllɔ fa há bʋ́l wɩ́ɩ́ ná nʋɔ nɛ́ súé. Ʋ fa sɛ́: "Ɓa páŋ gɛnnɛ ɓa náŋá, ká píŋ gɛwie yo bíé."))
40027036	Ká ɓa sɩɛ́ ké pɔ́ Zeezi mí.
40027037	Ɓa pʋ́ŋsɛ óŋ, a pii maanɛ Zeezi nyúú rí, dagɛsɛ́ ná daha, a makɛ rɩ́ nɩɛ karmɛ, a zɩ́mʋ́ sʋʋ mʋ́l. Ɓa sɩɛ́ pʋ́ŋsɔ́ bʋlɛ́: "|sc|bZUWIFIWA KUÓRO ZEEZI NÍ NYƐ.|d"
40027038	Ɛ́ kal wuu, ɛ́ dɩhɩ̃́ tɩɩ, ɓa kɛ́sɛ́ gabɩbara bɛllɛ má ɓásɛ dagɛsɛ́ bɛllɛ daha, nɔ́ŋɔ Zeezi néduu ká nɔ́ŋɔ má mɩ́nʋ́ nágʋɔ.
40027039	Nɩɛ ná há válɛ́ aá daarɛ Zeezi mí, ɓaá yo nyúú,
40027040	ká bʋlɛ́: "Háya! Ɩ nɛ́ há wo Wɩcʋɔlɩjɩzeno ŋmɔwɛ gíri, ká bɩrɛ aá sɔ́ʋ́ tápʋlɛ botoro kal, rɩɩ wóí tɩɩ aá la, ɩ lɛ́ɩ́ tɩɩ ráá ná! Rɩɩ nɛ́ ká Wɩɩsɛ Bio, ɩ lɛ dagɛsɛ́ nyáŋ nyúú tuwi ráá ná!"
40027041	Wɩɩsɛ vʋk"ɔɔsa nɩhɩɛ̃́sɛ arɩ́ Wɩɩsɛ kɛŋzɩnna rɩ́ Zuwifiwa nɩhɩɛ̃́sɛ má cícérmú mí bʋlɛ́:
40027042	"Ʋ há wo nɩɛ la aá tá kɩ́ŋkáŋ, ʋ́ʋ́ sɩɛ́ lɔ́ʋ́ tɩɩ má tá yéé! Rʋʋ nɛ́ ká Ɩzɩrayɛl kuóro é, ʋ́ʋ́ lɛ dagɛsɛ́ nyáŋ nyúú tuwi tíé ráá ná, a lɔ́ʋ́ wɩ́ɛ́ dí.
40027043	Ʋ púú tɩɩ yelli Wɩɩsɛ mɛ́ nɛ́, rɩ Wɩɩsɛ nɛ́ cóú, ʋ lɔ́ʋ́ tá yéé! Ʋ sɛ́: 'Ŋ ká Wɩɩsɛ Bio ní.' "
40027044	Gabɩbara ná má ɓa há ɓásɛ́ lɛ́lʋ́, ɓa má tʋ́tʋ́ksʋ́ ɛ́ tɩɩ tɩɩ.
40027045	Wɩɩsɛ há kúé cɩ́ nyúú tóŋtóŋ, dúníé wuu dé a bíno ní,
40027046	a mʋ́ peri anɛ gbaanɛ bɩ́ŋbɩlɩ́ botoro cɛ́rɛ, ká pʋmmɔ baa ko. Ɛ́ tɛ́ŋ nɛ́ Zeezi cáási kɩ́ŋkáŋ Zuwifiwa liŋó mí, a yɩ́rɛ bʋlɛ́: "|iEli, Eli, lámá sábásɩ́tánɩ́?|d" Ʋ mʋ́l nɛ́ ká: Ŋ Wɩɩsɛ, ŋ Wɩɩsɛ, beé rí tɛ ɩ vɛ́ŋ tá?
40027047	Nɩɛ ná fa há mɩŋ ráŋ a nɛ ɛ́, náŋa sɛ́: "Héí! Ʋʋ́ yɩ́rɛ Wɩɩsɛ wɩ́laabʋllɔ Eli ní."
40027048	Ɓalaɓala, rɩ ɛ́ nɩɛ sɩɛrʋ nɔ́ŋɔ dé isi fá mʋ́ pi gɛkɔsɔ liwi vɩ́nɛ́gɩr mɛ́, a pii tʋ daa mɛ́, a pii tɛrɛ Zeezi rʋ́ʋ́ nyɔ.
40027049	Náŋa sɛ́: "Lo ráá dɛllɛ ná, rɩ́ Eli ko lɔ́ʋ́ tá."
40027050	Zeezi baa cáási kɩ́ŋkáŋ, ká sʋwɛ.
40027051	Patɩ́ɩ́sazeno ná fa há mɩŋ Wɩcʋɔlɩjɩzeno ná mɛ́, ɛ́ patɩ́ɩ́sazeno pɔ́ nyúú rí, ká de lɩɩsɛ bɛllɛ ko tuwi yakɛ tíé, ká tíé zíkli, bʋ́ɔ́ poŋsi.
40027052	Lɛlbulli wúnni, ká Wɩɩsɛ nɩtʋɔsɛ́ ɓɩkana isi sʋʋ mɛ́.
40027053	Zeezi sʋʋ mɛ́ bɩr"isé har rɩ́ mɛ́, ɓa zʋ́ tɔ́zeno Zerizalɛmɛ sɩɛrʋ, nɩɛ ɓɩkana nówó ráŋ.
40027054	Sóójiwa zɔlɔ nɔhɔ̃́ arɩ́ nɩɛ ná ʋ rɩ́wɔ́ há cɩ́nɛ́ pɔ́ Zeezi mí, ɓa há ná tíé ná rʋʋ zíkló ɛ́, arɩ́ tʋtʋmɩ́ ná há tʋ́mɛ́, héwíŋ kéŋwó kɩ́ŋkáŋ ɓa sɛ́: "Taŋá, báálɔ né ɓɩɛ́na ká Wɩɩsɛ Bio ní."
40027055	Háála ɓɩkana má fa mɩŋ ráŋ, a cɩ́ sɩ́ɛ́rɩ́ ká tɩ́ɛ́nɛ aá bel tʋtʋmɩ́ ná há tʋmɛ́. Ɛ́ háála fa tɩ́ŋ Zeezi mí Galiile tíé, aá sáŋʋ́ mɛ́ rɩ́ ɓɩdííle.
40027056	Ɓa sɩɛrʋ, Magɩdala tɩ́náwa Maari, arɩ́ Zakɛ rɩ́ Zɔzɛfɛ maá Maari, rɩ́ Zebede bɛlɛ maá, fa mɩŋ ráŋ.
40027057	Ʋ gbaŋ lɛrɛɛ, báálɔ oro há kéŋ ɓɩɛ, ɓaá yɩ́rʋ́ Zɔzɛfɛ, a lɛ Arimate, a má a Zeezi hatɩ́ŋnʋ́, ʋ kúó,
40027058	a mʋ́ ná Pɩlatɛ, a sʋl Zeezi lɛlɔ. Pɩlatɛ pá ŋmɛ́nɔ rɩ́wɔ́ pi lɛlɔ ná pá Zɔzɛfɛ.
40027059	Ɛ́ nɛ́ ʋ kóri Zeezi lɛlɔ ná, a ja pɛ́ŋpʋmmɔ bɔ́ʋ́,
40027060	a kánʋ́ mʋ́ hu bɔfɛlɔ sɩɛrʋ ɓa há lɛ́sɛ́ bʋ́ɩ́ daha, a billi dɔ́wɩ́zeno mʋ́ suki bʋɔ ná nʋɔ, ká col. Ɛ́ bʋɔ, Zɔzɛfɛ tɩɩ nɛ́ fa ɛ́ɛ́ ɓa lɛsɛ bílú mí.
40027061	Magɩdala tɩ́náwa Maari arɩ́ Maari ná nɔ́ŋɔ fa kénó caasɛ bʋɔ ná aá bel.
40027062	Kal ná Zuwifiwa há kéŋwó tɩɩ, aá zʋ fɩɛlɛ́ tápʋl sɩɛrʋ há pʋ́lɛ́, Wɩɩsɛ vʋk"ɔɔsa nɩhɩɛ̃́sɛ arɩ́ Farɩzɩɛ̃wa ísó mʋ́ ná Pɩlatɛ,
40027063	a bʋlɛ́: "Á nyúútɩ́na, a bɩ́ɩ́nɔ́ mʋ́ lúri wɩ́ɩ́ oro mí, nyɛtɩɩnɔ né há bʋ́lɛ́ ʋ hiẽsó tɛ́ŋ mɛ́; ʋ fa sɛ́: 'Tápʋlɛ botoro kal, ŋ sɩ́ bɩr"isi sʋʋ mɛ́.'
40027064	Ɛ́ wɩ́ɛ́, a rɩ́wɔ́ pɔ́ lɛlbule ná mɛ́ wérí, rɩ́ tápʋlɛ botoro ná dí, a makɛ rʋ́ʋ́ karmɩbɛlɛ sɩ́ kóó gɔ́ʋ́ lɛl ná, káá bʋ́l pá nɩɛ rʋ́ʋ́ bɩ́rɔ́ isi sʋʋ mɛ́. Rɩ ɓa tʋ́ŋ ɛ́, ʋ nyɩɛrʋ duo sɩ́ kɩ́llɛ dʋ́ŋdʋ́ʋ̃́ ɓɩnɔ."
40027065	Ɛ́ nɛ́ Pɩlatɛ bʋl pɔ́wɔ́ bʋlɛ́: "Ɩ́ ná sóójiwa, ɩ́ kɛsɛ mʋ́, a a rɩ́wɔ́ pɔ́ lɛlbule ná mɛ́, ɛ́ ná ɩ́ há có."
40027066	Ɛ́ nɛ́ ɓa mʋ́, a ja óŋ lɛrmɛ dɔ́wɩ́zeno ná há súkí bʋɔ ná nʋɔ, a yakɛ ɓarɛ, ká a sóójiwa ké pɔ́.
40028001	Zuwifiwa fɩɛlɛ́ tápʋl há díé, ká tɔ́ɔ́ pʋl, jɩmáásɛ kal tɩ́tapʋlla, Magɩdala tɩ́náwa Maari arɩ́ Maari ná nɔ́ŋɔ ísó mʋ́, rɩ́wɔ́ ná lɛlbule ná.
40028002	Ɓa há mʋ́ɛ́ peri, ɓa ɔ́ɔ́ rɩ́wɔ́ cɩ́ naasɩ́ balá, rɩ tíé zíkló kɩ́ŋkáŋ; ká Wɩɩsɛ malɩ́ka lɛ bána nyúú ko tuwi, a ka dɔ́wɩ́zeno ná billi wúri lɛlbule ná mɛ́, a kénú daha.
40028003	Malɩ́ka ná tʋlɛ́ dé nɛ duófɩ́llɔ nɛ́, ʋ gɛnnɛ má ɓɩpʋŋsɛ́ ɓɩ́lɓɩ́l anɛ gepúkʋ́l.
40028004	Héwíŋ ka sóójiwa ná, ɓa cel cel pɩ́ síkísíkí, anɛ ɓa há sʋ́sɛ́.
40028005	Ɛ́ nɛ́ malɩ́ka ná bʋl pá háála ná bʋlɛ́: "Ɩ́ é, ɩ́ sɩ́ héwíŋ fá; ŋ ɩ́ɔ̃́ ɩ́ɩ́ ja Zeezi ná ɓa há kené ɓásɛ dagɛsɛ́ daha nɛ́.
40028006	Ʋ sɩɛ́ to rɛɛ́wa; ʋ ísó lɛ anɛ ɛ́ ʋ fa há bʋ́lɛ́ pɛ́ɩ́wa. Ɩ́ ko bel ná ráŋ ná ɓa fa há bílú.
40028007	Ɩ́ sɩɛ́ mʋ́ kɩ́kɛ́lɛ́, a bʋl pɔ́ʋ́ karmɩbɛlɛ, rʋ́ʋ́ bɩ́rɔ́ lɛ sʋsɛ sɩɛrʋ, a lɛ́ɩ́wa sɩ́ɛ́ mʋ́ Galiile, aá dɛ́llɩ́wa; ráŋ nɛ́ rɩ́ɩ́wa nóú. Liŋó ná ŋ há kené aá pɛ́ɩ́wa nɛ́ ɛ́."
40028008	Ɛ́ nɛ́ háála ná tuu lɛ lɛlbule ná laka ɓalaɓala. Héwíŋ fa kéŋwó, ká satɔrɔ́ má súwó. Ɓa sɩɛ́ fá aá mʋ́ rɩ́wɔ́ bʋl wɩ́ɛ́ ná pá Zeezi karmɩbɛlɛ ná.
40028009	Ɓa ɔ́ɔ́ rɩ́wɔ́ cɩ́ naasɩ́ balá, rɩ Zeezi níí céŋwó, a bʋ́lwɔ́ rɩ́ bʋlɛ́: "Ŋŋ́ bɔ́llɩ́wa!" Ɛ́ nɛ́ ɓa tuu pérú, a vɔ́wʋ́ naasɛ mɛ́, a cʋ́ɔ́lʋ́.
40028010	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ sɩ́ ló rí héwíŋ kánɩ́wa! Ɩ́ mʋ́ bʋl páŋ maábináŋa, rɩ́wɔ́ mʋ́ Galiile; ráŋ nɛ́ rɩ́wɔ́ náŋ."
40028011	Tɛ́ŋ ná mɛ́ háála ná há bɩ́rɛ aá col ɛ́, sóójiwa ná há pɔ́ lɛlbule ná mɛ́ náŋa zʋ́ tɔ́ɔ́ sɩɛrʋ, a mʋ́ ná Wɩɩsɛ vʋk"ɔɔsa nɩhɩɛ̃́sɛ, a cesi wɩ́ɛ́ ná wuu há ɛ́ɛ́, a pɔ́wɔ́.
40028012	Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ ná yɩ́rɛ Zuwifiwa nɩhɩɛ̃́sɛ, ɓa céŋ, a vʋʋrɛ tʋŋ nʋɔ mɛ́, a ja meéwíé ɓɩkana pá sóójiwa ná,
40028013	ká bʋl pɔ́wɔ́ bʋlɛ́: "Ɩ́ bʋl pá nɩɛ bʋlɩ́wa fa pɩ́ dóŋ ní, ká Zeezi karmɩbɛlɛ ko ga a lɩ́sʋ́.
40028014	Rɩ wɩ́ɩ́ ná nɛ́ zʋ́ kʋ́máŋdá dɩllɛ má, á sɩ́ zɩ́ŋrá há sɩ́ bʋl ɛ́wa, rɩ́ wálmɛ sɩ́ɩ́wa pérú."
40028015	Ɛ́ nɛ́ sóójiwa ná há pɔ́ lɛlbule ná mɛ́ la meéwí ná, ká ɓɩɛ́na tʋŋ ɛ́ ná ɓa há mákɛ́ pɔ́wɔ́; a tɩŋ ɛ́ wɩ́ɛ́, Zuwifiwa dɩhɩ̃́, ɓa haá bʋl ɛ́ wɩ́ɩ́ rɛ́ arɩ́ zaa wuu.
40028016	Zeezi karmɩbɛlɛ ná fí rí oro sɩɛ́ mʋ́ Galiile tíé, a zɩ́ paalɔ ná nyúú Zeezi fa há mákɛ́ pɔ́wɔ́.
40028017	Ɓa há ná Zeezi, ɓa cʋ́ɔ́lʋ́, amá ɓa sɩɛrʋ nɩɛ náŋa wɩ lɛ́ɛ́ dí rɩ Zeezi ní.
40028018	Ɛ́ nɛ́ Zeezi tuu pérwó a bʋl pɔ́wɔ́ bʋlɛ́: "Wɩɩsɛ pí bána nyúú, rɩ́ tíé nyúú tíŋ wuu héŋ nɛ́sɛ mɛ́ nɛ́.
40028019	Ɩ́ sɩɛ́ cɛl dúníé wuu, a a rɩ́ nɩɛ bɩ́rmɩ́ŋ karmɩbɛlɛ; ɩ́ káŋwɔ́ muŋsi nyii mí, Ana Wɩɩsɛ, rɩ́ Bio, rɩ́ Sabɩɩna yɩr mɛ́,
40028020	ká kármɩ́wɔ́ rɩ́wɔ́ tɩŋ wɩ́ɛ́ ná wuu, ŋ há mákɛ́ pɛ́ɩ́wa. Ɩ́ sɩɛ́ ná, ŋ mɩ́nɔ́ arɩ́rɩ́wa tápʋ́l wuu, a kaá ja dúníé isé."
41001001	Wɩɩsɛ Bio Zeezi Kirisi Labaarɩwero dɩpúli ní nyɛ.
41001002	Wɩɩsɛ wɩ́laabʋllɔ oro fa mɩŋ ráŋ, ɓaá yɩ́rʋ́ Ezayi, ʋ nɛ́ pʋ́ŋsʋ́ kɛnɔ sɩɛrʋ a bʋl rɩ́ Wɩɩsɛ bʋ́lʋ́ Bio rí bʋlɛ́: "Ná, ŋ sɩ́ tʋŋ nɛ́ŋ rʋ́ʋ́ lɛ́ɩ́ sɩ́ɛ́ ko kɛllɛ ŋmɛ́nɔ bílí mí, rɩ́ɩ́ ko tɩŋ."
41001003	"Bál rɛ́ cɩ́ gɩr sɩɛrʋ aá búóli bʋlɛ́: 'Nyuutɩna kó rí, ɩ́ kɛ́llʋ́ ŋmɛ́nɔ, ɩ́ a rʋ́ʋ́ ŋmɛ́ŋwɩɛla tʋrɛ wérí.' "
41001004	Ɛ́ nɛ́ Zaŋ ná há kéŋ nɩɛ aá muŋsi nyii mí, sɩɛ́ zʋʋ cɩ́ gɩr sɩɛrʋ a búóli bʋlɛ́: "Ɩ́ zɩŋ rɩ́ɩ́wa zɔ́kɛ́ Wɩɩsɛ mɛ́ rɛ́, ɩ́ sɩɛ́ lo ká ko Wɩɩsɛ rɩ́, ʋ sɩ́ héíwa suúri, ká rɩ́ŋ kánɩ́wa muŋsi nyii mí. Nyimuŋsi ná nɛ́ sɩɛ́ makɛ́, rɩ́wɔ́ zɩŋ rɩ́ɩ́wa pííwa tɩɩ pá Wɩɩsɛ."
41001005	Ɛ́ nɛ́ Zerizalɛmɛ rɩ́ tɔ́nɛ ná wuu há mɩŋ Ziide dɩtɩ́llɛ mɛ́, ɓa nɩɛ wuu lɩɩ mʋ́ʋ́ rɩ́, a zésú cáánɛ ká césíwó wɩ́zɔkɛ́ wuu pá Wɩɩsɛ, jamáŋ sɩ́ɛ́, ká ʋ sɩɛ́ káŋwɔ́ zʋ Zʋrdɛŋ fuo sɩɛrʋ a káŋwɔ́ muŋsi nyii mí.
41001006	Zaŋ gɛsúlli fa ká nyʋ́kma pʋ́sɛ gɛrɔ nɛ́, ʋ tɩŋa vɔwɛ́ má ká kɛnɔ nɛ́. Ʋ ɓɩdííli ní fa ká hʋɔ̃́nyaŋgɩrma rɩ́ tʋʋ.
41001007	Ʋ kármɛ́ nɩɛ ná há kóú rí a búóli bʋlɛ́: "Nɛrɔ ná há tɩ́ŋɩ́ŋ har aá ko, ʋ nɛ́ kɩ́ŋ, ŋ rɩ́rʋ́ natɔɔsɛ vɔɔ́sɛ puré má tɩɩ wɩ cɛ́rɛ́.
41001008	Ŋ é keníwa muŋsi nyii mí ní, amá rʋʋ é ní kúé, ʋ sɩ́ kánɩ́wa muŋsi Wɩɩsɛ Sabɩɩna mɛ́."
41001009	Ɛ́ mɛ́ nɛ́, Zeezi lɛ tɔ́ɔ́ ná ɓa háá yɩ́rɛ́ Nazarɛtɛ, Galiile tíé, a ko Zaŋ rɩ́, ʋ kánʋ́ tuwi muŋsi Zʋrdɛŋ nyii mí.
41001010	Tɛ́ŋ ná mɛ́ Zeezi há lɛ́ nyii mí ko aá lɛ nɛ́, ʋ báŋ bel bána, rʋʋ yɛ́lɔ́, ká ʋ ná Wɩɩsɛ Sabɩɩna rʋʋ nɩhɩ̃́ kuókʋ́ma, a ko túwú nyúú.
41001011	Ká Wɩɩsɛ liŋó sɩɛ́ lɛ bána nyúú a tuwi bʋlɛ́: "Ɩ nɛ́ káŋ bárka Bicolli, ŋ sɩɛrʋ wuu ní tɔ́rɩ́ wɩ́ɛ́."
41001012	Ʋ wɩ dáánɛ ká Wɩɩsɛ Sabɩɩna ná ka Zeezi, ʋ zʋʋ mɩŋ gɩrbétéke sɩɛrʋ tápʋlɛ mɛɛ́sɛllɛ, kaadíhuorúwa dʋŋɔ sɩɛrʋ. Ráŋ nɛ́ Sɩtaanɛ ko díŋú, a gúl, ká Wɩɩsɛ malɩ́kawa tuwi a sáŋʋ́ mɛ́.
41001014	Ɓa kéŋ Zaŋ tɔ́ bɩnajaa mɛ́. Ɛ́ nɛ́ Zeezi isi mʋ́ Galiile tíé, a gʋɔrɛ máŋsɛ Wɩɩsɛ Labaarɩwero aá pá nɩɛ,
41001015	a bʋlɛ́: "Wɩɩsɛ kal makɩ́ ná péró, Wɩɩsɛ kuótɔ́ɔ́ péríwa. Ɩ́ bɩ́rsɛ, ɩ́ báá sɩ́ áá zɔkɛ Wɩɩsɛ mɛ́, ká saŋ Wɩɩsɛ Labaarɩwero pɛ́ɩ́wa tɩɩ."
41001016	Zeezi sɩɛ́ cɛl Galiile mʋʋ nʋɔ aá va, a mʋ́ ná náŋwʋ́ɓʋ́ʋ́ra bɛllɛ. Sɩmɔŋ rɩ́rʋ́ maábio Aŋdɩrɩ, rɩ ɓa yó fíílé aá ɓʋ́ náŋwʋlɛ́; ɓa tʋtʋmɩ́ nɛ́ ɛ́.
41001017	Ɛ́ nɛ́ ʋ yɩ́rwɔ́ a bʋlɛ́: "Ɩ́ ko tɩ́ŋɩ́ŋ mɛ́, ŋ sɩ́ mákɩ́wa rɩ́ɩ́wa bʋl kɛsɛ nɩbííne ní ko aá páŋ."
41001018	Ɛ́ nɛ́ ɓa píwó fííléwa tá ká tɩ́ŋʋ́ mɛ́.
41001019	Ʋ válɔ́ mʋ́ sɩ́ɛ́ mʋɔ́, rʋʋ báá ná Zebede bɛlɛ bɛllɛ: Zakɛ rɩ́rʋ́ maábio Zaŋ, rɩ ɓa mɩŋ nyiidaborwie sɩɛrʋ aá bɩ́rmɩ́wɔ́ fííléwa.
41001020	Ɓalaɓala rʋʋ yɩ́rwɔ́ bɛllɛ, ɓa isi ko tɩ́ŋʋ́ mɛ́, ká tɔ́wɔ́ áná rɩ́ tʋtʋnna, nyiidaborwie ná sɩɛrʋ.
41001021	Ɓa wuu sɩɛ́ hé náŋá mʋ́ peri Kapɛrnayimi. Ɛ́ nɛ́ Zuwifiwa fɩɛlɛ́ tápʋl, Zeezi isi zʋ Zuwifiwa cémejaa, a pi Wɩɩsɛ wɩ́ɛ́ aá karmɛ nɩɛ.
41001022	Ʋ wɩ́ɛ́ bʋlɛ́ gɩrɛ nɩɛ ná wuu, ɓa yieki ké aá zesi. Ʋ nɩɛ karmɛ́ wɩ Wɩɩsɛ kɛŋzɩnna ná karmɛ́ nɩhɛ̃́. Ʋʋ́ bʋ́lʋ́ wɩ́ɛ́ wuu arɩ́ tíŋ ní.
41001023	Rɩ báálɔ oro má fa mɩŋ nɩɛ ná sɩɛrʋ, jaa ná mɛ́; kaŋtɔŋ nɛ́ zɩ́nʋ́, a kánʋ́ aá wálmɛ. Ʋ de isi kɩ́ɩ́lɛ a bʋlɛ́:
41001024	"Nazarɛtɛ Zeezi, á rɩ́rɩ́ kéŋ beé, ɩ ko rɩ́ɩ́ zɔ́krá? Ŋ ɩ́ɩ̃́ há ká nɛ́ŋ ná rɛ́! Ɩ nɛ́ ká Wɩɩsɛ Nɩlɩsɛ, ʋ Bisapʋmmɔ tɩ́na."
41001025	Zeezi bɩ́rɛ ɓɔ́ʋ́ mɛ́ a bʋlɛ́: "Lóí kʋɔllɛ ná, lɛ ká tá báálɔ né."
41001026	Ɛ́ nɛ́ kaŋtɔŋ ná ka báálɔ ná tɩ́ɛ́nɛ, a kánʋ́ gʋrɛ, ká ɔsɛ kɩ́ɩ́lɛ kɩ́ŋkáŋ, ká mʋ́ lɛ.
41001027	Ʋ ɛ́ de maanɛ nɩɛ ná wuu nʋʋsɛ, ɓa cɩ́ aá bɔsɛ náŋá: "Beé dúó wɩ́ɩ́ má rɛ́ nyɛ? Ʋ má karmɛ́ né báá kɔ́ʋ́ dʋŋɔ; ʋʋ́ bʋ́lʋ́ rɩ́ tíŋ ní. Ʋʋ́ ɓɛ kaŋtɔmɔ má tɩɩ mɛ́, ká ɓaá sáŋʋ́ sɛ́."
41001028	Ɛ́ nɛ́ sɩɛ́ Zeezi yɩr lɛ mʋ́l ná mɛ́, ɓa bʋ́lʋ́ wɩ́ɛ́ ceŋ Galiile tíé wuu.
41001029	Zeezi há lɛ́ Zuwifiwa cémejaa ná mɛ́, ʋ rɩ́ Zakɛ rɩ́ Zaŋ mʋ́ɔ́ zʋ Sɩmɔŋ rɩ́ Aŋdɩrɩ jaa.
41001030	Ɓa zʋ́ɔ́ rɩ tɛŋlʋmɛ kéŋ Sɩmɔŋ hɩɩlɩmaá, ʋ kaa pɛ́. Ɓa hóú duosi pá Zeezi.
41001031	Ɛ́ nɛ́ ʋ tuu peri cɔ́ háálɔ ná nɛ́sɛ mɛ́, a kánʋ́ cúóli. Mʋ́l ná mɛ́, rʋʋ pʋɔlɩ́ ná ténnó. Ʋ isi a a ɓɩdííle pɔ́wɔ́.
41001032	Ʋ ɛ́ gbaanɛ, wɩɩsɛ há zʋ́ɛ́, ká tá mumulí, ɓa sɩɛ́ isi cɩ́ɩ́nɩ́wɔ́ pʋɔllɛ wuu, arɩ́ nɩɛ ná wuu kaŋtɔmɔ há mɩ́ŋwɔ́ mɛ́, a kaa ko Zeezi rí.
41001033	Tɔ́ɔ́ ná nɩɛ wuu sɩɛ́ de ko cíkú há mɩŋ jaa ná dánnʋɔ mɛ́.
41001034	Ʋ váárɛ pʋɔllɛ ɓɩkana, dɩwɩ́l rɩ́rʋ́ dúó wuu; a kiri kaŋtɔmɔ ɓɩkana, ɓa lɛ nɩɛ mɛ́, ká Zeezi wɩ lóé ɓaá bʋ́lʋ́ wɩ́ɛ́, bee wɩ́ɛ́ kaŋtɔmɔ ná wuu ɛ̃ Zeezi.
41001035	Zeezi cɔ́ŋ fól isi tɩ́tapʋlla a mʋ́ dɩhɩ̃́ oro, nɛ́ŋ wuu há to ráŋ, a cʋɔlɛ Wɩɩsɛ.
41001036	Ká Sɩmɔŋ rɩ́ nɩɛ ná náŋa sɩɛ́ isi, ɓa wʋ́ʋ́ néé; ɓa gʋɔrɛ aá jɔ́ʋ́, á mʋ́ nóú, a bʋ́lʋ́ rɩ́: "Nɩɛ ná wuu kénó tɩ́kɩ́ nɛ́."
41001038	Ɛ́ nɛ́ Zeezi sɛ́: "Ɩ́ a ráá mʋ́ kílo tɔ́nɛ nyáŋ, rɩ́ŋ karmɛ Wɩɩsɛ wɩ́ɛ́ pɔ́wɔ́ má nɩɛ. Ɛ́ wɩ́ɛ́ nɛ́ ŋ ko tɔ́ɔ́."
41001039	Ʋ sɩɛ́ isi mʋ́ ɛ́ tɔ́nɛ, a gʋɔrɛ Galiile tíé wuu, a zʋ Zuwifiwa cémejɩɩsɛ, a bʋl Wɩɩsɛ wɩ́ɛ́ aá pá nɩɛ, ká kiri kaŋtɔmɔ má ɓa lɛ nɩɛ mɛ́.
41001040	Ɛ́ nɛ́ dayalmɔ oro má isi ko ɓírmi tíé Zeezi sɩ́ɛ́, a jɛ́nnʋ́ a bʋlɛ́: "Rɩɩ nɛ́ có, ɩ wóŋ aá dúóri, rɩ́ŋ zʋ́ nɩɛ sɩɛrʋ."
41001041	Ʋ susu ka Zeezi, ʋ tɛrɛ nɛ́sɛ tɩ́kʋ́ mɛ́ ká bʋlɛ́: "Ŋ có rí, dúóri a zʋ nɩɛ sɩɛrʋ."
41001042	Mʋ́l ná tɩɩ tɩɩ mɛ́, rɩ báálɔ ná dayálmʋ sʋ́wʋ́ tɛŋ mɛ́, ká ʋ dúóri.
41001043	Ká Zeezi bʋl pɔ́ʋ́ arɩ́ sɩ́fɩɛma a bʋlɛ́: "Mʋ́mʋ́!
41001044	Amá sɩ́ wɩ́ɩ́ bʋ́l pá nɛ́ŋ wuu; taŋa kánɩ́ tɩɩ mʋ́ rɩ́ Wɩɩsɛ vʋk"ɔɔsɔ bélí, ká mʋ́ ɔsɛ dayálmʋ dúóre vʋk ná Moyizi há mákɛ́ ɓaá ɔsɛ, rɩ́ nɩɛ zɩŋ rɩ́ɩ́ dúóró."
41001045	Amá ʋ há kɛ́kɛ́ Zeezi mí ko tenni, ʋ búóló a cesi wɩ́ɩ́ ná pá nɩɛ wuu. A tɩŋ ɛ́ wɩ́ɛ́, Zeezi wʋ́ʋ́ tɩɩ wuo kaá nyɩɩsɛ tɔ́ɔ́ wuu mí. Rʋʋ mʋ́ dɩhɩ̃́ wuu, ʋʋ́ ké zʋ́ɔ́ nʋɔ nɛ́, ká nɩɛ lɛ dɩhɛ̃́ wuu aá kóú rí.
41002001	Ʋ a tápʋlɛ bɛllɛ, ká Zeezi baa ko Kapɛrnayimi; nɩɛ nʋ́ʋ́ wɩ́ɛ́ rʋʋ kúó mɩŋ jaa mɛ́.
41002002	Ɓa isi pa náŋá ko zʋʋ sú ɛ́ jaa, a mʋ́ lɛ dánnʋɔ mɛ́, dɩhɩ̃́ báá toó. Zeezi pi wɩ́ɛ́ máŋsɛ aá pɔ́wɔ́.
41002003	Nɩɛ bamma má isi pi gbɛrkɔ oro a cɩ́ɩ́nɛ báála baná, ɓa kaa ko Zeezi rí.
41002004	Ɓa há wɩ Zeezi laka wuó peri nɩkana ná wɩ́ɛ́, ɛ́ nɛ́ ɓa zɩ́ luso, a lúri fúŋfúrkú Zeezi cullé, ká pi gbɛrkɔ ná rɩ́rʋ́ gegeló wuu tá, ʋ tɩŋ ráŋ tuwi Zeezi laka.
41002005	Zeezi kɩ́ɛ́lɔ́ rɩ ɓa ɔ́ʋ́ yardá, ɛ́ nɛ́ ʋ bʋl gbɛrkɔ ná rɩ́: "Ŋ naŋnɔ́ŋɔ, dí nyamma, ɩ wɩ́zɔkɛ́ suúri hóó."
41002006	Rɩ Wɩɩsɛ kɛŋzɩnna bamma má fa zʋ́ɔ́ ké ɛ́ jaa sɩɛrʋ. Ɛ́ nɛ́ ɓa sɩɛ́ ké aá bɩ́ɩ́nɩ́wɔ́ tɩɩ mɛ́:
41002007	"Báálɔ né cɩ́ ɛrɛ́ rɛ́ aá bʋl nyɛ? Ʋʋ́ tʋksɛ Wɩɩsɛ rɛ́; áŋ rɩ́ wo nɩbííno há á wɩ́ɛ́ ná zɔkɛ Wɩɩsɛ mɛ́ suúri aá hé, rɩ Wɩɩsɛ dʋŋɔ rá?"
41002008	Zeezi bélwó, rʋʋ ɩ̃ wɩ́ɩ́ ná ɓa háá bɩɩnɛ́ ɓa sɩɛrʋ rɩ́,a kaa ké. Ɛ́ nɛ́ ʋ bɔ́sɩ́wɔ́ bʋlɛ́: "Beé rí tɛ ɩ́ bɩɩnɛ nyɛ ná ɩ́ sɩɛrʋ rɩ́?
41002009	Orí bʋlɛ́ rɩ́ ká mɔlɛ́ ɩ́ rɩ́: 'Ɩ há sɛ́ gbɛrkɔ, ɩ há á wɩ́ɛ́ ná zɔkɛ Wɩɩsɛ mɛ́ suúri hóó ní yáá, ɩ há sʋ́ʋ́ isi púú gegeló a va aá mʋ́ jaá nɛ́?'
41002010	Amá rɩ́ɩ́wa sɩɛ́ zɩŋ rɩ́ Nɩbiino Bio kéŋ tíŋ tíé nyúú rɛɛ́, aá hé nɩbííne há á wɩ́ɛ́ ná zɔkɛ Wɩɩsɛ mɛ́ suúri, ɩ́ ná,
41002011	ŋ nɛ́ sɛ́; 'Gbɛrkɔ, isi píí gegeló aá mʋ́ jaá.' "
41002012	Gbɛrkɔ ɓɩɛ́na de isi cúólú gegeló mʋ́l ná tɩɩ tɩɩ mɛ́, ɓa wuu sɩ́ɛ́ mɛ́, a lɛ aá col; a de gɩ́rwɔ́, ɓa gúl káá bɩ Wɩɩsɛ mɛ́ a bʋlɛ́: "Á ha wɩ nyɛ wɩ́ɩ́ néé ná."
41002013	Ɛ́ nɛ́ ká Zeezi baa lɩɩ mʋ́ mɩŋ mʋʋ nʋɔ. Nɩɛ ná wuu baa fá mʋ́ʋ́ rɩ́, ʋ kɩ́kármɩ́wɔ́.
41002014	Ʋ há cɛ́l mʋʋ nʋɔ aá daarɛ, ʋ ná Alfe bio Levi rʋʋ kénú tʋtʋmɛ́ jaa mɛ́, aá la loŋpó. Ɛ́ nɛ́ ʋ yɩ́rʋ́ a bʋlɛ́: "Isi tɩ́ŋɩ́ŋ mɛ́." Levi de isi a tɩ́ŋʋ́ mɛ́.
41002015	Ɛ́ nɛ́ ɓa mʋ́ zʋ Levi jaa, a ké aá dí ɓɩɛ. Loŋpolaara ɓɩkana, arɩ́ málbɔmɔ tɩ́náwa náŋa má ko zʋʋ súúri, ɓa wuu dídí. Ɛ́ nɩɛ duo fa kánɔ́ wérí, a tɩŋ Zeezi har.
41002016	Nɩɛ ná ɓa háá yɩ́rɛ Farɩzɩɛ̃wa, ɓa kɛŋzɩnna sɩɛ́ há nóú rʋʋ rɩ́ loŋpolaara rɩ́ málbɔmɔ tɩ́náwa náŋa ná kénó aá dí, ɛ́ nɛ́ ɓa mʋ́ bɔ́sʋ́ karmɩbɛlɛ ná a bʋlɛ́: "Ʋ cɩ́ ɛrɛ́ Zeezi rɩ́ loŋpolaara rɩ́ málbɔmɔ tɩ́náwa náŋa hé náŋá aá dí ɓɩɛ?"
41002017	Ɛ́ nɛ́ Zeezi nɛ, a bʋl pɔ́wɔ́: "Nɩɛ ná tɛŋ há fɩ́ɛ́lɔ́ ra wɩ dɔ́kta ja, nɩpʋɔllɛ nɩ́ɩ́ jɔ́ʋ́. Ŋ wɩ kúé rɩ́ŋ yɩ́rɛ nɩɛ ná há sɛ́ ɓa ká nɩtékétékéwa, amá wɩ́bɔŋ"aara nɛ́ ŋ ko rɩ́ŋ yɩ́rɛ."
41002018	Kal oro rí Zaŋ karmɩbɛlɛ rɩ́ Farɩzɩɛ̃wa vɔsɛ nʋʋsɛ, a sɩɛ́ isi ko bɔsɛ Zeezi a bʋlɛ́: "Beé rí tɛ Zaŋ karmɩbɛlɛ rɩ́ Farɩzɩɛ̃wa vɩ́vɔsɛ nʋʋsɛ, ká ɩ é karmɩbɛlɛ wɩ nʋʋsɛ vɔsɛ?"
41002019	Ɛ́ nɛ́ Zeezi sʋ́ɔ́lɛ pɔ́wɔ́ bʋlɛ́: "Rɩ nɛ́ŋ rɩ́ jɔ́ʋ́ háfɛlɔ kaa ko, rʋ́ʋ́ naŋnɔ́ŋsɛ ko rɩ́wɔ́ dí hájaasɛ cana, ɓa sɩ́ wólli ko vɔsɛ nʋʋsɛ kaa ké? Ɓa waá wóllí vɔsɛ nʋʋsɛ, rɩ háfɛlɔ bála nɛ́ wɩ dɩhɩ̃́ mʋ́ɛ́ ká tɔ́wɔ́.
41002020	Tɔ́ɔ́ nɔ́ŋɔ́ sɩ́ ko pʋl rɩ́wɔ́ ka háfɛlɔ bála ná col ká tɔ́wɔ́. Ɛ́ mɛ́ nɛ́, rɩ́wɔ́ wólli nʋʋsɛ vɔsɛ.
41002021	"Nɛ́ŋ wuu waá sáŋ pi pɛ́ŋfɛlɔ rɩ́ tɔ́ gɛbɩnɛ́ gbel. A tɩŋ bee wɩ́ɛ́, pɛ́ŋfɛlɔ ná ɔ́sɩ́ jɛ́llɛ gɛbɩnɛ́ gbel ná nɛ́.
41002022	Nɛ́ŋ má waá sáŋ pi dɩvɛ́ŋ fɛlɛ rɩ́ɩ́ hé pubɩnɛ́wa sɩɛrʋ; dɩvɛ́ŋ ná á rɩ́ pure ná yɛ́nnɛ nɛ́, ká rɩ́ɩ́ ké yɔ́ɔ́, a sɩ́ pure kánʋ́, a báá sɩ́ dɩvɛ́ŋ má kánʋ́. Amá ɓaá pi dɩvɛ́ŋ fɛlɛ hé pufɛlɛ sɩɛrʋ nɛ́."
41002023	Zuwifiwa fɩɛlɛ́ tápʋl oro rí, Zeezi rɩ́rʋ́ karmɩbɛlɛ lɛ aá va, ɓa ŋmɛ́nɔ mʋ́ zʋ oŋparɛ́ sɩɛrʋ lɛ. Ʋ karmɩbɛlɛ sɩɛ́ coki ɓɩɛ, a kaa vaa ŋmʋʋmɛ aá tʋŋ.
41002024	Ɛ́ nɛ́ Farɩzɩɛ̃wa ná há mɩŋ ráŋ bɔsɛ Zeezi a bʋlɛ́: "Ná, beé rí tɛ ɩ karmɩbɛlɛ a wɩ́ɩ́ ná háá kísé, fɩɛlɛ́ tápʋl?"
41002025	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ wɩ kuóro Davidi há ɔ́ʋ́ ná wɩ́ɛ́ nɩ́ɛ́, tɛ́ŋ ná mɛ́ ɓɩdííli há kúé múrú rɩ́rʋ́ nɩɛ, ká losu káŋwɔ́?
41002026	Ʋ mʋ́ɔ́ zʋ Wɩɩsɛ táŋtɛ jaa, Wɩɩsɛ vʋk"ɔɔsa nɔhɔ̃́ Abɩyataarɛ mɩnɛ́ tɛ́ŋ mɛ́, a pa dɩpɛ́ŋwa ná Wɩɩsɛ vʋk"ɔɔsa dʋŋɔ nɛ́ há kɔ́wɩ́wɔ́ aá dí, a dí ká pɔ́ʋ́ harwa má."
41002027	Ká Zeezi sɩɛ́ baa bʋ́lwɔ́ rɩ́: "Wɩɩsɛ á fɩɛlɛ́ tápʋl a pá nɩbííne ní, ɓa wér wɩ́ɛ́, Wɩɩsɛ wɩ nɩbííne ní ɛ́ɛ́ pá ɛ́ tápʋl.
41002028	Ɛ́ wɩ́ɛ́, Nɩbiino Bio ní ká fɩɛlɛ́ tápʋl tɩ́na."
41003001	Ká Zeezi baa bɩrko zʋ Zuwifiwa cémejaa. Báálɔ oro má fa mɩŋ ráŋ ʋ nɛ́sɛ sʋwɛ.
41003002	Ɛ́ nɛ́ nɩɛ náŋa de firki sɩ́ɛ́ cɔ́ Zeezi mí, aá bel rɩ́wɔ́ ná ʋʋ́ váárɛ nɛ́sʋwɩ́ ná tɩ́na rɛ́ fɩɛlɛ́ tápʋl, a makɛ rɩ́wɔ́ tɩŋ ɛ́ mɛ́ a bʋlʋ́ zɔ́kɛ́ wɩ́ɩ́.
41003003	Ɛ́ nɛ́ Zeezi bʋl báálɔ ná nɛ́sɛ há sʋ́wɛ́ rɩ́ a bʋlɛ́: "Isi cɩ́ dahá sɩ́sɩ́ɛ́nnʋ́wa ráŋ ná."
41003004	Ká sɩɛ́ bɔ́sɩ́wɔ́ bʋlɛ́: "Fɩɛlɛ́ tápʋl ʋ mɔhɔ̃́ rɩ́wɔ́ a wɩ́wero ní yáá, ʋ mɔhɔ̃́ rɩ́wɔ́ a wɩ́bɔmɔ nɛ́? La nɩbííno mɩɩsɛ tá nɛ́ weré ɛ́ tápʋl yáá, nɩbííno ɓʋ́ɩ́ nɛ́ weré?" Ɓa ké síkísíkí.
41003005	Ɛ́ nɛ́ Zeezi sɩɛ́ gɩ́ɛ́nɩ́wɔ́ rɩ́ cɔwɩɩlɔ́. Ʋ sɩɛrʋ má zɔkɛ, ɓa dɩlhɔɔ ná wɩ́ɛ́. Ɛ́ nɛ́ ʋ bʋl báálɔ ná rɩ́: "Tɛ́rɩ́ nɛ́sɛ!" Ʋ kaa tɛrɛ, nɛ́sɛ ná de dúóri, a bɩrnʋ́ nɩɩsɔ.
41003006	Ɛ́ nɛ́ Farɩzɩɛ̃wa ná fa há mɩŋ ráŋ, ɓa isi lɛ a mʋ́ ná kuóro Erodi naanɩɛ, ɓa tʋŋ nʋɔ mɛ́ aá vʋʋrɛ rɩ́wɔ́ ná ɓa háá a ɛ́, káá ɓʋ́ Zeezi.
41003007	Zeezi rɩ́rʋ́ karmɩbɛlɛ isi tuwi mʋʋ nʋɔ. Nɩɛ ɓɩkana lɛ Galiile tɔ́nɛ, a fá púwó.
41003008	Náŋa lɛ́ Ziide tíé, náŋa lɛ Zerizalɛmɛ, náŋa lɛ Idume dɩtɩ́llɛ, ká náŋa má lɛ Zʋrdɛŋ fuo daarɛ́ tɔ́nɛ ná há kíl Tiiri rɩ́ Sɩdɔŋ. Ɛ́ nɩkana wuu nɛ́ Zeezi wɩ́"állɛ nɛ́, a ko rɩ́wɔ́ nóú.
41003009	Ɛ́ nɛ́ ʋ bʋ́lʋ́ karmɩbɛlɛ rɩ́, rɩ́wɔ́ ja nyiidaborwie bil tɛ́sɩ́ɩ́, a makɛ rɩ nɩkana ná yíkí náŋá ko aá zɩ́nʋ́ má, rʋ́ʋ́ zʋʋ cɩ́ ráŋ.
41003010	Zeezi ɓɩɛ́na váárɛ nɩkana; a tɩŋ ɛ́ wɩ́ɛ́, pʋɔla má wuu có rʋʋ túó peri tɩ́kʋ́ mɛ́.
41003011	Rɩ kaŋtɔmɔ nɩzɩ́nɛ nɛ́ dé ná Zeezi wuu, ɓaá tuwi ɓírmi tíé ní ʋ sɩ́ɛ́, ká kɩ́ɩ́lɛ bʋlɛ́: "Ɩ nɛ́ ká Wɩɩsɛ Bio."
41003012	Ká Zeezi wɩ sáŋɛ́ aá pɔ́wɔ́. Ʋʋ́ fɛ́l sɩ́ɩ́ bɛ́sɩ́wɔ́ mɛ́ bʋlɛ́: "Ɩ́ sɩ́ á rɩ́wɔ́ zɩ́mɩ́ŋ há ká nɛ́ŋ ná."
41003013	Ɛ́ nɛ́ Zeezi isi mʋ́ zɩ́ paalɔ, ká yɩ́rɛ nɩɛ ná ʋ há có, ɓa kóú rí.
41003014	Ʋ tʋ́ɔ́sɩ́wɔ́ nɩɛ fí rí bɛllɛ, rɩ́wɔ́ mɩ́nʋ́ laka, rʋ́ʋ́ tʋ́ŋwɔ́ rɩ́wɔ́ mʋ́ bʋl Wɩɩsɛ wɩ́ɛ́ aá pá nɩɛ,
41003015	ká pɔ́wɔ́ dóé rɩ́wɔ́ wólli kaŋtɔmɔ aá kiri.
41003016	Ná nɩɛ ná fí rí bɛllɛ ʋ há tʋ́ɔ́sɛ́: Sɩmɔŋ ná ʋ há kené aá yɩ́rɛ Pɩɛrɛ,
41003017	Zebede bɛlɛ Zakɛ rɩ́rʋ́ maábio Zaŋ, ɓa ná ʋ há kené aá yɩ́rɛ Zuwifiwa liŋó mí: "|iBʋanɛzɛsɛ|d," ʋ mʋ́l nɛ́ ká: "Duóɓɛɛlɔ́ naŋsɩ́ɛ́ bɛlɛ."
41003018	Aŋdɩrɩ, Filipi, Bartelemi, Matie, Toma, Alfe bio Zakɛ, Tade, kajáŋtɩɩnɔ Sɩmɔŋ,
41003019	arɩ́ Zɩdaasɛ há lɛ́ Isikariyo, Zeezi kaapáárɔ.
41003020	Ká Zeezi rɩ́rʋ́ karmɩbɛlɛ bɩrmʋ́ jaa. Nɩɛ ɓɩkana baa ko cúwó mí, ɓa wɩ gbel wuo ná aá díwó ɓɩdííli má tɩɩ.
41003021	Zeezi jaa nɩɛ nʋ́ʋ́ wɩ́"állɛ, arɩ́ nɩɛ ná há cúú mí ní, a isi ko rɩ́wɔ́ kánʋ́, ká bʋlɛ́: "Ʋ nyúú cʋ́rɔ́."
41003022	Ká Wɩɩsɛ kɛŋzɩnna ná há lɛ́ Zerizalɛmɛ ko, má sɛ́: "Kaŋtɔmɔ kuóro ná ɓa háá yɩ́rɛ Belzebil zɩ́nʋ́ rɛ́, ʋ yɩr mɛ́ nɛ́ ʋ wólli kaŋtɔmɔ aá kiri."
41003023	Ɛ́ nɛ́ Zeezi yɩ́rwɔ́ a sʋ́ɔ́lɛ pɔ́wɔ́ a bʋlɛ́: "Sɩtaanɛ sɩ́ wóllú tɩɩ gɩrɛ kiri?
41003024	Rɩ kuóro dɩtɩ́llɛ nɩɛ nɛ́ wɩ nʋtʋmɛ kené, ʋ kuorí waá cɔ.
41003025	Rɩ nʋbámmá nɛ́ kúé zʋ jaa, ɛ́ jaa máá yɛ́rkʋ́ nɛ́.
41003026	Ɛ́ wɩ́ɛ́, rɩ Sɩtaanɛ nɛ́ ísé gɩrɛ aá yóú tɩɩ, ʋ cáksʋ́ jaa nɛ́, ʋ sɩɛ́ waá cɔ, ʋ wɩ́ɛ́ zɔ́kɔ́ nɛ́ ɛ́.
41003027	Rɩɩ nɩ́ɩ́ já rɩ́ɩ́ zʋʋ dí nɩduo jaa, ʋ mɔhɔ̃́ rɩ́ɩ́ dóé ní kɩ́llʋ́, rɩ́ɩ́ wóllú vɔwɛ bil ká sɩɛ́ zʋʋ dúú jaa.
41003028	"Taŋá nɛ́ ŋ bʋl aá pɛ́ɩ́wa, nɩbííne há á wɩ́ɛ́ ná wuu zɔkɛ Wɩɩsɛ mɛ́, Wɩɩsɛ wówó wuu suúri ní aá hé.
41003029	Amá rɩ nɛ́ŋ tʋ́ksɛ́ Wɩɩsɛ Sabɩɩna é, wɩ́bɔ́ŋ rɛ́; ɛ́ wɩ́bɔŋ é wɩ suúri kené a kaá mʋ́ wuu."
41003030	Ɓa há sɛ́ kaŋtɔŋbɔ́ŋ rɩ́ mɩŋ Zeezi mí, a kánʋ́ aá a ná nɛ́ tɛ, ʋ bʋl ɛ́.
41003031	Ɛ́ nɛ́ Zeezi maá rɩ́rʋ́ maábɛlɛ ko cɩ́ pʋmmɔ rɩ́, ká tʋŋ rɩ́wɔ́ zʋʋ yɩ́rʋ́ rʋ́ʋ́ ko lɛ.
41003032	Nɩɛ ɓɩkana fa kénó a kíl Zeezi, ká ɓa ko zʋʋ bʋ́lʋ́ rɩ́ bʋlɛ́: "Ná, ɩ maá rɩ́rɩ́ maábɛlɛ nɛ́ pʋmmɔ, aá yɩ́rɩ́."
41003033	Ɛ́ nɛ́ ʋ bʋ́lwɔ́ rɩ́ bʋlɛ́: "Ŋ maábɛlɛ nɛ́ ká áŋwa?"
41003034	Ká sɩɛ́ bɩ́rbel nɩɛ ná há kéné kílú, ká bʋlɛ́: "Náŋ maá rɩ́rɩ́ŋ maábɛlɛ nɛ́ nyɛ.
41003035	Nɛrɔ ná háá tʋŋ Wɩɩsɛ cólle, ʋ tɩ́na nɛ́ káŋ maábio, ʋ nɛ́ káŋ nátoló, ʋ nɛ́ káŋ maá."
41004001	Zeezi báá mʋ́ɔ́ mɩŋ mʋʋ nʋɔ, a máŋsɛ wɩ́ɛ́ aá pá nɩɛ. Nɩɛ ɓɩkana ko a kílú; ɛ́ nɛ́ ʋ isi zʋ nyiidaborwie sɩɛrʋ a ké ráŋ, ká nɩɛ ná má cɩ́ gíŋgiŋí daha.
41004002	Ʋ sɩɛ́ pi wɩ́ɛ́ ɓɩkana a sʋ́ɔ́lɛ mákwɔ́ a bʋlɛ́:
41004003	"Ɩ́ zesi! Nɛ́ŋ oro rí kenú oŋduo kaa lɛ rʋ́ʋ́ mɩ́sɛ.
41004004	Ʋʋ́ mɩ́sɛ ɛ́ nɛ́, oŋbíé náŋa ɓallɛ ŋmɛ́ŋbíí mí, diíwiisi ko tʋɔsɛ dí.
41004005	Náŋa má ɓallɛ dɔ́wʋ́ɔ́ dɩhɩ̃́; a nyʋ́ kɩ́kɛ́lɛ́, tínʋ́l há wɩ luŋ wɩ́ɛ́.
41004006	Ɓa nalursi wɩ tíé túwé, ká wɩɩsɛ ko poŋ, a ŋmɔ́wɩ́wɔ́, ɓa wuu sʋsɛ a mʋ́ɔ́lɛ.
41004007	Náŋa má zʋʋ ɓallɛ sɔrʋ sɩɛrʋ a nyʋ́; sɔrʋ má nyʋ́ a isi tɔ́wɔ́ mɛ́, ɓa wɩ ɔ́sɛ́.
41004008	Náŋa má zʋʋ ɓallɛ tíé dɩwero a nyʋ́, a barɛ wérí a hé bíé kɩ́ŋkáŋ. Náŋa hé bíé mɛrɛ́ rɩ́ fíwa, náŋa mɛɛ́sɩbotorowa, náŋa zɔlɔwa."
41004009	Zeezi sɩɛ́ sʋ́ɔ́lɛ mʋ́ tenni ká bʋlɛ́: "Nɛrɔ ná wuu há kéŋ dɩlla aá zesi wɩ́ɛ́, ʋ́ʋ́ tɩ́na nɛ."
41004010	Zeezi tá nɩkana ná, ká ɓa mʋ́ cɩ́ dɩhuó. Nɩɛ ná há kílú, ɓa rɩ́ Zeezi karmɩbɛlɛ fí rí bɛllɛ ná sɩɛ́ bɔ́sʋ́ sɩ́ŋsʋ́ɔ́lɔ ná mʋ́l mɛ́.
41004011	Ɛ́ nɛ́ ʋ bʋl pɔ́wɔ́ bʋlɛ́: "Wɩɩsɛ có rɩ́ɩ́wa nɛ́ zɩ́mʋ́ kuótɔ́ɔ́ sɩɛrʋ wɩ́ɛ́ ná há ká wɩ́féŋsé, ká rɩ́wɔ́ wuu a wɩ́sʋ́ɔ́lɛ́, a pá nɩɛ ná há wɩ có rɩ ɓa zʋ́ Wɩɩsɛ kuótɔ́ɔ́ ná sɩɛrʋ.
41004012	Nyɛ ná há tʋ́mɛ́, ɛ́ ná há pʋ́ŋsɛ Wɩɩsɛ Kɛnɔ mɛ́ nʋɔ nɛ́ súé; Ɓa pʋ́ŋsɔ́ bʋlɛ́: 'Ɓa sɩ́ bíbel, ká sɩ́ bél ná óŋ wuu, a zízesi, ká sɩ́ zésí nɩ wɩ́ɩ́ wuu. Rɩ ɓa nɛ́ nɩ́ɛ́, ɓa sɩ́ bɩ́rsɛ, ká rɩ́ Wɩɩsɛ héwó wɩ́zɔkɛ́ suúri.' "
41004013	Ká sɩɛ́ baa bɔ́sɩ́wɔ́ bʋlɛ́: "Ɩ́ má wɩ sɩ́ŋsʋ́ɔ́lɔ né mʋ́l ɛ̃? Ká rɩ́ɩ́wa a ɛrɛ́ ká zɩŋ sɩ́ŋsʋ́ɔ́la ná wuu mʋ́ʋ́la?
41004014	Oŋduuro ná nɛ́ ká nɛrɔ ná, há kéŋ Wɩɩsɛ wɩ́bʋlɛ lɩɩ gʋɔrɛ́ aá bʋl.
41004015	Nɩbííne ɓɩkana sɩɛnnɛ nɩhɩ̃́ anɛ ŋmɛ́ŋbíí ní, wɩ́ɛ́ wɩ ráŋ cɛ́. Ɓa há zésí Wɩɩsɛ wɩ́bʋlɛ, ʋ zʋ́wɔ́ sɩɛnnɛ ko tenni ní ká dáánɛ́, rɩ Sɩtaanɛ zʋ́ɔ́ lɩ́sɛ ɛ́ wɩ́ɛ́ ká tɔ́wɔ́.
41004016	Nɩɛ náŋa má nɛ anɛ dɔ́wʋ́ɔ́ dɩhɩ̃́ ná oŋduo há zʋ́ɛ́ ɓal; rɩ ɓa nɛ́ Wɩɩsɛ wɩ́bʋlɛ wuu, ɓaá sáŋʋ́ mɔlɛ́ arɩ́ satɔrɔ́.
41004017	Amá ɓa wɩ baŋcɩllɛ kené a saŋ aá mʋ́ sɩ́ɛ́, anɛ tuu nalursi há wɩ tíé zʋ́ɛ́. Rɩ ɓa nɛ́ kúé aá bɛ́ŋsɩ́wɔ́, rɩ́wɔ́ nɩ́ná wɩɩla Wɩɩsɛ wɩ́bʋlɛ ná wɩ́ɛ́, ɓa báá wɩ lɛ́ɛ́ aá dí.
41004018	Nɩɛ náŋa má nɩhɩ̃́ anɛ sɔrʋ ná sɩɛrʋ oŋbíé há ɓállɛ́ nɛ́. Ɓa nɛ́ ká nɩɛ ná há sáŋ Wɩɩsɛ wɩ́bʋlɛ héwó sɩɛnnɛ,
41004019	ká dúníé wɩ́bɩɩnɛ́, ɓɩjadaarɔ́ nyʋkɔ mɩ́ŋwɔ́ mɛ́, onni ɓɩkana náŋa hɩɛ̃nɛ́ mɩ́ŋwɔ́ sɩ́ɛ́ mɛ́, a tɔ́ Wɩɩsɛ wɩ́bʋlɛ ná mɛ́, ɓa báá wɩ Wɩɩsɛ wɩ́ɛ́ tɩŋ. Ɛ́ wɩ́ɛ́ wuu nɩhɩ̃́ anɛ sɔrʋ há tɔ́ ɓɩɛ mɛ́ nɛ́, ɓa pii fɛ́l, a waá ɔsɛ.
41004020	Ká náŋa má mɩŋ ráŋ anɛ tíé dɩwero. Ɓa nɛ́ ká nɩɛ ná háá nɛ Wɩɩsɛ wɩ́bʋlɛ ná a laa dí, a tɩŋ wɩ́bʋlɛ ná há mákɛ́ ɛ́. Wɩ́bʋlɛ ná ɓa há lɛ́ɛ́ dí a tɩŋ wérí, ʋ nɩhɩ̃́ anɛ ɓɩɛ há ɔ́sɛ́, náŋa hé bíé mɛrɛ́ rɩ́ fíwa, náŋa mɛɛ́sɩbotorowa, náŋa zɔlɔwa."
41004021	Ɛ́ nɛ́ ká Zeezi baa bɔ́sɩ́wɔ́ bʋlɛ́: "Rɩ nɛrɔ nɩ́ɩ́ ja pʋmmɔ a nyɩkɛ caanɔ́, ʋʋ́ pii bil a ka táása nɛ́ bɩ́rcú yáá, ʋʋ́ pii hé gódó mʋ́l nɛ́? Ʋ waá pii sakɛ caanɔ́ dɩsakɩ́ nɛ́ rɛ́?
41004022	Ɛ́ wɩ́ɛ́, oŋféŋse wuu sɩ́ nyɩɩsɛ, ká rɩ́ wɩ́lʋɔrɛ́ wuu a nyaamɩ́.
41004023	Rɩ nɛrɔ wuu kéŋ dɩlla aá zesi wɩ́ɛ́, ʋ nɛ."
41004024	Ká baa bʋl pɔ́wɔ́ bʋlɛ́: "Ɩ́ pɔ́ wérí, a zɩŋ wɩ́ɛ́ zesé. Rɩɩ́wa nɩ́ɩ́ zesi wérí, Wɩɩsɛ sɩ́ pɛ́ɩ́wa sabɩɩna súúri, rɩ́ɩ́wa ɔsɛ zesi.
41004025	Ʋ sɩɛ́ ká ɛ́ nɛ́, nɛrɔ ná há kéŋ ɓɩɛ, ɓa sɩ́ pɔ́ʋ́ a dɔwɛ. Ká nɛrɔ ná há wɩ óŋ kené, ɓa sɩ́ ka mʋɔ́ ná má há mɩ́nʋ́ rɩ́ kaa la."
41004026	Ɛ́ nɛ́ Zeezi baa bʋlɛ́: "Wɩɩsɛ kuótɔ́ɔ́ nɩhɩ̃́ anɛ báálɔ há párʋ́ baka, a ka ɓɩɛ lɩɩ du ní.
41004027	Rʋʋ pɩ́ dóŋ, rʋʋ wómmó, wɔhɔ rɩ́ tɩ́taŋ wuu, ɛ́ ɓɩɛ sɩ́ nyʋ́ a hɩ́ɛ̃́sɛ, ká rʋ́ʋ́ sɩ́wɔ́ há á ɛ́ ká nyʋ́, a hɩ́ɛ̃́sɛ zɩ́mʋ́.
41004028	Ɓaá nyʋ́ tíé mʋ́l ráŋ nɛ́ a ko lɛ, a tɔwɛ paarʋ, a ko lɛ nyunni, a sɩɛ́ hé bíé.
41004029	Bíé ná nɩ́ɩ́ ko tɩɩrɛ, ɓa pa siisi mʋ́ kʋsɛ; ɓɩɛ kʋsɛ́ tɛ́ŋ nɛ́ ɛ́."
41004030	Ɛ́ nɛ́ ʋ baa bʋl pɔ́wɔ́: "Áá pi Wɩɩsɛ kuótɔ́ɔ́ ná rɩ́ máŋsɛ rʋʋ rɩ́ beé rí nɩhɩ̃́ náŋá? Sɩ́ŋsʋ́ɔ́lɔ orí rí ráá pii mákʋ́ nɩɩsɔ?
41004031	Ʋ rɩ́ omo oro, ɓaá yɩ́rɛ mʋ́tárdɛ, bíí ní nɩhɩ̃́ náŋá. Ɛ́ omo bíí ní múúré kɩ́llɛ oŋduulé wuu ɓa háá dué.
41004032	Ká rʋʋ bíí balá nɛ́ nyʋ́ɛ́, ʋʋ́ isi wa a kɩ́llɛ dɩparɛ́ wuu; ʋ hílli zeŋsí, diíwiisi sɩɛ́ zʋʋ cɛ́ dallɛ, aá cɔ́ʋ́ paarʋ ná sɩɛrʋ."
41004033	Zeezi tɩ́ŋ sɩ́ŋsʋ́ɔ́la ɓɩkana mɛ́, a máŋsɛ Wɩɩsɛ wɩ́bʋlɛ pɔ́wɔ́, ɓa nɩɩ mʋɔsɔ.
41004034	Ʋ báá wɩ cáásɛ́ bʋl wɩ́ɩ́ aá pɔ́wɔ́ rɩ sɩ́ŋsʋ́ɔ́lɔ rá; ká rʋʋ rɩ́rʋ́ karmɩbɛlɛ dʋŋɔ kúó ké, ʋ mákwɔ́ mʋ́ʋ́la pɔ́wɔ́.
41004035	Ɛ́ kal tɩɩ gbaŋ nɛ́ Zeezi bʋ́lʋ́ karmɩbɛlɛ rɩ́ bʋlɛ́: "Ɩ́ a ráá daarɛ mʋʋ cɔɔ nɔ́ŋɔ."
41004036	Ʋ tá nɩɛ ɓa col jɩɩsɛ́, ká ʋ karmɩbɛlɛ zʋʋ súúrú mí, nyiidaborwie ná sɩɛrʋ ʋ há kéné, a kuosi ɓa col. Nɩɛ náŋa má mɩ́ŋwɔ́ nyiidaborsi sɩɛrʋ a má kuosi aá va.
41004037	Pozeno oro de lú a ko lɩ́wɔ́ mɛ́, a ka nyii híkli ɓa zʋ aá súwó nyiidaborwie ná.
41004038	Rɩ Zeezi fa pí saŋpur yéllú nyúú nyiidaborwie har rɩ́, a pɩ́ dóŋ. Ɛ́ nɛ́ ɓa íllú a bʋlɛ́: "Karmɩ"ana, á háá sʋsɛ́, ʋ ɛ́ wɩ́ɩ́ mɩ́ɩ́ wɛ?"
41004039	Ʋ isi a bɛsɛ poo ná mɛ́, ká bʋl mʋʋ rɩ́ bʋlɛ́: "Cɩ́ cɩ́m!" Ɛ́ nɛ́ poo ná siki, ká dɩhɩ̃́ wuu pɔrɛ síkísíkí.
41004040	Ká ʋ sɩɛ́ bɔ́sʋ́ karmɩbɛlɛ a bʋlɛ́: "Beé rí tɛ ɩ́ fɩ́fá héwíŋ nyɛ ná? Ʋ cɩ́ ɛrɛ́ ɩ́ yardá to Wɩɩsɛ mɛ́?"
41004041	Héwíŋ ɔsɛ káŋwɔ́ kɩ́ŋkáŋ, ɓa gɩrɛ aá bɔsɛ náŋá a bʋlɛ́: "Nɩbíbeéduó rí ká báálɔ né, poo rɩ́ mʋʋ má tɩɩ saŋ aá ɔ́ʋ́ ná ʋ há sɛ́?"
41005001	Ɛ́ nɛ́ ɓa kuosi daarɛ mʋʋ daarɛ́, Zeraza tɩ́náwa tíé.
41005002	Zeezi lɛ nyiidaborwie sɩɛrʋ ko lɩɩ cɛ́, ʋ wɩ dáánɛ́, ká báálɔ oro kaŋtɔmɔ há kené aá wálmɛ, de lɛ lɛlbulli pɛ́ksɛ a ko cɩ́nʋ́ sɩ́ɛ́.
41005003	Ʋ dɩcɔ́ɛ́ nɛ́ fa ká lɛlbulli ná pɛ́ksɛ, ká nɛ́ŋ toó a vɔ́wʋ́ aá bil dɩbalá. Bɛŋzɛllɛ má tɩɩ wʋ́ʋ́ wuó vɔwɛ.
41005004	Ɓa kánʋ́ naasɛ hé ɓɛŋsɛ mɛ́ ká gúl; a pa bɛŋzɛllɛ vɔwɛ, ká ɛ́ má ʋ bónni ɓɛŋsɛ ná, a conni bɛŋzɛllɛ ná wuu. Bɩbár toó a nyáŋʋ́ aá bil cɩ́m.
41005005	Tápʋ́l wuu, tɩ́taŋ rɩ́ wɔhɔ wuu, ʋ mɩŋ lɛlbulli pɛ́ksɛ rɩ́ pallɛ nyunni aá kɩ́ɩ́lɛ, ká pa dɔ́wʋ́ɔ́ lɔ́sʋ́ tɛŋ aá lúnni.
41005006	Ʋ há ná Zeezi dɩbólí, ʋ fɔ́ɔ́ mʋ́ cémú, a ɓírmi tíé ʋ sɩ́ɛ́, a zílú.
41005007	Ká kɩ́ɩ́lɛ kɩ́ŋkáŋ a bʋlɛ́: "Wɩɩsɛ ná há kɛ onni wuu Bio Zeezi, ŋ rɩ́rɩ́ kéŋ beé? Ŋŋ́ sʋ́lɩ́, Wɩɩsɛ yɩr mɛ́, sɩ́ŋ mɛ́ kɛ́rʋ́."
41005008	Bee wɩ́ɛ́ Zeezi nɛ́ lá sɩ́ɛ́ bɛ́sʋ́ mɛ́ a bʋlɛ́: "Kaŋtɔŋtɔk, lɛ ká tá báálɔ né!"
41005009	Zeezi bɔ́sʋ́ bʋlɛ́: "Ɩ yɩr ká beé?" Ɛ́ nɛ́ ʋ sɛ́: "Ŋ yɩr nɛ́ ká, nɩyɛlɔ́, á káŋ."
41005010	Ɛ́ nɛ́ ɓa jɛnnɛ Zeezi wérí, rʋ́ʋ́ sɩ́wɔ́ dɔ́mʋ́ rɩ́wɔ́ lɛ Zeraza tíé.
41005011	Rɩ keru tɩ́náwa má fa mɩŋ laka ráŋ, paalɔ tɩŋa aá nʋ́ɔ́lɩ́wɔ́ keru.
41005012	Ɛ́ nɛ́ kaŋtɔmɔ ná sɩɛ́ sʋl Zeezi a bʋlɛ́: "Lo ráá mʋ́ zʋ keru nyáŋ."
41005013	Ɛ́ nɛ́ ʋ saŋ ɛ́ pɔ́wɔ́. Kaŋtɔmɔ ná lɛ báálɔ ná mɛ́, a mʋ́ zʋ keru ná fa há peri bʋ́ɩ́wʋllɛ, ɓa wuu giŋ lɛ paalɔ ná nyúú tuwi ɓallɛ mʋʋ sɩɛrʋ, a nyɔ nyii sʋsɛ.
41005014	Kenʋɔla ná má de pusi fá zʋ tɔ́ɔ́ sɩɛrʋ, náŋa fá zɩ́ baksɛ rɩ́, a hé ɛ́ wɩ́ɩ́ duosi pá nɩɛ wuu. Ɓa lɛ a mʋ́ rɩ́wɔ́ ná tʋtʋmɩ́ ná há tʋ́mɛ́.
41005015	Ɓa mʋ́ɔ́ peri Zeezi laka, a ná báálɔ ná kaŋtɔŋyɛlɔ́ fa há kené aá bɛŋsɛ, rʋʋ ɩ̃ wɩ́ɛ́, a zɩŋ gɛrɔ su, a kaa ké. Ɛ́ nɛ́ héwíŋ káŋwɔ́.
41005016	Nɩɛ ná fa há mɩŋ ráŋ a ná wɩ́ɩ́ ná há á báálɔ ná rɩ́ keru ná, ɓa sɩɛ́ máŋsɛ aá pá nɩkoolé ná.
41005017	Ɓa wuu de isi aá sʋl Zeezi, rʋ́ʋ́ col dɩhuó ká tɔ́wɔ́ tíé.
41005018	Ɛ́ nɛ́ Zeezi mʋ́ rʋ́ʋ́ zʋ nyiidaborwie a col, báálɔ ná kaŋtɔmɔ há lɩ́ɛ́ ká tá, ʋ má tuu peri aá sʋ́lʋ́, ká rʋ́ʋ́ tɩ́ŋʋ́ mɛ́.
41005019	Zeezi vɛ, ká bʋ́lʋ́ rɩ́ bʋlɛ́: "Bɩrmʋ́ jaa ɩ nɩɛ sɩɛrʋ, a bʋl wɩ́ɛ́ ná wuu ɩ Nyuutɩna há ɛ́ɩ́ mɛ́ a pɔ́wɔ́, rɩ́wɔ́ zɩ́mʋ́ há fɛ́ɩ́ susu mɔ ɛ́."
41005020	Ɛ́ nɛ́ báálɔ ná bɩrzʋ tɔ́nɛ bamma fí há hé náŋá mɛ́ ɓaá yɩ́rɛ Dekapol, a cesi wɩ́ɛ́ ná wuu Zeezi há ɛ́ɛ́ pɔ́ʋ́, a pá nɩɛ. Ɓa wuu zesi, ʋ de vɔ́kwɔ́.
41005021	Zeezi baa kuosi mʋʋ kéri cɔɔ nɔ́ŋɔ. Nɩɛ ɓɩkana baa ko kílú mʋʋ nʋɔ ráŋ.
41005022	Zuwifiwa cémejaa nɔhɔ̃́ oro ɓaá yɩ́rɛ Zayirisi, ʋ ná Zeezi, a isi ko ɓírmi tíé ʋ sɩ́ɛ́;
41005023	a jɛ́nnʋ́ wérí a bʋlɛ́: "Ŋ tolwie níí wɩɩlɛ́ a cɩ́ sʋʋ mɛ́, ko ráá mʋ́ rɩ́ɩ́ tɩ́kʋ́ mɛ́, a pɔ́ʋ́ hiẽsó, rʋ́ʋ́ sɩ́ sʋ́wʋ́."
41005024	Ɛ́ nɛ́ Zeezi isi, ɓa tɩŋ náŋá mɛ́ aá col. Nɩɛ ɓɩkana fá púú, a vaa yiki náŋá ko aá zɩ́nʋ́.
41005025	Hál oro má fa mɩŋ ráŋ a a pʋɔlá, ʋ cɛ́l bɩ́bɩ́sɛ, a wálmʋ́ bɩŋsɛ fí rí bɛllɛ, ká waá toki.
41005026	Ʋ ɓál dɔ́ktawa naasɛ mɛ́ wérí, a zɔ́kʋ́ ɓɩɛ wuu pɔ́wɔ́, ká ʋ pʋɔlɩ́ ha wɩ cúcó, ká ɔsɛ aá bɔ́ŋsɛ.
41005027	Ʋ sɩɛ́ há nɛ́ Zeezi wɩ́ɛ́, ɛ́ nɛ́ ʋ má ko zʋ nɩɛ ná sɩɛrʋ, a lúksi peri Zeezi har rɩ́, a tɩ́kʋ́ gɛrɔ mɛ́.
41005028	Ʋ sabɩɩna nɛ́ ká: "Rɩŋ fa dé wóllú gɛnnɛ mɛ́ tɩkɛ rɛ́, ŋ sɩ́ dúóri."
41005029	Mʋ́l ná tɩɩ tɩɩ mɛ́, rɩ cɛ́l ná fa háá lʋ́ʋ́ mɛ́ síkó, ʋ sɩɛ́ zɩŋ rɩ́ pʋɔlɩ́ ná báá tóú tɛŋ mɛ́; tɛŋfɩ́ɛ́l kúó.
41005030	Ká Zeezi má zɩŋ rɩ́ nɛ́ŋ rɩ́ tɩ́kʋ́ mɛ́, ʋ dóé mʋɔ́ lɛ a dúóri tɩ́na. Ɛ́ nɛ́ ʋ bɩ́rɛ́ cɩ́ nɩɛ ná sɩɛrʋ, ká bɔsɛ bʋlɛ́: "Áŋ rɩ́ tɩ́kɩ́ŋ gɛrɔ nʋɔ mɛ́?"
41005031	Ɛ́ nɛ́ ʋ karmɩbɛlɛ sɛ́: "Ɩ ná nɩɛ rɩ ɓa kánɔ́ mɔ nyɛ, a yiki náŋá ko aá zɩ́nɩ́, ká ɩ bʋ́bɔsɛ: 'Áŋ tɩ́kɩ́ŋ mɛ́?' "
41005032	Ká ʋ ha bel aá ja nɛ́ŋ ná há tɩ́kʋ́ mɛ́.
41005033	Ká háálɔ ná zɩŋ tʋtʋmɩ́ ná há tʋ́mʋ́ tɛŋ mɛ́, ɛ́ nɛ́ héwíŋ kánʋ́, ʋ cel cel ko ɓírmi tíé Zeezi sɩ́ɛ́, a bʋ́lʋ́ sɩɛrʋ taŋá wuu pɔ́ʋ́.
41005034	Ɛ́ nɛ́ Zeezi sɩɛ́ bʋ́lʋ́ rɩ́ bʋlɛ́: "Háálɔ, ɩ há láŋ dí ní dúórí. Mʋ́mʋ́ rɩ́ tɛŋfɩ́ɛ́l, ɩ pʋɔlɩ́ ténnó ɓóŋ."
41005035	Zeezi mɩŋ bʋlɛ́ mɛ́, rɩ nɩɛ nɛ́ lɛ́ Zuwifiwa cémejaa nɔhɔ̃́ ná jaa ko, a bʋl pɔ́ʋ́ bʋlɛ́: "Báá sɩ́ Karmɩ"ana wálmʋ́ yɔ́ɔ́, ɩ tolwie ná sʋ́wɔ́."
41005036	Zeezi nɛ ɛ́, a wʋ́ɔ́ rɩ́ bélé, ká bʋl Zuwifiwa cémejaa nɔhɔ̃́ ná rɩ́ a bʋlɛ́: "Sɩ́ héwíŋ fá, nyáŋɩ́ beŋtúú ká a yardá ŋ mɛ́."
41005037	Zeezi báá wɩ sáŋɛ́ nɛ́ŋ wuu baa tɩ́ŋʋ́ mɛ́, a súúri Pɩɛrɛ rɩ́ Zakɛ, rɩ́ Zakɛ maábio Zaŋ mɛ́.
41005038	Ɓa há mʋ́ɛ́ peri Zuwifiwa cémejaa nɔhɔ̃́ ná jaa, Zeezi ná nɩɛ rɩ ɓa dé ŋmaarɛ hé náŋá mɛ́, aá kɩ́ɩ́lɛ, aá cáási, ɓaá wi yúó ní.
41005039	Ɛ́ nɛ́ ʋ mʋ́ zʋ, a bʋlɛ́: "Beé rí ɩ́ kʋ́kɔ kʋɔllɛ, aá wi nyɛ? Tolwié né wɩ sʋ́wɛ́. Ʋ pɩ́ dóŋ ní."
41005040	Ɛ́ nɛ́ nɩɛ ná wuu de isi aá cermi Zeezi mí. Ɛ́ nɛ́ ʋ a ɓa wuu lɛ ká káánɛ bio áná rɩ́rʋ́ maá, arɩ́ nɩɛ ná há tɩ́ŋʋ́ mɛ́, ɓa zʋ tolwie ná dɩpɩ́nɛ.
41005041	Zeezi tɛrɛ kánʋ́ nɛ́sɛ mɛ́ ká bʋ́lwɔ́ liŋó mí bʋlɛ́: "|iTalííta kúmí.|d" Ʋ mʋ́l nɛ́ ká: Tolwie, isi dahá, ŋ nɛ́ sɛ́.
41005042	Kɩ́kɛ́lɛ́, rʋʋ nyáŋɔ́ isi aá va. Ʋ fa ká bɩŋsɛ fí rí bɛllɛ toló rí. Hálɩ́! A de caasɛ gɩrɛ nɩɛ kɩ́ŋkáŋ.
41005043	Ɛ́ nɛ́ Zeezi caasɛ bʋl pɔ́wɔ́ rɩ́ sɩ́fɩɛma, rɩ́wɔ́ sɩ́ ló rí nɛ́ŋ wuu zɩŋ ɛ́ mɛ́. Ká bʋl rɩ́wɔ́ ja ɓɩdííli pá tolwie ná rʋ́ʋ́ dí.
41006001	Zeezi lɛ ráŋ mɛ́, a bɩrmʋ́ tɔ́ɔ́; ʋ karmɩbɛlɛ kánʋ́ mʋ́.
41006002	Zuwifiwa fɩɛlɛ́ tápʋl há péré, ʋ isi zʋ cémejaa aá karmɛ nɩɛ, a bʋl wɩ́ɛ́ gɩrɛ nɩɛ. Ɓa bɔl ká bʋlɛ́: "Ʋ á ɛrɛ́ a zɩŋ wɩ́ɛ́ mɔ nyɛ? Nɛɛ́ rɛ́ ʋ ná wɩ́zɩmɛ né duo? Ʋ á ɛrɛ́ rɛ́ káá a wɩ́ɛ́ nyáŋ wuu?
41006003	Maari bio cápɩ́ŋta ná rá ɓó? Ʋ maábɛlɛ rá to Zakɛ rɩ́ Zoozi rɩ́ Ziidi rɩ́ Sɩmɔŋ rɛ́? Ʋ nátolé é rá á sɩ́sɩ́ɛ́nnʋ́wa nyɛ rɛ́?" Ɓa tɩŋ ɛ́ wɩ́ɛ́ píwó sɩɛnnɛ mɛ́ vɛ Zeezi, a bɛ́rʋ́.
41006004	Ɛ́ nɛ́ Zeezi bʋl pɔ́wɔ́: "Wɩɩsɛ wɩ́laabʋllɔ to nɛ́ŋ ʋ jaa nɩɛ rɩ́rʋ́ tɔ́ɔ́ nɩɛ dʋŋɔ sɩɛrʋ nɛ́. Ká rʋʋ mʋ́ dɩhɩ̃́ wuu, ʋ píŋó."
41006005	Ɛ́ nɛ́ ʋ wɩ wóllé a wɩ́nyána wuu ráŋ, rɩ pʋɔllɛ mʋɔ́ dʋŋɔ mɛ́, ʋ há púú nɛ́sɛ tɩkɛ ɓa dúóri rá.
41006006	Ɓa há vɛ́ Zeezi laa díí, ʋ ɛ́ zɔ́kʋ́ sɩɛrʋ, ʋ tɔ́wɔ́ ráŋ ká gʋɔrɛ tɔ́nɛ náŋa aá karmɛ nɩɛ.
41006007	Ɛ́ nɛ́ sɩɛ́ ʋ yɩ́rʋ́ karmɩbɛlɛ ná fí rí bɛllɛ, a nyʋ́ɔ́sɩ́wɔ́ rɩ́wɔ́ ka dóé kɩ́llɛ kaŋtɔmɔ, ká sɩɛ́ tʋ́ŋwɔ́ bɛllɛ bɛllɛwa.
41006008	Ká bʋl pɔ́wɔ́ bʋlɛ́: "Rɩɩ́wa lɛ́ ŋmɛ́nɔ, ɩ́ pɛ́ɩ́wa natɔɔsɛ hé, a pi deŋtuke héíwa nɛ́sɛ mɛ́, ká báá sɩ́ óŋ wuu píí súúri; ɩ́ sɩ́ ɓɩdííli pí, a sɩ́ kotokó pí, a sɩ́ meéwí píí hé gɛzʋ́ma mɛ́, a sɩ́ gɛnnɛ bɛllɛ súú nyáŋ náŋá mɛ́."
41006010	Ká baa bʋl pɔ́wɔ́ bʋlɛ́: "Ɩ́ há mʋ́ɛ́ lɛ tɔ́ɔ́ wuu a zʋ jaa ná, ɩ́ mɩŋ ráŋ dʋŋɔ a kaá jɛ́ɩ́wa colé.
41006011	Ká rɩɩ́wa mʋ́ tɔ́ɔ́ wuu rɩ́wɔ́ bʋlɩ́wa sɩ́ zʋ́, a vɛ́ɩ́wa wɩ́bʋlɛ́ zesé, ɩ́ daarɛ ká ɓósíwa natɔɔsɛ kuŋkulo tá ráŋ, rʋ́ʋ́ ɛ́ a sɩɛ́da a pɔ́wɔ́, a makɛ rɩ́wɔ́ zɩŋ rɩ́ ɓa ɔ́ɔ́ zɔkɛ Wɩɩsɛ mɛ́."
41006012	Ɛ́ nɛ́ nɩtʋmɛ́ ná wuu col, a mʋ́ gʋɔrɛ bʋl aá pá nɩɛ, rɩ́wɔ́ zɩŋ rɩ́ ɓa zɔ́kɛ́ Wɩɩsɛ mɛ́, rɩ́wɔ́ bɩ́rsɛ ká ko Wɩɩsɛ rɩ́.
41006013	Ɓa kírí kaŋtɔmɔ ɓɩkana nɩɛ mɛ́, a pi nʋʋ laarɛ pʋɔllɛ mɛ́ a pɔ́wɔ́ tɛŋfɩ́ɛ́l.
41006014	Zeezi yɩr lɩ́ɔ́ ceŋ dɩhɩ̃́ wuu. Ɓa bʋ́lʋ́ wɩ́ɛ́ kuóro Erodi nɛ. Ɛ́ nɛ́ náŋa sɛ́: "Zeezi né ɓa háá bʋ́lʋ́ wɩ́ɛ́, Zaŋ Batiisi ní bɩ́rɛ́ isi sʋʋ mɛ́. Ɛ́ nɛ́ tɛ, ʋ wólli wɩ́gɩrɛ́ nyáŋ aá a."
41006015	Nɩɛ náŋa sɛ́: "Wɩɩsɛ wɩ́laabʋllɔ Eli ní." Náŋa má sɛ́: "Aɩ́, Wɩɩsɛ wɩ́laabʋlla ná oro rí."
41006016	Amá Erodi há nɛ́ ɛ́ wɩ́ɛ́, ʋ sɛ́: "Zaŋ ná ŋ há ɛ́ɛ́ ɓa ɓá nyúú coki, ʋ nɛ́ ísé aá hiẽsi."
41006017	Erodi tɩɩ nɛ́ fa ɛ́ɛ́ ɓa ka Zaŋ vɔwɛ, a kaa mʋ́ hé bɩnajaa mɛ́. Erodi fa há kenú máálá Filipi háálɔ Erodiyadɛ laa ja wɩ́ɛ́.
41006018	Ɛ́ nɛ́ tɛ, Zaŋ mʋ́ bʋ́lʋ́ rɩ́ bʋlɛ́: "Ŋmɛ́nɔ toó, rɩ́ɩ́ lɛ́ɩ́ máálá háálɔ ja."
41006019	Ɛ́ wɩ́ɩ́ nɛ́ Erodiyadɛ kaá dɔŋ Zaŋ, aá ja gbel rʋ́ʋ́ ɓʋ́ʋ́, ká wɩ wo,
41006020	bee wɩ́ɛ́ Erodi faá fá Zaŋ rɛ́. Ʋ bélú rʋʋ ká nɩtaŋá rɛ́, aá fá Wɩɩsɛ héwíŋ, ɛ́ nɛ́ ʋ kɛ́rʋ́ mɛ́ rɩ́wɔ́ sʋ́ʋ́ ɓʋ́. Rʋʋ nɛ́ zésí Zaŋ wɩ́bʋlɛ́ wuu, ɓaá dʋ́mʋ́ beŋtúú mí, ká ɛ́ má ʋ ha cóllíwó zesé wérí.
41006021	Kal oro rí sɩɛ́, Erodiyadɛ ná gbel rʋ́ʋ́ ɓʋ́ Zaŋ; ɛ́ kal nɛ́ ká Erodi bɩŋlʋlɩ́ cana. Ɛ́ kal ɓa á ɓɩdííle kɩ́ŋkáŋ, ʋ yɩ́rʋ́ kuónáŋa, a yɩ́rʋ́ lalyoore nyúútɩ́náwa rɩ́ Galiile tíé nɩpiŋe wuu.
41006022	Ɛ́ cana kal nɛ́ sɩɛ́, Erodiyadɛ tolwie zʋʋ cɩ́ŋwɔ́ sɩ́ɛ́ a gɔ gʋɔla wérí, a tɔrɛ Erodi rɩ́rʋ́ kénnináŋa ná wuu sɩɛrʋ. Kuóro Erodi isi bʋl tolwie ná rɩ́ a bʋlɛ́: "Makɛ omo ná wuu ɩ háá jɛɛ́, ŋ sɩ́ pɛ́ɩ́."
41006023	Ká ŋmɩ́ɛ́sɛ pɔ́ʋ́ bʋlɛ́: "Omo ná wuu ɩ é há có, sʋl, ŋ sɩ́ pɛ́ɩ́, rʋʋ có rʋ́ʋ́ áŋ kuorí ɓaamɔnáŋáwa má, ŋ sɩ́ pɛ́ɩ́."
41006024	Ɛ́ nɛ́ tolwie ná lɛ a bɔ́sʋ́ maá a bʋlɛ́: "Ŋ́ zʋʋ sʋl beé?" Ɛ́ nɛ́ ʋ sɛ́ rʋ́ʋ́ bʋlʋ́ ja Zaŋ Batiisi nyúú ní.
41006025	Tolwie bɩrfá kɩ́kɛ́lɛ́ zʋʋ bʋl kuóro Erodi mí a bʋlɛ́: "Ŋŋ́ ja Zaŋ Batiisi nyúú ní pɛrɛ́tɛ́ sɩɛrʋ rɛɛ́wa."
41006026	Kuóro Erodi sɩɛrʋ wuu zɔkɛ, ká ʋ fá caŋdííre sɩ́ɩ́, a rɩ́rʋ́ há ŋmɩ́ɛ́sɛ́ ná wɩ́ɛ́, ʋ wɩ wuó vɛ.
41006027	Ɛ́ nɛ́ ʋ tʋŋ sóóji rʋ́ʋ́ va kɩ́kɛ́lɛ́, a mʋ́ coki Zaŋ Batiisi nyúú, a kaa ko.
41006028	Ɛ́ nɛ́ sóóji lɩɩ mʋ́ bɩnajaa, a coki Zaŋ Batiisi nyúú, a pii hé pɛrɛ́tɛ́ mɛ́ kaa ko pá kuóro; ʋ laa pá tolwie ná, ʋ má laa kaa lɩɩ pɔ́ʋ́ maá.
41006029	Zaŋ Batiisi karmɩbɛlɛ nʋ́ʋ́ sʋʋ wɩ́ɛ́, a ko púú lɛlɔ a kaa mʋ́ hu.
41006030	Zeezi nɩtʋmɛ́ ná wuu bɩrko céŋ náŋá ʋ laka, a sɩɛ́ césíwó wɩ́"állɛ rɩ́wɔ́ wɩ́bʋlɛ́ wuu a pɔ́ʋ́.
41006031	Ɛ́ nɛ́ ʋ bʋ́lwɔ́ rɩ́: "Ɩ́ ko ráá kɛkɛ nɩɛ ná mɛ́ mʋ́ dɩhuó, rɩ́ɩ́wa ké fɩɛlɛ mʋɔ́." Bee wɩ́ɛ́ nɩɛ kánɔ́ wérí a ko káá col, ɓa wɩ tɛ́ŋ wuó ná a ké aá dí ɓɩdííli.
41006032	Ɛ́ nɛ́ ɓa isi mʋ́ zʋ nyiidaborwie, a kuosi caasɛ daarɛ́ ná, nɩɛ há to ráŋ aá gbá naa.
41006033	Nɩɛ ɓɩkana nówó colé a zɩŋ rɩ́ ɓa nɛ́, ɓa lɛ tɔ́nɛ ɓɩkana a va naasɛ mɛ́, a la sɩ́ɛ́ mʋ́ peri ráŋ ná ɓa háá mʋ́ɛ́.
41006034	Ɓa mʋ́ peri, a lɛ nyiidaborwie mí tuwi tíé, Zeezi ná nɩɛ ɓɩkana rɩ ɓa cíkó, anɛ pieŋse há wɩ penʋɔlɔ kené, ɓa susu wuu kánʋ́, ʋ sɩɛ́ isi pi wɩ́ɛ́ ɓɩkana a máŋsɛ aá pɔ́wɔ́.
41006035	Gbaŋ ko gbaanɛ, ʋ karmɩbɛlɛ tuu pérú a bʋlɛ́: "Dɩhɩ̃́ né ká gɩ́r rɛ́, ká tɛ́ŋ lɛ́rkɛ.
41006036	Tá nɩɛ ná rɩ́wɔ́ zʋ tɔ́nɛ sɩɛrʋ a jaa yɔwɛ ɓɩdííle dí."
41006037	Ɛ́ nɛ́ Zeezi sɛ́: "Ɩ́ tɩɩ ja ɓɩdííle pɔ́wɔ́ rɩ́wɔ́ dí." Ɛ́ nɛ́ ɓa bʋl pɔ́ʋ́: "Raá pí déníé zɔwɛllɛ é rí yɔwɛ dɩpɛ́ŋwa rɩ́ pá nɩɛ nyáŋ, ɓaá vɔ́ksʋ́?"
41006038	Zeezi bɔ́sɩ́wɔ́: "Ɩ́ kéŋ dɩpɛ́ŋwa bɛŋmŋmɛ? Ɩ́ mʋ́ kɩ́ɛ́lɛ ná." Ɓa mʋ́ kɩ́ɛ́lɛ ná ká bɩrko bʋlɛ́: "Dɩpɛ́ŋwa bɔmmʋ́ɔ́ arɩ́ náŋwʋlɛ́ bɛllɛ nɛ́ mɩ́ŋrá rɩ́."
41006039	Ɛ́ nɛ́ ʋ sɛ́: "Ɩ́ a rɩ́wɔ́ wuu ké púl púlwa, nyɔ́lɔɔ daha."
41006040	Ɓa wuu ké, lɛ́ɛ́ lɛ́ɛ́wa, lɛ́ɛ́ náŋa nɩɛ zɔlɔwa, náŋa mɛɛ́sɛllɛ rɩ́ fíwa.
41006041	Ɛ́ nɛ́ ʋ sɩɛ́ pi dɩpɛ́ŋwa ná bɔmmʋ́ɔ́ arɩ́ náŋwʋlɛ́ ná bɛllɛ, a báŋ bel bána rɩ́ ká bɔ́llɛ Wɩɩsɛ, ká ka dɩpɛ́ŋwa ná rɩ́ náŋwʋlɛ́ ná conni conni, a pɔ́ʋ́ karmɩbɛlɛ, rɩ́wɔ́ laa ɓa nɩɛ ná wuu.
41006042	Ɓa wuu dí a vɔksɛ ká tá.
41006043	Ká ɓa pa dɩpɛ́ŋ káánɛ rɩ́ náŋwʋlɛ́ káánɛ a sú kúrsi fí rí bɛllɛ.
41006044	Nɩɛ ná wuu há dí ɛ́ ɓɩdííle, ɓa sɩɛrʋ báála nɛ́ bʋ́ɩ́"ɔmmʋ́ɔ́.
41006045	Ɛ́ har rɩ́ mɛ́ nɛ́, Zeezi sʋ́ʋ́ karmɩbɛlɛ isi zʋ nyiidaborwie, a lɔ́ʋ́ sɩ́ɛ́ daarɛ Bɛtɩsayɩda daarɛ́, ká rʋ́ʋ́ tá nɩɛ ná rɩ́wɔ́ col jɩɩsɛ́.
41006046	Ʋ a ɓa wuu col tenni, kɔ́ʋ́ mʋ́ zɩ́ paalɔ nyúú rʋ́ʋ́ cʋɔlɛ Wɩɩsɛ.
41006047	Tɔ́ɔ́ kúó bíri, rɩ Zeezi karmɩbɛlɛ ná rɩ́wɔ́ nyiidaborwie ná mɩŋ mʋʋ sɩ́sɩ́ɛ́nnʋ́wa, ká ʋ dʋŋɔ mɩŋ tíé.
41006048	Ʋ béló rɩ ɓa válɔ́ aá gúl; poo lú tulé a káŋwɔ́ aá píŋŋi. Zíɓelli wííle mí, ʋ isi dɛŋŋɛ nyii daha a mʋ́ aá cɛ́rwɔ́.
41006049	Ɓa há nóú rʋʋ dɛ́ŋŋɛ́ nyii aá ko, ɓa bɩ́ɩ́nɔ́ rɩ lɛlbɩlɩɩlɩ́ nɛ́. Ɛ́ nɛ́ ɓa de cáási.
41006050	Ɓa wuu ní fa nóú a cɩ́ aá váklɛ, ɛ́ nɛ́ ʋ bʋ́lwɔ́ rɩ́: "Ɩ́ pɔrɛ, ŋ nɛ́, ɩ́ sɩ́ héwíŋ fá."
41006051	Ká mʋ́ zʋʋ súúríwó mí nyiidaborwie ná sɩɛrʋ, poo ná siki. Wɩ́ɩ́ vɔ́kwɔ́, ɓa de hallɛ ké ɓóŋ,
41006052	bee wɩ́ɛ́ ɓa sɩ́ɛ́ ha wɩ wúólé, rɩ́wɔ́ zɩŋ Zeezi mʋɔsɔ. Ɓa nóú nyáŋwɩ́ɩ́ má. Ʋ pí dɩpɛ́ŋ mʋɔ́ a dɩ́ɛ́sɛ nɩɛ há kɛ bʋ́ɩ́"ɔmmʋ́ɔ́, ká ɛ́ má, ɓa ha wɩ nɩ́ɛ́ peri.
41006053	Ɓa há mʋ́ɛ́ kéri gíŋgiŋí mí Zɩnɩzarɛtɛ cɔɔ rɩ́, ɓa túwó, ká káŋwɔ́ nyiidaborwie vɔwɛ tá.
41006054	Ɓa lɩ́ɔ́ ko tenni, rɩ nɩɛ ná Zeezi, a kɩ́ɛ́lɛ zɩ́mʋ́ kɩ́kɛ́lɛ́.
41006055	Ɛ́ nɛ́ ɓa gʋɔrɛ zʋ dɩhɛ̃́ wuu, a pa pʋɔllɛ sakɛ pɛ́ŋsɛ mɛ́, a kaa tɩ́ŋʋ́ naasɛ mʋ́ dɩhɩ̃́ ná wuu, ɓa há nʋ́ʋ́ wɩ́ɛ́.
41006056	Zeezi háá mʋ́ dɩhɛ̃́ ná wuu, tɔ́zeŋsi rɩ́ tɔ́wɩɛla wuu mí, ɓaá de pa pʋɔllɛ kaa lɩɩ pú dɩjɛlɛ nɛ́, káá sʋl rʋ́ʋ́ lo rɩ́wɔ́ tɩ́kʋ́ gɛrɔ nʋɔ mɛ́. Ká nɩɛ ná wuu há tɩ́kʋ́ mɛ́, wuu níí dúóré.
41007001	Farɩzɩɛ̃wa rɩ́ Wɩɩsɛ kɛŋzɩnna bamma ísó lɛ Zerizalɛmɛ, a ko Zeezi rí.
41007002	Ɛ́ nɛ́ ɓa ná Zeezi karmɩbɛlɛ náŋa, rɩ ɓa wʋ́ɔ́ nɛ́ŋsa sɛ́mɛ́, ká ka ɛ́ aá dí ɓɩɛ.
41007003	Zuwifiwa duo wuu rɩ́wɔ́ Farɩzɩɛ̃wa é rɩ́, ɓa nɛ́ŋsa kéŋ sɛmɛ́ rɛ́, ɓa sɛŋ káá dí ɓɩɛ; ɓaá tɩ́ŋwɔ́ naabálwa kusúŋ ní.
41007004	Rɩ ɓa nɛ́ zʋ́ nɩkana sɩɛrʋ wuu ká lɛ, ɓa wɩ ɓɩɛ dí, rɩ ɓa nɛ́ wʋ́ɔ́ nɛ́ŋsa ɛ́ sɛmɛ́ duo mí sɛ́mɛ́, kɛ́rɛ́. Ɓa kusúŋ wɩ́ɛ́ káŋ: náŋa nɛ́ kɔ́wɔ́ nyíŋviini, rɩ́wɔ́ nyíŋgbaŋsɛ, rɩ́wɔ́ ɓɩdííle gbaŋsɛ, rɩ́wɔ́ daŋsáŋáwa tiisé.
41007005	Ɛ́ nɛ́ Farɩzɩɛ̃wa rɩ́ Wɩɩsɛ kɛŋzɩnna ná bɔsɛ Zeezi a bʋlɛ́: "Beé rí tɛ ɩ karmɩbɛlɛ wɩ́rá naabálwa kusúŋ tɩŋ; ɓa wʋ́ɔ́ nɛ́ŋsá sɛŋ, á naabálwa kusúŋ sɛmɛ́, ká kaá dí ɓɩɛ?"
41007006	Ɛ́ nɛ́ Zeezi bʋl pɔ́wɔ́ bʋlɛ́: "Nɩbínʋŋmɔ́ŋyɔ́ɔ́wa, Ezayi ɓɩɛ́na lá Wɩɩsɛ nʋɔ mɛ́ bʋl taŋá ɩ́ wɩ́ɛ́. Anɛ ɛ́ ʋ há pʋ́ŋsɛ́ kɛnɔ mɛ́ bʋlɛ́ Wɩɩsɛ sɛ́: 'Nɩɛ nyáŋ duo kéŋ nʋkɛnnɛ dʋŋɔ nɛ́ aá cʋ́ɔ́lɩ́ŋ, ká ɓa sɩɛnnɛ kɛ́kɩ́ŋ mɛ́ wérí.
41007007	Ɓa há sɛ́ ɓaá cʋ́ɔ́lɩ́ŋ ná wuu ká yɔ́ɔ́, ká isi pi nɩbííne ŋmɛ́ŋsɛ aá karmɛ nɩɛ.'
41007008	A vɛ Wɩɩsɛ kíŋse káá zíl nɩbííne kusúŋ wɩ́ɛ́."
41007009	Ká Zeezi baa bʋlɛ́: "Ɩ́ ɓɩɛ́na yíkí Wɩɩsɛ kíŋse tá, ká tɩ́ŋɩ́wa naabálwa kusúŋ mí ní.
41007010	Moyizi pʋ́ŋsɔ́ bʋlɛ́ Wɩɩsɛ sɛ́: 'Búí áná rɩ́rɩ́ maá.' Ká baa bʋlɛ́: 'Ɓʋ́ nɛrɔ ná há bʋ́l bɔ́ŋbɔ́ŋ a cáásʋ́ áná rɩ́rʋ́ maá.'
41007011	Amá ɩ́ é wɩ ɛ́ɛ́ a, ɩ́ sɛ́, rɩ nɛrɔ nɛ́ bʋ́lʋ́ áná rɩ́ nɛ́ yáá, rʋʋ maá rɩ́ nɛ́, a bʋlɛ́: 'Omo ná há mɔhɛ̃́ rɩ́ŋ pii sáŋɩ́ mɛ́, ŋ púú pá Wɩɩsɛ.' Ʋ nɛ́ Zuwifiwa kaá yɩ́rwɔ́ liŋó mí: |ikɔ́rbáŋ|d.
41007012	Ɩ́ é sʋ́ʋ́ ɛ́ nɛ́ ká yɛ́rɛ́, ʋ báá wɩ wɩ́ɩ́ ɛ́ɛ́ aá pɔ́ʋ́ áná rɩ́rʋ́ maá.
41007013	A pííwa tɩɩ sabɩɩna wɩ́máŋsɛ ná tɔ́ Wɩɩsɛ wɩ́bʋlɛ́ mɛ́. Ɩ́ wɩ́"állɛ káŋ ɓa há nɩhɩ̃́ nyáŋ ná."
41007014	Ká Zeezi baa yɩ́rɛ nɩɛ ná wuu ɓa kóú laka, ʋ bʋl pɔ́wɔ́ bʋlɛ́: "Ɩ́ wuu zesi wérí, a nɛ wɩ́ɛ́ mʋ́ʋ́la.
41007015	Onni ná nɩbííno háá díé, ɓa ra wʋ́ʋ́ rɩ́ Wɩɩsɛ pɛ́kɛ́ zɔkɛ, amá wɩ́ɛ́ ná há lʋ́ʋ́ sɩɛrʋ aá lɛ, ɓa nɩ́ɩ́ zɔ́kʋ́ rɩ́ Wɩɩsɛ pɛ́kɛ.
41007016	((Rɩ nɛ́ŋ kéŋ dɩlla aá zesi wɩ́ɛ́, ʋ nɛ!))"
41007017	Ʋ kɛ́kɛ́ nɩɛ ná mɛ́ a zʋ jaa, ʋ karmɩbɛlɛ bɔ́sʋ́ sɩ́ŋsʋ́ɔ́lɔ ná mʋ́l mɛ́.
41007018	Ɛ́ nɛ́ ʋ bɔ́sɩ́wɔ́: "Ɩ́ má ha wɩ wɩ́ɛ́ ná mʋ́ʋ́lá nɛ́? Ɩ́ wɩ ɛ̃ rɩ́ ɓɩdííli ná háá zʋ nɩbííno sɩɛrʋ, wʋ́ʋ́ rɩ́ Wɩɩsɛ pɛ́kɛ wuó zɔkɛ?
41007019	Ɓɩdííle wɩ nɩbííno sabɩɩná peri, ɓaá zʋʋ mɔ file ní, a lɩɩ zʋ lowíé, ɓa kaa bɩrmɛ, ʋ kaa lɩɩ nyɛ́ tá." ((Zeezi bʋlɛ́ né mí, ɓɩdííli wɩ Wɩɩsɛ rɩ́ nɩbííno pɛ́kɛ wuó zɔkɛ.))
41007020	Ká baa bʋlɛ́: "Wɩ́ɛ́ ná há lɛ́ nɩbííno sɩɛrʋ aá lɛ, ɓa nɩ́ɩ́ zɔ́kʋ́ rɩ́ Wɩɩsɛ pɛ́kɛ.
41007021	Wɩ́tɩɛnnɛ wuu lɛ́ nɩbííno sɩɛrʋ nɛ́; sabɩŋbɔmɔ nɛ́ tɛ: nyúzɔ́krɩ́wɩ́"állɛ, gaárʋ, nɩɓʋ́ɩ́,
41007022	cɔ́rmʋ, sɩ́ɩ́, sahaksɩ́, nɩvɩrɛ, sɩ́beŋsí, dɩŋdɔmɩ́, zaŋbá, nyʋkɔ, arɩ́ gɩŋgárʋ.
41007023	Wɩ́lɔrɛ́ nyáŋ wuu lɛ́ nɩbííno sɩɛrʋ rɩ́ nɛ́, ɓa nɛ́ sɩɛ́ zɔkɛ nɩbííno rɩ́ Wɩɩsɛ pɛ́kɛ."
41007024	Zeezi lɛ́ ráŋ a mʋ́ Tiiri tíé, a zʋʋ mɩŋ jaa oro mí, a wɩ có rí nɩɛ zɩ́mʋ́ mɛ́, ká ɓa ha zɩŋ.
41007025	Háálɔ oro fa lɛ́ Sirofenisi, a a Gɩrɛkɛ hál; ʋ toló ní kaŋtɔŋ zɛ́. Ɛ́ nɛ́ ʋ nɛ Zeezi wɩ́ɛ́, a ko ɓálʋ́ naasɛ mɛ́ a sʋ́lʋ́, rʋ́ʋ́ kiri kaŋtɔŋ ná rʋ́ʋ́ lɛ, ká tɔ́ʋ́ toló.
41007027	Ɛ́ nɛ́ Zeezi sɛ́: "Rɩŋ pí heŋbiisi ɓɩdííli rɩ́ɩ́ yóó pá vásɛ káá tɔ́wɔ́, ʋ ɛ́ wɩ weri; lo rí heŋbiisi dí vɔksɛ kɛ́rɛ́."
41007028	Ɛ́ nɛ́ háálɔ ná sɛ́: "Ʋ ká taŋá rɛ́, ŋ Nyuutɩna, amá rɩ heŋbiisi níí dí ɓɩɛ rɩ́wɔ́ ɓɛ́sɛ tíé, váwiisi wówó é pa aá dí rí."
41007029	Ɛ́ nɛ́ Zeezi bʋl pɔ́ʋ́ bʋlɛ́: "Wɩ́ɩ́ né ɩ há bʋ́lɛ́ wɩ́ɛ́, mʋ́mʋ́ jaá, ɩ toló nyúú kaŋtɔŋ lɩ́ɔ́."
41007030	Ʋ bɩ́rɔ́ mʋ́ zʋ́ʋ́ jaa a nóú toló pɩ́nɛ gódó daha, rʋʋ ɩ́ɔ̃́ rɛ́ kaŋtɔŋ ná ɓɩɛ́na lɩ́ɔ́.
41007031	Zeezi báá lɛ́ Tiiri mí, a tɩŋ Sɩdɔŋ a mʋ́ caŋ tɔ́nɛ fí ná ɓa háá yɩ́rɛ Dekapol, a caasɛ Galiile mʋʋ rɩ́ cɔɔ.
41007032	Ɛ́ nɛ́ nɩɛ bamma isi ka dɩŋtenno há wɩ wɩ́ɛ́ wuó bʋl, a ko Zeezi rɩ́, a sʋl rʋ́ʋ́ pɔ́ʋ́ nɛ́ŋsa tɩ́kʋ́ mɛ́.
41007033	Zeezi lɔ́ʋ́, a kaa kɛkɛ nɩɛ ná mɛ́, a púú néníwiisi hé báálɔ ná dɩlbʋɔnnɛ mɛ́, ká a mɩŋtʋɔrʋ a mʋ́ tɩ́kʋ́ neŋdulí mí.
41007034	Ká sɩɛ́ báŋ bel bána rɩ́, a hiĩni ká bʋ́lwɔ́ liŋó mí bʋlɛ́: "|iEfata|d." Ʋ mʋ́l nɛ́ ká: "Wúri."
41007035	Ɛ́ wuu, rʋʋ dɩlla ná wúnnó, ʋ neŋdulí má tʋʋlɛ, ʋ bʋ́bʋl wɩ́ɛ́ wérí.
41007036	Zeezi sɩɛ́ fɛ́l sɩ́ɩ́ a bʋl rɩ́wɔ́ sɩ́ wɩ́ɩ́ wuu bʋ́l pá nɛ́ŋ. Ʋʋ́ bʋl rɩ́wɔ́ sɩ́ wɩ́ɩ́ bʋ́lʋ́ wuu, ká ɛ́ má ɓa kaa lɛ aá búóli.
41007037	Ɛ́ wɩ́ɩ́ maanɛ nɩɛ wuu nʋʋsɛ. Ɛ́ nɛ́ ɓa bɩ Zeezi mí bʋlɛ́: "Ʋ wɩ́"állɛ wuu wéró kɩ́ŋkáŋ; ʋ ɔ́ɔ́ dɩŋtenne nɩ́nɛ wɩ́ɛ́, nʋcɛwɔ tɩ́náwa má bʋ́bʋl wɩ́ɛ́."
41008001	Kal oro rí nɩɛ ɓɩkana baa ko pú Zeezi laka, ká wɩ óŋ kené aá dí; ɛ́ nɛ́ ʋ yɩ́rʋ́ karmɩbɛlɛ a bʋlɛ́:
41008002	"Nɩɛ nyáŋ susu wuu ní keníŋ; bel ná, tápʋlɛ botoro ní nyɛ, ɓa há kúé kéníŋ laka rɛɛ́, ká ɓɩdííli toó rɩ́wɔ́ dí.
41008003	Rɩŋ sɩ́wɔ́ mʋ́ jɩɩsɛ rɩ́ losu né, ɓa waá peri; ɓa sɩ́ɛ́ sɩ́ bíri, rɩ́wɔ́ ɓallɛ ŋmɛ́nɔ mɛ́; ɓa náŋa dɩlɩ́ ból."
41008004	Ɛ́ nɛ́ ʋ karmɩbɛlɛ bʋ́lʋ́ rɩ́ bʋlɛ́: "Áá ráá a ɛrɛ́, ká ná dɩpɛ́ŋwa gɩ́r né sɩɛrʋ, a pá nɩɛ nyáŋ wuu rɩ́wɔ́ dí vɔksɛ?"
41008005	Zeezi bɔ́sɩ́wɔ́: "Ɩ́ kéŋ dɩpɛ́ŋwa bɛŋmŋmɛ?" Ɓa sɛ́ rɩ́ ɓa kéŋ balpɛ.
41008006	Ɛ́ nɛ́ ʋ a nɩɛ ná wuu ké tíé, ká ʋ la dɩpɛ́ŋwa ná balpɛ a bɔ́llɛ Wɩɩsɛ, ká kaa conni a pɔ́ʋ́ karmɩbɛlɛ, rɩ́wɔ́ laa ɓa; ɓa laa ɓa nɩkana ná wuu.
41008007	Ɓa fa kéŋ náŋwʋlɛ́ má mʋɔ́, Zeezi bɔ́llɛ Wɩɩsɛ ká a ɓa píwó má ɓa nɩɛ ná.
41008008	Ɓa dí vɔksɛ, ká ɓa pa díkákáánɛ a sú fɩ́yáknɛ balpɛ.
41008009	Nɩɛ ná wuu fa pérí bʋ́ɩ́wʋná. Ká Zeezi sɩɛ́ tɔ́wɔ́ ɓa col jɩɩsɛ́.
41008010	Ká ʋ má rɩ́rʋ́ karmɩbɛlɛ sɩɛ́ isi zʋ nyiidaborwie, a daarɛ Dalmanita rɩ́ cɔɔ.
41008011	Ɛ́ nɛ́ Farɩzɩɛ̃wa isi ko bʋl wɩ́ɛ́, aá tɔ tɩ́ŋtɔ́ɛ́; ɓa háá ja Zeezi mʋ́l kanɛ́, ɛ́ nɛ́ ɓa sɛ́ rʋ́ʋ́ a wɩ́nyána, rɩ́wɔ́ zɩŋ rʋ́ʋ́ lɩ́ Wɩɩsɛ rɩ́ nɛ́.
41008012	Zeezi sɩɛrʋ zɔkɛ, ʋ hiẽsi, ká bʋlɛ́: "Beé wɩ́ɛ́ rɛ́ zaa bɛlɛ jɩ́ja wɩ́nyáŋsɛ rɩ́wɔ́ ná? Taŋá nɛ́ ŋ bʋl aá pɛ́ɩ́wa, ŋ báá wɩ nyána wuu áá pɛ́ɩ́wa zaa bɛlɛ."
41008013	Ɛ́ nɛ́ Zeezi tɔ́wɔ́ ráŋ, ká bɩrkuosi daarɛ daarɛ́ nɔ́ŋɔ, ʋ rɩ́rʋ́ karmɩbɛlɛ.
41008014	Ʋ karmɩbɛlɛ sʋ́llɔ́ ɓa wɩ pɛ́ɛ́ pi dɩpɛ́ŋ; balá dʋŋɔ rɛ́ fa mɩ́ŋwɔ́ rɩ́, ɓa nyiidaborwie sɩɛrʋ.
41008015	Ɛ́ nɛ́ Zeezi sɩɛ́ pi wɩ́máŋsɛ a cáánɩ́wɔ́ a bʋlɛ́: "Ɩ́ pɔ́ɩ́wa tɩɩ mɛ́ wérí arɩ́ Farɩzɩɛ̃wa rɩ́ Erodi naanɩɛ. Ɓa nɩhɩ̃́ anɛ sɩbʋ́r nɛ́."
41008016	Ʋ karmɩbɛlɛ kaa ké aá cɔ́ksɩ́wɔ́ tɩɩ mɛ́ a bʋlɛ́: "Á há wɩ dɩpɛ́ŋ kené ná nɛ́ tɛ ʋ bʋl ɛ́."
41008017	Zeezi ɛ̃ wɩ́ɩ́ ná ɓa háá bɩɩnɛ́, ɛ́ nɛ́ ʋ bɔ́sɩ́wɔ́: "Beé rí tɛ ɩ́ ka ɩ́ wɩ dɩpɛ́ŋ kené wɩ́ɛ́ ké aá pɔsɛ náŋá? Wɩ́zɩmɛ ha tóíwa mɛ́? Ɩ́ ha wɩ wɩ́ɛ́ mʋ́ʋ́lá nɛ? Ɩ́ ká dɩlhɔɔ tɩ́náwa rɩ́ yáá?
41008018	Ɩ́ kéŋ sɩ́ɛ́ ká wɩ ráŋ ná, a ka dɩlla ká wɩ wɩ́ɛ́ nɛ?
41008019	Ɩ́ wɩ nyúkʋ́ʋ́la kéné aá bɩɩnɛ wɩ́ɛ́? Ŋ há pí dɩpɛ́ŋwa ná bɔmmʋ́ɔ́ a conni pá nɩɛ bʋ́ɩ́"ɔmmʋ́ɔ́ ná, ɩ́ pɔ́wɔ́ ɓɩdíkáánɛ sú kúrsi bɛŋmŋmɛ rɛ́?" Ɛ́ nɛ́ ɓa sɛ́: "Fí rí bɛllɛ."
41008020	"Ŋ sɩɛ́ báá há cónní dɩpɛ́ŋwa balpɛ, a pá nɩɛ ná bʋ́ɩ́wʋná, ɩ́ pɔ́wɔ́ má ɓɩdíkáánɛ sú fɩ́yáknɛ bɛŋmŋmɛ rɛ́?" Ɛ́ nɛ́ ɓa sɛ́: "Balpɛ."
41008021	Ɛ́ nɛ́ ʋ bɔ́sɩ́wɔ́ bʋlɛ́: "Ɩ́ sɩɛ́ báá ha wɩ nɩ́ɛ́?"
41008022	Ɓa mʋ́ peri Bɛtɩsayɩda, ɛ́ nɛ́ ɓa tɩɛsɛ nyʋmmɔ oro ko Zeezi rí, a sʋ́lʋ́, rʋ́ʋ́ pɔ́ʋ́ nɛ́ŋsa tɩ́kʋ́ mɛ́.
41008023	Zeezi ka nyʋmmɔ ná nɛ́sɛ mɛ́, a kánʋ́ mʋ́ baka rɩ́, a a mɩŋtʋɔrʋ laarɛ báálɔ ná sɩ́ɛ́ mɛ́, a pɔ́ʋ́ nɛ́ŋsa tɩ́kʋ́ mɛ́, ka bɔ́sʋ́, rʋ́ʋ́ ná ráŋ rɛ́?
41008024	Nyʋmmɔ bel ká bʋlɛ́: "Ŋ béló ná nɩbííne rɩ ɓaá válʋ́, ɓa taŋa dé nɛ tuuni ní."
41008025	Ɛ́ nɛ́ Zeezi baa pɔ́ʋ́ nɛ́ŋsa tɩkɛ báálɔ ná sɩ́ɛ́ mɛ́; ʋ firki sɩ́ɛ́ bel, a de dúóri, a bel zɩŋ onni wuu aá caksɛ.
41008026	Ɛ́ nɛ́ Zeezi sʋ́ʋ́ mʋ́mʋ́ jaa, rʋ́ʋ́ sɩ́ zʋ́ʋ́ gʋɔrɛ tɔ́ɔ́ sɩɛrʋ.
41008027	Zeezi rɩ́rʋ́ karmɩbɛlɛ zʋʋ col Filipi Sezaare laka tɔ́nɛ. Ɛ́ nɛ́ ɓaá va ŋmɛ́nɔ mɛ́, ʋ bɔ́sɩ́wɔ́ bʋlɛ́: "Ɩ́ nɩɩ mɛ́, nɩbííne sɛ́ rɩ́ŋ ká áŋ rɛ́?"
41008028	Ɛ́ nɛ́ ɓa sɛ́: "Náŋa sɛ́ rɩ́ɩ́ ká Zaŋ Batiisi ní, náŋa sɛ́ Wɩɩsɛ wɩ́laabʋllɔ Eli ní, ká náŋa má sɛ́ Wɩɩsɛ wɩ́laabʋlla ná nɔ́ŋɔ nɛ́."
41008029	Ɛ́ nɛ́, ʋ baa bɔ́sɩ́wɔ́: "Ká, ɩ́ má tɩɩ sɩɛ́ sɛ́ rɩ́ŋ ká áŋ rɛ́?" Ɛ́ nɛ́ Pɩɛrɛ sɛ́: "Ɩ nɛ́ ká Kirisi."
41008030	Ɛ́ nɛ́ Zeezi bʋl pɔ́wɔ́ rɩ́ sɩ́fɩɛma a bʋlɛ́: "Ɩ́ sɩ́ ɛ́ wɩ́ɩ́ bʋ́l pá nɛ́ŋ wuu."
41008031	Ɛ́ nɛ́, ʋ sɩɛ́ púl, a bʋl aá pɔ́ʋ́ karmɩbɛlɛ, rɩ́wɔ́ zɩŋ rɩ́, ʋ mɔhɔ̃́ rɩ́ Nɩbiino Bio ná wɩɩla wérí. Ká rɩ́ nɩhɩɛ̃́sɛ rɩ́ Wɩɩsɛ vʋk"ɔɔsa rɩ́ Wɩɩsɛ kɛŋzɩnna vɔ́ʋ́ wɩ́ɛ́; ɓa sɩ́ ɓʋ́ʋ́, ká rɩ́ tápʋlɛ botoro kal, rʋ́ʋ́ bɩr"isi, a a nɩwómmí.
41008032	Ʋ bíl ɛ́ wɩ́ɛ́ wuu pɔ́wɔ́ nyaamɩ́. Ɛ́ nɛ́ Pɩɛrɛ yɩ́rʋ́ kaa gɛ́ŋŋɛ, a bʋl rʋ́ʋ́ sɩ́ ɛ́ bʋ́bʋ́lʋ́.
41008033	Ɛ́ nɛ́ Zeezi bɩ́rɛ bélú karmɩbɛlɛ ná náŋa, ká bɛsɛ Pɩɛrɛ mɛ́ bʋlɛ́: "Sɩtaanɛ, kaa tuu mʋ́ har rɩ́! Wɩɩsɛ wɩ́ɛ́ tóí sabɩɩna mɛ́; nɩbííne wɩ́zɩmɛ dʋŋɔ nɛ́ mɩ́nɩ́ mɛ́."
41008034	Ɛ́ nɛ́ ká ʋ yɩ́rʋ́ karmɩbɛlɛ arɩ́ nɩkana wuu ɓa ko, ʋ bʋl pɔ́wɔ́ bʋlɛ́: "Rɩ nɛrɔ wuu có rʋʋ tɩ́ŋɩ́ŋ é mí, rʋ́ʋ́ tɩ́na vɔ́ʋ́ tɩɩ wɩ́ɛ́ tá ráŋ, ká saŋ sʋʋ dagɛsɛ́ wɩɩla, a tɩ́ŋɩ́ŋ mɛ́.
41008035	Nɛrɔ ná wuu há lówé aá kɛ́rʋ́ mɩɩsɛ mɛ́, ʋ sɩ́ gúlú mí, ká nɛrɔ ná há yóú mɩɩsɛ tá ŋ é wɩ́ɛ́, arɩ́ Labaarɩwero ná wɩ́ɛ́, ʋ tɩ́na sɩ́ nóú mɩɩsɛ.
41008036	Nɩbííno há já dúníé onni wuu a pɔ́ʋ́ tɩɩ, ká ʋ dʋma yʋ́ksɛ, ʋ nyʋɔrɛ́ mɩŋ nɛ́ɛ́?
41008037	Nɩbííno á rʋ́ʋ́ pi beé dúó rí, a yɔwɛ lɔ́ʋ́ dʋma?
41008038	Nɛrɔ ná wuu háá fáŋ mɛ́ tɩ́ŋɛ́ hɩɩ̃sɛ, aá fáŋ wɩ́bʋlɛ má bʋlɛ́ hɩɩ̃sɛ, zaa nɩbííne nyáŋ há ká wɩ́bɔŋ"áárá, a wɩ Wɩɩsɛ ja, sɩ́ɛ́ mɛ́, Nɩbiino Bio má kal ná háá kóó dúú Ana Wɩɩsɛ kuorí, ká rʋ́ʋ́ malɩ́kawa kílú, ʋ má sɩ́ fá tɩ́na hɩɩ̃sɛ."
41009001	Ɛ́ nɛ́ ʋ baa bʋ́lwɔ́ rɩ́ bʋlɛ́: "Taŋá nɛ́ ŋ bʋl aá pɛ́ɩ́wa, ɩ́ rɛɛ́ nɩcɩ́nɛ nyáŋ náŋa waá sʋsɛ, káá ka sɩ́ɩ́ rɩ́ ná ɛ́ ná Wɩɩsɛ kuorí háá á rʋ́ʋ́ dí arɩ́ dóé."
41009002	Ʋ ɛ́ tápʋlɛ balgo kal nɛ́, Zeezi isi yɩ́rɛ Pɩɛrɛ, rɩ́ Zakɛ, rɩ́ Zaŋ, a káŋwɔ́ kɛkɛ náŋa ná mɛ́, ɓa mʋ́ zɩ́ paalɩzeno oro nyúú. Zeezi isi gɩ́nʋ́ tɩɩ ráŋ, ɓa sɩ́ɛ́ mɛ́.
41009003	Ʋ gɛnnɛ wuu de pi aá tʋl, ɓɩpʋŋsɛ́ ɓɩ́lɓɩ́l, nɛ́ŋ to tíé nyúú rɛɛ́, a sɛsɛ gɛnnɛ ɓa pʋmmɩ́ mʋ́mɔ ɛ́.
41009004	Ká Eli má rɩ́ Moyizi ko lɩɩ nyɩ́ɩ́sɩ́wɔ́ mɛ́, a ka Zeezi cɩ́ aá bʋl wɩ́ɛ́.
41009005	Pɩɛrɛ wúrú nʋɔ mɛ́ a bʋlɛ́: "Karmɩ"ana, raá ké rɛɛ́, ʋ wér; a ciki táŋtɛwa botoro, ɩ nɔ́ŋɔ, Moyizi nɔ́ŋɔ, Eli má nɔ́ŋɔ."
41009006	Ʋ dé wʋ́ʋ́ háá bʋ́lʋ́ ná má tɩɩ ɛ̃, héwíŋ há kéŋwó.
41009007	Duóbána ko tuwi tɔ́wɔ́ mɛ́, ká ɓa nɛ Wɩɩsɛ liŋó duóbána ná sɩɛrʋ, há sɛ́: "Bio né káŋ Bicolli ní, ɩ́ zésú wɩ́ɛ́."
41009008	Ɓa nɛ́ liŋó ná a gʋɔrɛ dɛllɛ dɩhɩ̃́ wuu, ɓa wɩ nɛ́ŋ wuu néé, a pɛ́ Zeezi dʋŋɔ mɛ́.
41009009	Ɓa há lɛ́ paalɔ ná nyúú aá tuwi ní, Zeezi sɩɛ́ bʋ́lwɔ́ rɩ́ fɩ́ɛ́ŋfɩ́ɛ́ŋ a bʋlɛ́: "Ɩ́ sɩ́ɩ́wa wɩ́náálɛ nyáŋ wɩ́ɛ́ bʋ́l pá nɛ́ŋ wuu, a kaá ja Nɩbiino Bio sʋʋ ká bɩr"isé."
41009010	Ɛ́ nɛ́ ɓa la ɛ́ wɩ́ɩ́ héwó sɩɛnnɛ, a kaa vaá bɔsɛ náŋá, ʋ há sʋ́ʋ́ sɩ́ sʋwɛ ká bɩr"isi ná mʋ́l mɛ́.
41009011	Ʋ karmɩbɛlɛ ná bɔ́sʋ́ bʋlɛ́: "Bee wɩ́ɛ́ rɛ́ Wɩɩsɛ kɛŋzɩnna sʋ́ʋ́ mɔhɔ̃́ rɩ́ Wɩɩsɛ wɩ́laabʋllɔ Eli ní la sɩ́ɛ́ ko kɛ́rɛ́, ká rɩ́ Wɩɩsɛ Bio ko?"
41009012	Ɛ́ nɛ́ Zeezi bʋl taŋá pɔ́wɔ́ bʋlɛ́: "Eli ní ɓɩɛ́na mɔhɛ̃́ rʋ́ʋ́ la sɩ́ɛ́ ko ɔsɛ wɩ́ɩ́ wuu. Ká beé rí sɩɛ́ tɛ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́ Nɩbiino Bio sɩ́ ná wɩɩla, rɩ́wɔ́ púú makɛ oŋyɔ́ɔ́?
41009013	Ŋ taŋá áŋ bʋl rɩ́ɩ́wa zɩŋ rɩ́ Eli é kúó rí, nɩɛ a ʋ ná wɩɩla ɛ́ ɓa há có, a a anɛ ɛ́ ɓa há bʋ́lʋ́ wɩ́ɛ́ Wɩɩsɛ Kɛnɔ sɩɛrʋ."
41009014	Ɓa mʋ́ɔ́ pérú karmɩbɛlɛ ná náŋa dɩhɩ̃́, rɩ nɩɛ ɓɩkana kúó góŋwó, ká ɓa rɩ́ Wɩɩsɛ kɛŋzɩnna ka wɩ́ɛ́ cɩ́ aá tɔ́ tɩ́ŋtɔ́ɛ́.
41009015	Nɩkana ná ná Zeezi úrwó tɩɩ mɛ́, a isi fá mʋ́ aá bɔ́llʋ́.
41009016	Ɛ́ nɛ́ Zeezi bɔ́sɩ́wɔ́ bʋlɛ́: "Beé wɩ́ɛ́ rɛ́, ɩ́ rɩ́wɔ́ vɩ́vásɛ náŋá?"
41009017	Ɛ́ nɛ́ nɩkana ná sɩɛrʋ, báálɔ oro bʋ́lʋ́ rɩ́ bʋlɛ́: "Karmɩ"ana, kaŋtɔŋ nɛ́ zʋ́ŋ bio, a kánʋ́ neŋdulí bɩ́rɛ, ʋ wɩ wɩ́ɛ́ wuó bʋl; ʋ nɛ́ ŋ kaa kóí rí.
41009018	Ʋ há dé ísú mí ráŋ ná wuu, ʋʋ́ púú yo tíé ní, ʋ pɩ́ aá kɩ́ɩ́kɛ nyɩla, ká mɩŋtɔkuúme lɩ́lɛ nʋɔ mɛ́, a pii terki. Ŋ kaa ko sʋ́lɩ́ karmɩbɛlɛ rɩ́wɔ́ kiri kaŋtɔŋ ná rʋ́ʋ́ lɛ ká tɔ́ʋ́, ɓa wɩ wólle kiri."
41009019	Ɛ́ nɛ́ Zeezi sɛ́: "Zaa tɔ́ɔ́ bɛlɛ, kéké nɩbííne! Ŋŋ́ á rɩ́ŋ mɩ́nɩ́wa sɩɛrʋ dáánɛ mɔ ɛrɛ́ rɛ́, ká rɩ́ɩ́wa sáŋɩ́ŋ wɩ́ɛ́? Ŋŋ́ á rɩ́ŋ wólli nyámmɩ́wa wɩ́"állɛ a dáánɛ mɔ ɛrɛ́ rɛ́? Ɩ́ ka bio ná ko."
41009020	Bio ná ná Zeezi ko tenni, rɩ kaŋtɔŋ ná ísú mí, a kánʋ́ píŋŋi, ʋ tuwi ɓal tíé aá billi, káá pʋ́sɛ mɩŋtɔkuúme.
41009021	Ɛ́ nɛ́ Zeezi bɔsɛ bio ná áná bʋlɛ́: "Kal beé rí nyɛ wɩ́ɩ́ duo púlú mí?" Ɛ́ nɛ́ ʋ sɛ́: "Ʋ heŋbííri mí wuu ní.
41009022	Tɛ́ŋ nɔ́ŋɔ mɛ́, ʋʋ́ púú yo níŋ mí ní, tɛ́ŋ nɔ́ŋɔ mɛ́, ʋ púú yo nyii sɩɛrʋ, aá jɔ́ʋ́ mɩɩsɛ lɩ́sɛ́. Rɩɩ nɛ́ wo wɩ́ɩ́ aá a, ɩ bélrá susu, ká fárá búŋse."
41009023	Zeezi bʋl pɔ́ʋ́ bʋlɛ́: "Beé rí tɛ ɩ sɛ́ rɩɩ nɛ́ wuolé. Nɛrɔ ná há á Wɩɩsɛ yardá, wɩ́ɩ́ wuu wʋ́ʋ́ gɩrɛ."
41009024	Ɓalaɓala, rɩ bio ná áná búŋsó a bʋlɛ́: "Ŋ á yardá, ko pɛ́ŋ mɛ́, a a rɩ́ kéké báá sɩ́ŋ mɛ́ mɩ́nʋ́."
41009025	Zeezi há ná nɩkana ná rɩ ɓa gíró aá ko, ɛ́ nɛ́ ʋ ɓɛ kaŋtɔŋ ná mɛ́ a bʋlɛ́: "Kaŋtɔŋ ná háá bɩ́rɛ nɛrɔ neŋdulí, ká a ʋ títenni, ŋ nɛ́ bʋ́lɛ́ pɛ́ɩ́, lɛ bio né mí, ká cíé wuu báá sɩ́ kóó zʋ́ʋ́."
41009026	Ɛ́ nɛ́ kaŋtɔŋ ná kɩ́ɩ́lɛ, a ka bio ná píŋŋi rɩ́ dóé, ká mʋ́ lɛ. Ká bio ná terki pɛ́ anɛ ʋ sʋ́wɔ́; nɩɛ ɓɩkana sʋ́ʋ́ sʋ́wɔ́ rɛ́.
41009027	Ɛ́ nɛ́ Zeezi mʋ́ cɔ́ʋ́ nɛ́sɛ mɛ́ a kaa cúóli. Ʋ isi cɩ́ dahá.
41009028	Ká Zeezi rɩ́rʋ́ karmɩbɛlɛ mʋ́ zʋ jaa, ɓa dʋŋɔ ké, ɛ́ nɛ́ ɓa sɩɛ́ bɔ́sʋ́ bʋlɛ́: "Beé rí tɛ, á é wɩ wóllé kiri kaŋtɔŋ ná?"
41009029	Ɛ́ nɛ́ Zeezi bʋl pɔ́wɔ́ bʋlɛ́: "Wɩsʋlɔ́ fɩ́ɛ́ŋfɩ́ɛ́ŋ dʋŋɔ nɛ́ wo kaŋtɔŋ né duo mí aá kiri."
41009030	Ɓa lɛ ráŋ mɛ́ a zʋ Galiile tíé, a daarɛ aá col. Zeezi waá ja rɩ́ nɩɛ zɩ́mʋ́ dɩmɩnɩ́.
41009031	Ʋʋ́ kármʋ́ karmɩbɛlɛ nɛ́, a sɩɛ́ bʋl pɔ́wɔ́ bʋlɛ́: "Ɓa sɩ́ ko ka Nɩbiino Bio pá nɩbííne rɩ́wɔ́ laa ɓʋ́; ká rʋʋ sʋ́wɔ́, ʋ sɩ́ bɩr"isi sʋʋ mɛ́, tápʋlɛ botoro kal."
41009032	Amá ʋ karmɩbɛlɛ ná wʋ́ʋ́ wɩ́bʋlɩ́ ná mʋ́l nɩ́ɛ́, ká fɩ́fɔ́ʋ́ bɔsɛ́ héwíŋ.
41009033	Ɓa mʋ́ peri Kapɛrnayimi, a mʋ́ zʋʋ ké jaa mɛ́. Zeezi bɔ́sɩ́wɔ́ bʋlɛ́: "Á há vá ŋmɛ́nɔ mɛ́ aá ko, beé wɩ́ɛ́ rɛ́ ɩ́ kaá tɔ tɩ́ŋtɔ́ɛ́ ɛ́?"
41009034	Ɛ́ nɛ́ ɓa wɩ nʋɔ lɩ́sɛ́, bee wɩ́ɛ́ hɩɛ̃́sɛ wɩ́ɛ́ nɛ́ ɓa fa kaá pɔsɛ náŋá ŋmɛ́nɔ mɛ́, aá ja rɩ́wɔ́ zɩ́ŋwɔ́ sɩɛrʋ nɔhɔ̃́.
41009035	Ɛ́ nɛ́ Zeezi ké ká yɩ́rʋ́ karmɩbɛlɛ fí rí bɛllɛ ná, a bʋl pɔ́wɔ́ bʋlɛ́: "Nɛrɔ ná háá ja hɩɛ̃́sɛ, ʋ́ʋ́ bɩrmɛ nɩɛ wuu heŋbie, a tʋŋ aá pɔ́wɔ́ wuu."
41009036	Ɛ́ nɛ́ ʋ ka biwie kaa zʋ́wɔ́ sɩ́sɩ́ɛ́nnʋ́wa, a púú pɛkɛ, ká bʋl pɔ́ʋ́ karmɩbɛlɛ bʋlɛ́:
41009037	"Nɛrɔ ná há tɩ́ŋɩ́ŋ wɩ́ɛ́ a ka heŋbiwiisi nyáŋ oro wérí, ŋ nɛ́ tɩ́na ka wérí; ká nɛrɔ ná há keníŋ wérí, wɩ́ŋ nɛ́ kené, amá nɛrɔ ná há tʋ́mɩ́ŋ nɛ́ ʋ ka wérí."
41009038	Ɛ́ nɛ́ Zaŋ, Zeezi karmɩbio nɔ́ŋɔ, bʋl pɔ́ʋ́ bʋlɛ́: "Karmɩ"ana, á ná báálɔ oro rʋʋ kení yɩr aá kiri kaŋtɔmɔ nɩɛ mɛ́; ɛ́ nɛ́ á wɩ sáŋɛ́ pɔ́ʋ́, bee wɩ́ɛ́ ʋ tórá oro."
41009039	Ɛ́ nɛ́ Zeezi sɛ́: "Ɩ́ lóú rʋ́ʋ́ ɩ́"a ráŋ; nɛ́ŋ toó, rʋ́ʋ́ kánɩ́ŋ yɩr aá tʋŋ tʋtʋ́ŋgɩrɛ́, ká baa bɩ́rɛ kɩ́kɛ́lɛ́ aá zɔ́kɩ́ŋ yɩr.
41009040	Nɛrɔ ná há wɩ́rá mɛ́ cɩ́nɛ́, ʋ kárá nɔ́ŋɔ nɛ́.
41009041	Ká nɛrɔ ná wuu há tɩ́ŋɩ́ŋ wɩ́ɛ́ a a nyii nyíŋgbaŋá sɩ́ɩ́ pɛ́ɩ́wa, ɩ́ há ká Kirisi karmɩbɛlɛ wɩ́ɛ́, taŋá wuu, Wɩɩsɛ sɩ́ túŋ tɩ́na."
41009042	"Amá rɩ nɛ́mmúrtɩɩna nyáŋ há láŋ wɩ́ɛ́ dí nɔ́ŋɔ nɛ́, rɩ́ nɛ́ŋ a rʋ́ʋ́ nyɔ́rkɛ Wɩɩsɛ ŋmɛ́nɔ mɛ́, rɩ ɓa pí nɔŋbúzeno vɔwɛ tɩ́na baŋ mɛ́, a kánʋ́ mʋ́ yoo hé mʋʋ sɩɛrʋ nɛ́ cúcó."
41009043	Ká Zeezi baa bʋlɛ́: "Rɩɩ nɛ́sɛ nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ cókú tá. Ɩ há kéŋ vakul ká mʋ́ mɩŋ Wɩɩsɛ laka, ʋ nɛ́ wérí há kéŋ nɛ́ŋsa bɛllɛ, ká mʋ́ zʋʋ mɩŋ níŋdʋsɩ́rá sɩɛrʋ.
41009044	((Ráŋ ná deŋdule há waá sʋsɛ, ká níŋ má waá dʋsɛ.))
41009045	Rɩɩ naa nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ cókú tá. Ɩ há kéŋ nakul ká Wɩɩsɛ lɛ́ɩ́ tá, ʋ nɛ́ wérí há kéŋ naasɛ bɛllɛ, ká mʋ́ zʋʋ mɩŋ níŋdʋsɩ́rá sɩɛrʋ.
41009046	((Ráŋ ná deŋdule há waá sʋsɛ, ká níŋ má waá dʋsɛ.))
41009047	Rɩɩ sɩ́ɩ́ má nɛ́ yíkí rɩ́ɩ́ aá zɔkɛ Wɩɩsɛ mɛ́, ɩ kánʋ́ lɩ́sɛ tá. Ɩ há kéŋ sɩ́too mʋ́ mɩŋ Wɩɩsɛ kuótɔ́ɔ́ sɩɛrʋ, ʋ nɛ́ wérí há kéŋ sɩ́ɛ́ bɛllɛ, ká mʋ́ zʋ níŋdʋsɩ́rá sɩɛrʋ.
41009048	'Ráŋ ná deŋdule há waá sʋsɛ, ká níŋ má waá dʋsɛ.'
41009049	Wɩ́ɩ́ ná há tɛ ŋ bʋ́bʋl nyɛ, wɩɩla sɩ́ nɛ níŋ a nɩɩsɛ nɛrɔ wuu.
41009050	"Yɛsɛ ká oŋwérí rí, ká rɩ yɛsɛ ŋmɔ́ŋ nɛ́ kúé rʋʋ yʋ́ksɔ́, nɛ́ŋ wóú a ʋ baa bɩrɛ aá ŋmɔ́ŋsɛ? Ɩ́ lo rɩ́ɩ́wa sɩɛnnɛ ŋmɔ́ŋsɛ anɛ yɛsɛ; ɩ́ ka náŋá wérí."
41010001	Zeezi lɛ́ Kapɛrnayimi mí a mʋ́ Ziide dɩtɩ́llɛ, Zʋrdɛŋ fuo daarɛ́, nɩɛ ɓɩkana baa ko kílú. Ʋ máŋsɛ Wɩɩsɛ wɩ́ɛ́ aá pɔ́wɔ́, anɛ ɛ́ ʋ há válɛ́ aá tʋŋ.
41010002	Farɩzɩɛ̃wa sɩɛ́ vʋʋrɛ isi ko rɩ́wɔ́ díŋú, a sɩɛ́ bɔsɛ bʋlɛ́: "Á kíŋse sɛ́ báálɔ wóú háálɔ kiri aá tá; ɩ má ná beé rí ʋ sɩɛrʋ?"
41010003	Zeezi má baa bɔ́sɩ́wɔ́ bʋlɛ́: "Wɩɩsɛ mákɛ́ beé rí a pɔ́ʋ́ tʋtʋnnɔ Moyizi, ʋ pʋ́ŋsɛ hé Wɩɩsɛ wɩ́máŋsɛ kɛnɔ mɛ́ pɛ́ɩ́wa?"
41010004	Rɩ ɓa sɛ́: "Moyizi pʋ́ŋsɔ́ bʋlɛ́: 'Rɩ báálɔ nɩ́ɩ́ já rʋ́ʋ́ kírú háálɔ, rʋ́ʋ́ pʋ́ŋsɛ háhuõsi kɛnɔ a pɔ́ʋ́, ká kiri.' "
41010005	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ sahaksɩ́ wɩ́ɛ́ nɛ́ tɛ Wɩɩsɛ a Moyizi pʋ́ŋsɛ ɛ́ wɩ́makɩ́.
41010006	Rɩ ɛ́ rá, púle mí, Wɩɩsɛ má nɩbííne: báálɔ mɩŋ, háálɔ mɩŋ.
41010007	Ɛ́ nɛ́ tɛ ʋ sɛ́: 'Báálɔ rɩ́ háálɔ sɩ́ lɩ́sɩ́wɔ́ tɩɩ ɓa ánáwa rɩ́wɔ́ maáwa mɛ́, a má píwó wɩ́ɛ́ hé balá a mɩŋ náŋá mɛ́,
41010008	a makɛ rɩ́wɔ́ bɛllɛ ná a nɩbíŋ balá.' Ɛ́ wɩ́ɛ́, ɓa báá to nɩɛ bɛllɛ, amá ɓa ká nɩbíŋ balá rɛ́.
41010009	Nɩɛ ná sɩɛ́ Wɩɩsɛ há kené hé náŋá mɛ́, a tɩŋ hájaasɛ mʋ́l mɛ́, ʋ báá wɩ mɔhɛ̃́ rɩ́ nɛ́ŋ wuu káŋwɔ́ caksɛ náŋá mɛ́."
41010010	Zeezi rɩ́rʋ́ karmɩbɛlɛ dʋŋɔ há bɩ́rɛ́ ko zʋʋ ké jaa sɩɛrʋ, ɓa báá ha pí háhuõsi wɩ́ɛ́ ná bɔ́sʋ́ rɛ́.
41010011	Ɛ́ nɛ́ ʋ bʋ́lwɔ́ rɩ́: "Báálɔ ná wuu há já háálɔ, a kiri tá ká ja nɔ́ŋɔ, ʋ́ʋ́ zɩŋ rɛ́ ʋ tʋ́ŋ bácɔ́rmʋ nɛ́ arɩ́ háhuõsí ná.
41010012	Ʋ ká ɛ́ nɛ́ pá háálɔ má. Háálɔ ná wuu há húṍsú bála dɩhɩ̃́, a mʋ́ ja báhúó, rʋ́ʋ́ má zɩŋ rʋ́ʋ́ tʋ́ŋ hácɔ́rmʋ nɛ́ ɛ́."
41010013	Kal oro, Zeezi rɩ́rʋ́ karmɩbɛlɛ kénó, rɩ heŋbiisi ní nɩɛ kɛsɛ kóú rí, rʋ́ʋ́ púú nɛ́sɛ tɩ́kwɔ́ mɛ́, a sʋl Wɩɩsɛ pɔ́wɔ́. Ɛ́ nɛ́ ʋ karmɩbɛlɛ isi bɛsɛ nɩɛ ná mɛ́, a bʋl rɩ́wɔ́ káŋwɔ́ sɩ́beŋsí ná kaa tuu lɛ.
41010014	Zeezi há ná ɛ́, ʋ cɔ́ɛ́ wʋ́ʋ́ karmɩbɛlɛ ná. Ɛ́ nɛ́ ʋ bʋl pɔ́wɔ́: "Ɩ́ lo rí heŋbiisi ná kóŋ rí; ɩ́ sɩ́wɔ́ kírú, bee wɩ́ɛ́ nɩɛ ná há nɩhɩ̃́ heŋbiisi nyáŋ nɛ́ kéŋ dɩkéni Wɩɩsɛ kuótɔ́ɔ́ ná sɩɛrʋ.
41010015	Ɩ́ zesi wérí, wɩ́tɩɩ rɛ́ ŋ bʋ́bʋl; nɛrɔ ná wuu há wɩ sáŋɛ́ rɩ́ Wɩɩsɛ dí kuorí ʋ nyúú, ((anɛ heŋbie háá sáŋʋ́ áná ɛ́,)) ʋ wɩ Wɩɩsɛ kuótɔ́ɔ́ ná sɩɛrʋ wuó zʋ."
41010016	Ká sɩɛ́ kɛsɛ heŋbiisi ná balá baláwa, a sákʋ́ naasɛ mɛ́, a púú nɛ́ŋsa tɩ́kwɔ́ nyunni mí, ká sʋl Wɩɩsɛ, rɩ́ Wɩɩsɛ hé bárka pɔ́wɔ́.
41010017	Zeezi rɩ́rʋ́ karmɩbɛlɛ kúó isi lɛ rɩ́wɔ́ va, báálɔ oro de fá kóú sɩ́ɛ́, a yʋ́ɔ́kʋ́ tɩɩ ká bɔ́sʋ́: "Karmɩ"aŋwero, beé rí mɔhɛ̃́ rɩ́ŋ a, ká ná mɩɩsɛ ná há waá tenni?"
41010018	Ɛ́ nɛ́ Zeezi bɔ́sʋ́: "Beé rí tɛ ɩɩ́ yɩ́rɩ́ŋ nɩwero? Nɩwérí wuu toó, rɩ Wɩɩsɛ dʋŋɔ léŋ rá.
41010019	Wɩɩsɛ wɩ́máŋsɛ sɛ́: 'Sɩ́ nɩɛ ɓʋ́ʋ́sʋ́, sɩ́ cɔ́rmʋ́, sɩ́ gá, sɩ́ nyɩɛnnɛ nyɛ́ɛ́ hé nɩɛ mɛ́, sɩ́ nɩɛ gɩ́rmʋ́, ʋ mɔhɔ̃́ rɩ́ɩ́ zílí áná rɩ́rɩ́ maá.' Ɩ ɩ̃́wɔ́?"
41010020	Ɛ́ nɛ́ báálɔ ná bʋl Zeezi rɩ́ bʋlɛ́: "Ŋ Karmɩ"ana, ŋ tɩ́ŋ nyáŋ wuu ŋ heŋbííri mí ní, a ko aá lɛ zaa."
41010021	Zeezi bélú, rʋʋ cóú, ɛ́ nɛ́ ʋ sɛ́: "Ʋ ha káánɛ wɩ́ɩ́ balá rɩ́ɩ́ a; mʋ́ a yɛ́llɩ́ ɓɩɛ ná wuu, a píwó meéwíé ɓa nɩyaara, ká ko a tɩ́ŋɩ́ŋ mɛ́, a makɛ rɩ́ɩ́ ná kuóɓɩɛ Wɩɩsɛ dɩhɩ̃́."
41010022	Amá Zeezi há bʋ́l ɛ́ pá báálɔ ná, ʋ sɩɛrʋ zɔ́kɔ́ kɩ́ŋkáŋ, ʋ zuki sɩ́ɛ́ aá col; bee wɩ́ɛ́ ɛ́ báálɔ fa kéŋ ɓɩɛ kɩ́ŋkáŋ.
41010023	Báálɔ ná colé har rɩ́ mɛ́ nɛ́, Zeezi sɩɛ́ bélú kílo ná wuu, ká sɩɛ́ bʋ́lʋ́ karmɩbɛlɛ ná rɩ́ bʋlɛ́: "Ʋ dúókó kɩ́ŋkáŋ a pá ɓɩɛ tɩ́náwa, rɩ́wɔ́ wólli zʋ Wɩɩsɛ kuótɔ́ɔ́ sɩɛrʋ."
41010024	Ʋ ɛ́ gɩ́rʋ́ karmɩbɛlɛ ná. Ɛ́ nɛ́ ʋ baa bʋ́lwɔ́ rɩ́ bʋlɛ́: "Ŋ bɛ́lɛ́, ʋ sɩ́ a wɩ́dúó a pá nɩɛ ná há píwó yardá héwó ɓɩɛ mɛ́, rɩ́wɔ́ wólli zʋ Wɩɩsɛ kuótɔ́ɔ́ ná sɩɛrʋ.
41010025	Ʋ taŋa bɩ́rɔ́ a mɔlɛ́ a pá nyʋ́kma rʋ́ʋ́ tɩŋ gɛhɛŋ gbel mʋ́ lɛ, ká a wɩ́dúó pá ɓɩɛ tɩ́na rʋ́ʋ́ zʋ Wɩɩsɛ kuótɔ́ɔ́ sɩɛrʋ."
41010026	Ʋ ɛ́ má baa ɔsɛ gɩ́rʋ́ karmɩbɛlɛ ná, ɓa bʋ́bɔsɛ náŋá bʋlɛ́: "Rɩ ɓɩɛ tɩ́náwa nɛ́ wɩ Wɩɩsɛ kuótɔ́ɔ́ ná sɩɛrʋ wuó zʋ, ká ná, nɛ́ŋ toó aá ná Wɩɩsɛ laatɛ́."
41010027	Zeezi bélwó ká bʋlɛ́: "Ʋ ká wɩ́ɩ́ ná há gɩ́rɛ́ nɩbííne, amá ʋ wɩ Wɩɩsɛ é gɩ́rɛ́; wɩ́ɩ́ toó aá gɩrɛ Wɩɩsɛ."
41010028	Ɛ́ nɛ́ Pɩɛrɛ sɛ́: "Ká á má, Karmɩ"ana? Ná, á é vɛ́ ɓɩɛ wuu ní ká tɩ́ŋɩ́ mɛ́."
41010029	Zeezi sɩɛ́ bʋl pɔ́ʋ́: "Taŋá há wéró, rɩ nɛ́ŋ rɛ́ lóú jɩɩsɛ, ʋ maábɛlɛ, ʋ nátolé, ʋ maá rɩ́rʋ́ áná, arɩ́rʋ́ bɛlɛ rɩ́rʋ́ ɓɩɛ wuu, ŋ wɩ́ɛ́, ká ko tɩ́ŋɩ́ŋ mɛ́ a bʋl Labaarɩwero wɩ́ɛ́ aá pá nɩɛ,
41010030	ʋ sɩ́ ná jɩɩsɛ, maábɛlɛ, nátolé, maáwa, arɩ́ bɛlɛ, rɩ́ ɓɩɛ, a mʋ́ aá lɛ buke zɔlɔ, amá ʋ sɩ́ ná wálmɛ má tíé nyúú rɛɛ́wa, ká rɩ́ cíé tápʋl, rʋ́ʋ́ ná mɩɩsɛ ná há waá tenni.
41010031	Ɩ́ zɩŋ rɩ́ nɩɛ ná há lá sɩ́ɛ́, dɩkáŋ sɩ́ ko tɩŋ har, ká nɩɛ ná há tɩ́ŋ har, rɩ́wɔ́ má dɩkáŋ ko la sɩ́ɛ́."
41010032	Ká Zeezi lɔ́ʋ́ karmɩbɛlɛ rɩ́ nɩɛ ná há tɩ́ŋwɔ́ mɛ́ sɩ́ɛ́, a pi Zerizalɛmɛ ŋmɛ́nɔ aá va. Ʋ karmɩbɛlɛ beŋtunni yíyo, ká héwíŋ ká nɩtɩŋɛ́ ná. Ɛ́ nɛ́ Zeezi baa yɩ́rʋ́ karmɩbɛlɛ ná dʋŋɔ gɩɩkɛ, a sɩɛ́ máŋsɛ wɩ́ɛ́ ná háá á rɩ́wɔ́ pérú Zerizalɛmɛ mɛ́.
41010033	Ʋ sɛ́: "Ɩ́ zesi, a háá mʋ́ Zerizalɛmɛ nyɛ, ɓa sɩ́ ka Nɩbiino Bio pá Wɩɩsɛ vʋk"ɔɔsa nɩhɩɛ̃́sɛ, arɩ́ Wɩɩsɛ kɛŋzɩnna, rɩ́wɔ́ dúú sarɩ́ya, ká púú hé nɩɛ ná há to Zuwifiwa nɛ́sɛ mɛ́, a pá ŋmɛ́nɔ rɩ́wɔ́ ɓʋ́ʋ́.
41010034	Ɓa sɩɛ́ sɩ́ sáákʋ́, a pʋ́sɛ mɩŋtʋɔrʋ wáásʋ́, a ŋmɔ́wʋ́ kɛ́rɛ́, ká sɩɛ́ zɩŋ ɓʋ́ʋ́. Amá tápʋlɛ botoro kal, ʋ sɩ́ bɩr"isi sʋʋ mɛ́."
41010035	Ʋ har rɩ́ mɛ́ nɛ́ Zebede bɛlɛ, Zakɛ rɩ́ Zaŋ má tuu peri Zeezi a bʋlɛ́: "Karmɩ"ana, á có, raá sʋ́l óŋ wuu ɩ dɩhɩ̃́, rɩ́ɩ́ párá."
41010036	Zeezi sɩɛ́ bɔ́sɩ́wɔ́: "Ɩ́ có rɩŋ á beé rí pɛ́ɩ́wa?"
41010037	Rɩ ɓa sɛ́: "Á faá já ráá sʋ́lɩ́, rɩɩ kúó díí kuorí ná, rɩ́ɩ́ párá ɓaŋsa bɛllɛ, a makɛ rɩ́ nɔ́ŋɔ kéní néduu, ká rɩ́ nɔ́ŋɔ má kéní nágʋɔ."
41010038	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ wɩ́ɩ́wa háá sʋl omo ná ɛ̃. Wɩɩla ná duo ŋ háá á rɩ́ŋ dí, ɩ́ sɩ́ wóllú dí?"
41010039	Rɩ ɓa sɛ́: "Á sɩ́ wólli." Zeezi baa bʋ́lwɔ́ rɩ́ bʋlɛ́: "Ɩ́ ɓɩɛ́na sɩ́ wólli ɛ́ wɩɩla duo dí.
41010040	Amá ŋ ra wɩ mɔhɛ̃́, rɩ́ŋ tʋɔsɛ nɩɛ ná há mɔhɛ̃́, rɩ́wɔ́ kéníŋ néduu rɩ́rɩ́ŋ nágʋɔ. Nɩɛ ná Wɩɩsɛ há bɩ́rmɛ́ ɛ́ dɩkéŋsi rʋ́ʋ́ pá, ɓa nɩ́ɩ́ kéŋwó mí."
41010041	Zeezi karmɩbɛlɛ ná náŋa há nɛ́ Zakɛ rɩ́ Zaŋ wɩ́bʋlɩ́ ná, ɓa cɔ́ɛ́ wɩ́wɔ́ nyúú mí.
41010042	Ɛ́ nɛ́ Zeezi yɩ́rwɔ́ wuu hé náŋá mɛ́, a sɩɛ́ bʋ́lwɔ́ rɩ́ bʋlɛ́: "Ɩ́ tɩɩ ɩ́ɔ̃́ zɩŋ rɩ́ tíé nyúú rɛɛ́wa, dúníé kuóre rɩ́ nɩpiŋe ní kéŋ tɔ́ɔ́ ké.
41010043	Amá ɩ́ é dɩhɩ̃́, ʋ wɩ mɔhɛ̃́ rʋ́ʋ́ nɛ ɛ́. Taŋa ɩ́ sɩɛrʋ nɛrɔ ná wuu háá já rʋ́ʋ́ púú tɩɩ makɛ nɔhɔ̃́, ʋ nɛ́ mɔhɛ̃́ rʋ́ʋ́ ɛ́ɩ́wa wuu tʋtʋnnɔ. Ká rɩɩ́wa sɩɛrʋ oro já rʋ́ʋ́ nɛ́ ɛ́ɩ́wa sɩ́laarɔ má, ʋ nɩ́ɩ́ bɩ́rmɩ́wa wuu yómo.
41010045	Nɩbiino Bio wɩ kúé rʋ́ʋ́ ké ká rɩ́wɔ́ tʋŋ pɔ́ʋ́, amá ʋ kúó rʋ́ʋ́ tʋŋ nɛ́, ká púú mɩɩsɛ yɔwɛ la nɩkana."
41010046	Ɛ́ nɛ́ ɓa mʋ́ zʋ tɔ́ɔ́ oro ɓaá yɩ́rʋ́ Zeriko. Ɓa sɩɛ́ há zʋ́ tɔ́ɔ́ ná sɩɛrʋ mʋ́ aá lɛ, nyʋmmɔ oro fa mɩŋ ráŋ ɓaá yɩ́rɛ Bartime, Time bio; ʋ fa lɩ́ɔ́ ké ŋmɛ́nɔ nʋɔ aá sʋl ɓɩɛ.
41010047	Ʋ sɩɛ́ há nɩ́ɛ́ rɩ Nazarɛtɛ Zeezi ní pí ŋmɛ́nɔ ná ko aá daarɛ, ɛ́ nɛ́ ʋ de cáási bʋlɛ́: "Kuóro Davidi Bio Zeezi, fáŋ susu!"
41010048	Nɩɛ ná há tɩ́ŋ Zeezi mí náŋa de isi bɛ́sʋ́ mɛ́, a bʋlʋ́ kánʋ́ kʋɔllɛ ná. Ɛ́ nɛ́ ʋ sɩ́sɛ́nyɛ de ɔsɛ cáási kɩ́ŋkáŋ, a bʋl ɛ́ tɩɩ tɩɩ: "Héí! Kuóro Davidi Bio, fáŋ susu!"
41010049	Zeezi sɩɛ́ há nɛ́ yɩ́rɛ ná, ɛ́ nɛ́ ʋ tírsi cɛ́, ká bʋl nɩɛ ná há tɩ́ŋʋ́ mɛ́ rɩ́ bʋlɛ́: "Ɩ́ yɩ́rʋ́ páŋ." Ɓa yɩ́rɛ bʋlɛ́: "Ʋ yɩ́rɩ́, dí nyamma ká isi ko."
41010050	Naasɩ́ balá, rɩ Bartime wúrkú kapóóti yoo tá, ká de nyáŋ isi ɓulú a mʋ́ Zeezi rí.
41010051	Ɛ́ nɛ́ Zeezi bɔ́sʋ́: "Ɩ có rɩŋ á beé rí pɛ́ɩ́?" Bartime sɛ́: "Ŋ Karmɩ"ana, wúólíŋ sɩ́ɛ́ páŋ."
41010052	Ɛ́ nɛ́ Zeezi bʋlʋ́ rɩ́ bʋlɛ́: "Ɩ áŋ yardá, ɛ́ nɛ́ dúórí, mʋ́mʋ́." Mʋ́l ná tɩɩ tɩɩ mɛ́, rɩ Bartime sɩ́ɛ́ ná ná ráŋ. Ɛ́ nɛ́ ʋ de cɩ́ ŋmɛ́nɔ nyúú ráŋ, a tɩŋ Zeezi mí aá col.
41011001	Ɓa há mʋ́ɛ́ peri Betifaze rɩ́ Betani, a mʋ́ tɩ́ŋ ólívi tuuni paalɔ laka, ʋ ná há mɩ́ŋ Zerizalɛmɛ zʋ́ɔ́ nʋɔ, Zeezi tʋ́mʋ́ karmɩbɛlɛ bɛllɛ,
41011002	a bʋ́lwɔ́ rɩ́ bʋlɛ́: "Ɩ́ mʋ́ zʋ tɔ́ɔ́ ná há mɩ́nɩ́wa sɩ́ɛ́, ɩ́ sɩ́ ná kokúwie rɩ ɓa vɔ́wɔ́, nɛ́ŋ wuu há wʋ́ʋ́ zɩ́nɛ́ ná, ɩ́ puri a kaa ko.
41011003	Rɩ nɛ́ŋ lɩ́ɔ́ bɔ́sɩ́wa bʋlɛ́: 'Beé rí tɛ ɩ́ púpuri kokúwie ná?' Ɩ́ bʋl tɩ́ná rɩ́ bʋlɛ́: 'Nyuutɩna nɩ́ɩ́ jɔ́ʋ́;' ʋ sɩ́ pii tá kɩ́kɛ́lɛ́, rɩ́ɩ́wa puri kaa ko rɛɛ́."
41011004	Ʋ karmɩbɛlɛ ná col, a mʋ́ ná kokúwie rɩ ɓa vɔ́wɔ́ tá pʋmmɔ, dánnʋɔ rɩ́, ŋmɛ́nɔ laka. Ɛ́ nɛ́ ɓa puri.
41011005	Nɩɛ ná há mɩ́ŋ ráŋ náŋa bɔ́sɩ́wɔ́ bʋlɛ́: "Ʋ ká ɛrɛ́? Beé rí tɛ ɩ́ púpuri kokúwie ná?"
41011006	Ɛ́ nɛ́ ɓa pi Zeezi há máŋsɛ ɛ́ pɔ́wɔ́ a bil; ɓa sɩɛ́ lo ɓa kaa col.
41011007	Ɓa ka kokúwie ná mʋ́ Zeezi rí, a pɔ́wɔ́ gɛnnɛ sákʋ́ daha, Zeezi zɩ́ ké.
41011008	Nɩɛ ɓɩkana jɛ́rwɔ́ gɛnnɛ ŋmɛ́nɔ nyúú, ká náŋa má bónni paarʋ jɛrɛ rɩ́wɔ́ píŋsú; ʋ zɩ́ aá váwɔ́ daha.
41011009	Nɩɛ ná wuu há mɩ́ŋ Zeezi sɩ́ɛ́, arɩ́ ɓa ná wuu há mɩ́nʋ́ har rɩ́, hé náŋa mɛ́ aá jʋɔsɛ, a cáási bʋlɛ́: "Hozaana!" "Rɩ́ Wɩɩsɛ hé bárka pá nɛrɔ ná háá ko Nyuutɩna yɩr mɛ́."
41011010	"Rʋ́ʋ́ hé bárka kuorí ná háá kué mí, kuorí ná há kárá naabál Davidi kuorí." "Ɩ́ bɩ bána nyúú rí Wɩɩsɛ mɛ́."
41011011	Ɛ́ nɛ́ Zeezi mʋ́ peri Zerizalɛmɛ, a zʋ Wɩcʋɔlɩjɩzeno. Ʋ zʋ́ɔ́ kɩ́ɛ́lɛ ɓɩɛ wuu ko tenni, rɩ wɩɩsɛ zʋ́ɔ́, ɛ́ nɛ́ ʋ rɩ́rʋ́ karmɩbɛlɛ fí rí bɛllɛ ná lɛ, a bɩrmʋ́ Betani.
41011012	Tɔ́ɔ́ pʋl ɓa lɛ Betani a bɩrɛ aá mʋ́ Zerizalɛmɛ, losu ka Zeezi.
41011013	Ʋ há tɩ́ɛ́nɛ́ ná piro rʋʋ cɩ́ sɩ́ɛ́rɩ́ a tɔwɛ paarʋ wérí, ɛ́ nɛ́ ʋ cʋ́rɛ mʋ́, a bɩɩnɛ rʋʋ́ mʋ́ʋ́ ná pirnɔnɔ rɩ́ɩ́ dí rí; ʋ mʋ́ɔ́ peri rɩ paarʋ dʋŋɔ, nɔnɔ toó; piro nɔnɛ́ tɛ́ŋ wɩ péré.
41011014	Ɛ́ nɛ́ Zeezi wúrú nʋɔ mɛ́ a bʋl pá ɛ́ piro bʋlɛ́: "A kaa mɔ zaa mɛ́, ɩ báá waá a rɩ́ɩ́ nɔŋ rɩ́ nɛ́ŋ dí." Ʋ karmɩbɛlɛ nɛ ɛ́ ná ʋ há bʋ́lɛ́.
41011015	Ɓa ko peri Zerizalɛmɛ, Zeezi zʋ Wɩcʋɔlɩjɩzeno, a ná nɩɛ rɩ ɓaá yɛ́llɛ ɓɩɛ, ká náŋa má yɩ́yɔwɛ. Ʋ kírwó wuu ɓa lɛ Wɩcʋɔlɩjɩzeno ná mɛ́, ká ʋ ka ɓa ná háá céŋŋi meéwíé táábɩlwa yiki yo, a ka nɩɛ ná má háá yɛ́llɛ kʋ́dɔ́llɛ ɓaŋsa yiki yo.
41011016	Ʋ wɩ lóé nɛ́ŋ balá má púú óŋ, a kaa caŋ Wɩcʋɔlɩjɩzeno ná mʋ́ lɛ.
41011017	Ká ʋ sɩɛ́ kármɩ́wɔ́ a bʋlɛ́: "Ɓa pʋ́ŋsɔ́ hé Wɩɩsɛ Kɛnɔ mɛ́ a bʋlɛ́ Wɩɩsɛ sɛ́: 'Ŋ jaa sɩ́ a nɩbííno duo wuu Wɩcʋɔlɩjaa; ká ɩ́ é pii makɛ gabɩbara dɩféŋsi.' "
41011018	Wɩɩsɛ kɛŋzɩnna rɩ́ Wɩɩsɛ vʋk"ɔɔsa nɩhɩɛ̃́sɛ ná, há néé rɩ Zeezi nɩɛ karmɛ́ nɛ́ kɩ́wɔ́ karmɛ́, ɓa fɩ́fá rɩ́ nɩɛ wuu háá mʋ́ tɩ́ŋʋ́ mɛ́, ɛ́ nɛ́ tɛ ɓaá jɔ́ʋ́ ɓʋ́ɩ́.
41011019	Mumúlfɛ́lɔ mɛ́, Zeezi rɩ́rʋ́ karmɩbɛlɛ lɛ Zerizalɛmɛ mɛ́, a col.
41011020	Tɔ́ɔ́ pʋl, ɓa bɩrɛ aá ko, a ko cɛ́rɛ piro ná dɩhɩ̃́. Zeezi karmɩbɛlɛ béló rʋʋ sʋ́wɔ́, a hɩl tuwi kánʋ́ nalursi mí.
41011021	Pɩɛrɛ sɩɛ́ bɩɩnɛ Zeezi die wɩ́bʋlɩ́ ná wɩ́ɛ́, ká bɔ́sʋ́ bʋlɛ́: "Karmɩ"ana, bel ná, piro ná ɩ há bʋ́rɛ́ hóú mí ní hɩ́lɛ́ nyɛ."
41011022	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ a yardá rɩ́ Wɩɩsɛ.
41011023	Taŋá nɛ́ ŋ bʋl aá pɛ́ɩ́wa, rɩ nɛrɔ nɛ́ wɩ lóé rɩ́ síkesíke mɩ́nʋ́ beŋtúú mí, ká rʋ́ʋ́ isi mʋ́ cakɛ paalɔ né cɛ́, a bʋlʋ́ cúri mʋ́ zʋʋ ɓal mʋʋ sɩɛrʋ, rʋʋ nɛ́ á yardá rɩ ɛ́ wúóló aá tʋŋ, ʋ sɩ́ nóú rʋʋ tʋ́mɔ́.
41011024	Ɛ́ nɛ́ tɛ ŋ bʋl aá pɛ́ɩ́wa, omo ná wuu ɩ́ há cʋ́ɔ́lɛ́ Wɩɩsɛ a sʋl, ɩ́ á yardá rɩ ɛ́ omo zʋ́ɩ́wa nɛ́sɛ, ɩ́ sɩ́ ná rʋʋ ɓɩɛ́na kɛ́ɩ́wa óŋ.
41011025	Ká rɩɩ́wa nɛ́ ísé rɩ́ɩ́wa cʋɔlɛ Wɩɩsɛ, a bɩɩnɛ mʋ́ ná rɩɩ́wa rɩ́ nɛ́ŋ kéŋ wɩ́ɩ́, ɩ́ hé náŋá suúri kɛ́rɛ́, a makɛ rɩ́ɩ́wa Ana Wɩɩsɛ há mɩŋ bána nyúú rí, má héíwa wɩ́zɔkɛ́ suúri.
41011026	Ká rɩɩ́wa nɛ́ wɩ nɩɛ wɩ́zɔkɛ́ suúri hé, ɩ́ Ana Wɩɩsɛ ná há mɩŋ bána nyúú rí, má wɩ́ɩ́wa wɩ́zɔkɛ́ suúri hé."
41011027	Ɓa baa mʋ́ peri Zerizalɛmɛ a zʋ Wɩcʋɔlɩjɩzeno, Zeezi isi gʋɔrɛ aá va Wɩcʋɔlɩjɩzeno sɩɛrʋ. Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ rɩ́ Wɩɩsɛ kɛŋzɩnna rɩ́ tɔ́ɔ́ nɩhɩɛ̃́sɛ isi kóú mí,
41011028	a ko bɔ́sʋ́ bʋlɛ́: "Ɩ ná tíŋ nɛɛ́ rɛ́ aá a wɩ́ɛ́ nyáŋ? Áŋ rɩ́ pɛ́ɩ́ ɛ́ tíŋ?"
41011029	Ɛ́ nɛ́ Zeezi sɛ́: "Ŋ má á rɩ́ŋ bɔ́sɩ́wa wɩ́ɩ́ balá rɛ́; ɩ́ lɩ́sɛ ɛ́ wɩ́ɩ́ sɩ́ɛ́, ká rɩ́ŋ mákɩ́ŋ há ná tɩ́ŋ ráŋ aá áŋ wɩ́ɛ́.
41011030	Zaŋ Batiisi ká Wɩɩsɛ nɩtʋmɩ́ rɩ́ yáá, ʋ ká nɩbííne nɩtʋmɩ́ rɛ́? Ɩ́ makɛ páŋ."
41011031	Ɛ́ nɛ́ ɓa cɩ́ cɔ́ksɩ́wɔ́ tɩɩ mɛ́ a bʋlɛ́: "Raá nɛ́ sɛ́ rɩ́ Wɩɩsɛ nɛ́, ʋ sɩ́ bɔ́sɩ́rá bʋlɛ́: 'Ká beé rí sɩɛ́ ɩ́ vɛ Zaŋ wɩ́ɛ́ laa dí?'
41011032	Ká raá nɛ́ báá sɛ́ nɩbííne ní..." Ɓaá fá nɩɛ ná wuu má, bee wɩ́ɛ́ ɛ́ nɩɛ wuú bú Zaŋ Batiisi, rʋʋ ká Wɩɩsɛ wɩ́laabʋllɔ tɩɩ nɛ́.
41011033	Ɛ́ nɛ́ ɓa bʋl Zeezi rɩ́ bʋlɛ́: "Á wɩ ɛ̃." Ɛ́ nɛ́ Zeezi sɛ́: "Aã, ŋ má sɩɛ́ wɩ́ŋ há ná tɩ́ŋ ráŋ ná aá a wɩ́ɛ́ nyáŋ mákɩ́ pɛ́ɩ́wa."
41012001	Ʋ har rɩ́ mɛ́ nɛ́, Zeezi pi sɩ́ŋsʋ́ɔ́la sʋ́ɔ́lɛ aá pá jamáŋ ná há kílú a bʋlɛ́: "Báálɔ oro rí cókí tíé a cɔ́ŋsɛ víínyi tuuni, a sɔ zekúme kɛ́rɛ. Ká zʋ́ʋ́ sɩɛrʋ a sɔ pʋ́pɔ́ɔ́rɔ káŋpílmí, a lú bʋɔ a bɩrmɛ wérí, a makɛ rɩ́wɔ́ hɩ́haasɛ víínyi nɔnɔ. Ʋ há ɔ́wɔ́ wuu ko tenni, ɛ́ nɛ́ ʋ ja parɛ ráá ɓa nɩɛ hé, ká de lɩɩ mʋ́ tɔ́bólí, a ké ráŋ.
41012002	Báálɔ ná sɩɛ́ há kúé zɩŋ rʋ́ʋ́ víínyi nɔnɔ ná bɩɩ tɛ́ŋ péró, ɛ́ nɛ́ ʋ tʋ́mʋ́ tʋtʋnnɔ nɔ́ŋɔ, rʋ́ʋ́ mʋ́ʋ́ tubelle ná dɩhɩ̃́, a lɔ́ʋ́ tunɔnɔ ker kaa ko. Ʋ rɩ́wɔ́ fa bʋ́lɔ́ hé parɛ ráá ɓa mɛ́ nɛ́. Padííre ná túme má nɛ́ ɛ́.
41012003	Amá báálɔ ná tʋtʋnnɔ ná há kúé peri, padííre ná ísó kánʋ́ ŋmasɛ kiri tá, ʋ col arɩ́ nácáára fí.
41012004	Ɛ́ nɛ́ baka ná tɩ́na baa lɩ́sʋ́ tʋtʋnnɔ nɔ́ŋɔ a hé ʋ mʋ́. Ʋ padííre ná baa isi kánʋ́ má, a ŋmɔwɛ wérí a kɩ́llɛ sɩ́laarɔ, a lúnnú nyúú má tɩɩ, ká sáákʋ́ wérí, a kiri tá ʋ col arɩ́ nácáára fí.
41012005	Baka tɩ́na baa ha hóú tʋtʋnnɔ nɔ́ŋɔ, botoro nyúú tɩ́na mɛ́; ʋ é, ɓa dé ŋmɔwɛ ɓʋ́ nɛ́, ʋ wɩ bɩ́rɛ́ col. Ʋ tʋ́ŋ nɩɛ ɛ́, a mʋ́ aá lɛ naasɩ́ ɛrɛ́, ɓa ɓʋ́ʋ́sɛ náŋa, ká ŋmasɛ náŋa kiri.
41012006	"Ká sɩɛ́ ko káánʋ́ rɩ́rʋ́ bicólli balá. Ʋ sɩɛ́ sɛ́: 'Ŋ sɩ́ tʋ́mɩ́ŋ bicólli rʋ́ʋ́ mʋ́, ʋ é há káŋ tɩɩ bíí nyɛ, ɓa sɩ́ zílú.'
41012007	"Amá ʋ tɩɩ bio ná há mʋ́ɛ́ peri, padííre ná nóú, ɛ́ nɛ́ ɓa bʋl náŋá rɩ́ bʋlɛ́: 'Baka tɩ́na bio tɩɩ nɛ́ nyɛ; á ɓʋ́ʋ́, bee wɩ́ɛ́ rɩ áná sʋ́wɔ́, ʋ nɩ́ɩ́ tɩ́llɛ baka ná, ká raá nɛ́ ɓʋ́ʋ́ ká rʋ́ʋ́ áná ko sʋwɛ, á nɩ́ɩ́ tɩ́llɛ liwe.'
41012008	Ká ɓɩɛ́na de isi kaa ŋmɔwɛ ɓʋ́, a kaa lɩɩ tá baka ná nʋɔ ráŋ.
41012009	"Ʋ há kúé cɩ́ nyɛ, baka tɩ́ná a ɛrɛ́ rɛ́? Ʋ tɩɩ sɩ́ isi ko, a kɛsɛ ɛ́ padííre wuu ɓʋ́ʋ́sɛ, ká baa ja bamma hóú baka ná mɛ́."
41012010	Zeezi sɩɛ́ bʋ́l ɛ́, ká bɔsɛ Zuwifiwa sɩ́dííre ná há mɩŋ jamáŋ ná sɩ́sɩ́ɛ́nnʋ́wa bʋlɛ́: "Ɩ́ kármɛ́ Wɩɩsɛ Kɛnɔ sɩɛrʋ a ná dɩhɩ̃́ ná ɓa há pʋ́ŋsɛ́ bʋlɛ́: 'Dɔ́wɩ́ ná jɩsɔɔra há vɛ́ɛ́ tá, ɛ́ dɔ́wɩ́ nɛ́ bɩ́rmɛ́ dɔ́wɩ́wero, ɓa pii sɔ nagbáŋjɛ́; ʋ nɛ́ bɩ́rɛ́ ka jaa ná cɛ́.
41012011	Nyuutɩna nɛ́ tʋ́ŋ ɛ́, ʋ cólle ní, ká ʋ árá wɩ́bɛ́llɛ́.' "
41012012	Zuwifiwa sɩ́dííre ná kɩ́ɛ́lɔ́ wuu, rɩ ɓa nɛ́ Zeezi bʋ́bʋl, a pi sɩ́ŋsʋ́ɔ́lɔ ná aá máŋsɛ ɛ́. Ɓa sɩɛ́ wɩ́wálmɛ rʋʋ ká mɔlɛ́ rɩ́wɔ́ kánʋ́, ká fɩ́fá jamáŋ ná má héwíŋ. Ɛ́ nɛ́ ɓa bɔl, ká col ká tɔ́ʋ́ ráŋ.
41012013	Zuwifiwa sɩ́dííre ná sɩɛ́ mʋ́, ká hé Farɩzɩɛ̃wa rɩ́ Erodi naanɩɛ, rɩ́wɔ́ mʋ́ rɩ́wɔ́ rɩ́ Zeezi tɔ tɩ́ŋtɔ́ɛ́, a makɛ rɩ́ Zeezi bʋl wɩ́ɛ́ kánʋ́ tɩɩ, rɩ́wɔ́ tɩŋ ɛ́ mɛ́, a fa kánʋ́.
41012014	Ɓa sɩɛ́ mʋ́ bʋl Zeezi rɩ́ bʋlɛ́: "Karmɩ"ana, á ɩ́ɔ̃́ zɩŋ rɩ́ɩ́ bʋl wɩ́táŋsɛ nɛ́, ɩ wɩ nɩbííne sabɩŋsɛ héwíŋ máá fá, bee wɩ́ɛ́ ɩ wɩ nɩbííno píŋ níí bel; amá ɩɩ́ makɛ nɩɛ rɩ́wɔ́ pi ŋmɛ́nɔ ná Wɩɩsɛ háá jɛɛ́ nɛ́, a tʋ́mʋ́ cólle. Ɛ́ wɩ́ɛ́, á kúó ráá bɔ́sɩ́ ná: Loŋpó ná Zuwifiwa há túmé aá pá Romi tɩ́náwa, ɩ bélú rʋʋ ɛ́ cɛ́rɔ́ rɩ́ yáá, ʋ wɩ cɛ́rɛ́?"
41012015	Amá Zeezi há kɩ́ɛ́lɛ́ zɩŋ, rɩ́ ɓa sánɔ́ rɛ́ ko aá bɔ́sʋ́ nʋŋmɔ́ŋyɔ́ɔ́ bɔsɛ́, ɛ́ nɛ́ ʋ sɛ́: "Beé rí tɛ ɩ́ dídíŋíŋ? Ɩ́ ka meéwí kaa ko rɩ́ŋ bel ná."
41012016	Ɓa ka meéwí balá ko; ʋ laa hóú nɛ́sɛ mɛ́ ká bɔ́sɩ́wɔ́: "Ɩ́ karmɛ ná, áŋ yɩ́r rɛ́ ɓa pʋ́ŋsɛ meéwí ná nyúú? Ká nɩbííno nyúú né má há mɩŋ ráŋ, áŋ rɛ́?" Ɛ́ nɛ́ ɓa sɛ́: "Romi kuózeno nyúú rɩ́rʋ́ yɩr nɛ́ ráŋ."
41012017	Zeezi sɛ́: "Ɛ́ wɩ́ɛ́, omo ná há mɔhɛ̃́ rɩ́ɩ́wa túŋ pá Sɩzaarɛ, ɩ́ túŋ pɔ́ʋ́; ká omo ná há ká Wɩɩsɛ kér, ɩ́ pii pá Wɩɩsɛ." Ʋ wɩ́bʋlɩ́ ná ɔ́ɔ́ ɓa de faakɛ.
41012018	Nɩɛ ná ɓa háá yɩ́rɛ Sadɩsɩɛ̃wa má baa tuu peri Zeezi. Ɛ́ Sadɩsɩɛ̃wa é sɛ́ sʋsɛ wɩ bɩ́rɛ́ aá isi; rɩ nɩbííno sʋ́wɔ́, ʋ ténnó ní. Ɓa sɩɛ́ bɔsɛ Zeezi bʋlɛ́:
41012019	"Karmɩ"ana, Moyizi pʋ́ŋsɛ Wɩɩsɛ wɩ́máŋsɛ kɛnɔ mɛ́ bʋlɛ́: 'Rɩ báálɔ nɛ́ já háálɔ, rʋʋ rɩ́ háálɔ ná nɛ́ wɩ bíí lʋ́lɛ́, ká rɩ́ báálɔ ná sʋwɛ ká tá háálɔ ná, rʋ́ʋ́ maábio píí ja nɛ́, rɩ́ɩ́ lʋl bɛlɛ rɩ́ɩ́ tá, ʋ maalɩtoó ná yɩr mɛ́.'
41012020	Báála balpɛ rɩ́ fa tʋ́ŋ jaa mɛ́, ɓa sɩɛrʋ nɔhɔ̃́ sɩɛ́ ja háálɔ, ʋ rɩ́rʋ́ wɩ bíí lʋ́lɛ́, ká ʋ sʋwɛ ká tá;
41012021	ʋ tʋkɛ́ pi yúháálɔ ná, ʋ má rɩ́rʋ́ wɩ bíí lʋ́lɛ́ ká ʋ má sʋwɛ ká tá; ʋ má tʋkɛ́ baa pi yúháálɔ ná ja, ʋ má rɩ́rʋ́ ha wɩ bíí lʋ́lɛ́ ká ʋ má baa sʋwɛ ká tá.
41012022	Báála ná balpɛ wuu ja háálɔ ná la náŋá mɛ́, ɓa oro wuu rɩ́ ɛ́ háálɔ wɩ bíí lʋ́lɛ́, ká ɓa wuu sʋsɛ, háálɔ ná má sʋwɛ.
41012023	Á sɩɛ́ có ráá bɔ́sɩ́ ná, rɩ sʋsɛ nɛ́ bɩ́rɛ́ isi, báála nyáŋ balpɛ sɩɛrʋ, ɓa wuu ní já háálɔ ná la náŋá mɛ́: Orí ríí tɩ́llʋ́?"
41012024	Ɛ́ nɛ́ Zeezi bʋ́lwɔ́ rɩ́: "Ɩ́ɩ́ yéŋŋíwa tɩɩ rɛ́, ká wɩ ɛ̃. Ɩ́ wɩ Wɩɩsɛ Kɛnɔ ɛ̃, ɩ́ báá wɩ Wɩɩsɛ dóé má mʋɔsɔ ɛ̃.
41012025	Ɩ́ taŋa zɩŋ rɩ́ sʋsɛ bɩr"isé mí, báála rɩ́ háála báá wɩ náŋá ja, amá ɓa sɩ́ nɛ Wɩɩsɛ malɩ́kawa há nɩhɩ̃́ ɛ́ bána nyúú.
41012026	Ŋ má sɩ́ɩ́wa kármɛ́ Moyizi há pʋ́ŋsɛ Wɩɩsɛ Kɛnɔ sɩɛrʋ, a ná ráŋ ná háá bʋl Moyizi rɩ́ sɔrʋ túí há kéŋ níŋ, ká waá dí wɩ́ɛ́ rɛ́? Ráŋ nɛ́ fa rɩ́ɩ́wa zɩŋ nɩsʋsɛ bɩr"isé wɩ́ɛ́; ɓa pʋ́ŋsɛ ráŋ bʋlɛ́, Wɩɩsɛ bʋ́l Moyizi rɩ́ bʋlɛ́: 'Ŋ nɛ́ ká Abɩrahaŋ rɩ́ Ɩzakɛ rɩ́ Zakɔbɛ Wɩɩsɛ.'
41012027	Wɩɩsɛ to nɩsʋsɛ́ Wɩɩsɛ, amá nɩwómme Wɩɩsɛ nɛ́. Ɩ́ zɩŋ rɩ́ɩ́wa dé caasɛ yéŋŋi rí."
41012028	Wɩɩsɛ kɛŋzɩnna ná nɔ́ŋɔ fa kénó, káá zesi Zeezi rɩ́ nɩɛ ná wɩ́bʋlɛ́. Ʋ sɩɛ́ há zésé rɩ Zeezi bʋ́l taŋá pɔ́wɔ́, ɛ́ nɛ́ ʋ má baa tuu peri a bɔsɛ bʋlɛ́: "Wɩɩsɛ wɩ́máŋsɛ ná wuu sɩɛrʋ wɩ́bíí ní ká orí rí?"
41012029	Ɛ́ nɛ́ Zeezi sɛ́: "Wɩ́makɩ́ ná há sɛ́: 'Ɩzɩrayɛl duo nɩɛ, ɩ́ zesi wérí! Á Nyuutɩna Wɩɩsɛ dʋŋɔ léŋ ní ká Wɩɩsɛ.
41012030	Ʋ sɩɛ́ mɔhɔ̃́ rɩ́ɩ́ cóllú arɩ́rɩ́ sɩɛrʋ wuu, arɩ́rɩ́ dʋma wuu, arɩ́rɩ́ sabɩɩna wuu, arɩ́rɩ́ taŋá wuu.'
41012031	Ɛ́ wɩ́makɩ́ tʋkɛ́ nɛ́ ká: 'Cóllí nɩbínɔ́ŋɔ, anɛ ɩ há cóí tɩɩ ɛ́.' Wɩ́makɩ́ oro wuu píŋ báá wɩ nyáŋ bɛllɛ mɔhɛ̃́."
41012032	Ɛ́ nɛ́ Wɩɩsɛ kɛŋzɩnnɔ ná sɛ́: "Karmɩ"ana, ɩ á wérí, ɩ bʋ́l taŋá, ɩ há sɛ́ rɩ́ Wɩɩsɛ dʋŋɔ léŋ ní mɩnɛ́, oro báá toó a súúrú mí.
41012033	Nɛrɔ wuu sɩɛ́ mɔhɔ̃́ rɩ́ɩ́ cólli Wɩɩsɛ arɩ́rɩ́ sɩɛrʋ wuu, arɩ́rɩ́ sabɩɩna wuu, arɩ́rɩ́ taŋá wuu, ká cóllí nɔ́ŋɔ má anɩ́ tɩɩ. Ʋ nɛ́ ká wɩ́piŋo, a kɩ́llɛ pʋsɛ kɛsɛ kaa mʋ́ ɔsɛ vʋk pá Wɩɩsɛ."
41012034	Zeezi sɩɛ́ há kɩ́ɛ́lɛ́ rɩ báálɔ ná nʋlɩ́sɔ wéró, ɛ́ nɛ́ ʋ bʋ́lʋ́ rɩ́ bʋlɛ́: "Ʋ káánɛ mʋɔ́ ká rɩ́ɩ́ zʋ Wɩɩsɛ kuótɔ́ɔ́ ná sɩɛrʋ." A de mɔ ɛ́ mɛ́, nɛ́ŋ wuu báá wɩ sáŋɛ́ aá bɔsɛ Zeezi rɩ́ wɩ́ɛ́.
41012035	Ʋ ɛ́ har rɩ́ mɛ́, Zeezi háá karmɛ nɩɛ Wɩcʋɔlɩjɩzeno mí, ʋ bɔ́sɩ́wɔ́ bʋlɛ́: "Ɩ́ ɛ̃ omo ná há tɛ Wɩɩsɛ kɛŋzɩnna ná kɩ́kármɩ́wa bʋlɛ́ Kirisi ná mɔhɔ̃́ rʋ́ʋ́ tɩŋ kuóro Davidi duo nɩɛ mɛ́ nɛ́ rɛ́?
41012036	Ká kuóro Davidi tɩɩ tɩŋ Wɩɩsɛ Sabɩɩna mɛ́ a bʋlɛ́: 'Nyuutɩna Wɩɩsɛ bʋ́lɩ́ŋ Nyuutɩna rɩ́ bʋlɛ́: Kéníŋ néduu a kaá jɛ́ɩ́ dɩŋdɔmɔ wuu tápʋl kɛsɩ́, ŋ há sɩ́ kɛsɛ héí nɛ́sɛ mɛ́.'
41012037	Rɩ kuóro Davidi tɩɩ nɛ́ kéŋ Kirisi aá yɩ́rɛ Nyuutɩna, ʋ sɩɛ́ báá cɩ́ ɛrɛ́wa rɛ́ a ɔ́ʋ́ Bio?" Jamáŋ ná há kílú faá zesi ɛ́ wɩ́ɛ́ arɩ́ satɔrɔ́.
41012038	Zeezi baa ha ɔsɛ máŋsɛ wɩ́ɛ́ náŋa súúri bʋlɛ́: "Ɩ́ kánɩ́wa tɩɩ arɩ́ Wɩɩsɛ kɛŋzɩnna ná! Ɓa có gɛluŋe suu gʋɔrɛ́, aá ja rɩ́wɔ́ bʋ́bɔ́llɩ́wɔ́ nɩkana sɩ́ɛ́.
41012039	Rɩ ɓa nɛ́ zʋ́ Zuwifiwa cémejaa má, ɓaá bɛ́llɛ tʋɔsɛ dɩkéŋwere ní, a makɛ rɩ́ nɩɛ wuu nówó. Rɩ cana má dɩdíí ní rɩ́wɔ́ mʋ́, ɓaá ja dɩkéŋsi ná há mɩŋ sɩ́ɛ́ nɛ́, nɩpiŋe dɩkéŋsi.
41012040	Ɓa wɩ yúháála má omo laa díí fá. Nɩkana sɩ́ɛ́ nɛ́ ɓa cɩ́ aá cʋɔlɛ Wɩɩsɛ, a makɛ rɩ́wɔ́ sɩ́ zɩ́mʋ́ rɩ́ ɓa mála bɔ́mɔ́. Ɓa sɩɛ́ sɩ́ dí wɩhála ɓɩzeno."
41012041	Zeezi sɩɛ́ bʋ́l ɛ́ nɛ́ tenni, ká sɩɛ́ zʋʋ ké Wɩcʋɔlɩjɩzeno sɩɛrʋ, satɔ́ɔ́rpálɔ dɩhéé laka, aá bel nɩɛ ná há kéŋ meéwíé ko aá hé. Ʋ belé ná mɛ́, ʋ ná ɓɩɛ tɩ́náwa rɩ ɓa tɔ́rɛ meéwíé kaa ko aá hé.
41012042	Yúháyaarɔ oro má kánʋ́ meéwíwɩɛla bɛllɛ, kaa ko yoo hé.
41012043	Ɛ́ nɛ́ Zeezi yɩ́rʋ́ karmɩbɛlɛ a bʋ́lwɔ́ rɩ́ bʋlɛ́: "Yúháálɔ né há hé meéwíé nyáŋ, ɓa kɛ ɓɩɛ tɩ́náwa nyáŋ há tɔ́rɛ meéwíé ná hé.
41012044	Náŋa ná wuu lɩ́sɩ́wɔ́ meéwíé daha dɔwɛ nɛ́ a hé. Ká yúháálɔ né é dé púú jaa meéwí wuu ní a hé."
41013001	Zeezi há lɛ́ Wɩcʋɔlɩjɩzeno mí ko aá lɛ nɛ́, ʋ karmɩbɛlɛ ná nɔ́ŋɔ yɩ́rʋ́ a bʋlɛ́: "Karmɩ"ana, bel ná dɔ́wʋ́ɔ́ duo, rɩ́ jɩwero duo ɓa há sɔ́ɛ́!"
41013002	Ɛ́ nɛ́ Zeezi sɛ́: "Jaa ná ɓɩɛ́na wéró, amá kal oro ɓa sɩ́ céŋŋú, a yíkú dɔ́wʋ́ɔ́ ná yo, rɩ́ balá má sʋ́ʋ́ nɔ́ŋɔ daha káánʋ́."
41013003	Ká Zeezi rɩ́rʋ́ karmɩbɛlɛ mʋ́ zɩ́ ólívi tuuni paalɔ nyúú, a ké caasɛ Wɩcʋɔlɩjɩzeno ná. Ɛ́ nɛ́ Pɩɛrɛ rɩ́ Zakɛ rɩ́ Zaŋ arɩ́ Aŋdɩrɩ dʋŋɔ sɩɛ́ tuu peri bɔ́sʋ́ bʋlɛ́:
41013004	"Makɛ tɛ́ŋ ná mɛ́ ɓa há sɩ́ ko tʋŋ ɛ́ tʋtʋmɩ́, a párá, ká makɛ óŋ ná mɛ́ á háá tɩŋɛ́ rɩ́ɩ́ zɩŋ rɩ́ ɛ́ wɩ́ɛ́ wuu sɩ́ ko."
41013005	Ɛ́ nɛ́ Zeezi sɩɛ́ bʋl pɔ́wɔ́ bʋlɛ́: "Ɩ́ pɔ́ wérí rɩ́ nɛ́ŋ wuu sɩ́ɩ́wa yéŋŋú,
41013006	bee wɩ́ɛ́ nɩɛ ɓɩkana sɩ́ kánɩ́ŋ yɩr ko, a bʋl rɩ́ ɓa nɛ́ káŋ é, ká yéŋŋi nɩɛ ɓɩkana.
41013007	Rɩɩ́wa kúó nɛ́ lal wɩ́ɛ́ rɩ ɓaá bʋ́lʋ́, rɩɩ́wa laka nɛ́ rɩ́wɔ́ yíyo, rɩ dɩbólí lal wɩ́ɛ́ nɛ́ rɩ́wɔ́ bʋ́bʋl, ɩ́ sɩ́ ló rɩ́ɩ́wa beŋtunni fúkli. Ɛ́ wɩ́ɛ́ mɔhɔ̃́ rɩ́wɔ́ ko, amá dúníé isé rá ha ɛ́.
41013008	Duó rí duó sɩ́ isi cɩ́ náŋá mɛ́ aá na nɛsɛ, kuóre sɩ́ isi aá yo náŋá, tíé sɩ́ zíkli dɩhɛ̃́ ɓɩkana, losu sɩ́ mɩŋ. Ɛ́ wɩ́ɛ́ wuu taŋa sɩ́ nɛ hápuuko luoru há púlé aá wɛ nɛ́.
41013009	"Ɩ́ pɔ́ wérí a sɩ́ yardá tá. Ɓa sɩ́ ko kɛ́sɩ́wa pá sarɩ́yadííre; ɓa sɩ́ ŋmásɩ́wa rɩ́ nɔpɛnɛ Zuwifiwa cémejɩɩsɛ mɛ́, a kɛ́sɩ́wa lɛ kuówɩɛla rɩ́ kuózeŋsi sɩ́ɛ́, ŋ wɩ́ɛ́. Ɛ́ mɛ́ nɛ́ sɩɛ́, rɩ́ɩ́wa tɩŋ a rɩ́wɔ́ zɩ́mɩ́ŋ há ká nɛ́ŋ ná.
41013010	Ʋ mɔhɔ̃́ rɩ́ Wɩɩsɛ Labaarɩwero ná bʋl ceŋ dɩhɩ̃́ wuu, rɩ́ nɩbíyíri duó wuu nʋ́ʋ́ kɛ́rɛ́.
41013011	Rɩ ɓa kúó kɛ́sɩ́wa lɛ sarɩ́yadííre sɩ́ɛ́, ɩ́ sɩ́ wɩ́ɛ́ bʋlɛ́ héwíŋ fá; wɩ́ɩ́ ná wuu há kóíwa sɩɛrʋ, ɩ́ bʋ́lʋ́, ɩ́ tɩɩ nyúú wɩ́ɛ́ rá, Wɩɩsɛ Sabɩɩna nɩ́ɩ́ mákɩ́wa.
41013012	"Lɩkápáwa nɔ́ŋɔ sɩ́ ka nɔ́ŋɔ lɩɩ pá nɩɛ, rɩ́wɔ́ ɓʋ́; áná sɩ́ kánʋ́ bio tɛ rɩ́wɔ́ ɓʋ́; bɛlɛ sɩ́ isi cɩ́ŋwɔ́ ánáwa mɛ́ aá ɓʋ́ʋ́sɛ.
41013013	Nɩɛ wuu sɩ́ bɛ́rɩ́wa, ŋ wɩ́ɛ́, amá nɛrɔ ná há sɩ́ dí nyamma a kaa mʋ́ peri tokó, Wɩɩsɛ sɩ́ la tɩ́na tá.
41013014	"Rɩɩ́wa kúó ná wɩ́bɔmɔ ná há ká zɔ́krʋ́, rʋʋ mɩŋ ráŋ ná há wɩ mɔhɛ̃́ rʋ́ʋ́ mɩŋ, rɩ́ nɛrɔ ná háá karmɛ́, ʋ́ʋ́ tɩ́na nɩ́wɔ́ mʋ́ʋ́la. Rɩ́ nɩɛ ná há mɩŋ Ziide mí, fá zɩ́ pallɛ nyunni.
41013015	Rɩ nɛ́ŋ má mɩŋ luso daha, ʋ́ʋ́ báá sɩ́ túwí zʋ́ʋ́ jaa rʋ́ʋ́ pi óŋ.
41013016	Rɩ́ nɛrɔ ná má há mɩŋ baka mɛ́, ʋ́ʋ́ má báá sɩ́ bɩ́rmʋ́ jaa rʋ́ʋ́ púú gɛrɔ.
41013017	Ʋ sɩ́ lɔrɛ a pá hápuuke rɩ́ hásʋɔna ɛ́ tɛ́ŋ mɛ́.
41013018	Ɩ́ sɩ́sʋl Wɩɩsɛ rɩ́ ɛ́ wɩ́ɛ́ sɩ́ kó rɩ́ peri waarʋ cɛ́rɛ.
41013019	Ɛ́ tɛ́ŋ mɛ́, wɩɩla sɩ́ a ɓɩduó, Wɩɩsɛ há má dúníé wuu a ko aá lɛ zaa, nɛ́ŋ ha wɩ ɛ́ wɩɩla duo néé ná; wɩɩla wuu waá a rʋ́ʋ́ ko dúníé, a mɔ ɛ́ tɛ́ŋ mɛ́ wɩɩla, a ná.
41013020	Rɩ Wɩɩsɛ fa wɩ ɛ́ tápʋlbɔma cóké múúri ní, nɛ́ŋ balá má fa waá káánɛ. Amá Wɩɩsɛ tɩ́ŋʋ́ nɩbɛ́llɩtʋɔsɛ́ wɩ́ɛ́, a coki ɛ́ tápʋlbɔma múúri.
41013021	Rɩ nɛ́ŋ sɩɛ́ kúó bʋ́lɩ́wa rɩ́ a bʋlɛ́: 'Ɩ́ ná Kirisi ní rɛɛ́! Ɩ́ nóú ní rɛɛ rɩ́!' Ɩ́ sɩ́ láá dí.
41013022	Nɩɛ ɓɩkana sɩ́ ko nyɛ nyɩɛrʋ bʋl rɩ́ ɓa ká kirisiwa nɛ́, rɩ́ náŋa má nyɛ nyɩɛrʋ bʋl rɩ́ ɓa ká Wɩɩsɛ wɩ́laabʋlla nɛ́. Ɓa sɩ́ tʋŋ tʋtʋ́ŋgɩrɛ́ rɩ́ nyáŋsɛ, a makɛ rʋʋ ká mɔlɛ́, rɩ́wɔ́ yéŋŋi Wɩɩsɛ nɩtʋɔsɛ́.
41013023	Ɩ́ sɩɛ́ kánɩ́wa tɩɩ wérí. Ŋ é lá sɩ́ɛ́ máŋsɛ ɛ́ wɩ́koolé wuu pɛ́ɩ́wa rɛ́.
41013024	"Amá tɛ́ŋ ná mɛ́ tápʋlbɔma ná háá kóó daarɛ, 'wɩɩsɛ sɩ́ bíri, cana báá wɩ pʋmmɔ́ ka.
41013025	Caŋwʋllɛ sɩ́ lɛ bána nyúú tuwi ɓallɛ tíé, ká rɩ́ oŋduoru ná wuu há mɩŋ bána daha váklɛ.'
41013026	"Ɛ́ mɛ́ nɛ́ sɩɛ́, rɩ́wɔ́ ná Nɩbiino Bio rʋʋ lɛ́ bána nyúú rí, duóbásɛ sɩɛrʋ, arɩ́ dóé ná nɔ́ŋɔ há toó, aá ko arɩ́ yɩr.
41013027	Ká rʋ́ʋ́ sɩɛ́ tʋ́mʋ́ malɩ́kawa, rɩ́wɔ́ gʋɔrɛ fá bána rɩ́ tíé kíŋkere baná nyáŋ wuu mí, a yɩ́rʋ́ nɩtʋɔsɛ́, a kaa ko hé náŋá mɛ́.
41013028	"Ɩ́ pi piro wɩ́ɛ́ a kármɩ́wa tɩɩ. Rɩɩ́wa nɛ́ kúó ná piro rʋʋ yúóró ká bɩrɛ aá tɔwɛ pa"ɔlma, ɩ́ɩ́ bʋlɛ́ yibíŋ zʋ́ɔ́ rɛ́.
41013029	Ʋ ká ɛ́ nɛ́, rɩɩ́wa nɛ́ kúé ná ɛ́ wɩ́ɛ́ wuu rɩ ɓa kúó, ɩ zɩŋ rɩ́ Nɩbiino Bio má pérí tɛ́sɩ́ɩ́; ʋ mɩŋ ŋmɛ́nɔ mɛ́.
41013030	Taŋá nɛ́ ŋ bʋl aá pɛ́ɩ́wa, zaa nɩbííne nyáŋ wuu waá sʋsɛ, ká rɩ́ ɛ́ wɩ́ɛ́ wuu ko.
41013031	Bána rɩ́ tíé sɩ́ ko nyɩ́ɩ́kɛ, amá ŋ é wɩ́bʋlɛ waá nyɩ́ɩ́kɩ́ ná.
41013032	"Nɛ́ŋ wuu toó a zɩŋ tápʋl ná rɩ́ tɛ́ŋ ná mɛ́, ɛ́ wɩ́ɛ́ háá kué. Malɩ́kawa há mɩŋ bána daha wɩ ɛ̃. Bio má wɩ ɛ̃. Ana Wɩɩsɛ dʋŋɔ nɛ́ ɛ̃ ɛ́ tápʋl.
41013033	Ɩ́ sɩɛ́ kánɩ́wa tɩɩ, ɩ́ sɩ́ cúŋ ké, bee wɩ́ɛ́ ɩ́ wɩ ɛ́ tɔ́ɔ́ kal pʋlɩ́ ɛ̃.
41013034	Ʋ sɩ́ nɛ anɛ báálɔ há lɩ́ɛ́ aá mʋ́ tɔ́ɔ́, ká púú jaa tá pɔ́ʋ́ tʋtʋnna, a makɛ tʋtʋmɛ́ pɔ́wɔ́ wuu, ká bʋlɛ́ jɩpɔ́ɔ́rɔ má pɔ́ jaa mɛ́ wérí.
41013035	"Ɛ́ wɩ́ɛ́, ɩ́ má pɔ́ tɩkɛ wérí, ɩ́ sɩ́ sɛ́ŋɓɛlɩ́ á, ɩ́ wɩ jaa tɩ́na kal kóé ɛ̃: rɩ gbaanɛ nɛ́, rɩ tɩ́tafɩɛla nɛ́, rɩ zíɓelo wííle níí, rɩ cɩ́cʋɔ nɛ́, ɩ́ wɩ ɛ̃.
41013036	Ɩ́ sɩ́ ló rɩ́ jaa tɩ́na bɩrko úríwa mɛ́, rɩɩ́wa pɩ́ dóŋ.
41013037	Wɩ́ɩ́ né ŋ há bʋ́lɛ́ pɛ́ɩ́wa, ŋ bʋ́lɔ́ pá nɩɛ wuu ní. Ɩ́ ká wérí, ɩ́ sɩ́ píí tá."
41014001	Ʋ kúó káánɛ tápʋlɛ bɛllɛ ká rɩ́wɔ́ dí Pakɛ cana, arɩ́ sɩbʋ́r toó dɩpɛ́ŋ cana. Wɩɩsɛ vʋk"ɔɔsa nɩhɩɛ̃́sɛ rɩ́ Wɩɩsɛ kɛŋzɩnna sɩɛ́ isi pi lɩ́ŋ mɛ́, aá ja Zeezi rɩ́wɔ́ kaa ɓʋ́.
41014002	Ɓa sɛ́: "Á wʋ́ʋ́ wuo ka aá ɓʋ́ cana kal. Raá kenú cana kal, ʋ sɩ́ a loó."
41014003	Zeezi há zʋ́ Betani, a mɩŋ dayalmɩdúóri Sɩmɔŋ jaa mɛ́ aá dí ɓɩɛ, háálɔ oro má kúó zʋ ráŋ a ka loŋŋo ʋ nɛ́sɛ mɛ́. Tulaalé ná ɓa háá yɩ́rɛ náárɛ, óŋ wuu há wɩ ráŋ kúósé, ɓa nɛ́ mɩŋ ɛ́ loŋŋo sɩɛrʋ. Ʋ kéŋ sɔ́ŋwero, ʋ yɛlɩ́ má zéŋ. Ɛ́ nɛ́ háálɔ ná lúri loŋŋo ná, ká bɩ́sɛ tulaalé ná hé Zeezi nyúú mí.
41014004	Nɩɛ ná há mɩŋ ráŋ náŋa fa wɩ ɛ́ có. Ɛ́ nɛ́ ɓa sɛ́: "Tulaalé nyɛ ná zɔkɛ́ mʋ́l nɛ́ beé rí?
41014005	Rɩ ɓa fa púú yɛ́llɛ rɛ́, ʋ yɛlɩ́ kéŋ déníé zɔɔtoro, rɩ́wɔ́ pii pá nɩyaara." Ká isi aá dí cɔwɩɩlɔ́ háálɔ ná nyúú mí.
41014006	Ɛ́ nɛ́ Zeezi sɛ́: "Ɩ́ lóú cɩ́m. Beé rí ɩ́ wɩ́wálmʋ́ nyɛ. Ʋ tʋ́ŋ tʋtʋ́ŋwérí rí a páŋ.
41014007	Ɩ́ ná wɩ́ɩ́ ná há tɛ ŋ bʋl nyɛ; ɩ́ rɩ́ nɩyaara ná nɛ́ mɩŋ náŋá mɛ́ tápʋ́l wuu; ɩ́ wo wérí a aá pɔ́wɔ́, kál ná wuu ɩ́ há có ní, ká ɩ́ wɩ́ŋ é wuó ná kal wuu ɩ́ laka.
41014008	Ʋ há wo wɩ́ɩ́ ná nɛ́ ʋ a. Ʋ lá sɩ́ɛ́ pi tulaalé héŋ mí, anɛ ŋ bʋɔ kal zʋ́ɩ́, káŋ ha wɩ sʋ́wɛ́.
41014009	Taŋá nɛ́ ŋ bʋl aá pɛ́ɩ́wa. Háálɔ né yɩr waá yʋ́ksɛ. Ɓa háá bʋl Labaarɩwero ná rɩ́ɩ́ mʋ́ʋ́ ɓiiri ráŋ ná, dúníé né wuu mí, ɓa sɩ́ bʋl háálɔ né má wɩ́"aalɩ́ né wɩ́ɛ́, a mʋ́ peri ráŋ."
41014010	Ɛ́ nɛ́ Zeezi karmɩbɛlɛ fí rí bɛllɛ ná sɩɛrʋ nɔ́ŋɔ, ʋ ná ɓa háá yɩ́rɛ Zɩdaasɛ a lɛ Isikariyo, ʋ isi mʋ́ ná Wɩɩsɛ vʋk"ɔɔsa nɩhɩɛ̃́sɛ, a bʋlʋ́ é wo Zeezi kaá pɔ́wɔ́.
41014011	Ɓa nʋ́ʋ́ liŋó tenni, rʋʋ ká satɔrɔ́ pɔ́wɔ́ wuu. Ɛ́ nɛ́ ɓa sɛ́ rɩ́ ɓa sɩ́ pɔ́ʋ́ meéwíé. Ɛ́ nɛ́ Zɩdaasɛ lɛ, aá ja gbel rʋ́ʋ́ tɩŋ ráŋ mɛ́, a ka Zeezi pá.
41014012	Sɩbʋ́r toó dɩpɛ́ŋ cana tápʋlɛ kal púli, Zuwifiwa ɓʋ́ pieŋso ní. Ɛ́ kal nɛ́ péré, Zeezi karmɩbɛlɛ bɔ́sʋ́ bʋlɛ́: "Ɩ có ráá mʋ́ nɛɛ́ rɛ́ a a Pakɛ ɓɩdííle bílí mí?"
41014013	Ɛ́ nɛ́ ʋ tʋ́mʋ́ karmɩbɛlɛ bɛllɛ a bʋ́lwɔ́ rɩ́ bʋlɛ́: "Ɩ́ zʋ Zerizalɛmɛ sɩɛrʋ, ɩ́ sɩ́ céŋ báálɔ oro rʋʋ cɩ́ɩ́nɛ nyii rí búlli; ɩ́ tɩ́ŋʋ́ mɛ́.
41014014	Ʋ há mʋ́ɛ́ zʋ jaa ná, ɩ́ bʋl ɛ́ jaa tɩ́na rɩ́ bʋlɛ́: 'Á Karmɩ"ana sɩ́rá ko bɔ́sɩ́, rɩ́ɩ́ makɛ jaa rʋ́ʋ́ rɩ́rʋ́ karmɩbɛlɛ zʋ ráŋ, a dí Pakɛ cana ɓɩdííle.'
41014015	Ʋ sɩ́ makɛ jɩtúkzeno oro ɓa há bɩ́rmɛ́ tá, a pɛ́ɩ́wa; ɩ́ zʋ ráŋ, a a Pakɛ cana ɓɩdííle bil."
41014016	Ʋ karmɩbɛlɛ ná zʋ tɔ́ɔ́ sɩɛrʋ. Zeezi há mákɛ́ wɩ́ɛ́ ná tɩɩ tɩɩ nɛ́ ɓa mʋ́ ná. Ɛ́ nɛ́ ɓa bɩ́rmɩ́wɔ́ Pakɛ cana ɓɩɛ wuu ráŋ.
41014017	Gbaŋ gbaanɛ, Zeezi rɩ́rʋ́ karmɩbɛlɛ fí rí bɛllɛ ná mʋ́ zʋ ɛ́ túko.
41014018	Ɓa kénó aá dí ɓɩdííle, ɛ́ nɛ́ Zeezi sɛ́: "Ɩ́ zesi wérí, ɩ́ sɩɛrʋ oro ríí á rʋ́ʋ́ kánɩ́ŋ yɛ́llɛ dí; ʋ waá giri."
41014019	Ɓa sɩɛnnɛ púl a zɔkɛ, ɓa sɩɛ́ bɔ́sʋ́ balá baláwa; oro má: "Ŋ nɛ́?" Oro má: "Ŋ nɛ́?"
41014020	Ɛ́ nɛ́ ʋ bʋl pɔ́wɔ́: "Ɩ́ fí rí bɛllɛ nyáŋ sɩɛrʋ, ʋ ná ŋ rɩ́rʋ́ háá cɛ́rɛ́ rɩ́ɩ́ tʋ gbaŋa mɛ́, ʋ tɩ́na nɛ́.
41014021	Nɩbiino Bio á rʋ́ʋ́ sʋwɛ ɛ́ ná ɓa há pʋ́ŋsɛ́ bʋ́lʋ́ sʋʋ wɩ́ɛ́ nɛ́. Amá ʋ sɩ́ lɔrɛ, a pá nɛrɔ ná há sɩ́ ka Nɩbiino Bio pɔ́ʋ́ ɓʋ́ɓʋ́ʋ́ra. Rɩ ɓa fa wʋ́ʋ́ tɩ́na lʋ́lɛ́ nɛ́ weré."
41014022	Ɓa há kéné aá dí, Zeezi pí dɩpɛ́ŋ, a bɔ́llɛ Wɩɩsɛ, ká kaa conni pɔ́wɔ́ ká bʋlɛ́: "Ɩ́ la; ŋ tɛŋ nɛ́ ɛ́."
41014023	Ʋ baa pi dɩvɛ́ŋ má rɩ́ nyíŋgbaŋa, a bɔ́llɛ Wɩɩsɛ, ká pii pɔ́wɔ́, ɓa wuu laa nyɔ.
41014024	Ká ʋ bʋl pɔ́wɔ́ bʋlɛ́: "Ŋ cɛ́l nɛ́ ɛ́. Ŋ háá á rɩ́ŋ sʋwɛ rɩ́ŋ cɛ́l ná bɩ́sɛ nɩkana yɩr mɛ́, rɩ́wɔ́ tɩŋ ɛ́ mɛ́, rɩ́wɔ́ rɩ́ Wɩɩsɛ ka nʋtʋmɛ nɛ́ ɛ́.
41014025	Taŋá nɛ́ ŋ bʋl aá pɛ́ɩ́wa; ŋ báá waá a rɩ́ŋ bɩrnyɔ dɩvɛ́ŋ ná, a kaá ja kal ná ŋ rɩ́rɩ́wa háá á ráá nyɔ ɓɩhúónní, Wɩɩsɛ kuótɔ́ɔ́ sɩɛrʋ."
41014026	Ɓa yɩ yɩɩla bɩ Wɩɩsɛ mɛ́, ká isi lɩɩ mʋ́ zɩ́ ólívi tuuni paalɔ daha.
41014027	Zeezi bʋl pɔ́wɔ́ bʋlɛ́: "Ɩ́ wuu sɩ́ fá ká táŋ. Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́ Wɩɩsɛ sɛ́: 'Ŋ sɩ́ ŋmɔwɛ penʋɔlɔ, ká rɩ́ pieŋse fá pɩsɛ.'
41014028	Amá rɩŋ nɛ́ bɩ́rɛ́ isi sʋʋ mɛ́, ŋ sɩ́ lɛ́ɩ́wa sɩ́ɛ́ mʋ́ Galiile tíé."
41014029	Pɩɛrɛ bʋl pɔ́ʋ́ bʋlɛ́: "Rɩ nɩɛ wuu níí fɛ́ɛ́ káá tɛ́ɩ́ má, ŋ é waá fá káá tɛ́ɩ́."
41014030	Ɛ́ nɛ́ Zeezi sɛ́: "Lo rɩ́ŋ bʋl taŋá pɛ́ɩ́: ɩ nɛ́, zaa wuu, tɩ́taŋ né tɩɩ, rɩ zíɓelo ha wɩ kúólé peri naasɩ́ bɛllɛ, ɩ́ sɩ́ báásɩ́ŋ naasɩ́ botoro."
41014031	Ɛ́ nɛ́ Pɩɛrɛ ɔsɛ bʋl nʋdóé a bʋlɛ́: "Rɩ ɓaá dé ɓʋ́ŋ ɩ har má, ŋ wɩ́ɩ́ báásɛ." Ʋ karmɩbɛlɛ ná wuu bʋl ɛ́ tɩɩ tɩɩ.
41014032	Ɛ́ nɛ́ ɓa mʋ́ dɩhɩ̃́ oro ɓaá yɩ́rɛ ráŋ Zesemane; Zeezi bʋ́lʋ́ karmɩbɛlɛ rɩ́ a bʋlɛ́: "Ɩ́ ké rɛɛ́wa ká rɩ́ŋ mʋ́ cʋɔlɛ Wɩɩsɛ ká ko."
41014033	Ʋ pɛ́ ka Pɩɛrɛ, rɩ́ Zakɛ, rɩ́ Zaŋ a tɩ́ŋʋ́ tɩɩ mɛ́. Héwíŋ rɩ́ sazɔkɔ́ sɩɛ́ púló a kánʋ́.
41014034	Ɛ́ nɛ́ ʋ bʋ́lwɔ́ rɩ́ bʋlɛ́: "Sazɔkɔ́ fúklíŋ dʋma, aá ja rʋ́ʋ́ ɓʋ́ŋ; ɩ́ cɩ́ rɛɛ́wa a barɛ dóŋ."
41014035	Ká ʋ dáárɩ́wɔ́ a mʋ́ sɩ́ɛ́ mʋɔ́, a tuwi ɓírmi tíé a sʋl Wɩɩsɛ bʋlɛ́, rɩ ɛ́ wúóló, rɩ́ Wɩɩsɛ sɩ́ ló rí wɩhála né pérú.
41014036	Ʋ sʋ́lʋ́ bʋlɛ́: "Ŋ Ana Wɩɩsɛ, ɩ wo wɩ́ɩ́ wuu ní aá a; sɩɛ́ a rɩ́ wɩɩla né sɩ́ŋ pérú. Amá taŋa, tʋ́mɩ́ cólle, ká lóŋ é cólle."
41014037	Ʋ bɩ́rɔ́ kóú karmɩbɛlɛ ná botoro rɩ́, rɩ ɓa pɩ́ dóŋ. Ɛ́ nɛ́ ʋ bɔsɛ Pɩɛrɛ bʋlɛ́: "Sɩmɔŋ, ɩ pɩ́ dóŋ rɩ́ yáá? Ɩ wɩ wóllé barɛ dóŋ lɛ́ɛ́rɛ má tɩɩ?
41014038	Ɩ́ barɛ dóŋ a cʋɔlɛ Wɩɩsɛ, a makɛ rɩ́ɩ́wa sɩ́ yéŋŋú. Nɩbííno sabɩɩna é có wérí ɛɛ, ká ʋ tɛŋnamɩɛ nɛ́ wɩ wo."
41014039	Ɛ́ nɛ́ ʋ baa kɛ́kwɔ́ mɛ́, a baa sʋ́lʋ́ dʋ́ŋdʋ́ʋ̃́ wɩsʋlɔ́ ná tɩɩ tɩɩ.
41014040	Ʋ bɩ́rɔ́ ko, rɩ ɓa báá pɩ́ dóŋ. Dóŋ wówó wérí. Ɓa wʋ́ɔ́ háá bʋ́lʋ́ ná rɩ́ pɔ́ʋ́ ɛ̃.
41014041	Ʋ bɩ́rɔ́ kówó rí naasɩ́ botoro nyúú mí, a sɩɛ́ bʋlɛ́: "Ɩ́ ha dé pɩ́ dóŋ ní aá fɩɛlɛ nyɛ? Ʋ mɔhɔ̃́. Tɛ́ŋ péró. Ná, ɓa kéŋ Nɩbiino Bio hé wɩ́tɛ"aara nɛ́sɛ mɛ́.
41014042	Ɩ́ isi ráá col; ná nɛ́ŋ ná háá á rʋ́ʋ́ yɛ́llɩ́ŋ dí, ʋ péró."
41014043	Zeezi ha mɩŋ bʋlɛ́ mɛ́, rɩ Zɩdaasɛ há lɛ́ Isikariyo, ʋ karmɩbɛlɛ fí rí bɛllɛ ná sɩɛrʋ nɔ́ŋɔ, péró arɩ́rʋ́ har nɩkana. Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna, rɩ́ Zuwifiwa sɩ́dííre, nɛ́ tʋ́ŋwɔ́, ɓa pa tókowíé rɩ́ naɓókówa tɩŋ Zɩdaasɛ mɛ́ ko.
41014044	Zeezi kaapáárɔ Zɩdaasɛ lá sɩ́ɛ́ bʋl nɩkana ná rɩ́ bʋlɛ́: "Á háá mʋ́ɛ́ rɩ́ŋ bɔ́llɛ nɛ́ŋ ná ká kaa kormi, ɩ́ nɩjaalɩ́ ná nɛ́ ɛ́. Ɩ́ de kánʋ́, a pɔ́ʋ́ mɛ́ wérí kaa col."
41014045	Ɓa mʋ́, ʋ tuu peri Zeezi, a bʋlɛ́: "Karmɩ"ana." Ká kánʋ́ kormi.
41014046	Ɛ́ nɛ́ nɩkana ná de gburki Zeezi, a ka.
41014047	Ɛ́ nɛ́ Zeezi karmɩbɛlɛ ná fa há cɩ́ ráŋ, nɔ́ŋɔ kánʋ́ tókowí pɔŋ foki sikuo mí, a ɓá Wɩɩsɛ vʋk"ɔɔsa ná nɔ́ŋɔ tʋtʋnnɔ dɩllɛ coki.
41014048	Ɛ́ nɛ́ Zeezi wúrú nʋɔ mɛ́ a bɔ́sɩ́wɔ́: "Ɩ́ kúó rɩ́ɩ́wa kánɩ́ŋ arɩ́ tókowíé rɩ́ naɓókówa, ŋ ká gabɩbár rɛ́?
41014049	Ŋ rɩ́rɩ́wa wuu ní hé náŋá aá zʋ Wɩcʋɔlɩjɩzeno kál wuu, ká ɩ́ wɩ́ŋ kené ráŋ. Amá ɛ́ há pʋ́ŋsɛ Wɩɩsɛ Kɛnɔ sɩɛrʋ rɩ́wɔ́ áŋ, ɛ́ nɛ́ zaa kúé."
41014050	Ɛ́ nɛ́ ʋ karmɩbɛlɛ ná wuu fá ká tɔ́ʋ́.
41014051	Heŋbólwíé oro má fa báákɛ gɛbasa a tɩ́ŋwɔ́ mɛ́. Ɓa cɔ́ʋ́ gɛbasa mɛ́ a kánʋ́ má.
41014052	Ʋ púrú gɛbasa tá ká fá yʋ́ksɛ rɩ́ tɛŋɓɩla.
41014053	Ɛ́ nɛ́ ɓa ka Zeezi mʋ́ Wɩɩsɛ vʋk"ɔɔsa nɔhɔ̃́ jaa. Wɩɩsɛ vʋk"ɔɔsa wuu, rɩ́ nɩhɩɛ̃́sɛ rɩ́ Wɩɩsɛ kɛŋzɩnna wuu ko hé náŋá mɛ́ ráŋ.
41014054	Pɩɛrɛ fa lʋ́ɔ́rɔ́ tɩ́ŋwɔ́ mɛ́ har rɩ́ wuu, a ko zʋ Wɩɩsɛ vʋk"ɔɔsa nɔhɔ̃́ ná wuolo, a ko ké tʋtʋnna sɩɛrʋ aá wieni níŋ.
41014055	Wɩɩsɛ vʋk"ɔɔsa nɩhɩɛ̃́sɛ rɩ́ Zuwifiwa sɩ́dííre ná wuu ciki, a sɩɛ́ bɔsɛ aá ja nɛ́ŋ ná há sɩ́ bʋlʋ́ ká dáŋsɩ́ɛ́, rɩ Zeezi á wɩ́bɔmɔ, a makɛ rɩ́wɔ́ tɩŋ ɛ́ mɛ́ ɓʋ́ Zeezi, amá ɓa gúló, ɓa wɩ nɛ́ŋ né.
41014056	Nɩɛ ɓɩkana é kúó a nyɛ nyɩɛrʋ hóú nʋɔ mɛ́, amá ɓa wɩ́bʋlɛ́ wuu ká bámmá bámmáwa.
41014057	Náŋa isi nyɛ nyɩɛnnɛ hóú mí a bʋlɛ́:
41014058	"Á nɩ́ɔ́ rʋʋ sɛ́: 'Ŋ sɩ́ céŋŋi Wɩcʋɔlɩjɩzeno né nɩbííne nɛ́sɛ há sɔ́ɛ́, ká bɩrsɔ́ʋ́ ná há to nɩbííne nɛ́sɛ ɓɩsɔɔlɩ́, tápʋlɛ botoro pɛ́kɛ.' "
41014059	Ʋ má mɛ́, ɓa sɩɛ́da ha to balá.
41014060	Ɛ́ nɛ́ sɩɛ́ Wɩɩsɛ vʋk"ɔɔsa nɔhɔ̃́ isi cɩ́ dahá ɓa sɩ́sɩ́ɛ́nnʋ́wa, a bɔsɛ Zeezi bʋlɛ́: "Ɩ wɩ wɩ́ɩ́ kené aá bʋl? Ná nɩɛ nyáŋ há bʋ́l ɛ́ héí mí."
41014061	Zeezi táŋŋʋ́ nʋɔ a wɩ wɩ́ɩ́ wuu bʋ́lɛ́. Ɛ́ nɛ́ Wɩɩsɛ vʋk"ɔɔsa nɔhɔ̃́ ná bɔ́sʋ́ a bʋlɛ́: "Ɩ nɛ́ ká Kirisi, Wɩɩsɛ Bio ná?"
41014062	Ɛ́ nɛ́ Zeezi sɛ́: "Óó! Ŋ kɔ́ʋ́ nɛ́. Ɩ́ sɩ́ ná Nɩbiino Bio kal oro rʋʋ ísí dóé tɩ́na Wɩɩsɛ néduu rí, a mɩŋ duóbásɛ sɩɛrʋ aá tuwi tíé."
41014063	Ɛ́ nɛ́ Wɩɩsɛ vʋk"ɔɔsa nɔhɔ̃́ ná cɔ́ɛ́ wɛ, ʋ kánʋ́ gɛnnɛ kɩɩsɛ ká bʋlɛ́: "Á báá ja dáŋsɩ́ɛ́ ráá a beé?
41014064	Ɩ́ wuu ní nɩ́ɛ́ ʋ há tʋ́ksɛ́ Wɩɩsɛ ɛ́. Ɩ́ sɩɛ́ ná beé rí?" Ɓa wuu vʋʋrɛ vɔ́mʋ́ ká bʋlɛ́: "Ʋ ká ɓɩɓʋ́ʋ́lɛ́ rɛ́."
41014065	Ɛ́ nɛ́ náŋa ko pʋ́sɛ mɩŋtʋɔrʋ aá hóú mí, a pi pɛ́nɛ vɔ́wʋ́ sɩ́ɛ́ mɛ́, a gúŋsi nɛ́ŋsa ko aá ŋmɔ́wʋ́ ká bʋlɛ́: "Zɩŋ zɩŋ dí, áŋ rɩ́ ŋmɔ́wɩ́?" Tʋtʋnna lɔ́ʋ́, a ŋmɔ́wʋ́ tɛ́ŋgbɛ́llɛ mɛ́ wérí.
41014066	Pɩɛrɛ há mɩŋ wuolo ná mɛ́ ké, Wɩɩsɛ vʋk"ɔɔsa nɔhɔ̃́ toltʋtʋnnɔ kúó zʋ ráŋ.
41014067	Ʋ ná Pɩɛrɛ rʋʋ kénó aá wieni níŋ, ɛ́ nɛ́ ʋ bélú wérí, ká bʋlɛ́: "Ɩ nɛ́, ɩ má ká Nazarɛtɛ Zeezi ná karmɩbíí rí."
41014068	Ʋ báásɛ ká bʋlɛ́: "Ŋ wɩ ɛ̃, ŋ wɩ́ɩ́ háá já rɩ́ɩ́ bʋ́lʋ́ ná nɩ́ɛ́." Ká isi lɛ a cɩ́ pʋmmɔ. ((Ká zíɓelo kúóli.))
41014069	Toltʋtʋnnɔ ná baa nóú, a bʋl pá nɩɛ ná há mɩŋ ráŋ bʋlɛ́: "Báálɔ né ká ɛ́ nɩɛ oro rí." Ʋ baa báásɛ, rʋ́ʋ́ wɩ Zeezi ɛ̃.
41014070	Mʋɔ́sʋ́ɔ́, nɩɛ ná há cɩ́ ráŋ bʋl Pɩɛrɛ rɩ́ bʋlɛ́: "Taŋá wuu, ɩ ká ɛ́ nɩɛ oro rí, bee wɩ́ɛ́ ɩ lɛ́ Galiile ní."
41014071	Ɛ́ nɛ́ Pɩɛrɛ púl aá bʋrɛ, a ŋmɩ́ɛ́sɛ Wɩɩsɛ bʋlɛ́: "Báálɔ né ɩ́ háá bʋ́lʋ́ wɩ́ɛ́, ŋ wʋ́ʋ́ ɛ̃ mʋɔ́ má."
41014072	Mʋ́l ná mɛ́ rɩ zíɓelo báá kúóló, bʋllɛ mɛ́. Pɩɛrɛ sɩɛ́ bɩɩnɛ mʋ́ ná Zeezi wɩ́bʋlɩ́ ná, ʋ há bʋ́lʋ́ rɩ́ bʋlɛ́: "Rɩ zíɓelo ha wɩ kúólé peri bʋllɛ, ɩ sɩ́ báásɛ naasɩ́ botoro, a bʋlɩ́ wɩ́ŋ ɛ̃." Ɛ́ nɛ́ ʋ de wíwi.
41015001	Tɔ́ɔ́ há pʋ́lɛ́ cɩ́cʋɔ fól, Wɩɩsɛ vʋk"ɔɔsa nɩhɩɛ̃́sɛ, arɩ́ Wɩɩsɛ kɛŋzɩnna, rɩ́ Zuwifiwa nɩhɩɛ̃́sɛ, a sɩɛ́ píwó tɔ́ɔ́ sɩ́dííre, ɓa wuu mʋ́ɔ́ ciki, rɩ́wɔ́ ná ɓa háá púú ná rɩ́ tʋŋ Zeezi mí. Ɓa sɩɛ́ vʋ́ʋ́rɛ́ ɛ́ nɛ́, ká sɩɛ́ hé sóójiwa ɓa ka Zeezi vɔwɛ, a kaa mʋ́ kʋ́máŋdá Pɩlatɛ dɩhɩ̃́.
41015002	Ɛ́ nɛ́ Pɩlatɛ bɔsɛ Zeezi: "Ɩ nɛ́ ká Zuwifiwa kuóro?" Zeezi sɛ́: "Anɛ ɛ́ ɩ há sɛ́."
41015003	Ká Wɩɩsɛ vʋk"ɔɔsa nɩhɩɛ̃́sɛ ná sɩɛ́ cɛ́, a nyɛ nyɩɛnnɛ aá hé Zeezi mí.
41015004	Ɛ́ nɛ́ Pɩlatɛ bɔ́sʋ́: "Beé rí tɛ ɩ wɩ wɩ́ɩ́ wuú bʋl? Wɩ́ɛ́ ná ɓa há bʋ́lɛ́ aá tɛ́ɩ́ mɛ́, ɩ wʋ́ɔ́ nɛ ɓó?"
41015005	Ká Zeezi de táŋŋʋ́ nʋɔ tokoko. Ʋ ɛ́ gɩrɛ Pɩlatɛ.
41015006	Bɩná wuu, rɩ Pakɛ cana nɛ́ péré, jamáŋ sʋl kʋ́máŋdá Pɩlatɛ, ʋ lɩ́sɛ nɩɛ ná há á wɩ́tɩɛnnɛ ɓa kɛ́sɩ́wɔ́ tɔ́ bɩnajaa mɛ́, balá a tá.
41015007	Báálɔ oro sɩɛ́ fa mɩŋ ráŋ ɓaá yɩ́rɛ Barabasɛ, ʋ rɩ́rʋ́ náŋa fa ísó cɩ́ kuóre mí, a ɓʋ́ nɛrɔ má tɩɩ, ɓa kɛ́sɩ́wɔ́ tɔ́ bɩnajaa mɛ́.
41015008	Ɛ́ nɛ́ sɩɛ́ jamáŋ ná tɩŋ mʋ́ Pɩlatɛ dɩhɩ̃́, rɩ́wɔ́ ná nɛrɔ ná ʋ háá já rʋ́ʋ́ lɩ́sɛ bɩnajaa mɛ́ tá; anɛ ɛ́ ʋ há valɛ́ aá a bɩná wuu.
41015009	Pɩlatɛ sɩɛ́ bɔ́sɩ́wɔ́: "Ɩ́ có rɩ́ŋ pí Zuwifiwa kuóro ní tá?"
41015010	Ʋ fa ɩ́ɔ̃́ zɩŋ rɩ́, Wɩɩsɛ vʋk"ɔɔsa ná há kéŋ báhaksɩ́ rɩ́ Zeezi ní tɛ, ɓa kánʋ́ ko hóú nɛ́sɛ mɛ́.
41015011	Ká Wɩɩsɛ vʋk"ɔɔsa nɩhɩɛ̃́sɛ ná yíyiki jamáŋ ná, a makɛ rɩ́wɔ́ sʋl Pɩlatɛ rʋ́ʋ́ sɩ́ Zeezi tá, ká tá Barabasɛ nɛ́.
41015012	Pɩlatɛ baa ha bɔsɛ jamáŋ a bʋlɛ́: "Ká nɛrɔ ná ɩ́ háá yɩ́rɛ Zuwifiwa kuóro, ɩ́ sɛ́ rɩ́ŋ ɔ́ʋ́ wɩ́ɛ́ ɛrɛ́ rɛ́?"
41015013	Ɛ́ nɛ́ nɩɛ ná wuu de ŋmaarɛ bʋlɛ́: "Kánʋ́ é ɓásɛ dagɛsɛ́ daha."
41015014	Pɩlatɛ baa bɔ́sɩ́wɔ́: "Beé rí tɛ ɩ́ sɛ́ rɩ́ŋ kánʋ́ é ɓásɛ dagɛsɛ́ daha? Ʋ zɔ́kɛ́ beé?" Ɓa baa de ɔsɛ bʋl ɛ́ tɩɩ tɩɩ nʋ́ʋ́ bʋlɛ́: "Kánʋ́ é ɓásɛ dagɛsɛ́ daha."
41015015	Pɩlatɛ sɩɛ́ háá jɛɛ́ rɩ́ jamáŋ ná sɩɛrʋ tɔ́rʋ́ nyúú, ɛ́ nɛ́ ʋ ɓɩɛ́na a ɓa lɩ́sɛ Barabasɛ ná nɛ́ tá. Ká sɩɛ́ a ɓa fɩ́rɛ Zeezi wérí, ká bʋlɛ́ rɩ́wɔ́ kaa mʋ́ ɓásɛ dagɛsɛ́ daha.
41015016	Sóójiwa sɩɛ́ kánʋ́ zʋ kʋ́máŋdá Pɩlatɛ wuolo sɩɛrʋ, a yɩ́rɛ náŋá zʋʋ kílú.
41015017	Ɓa wúrkú gɛnnɛ, ká pi gɛmʋɔlɩ́ súú, a ja sɔrʋ a sɔ kuónéŋcúú, a pii cúú nyúú mí.
41015018	Ká sɩɛ́ tuu peri aá bɔ́llʋ́ bʋlɛ́: "Cʋɔlɛ yáá! Zuwifiwa kuóro!"
41015019	Ɓa pi deŋtuke a ŋmʋ́ŋmɔ́wʋ́ nyúú mí, a pʋ́sɛ mɩŋtʋɔrʋ waasɛ sɩ́ɛ́ mɛ́, ká ɓírmi tíé aá bɔ́llʋ́.
41015020	Sóójiwa ná sɩɛ́ sáákɛ́ Zeezi ɛ́ nɛ́, ká sɩɛ́ ka gɛmʋɔlɩ́ ná wurki, ká bɩrpú tɩɩ gɛnnɛ súú, a sɩɛ́ kánʋ́ lɛ aá mʋ́ʋ́ dɩɓásɛ.
41015021	Ɓa sɩɛ́ há kenú lɛ aá mʋ́ʋ́ dɩɓásɛ ná, ɓa céŋ báálɔ oro rʋʋ fa lɛ́ baka aá ko. Ɛ́ báálɔ yɩr nɛ́ Sɩmɔŋ, a lɛ Sɩɩrɛnɛ; Alɛkzaŋdɛ rɩ́rʋ́ maábio Rifisi áná nɛ́. Ʋ nɛ́ ɓa kɛ́rɛ́ ká bɩbarɩ́, ʋ la Zeezi dagɛsɛ́ ná baasɛ tɩ́ŋwɔ́ mɛ́.
41015022	Ɓa ka Zeezi va ɛ́ wuu, a mʋ́ dɩhɩ̃́ ná ɓa háá yɩ́rɛ́ Golgota. Ɛ́ dɩhɩ̃́ dé ká dúŋdúóŋ rí, ká ʋ mála de nɛ nɩbííno nyúgbaŋa há nɩhɩ̃́ ɛ́.
41015023	A sɩɛ́ pi dɩvɛ́ŋ, a ja luri oro ɓaá yɩ́rɛ "mííri" a kuosi, a pii pá Zeezi rʋ́ʋ́ nyɔ, amá ʋ vɔ́ɔ́.
41015024	Ká ɓa sɩɛ́ kánʋ́, a ɓásɛ nɛ́ŋsa rɩ́ naasɛ ɓarɛ dagɛsɛ́ ná, a pɔ́ʋ́ gɛnnɛ má yo bíé a ɓa náŋá.
41015025	Cɩ́cʋɔ bɩ́ŋbɩlɩ́ nɛ́mɛ́ cɛ́rɛ́ nɛ́ ɓa ɓásʋ́ ɛ́.
41015026	Ɓa sɩɛ́ pʋ́ŋsɛ óŋ rí, a pii maanɛ Zeezi nyúú rí, dagɛsɛ́ daha, a makɛ rɩ́ nɩɛ karmɛ, a zɩ́mʋ́ sʋʋ mʋ́l. Ɓa sɩɛ́ pʋ́ŋsɔ́ bʋlɛ́: "|sc|bZUWIFIWA KUÓRO NÍ NYƐ.|d"
41015027	Ɛ́ kal wuu, ɛ́ dɩhɩ̃́ tɩɩ tɩɩ, ɓa kɛ́sɛ́ gabɩbara bɛllɛ má ɓásɛ dagɛsɛ́ bɛllɛ daha, nɔ́ŋɔ Zeezi néduu, ká nɔ́ŋɔ má mɩ́nʋ́ nágʋɔ.
41015028	Ɛ́ ná ɓa há pʋ́ŋsɛ́ hé Wɩɩsɛ Kɛnɔ mɛ́ bʋlɛ́: "Ɓa dɩ́ɩ́sʋ́ hé wɩ́bɔŋ"aara sɩɛrʋ." Ɛ́ nʋɔ nɛ́ súé.
41015029	Nɩɛ ná há válɛ́ aá daarɛ Zeezi mí, ɓaá yo nyúú, ká tʋ́ksʋ́ bʋlɛ́: "Háya! Ɩ nɛ́ há wo Wɩcʋɔlɩjɩzeno céŋŋi ká bɩrɛ aá sɔ́ʋ́ tápʋlɛ botoro pɛ́kɛ.
41015030	Rɩɩ wóí tɩɩ aá la, ɩ lɛ dagɛsɛ́ nyáŋ daha tuwi ráá ná!"
41015031	Wɩɩsɛ vʋk"ɔɔsa nɩhɩɛ̃́sɛ, arɩ́ Wɩɩsɛ kɛŋzɩnna má cícérmú mí bʋlɛ́: "Ʋ há wo nɩɛ la aá tá kɩ́ŋkáŋ, ʋ́ʋ́ lɔ́ʋ́ tɩɩ má tá yéé!
41015032	Ʋ há sʋ́ʋ́ nɛ́ ká Kirisi, Ɩzɩrayɛl kuóro, ʋ́ʋ́ lɛ dagɛsɛ́ nyáŋ daha a tuwi ráá ná, a a yardá, a lɔ́ʋ́ wɩ́ɛ́ dí." Gabɩbara ná má bɛllɛ ɓa há ɓásɛ lɛ́lʋ́, ɓa má tʋ́tʋ́ksʋ́.
41015033	Wɩɩsɛ há kúé cɩ́ nyúú tóŋtóŋ, dúníé wuu dé a bíno ní, a mʋ́ peri anɛ gbaanɛ bɩ́ŋbɩlɩ́ botoro cɛ́rɛ, ká pʋmmɔ baa ko.
41015034	Ɛ́ cɛ́rɛ mɛ́ nɛ́, Zeezi cáási Zuwifiwa liŋó mí, a yɩ́rɛ́ bʋlɛ́: |i"Eloyi, Eloyi, lámá sábásɩ́tánɩ́?"|d Ʋ mʋ́l nɛ́ ká: "Ŋ Wɩɩsɛ, ŋ Wɩɩsɛ, beé rí tɛ ɩ vɛ́ŋ tá?"
41015035	Nɩɛ ná fa há mɩŋ ráŋ a nɛ ɛ́, náŋa sɛ́: "Héí! Ɩ́ zesi, ʋʋ́ yɩ́rɛ Wɩɩsɛ wɩ́laabʋllɔ Eli ní."
41015036	Ká ɓa ɛ́ nɩɛ sɩɛrʋ, nɔ́ŋɔ isi fá mʋ́ pi gɛkɔsɔ liwi vɩ́nɛ́gɩr mɛ́, a pii tʋ daa mɛ́, a pii tɛrɛ Zeezi rʋ́ʋ́ nyɔ; ká ɓa sɛ́: "Á dɛllɛ ná, Eli sɩ́ ko kánʋ́ kórí dagɛsɛ́ ná nyúú?"
41015037	Zeezi baa cáási kɩ́ŋkáŋ, ká sʋwɛ.
41015038	Patɩ́ɩ́sazeno fa mɩŋ Wɩcʋɔlɩjɩzeno mí, ɓa pii ka jaa ná conni bɛllɛ; Zeezi há dé ko mɩŋ sʋwɛ́ mɛ́, rɩ ɛ́ patɩ́ɩ́sazeno dé pɔ́ nyúú rí, ká de lɩɩsɛ bɛllɛ ko tuwi yakɛ tíé.
41015039	Ɛ́ nɛ́ sóójiwa nɔhɔ̃́ oro fa há cɩ́ Zeezi sɩ́ɛ́ a pɔ́ʋ́ mɛ́, ʋ há bélú há á ɛ́ ná ká sʋwɛ, ʋ sɛ́: "Taŋá, báálɔ né ɓɩɛ́na ká Wɩɩsɛ Bio ní!"
41015040	Háála bamma má fa cɩ́ sɩ́ɛ́rɩ́, ká tɩ́ɛ́nɛ aá bel tʋtʋmɩ́ ná há tʋ́mɛ́. Ɛ́ háála sɩɛrʋ, Magɩdala tɩ́náwa Maari, arɩ́ Salome, a sɩɛ́ pi bápʋɔsɩ́wie Zakɛ, rɩ́ Zoozi maá Maari fa mɩŋ ráŋ.
41015041	Zeezi fa há mɩŋ Galiile tíé mí, ɓa nɛ́ fa tɩ́ŋʋ́ mɛ́ aá sáŋʋ́ rɩ́ ɓɩdííle wɩ́ɛ́. Ɓa rɩ́wɔ́ hánáŋa nɛ́ fa tɩ́ŋ Zeezi mí aá mʋ́ Zerizalɛmɛ.
41015042	Ɛ́ tápʋl fa ká cana ɓɩdííle ɛɛ nɛ́. Tɔ́ɔ́ ná háá pʋlɛ́ káá pá fɩɛlɛ́ tápʋl nɛ́.
41015043	Ʋ gbaŋ lɛrɛɛ, báálɔ oro há lɛ́ Arimate, ɓaá yɩ́rʋ́ Zɔzɛfɛ, ʋ ká nɩpíŋí rí, a a tɔ́ɔ́ sɩ́dííre ná nɔ́ŋɔ, a má fa dɩ́dɛllɛ Wɩɩsɛ kuótɔ́ɔ́ ná koe. Ʋ nɛ́ sɩɛ́ ísé, a nyáŋʋ́ baŋcɩla mɛ́, ká mʋ́ sʋl Zeezi lɛlɔ Pɩlatɛ dɩhɩ̃́, rʋ́ʋ́ kóri kaa mʋ́ hu.
41015044	Zɔzɛfɛ há mʋ́ɛ́ bʋl ɛ́, ʋ dé uri Pɩlatɛ mɛ́ nɛ́; bee wɩ́ɛ́ ʋ wɩ ɛ̃ rɩ́ Zeezi sʋ́wɔ́ nɛ́ ɛ́ wáárɛ. Ɛ́ nɛ́ ʋ tʋŋ yɩ́rɛ sóójiwa nɔhɔ̃́ ná; ʋ ko, ʋ bɔ́sʋ́: "Taŋá, Zeezi sʋ́wɔ́ rɛ́?"
41015045	Ʋ sɛ́: "Óó, ʋ sʋ́wɔ́ rɛ́." Ɛ́ nɛ́ Pɩlatɛ sɩɛ́ pá Zɔzɛfɛ ŋmɛ́nɔ, rʋ́ʋ́ mʋ́ kóri Zeezi lɛlɔ ná kaa mʋ́ hu.
41015046	Zɔzɛfɛ sɩɛ́ mʋ́ a yɔwɛ pɛ́ŋpʋmmɔ a kaa ko, a kóri Zeezi lɛlɔ ná dagɛsɛ́ ná daha, a pi pɛ́ŋpʋmmɔ ná bɔ́ʋ́, a kaa mʋ́ lɛlbule oro, ɓa fa há lú bʋ́ɩ́ daha tá, a púú hu ráŋ. Ká sɩɛ́ billi dɔ́wɩ́zeno mʋ́ suki bʋɔ ná nʋɔ.
41015047	Magɩdala tɩ́náwa Maari, arɩ́ Zoozi maá Maari fa cɩ́nɔ́, a ná ráŋ ná ɓa há húú, ká zɩŋ mʋ́ jaá.
41016001	Zuwifiwa fɩɛlɛ́ tápʋl kal daarɛ, ká Maari ná há lɛ́ Magɩdala rɩ́ Zakɛ maá Maari, arɩ́ Salome isi mʋ́ yɔwɛ tulaalényii ná sɔ́ŋ há wéró a kaa mʋ́, rɩ́wɔ́ mɩ́sɛ Zeezi lɛlɔ.
41016002	Fɩɛlɛ́ tápʋl há díé ká tɔ́ɔ́ pʋl jɩmáásɛ, ɓa cɔŋ kaa isi mʋ́ lɛlbule ná dɩhɩ̃́, rɩ wɩɩsɛ sɩɛ́ nɛ́ dé púpoŋ.
41016003	Ɓa sɩɛ́ vaá bɔsɛ náŋá: "Áŋ rɩ́ á rʋ́ʋ́ ka dɔ́wɩ́zeno ná há súkí lɛlbule nʋɔ billi tá párá?"
41016004	Ɓa tɩ́ɛ́nɔ́ bel, rɩ ɓa ná dɔ́wɩ́zeno ná rɩ ɓa kenó billi tá dɩhuó.
41016005	Ɛ́ nɛ́ ɓa mʋ́ zʋ lɛlbule ná sɩɛrʋ, a ná bápʋɔsɩ́wie oro rʋʋ sú gɛpʋmmɔ, a ké bʋɔ néduu rɩ́ cɔɔ. Héwíŋ de káŋwɔ́.
41016006	Bápʋɔsɩ́wie ná bʋl pɔ́wɔ́ bʋlɛ́: "Ɩ́ sɩ́ héwíŋ fá; ɩ́ɩ́ ja Nazarɛtɛ Zeezi ná ɓa há kené ɓásɛ dagɛsɛ́ daha, ʋ sʋwɛ nɛ́? Ʋ ísí sʋʋ mɛ́; ʋ to rɛɛ́wa; ɩ́ bel ná, rɛɛ́ nɛ́ ɓa fa bílú.
41016007	Ɩ́ taŋa mʋ́ bʋl pá Pɩɛrɛ rɩ́ náŋa ná wuu há kɔ́ʋ́ karmɩbɛlɛ, rʋ́ʋ́ lɔ́wɔ́ sɩ́ɛ́ a mʋ́ Galiile; rɩ́wɔ́ mʋ́ ráŋ, ɓa sɩ́ nóú, anɛ ɛ́ ʋ há bʋ́lɛ́ pɔ́wɔ́."
41016008	Ɓa lɛ lɛlbule ná mɛ́ a fá col. Héwíŋ rɩ́ tɛŋyʋɔrɔ́ há zʋ́wɔ́, ɓa wɩ wɩ́ɩ́ wuu wuo bʋl aá pá nɛ́ŋ.
41016009	Zeezi isi sʋʋ mɛ́ jɩmáásɛ kal cɩ́cʋɔ nɛ́, a la sɩ́ɛ́ mákʋ́ tɩɩ cáánɛ Magɩdala Maari ná, ʋ fa há kírí kaŋtɔmɔ balpɛ ʋ mɛ́.
41016010	Ɛ́ nɛ́ Maari mʋ́ ŋmɔwɛ dáwúre pá Zeezi har nɩɛ ná wuu sɩɛnnɛ há zɔ́kɛ́, ɓa wíwi.
41016011	Ɓa há nɩ́ɛ́ rɩ háálɔ ná sɛ́ rʋ́ʋ́ sɩ́ɩ́ ná Zeezi, rʋʋ ísí sʋʋ mɛ́ a a nɩwómmí, ɓa wɩ lɛ́ɛ́ dí rʋʋ ká taŋá.
41016012	Ɛ́ har rɩ́ mɛ́ nɛ́, ɓa nɩɛ bɛllɛ baa pi ŋmɛ́nɔ a va aá zɩ́ baka rɩ́; Zeezi bɩ́rsʋ́ tɩɩ anɛ nɩhuó, a ko nyɩ́ɩ́sɩ́wɔ́ mɛ́.
41016013	Ɓa bɩrko bʋl pɔ́wɔ́ náŋa ná, ká ɓa ha wɩ lɛ́ɛ́ dí rɩ wɩ́tɩɩ.
41016014	Ɛ́ nɛ́ ɓa fí rí oro ná sɩɛ́ ké aá dí ɓɩɛ, Zeezi kánʋ́ tɩɩ ko makɛ cáánɩ́wɔ́, ká gáásɛ wɩ́ɛ́ ɓa rɩ́, bee wɩ́ɛ́ ɓa dɩlla háákɔ́, ká ɓa baa ka kéké má. Nɩɛ ná Zeezi, a ko bʋl rʋ́ʋ́ ísí sʋʋ mɛ́, ká ɓa wɩ ɛ́ lɛ́ɛ́ dí rɩ taŋá.
41016015	Ɛ́ nɛ́ ká ʋ bʋ́lwɔ́ rɩ́ bʋlɛ́: "Ɩ́ isi cɛl dúníé wuu, a bʋl Wɩɩsɛ Labaarɩwero ná pá nɩɛ wuu.
41016016	Nɛrɔ ná wuu há lá ɛ́ Labaarɩwero dí, ká ɓa kánʋ́ muŋsi nyii mí, Wɩɩsɛ sɩ́ hé tɩ́na suúri; amá nɛrɔ ná má wuu há wɩ lɛ́ɛ́ dí, Wɩɩsɛ sɩ́ zɔkɛ tɩ́na.
41016017	Nɩɛ ná wuu há sɩ́ saŋ la Labaarɩwero ná dí, Wɩɩsɛ sɩ́ pɔ́wɔ́ dóé. Ɓa sɩ́ a wɩ́nyáŋsɛ; ŋ yɩr mɛ́: Ɓa sɩ́ kiri kaŋtɔmɔ nɩɛ mɛ́, ɓa sɩ́ bʋl líŋhuonni ná ɓa há wʋ́ɔ́ ɛ̃;
41016018	ɓa sɩ́ kɛsɛ dʋma, rɩ ɓa nyɔ́ bɛrɔ́ má, wɩ́bɔ́ŋ wuu wʋ́ɔ́ a; ɓa sɩ́ píwó nɛ́ŋsa tɩkɛ pʋɔllɛ mɛ́, rɩ́wɔ́ dúóri."
41016019	Nyuutɩna Zeezi bʋ́l ɛ́ nɛ́ ko tenni, ká Wɩɩsɛ púú zɩ́ bána, ʋ mʋ́ ké bɩbar dɩkéni, Wɩɩsɛ néduu.
41016020	Ká ʋ karmɩbɛlɛ ná má isi mʋ́ gʋɔrɛ bʋl Labaarɩwero ná a pá dɩhɩ̃́ wuu. Nyuutɩna fa pɛ́wɔ́ mɛ́, ɓa a wɩ́nyáŋsɛ a súúri Wɩɩsɛ wɩ́bʋlɛ ná mɛ́, a makɛ rɩ́ nɩɛ zɩŋ rɛ́ ɛ́ wɩ́ɩ́ ká taŋá rɛ́.
42001001	Ŋ Liki ní pʋ́ŋsɛ kɛnɔ né rɩ́ŋ pɛ́ɩ́, ŋ nɩwero Teyofil. Nɩɛ kánɔ́ a pʋ́ŋsɛ wɩ́ɛ́ ná wuu há árá sɩ́sɩ́ɛ́nnʋ́wa.
42001002	Ɓa pʋ́ŋsɛ ɛ́ wɩ́ɛ́, anɛ ɛ́ tɩɩ tɩɩ nɩɛ ná sɩ́ɛ́ há nówó púle mí wuu, a cesi párá nɛ́. Ɓa nɛ́ bʋ́l Wɩɩsɛ wɩ́ɛ́ aá pá nɩɛ.
42001003	Ŋ má sɩɛ́ bɔ́sɔ́ a zɩ́ŋwɔ́ wuu naasɛ wérí, púle mí wuu. Ʋ sɩɛ́ ká wɩ́wérí rí a páŋ, ŋ nɩwero Teyofil, rɩ́ŋ pʋ́ŋsɛ ɛ́ wɩ́ɛ́ há tɩ́ŋ ɛ́wa hé kɛnɔ mɛ́, a pɛ́ɩ́.
42001004	Ŋ pʋ́ŋsɔ́ aá pɛ́ɩ́, rɩ́ɩ́ zɩŋ rɩ́ wɩ́ɛ́ ná ɓa há píé kármɩ́, ɓa ká wɩ́táŋsɛ tɩɩ nɛ́.
42001005	Tɛ́ŋ ná mɛ́ Erodi fa há ká Ziide dɩtɩ́llɛ kuóro, rɩ Wɩɩsɛ vʋk"ɔɔsɔ oro fa mɩŋ ráŋ, ɓaá yɩ́rʋ́ Zakari, a mɩŋ Wɩɩsɛ vʋk"ɔɔsɔ nɔhɔ̃́ Abiya goo mí. Zakari háálɔ yɩr nɛ́ Elizabɛtɛ, a lɛ Wɩɩsɛ vʋk"ɔɔsa áná Aarɔŋ duo nɩɛ sɩɛrʋ.
42001006	Zakari rɩ́rʋ́ háálɔ wuu fa ká tékétékéwa, Wɩɩsɛ sɩ́ɛ́. Ɓa bɛllɛ faá tɩŋ Nyuutɩna Wɩɩsɛ wɩ́máŋsɛ wuu wérí.
42001007	Amá ɓa fa wɩ bíí kené, bee wɩ́ɛ́ Elizabɛtɛ fa ká hápɩrɛ nɛ́, ká ʋ rɩ́rʋ́ bála wuu nɩɩnɛ.
42001008	Ɛ́ nɛ́ Zakari há mɩŋ Wɩɩsɛ vʋk"ɔɔsa goo ná mɛ́ tápʋl tʋmɩ́ peri, ʋ sɩɛ́ zʋʋ mɩŋ Wɩcʋɔlɩjɩzeno sɩɛrʋ aá tʋŋ.
42001009	Wɩɩsɛ vʋk"ɔɔsa fa yó bíé ní aá makɛ nɛrɔ wuu tʋtʋmɩ́. Ɛ́ kal sɩɛ́ ɓa yó bíé, rɩ Zakari tʋtʋmɩ́ nɛ́ ká, rʋ́ʋ́ zʋ Wɩcʋɔlɩjɩzeno ná sɩɛrʋ, a nyɩkɛ onni ná há kéŋ sɔ́ŋ anɛ tulaalé.
42001010	Ɛ́ nɛ́ ʋ zʋ, ká jamáŋ pú pʋmmɔ aá cʋɔlɛ Wɩɩsɛ, tɛ́ŋ ná mɛ́ ʋ háá nyɩkɛ tulaalé ná.
42001011	Zakari ɔ́ʋ́ rʋ́ʋ́ cɛ́, rɩ Wɩɩsɛ malɩ́ka nɛ́ kúé lʋ́ʋ́ mɛ́, a cɩ́ koro ná ʋ háá nyɩkɛ tulaalé mí laka, néduu rí.
42001012	Zakari há nóú, ʋ beŋtúú fúkló, ká héwíŋ kánʋ́.
42001013	Ɛ́ nɛ́ Wɩɩsɛ malɩ́ka ná bʋ́lʋ́ rɩ́ bʋlɛ́: "Sɩ́ ló rí héwíŋ kánɩ́, Zakari, Wɩɩsɛ sáŋɩ́ sʋlɛ́; ɩ háálɔ Elizabɛtɛ sɩ́ lʋl bio pɛ́ɩ́, rɩ́ɩ́ hóú yɩr Zaŋ.
42001014	Ʋ lʋlɛ́ sɩ́ a satɔrɔ́ ɓɩzéní a pɛ́ɩ́, ká a jʋɔsɛ́ a pá nɩɛ ɓɩkana,
42001015	bee wɩ́ɛ́ ʋ sɩ́ a nɩyɩ́r Wɩɩsɛ sɩ́ɛ́. Ʋ wɩ sɩnnɛ ná háá buki nɩɛ oro wuú nyɔ; a de pɔ́ʋ́ lʋlɛ́ mɛ́, Wɩɩsɛ Sabɩɩna sɩ́ mɩ́nʋ́ mɛ́.
42001016	Ʋ sɩ́ a rɩ́ Ɩzɩrayɛl duo nɩɛ ɓɩkana bɩ́rwɔ́ sabɩŋsɛ, a hé Nyuutɩna ɓa Wɩɩsɛ rɩ́.
42001017	Ʋ sɩ́ a Wɩɩsɛ nɩtʋmɩ́, a ka Wɩɩsɛ Sabɩɩna dóé, anɛ Wɩɩsɛ wɩ́laabʋllɔ Eli. Ʋ sɩ́ a rɩ́ ánáwa rɩ́ bɛlɛ sabɩŋsɛ hé náŋá mɛ́. Ʋ sɩ́ a rɩ́ nɩɛ ná há ká dɩlhɔtɩɩna a tékétékéwa, a a rɩ́ nɩɛ káŋwɔ́ tɩɩ a tɩŋ Nyuutɩna mɛ́."
42001018	Ɛ́ nɛ́ Zakari bɔsɛ Wɩɩsɛ malɩ́ka ná bʋlɛ́: "Ŋ sɩɛ́ a ɛrɛ́wa rɛ́ káá zɩŋ rɩ́ɩ́ wɩ́bʋlɛ́ nyáŋ ká taŋá? Ŋ rɩ́rɩ́ŋ háálɔ wuu nɩ́ɩ́nɔ́."
42001019	Ɛ́ nɛ́ Wɩɩsɛ malɩ́ka ná sɛ́: "Ŋ yɩr nɛ́ Gabɩrɩyɛl; ŋ mɩŋ Wɩɩsɛ laka nɛ́ tɛ́ŋ wuu mí, a tʋŋ aá pɔ́ʋ́, ʋ nɛ́ tʋ́mɩ́ŋ rɩ́ŋ ko bʋl labáárɩwero né wɩ́ɛ́ pɛ́ɩ́.
42001020	Wɩ́ɛ́ ná ŋ há bʋ́lɛ́, Wɩɩsɛ sɩ́ a rɩ́wɔ́ tʋŋ, amá ɩ há wɩ lɛ́ɛ́ dí, ɛ́ wɩ́ɛ́, zesi wérí, ɩ nʋɔ sɩ́ cɛwɛ, ɩ báá wɩ wɩ́ɛ́ wóllí bʋl, a kaá jáŋ wɩ́bʋlɛ́ ná nʋɔ súí."
42001021	Ɛ́ tɛ́ŋ mɛ́, jamáŋ ná há mɩŋ pʋmmɔ aá dɛllɛ Zakari, ɓa wɩ wɩ́ɩ́ ná há tɛ ʋ dɩ́dáánɛ Wɩcʋɔlɩjɩzeno ná sɩɛrʋ ɛ̃; ɓa de hallɛ.
42001022	Amá Zakari há kúé lɛ pʋmmɔ jamáŋ ná rɩ́, ʋ bʋ́l wɩ́ɛ́ gúl, ká ka nɛ́ŋsa nɛ́ máŋsɛ wɩ́ɛ́ aá pá nɩɛ. Ʋ há wɩ wɩ́ɛ́ wuó bʋl ná nɛ́ ɓa zɩŋ, rɩ́ wɩ́muulináálɛ nɛ́ ʋ ná Wɩcʋɔlɩjɩzeno sɩɛrʋ.
42001023	Ɛ́ nɛ́ ká Zakari Wɩcʋɔlɩjɩzeno ná sɩɛrʋ tʋtʋmɛ́ tápʋlɛ cesi, ʋ bɩrmʋ́ jaa.
42001024	Ɛ́ wɩ́ɛ́ har rɩ́ mɛ́, ʋ wɩ dáánɛ́ ká ʋ háálɔ Elizabɛtɛ ka puo, a féŋsú tɩɩ nɩɛ sɩ́ɛ́ mɛ́ caŋsɛ bɔmmʋ́ɔ́.
42001025	Ɛ́ tɛ́ŋ mɛ́, ʋ sɛ́: "Ná Nyuutɩna Wɩɩsɛ há ɔ́ʋ́ ná páŋ; ʋ ɔ́sɩ́ŋ, ʋ tɔ́ŋ hɩɩ̃sɛ nɩɛ sɩ́ɛ́ mɛ́."
42001026	Elizabɛtɛ puo caŋsɛ balgo mí ní, Wɩɩsɛ baa tʋ́mʋ́ malɩ́ka Gabɩrɩyɛl, Galiile dɩtɩ́llɛ tɔ́ɔ́ oro mí, ɓaá yɩ́rɛ Nazarɛtɛ,
42001027	toopero oro dɩhɩ̃́ ɓa háá yɩ́rɛ Maari; báálɔ oro, ɓaá yɩ́rɛ Zɔzɛfɛ, kuóro Davidi nihĩ, ʋ nɛ́ cɔ́ɛ́ rʋ́ʋ́ ja.
42001028	Ɛ́ nɛ́ Wɩɩsɛ malɩ́ka ná mʋ́ zʋ Maari dɩhɩ̃́ a bɔ́llʋ́, ká bʋlɛ́: "Ɩ ná wér, Wɩɩsɛ cóí wɩ́ɛ́. Wɩɩsɛ mɩ́nɩ́ har."
42001029	Maari há nɛ́ Wɩɩsɛ malɩ́ka wɩ́bʋlɛ́ ná, ʋ beŋtúú fúkló kɩ́ŋkáŋ; ʋ ka ɛ́ wɩ́ɩ́ ké a bɩɩnɛ aá jɔ́ʋ́ mʋ́l.
42001030	Ɛ́ nɛ́ Wɩɩsɛ malɩ́ka ná bʋ́lʋ́ rɩ́ bʋlɛ́: "Maari, Wɩɩsɛ cóí wɩ́ɛ́, sɩ́ ló rí héwíŋ kánɩ́.
42001031	Ɩ sɩ́ ka puo, a lʋl bál, a pɔ́ʋ́ yɩr Zeezi.
42001032	Ʋ sɩ́ a nɩyɩ́r, rɩ́wɔ́ kánʋ́ aá yɩ́rɛ Wɩɩsɛ ná há kɛ onni wuu Bio. Nyuutɩna Wɩɩsɛ sɩ́ a rʋ́ʋ́ ké kuóɓasa ná mɛ́, ʋ naabál kuóro Davidi fa há kéné.
42001033	Ʋ sɩ́ dí kuorí Ɩzɩrayɛl duo nɩɛ nyúú, a kaá mʋ́ wuu, tokó toó."
42001034	Ɛ́ nɛ́ Maari bɔsɛ Wɩɩsɛ malɩ́ka ná bʋlɛ́: "Ŋ ha há wɩ bál ɛ̃, ŋ sɩɛ́ á rɩ́ŋ a ɛrɛ́ rɛ́ ká ka puo a lʋl bio?"
42001035	Ɛ́ nɛ́ Wɩɩsɛ malɩ́ka ná sɛ́: "Wɩɩsɛ Sabɩɩna sɩ́ túwí nyúú; Wɩɩsɛ ná há kɛ onni wuu dóé sɩ́ pérí anɛ fɩ́ɛ́l. Ɛ́ wɩ́ɛ́, bio ná sɩ́ a sapʋmmɔtɩ́na, rɩ́wɔ́ yɩ́yɩ́rʋ́ Wɩɩsɛ Bio.
42001036	Ná, ɩ yálá Elizabɛtɛ kɛ́ŋ puo, ʋ sɩ́ lʋl bál, ʋ rɩ́rʋ́ nɩɩnɛ́ wuu. Nɩɛ fa bɩ́ɩ́nɔ́ rʋʋ ká hápɩ́rɛ́ rɛ́, ʋ sɩɛ́ há kéŋ puo, caŋsɛ balgo ní nyɛ.
42001037	Bee wɩ́ɛ́ wɩ́ɩ́ wuu toó aá gɩrɛ Wɩɩsɛ."
42001038	Ɛ́ nɛ́ Maari sɛ́: "Ŋ ká Nyuutɩna tʋtʋnnɔ nɛ́; rɩ́ Wɩɩsɛ a rɩ́ɩ́ wɩ́máŋsɛ nyáŋ wuu tʋŋ." Ká Wɩɩsɛ malɩ́ka ná lʋ́ʋ́ dɩhɩ̃́ a col.
42001039	Ʋ wɩ dáánɛ́, ká Maari isi ɓalaɓala a mʋ́ Ziide dɩtɩ́llɛ, pallɛ dɩhɩ̃́ tɔ́ɔ́ oro.
42001040	Ʋ há mʋ́ɛ́ peri, ʋ zʋ́ Zakari jaa a bɔ́llɛ Elizabɛtɛ.
42001041	Tɛ́ŋ ná mɛ́ Elizabɛtɛ há nɛ́ Maari bɔlɛ, rɩ bio ná há mɩ́nʋ́ luoru sɩɛrʋ gʋ́ʋ́nɔ́. Wɩɩsɛ Sabɩɩna sú Elizabɛtɛ,
42001042	ʋ búŋsi bʋlɛ́: "Wɩɩsɛ héí nyúú bárka háála wuu sɩɛrʋ, a hé bárka pá bio ná má ɩ háá á rɩ́ɩ́ lʋl!
42001043	Ŋ ká nyɛ rɛ́, ŋ Nyuutɩna maá sɩɛ́ kóŋ jaa?
42001044	Ná, tɛ́ŋ ná mɛ́ ŋ há nɩ́ɩ́ bɔlɛ ná, ŋ bio gʋ́ʋ́nɩ́ŋ sɩɛrʋ, ʋ tɛŋ há pɔ́rɛ́.
42001045	Ɩ ná wér, ɩ há lá Nyuutɩna Wɩɩsɛ wɩ́ɛ́ ná dí, rɩ ɓa sɩ́ tʋŋ."
42001046	Ɛ́ nɛ́ Maari sɛ́: "Ŋŋ́ bɩ Nyuutɩna Wɩɩsɛ mɛ́.
42001047	Wɩɩsɛ nɛ́ káŋ Laataarɔ, ɛ́ nɛ́ tɛ ŋ sɩɛrʋ sú rɩ́ satɔrɔ́,
42001048	bee wɩ́ɛ́ ŋ kɔ́ʋ́ tʋtʋnnʋwié rí, ká ʋ bɩ́ɩ́nɩ́ŋ wɩ́ɛ́. A mɔ zaa mɛ́, tɛ́ŋ wuu mí, nɩɛ sɩ́ bʋ́bʋl bʋlɛ́: 'Háálɔ né ná wér!'
42001049	Wɩɩsɛ ná dóé há kɛ onni wuu tʋ́ŋ tʋtʋ́ŋzeŋsi páŋ. Ʋ yɩr zénó.
42001050	Nɩɛ ná háá fɔ́ʋ́, aá zílú, ʋ sɩ́ fɔ́wɔ́ susu tɛ́ŋ wuu mí.
42001051	Ʋ nɛ́ tʋ́ŋ tʋtʋ́ŋzeŋsi a mákʋ́ dóé; ʋ nɛ́ pɩ́sɛ́ nyʋktɩɩna náŋá mɛ́.
42001052	Ʋ nɛ́ yíkí tíŋ tɩ́náwa a yo, ká cúóli nɩɛ ná há múúríwó tɩɩ.
42001053	Nɩɛ ná há wɩ óŋ kené, ʋ nɛ́ pɔ́wɔ́ ɓɩɛ kɩ́ŋkáŋ, ká kiri ɓɩɛ tɩ́náwa a tá rɩ́ nácáára fí.
42001054	Ʋ fa tá nʋɔ párá naabálwa, a bʋlʋ́ sɩ́ sáŋʋ́ tʋtʋnnɔ Ɩzɩrayɛl duo nɩɛ mɛ́; ʋ ɓɩɛ́na sáŋwɔ́ mɛ́. Anɛ ɛ́ ʋ há tá nʋɔ pá Abɩrahaŋ rɩ́rʋ́ harwa, arɩ́rá naabálwa, a tɩ́ŋʋ́ sawér mí, ʋ fá Abɩrahaŋ rɩ́rʋ́ harwa susu."
42001056	Ɛ́ nɛ́ ká Maari ké Elizabɛtɛ jaa mɛ́ peri caŋsɛ botoro, ká bɩrmʋ́ jaa.
42001057	Elizabɛtɛ puo tápʋl lʋlɩ́ há kúé peri, ʋ lʋ́l bál.
42001058	Ʋ kénnináŋa, rɩ́rʋ́ dunɩɛ, há nɩ́ɛ́ rɩ Nyuutɩna Wɩɩsɛ mákʋ́ sawér pɔ́ʋ́, ɓa sɩɛrʋ tɔ́rɔ́, ɓa rɩ́rʋ́ wuu jɩ́jʋɔsɛ.
42001059	Bio ná há kúé peri tápʋlɛ córí, ɓa fɩ́ɩ́lʋ́, ká fa jɩ́ja rɩ́wɔ́ púú áná Zakari yɩr pɔ́ʋ́.
42001060	Ɛ́ nɛ́ ʋ maá sɛ́: "Aɩ́, ʋ yɩr nɛ́ Zaŋ."
42001061	Ɛ́ nɛ́ ɓa sɛ́: "Ɩ jaa nɛ́ŋ wuu sɩɛ́ há wɩ yɩr né duo kené."
42001062	Ɛ́ nɛ́ ɓa ka nɛ́ŋsa máŋsɛ pɔ́ʋ́ áná, a bɔ́sʋ́ yɩr ná ʋ háá já rɩ́wɔ́ pɔ́ʋ́ bio.
42001063	Zakari a ɓa ka daborwie pɔ́ʋ́, ʋ laa pʋ́ŋsɛ: "Ʋ yɩr nɛ́ Zaŋ." Ʋ ɛ́ de vɔ́kwɔ́ wuu.
42001064	Ʋ há á ɛ́ ko tenni, mʋ́l ná tɩɩ tɩɩ mɛ́, rɩ Zakari báá púló aá bʋl wɩ́ɛ́, aá bɩ Wɩɩsɛ mɛ́.
42001065	Héwíŋ de ka tɔ́ɔ́ ná nɩɛ wuu, ɓa cesi ɛ́ wɩ́ɛ́ wuu sú Ziide dɩtɩ́llɛ, pallɛ dɩhɩ̃́ tɔ́nɛ wuu.
42001066	Nɩɛ ná wuu há nɛ́ ɛ́ wɩ́ɛ́, sɩɛ́ bɩ́bɩ́ɩ́nɩ́wɔ́ tɩɩ mɛ́ a bʋlɛ́: "Bio né biduo sɩɛ́ á rʋ́ʋ́ nɛ ɛrɛ́ rɛ́?" Taŋá Nyuutɩna ɓɩɛ́na fa mɩ́nʋ́ har.
42001067	Ɛ́ nɛ́ Wɩɩsɛ Sabɩɩna sú bio ná áná Zakari, ʋ la Wɩɩsɛ nʋɔ mɛ́ a bʋlɛ́:
42001068	"Á bɩ Nyuutɩna Wɩɩsɛ mɛ́, ʋ nɛ́ há ká Ɩzɩrayɛl duo nɩɛ Wɩɩsɛ, bee wɩ́ɛ́ ʋ bélú nɩlɩ́sɛ mɛ́, ʋ lɔ́wɔ́ tá.
42001069	Ʋ tʋ́ŋ dóé tɩ́na rʋ́ʋ́ ko lárá tá; ʋ sɩɛ́ lʋ́ʋ́ tʋtʋnnɔ kuóro Davidi duo nɩɛ sɩɛrʋ nɛ́.
42001070	Wɩɩsɛ fa ɔ́ɔ́ ʋ wɩ́laabʋlla bʋ́lʋ́ fól wuu a bʋlɛ́:
42001071	'Ʋ tá nʋɔ bʋlʋ́ sɩ́ lárá tá, á dɩŋdɔma rɩ́ nɩɛ ná há bɛ́rɩ́rá nɛ́sɛ mɛ́.
42001072	Rʋ́ʋ́ sɩ́ fárá naabálwa susu, ká líísú nʋtʋmɛ ná má wɩ́ɛ́.
42001073	Wɩɩsɛ fa ŋmɩ́ɛ́sɔ́ párá naabál Abɩrahaŋ,
42001074	a bʋlʋ́ sɩ́ lárá tá, á dɩŋdɔma nɛ́sɛ mɛ́, a párá ŋmɛ́nɔ ráá tʋŋ pɔ́ʋ́, ká sɩ́ héwíŋ fá,
42001075	a makɛ ráá a sapʋmmɔtɩ́náwa, nɩtékétékéwa ʋ sɩ́ɛ́, á hiẽsó wuu mí.'
42001076	Ká, ɩ é, ŋ bio, ɩ sɩ́ a Wɩɩsɛ ná há kɛ onni wuu wɩ́laabʋ́llʋ́, bee wɩ́ɛ́ ɩ sɩ́ la Nyuutɩna sɩ́ɛ́, a bɩrmɛ ŋmɛ́nɔ bílú mí.
42001077	Ɩ sɩ́ a rɩ́ Wɩɩsɛ nɩɛ zɩŋ rɩ́, wɩ́ɛ́ ná ɓa há ɛ́ɛ́ zɔ́kʋ́ mɛ́, rʋ́ʋ́ sɩ́ héwó suúri, ká lɔ́wɔ́ tá.
42001078	Á Wɩɩsɛ sɩɛrʋ wéró kɩ́ŋkáŋ; ʋʋ́ fá nɩɛ susu. Wɩɩsɛ sɩɛ́ háá fá susu kɩ́ŋkáŋ, ʋ sɩ́ a rɩ́ pʋmmɔ lʋ́ʋ́ rɩ́ a ko wáálɩ́rá, anɛ wɩɩsɛ há pómé.
42001079	Ɛ́ pʋmmɔ sɩ́ caanɛ nɩɛ ná há mɩŋ bíno mí, sʋʋ cɩ́ rʋ́ʋ́ kɛ́sɩ́wɔ́, a a ráá va tɛŋfɩ́ɛ́l ŋmɛ́nɔ mɛ́."
42001080	Zaŋ faá wá, ká ʋ sabɩɩna súsúúri. Ʋ fa mɩŋ gɩrbétéke mí ní, a kaá ja tápʋl ná, ʋ há kenú tɩɩ cáánɛ Ɩzɩrayɛl duo nɩɛ.
42002001	Ɛ́ bɩna tɩɩ mɛ́ nɛ́ Romi kuózeno Ogisiti pá ŋmɛ́nɔ, rɩ́wɔ́ dɩ́ɩ́sʋ́ dɩtɩ́llɛ nɩɛ wuu.
42002002	Ɛ́ dʋ́ŋdʋ́ʋ̃́ nɩdɩɩsɛ mɛ́, rɩ Kirinisi ní fa ɓa bil rʋ́ʋ́ bíbel Siiri dɩtɩ́llɛ mɛ́.
42002003	Nɛrɔ wuu sɩɛ́ fa mɔhɔ̃́ rɩ́ɩ́ má mʋ́ɩ́ tɔ́ɔ́ nɛ́, rɩ́wɔ́ dɩ́ɩ́sɩ́ héí tɔ́ɔ́ nɩɛ kɛnɔ mɛ́.
42002004	Ɛ́ nɛ́ Zɔzɛfɛ má isi Nazarɛtɛ mɛ́, Galiile dɩtɩ́llɛ, a mʋ́ Ziide dɩtɩ́llɛ tɔ́ɔ́ oro ɓaá yɩ́rɛ́ Beteleyɛmɛ. Kuóro Davidi ánáwa tɔ́ɔ́ nɛ́; Zɔzɛfɛ sɩɛ́ há ká kuóro Davidi duo nɛ́ŋ, ɛ́ nɛ́ tɛ ʋ mʋ́ ráŋ.
42002005	Ʋ sɩɛ́ pɛ́ kánʋ́ házoŋ Maari kaa mʋ́, rɩ́wɔ́ dɩɩsɛ hóú kɛnɔ mɛ́. Rɩ Maari kéŋ puo, luoru hɩ́ɛ̃́sɛ.
42002006	Ɓa há mʋ́ɛ́ mɩŋ Beteleyɛmɛ mɛ́ ɛ́, Maari luoru ná púló aá wɛ,
42002007	ká ɓa wɩ jaa néé, káŋpámáwa má wuu fɛsɛ, dɩzʋ́ɩ́ toó. Ɛ́ nɛ́ ɓa mʋ́ zʋ pʋsɛ jaa. Ráŋ nɛ́ sɩɛ́ Maari lʋ́lʋ́ tooperbio, heŋbólé, a pi pɛ́nɛ bɔ́ʋ́, a púú bil pʋsɛ ɓɩdííle gbaŋa sɩɛrʋ.
42002008	Ɛ́ kal tɩ́taŋ, penʋɔla bamma má fa mɩŋ tɔ́ɔ́ ná mɛ́, a vaa cɔ gɩr mɛ́ aá pɔ́wɔ́ pieŋse mí.
42002009	Ɓa dé a rɩ́wɔ́ cɛ́, naasɩ́ balá, rɩ Wɩɩsɛ malɩ́ka kúó lɩ́wɔ́ mɛ́, Wɩɩsɛ pʋmmɔ de caanɛ ráŋ wuu. Héwíŋ káŋwɔ́.
42002010	Ɛ́ nɛ́ Wɩɩsɛ malɩ́ka ná bʋ́lwɔ́ rɩ́ bʋlɛ́: "Ɩ́ sɩ́ ló rí héwíŋ kánɩ́wa. Labáárɩwero ná há ká satɔrɔ́ ɓɩzéní, a pá jamáŋ wuu ní, ŋ kaa ko rɩ́ŋ pɛ́ɩ́wa.
42002011	Ʋ nɛ́ ká: zaa, ɓa lʋ́l Laataarɔ pɛ́ɩ́wa kuóro Davidi tɔ́ɔ́ mɛ́. Ʋ nɛ́ ká Kirisi, Nyuutɩna.
42002012	Ná ɛ́ ná ɩ́ há sɩ́ tɩŋ ká zɩ́mʋ́: bipʋlɛ ná ɩ́ há sɩ́ mʋ́ ná rɩ ɓa pí pɛ́nɛ bɔ́ʋ́, a pii bil pʋsɛ ɓɩdííle gbaŋa sɩɛrʋ, ʋ nɛ́ ɛ́."
42002013	Ɓa dé a rɩ́wɔ́ cɛ́, naasɩ́ balá, rɩ Wɩɩsɛ malɩ́kawa náŋa, ɓɩkana nɛ́ dé giŋ a lɛ bána nyúú ko, a súúri nɔ́ŋɔ ná mɛ́, ɓa de dɩ́dɛnnɛ Wɩɩsɛ a bʋlɛ́:
42002014	"Rɩ́ píŋ pá Wɩɩsɛ, bána nyúú rí wuu, ká rɩ́ tɛŋfɩ́ɛ́l mɩŋ tíé nyúú, a pá Wɩɩsɛ nɩcólle."
42002015	Wɩɩsɛ malɩ́kawa ná há bɩ́rɛ́ zɩ́ bána rɩ́, penʋɔla ná bʋl náŋá rɩ́ bʋlɛ́: "Ɩ́ lo ráá mʋ́ Beteleyɛmɛ a ná tʋtʋmɩ́ ná há tʋ́ŋ ráŋ, Nyuutɩna Wɩɩsɛ tɩ́ŋʋ́ malɩ́kawa mɛ́ a bʋl párá."
42002016	Ɓa ɓɩɛ́na ísó ɓalaɓala a mʋ́ ráŋ, a ná Zɔzɛfɛ arɩ́ Maari, a ná bipʋlɛ ná má, rʋʋ pɩ́ pʋsɛ ɓɩdííle gbaŋa sɩɛrʋ.
42002017	Penʋɔla ná há nóú ko tenni, ɓa máŋsɛ wɩ́ɛ́ ná wuu Wɩɩsɛ malɩ́kawa há césé, a mʋ́ tɩɩnɛ bipʋlɛ ná mɛ́.
42002018	Nɩɛ ná wuu há zésí wɩ́ɛ́ ná penʋɔla há máŋsɛ́, ʋ dé máánɩ́wɔ́ nʋʋsɛ nɛ́.
42002019	Amá Maari wɩ ɛ́ wɩ́ɛ́ yóé tá, ʋ píwó wuu hóú sɩɛrʋ, a kaá bɩɩnɛ.
42002020	Ɛ́ nɛ́ ká penʋɔla ná bɩrɛ, aá mʋ́wɔ́ pieŋse dɩpɔ́ɛ́, a sɩɛ́ vaa yɩ yɩɩla, aá bɩ Wɩɩsɛ mɛ́, aá bɔ́llʋ́ kɩ́ŋkáŋ a bʋlʋ́ wéró; bee wɩ́ɛ́ Wɩɩsɛ malɩ́ka há bʋ́l wɩ́ɛ́ ná pɔ́wɔ́, ɓa sɩ́ɩ́ nówó wuu ní.
42002021	Bio ná há kúé ká tápʋlɛ córí, ɓa fɩ́ɩ́lʋ́, ká hóú yɩr "Zeezi". Yɩr ná Wɩɩsɛ malɩ́ka fa há mákɛ́ pá Maari, rʋʋ ha wɩ puo kené ní ɛ́.
42002022	Maari busunnu mʋ́ʋ́rɛ tápʋlɛ há kúé cesi, anɛ ɛ́ Wɩɩsɛ há ɛ́ɛ́ Moyizi pʋ́ŋsɛ hé kíŋse kɛnɔ mɛ́, Zɔzɛfɛ rɩ́ Maari pi Zeezi kaa mʋ́ Zerizalɛmɛ rɩ́wɔ́ pá Wɩɩsɛ.
42002023	Ɓa pʋ́ŋsɛ Wɩɩsɛ kíŋse kɛnɔ ná nʋ́ʋ́ sɩɛrʋ bʋlɛ́: "Rɩ nɛrɔ wuu lʋ́lɩ́ tooperbio, rʋʋ ká bál, ɩ pii pá Wɩɩsɛ."
42002024	Ɓa pʋ́ŋsɛ Wɩɩsɛ kíŋse kɛnɔ ná cɔɔ nɔ́ŋɔ́ má bʋlɛ́, rʋ́ʋ́ mɔhɔ̃́ rɩ́wɔ́ ja kʋ́sɛ bɛllɛ, ɛ́ rá má kuókʋ́sɛ bɛllɛ, a kaa mʋ́ ɔsɛ vʋk pá Wɩɩsɛ. Zɔzɛfɛ rɩ́ Maari sɩɛ́ mʋ́ Wɩcʋɔlɩjɩzeno rɩ́wɔ́ tʋŋ ɛ́ nɛ́.
42002025	Ɛ́ tɛ́ŋ mɛ́, rɩ báálɔ oro fa mɩŋ Zerizalɛmɛ mɛ́, ɓaá yɩ́rɛ Sɩmɩyɔŋ. Ʋ fa ká nɩtékétéké rí, aá zíl Wɩɩsɛ nʋɔ sɛ́, ká ka yɩɛla aá dɛllɛ nɛrɔ ná há sɩ́ ko, a lɩ́sɛ Ɩzɩrayɛl duo nɩɛ wɩhála sɩɛrʋ. Wɩɩsɛ Sabɩɩna má fa mɩŋ ɛ́ báálɔ mɛ́.
42002026	Wɩɩsɛ Sabɩɩna ná sɩɛ́ fa bʋ́lɔ́ pɔ́ʋ́ bʋlɛ́, rʋ́ʋ́ sɩ́ɩ́ sɩ́ ná Wɩɩsɛ Kirisi ná kɛ́rɛ́, ká zɩŋ sʋwɛ.
42002027	Zɔzɛfɛ rɩ́ Maari sɩɛ́ há mʋ́ɛ́ tʋŋ tʋtʋmɩ́ ná Wɩɩsɛ kíŋse kɛnɔ há máŋsɛ, ká píwó bio Zeezi pá Wɩɩsɛ, rɩ Wɩɩsɛ Sabɩɩna yíkí Sɩmɩyɔŋ má, ʋ kó zʋ Wɩcʋɔlɩjɩzeno.
42002028	Sɩmɩyɔŋ há ná bio ná, ʋ lɔ́ʋ́ hóú nɛ́ŋsa mɛ́, ká bɔ́llɛ Wɩɩsɛ a bʋlɛ́:
42002029	"Ŋ Nyuutɩna, mʋ́l néé mí, ɩ nʋtálɔ ná nʋɔ súó. Ɛ́ wɩ́ɛ́, lo rɩ́ŋ sʋwɛ arɩ́ tɛŋfɩ́ɛ́l.
42002030	Bee wɩ́ɛ́ ŋ sɩ́ɛ́ sɩ́sɛ́nyɛ ná nɛrɔ ná ɩ há tʋmɛ́, rʋ́ʋ́ ko la dúníé nɩɛ tá.
42002031	Ɩ nɛ́ tʋ́mʋ́, ʋ ko dúníé nɩɛ wuu sɩ́ɛ́ mɛ́, a makɛ rɩ́wɔ́ nóú.
42002032	Ʋ ká pʋmmʋ́ rɛ́ ɩ hé rʋ́ʋ́ caanɛ nɩɛ ná wuu há to Zuwifiwa, ká rɩ́ Ɩzɩrayɛl duo nɩɛ má ná píŋ."
42002033	Sɩmɩyɔŋ wɩ́bʋlɛ́ ná wuu, de maanɛ Zeezi áná rɩ́rʋ́ maá nʋʋsɛ.
42002034	Sɩmɩyɔŋ sɩɛ́ sʋl Wɩɩsɛ pɔ́wɔ́, rɩ́ Wɩɩsɛ sáŋwɔ́ mɛ́, ká bʋl pá Maari bʋlɛ́: "Ná, Wɩɩsɛ lɩ́sɛ bio né rʋ́ʋ́ ko, rɩ́ Ɩzɩrayɛl nɩɛ ɓɩkana vɔ́ʋ́ wɩ́ɛ́, a tɩŋ ɛ́ mɛ́ yéŋŋíwó tɩɩ, ká rɩ́ nɩɛ ɓɩkana má tɩ́ŋʋ́ mɛ́ a ná wér. Ʋ sɩ́ a Wɩɩsɛ malla, rɩ́ nɩɛ ɓɩkana isi cɩ́nʋ́ mɛ́.
42002035	Ʋ sɩɛ́ sɩ́ a rɩ́ nɩɛ ɓɩkana má sabɩŋsɛ wɩ́féŋse nyɩɩsɛ pʋmmɔ mɛ́, ká ɩ tɩɩ Maari sɩɛrʋ sɩ́ zɔkɛ wérí, ɩ bio né wɩ́ɛ́, anɛ ɓa há pi tókowí cɔ́kɩ́."
42002036	Háálɔ oro má fa mɩŋ Zerizalɛmɛ mɛ́, ɓaá yɩ́rɛ Aanɛ. Ʋ fa ká Wɩɩsɛ wɩ́laabʋ́llʋ́ rɛ́. Ʋ áná yɩr nɛ́ Fanʋɛl, a lɛ Azɛrɛ jɩmʋ́l nɩɛ sɩɛrʋ. Ʋ fa nɩ́ɩ́nɔ́ wérí. Ʋ há jɔ́ʋ́ tooperbála, bɩŋsɛ balpɛ nɛ́, ká ʋ sʋwɛ ká tɔ́ʋ́.
42002037	Ʋ sɩɛ́ de kánʋ́ yúhallɛ ná ɛ́. Ʋ bɩŋsɛ nɛ́ mɛɛ́sɩbaná arɩ́ baná. Tɛ́ŋ wuu mí, ʋ fa mɩŋ Wɩcʋɔlɩjɩzeno ná mɛ́, wɔhɔ rɩ́ tɩ́taŋ wuu, a vɔwɛ nʋɔ aá cʋɔlɛ Wɩɩsɛ.
42002038	Tɛ́ŋ ná mɛ́ Sɩmɩyɔŋ há bʋ́l wɩ́ɛ́ ná aá pá Maari, rɩ Aanɛ má kúó zʋ Wɩcʋɔlɩjɩzeno ná sɩɛrʋ. Ʋ má sɩ́ɩ́ há dé ná bio ná ko tenni, ʋ bɔ́llɛ Wɩɩsɛ, ká bʋl bio ná wɩ́ɛ́ pá nɩɛ ná wuu fa háá dɛllɛ laatáárɔ rʋ́ʋ́ ko la Zerizalɛmɛ tá.
42002039	Maari rɩ́ Zɔzɛfɛ sɩɛ́ há á wɩ́ɛ́ ná ɓa há pʋ́ŋsɛ́ hé Wɩɩsɛ kíŋse kɛnɔ mɛ́ ko tenni, ɓa lɛ́ Zerizalɛmɛ mɛ́, a bɩrmʋ́wɔ́ tɔ́ɔ́ Nazarɛtɛ, Galiile dɩtɩ́llɛ.
42002040	Bio ná faá wá, a ka dóé. Ʋ fa kéŋ wɩ́zɩmɛ ɓɩzeno, ká Wɩɩsɛ cóllú wɩ́ɛ́.
42002041	Bɩná wuu, Zeezi áná rɩ́rʋ́ maá mʋ́ Zerizalɛmɛ aá dí Pakɛ cana.
42002042	Zeezi sɩɛ́ há kúé ka bɩŋsɛ fí rí bɛllɛ, ɓa rɩ́rʋ́ mʋ́ Zerizalɛmɛ, cana ná dɩdíí, anɛ ɛ́ ɓa há válɛ́ aá tʋŋ.
42002043	Cana ná há kúé tenni, ɓa bɩ́rɔ́ mʋ́mʋ́ jaa, ká ɓa bio Zeezi káánɛ Zerizalɛmɛ mɛ́, ká ɓa wɩ kɩ́ɛ́lɛ́; ɓa bɩ́ɩ́nɔ́ rʋʋ mɩ́ŋwɔ́ vállɩ́náŋa sɩɛrʋ nɛ́.
42002044	Ɓa há bɩ́ɩ́nɛ́ ɛ́, ɓa vá tápʋl pírmí, ká zɩŋ jɔ́ʋ́ ɓa dunɩɛ rɩ́wɔ́ nɩzɩmɛ́ sɩɛrʋ.
42002045	Ɓa sɩɛ́ há bélé ɓa wʋ́ʋ́ néé, ɛ́ nɛ́ ɓa bɩrjɔ́ʋ́ a mʋ́ Zerizalɛmɛ.
42002046	Ʋ tápʋlɛ botoro kal nɛ́, ɓa nóú Wɩcʋɔlɩjɩzeno sɩɛrʋ, rʋʋ ké Wɩɩsɛ kɛŋzɩnna nɩhɩɛ̃́sɛ sɩ́sɩ́ɛ́nnʋ́wa, aá zesi wɩ́ɛ́ ná ɓa háá bʋlɛ́, káá bɔ́sɩ́wɔ́ rɩ́ wɩ́ɛ́ má.
42002047	Nɩɛ ná wuu fa há ké ráŋ, aá nɛ wɩ́ɛ́ ná sɩ́ɛ́ ʋ háá lɩ́sɛ́, arɩ́ zɩmɛ́ ná há mɩ́nʋ́ mɛ́, ʋ ɛ́ de úrwó mí ní.
42002048	Ʋ áná rɩ́rʋ́ maá há nóú, ɓa nʋʋsɛ máánɔ́ wérí, ɛ́ nɛ́ ʋ maá sɛ́: "Ŋ bíí, beé rí ɩ árá nyɛ? Ŋ rɩ́rɩ́ áná sɩɛrʋ zɔ́kɔ́ kɩ́ŋkáŋ, á gʋɔrɛ aá jɛ́ɩ́."
42002049	Ɛ́ nɛ́ ʋ bɔ́sɩ́wɔ́ bʋlɛ́: "Beé rí tɛ ɩ́ gʋɔrɛ aá jáŋ? Ɩ́ wɩ ɛ̃ rʋ́ʋ́ mɔhɔ̃́ rɩ́ŋ bélíŋ Ana tʋtʋmɛ́ mɛ́?"
42002050	Amá ɓa wɩ wɩ́ɛ́ ná ʋ há bʋ́lɛ́ pɔ́wɔ́ mʋ́ʋ́la nɩ́ɛ́.
42002051	Ɛ́ nɛ́ Zeezi rɩ́rʋ́ áná rɩ́rʋ́ maá bɩrmʋ́ Nazarɛtɛ. Ʋ faá tɩ́ŋwɔ́ nʋɔ sɛ́. Ʋ maá la ɛ́ wɩ́ɛ́ wuu bílú sɩɛrʋ.
42002052	Ká Zeezi wʋ́wa, ʋ wɩ́zɩmɛ má súsúúri; Wɩɩsɛ rɩ́ nɩbííne wuu cóllú wɩ́ɛ́.
42003001	Romi kuózeno oro fa mɩŋ ráŋ ɓaá yɩ́rɛ Tɩbɛɛrɛ. Ʋ kuorí díí bɩŋsɛ fí rí bɔmmʋ́ɔ́ nyúú mí ní, rɩ Zakari bio Zaŋ fa mɩŋ gɩrbétéke sɩɛrʋ; ráŋ nɛ́ sɩɛ́ Wɩɩsɛ pɔ́ʋ́ liŋó. Ɛ́ tɛ́ŋ mɛ́, rɩ kʋ́máŋdá Pɔŋsɛ Pɩlatɛ nɩ́ɩ́ bel Ziide dɩtɩ́llɛ mɛ́. Kuóro Erodi má bíbel Galiile dɩtɩ́llɛ, ká ʋ máálá Filipi bíbel Itire rɩ́ Tirakoniti dɩtɩ́llɛ mɛ́, ká Lɩzanɩasɛ má bíbel Abɩlɛnɛ dɩtɩ́llɛ mɛ́. Ɛ́ bɩna, rɩ Anaasɛ rɩ́ Kayifi má nɛ́ ká Wɩɩsɛ vʋk"ɔɔsa nɩhɩɛ̃́sɛ.
42003003	Wɩɩsɛ liŋó ná sɩɛ́ há pérí Zaŋ ɛ́, ɛ́ nɛ́ ʋ mʋ́ Zʋrdɛŋ fuo laka tɔ́nɛ, a gʋɔrɛ ráŋ wuu, a bʋl nɩɛ rɩ́ bʋlɛ́: "Ɩ́ bɩ́rsɛ, a báá sɩ́ aá zɔkɛ Wɩɩsɛ mɛ́, ká rɩ́ŋ kánɩ́wa muŋsi nyii mí, rɩ́ Wɩɩsɛ héíwa wɩ́zɔkɛ́ suúri."
42003004	Wɩɩsɛ wɩ́laabʋllɔ Ezayi fa pʋ́ŋsɛ wɩ́ɛ́ nyáŋ Wɩɩsɛ Kɛnɔ sɩɛrʋ; ɛ́ wɩ́ɛ́ nɛ́ péré. Ʋ pʋ́ŋsɔ́ bʋlɛ́: "Bál rɩ́ cɩ́ gɩr sɩɛrʋ aá búóli bʋlɛ́: 'Ɩ́ bɩrmɛ ŋmɛ́nɔ bil Nyuutɩna Wɩɩsɛ mɛ́; ɩ́ a rʋ́ʋ́ ŋmɛ́ŋwɩɛla tʋrɛ.
42003005	Ɩ́ tɔ́ kúŋkórkowa wuu, ɩ́ cakɛ pallɛ rɩ́ dúŋdúóme. Ɩ́ tʋrɛ ŋmɛ́ŋgʋrɛ́, ɩ́ bɩrmɛ ŋmɛ́ŋbɔma rɩ́wɔ́ a wérí, mʋ́lámʋ́lá.
42003006	Nɩɛ wuu sɩ́ tɩŋ ɛ́ mɛ́, a zɩŋ Wɩɩsɛ há lá nɩɛ aá tá ɛ́.' "
42003007	Nɩɛ ɓɩkana sɩɛ́ ko Zaŋ rɩ́, rʋ́ʋ́ káŋwɔ́ muŋsi nyii mí. Ɛ́ nɛ́ ʋ bʋ́lwɔ́ rɩ́ a bʋlɛ́: "Nɩbídʋbɔma duo! Áŋ rɩ́ cáánɩ́wa, ɩ́ fá aá kɛkɛ Wɩɩsɛ sarɩ́ya ná háá kué mí.
42003008	Ɩ́ sɩɛ́ bɩ́rsɛ, a báá sɩ́ áá zɔkɛ Wɩɩsɛ mɛ́, káá a wɩ́were. Wɩ́were ná nɩ́ɩ́ ɛɛ́ rɩ́wɔ́ zɩŋ rɩ́ɩ́wa bɩ́rsɔ́, ká sɩ́ bɩ́bɩ́ɩ́nʋ́ rɩ Abɩrahaŋ há kɛ́ɩ́wa naabál, rʋʋ ɛ́ mɔhɔ̃́. Taŋá nɛ́ ŋ bʋl aá pɛ́ɩ́wa, Wɩɩsɛ wo dɔ́wʋ́ɔ́ nyáŋ kaa bɩrmɛ nɩbííne, ɓaá a Abɩrahaŋ bɛlɛ.
42003009	Tuuni ɓɛ́ɛ́ péró. Tuu ná wuu há wɩ nɔŋweré nɔŋ, ɓa sɩ́ ɓɔ́ʋ́, a pii hé níŋ mí."
42003010	Ɛ́ nɛ́ jamáŋ ná nɩɛ sɩɛ́ bɔsɛ Zaŋ bʋlɛ́: "Beé wɩ́wéré rí mɔhɛ̃́ ráá a?"
42003011	Ɛ́ nɛ́ ʋ bʋl pɔ́wɔ́ bʋlɛ́: "Nɛrɔ ná há kéŋ gɛnnɛ bɛllɛ, ʋ mɔhɔ̃́ rʋ́ʋ́ pi nɔ́ŋɔ pá nɛrɔ ná há wɩ gɛrɔ kené. Nɛrɔ ná má há kéŋ ɓɩdííle, ʋ má mɔhɔ̃́ rʋ́ʋ́ pá nɛrɔ ná há wɩ ɓɩdííle kené."
42003012	Loŋpolaara má ko, rʋ́ʋ́ káŋwɔ́ muŋsi nyii mí, a bɔ́sʋ́ bʋlɛ́: "Karmɩ"áná, beé rí mɔhɛ̃́ ráá má a?"
42003013	Ɛ́ nɛ́ ʋ bʋl pɔ́wɔ́ bʋlɛ́: "Ɩ́ sɩ́ loŋpó ɓáá sakɛ ɛ́ ná ɓa há sɩ́ɩ́wa la mɛ́."
42003014	Sóójiwa má bɔ́sʋ́ bʋlɛ́: "Ká á é, beé rí mɔhɛ̃́ ráá a?" Ʋ bʋ́lwɔ́ má rɩ́ bʋlɛ́: "Ɩ́ sɩ́ nɩɛ fíkú rɩ́ɩ́ la meéwíé, a sɩ́ nyɩɛrʋ má nyɛ́ɛ́ hé nɩɛ mɛ́ káá la meéwíé. Amá ɩ́ lo rɩ́ɩ́wa sɩɛrʋ tɔ́rɩ́wa túme."
42003015	Nɩɛ fa há kéŋ yɩɛla, aá dɛllɛ Kirisi koe, nɛrɔ wuu bɩ́ɩ́nɔ́ anɛ rʋʋ nɛ́ ká Zaŋ.
42003016	Ɛ́ nɛ́ Zaŋ bʋl pɔ́wɔ́ wuu a bʋlɛ́: "Ŋ é keníwa aá muŋsi nyii mí ní. Amá nɛrɔ ná háá kué, ʋ píŋ ní kɩ́ŋ; ŋ rɩ́rʋ́ natɔɔsɛ vɔɔ́sɛ puré má tɩɩ wɩ cɛ́rɛ́. Rʋʋ é ní kúé, ʋ sɩ́ kánɩ́wa muŋsi Wɩɩsɛ Sabɩɩna mɛ́, arɩ́ níŋ mí.
42003017	Ʋ rɩ́rʋ́ mɩ́céllígbaŋa nɩ́ɩ́ kué ʋ nɛ́sɛ mɛ́. Ʋ sɩ́ cel mɩ́ɛ́, a pa mɩ́bíí hé vʋ́ʋ́ra mɛ́, ká pa mɩ́záksɛ hé níŋ ná há waá dʋsɛ mɛ́."
42003018	Zaŋ fɛ́l sɩ́ɩ́ a tɩ́ŋ wɩ́ɛ́ ɓɩkana mɛ́, a máŋsɛ Labaarɩwero wɩ́ɛ́ a pá Ɩzɩrayɛl duo nɩɛ.
42003019	Zaŋ bʋ́l kuóro Erodi má rɩ́, a bʋlʋ́ wɩ wérí ɛ́ɛ́, bee wɩ́ɛ́ ʋ há lɔ́ʋ́ máálá háálɔ Erodiyadɛ ja, ká a wɩ́tɩɛnnɛ má ɓɩkana.
42003020	Amá Erodi báá ha á wɩ́tɔk nɔ́ŋɔ a súúríwó ná mɛ́. Ɛ́ wɩ́tɔk nɛ́ ká: ʋ há ɛ́ɛ́ ɓa ka Zaŋ tɔ́ bɩnajaa mɛ́.
42003021	Tɛ́ŋ ná mɛ́ Zaŋ fa há kéŋ nɩɛ ná wuu há kóú rí, a muŋsi nyii mí tenni, ʋ kéŋ Zeezi má muŋsi nyii ná mɛ́. Ɓa há múŋsú nyii ná mɛ́ ko tenni, ʋ cʋ́ɔ́lɛ́ Wɩɩsɛ. Tɛ́ŋ ná mɛ́ ʋ háá cʋɔlɛ Wɩɩsɛ, bána yɛ́lɔ́,
42003022	ká Wɩɩsɛ Sabɩɩna túwú nyúú anɛ kuókʋ́ma. Ɛ́ nɛ́ ká Wɩɩsɛ liŋó lɛ bána rɩ́, a bʋ́lʋ́ rɩ́ bʋlɛ́: "Ɩ nɛ́ káŋ bárka Bicolli, ŋ sɩɛrʋ wuu ní tɔ́rɩ́ wɩ́ɛ́."
42003023	Zeezi há kúé aá púlú tʋtʋmɛ́, rʋʋ fa kéŋ bɩŋsɛ peri mɛrɛ́ rɩ́ fí. Ʋ áná nɛ́ ká Zɔzɛfɛ, anɛ ɛ́ nɩɛ há bɩ́ɩ́nɛ́. Zɔzɛfɛ má áná yɩr nɛ́ Heli.
42003024	Heli má áná yɩr nɛ́ Matatɩ. Matatɩ má áná yɩr nɛ́ Levi. Levi má áná yɩr nɛ́ Mɛlɩsɩ. Mɛlɩsɩ má áná yɩr nɛ́ Zanayi. Zanayi má áná yɩr nɛ́ Zɔzɛfɛ.
42003025	Zɔzɛfɛ má áná yɩr nɛ́ Matatɩyasɛ. Matatɩyasɛ má áná yɩr nɛ́ Amɔsɛ. Amɔsɛ má áná yɩr nɛ́ Nahuŋ. Nahuŋ má áná yɩr nɛ́ Ɛsɩlɩ. Ɛsɩlɩ má áná yɩr nɛ́ Nagayi.
42003026	Nagayi má áná yɩr nɛ́ Maatɛ. Maatɛ má áná yɩr nɛ́ Matatɩyasɛ. Matatɩyasɛ má áná yɩr nɛ́ Semeyi. Semeyi má áná yɩr nɛ́ Zɔzɛfɛ. Zɔzɛfɛ má áná yɩr nɛ́ Zoda.
42003027	Zoda má áná yɩr nɛ́ Zʋanaŋ. Zʋanaŋ má áná yɩr nɛ́ Reza. Reza má áná yɩr nɛ́ Zɔrɔbabɛl. Zɔrɔbabɛl má áná yɩr nɛ́ Salasɩɛlɛ. Salasɩɛlɛ má áná yɩr nɛ́ Neri.
42003028	Neri má áná yɩr nɛ́ Mɛlɩsɩ. Mɛlɩsɩ má áná yɩr nɛ́ Adɩ. Adɩ má áná yɩr nɛ́ Kosaŋ. Kosaŋ má áná yɩr nɛ́ Ɛlmadaŋ. Ɛlmadaŋ má áná yɩr nɛ́ Ɛɛrɛ.
42003029	Ɛɛrɛ má áná yɩr nɛ́ Zeezi. Zeezi má áná yɩr nɛ́ Ɩlɩɛzɛɛrɛ. Ɩlɩɛzɛɛrɛ má áná yɩr nɛ́ Zoriŋ. Zoriŋ má áná yɩr nɛ́ Matatɩ. Matatɩ má áná yɩr nɛ́ Levi.
42003030	Levi má áná yɩr nɛ́ Sɩmɩyɔŋ. Sɩmɩyɔŋ má áná yɩr nɛ́ Ziida. Ziida má áná yɩr nɛ́ Zɔzɛfɛ. Zɔzɛfɛ má áná yɩr nɛ́ Zonaŋ. Zonaŋ má áná yɩr nɛ́ Ɩlɩyakɩŋ.
42003031	Ɩlɩyakɩŋ má áná yɩr nɛ́ Mɩlɩya. Mɩlɩya má áná yɩr nɛ́ Mena. Mena má áná yɩr nɛ́ Matata. Matata má áná yɩr nɛ́ Nataŋ.
42003032	Nataŋ má áná yɩr nɛ́ Davidi. Davidi má áná yɩr nɛ́ Izayi. Izayi má áná yɩr nɛ́ Ɔbɛdɛ. Ɔbɛdɛ má áná yɩr nɛ́ Bʋazɛ. Bʋazɛ má áná yɩr nɛ́ Salmɔŋ. Salmɔŋ má áná yɩr nɛ́ Naasɔŋ.
42003033	Naasɔŋ má áná yɩr nɛ́ Amɩnadabɛ. Amɩnadabɛ má áná yɩr nɛ́ Adɩmɩŋ. Adɩmɩŋ má áná yɩr nɛ́ Arnɩ. Arnɩ má áná yɩr nɛ́ Ɛsɩrɔŋ. Ɛsɩrɔŋ má áná yɩr nɛ́ Pɛrɛsɛ. Pɛrɛsɛ má áná yɩr nɛ́ Ziida.
42003034	Ziida má áná yɩr nɛ́ Zakɔbɛ. Zakɔbɛ má áná yɩr nɛ́ Ɩzakɛ. Ɩzakɛ má áná yɩr nɛ́ Abɩrahaŋ. Abɩrahaŋ má áná yɩr nɛ́ Teera. Teera má áná yɩr nɛ́ Nakɔɔrɛ.
42003035	Nakɔɔrɛ má áná yɩr nɛ́ Seriki. Seriki má áná yɩr nɛ́ Rehu. Rehu má áná yɩr nɛ́ Pɛlɛgɛ. Pɛlɛgɛ má áná yɩr nɛ́ Ɛbɛɛrɛ. Ɛbɛɛrɛ má áná yɩr nɛ́ Siila.
42003036	Siila má áná yɩr nɛ́ Kayɩnaŋ. Kayɩnaŋ má áná yɩr nɛ́ Arɩfakzadɛ. Arɩfakzadɛ má áná yɩr nɛ́ Sɛŋ. Sɛŋ má áná yɩr nɛ́ Nowe. Nowe má áná yɩr nɛ́ Lamɛkɛ.
42003037	Lamɛkɛ má áná yɩr nɛ́ Matɩɩsalɛŋ. Matɩɩsalɛŋ má áná yɩr nɛ́ Ɩnɔkɛ. Ɩnɔkɛ má áná yɩr nɛ́ Yerdi. Yerdi má áná yɩr nɛ́ Malɩlɛɛlɛ. Malɩlɛɛlɛ má áná yɩr nɛ́ Kayɩnaŋ.
42003038	Kayɩnaŋ má áná yɩr nɛ́ Ɩnɔkɛ. Ɩnɔkɛ má áná yɩr nɛ́ Sɛtɛ. Sɛtɛ má áná yɩr nɛ́ Adaŋ, Wɩɩsɛ bio.
42004001	Wɩɩsɛ Sabɩɩna há sú Zeezi, ʋ lɛ́ Zʋrdɛŋ fuo ná mɛ́, Wɩɩsɛ Sabɩɩna ná kánʋ́ zʋ gɩrbétéke sɩɛrʋ.
42004002	Ráŋ nɛ́ Sɩtaanɛ ko díŋú tápʋlɛ mɛɛ́sɛllɛ. Ɛ́ tápʋlɛ mɛɛ́sɛllɛ pɛ́kɛ, Zeezi wɩ óŋ wuu díé. Tápʋlɛ ná sɩɛ́ há kúé daarɛ, losu fa kenú wérí.
42004003	Ɛ́ nɛ́ Sɩtaanɛ bʋ́lʋ́ rɩ́ bʋlɛ́: "Rɩɩ nɛ́ ɓɩɛ́na ká Wɩɩsɛ Bio, ɩ a rɩ́ dɔ́wɩ́ né bɩrmɛ ɓɩdííli."
42004004	Ɛ́ nɛ́ Zeezi bʋl pɔ́ʋ́ bʋlɛ́: "Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Ɓɩdííli dʋŋɔ rá, nɩbííno dí aá hiẽsi.' "
42004005	Sɩtaanɛ kánʋ́ zɩ́ nyúú rí, a makɛ dúníé kuorí arɩ́ dúníé ɓɩɛ wuu pɔ́ʋ́, mʋ́l ná tɩɩ tɩɩ mɛ́,
42004006	ká bʋ́lʋ́ rɩ́ bʋlɛ́: "Dúníé kuorí arɩ́ dúníé ɓɩɛ wuu, ŋ nɛ́ tɩ́wɔ́; ŋ wówó pí aá pá nɛrɔ ná ŋ há có ní.
42004007	Rɩɩ nɛ́ ɓírmíŋ sɩ́ɛ́ rɩ́ɩ́ cʋ́ɔ́lɩ́ŋ, ŋ sɩ́ píwó wuu pɛ́ɩ́."
42004008	Ɛ́ nɛ́ Zeezi bʋl pɔ́ʋ́ bʋlɛ́: "Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Cʋɔlɛ Nyuutɩna ɩ Wɩɩsɛ dʋŋɔ léŋ, aá tɩ́ŋʋ́ dʋŋɔ léŋ sɛ́ má.' "
42004009	Sɩtaanɛ baa ka Zeezi mʋ́ Zerizalɛmɛ, a kánʋ́ zɩ́ Wɩcʋɔlɩjɩzeno nyúú rí ɓóŋɓóŋ, ká bʋ́lʋ́ rɩ́ bʋlɛ́: "Rɩɩ nɛ́ ɓɩɛ́na ká Wɩɩsɛ Bio, ɩ cɩ́ rɛɛ́wa, ká ɓéri cíksi tíé.
42004010	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Wɩɩsɛ sɩ́ tʋ́mʋ́ malɩ́kawa rɩ́wɔ́ pɔ́ɩ́ mɛ́.'
42004011	A baa pʋ́ŋsɛ bʋlɛ́: 'Malɩ́kawa sɩ́ céŋ kánɩ́, a makɛ rɩ́ɩ́ naa sɩ́ dɔ́wɩ́ ŋmɔ́wʋ́.' "
42004012	Ɛ́ nɛ́ Zeezi bʋl pɔ́ʋ́ bʋlɛ́: "Ɓa pʋ́ŋsɛ Wɩɩsɛ Kɛnɔ cɔɔ nɔ́ŋɔ má bʋlɛ́: 'Sɩ́ Nyuutɩna ɩ Wɩɩsɛ sáánʋ́.' "
42004013	Sɩtaanɛ sɩɛ́ há púú lɩ́ŋ wuu mí a díŋ Zeezi ká gúl, ɛ́ nɛ́ ʋ lóú ká col, ká baa dɩ́dɛllɛ kal nɔ́ŋɔ.
42004014	Ɛ́ nɛ́ Zeezi lɛ gɩrbétéke ná sɩɛrʋ, a bɩrmʋ́ Galiile dɩtɩ́llɛ. Wɩɩsɛ Sabɩɩna dóé fa mɩ́nʋ́ mɛ́. Kílo ná wuu mí, nɩɛ faá bʋ́lʋ́ wɩ́ɛ́.
42004015	Ʋ fa pí Wɩɩsɛ wɩ́ɛ́ aá karmɛ nɩɛ Zuwifiwa cémejɩɩsɛ mɛ́. Nɩɛ wuu fa ká nyɛ, ɓa háá bʋ́ʋ́ mɛ́.
42004016	Zeezi mʋ́ Nazarɛtɛ, ráŋ ná ʋ há bárɛ́. Ɛ́ nɛ́ Zuwifiwa fɩɛlɛ́ tápʋl, ʋ zʋ Zuwifiwa cémejaa, anɛ ɛ́ ʋ há válɛ́ aá a. Ʋ sɩɛ́ isi rʋ́ʋ́ karmɛ Wɩɩsɛ Kɛnɔ.
42004017	Ɛ́ nɛ́ ɓa pi Wɩɩsɛ Kɛnɔ cɔɔ ná, Wɩɩsɛ wɩ́laabʋllɔ Ezayi há pʋ́ŋsɛ́, a pɔ́ʋ́. Ʋ la, a wúri a karmɛ ráŋ ná ɓa há pʋ́ŋsɛ́ bʋlɛ́:
42004018	"Wɩɩsɛ Sabɩɩna mɩ́nɩ́ŋ mɛ́, Wɩɩsɛ lɩ́sɩ́ŋ ((a tʋ́mɩ́ŋ rɩ́ŋ bʋɔlɛ sazɔkɔ́ tɩ́náwa.)) Wɩɩsɛ nɛ́ tʋ́mɩ́ŋ rɩ́ŋ bʋl Labaarɩwero wɩ́ɛ́ pá summe. Ʋ nɛ́ tʋ́mɩ́ŋ rɩ́ŋ bʋl pá bɩnajaa nɩɛ, rɩ́ ɓa sɩ́ lɩ́sɩ́wɔ́, a bʋl pá nyʋmma, rɩ́ ɓa sɩ́sɛ sɩ́ wúnni, ká la nɩɛ ná ɓa háá bɛŋsɛ́ a tá.
42004019	Ʋ tʋ́mɩ́ŋ rɩ́ŋ bʋl Wɩɩsɛ bárka bɩna ná wɩ́ɛ́ a pá nɩɛ."
42004020	Zeezi há kármɛ́ ko tenni, ʋ kéŋ kɛnɔ ná tɔ́, a pii pá Zuwifiwa cémejaa ná tʋtʋnnɔ, ká mʋ́ ké. Nɩɛ ná wuu fa há ké jaa ná sɩɛrʋ, ɓa wuu de firki sɩ́ɛ́ cɔ́ʋ́ mɛ́ aá bélú.
42004021	Ɛ́ nɛ́ Zeezi bʋl pɔ́wɔ́ bʋlɛ́: "Dɩhɩ̃́ né ŋ há kármɛ́ Wɩɩsɛ Kɛnɔ sɩɛrʋ a pɛ́ɩ́wa, ɩ́ zesi nyɛ, ʋ nʋɔ súó zaa, mʋ́l né tɩɩ tɩɩ mɛ́."
42004022	Nɩɛ ná wuu sɩɛrʋ tɔ́rʋ́ nyúú wérí, ɓa bɩ́bɛ́llʋ́; ʋ wɩ́bʋlɛ́ há wéró, ʋ ɛ́ de vɔ́kwɔ́, ɛ́ nɛ́ ɓa sɛ́: "Zɔzɛfɛ bio ná rá rɛ́?"
42004023	Ɛ́ nɛ́ Zeezi bʋ́lwɔ́ rɩ́ bʋlɛ́: "Ŋ ɩ́ɔ̃́, ɩ́ sɩ́ bʋl anɛ ɛ́, sɩ́ŋsʋ́ɔ́lɔ né há sɛ́: 'Dɔ́kta, gɩrɛ váárɩ́ tɩɩ.' Ɩ́ sɩɛ́ báá sɩ́ bʋlɛ́: 'Ɩ há á wɩ́ɛ́ ná wuu Kapɛrnayimi mí, á nɩ́wɔ́ wuu ní, sɩɛ́ a ɛ́ wɩ́ɛ́ nʋ́ʋ́, ɩ tɩɩ tɔ́ɔ́ mɛ́ rɛɛ́ yee.' "
42004024	Ká Zeezi baa ha bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, Wɩɩsɛ wɩ́laabʋllɔ wuu, ʋ tɩɩ tɔ́ɔ́ é mí, ɓa wʋ́ʋ́ wɩ́ɛ́ có wérí.
42004025	Taŋá tɩɩ nɛ́ ŋ bʋ́bʋl, ɩ́ zesi wérí. Wɩɩsɛ wɩ́laabʋllɔ Eli mɩnɛ́ tɛ́ŋ mɛ́, duóŋ fa cɩ́nɔ́, bɩŋsɛ botoro arɩ́ caŋsɛ balgo, a wɩ kúé, ká losu ɓɩzeno zʋ tɔ́ɔ́. Ɛ́ tɛ́ŋ mɛ́, yúháála fa káŋ Ɩzɩrayɛl tíé mí;
42004026	ká Wɩɩsɛ wɩ Eli tʋ́mɛ́ rʋ́ʋ́ sáŋ ɛ́ yúháála oro wuu mí, amá Wɩɩsɛ tʋ́mʋ́, ʋ mʋ́ sáŋ yúháálɔ oro dʋŋɔ balá mɛ́ rɛ́, Sɩdɔŋ dɩtɩ́llɛ, tɔ́ɔ́ oro mí, ɓaá yɩ́rɛ Sarɛpɩta.
42004027	Wɩɩsɛ wɩ́laabʋllɔ Elize má mɩnɛ́ tɛ́ŋ mɛ́, dayalma fa káŋ Ɩzɩrayɛl tíé mí; ká balá má wɩ dúóré, amá Siiri tɩ́náwa báálɔ oro ɓaá yɩ́rɛ Naamaŋ, ʋ dʋŋɔ nɛ́ dúóré."
42004028	Nɩɛ ná wuu fa há mɩŋ Zuwifiwa cémejaa ná sɩɛrʋ, ɓa há nɛ́ ɛ́ wɩ́ɛ́, ɓa cɔ́ɛ́ wɛ́ Zeezi wérí.
42004029	Ɓa de isi ka Zeezi pɔsɛ lɛ tɔ́ɔ́ ná kíŋkere. Ɓa tɔ́ɔ́ ná fa cɩ́ dúŋdúóŋ nyúú ní. Ɓa sɩɛ́ pɔ́sʋ́ zɩ́ dúŋdúóŋ ná nyúú rí ɓóŋɓóŋ, ká rɩ́wɔ́ fa de lɛ́lʋ́ tá rʋ́ʋ́ tuwi ɓal.
42004030	Amá Zeezi cáŋwɔ́ sɩ́sɩ́ɛ́nnʋ́wa lɛ, a col.
42004031	Ɛ́ nɛ́ Zeezi lɛ Nazarɛtɛ mɛ́, a tuwi tɔ́ɔ́ ná há mɩŋ Galiile dɩtɩ́llɛ, ɓaá yɩ́rɛ Kapɛrnayimi. Zuwifiwa fɩɛlɛ́ tápʋl, ʋ zʋ Zuwifiwa cémejaa, a kɩ́karmɛ nɩɛ.
42004032	Ʋ karmɛ́ ná de gɩ́rwɔ́, bee wɩ́ɛ́ ʋʋ́ bʋ́lʋ́ rɩ́ tíŋ ní.
42004033	Rɩ báálɔ oro má fa mɩŋ Zuwifiwa cémejaa ná sɩɛrʋ; kaŋtɔŋ bɔ́ŋ rɩ́ zɩ́nʋ́, a kánʋ́ aá wálmɛ. Ʋ de kɩ́kɩ́ɩ́lɛ kɩ́ŋkáŋ a bʋlɛ́:
42004034	"Héí! Nazarɛtɛ tɩ́náwa Zeezi, beé rí ɩ jɩ́ja rɩ́ɩ́ pii tʋ́ŋrá mɛ́? Ɩ kórá zɔkɛ́ mɛ́ nɛ́? Ŋ ɩ́ɩ̃́ há ká nɛ́ŋ ná rɛ́. Ɩ nɛ́ ká Wɩɩsɛ Nɩlɩsɛ, ʋ Bisapʋmmɔ tɩ́na."
42004035	Ɛ́ nɛ́ Zeezi ɓɛ kaŋtɔŋ ná mɛ́ bʋlɛ́: "Tɔ́ɩ́ nʋɔ ná; lɛ ká tá báálɔ né!" Ɛ́ nɛ́ kaŋtɔŋ ná pi báálɔ ná fɩ́rɛ tíé nɩɛ ná wuu sɩ́ɛ́, ká lɛ ká tɔ́ʋ́. Ʋ wɩ báálɔ ná wɩ́bɔ́ŋ wuu ɛ́ɛ́.
42004036	Ʋ ɛ́ de maanɛ nɩɛ ná wuu nʋʋsɛ, ɓa bʋ́bɔsɛ náŋá bʋlɛ́: "Ɛrɛ́wa rɛ́ ʋ bʋ́bʋl wɩ́ɛ́ nyɛ? Báálɔ né kéŋ tíŋ arɩ́ dóé, aá kiri kaŋtɔmɔ ɓaá lɛ nɩɛ mɛ́!"
42004037	Ɛ́ nɛ́ Zeezi yɩr lɛ, ɓa bʋ́lʋ́ wɩ́ɛ́ ceŋ Kapɛrnayimi kílo tɔ́nɛ wuu.
42004038	Zeezi lɛ Zuwifiwa cémejaa ná mɛ́, a mʋ́ zʋ báálɔ oro jaa. Ɛ́ báálɔ yɩr nɛ́ Sɩmɔŋ. Ʋ zʋ́ɔ́ rɩ Sɩmɔŋ háálɔ maá tɛŋ fa lʋ́mɔ́ kɩ́ŋkáŋ. Ɓa sɩɛ́ sʋ́lʋ́ rʋ́ʋ́ dúórú.
42004039	Ɛ́ nɛ́ Zeezi tuu pérú, a cúllú mí, ká bɛsɛ tɛŋlʋmɛ ná mɛ́ ʋ lɛ, ká háálɔ ná dúóri, a nyáŋ isi mʋ́l ná tɩɩ tɩɩ mɛ́, a a ɓɩdííle pɔ́wɔ́ ɓa dí.
42004040	Ʋ gbaanɛ, wɩɩsɛ há zʋ́ɛ́ ká tá pʋmmɔ, nɩɛ ná wuu há kéŋ pʋɔllɛ ɓa jɩɩsɛ mɛ́, dɩwɩ́l rɩ́rʋ́ dúó wuu há kéŋwó, ɓa ísó pɔ́wɔ́ ko Zeezi rí. Zeezi pɔ́ʋ́ nɛ́ŋsa tɩ́kwɔ́ mɛ́ balá baláwa, ɓa dúóri.
42004041	Ʋ kírí kaŋtɔmɔ ɓɩkana má ɓa lɛ nɩkana mɛ́, ká kɩ́kɩ́ɩ́lɛ bʋlɛ́: "Ɩ nɛ́ ká Wɩɩsɛ Bio!" Amá Zeezi bɛ́sɩ́wɔ́ mɛ́, a pɔ́ rɩ́wɔ́ sɩ́ wɩ́ɛ́ bʋ́lʋ́, bee wɩ́ɛ́ ɓa fa ɩ́ɔ̃́ zɩŋ rɩ́ Zeezi ní ká Kirisi.
42004042	Tɔ́ɔ́ há pʋ́lɛ́, Zeezi lɛ́ Kapɛrnayimi mí a mʋ́ dɩhɩ̃́ oro, nɛ́ŋ wuu há to ráŋ. Nɩɛ ɓɩkana sɩɛ́ isi a gʋɔrɛ aá jɔ́ʋ́. Ɓa sɩɛ́ há jɛ́ɛ́ mʋ́ nóú, ɛ́ nɛ́ ɓa wɩ́wálmɛ rɩ́wɔ́ kánʋ́ bil, rʋ́ʋ́ sɩ́ cólú káá tɔ́wɔ́.
42004043	Amá Zeezi bʋ́lwɔ́ rɩ́ bʋlɛ́: "Ʋ mɔhɔ̃́ rɩ́ŋ mʋ́ bʋl Wɩɩsɛ kuótɔ́ɔ́ Labaarɩwero ná wɩ́ɛ́ pá tɔ́nɛ ná náŋa má. Wɩɩsɛ tʋ́mɩ́ŋ ɛ́ wɩ́ɛ́ nɛ́."
42004044	Ká sɩɛ́ mʋ́ Ziide tíé a bʋl Wɩɩsɛ wɩ́ɛ́, Zuwifiwa cémejɩɩsɛ mɛ́.
42005001	Kal oro, Zeezi há cɩ́ Zɩnɩzarɛtɛ mʋnaa nʋɔ, nɩɛ ɓɩkana kúó kílú, a yɩ́yɩ́ɩ́sɛ náŋá rɩ́wɔ́ zesi Wɩɩsɛ wɩ́bʋlɛ.
42005002	Zeezi béló rɩ nyiidaborwiisi bɛllɛ nɛ́ cɩ́ gíŋgiŋí nʋɔ; ɓa tɩ́náwa há kené ko bil ká tuwi aá sɛ́sɩ́wɔ́ fííléwa.
42005003	Sɩmɔŋ nɛ́ tɛ ɛ́ nyiidaborwiisi nɔ́ŋɔ. Zeezi sɩɛ́ mʋ́ zʋ Sɩmɔŋ nyiidabore ná, ká sʋ́lʋ́, ʋ yiki kɛkɛ gíŋgiŋí mí mʋɔ́. Zeezi sɩɛ́ ké nyiidabore ná sɩɛrʋ ká kɩ́karmɛ nɩkana ná.
42005004	Ʋ sɩɛ́ há kármɛ́ nɩɛ ná tenni, ʋ bʋ́l Sɩmɔŋ rɩ́ bʋlɛ́: "Kuosi nyiidabore ná mʋ́ dɩluŋo, rɩ́ɩ́ rɩ́rɩ́ naŋnɔ́ŋsɛ yo fííléwa, a kɛsɛ náŋwʋlɛ́."
42005005	Ɛ́ nɛ́ Sɩmɔŋ bʋl pɔ́ʋ́ bʋlɛ́: "Karmɩ"ana, á yó fííléwa nyáŋ tɩ́taŋ wuu ní ká gúl, á wɩ óŋ wuu kené. Amá ɩ nɛ́ há sɛ́ rɩ́ŋ yo, ŋ sɩ́ yo fííléwa ná."
42005006	Ká sɩɛ́ yo, náŋwʋlɛ́ ɓɩkana de zʋʋ sú fííléwa ná, ɓa de cʋ́cɔ́nnɛ.
42005007	Ɛ́ nɛ́ ɓa yɩ́rwɔ́ náŋwʋ́ɓʋ́ʋ́rnáŋa ná, fa há mɩŋ nyiidabore ná nɔ́ŋɔ mɛ́, rɩ́wɔ́ ko pɛ́wɔ́ mɛ́. Ɓa ko, ɓa bɩ́sɛ náŋwʋlɛ́ ná a sú nyiidaborsi ná wuu bɛllɛ, ɓa cɩ́ rɩ́wɔ́ tuwi nyii mʋ́l, bee wɩ́ɛ́ náŋwʋlɛ́ ná fa káŋ.
42005008	Sɩmɔŋ ná Zeezi há kené aá yɩ́rɛ Pɩɛrɛ, ʋ sɩɛ́ há ná tʋtʋmɩ́ ná há tʋ́mɛ́, ɛ́ nɛ́ ʋ ɓírmi Zeezi sɩ́ɛ́ ká bʋlɛ́: "Nyuutɩna, tuu lɩ́ŋ laka, ŋ ká wɩ́bɔŋ"ár rɛ́."
42005009	Ɓa há kɛ́sɛ́ náŋwʋlɛ́ ná ɓɩkáná ɛ́, ʋ nɛ́ máánɛ́ Pɩɛrɛ rɩ́rʋ́ náŋa ná wuu nʋʋsɛ.
42005010	Zebede bɛlɛ, Zakɛ rɩ́ Zaŋ má fa mɩŋ ráŋ; ɓa fa ká Sɩmɔŋ naŋnɔ́ŋsɛ nɛ́. Ɓa má há ná tʋtʋmɩ́ ná há tʋ́mɛ́, ɓa má nʋʋsɛ máánɛ́ ɛ́ nɛ́. Amá Zeezi bʋ́l Sɩmɔŋ rɩ́ bʋlɛ́: "Sɩ́ ló rí héwíŋ kánɩ́; a de kaa pɔ́ mʋ́l néé mí, ŋ sɩ́ makɩ́, rɩ́ɩ́ bʋl kɛsɛ nɩbííne ní ko aá páŋ."
42005011	Ɛ́ nɛ́ ɓa káŋwɔ́ nyiidaborsi ná kaa ko lɛ gíŋgiŋí, a tɔ́wɔ́ wuu ráŋ, ká tɩŋ Zeezi mí.
42005012	Zeezi há mʋ́ɛ́ mɩŋ tɔ́ɔ́ oro mí, báálɔ oro, dayálmʋ há kené, ʋ kúó lʋ́ʋ́ mɛ́. Ʋ sɩɛ́ há ná Zeezi, ʋ ɓírmi tíé, a kánʋ́ sɩ́ɛ́ cú tíé, ká jɛnnɛ Zeezi a bʋlɛ́: "Karmɩ"ana, rɩɩ nɛ́ có, ɩ wóŋ aá dúóri, rɩ́ŋ zʋ nɩɛ sɩɛrʋ."
42005013	Ɛ́ nɛ́ Zeezi lɩ́sʋ́ nɛ́sɛ a tɩ́kʋ́ mɛ́ ká bʋlɛ́: "Ŋ có ɛ́ rɛ́, dúóri, a zʋ nɩɛ sɩɛrʋ!" Mʋ́l ná tɩɩ tɩɩ mɛ́, rɩ dayálmʋ ná lɛ́ báálɔ ná tɛŋ mɛ́.
42005014	Ká Zeezi sɩɛ́ bʋ́lʋ́ rɩ́ bʋlɛ́: "Sɩ́ wɩ́ɩ́ né bʋ́l pá nɛ́ŋ wuu. Amá kánɩ́ tɩɩ mʋ́ cáánɛ Wɩɩsɛ vʋk"ɔɔsɔ, ká ɔsɛ dayálmʋ dúóre vʋk ná Moyizi há mákɛ́ ɓaá ɔsɛ, rɩ́ nɩɛ wuu zɩŋ rɩ́ɩ́ dúóró."
42005015	Arɩ́ ɛ́ wuu, Zeezi yɩr ɔ́sɔ́ lɛ, ɓa bʋ́lʋ́ wɩ́ɛ́ ceŋ dɩhɛ̃́ wuu. Nɩɛ ɓɩkana ko kílú rɩ́wɔ́ zésú wɩ́bʋlɛ, ká rʋ́ʋ́ pɛ́ dúóríwó sɩɛrʋ nɩɛ ná háá wɩɩlɛ́.
42005016	Amá Zeezi zʋ́ gɩrbétéke sɩɛrʋ aá cʋɔlɛ Wɩɩsɛ, anɛ ɛ́ ʋ há válɛ́ aá a.
42005017	Kal oro, Zeezi faá karmɛ nɩɛ, ká nɩɛ ná ɓa háá yɩ́rɛ Farɩzɩɛ̃wa rɩ́ Wɩɩsɛ kɛŋzɩnna, ɓa kénú laka; ɓa lɛ́ Galiile dɩtɩ́llɛ tɔ́nɛ wuu, arɩ́ Ziide dɩtɩ́llɛ arɩ́ Zerizalɛmɛ nɛ́. Wɩɩsɛ sɩɛ́ fa pá Zeezi dóé, ʋ kaá dúóri pʋɔllɛ.
42005018	Ɛ́ nɛ́ nɩɛ bamma isi cɩ́ɩ́nɛ gbɛrkɔ arɩ́rʋ́ gegeló, a kaa ko, a wɩ́wálmɛ rɩ́wɔ́ kaa zʋ jaa sɩɛrʋ, a bil Zeezi sɩ́ɛ́.
42005019	Amá ɓa wʋ́ɔ́ háá tɩŋ ráŋ ná rɩ́ɩ́ zʋ ɛ̃, bee wɩ́ɛ́ nɩɛ fa káŋ. Ɛ́ nɛ́ ɓa ka gbɛrkɔ ná zɩ́ luso nyúú, a lúri fúŋfúrkú, a tɩŋ ráŋ tɔ́ʋ́ rɩ́rʋ́ basa ná wuu, ʋ tuwi nɩɛ ná sɩɛrʋ, Zeezi sɩ́ɛ́.
42005020	Zeezi há néé rɩ nɩɛ ná ɔ́ʋ́ yardá, ɛ́ nɛ́ ʋ bʋl gbɛrkɔ ná rɩ́ bʋlɛ́: "Ŋ naŋnɔ́ŋɔ, dí nyamma, ɩ wɩ́zɔkɛ́ suúri hóó."
42005021	Ɛ́ nɛ́ Farɩzɩɛ̃wa ná rɩ́ Wɩɩsɛ kɛŋzɩnna ná, ka ɛ́ wɩ́ɩ́ ké aá bɩɩnɛ, a bʋlɛ́: "Áŋ rɩ́ ká báálɔ né, a bʋl wɩ́ɛ́ aá tʋksɛ Wɩɩsɛ nyɛ? Áŋ rɩ́ wo nɩbííno há á wɩ́ɛ́ ná zɔkɛ Wɩɩsɛ mɛ́ suúri aá hé, rɩ Wɩɩsɛ dʋŋɔ rá?"
42005022	Zeezi sɩɛ́ há ɩ̃́wɔ́ sabɩɩna, ɛ́ nɛ́ ʋ bʋ́lwɔ́ rɩ́ bʋlɛ́: "Beé rí tɛ ɩ́ ka sabɩŋsɛ nyáŋ duo?
42005023	Orí bʋlɛ́ rɛ́ ká mɔlɛ́: 'Ɩ há sɛ́, gbɛrkɔ, ɩ há á wɩ́ɛ́ ná zɔkɛ Wɩɩsɛ mɛ́ suúri hóó ní yáá, ɩ há sʋ́ʋ́ isi va nɛ́?'
42005024	Amá ŋŋ́ já rɩ́ɩ́wa zɩŋ rɩ́ Nɩbiino Bio kéŋ tíŋ tíé nyúú rɛɛ́, aá hé nɩbííne há á wɩ́ɛ́ ná zɔkɛ Wɩɩsɛ mɛ́ suúri." Ká sɩɛ́ bʋl gbɛrkɔ ná rɩ́ bʋlɛ́: "Ŋ nɛ́ sɛ́, gbɛrkɔ, isi píí gegeló aá mʋ́ jaa!"
42005025	Mʋ́l ná tɩɩ tɩɩ mɛ́, rɩ gbɛrkɔ ná ɓɩɛ́na dé nyáŋ isi nɩɛ ná wuu sɩ́ɛ́ mɛ́ ráŋ, a púú gegeló ná mɛ́ ʋ fa há pɩ́nɛ́, a bɩ Wɩɩsɛ mɛ́ mʋ́mʋ́ jaa.
42005026	Ʋ de gɩrɛ nɩɛ ná wuu, héwíŋ káŋwɔ́ ɓa bɩ́bɛ Wɩɩsɛ mɛ́ a bʋlɛ́: "Á zaa ná wɩ́berme!"
42005027	Ɛ́ nɛ́ ká Zeezi lɛ, a ná loŋpolaarɔ oro ɓaá yɩ́rɛ Levi, rʋʋ kénú tʋtʋmɛ́ dɩhɩ̃́. Ɛ́ nɛ́ Zeezi bʋ́lʋ́ rɩ́ bʋlɛ́: "Isi tɩ́ŋɩ́ŋ mɛ́!"
42005028	Ɛ́ nɛ́ Levi tɔ́ʋ́ wɩ́"állɛ wuu, ká isi tɩ́ŋʋ́ mɛ́.
42005029	Levi sɩɛ́ kánʋ́ mʋ́ʋ́ jaa, a a ɓɩdííle wérí a pɔ́ʋ́. Loŋpolaara ɓɩkana arɩ́ nɩɛ náŋa má fa mɩŋ ɓɩɛ ná dɩdíí.
42005030	Ɛ́ nɛ́ Farɩzɩɛ̃wa rɩ́ Wɩɩsɛ kɛŋzɩnna ŋmúŋmurmi wɩ́ɛ́, a bɔsɛ Zeezi karmɩbɛlɛ bʋlɛ́: "Beé rí tɛ ɩ́ rɩ́ loŋpolaara arɩ́ wɩ́bɔŋ"aara dídí ɓɩɛ?"
42005031	Ɛ́ nɛ́ Zeezi bʋl pɔ́wɔ́ bʋlɛ́: "Nɩɛ ná tɛŋ há fɩ́ɛ́lɔ́ wɩ dɔ́kta ja, pʋɔllɛ nɩ́ɩ́ ja dɔ́kta.
42005032	Ŋ wɩ kúé rɩ́ŋ yɩ́rɛ nɩɛ ná há sɛ́ ɓa ká nɩtékétékéwa, amá ŋ kúó rɩ́ŋ yɩ́rɛ wɩ́bɔŋ"aara nɛ́, rɩ́wɔ́ bɩ́rsɛ a báá sɩ́ áá zɔkɛ Wɩɩsɛ mɛ́."
42005033	Ɛ́ nɛ́ Farɩzɩɛ̃wa bɔsɛ Zeezi bʋlɛ́: "Zaŋ karmɩbɛlɛ arɩ́ Farɩzɩɛ̃wa karmɩbɛlɛ, ɓaá vɔsɛ nʋʋsɛ, aá cʋɔlɛ Wɩɩsɛ tɛ́ŋ wuu mí, ká ɩ é karmɩbɛlɛ, ɓa wɩ nʋʋsɩ́ vɔsɛ."
42005034	Ɛ́ nɛ́ Zeezi má bɔ́sɩ́wɔ́ bʋlɛ́: "Rɩ nɛ́ŋ rɩ́ jɔ́ʋ́ háfɛlɔ ko, rɩ́ɩ́ yɩ́rʋ́ naŋnɔ́ŋsɛ rɩ́wɔ́ ko rɩ́wɔ́ dí hájaasɛ cana, ɩ́ sɩ́ wólli a rɩ́wɔ́ vɔsɛ nʋʋsɛ ɛ́ tɛ́ŋ mɛ́? Aɩ́, ɛ́ wɩ wo.
42005035	Amá tɔ́ɔ́ nɔ́ŋɔ sɩ́ ko pʋl rɩ́wɔ́ ka háfɛlɔ bála col ká tɔ́wɔ́; rɩ ɛ́ tápʋlɛ nɛ́ péré, ɓa sɩɛ́ sɩ́ vɔsɛ nʋʋsɛ."
42005036	Ká Zeezi baa sʋ́ɔ́lɛ sɩ́ŋsʋ́ɔ́lɔ pɔ́wɔ́ bʋlɛ́: "Nɛrɔ wuu waá sáŋ coki gɛfɛlɔ rɩ́ɩ́ tɔ́ gɛbɩnɛ́ gbel. Rɩɩ á ɛ́, ɩ zɔ́kɛ́ gɛfɛlɔ ná, ká pɛ́ŋkul ná má ɩ há cóké rɩ́ɩ́ tɔ́ gɛbɩnɛ́ ná gbel, ʋ má waá cɛ́.
42005037	Nɛ́ŋ má wuu sɩɛ́ báá waá sáŋ pi dɩvɛ́ŋfɛlɛ rɩ́ɩ́ hé pubɩnɛ́wa sɩɛrʋ. Rɩɩ á ɛ́, dɩvɛ́ŋfɛlɛ ná sɩ́ wi, rɩ́ pure ná yɛ́nnɛ, ká rɩ́ sɩ́ŋ ná bɩ́sɛ, rɩ́ pure má tá yɔ́ɔ́.
42005038	Amá ʋ mɔhɔ̃́ rɩ́ɩ́ pi dɩvɛ́ŋfɛlɛ hé pufɛlɛ mɛ́ nɛ́.
42005039	Ká nɛ́ŋ má sɩɛ́ wɩ dɩvɛ́ŋbɩnɛ́wa nyɔ, káá báá jɩ́ja dɩvɛ́ŋfɛlɛ. Bee wɩ́ɛ́ ɓa sɛ́: 'Ɓɩbɩnɛ́wa nɛ́ ŋmɔmɛ́.' "
42006001	Zuwifiwa fɩɛlɛ́ tápʋl oro, Zeezi rɩ́rʋ́ karmɩbɛlɛ pí ŋmɛ́nɔ aá va, ɓa ŋmɛ́nɔ mʋ́ zʋ oŋparɛ́ sɩɛrʋ. Ɛ́ nɛ́ Zeezi karmɩbɛlɛ sɩɛ́ coki ɓɩɛ ná, a káŋwɔ́ nɛ́ŋsa ŋmʋʋmɛ aá tʋŋ.
42006002	Rɩ Farɩzɩɛ̃wa náŋa mɩŋ ráŋ, ɛ́ nɛ́ ɓa bʋ́lwɔ́ rɩ́ bʋlɛ́: "Beé rí, ɩ́ ɩ́"a nyɛ; á kíŋse sɩɛrʋ, ŋmɛ́nɔ toó, rɩ́ nɛrɔ tʋŋ Zuwifiwa fɩɛlɛ́ tápʋl, ká ɩ́ tʋŋ."
42006003	Ɛ́ nɛ́ Zeezi bʋl pɔ́wɔ́ bʋlɛ́: "Kal oro, losu há kéŋ Davidi rɩ́rʋ́ nɩɛ ʋ ɔ́ʋ́ ná, ɩ́ wʋ́ʋ́ kármɛ́ ɓó?
42006004	Davidi mʋ́ɔ́ zʋ Wɩɩsɛ táŋtɛ jaa sɩɛrʋ, a pi dɩpɛ́ŋwa ná ɓa há píé pá Wɩɩsɛ, a coki dí, ká pii pɔ́ʋ́ har nɩɛ má ɓa dí. Ká, á kíŋse sɩɛrʋ, ŋmɛ́nɔ toó rɩ́ nɩyɔ́ɔ́ dí ɛ́ dɩpɛ́ŋwa, rɩ Wɩɩsɛ vʋk"ɔɔsa dʋŋɔ rá."
42006005	Zeezi baa bʋl pɔ́wɔ́ bʋlɛ́: "Nɩbiino Bio ní ká fɩɛlɛ́ tápʋl Nyuutɩna."
42006006	Zuwifiwa fɩɛlɛ́ tápʋl oro báá, Zeezi zʋ́ Zuwifiwa cémejaa, a karmɛ Wɩɩsɛ wɩ́ɛ́ aá pá nɩɛ, rɩ báálɔ oro má mɩŋ ráŋ. Ɛ́ báálɔ néduu sʋ́wɔ́.
42006007	Ɛ́ nɛ́ Wɩɩsɛ kɛŋzɩnna rɩ́ Farɩzɩɛ̃wa ná há mɩŋ ráŋ, ɓa sɩɛ́ kɩ́kɩ́ɛ́lɛ Zeezi mí bʋɔbʋɔ rɩ́wɔ́ ná, rʋʋ váárɛ nɛrɔ fɩɛlɛ́ tápʋl, rɩ́wɔ́ tɩŋ ráŋ mɛ́ bʋlʋ́ zɔ́kɛ́ wɩ́ɩ́.
42006008	Zeezi sɩɛ́ há ɩ̃́wɔ́ sabɩŋsɛ, ɛ́ nɛ́ ʋ bʋl báálɔ ná nɛ́sɛ há sʋ́wɛ́ rɩ́ bʋlɛ́: "Isi dahá, a cɩ́ nɩɛ ná wuu sɩ́sɩ́ɛ́nnʋ́wa ráŋ ná." Ɛ́ nɛ́ báálɔ ná isi cɩ́ dahá.
42006009	Ká Zeezi sɩɛ́ bʋl pɔ́wɔ́ bʋlɛ́: "Ŋŋ́ á rɩ́ŋ bɔ́sɩ́wa wɩ́ɩ́ rɛ́: Á kíŋse kɛnɔ sɛ́ rɩ́ fɩɛlɛ́ tápʋl, ráá a wérí ní yáá, ʋ sɛ́ ráá a bɔ́ŋbɔ́ŋ nɛ́? Nɛrɔ mɩɩsɛ laatɛ́ nɛ́ weré yáá, nɛrɔ ɓʋ́ɩ́ nɛ́ weré?"
42006010	Zeezi há bʋ́l ɛ́ ko tenni, ʋ bél nɩɛ ná wuu balá baláwa, ká baa bʋl nɛ́sʋwɩ́ ná tɩ́na rɩ́ bʋlɛ́: "Kánɩ́ nɛsɛ tɩ́ɛ́nɛ." Ʋ kaa tɩ́ɛ́nɛ, nɛ́sɛ ná de dúóri.
42006011	Amá nɩɛ ná cɔ́ɛ́ wɩ́ɔ́ kɩ́ŋkáŋ, ɓa vʋ́vʋʋrɛ rɩ́wɔ́ ná, ɓa háá pi wɩ́ɩ́ ná rɩ́ɩ́ tʋŋ Zeezi mí.
42006012	Ɛ́ tɛ́ŋ mɛ́, Zeezi zɩ́ paalɔ nyúú rʋ́ʋ́ cʋɔlɛ Wɩɩsɛ; a cʋɔlɛ Wɩɩsɛ tɩ́taŋ wuu tɔ́ɔ́ pʋl.
42006013	Tɔ́ɔ́ há pʋ́lɛ́, ʋ yɩ́rʋ́ karmɩbɛlɛ ɓa kóú rí; ʋ tʋ́ɔ́sɩ́wɔ́ sɩɛrʋ nɩɛ fí arɩ́ bɛllɛ, rɩ́wɔ́ nɛ́ ɔ́ʋ́ nɩtʋmɛ́ rʋ́ʋ́ tʋŋ, rɩ́wɔ́ mʋ́ bʋl Wɩɩsɛ wɩ́ɛ́ aá pá nɩɛ.
42006014	Ɛ́ nɩtʋmɛ́ ʋ há lɩ́sɛ́ nɛ́ nyɛ: Sɩmɔŋ, Zeezi há kené aá yɩ́rɛ Pɩɛrɛ, rɩ́rʋ́ maábio Aŋdɩrɩ, Zakɛ rɩ́ Zaŋ, Filipi rɩ́ Bartelemi.
42006015	Matie rɩ́ Toma, Alfe bio Zakɛ rɩ́ Sɩmɔŋ ɓaá yɩ́rɛ kajáŋtɩɩnɔ,
42006016	Zakɛ bio Ziidi arɩ́ Zɩdaasɛ há lɛ́ Isikariyo, nɛrɔ ná há bɩ́rmɛ́ Zeezi kaapáárɔ.
42006017	Ɛ́ nɛ́ Zeezi rɩ́rʋ́ nɩtʋmɛ́ ná lɛ paalɔ ná nyúú tuwi, a cɩ́ tíé dɩpaŋtaŋɩ́ oro, rɩ Zeezi hatɩŋna ɓɩkana má mɩŋ ráŋ. Nɩkana bamma má fa mɩŋ ráŋ, a lɛ Ziide dɩtɩ́llɛ wuu, arɩ́ Zerizalɛmɛ, náŋa lɛ mʋʋ nʋɔ tɔ́nɛ: Tiiri rí Sɩdɔŋ.
42006018	Ɓa kúó rɩ́wɔ́ zesi Zeezi wɩ́bʋlɛ́ nɛ́, ká rʋ́ʋ́ dúóríwó. Nɩɛ ná kaŋtɔmɔ há zɩ́nɛ́ a káŋwɔ́ aá wálmɛ, ʋ dúóríwó.
42006019	Nɩɛ wuu sɩɛ́ de wɩ́wálmɛ rɩ́wɔ́ tɩkɛ Zeezi mí, bee wɩ́ɛ́ rɩ ɓa nɛ́ tɩ́kʋ́ mɛ́, dóé de lʋ́ʋ́ mɛ́ nɛ́, aá dúóríwó wuu.
42006020	Ɛ́ nɛ́ Zeezi bélú karmɩbɛlɛ ká bʋlɛ́: "Ɩ́ ná wér, ɩ́ nɩɛ ná há ká súmmé, bee wɩ́ɛ́ ɩ́ nɛ́ tɛ Wɩɩsɛ kuótɔ́ɔ́ ná!
42006021	Ɩ́ ná wér, ɩ́ nɩɛ ná losu há kené mʋ́l néé mí, bee wɩ́ɛ́ ɩ́ sɩ́ vɔksɛ! Ɩ́ ná wér, ɩ́ nɩɛ ná háá wié mʋ́l néé mí, bee wɩ́ɛ́ ɩ́ sɩ́ mɔŋ.
42006022	Rɩ nɩbííne ní bɛ́rɩ́wa, a vɛ́ɩ́wa, aá tʋ́ksɩ́wa káá bʋ́lɩ́wa bɔ́ŋbɔ́ŋ, aá zɔ́kɩ́wa yɩr, ɩ́ há ká Nɩbiino Bio karmɩbɛlɛ wɩ́ɛ́, ɩ́ ɓɩɛ́na ná wér.
42006023	Rɩ ɛ́ kúó rʋʋ péríwa, ɩ́ jɩ́jʋɔsɛ kɩ́ŋkáŋ, bee wɩ́ɛ́ ɩ́ sɩ́ ná zilé ɓɩzeno Wɩɩsɛ zʋ́ɔ́ mɛ́. Ɓa naabálwa faá bɛŋsɛ Wɩɩsɛ wɩ́laabʋlla ɛ́ tɩɩ tɩɩ nɛ́.
42006024	Amá ɩ́ ná wɩɩla, ɩ́ nɩɛ ná há kéŋ ɓɩɛ, bee wɩ́ɛ́ ɩ́ wér ɓóŋ ní ɛ́.
42006025	Ɩ́ ná wɩɩla, ɩ́ nɩɛ ná há vɔ́ksɛ́ mʋ́l néé mí, bee wɩ́ɛ́ losu sɩ́ kánɩ́wa! Ɩ́ ná wɩɩla, ɩ́ nɩɛ ná háá mɔmɛ́ mʋ́l néé mí, bee wɩ́ɛ́ sazɔkɔ́ sɩ́ péríwa, ɩ́ sɩ́ wi, a hiĩni!
42006026	Ɩ́ ná wɩɩla, rɩ nɩbííne wuu níí bɩ́ɩ́wa mɛ́, bee wɩ́ɛ́ ɓa naabálwa fa pí ɛ́ tɩɩ tɩɩ nɛ́, aá tɩŋ nɩɛ ná há sɛ́ ɓa ká Wɩɩsɛ wɩ́laabʋ́llá, káá nyɛ nyɩɛnnɛ mɛ́."
42006027	"Amá ŋ bʋ́lɔ́ aá pɛ́ɩ́wa, ɩ́ nɩɛ ná háá zésíŋ wɩ́bʋlɛ́, ɩ́ cóllíwa dɩŋdɔma; ɩ́ a wérí pá nɩɛ ná há bɛ́rɩ́wa.
42006028	Ɩ́ sʋl Wɩɩsɛ bárka pá nɩɛ ná há bʋ́rɛ́ aá héíwa mɛ́, ká sʋl Wɩɩsɛ rʋ́ʋ́ sáŋ nɩɛ ná háá bɛ́ŋsɩ́wa mɛ́.
42006029	Rɩ nɛrɔ ŋmɔ́wɩ́ tɛ́ŋgbɛlɩ́ mɛ́, ɩ ka nɔ́ŋɔ bɩ́rɛ rʋ́ʋ́ ŋmɔwɛ. Rɩ nɛrɔ kení kapóóti la, ɩ wúrkí gɛwie má pɔ́ʋ́.
42006030	Rɩ nɛrɔ wuu sʋ́l óŋ ɩ dɩhɩ̃́, ɩ pɔ́ʋ́, ká rɩ nɛrɔ lɛ́ɩ́ omo má, ɩ sɩ́ bɔ́sɩ́ la.
42006031	Ʋ ná há súúré ní ká: ɩ́ háá jɛɛ́ rɩ́ nɩɛ a wɩ́ɛ́ ná pɛ́ɩ́wa, ɩ́ má a ɛ́ wɩ́ɛ́ pá nɩɛ.
42006032	"Rɩɩ́wa nɛ́ có nɩɛ ná há cóíwa dʋŋɔ nɛ́, ʋ ɛ́ mɔhɔ̃́ rɩ́wɔ́ bɩ́ɩ́wa mɛ́ rɛ́? Aɩ́, nɩɛ ná má há wɩ Wɩɩsɛ tɩŋ, ɓa má có nɩɛ ná há cówó rí!
42006033	Rɩɩ́wa á wérí, aá pá nɩɛ ná há á wérí aá pɛ́ɩ́wa dʋŋɔ nɛ́, ʋ ɛ́ mɔhɔ̃́ rɩ́wɔ́ bɩ́ɩ́wa mɛ́ rɛ́? Aɩ́, bee wɩ́ɛ́ nɩɛ ná má há wɩ Wɩɩsɛ tɩŋ, ɓa máá tʋŋ ɛ́ nɛ́!
42006034	Rɩɩ́wa pííwa ɓɩɛ aá kɩŋ nɩɛ ná, ɩ́ há kéŋ yɩɛla rɩ ɓa sɩ́ túmíwa dʋŋɔ nɛ́, ʋ ɛ́ mɔhɔ̃́ rɩ́wɔ́ bɩ́ɩ́wa mɛ́ rɛ́? Aɩ́, nɩɛ ná há wɩ Wɩɩsɛ tɩŋ, ɓa má píwó ɓɩɛ aá kɩŋ nɩɛ ná há wɩ Wɩɩsɛ tɩŋ náŋa nɛ́, a makɛ rɩ́wɔ́ túŋ ɛ́ tɩɩ tɩɩ pɔ́wɔ́.
42006035	Amá ɩ́ ná ɛ́ há mɔhɛ̃́ rɩ́ɩ́wa a: Ɩ́ cóllíwa dɩŋdɔma, ɩ́ a wérí pɔ́wɔ́; ɩ́ pííwa ɓɩɛ kɩŋ nɩɛ, ká sɩ́ yɩɛla kánʋ́ rɩ ɓa sɩ́ túŋ. Rɩɩ́wa tʋ́ŋ ɛ́, ɩ́ túme sɩ́ a ɓɩzéní, ká rɩ́ɩ́wa nɩɛsɛ Wɩɩsɛ ná há kɛ onni wuu bɛlɛ, bee wɩ́ɛ́ Wɩɩsɛ á wérí aá pá nɩɛ ná há wɩ die ɛ̃, arɩ́ nɩbɔma wuu ní.
42006036	Ɛ́ wɩ́ɛ́, ɩ́ fɩ́fá nɩɛ susu, anɛ ɩ́ Ana Wɩɩsɛ háá fá nɩɛ susu ɛ́.
42006037	"Ɩ́ sɩ́ nɩɛ sarɩ́ya dí, a makɛ rɩ́ Wɩɩsɛ má sɩ́ɩ́wa sarɩ́ya dí. Ɩ́ sɩ́ wɩ́zɔkɛ́ píí cɩ́ɩ́nɛ nɩɛ, a makɛ rɩ́ Wɩɩsɛ má sɩ́ɩ́wa wɩ́zɔkɛ́ píí cɩ́ɩ́nɩ́wa. Ɩ́ pi nɩɛ wɩ́zɔkɛ́ cɛ́wɔ́, a makɛ rɩ́ Wɩɩsɛ má pííwa wɩ́zɔkɛ́ cɛ́ɩ́wa.
42006038	Nɩɛ háá ja onni ná ɩ́ rɩ́, ɩ́ aa pɔ́wɔ́, a makɛ rɩ́ Wɩɩsɛ má pɛ́ɩ́wa onni ná ɩ́ háá jɛɛ́. Wɩɩsɛ sɩ́ pɛ́ɩ́wa kɩ́ŋkáŋ, rɩ́ɩ́wa sɩ́ wóllí ka má tɩɩ. Oŋ"máŋsɛ ná ɩ́ há píé máŋsɛ aá pá nɩɛ, Wɩɩsɛ sɩ́ pi ɛ́ oŋ"máŋsɛ tɩɩ a máŋsɛ pɛ́ɩ́wa."
42006039	Ká Zeezi baa máŋsɛ sɩ́ŋsʋ́ɔ́lɔ pɔ́wɔ́ a bʋlɛ́: "Nyʋmmɔ wʋ́ʋ́ nyʋmmɔ nɔ́ŋɔ wuó tɩɛsɛ, ɛ́ rá? Rʋʋ á ɛ́, ɓa wuu bɛllɛ sɩ́ ɓallɛ butuo mí.
42006040	Karmɩbíí wuu wʋ́ʋ́ karmɩ"áná kɛ; amá rɩ karmɩ"áná nɛ́ pí wɩ́ɛ́ ná wuu karmɩbio há mɔhɛ̃́ rʋ́ʋ́ máŋsɛ, a makɛ karmɩbio é, ʋ rɩ́rʋ́ sɩ́ mɔ náŋá.
42006041	"Ɛrɛ́ rɛ́ ɩ sɩ́ wólli bel ná mɔ́wie ɩ nɔ́ŋɔ sɩ́ɩ́ mɛ́, ká dol mɩ́nɩ́ tɩɩ sɩ́ɩ́ mɛ́, ká ɩ wʋ́ʋ́ ná?
42006042	Ɛrɛ́ rɛ́ ɩ sɩ́ wólli bʋ́lɩ́ nɔ́ŋɔ rɩ́ bʋlɛ́: 'Ŋ maábinɔ́ŋɔ, ná mɔ́wie ní ɩ sɩ́ɩ́ mɛ́, lóŋ kaa lɩ́sɛ tá,' ká dol mɩ́nɩ́ tɩɩ sɩ́ɩ́ mɛ́, ká ɩ wʋ́ʋ́ ná má tɩɩ? Ɩ ká nɩbínʋŋmɔ́ŋyɔ́ɔ́, sɩ́ɩ́ tɩɩ nyɩ́sʋ́, la sɩ́ɛ́ lɩ́sɛ dol ná há mɩ́nɩ́ tɩɩ sɩ́ɩ́ mɛ́ kɛ́rɛ́, ká makɛ rɩ́ɩ́ sɩ́ɛ́ nɩ́ná ráŋ wérí, rɩ́ɩ́ wólli mɔ́wie ná há mɩ́nɩ́ maábinɔ́ŋɔ sɩ́ɩ́ mɛ́ a lɩ́sɛ."
42006043	Zeezi baa sʋ́ɔ́lɛ bʋlɛ́: "Tuwero wɩ nɔŋbɔmɔ́ nɔŋ, ká tubɔmɔ má wɩ nɔŋweré nɔŋ.
42006044	Ɓaá tɩŋ tuu nɔŋ mɛ́ nɛ́, a zɩ́mʋ́ tuduo. Ɓa wɩ pirnɔnɔ́ ɓɔ́rɛ sokóle nyúú, ɓa wɩ pɩlɛ máá ɓɔ́rɛ saamɔ nyúú.
42006045	Nɩweró a wɩ́were ní, bee wɩ́ɛ́ ʋ sɩɛrʋ wéró, amá nɩbɔmɔ máá a wɩ́bɔmɔ nɛ́, bee wɩ́ɛ́ ʋ sɩɛrʋ bɔ́mɔ́. Wɩ́ɛ́ ná há sú nɩbííno sɩɛrʋ, ɓa nɩ́ɩ́ lʋ́ʋ́ nʋɔ mɛ́."
42006046	Zeezi báá ha sʋ́ɔ́lɔ́ bʋlɛ́: "Beé rí tɛ ɩ́ yɩ́yɩ́rɩ́ŋ, Nyuutɩna, Nyuutɩna, ká wɩ́ɛ́ ná ŋ há mákɛ́ pɛ́ɩ́wa ɩ́ wʋ́ɔ́ tɩŋ?
42006047	Nɛrɔ ná wuu há kóŋ rí a zésíŋ wɩ́bʋlɛ́, a tɩ́ŋwɔ́, ŋ sɩ́ makɛ tɩ́na há nɩhɩ̃́ ɛ́, a pɛ́ɩ́wa.
42006048	Ʋ tɩ́na nɩhɩ̃́ anɛ nɛrɔ háá sɔ́ʋ́ jaa, a huri mʋ́l ɓɩlúŋí a tuwi yakɛ bʋ́ɩ́ mɛ́, a sɩɛ́ bil jaa ná mʋ́l, a sɔ nɛ́. Ɛ́ nɛ́ nyii gíri, a sú polnaa a lɩɩ waalɛ ɛ́ jaa, amá ʋ wɩ zíksé, bee wɩ́ɛ́ jaa ná tɩ́na fa sɔ́ʋ́ wérí.
42006049	Amá nɛrɔ ná há zésíŋ wɩ́bʋlɛ́ ká wʋ́ɔ́ tɩ́ŋ, ʋ tɩ́na nɩhɩ̃́ anɛ nɛrɔ há bíl jaa mʋ́l tíé kuŋkulo daha a sɔ nɛ́, ká wɩ mʋ́l húré. Ɛ́ nɛ́ nyii gíri, a sú polnaa a lɩɩ waalɛ ɛ́ jaa, mʋ́l ná tɩɩ tɩɩ mɛ́, rʋʋ mʋ́ʋ́nɔ́ a yɛ́rkɛ búkébúké."
42007001	Zeezi há bʋ́l wɩ́ɛ́ nyáŋ wuu, a pá nɩɛ ná fa háá zésú ko tenni, ʋ mʋ́ Kapɛrnayimi.
42007002	Ráŋ, Romi tɩ́náwa sóójiwa zɔlɔ nɔhɔ̃́ oro yómo faá wɩ́ɩ́lʋ́, a cɩ́ sʋʋ mɛ́. Sóójiwa nɔhɔ̃́ ná sɩɛ́ cóú yómo ná wɩ́ɛ́ wérí.
42007003	Ʋ sɩɛ́ há nɛ́ Zeezi wɩ́ɛ́, ɛ́ nɛ́ ʋ tʋŋ, Zuwifiwa nɩhɩɛ̃́sɛ bamma ʋ rɩ́, rɩ́wɔ́ mʋ́ sʋ́lʋ́, rʋ́ʋ́ ko lɔ́ʋ́ yómo ná mɩɩsɛ tá.
42007004	Ɛ́ nɛ́ ɓa mʋ́ Zeezi rɩ́, a jɛ́nnʋ́ wérí a bʋlɛ́: "Báálɔ né ká nɩwérí rí, ʋ mɔhɔ̃́ rɩ́ɩ́ fɔ́ʋ́ búŋse;
42007005	ʋ córá nɩɛ wérí, ʋ nɛ́ sɔ́rá cémejaa má tɩɩ."
42007006	Ɛ́ nɛ́ Zeezi tɩ́ŋwɔ́ mɛ́ mʋ́. Ɓa há mʋ́ɛ́ aá peri sóójiwa zɔlɔ nɔhɔ̃́ ná jaa tɛ́sɩ́ɩ́, ʋ tʋ́mʋ́ naŋnɔ́ŋsɛ, rɩ́wɔ́ céŋ bʋl Zeezi mí bʋ́lʋ́ sɛ́ haã: "Nyuutɩna, sɩ́ɩ́ tɩɩ wálmʋ́, ŋ wɩ mɔhɛ̃́ rɩ́ɩ́ zʋ́ŋ jaa sɩɛrʋ.
42007007	Ŋ béló rɩŋ rɩ́rɩ́ laka peré má tɩɩ wɩ cɛ́rɛ́, ɛ́ nɛ́ tɛ ŋ tʋŋ nɩɛ ɩ rɩ́. Amá ɩ é ha bʋl wɩ́ɩ́ balá, ŋ yómo ná sɩ́ dúóri.
42007008	Ŋ tɩɩ kéŋ sɩ́dííre rí, ká sóójiwa mɩ́nɩ́ŋ har aá tɩ́ŋɩ́ŋ sɛ́. Rɩŋ nɛ́ sɛ́ oro mʋ́, ʋʋ́ mʋ́ nɛ́; rɩŋ nɛ́ sɩɛ́ báá sɛ́ oro ko má, ʋʋ́ ko ní; rɩŋ nɛ́ sɛ́ rɩ́ŋ tʋtʋnnɔ a nyɛ, ʋʋ́ á nɛ́."
42007009	Zeezi há nɛ́ sóójiwa zɔlɔ nɔhɔ̃́ wɩ́ɛ́ ná, ʋ dé bɩ́bɛ́llɛ nɛ́, ká sɩɛ́ bɩ́rɛ bʋl nɩkana ná fa há tɩ́ŋʋ́ mɛ́ bʋlɛ́: "Ŋ ha wɩ yardá né duo néé ná, Ɩzɩrayɛl duo nɩɛ sɩɛrʋ má tɩɩ."
42007010	Sóójiwa zɔlɔ nɔhɔ̃́ naŋnɔ́ŋsɛ ná bɩ́rɔ́ zʋ jaa, rɩ yómo ná ((fa háá wɩɩlɛ́)) dúóró.
42007011	Ʋ har rɩ́ mɛ́, Zeezi mʋ́ tɔ́ɔ́ oro ɓaá yɩ́rɛ Nayɛŋ; ʋ karmɩbɛlɛ rɩ́ nɩɛ ɓɩkana fa tɩ́ŋʋ́ har.
42007012	Ʋ há mʋ́ɛ́ aá peri tɔ́ɔ́ ná nʋɔ, rɩ sʋʋ nɛ́ ɓa kaá mʋ́ dɩhúí. Yúháálɔ oro bibala léŋ ní fa sʋ́wɛ́. Tɔ́ɔ́ ná nɩɛ sɩɛ́ lɛ ɓɩkáná a ka yúháálɔ ná aá va.
42007013	Nyuutɩna sɩɛ́ há ná ɛ́ yúháálɔ, ʋ susu kenú kɩ́ŋkáŋ, ɛ́ nɛ́ ʋ bʋ́lʋ́ rɩ́ bʋlɛ́: "Lo wííle!"
42007014	Ká tuu peri a tɩkɛ dáka ná ɓa há pi sʋʋ ná hé mí. Ɛ́ nɛ́ nɩɛ ná há cɩ́ɩ́nɛ sʋʋ ná, ɓa kaa cɛ́. Zeezi sɛ́: "Báálɔ, ŋ nɛ́ sɛ́, isi!"
42007015	Báálɔ ná fa há sʋ́wɛ́ de isi ké, aá bʋl wɩ́ɛ́. Ɛ́ nɛ́ Zeezi púú pɔ́ʋ́ maá.
42007016	Héwíŋ de ka nɩɛ ná wuu, ɓa bɩ́bɛ Wɩɩsɛ mɛ́ bʋlɛ́: "Wɩɩsɛ wɩ́laabʋllʋzéní rí kúé lɩ́rá mɛ́. Wɩɩsɛ nɛ́ kúé rʋ́ʋ́ fɔ́ʋ́ nɩɛ búŋse."
42007017	Ká ɓa bʋl Zeezi wɩ́"aalɩ́ ná, a la Ziide dɩtɩ́llɛ rɩ́rʋ́ kílo tɔ́nɛ wuu.
42007018	Zaŋ karmɩbɛlɛ césí wɩ́ɛ́ ná wuu pɔ́ʋ́.
42007019	Ɛ́ nɛ́ Zaŋ yɩ́rʋ́ karmɩbɛlɛ ná sɩɛrʋ nɩɛ bɛllɛ, a tʋ́ŋwɔ́ Nyuutɩna rɩ́, rɩ́wɔ́ mʋ́ bɔ́sʋ́ bʋlɛ́: "Ɩ nɛ́ ká nɛrɔ ná há mɔhɛ̃́ rʋ́ʋ́ ko yáá, á ha mɔhɔ̃́ ráá dɛllɛ oro rí?"
42007020	Ɛ́ nɛ́ ɓa mʋ́ Zeezi rí, a bʋ́lʋ́ rɩ́ bʋlɛ́: "Zaŋ Batiisi sɛ́ ráá ko bɔ́sɩ́ ná: 'Rɩ́ɩ́ nɛ́ ká nɛrɔ ná há mɔhɛ̃́ rʋ́ʋ́ ko yáá, á ha mɔhɔ̃́ ráá dɛllɛ oro rí?' "
42007021	Ɓa ko bʋlɛ́ ná mɛ́, rɩ Zeezi dúóri nɩɛ ɓɩkana háá wɩɩlɛ́, arɩ́ gbɛrka, a kiri kaŋtɔmɔ ɓa lɛ nɩɛ náŋa mɛ́, a wúnni nyʋmma ɓɩkana sɩ́sɛ.
42007022	Ɛ́ nɛ́ sɩɛ́ Zeezi bʋl Zaŋ nɩtʋmɛ́ ná rɩ́ bʋlɛ́: "Ɩ́ sɩ́ɛ́ há ná wɩ́ɛ́ ná, arɩ́rɩ́wa dɩlla há nɩ́wɔ́ ná, ɩ́ bɩrmʋ́ cesi pá Zaŋ: nyʋmma sɩ́ɛ́ ná ráŋ, gbɛrka vɩ́va, dayalma dúóri, dɩŋtenne nɩ́nɛ wɩ́ɛ́, sʋsɛ í"isi, ká nɩyaara má nɩ́nɛ Labaarɩwero wɩ́ɛ́.
42007023	Nɛrɔ ná há áŋ yardá, a wɩ píé tá, ʋ tɩ́na ná wér."
42007024	Zaŋ nɩtʋmɛ́ ná há cólé, Zeezi máŋsɛ Zaŋ wɩ́ɛ́ a pá nɩkana ná a bʋlɛ́: "Beé rí ɩ́ mʋ́ bɛ́llɛ gɩrbétéke sɩɛrʋ? Poo ní kéŋ paa aá zíksi?
42007025	Ká beé rí sɩɛ́ ɩ́ mʋ́ ná? Ɩ́ mʋ́ɔ́ rɩ́ɩ́wa ná nɛrɔ ná há sú gɛpiŋe ní? Aɩ́! Ɩ́ ná, nɩɛ ná háá su gɛpiŋe, a mɩŋ wér mí, ɓa mɩŋ kuózeŋsi jɩɩsɛ mɛ́ nɛ́.
42007026	Beé rí sɩɛ́ ɩ́ mʋ́ ná? Wɩɩsɛ wɩ́laabʋllɔ nɛ́? Óó, ɛ́ nɛ́, ɩ́ sɩɛ́ lo rɩ́ŋ bʋl pɛ́ɩ́wa, ʋ kɛ Wɩɩsɛ wɩ́laabʋllɔ.
42007027	Zaŋ nɛ́ ká nɛrɔ ná, ɓa há pʋ́ŋsʋ́ wɩ́ɛ́ Wɩɩsɛ Kɛnɔ cɔɔ nɔ́ŋɔ, a bʋlɛ́ Wɩɩsɛ sɛ́: 'Ná, ŋ sɩ́ tʋŋ nɛ́ŋ rʋ́ʋ́ lɛ́ɩ́ sɩ́ɛ́ ko, a kɛllɛ ŋmɛ́nɔ bílí mí, rɩ́ɩ́ ko tɩŋ.' "
42007028	Zeezi baa ha bʋl pɔ́wɔ́ bʋlɛ́: "Nɩɛ ná wuu ɓa há lʋ́lɛ́, oro wuu wɩ Zaŋ kɛ. Ká Wɩɩsɛ kuótɔ́ɔ́ sɩɛrʋ nɩwie má tɩɩ kɛ Zaŋ."
42007029	Nɩɛ ná wuu, rɩ́ loŋpolaara ná fa há zésí Zaŋ wɩ́ɛ́, ɓa lɔ́ɔ́ dí, rɩ Wɩɩsɛ ká tékétéké, a a Zaŋ káŋwɔ́ muŋsi nyii.
42007030	Amá Farɩzɩɛ̃wa rɩ́ Wɩɩsɛ kɛŋzɩnna há bɩ́ɩ́lɛ́, rɩ́ Zaŋ sɩ́wɔ́ káá muŋsi nyii, ɓa vɛ́ wɩ́ɛ́ ná Wɩɩsɛ fa há bɩ́ɩ́nɛ́ rʋ́ʋ́ aa pɔ́wɔ́.
42007031	Zeezi baa súúri bʋlɛ́: "Ŋ sɩɛ́ á rɩ́ŋ pi zaa bɛlɛ makɛ beé rí? Ɓa nɩhɩ̃́ beé rí?
42007032	Ɓa dé nɛ heŋbiisi há lɩ́ɛ́ ké tɔ́ɔ́ dɩjɛlɔ, a sɩɛ́ yɩ́yɩ́rɛ náŋá aá bʋlɛ́: 'Á dú ɓɩɛ pɛ́ɩ́wa, ɩ́ wɩ gɔ́ɛ́! Á ɓá zeŋbíé pɛ́ɩ́wa, ɩ́ wɩ wíé!'
42007033	Zaŋ Batiisi há kúé, ʋ vɛ́ ɓɩdííle rí nyɔɔlɔ́, ɛ́ nɛ́ ɩ́ sɛ́ kaŋtɔŋ nɛ́ zɩ́nʋ́.
42007034	Nɩbiino Bio ko, a dídí, aá nyɔ, ɛ́ nɛ́ ɩ́ sɛ́: 'Ɩ́ ná báálɔ né, ʋ ká dídítɩ́ŋ rɛ́, sɩnyɔ́r, loŋpolaara rɩ́ málbɔmɔ tɩ́náwa naŋnɔ́ŋɔ!'
42007035	Amá nɩɛ ná é wuu há kɩ́ɛ́lɛ́ zɩŋ Wɩɩsɛ wɩ́zɩmɛ ná, a laa dí, ɓa nóú rʋʋ ká tékétéké."
42007036	Farɩzɩɛ̃wa oro yɩ́rɛ Zeezi, rʋ́ʋ́ kóú jaa rɩ́wɔ́ dí ɓɩɛ. Ɛ́ nɛ́ Zeezi mʋ́, ɓa sɩɛ́ ké aá dí ɓɩɛ.
42007037	Háálɔ oro má sɩɛ́ fa mɩŋ tɔ́ɔ́ ná mɛ́, ʋ mála bɔ́ŋ. Háálɔ ná sɩɛ́ nɩ́ɔ́ rɩ Zeezi mɩŋ Farɩzɩɛ̃ ná jaa mɛ́, aá dí ɓɩɛ. Ɛ́ nɛ́ ʋ de isi pi tulaalé, álɩ́bátɩr lóŋ sɩ́ɩ́, a kaa mʋ́ zʋ jaa ná,
42007038	a kaa báárɛ cɩ́ Zeezi har, ʋ naasɛ rɩ́, ká wíwi, ʋ sɩ́mɩnnʋ liŋ aá hé Zeezi naasɛ mɛ́. Ʋ kánʋ́ nyúpʋ́sɛ a mʋ́ʋ́rɛ, ká ka Zeezi naasɛ kormi, a cɩ́ ráŋ mɛ́ a ɔ́ŋsɛ tulaalé ná a mɩ́sʋ́ mɩ́sʋ́ naasɛ ná.
42007039	Farɩzɩɛ̃ ná há yɩ́rɛ Zeezi há ná ɛ́, ɛ́ nɛ́ ʋ ké aá bɩ́ɩ́nʋ́ tɩɩ mɛ́ bʋlɛ́: "Rɩ báálɔ né ká Wɩɩsɛ wɩ́laabʋ́llʋ́ tɩɩ rɛ́, ʋ fa sɩ́ zɩŋ rɩ́ háálɔ né ká málbɔ́ŋ tɩ́ná rɛ́, ká ko aá tɩ́kʋ́ mɛ́."
42007040	Ɛ́ nɛ́ Zeezi bʋl Sɩmɔŋ rɩ́ bʋlɛ́: "Sɩmɔŋ, ŋŋ́ já rɩ́ŋ bʋl wɩ́ɩ́ rɛ́ pɛ́ɩ́." Ɛ́ nɛ́ Sɩmɔŋ sɛ́: "Nyuutɩna, bʋl."
42007041	Ɛ́ nɛ́ Zeezi bʋl pɔ́ʋ́: "Báála bɛllɛ rɩ́ ráŋ, a isi mʋ́ kɩŋ báálɔ nɔ́ŋɔ meéwíé. Nɔ́ŋɔ dí déníé zɔmmʋ́ɔ́ kɩŋ, nɔ́ŋɔ má dí déníé mɛɛ́sɛllɛ rɩ́ fí kɩŋ.
42007042	Ɛ́ báála wuu bɛllɛ sɩɛ́ bɩ́rɔ́ bɩ́rɔ́ gúl, ɓa wʋ́ɔ́ kɩma ná wuó túŋ. Ɛ́ nɛ́ kɩŋkɩnnɔ ná píwó wuu bɛllɛ kɩma ná cɛ́wɔ́. Kɩdííre nyáŋ bɛllɛ sɩɛrʋ, orí ríí cólli kɩŋkɩnnɔ ná rɩ́ɩ́ kɩ́llʋ́ nɔ́ŋɔ?"
42007043	Rɩ Sɩmɔŋ sɛ́: "Ŋ bɩ́ɩ́nɔ́ rʋʋ ná kɩŋ há zénó ká ʋ pii cɛ́ʋ́ nɛ́." Ɛ́ nɛ́ Zeezi bʋl pɔ́ʋ́: "Ɩ́ bʋ́l taŋá."
42007044	Ká Zeezi sɩɛ́ bɩ́rɛ bel háálɔ ná, ká bʋl Sɩmɔŋ rɩ́ bʋlɛ́: "Ɩ ná háálɔ́ né rí? Ɩ jaa nɛ́ ŋ zʋ, ká ɩ wɩ́ŋ nasɛsɛ́ nyii pɛ́ɛ́, ká ʋ é, ʋ wúú sɩ́mɩnnʋ héŋ naasɛ mɛ́, a kánʋ́ nyúpʋ́sɛ mʋ́ʋ́rɩ́wɔ́.
42007045	Ŋ há zʋ́ɩ́ jaa, ɩ wɩ́ŋ kené kormi, ká ʋ é, ʋ dé mɩ́nɩ́ŋ naasɛ kaa kormé mí ní.
42007046	Ɩ wɩ nʋʋ ɔ́ŋsɛ́ héŋ nyúú mí, ká ʋ é, ʋ ɔ́ŋsɛ tulaalé héŋ naasɛ mɛ́.
42007047	Ɛ́ nɛ́ sɩɛ́ tɛ, ŋ jɩ́ja rɩ́ŋ bʋl pɛ́ɩ́, ʋ há á wɩ́kana ná zɔkɛ suúri hóó, ɛ́ nɛ́ tɛ ʋ cóllíŋ wérí ɛ́. Amá nɛrɔ ná ɓa há hóú wɩ́zɔkɛ́ mʋɔ́ suúri, ʋ tɩ́na máá cólli mʋɔ́ nɛ́."
42007048	Ká Zeezi sɩɛ́ bʋl háálɔ ná rɩ́ bʋlɛ́: "Ɩ wɩ́zɔkɛ́ suúri hóó."
42007049	Ɛ́ nɛ́, ʋ rɩ́ nɩɛ ná há kéné aá dí ɓɩɛ, bɩ́bɩ́ɩ́nɩ́wɔ́ tɩɩ mɛ́ a bʋlɛ́: "Áŋ rɩ́ ká báálɔ né, a kɔ́llɛ nɩɛ há á wɩ́ɛ́ ná má tɩɩ zɔkɛ Wɩɩsɛ mɛ́ suúri aá hé?"
42007050	Ká Zeezi sɩɛ́ bʋ́l háálɔ ná rɩ́ bʋlɛ́: "Ɩ há áŋ yardá, ɩ lɛ́ɩ́ tɩɩ; mʋ́mʋ́ rɩ́ tɛŋfɩ́ɛ́l."
42008001	Ɛ́ har rɩ́ mɛ́, Zeezi gʋ́ɔ́rɛ́ tɔ́zeŋsi rɩ́ tɔ́wɩɛla, aá bʋl Wɩɩsɛ kuótɔ́ɔ́ Labaarɩwero wɩ́ɛ́. Ʋ karmɩbɛlɛ ná fí rí bɛllɛ fa mɩ́nʋ́ har,
42008002	arɩ́ háála náŋa, ʋ fa há dúóré, a kiri kaŋtɔmɔ ɓa lɩ́wɔ́ mɛ́. Ɓa nɛ́ ká: Maari ná há lɛ́ Magɩdala, Zeezi há kírí kaŋtɔmɔ balpɛ ɓa lʋ́ʋ́ mɛ́,
42008003	rɩ́ Zaanɛ, kuóro Erodi oŋbello Kuza háálɔ, rɩ́ Sɩzaanɛ arɩ́ háála ɓɩkana. Ɓa wuu faá sáŋ Zeezi mí arɩ́wɔ́ ɓɩɛ.
42008004	Nɩɛ fa lɛ́ tɔ́nɛ aá ko Zeezi rí. Nɩkana ná sɩɛ́ há kúé ciki Zeezi laka, ɛ́ nɛ́ ʋ sʋ́ɔ́lɛ sɩ́ŋsʋ́ɔ́lɔ né a bʋlɛ́:
42008005	"Báálɔ oro rí kenú oŋduo kaa lɛ rʋ́ʋ́ mɩ́sɛ. Ʋ háá mɩ́sɛ́, oŋbíé náŋa ɓállɛ́ ŋmɛ́nɔ mɛ́; ɓa nʋɔsɛ aá daarɛ, diíwiisi ko tʋɔsɛ dí.
42008006	Oŋbíé náŋa má ɓallɛ tínʋ́l mʋɔ́ há sákɛ́ bʋ́ɩ́ daha mɛ́; ɓa há dé nyʋ́, ɓa wɩ dáánɛ́ ká hɩl, bee wɩ́ɛ́ cilo toó.
42008007	Oŋbíé náŋa má baa ɓallɛ sɔrʋ dɩhɩ̃́; sɔrʋ ná rɩ́wɔ́ wuu nyʋ́ hé náŋá mɛ́, sɔrʋ ná tɔ́wɔ́ mɛ́, ɓa mʋ́ɔ́lɛ.
42008008	Ká oŋbíé náŋa ɓallɛ tíé dɩwero; ɓa há nyʋ́ɛ́, ɓa ɔ́sɔ́ wérí, a hé bíé zɔlɔwa." Zeezi há sʋ́ɔ́lɛ ɛ́ ko tenni, ʋ sɛ́: "Nɛrɔ ná wuu há kéŋ dɩlla aá zesi wɩ́ɛ́, ʋ́ʋ́ tɩ́na nɛ."
42008009	Ɛ́ nɛ́ Zeezi karmɩbɛlɛ bɔ́sʋ́ sɩ́ŋsʋ́ɔ́lɔ ná mʋ́l wɩ́ɛ́.
42008010	Zeezi bʋl pɔ́wɔ́ bʋlɛ́: "Wɩɩsɛ mákɩ́wa nɛ́, rɩ́ɩ́wa zɩ́mʋ́ kuótɔ́ɔ́ ná wɩ́féŋse wuu; amá nɩɛ ná náŋa é rí, ɓa ká wɩ́sʋ́ɔ́lɛ́ rɛ́, 'a makɛ rɩ́wɔ́ bíbel ká sɩ́ óŋ wuu ná, a zízesi ká sɩ́ wɩ́ɩ́ wuu nɛ́.'
42008011	"Ɩ́ ná sɩŋsʋ́ɔ́lɔ ná mʋ́l: oŋduo ná nɛ́ ká Wɩɩsɛ wɩ́bʋlɛ.
42008012	Oŋbíé ná há ɓállɛ́ ŋmɛ́nɔ mɛ́ nɛ́ ká, nɩɛ ná háá zesi Wɩɩsɛ wɩ́ɛ́, ká Sɩtaanɛ ko lɩ́sɛ wɩ́ɛ́ ná wuu, a makɛ rɩ́wɔ́ sɩ́ láá dí, rɩ́ Wɩɩsɛ lɔ́wɔ́ tá.
42008013	Oŋbíé ná má há ɓállɛ́ tínʋ́l mʋɔ́ há sákɛ́ bʋ́ɩ́ daha mɛ́, ɓa nɛ́ ká nɩɛ ná má háá zesi Wɩɩsɛ wɩ́ɛ́, a sáŋwɔ́ rɩ́ satɔrɔ́; amá wɩ́ɛ́ ná wʋ́ɔ́ sɩɛrʋ túwé anɛ nalursi. Ɓa há dé saŋ ɛ́, mʋɔ́, ká wálmɛ pérwó, ɓa dé vɛ nɛ́.
42008014	Oŋbíé ná há ɓállɛ́ sɔrʋ dɩhɩ̃́, ɓa nɛ́ ká nɩɛ ná náŋa má háá zesi Wɩɩsɛ wɩ́ɛ́, a mʋ́, dúníé wɩ́bɩɩnɛ́ rɩ́ ɓɩjadaarɔ́ nyʋkɔ, arɩ́ onni hɩɛ̃nɛ́, tɔ́ Wɩɩsɛ wɩ́ɛ́ ná mɛ́ ɓa mʋ́ɔ́lɛ, a wɩ bítɩɩrɛ́ hé.
42008015	Oŋbíé ná há ɓállɛ́ tíé dɩwero, ɓa nɛ́ ká nɩɛ ná háá zesi Wɩɩsɛ wɩ́ɛ́ arɩ́ sawér rɩ́ taŋá, a laa dí, a tɩŋ wérí, a hé dóé Wɩɩsɛ wɩ́ɛ́ ná ɔsɛ, a hé bíé.
42008016	"Nɛrɔ wuu waá sáŋ nyɩkɛ caanɔ́, rɩ́ɩ́ pi omo rɩ́ɩ́ cú, ɛ́ rá má rɩ́ɩ́ píí hé gódó mʋ́l; amá ʋʋ́ pii sakɛ caanɔ́ dɩsakɩ́ nɛ́, a makɛ rɩ́ nɩɛ ná háá zʋ jaa, rɩ́wɔ́ ná pʋmmɔ.
42008017	Wɩ́féŋsi wuu toó, a waá a rʋ́ʋ́ nyɩɩsɛ; wɩ́lʋɔrɩ́ má toó, a waá a rʋ́ʋ́ lɛ pʋmmɔ.
42008018	Ɛ́ wɩ́ɛ́, ɩ́ pɔ́ɩ́wa tɩɩ mɛ́, a zɩŋ zesé; bee wɩ́ɛ́ nɛrɔ ná há kené, ʋ tɩ́na nɛ́ rɩ́wɔ́ pá, amá nɛrɔ ná há wɩ kené, ɓa sɩ́ lɔ́ʋ́ ná má tɩɩ ʋ há bɩ́ɩ́nɛ́ rʋʋ kenó."
42008019	Zeezi maá rɩ́rʋ́ maábɛlɛ kúó rɩ́wɔ́ nóú, amá ɓa wʋ́ʋ́ wuó peri, nɩɛ há kánɔ́ wɩ́ɛ́.
42008020	Ɛ́ nɛ́ ɓa bʋl pɔ́ʋ́ bʋlɛ́: "Ɩ maá rɩ́rɩ́ maábɛlɛ mɩŋ har rɩ́ aá ja rɩ́wɔ́ néí."
42008021	Amá Zeezi bʋ́lwɔ́ rɩ́ bʋlɛ́: "Ŋ maá rɩ́rɩ́ŋ maábɛlɛ nɛ́ ká nɩɛ ná háá zesi Wɩɩsɛ wɩ́ɛ́, káá tɩ́ŋwɔ́."
42008022	Kal oro, Zeezi rɩ́rʋ́ karmɩbɛlɛ zʋ́ nyiidaborwie, ɛ́ nɛ́ Zeezi sɛ́: "Á daarɛ mʋʋ cɔɔ nɔ́ŋɔ." Ɛ́ nɛ́ ɓa kuosi va.
42008023	Ɓa há kúósé aá col ɛ́, Zeezi pɩ́ dóŋ. Pozeno de lú mʋʋ ná daha, a de ka nyii híkli ɓaá zʋ nyiidabore ná sɩɛrʋ, ɓa de cɩ́ rɩ́wɔ́ tuwi nyii mʋ́l.
42008024	Ɛ́ nɛ́ Zeezi karmɩbɛlɛ ná tuu pérú, a íllú bʋlɛ́: "Karmɩ"ana, Karmɩ"ana, áá ráá sʋsɛ nɛ́!" Ɛ́ nɛ́ Zeezi isi bɛsɛ pozeno ná rɩ́ nyii ná háá híklé mí, ɓa wuu pɔrɛ, ká dɩhɩ̃́ wuu sikli, síkísíkí.
42008025	Ká Zeezi sɩɛ́ bɔ́sɩ́wɔ́ bʋlɛ́: "Ɩ́ yardá ná mɩŋ nɛɛ́?" Amá ʋ vɔ́kwɔ́, héwíŋ káŋwɔ́. Ɛ́ nɛ́ ɓa bʋ́bʋl náŋá rɩ́ bʋlɛ́: "Nɩbíbeéduó rí nyɛ? Ʋ há ɓɛ́ poo rí nyii mí, ɓaá tɩ́ŋʋ́ sɛ́."
42008026	Ɓa kuosi daarɛ mʋʋ cɔɔ nɔ́ŋɔ, Zeraza tɩ́náwa tíé, Galiile dɩtɩ́llɛ caasɛ́.
42008027	Zeezi há dé tuwi cɩ́ tíé ko tenni, rɩ báálɔ oro há lɛ́ tɔ́ɔ́ ná, kúó cɩ́nʋ́ sɩ́ɛ́; kaŋtɔmɔ ɓɩkana nɛ́ zɩ́nʋ́. Ʋ tápʋlɛ to mɔlɛ́, ʋ há wɩ gɛrɔ máá su, a wɩ jaá zʋ, káá cɔ lɛlbulli pɛ́ksɛ.
42008028	Ɛ́ báálɔ sɩɛ́ há ná Zeezi, ʋ ŋmɔ́wɛ́ búŋse, ká ɓálʋ́ sɩ́ɛ́, a kɩ́ɩ́lɛ bʋlɛ́: "Zeezi, Wɩɩsɛ ná há kɛ onni wuu Bio, beé rí ɩ jɩ́ja rɩ́ɩ́ pii tʋ́mɩ́ŋ mɛ́? Ŋŋ́ sʋ́lɩ́, sɩ́ŋ píŋŋú."
42008029	Zeezi ní fa ɓɛ́ kaŋtɔŋ ná mɛ́, a bʋlʋ́ lɛ báálɔ ná mɛ́, ʋ há zɩ́nɛ́, fól wuu. Ɓaá pi bɛŋzɛllɛ rɩ́ ɓɛŋsɩwa nɛ́ vɔ́sʋ́ naasɛ, ká ɛ́ má yɔ́ɔ́, ʋʋ́ cónníwó, ká kaŋtɔŋ ná yíkú hé gɩra sɩɛrʋ.
42008030	Ɛ́ nɛ́ Zeezi bɔ́sʋ́ bʋlɛ́: "Ɩ yɩr nɛ́ beé?" Rʋʋ sɛ́: "Ŋ yɩr nɛ́ ká Nɩyɛlɔ." Ɛ́ kaŋtɔmɔ fa káŋ a zɩ́ báálɔ ná.
42008031	Kaŋtɔmɔ ná sɩɛ́ jɛnnɛ Zeezi, rʋ́ʋ́ sɩ́wɔ́ lɩ́sɩ́ hé butoluŋo sɩɛrʋ.
42008032	Rɩ keru ɓɩkana má fa mɩŋ paalɔ nyúú aá dí. Ɛ́ nɛ́ kaŋtɔmɔ ná jɛnnɛ Zeezi, rʋ́ʋ́ pɔ́wɔ́ ŋmɛ́nɔ rɩ́wɔ́ zʋ keru ná. Ʋ saŋ pɔ́wɔ́.
42008033	Kaŋtɔmɔ ná de lɛ báálɔ ná mɛ́, a zʋ keru ná. Keru ná de giŋ lɛ paalɔ ná nyúú tuwi ɓallɛ mʋʋ ná sɩɛrʋ, a nyɔ nyii sʋsɛ.
42008034	Nɩɛ ná fa háá nʋɔlɛ keru ná há ná tʋtʋmɩ́ ná há tʋ́mɛ́, ɓa fɔ́ɔ́ zʋ tɔ́ɔ́ sɩɛrʋ, a zɩ́ baksɛ, a ŋmɔwɛ dáwúre pá nɩɛ.
42008035	Nɩɛ sɩɛ́ mʋ́ rɩ́wɔ́ ná tʋtʋmɩ́ ná há tʋ́mɛ́. Ɓa mʋ́ Zeezi laka, rɩ báálɔ ná kaŋtɔmɔ há lɩ́ɛ́ ká tá, rʋʋ ɩ̃ wɩ́ɛ́, a su gɛrɔ, a ké Zeezi laka; héwíŋ de káŋwɔ́.
42008036	Nɩɛ ná fa há máánɛ́ ráŋ, a ná tʋtʋmɩ́ ná há tʋ́mɛ́, ɓa sɩɛ́ cesi ɛ́ ná kaŋtɔmɔ ná há lɛ́ báálɔ ná mɛ́, a pá nɩɛ ná há kúé.
42008037	Zeraza tíé nɩɛ wuu de isi aá sʋl Zeezi rʋ́ʋ́ lɩ́wɔ́ tɔ́ɔ́ mɛ́, bee wɩ́ɛ́ héwíŋ fa kéŋwó wérí. Ɛ́ nɛ́ Zeezi isi zʋ nyiidaborwie, a bɩrɛ aá col.
42008038	Ɛ́ nɛ́ báálɔ ná kaŋtɔmɔ há lɩ́ɛ́ ká tá, ʋ sʋl sʋl Zeezi, rʋ́ʋ́ lo rʋ́ʋ́ tɩ́ŋʋ́ mɛ́. Amá Zeezi tɔ́ʋ́ ká bʋlɛ́:
42008039	"Bɩrmʋ́ɩ́ jaa, a cesi wɩ́ɛ́ ná wuu Wɩɩsɛ há ɛ́ɛ́ pɛ́ɩ́." Ɛ́ nɛ́ báálɔ ná mʋ́, a cesi Zeezi há á wɩ́ɛ́ ná wuu pɔ́ʋ́, a sú tɔ́ɔ́ sɩɛrʋ wuu.
42008040	Zeezi há bɩ́rɛ́ kuosi daarɛ mʋʋ ná cɔɔ nɔ́ŋɔ, ʋ mʋ́ɔ́ rɩ nɩɛ fa káŋ a ké aá dɛ́llʋ́. Ɓa céŋ kánʋ́.
42008041	Rɩ báálɔ oro má kó ráŋ; ʋ yɩr nɛ́ Zayirisi. Ʋ fa ká Zuwifiwa cémejaa nɔhɔ̃́ rɛ́. Ʋ ko ɓal Zeezi sɩ́ɛ́, a jɛ́nnʋ́ rʋ́ʋ́ kóú jaa,
42008042	bee wɩ́ɛ́ ʋ toló balá léŋ há pérí bɩŋsɛ fí rí bɛllɛ, ʋ nɛ́ dé cɩ́ rʋ́ʋ́ sʋwɛ. Tɛ́ŋ ná mɛ́ Zeezi sɩɛ́ há ísé aá mʋ́, nɩɛ fa káŋ a lɛ́rʋ́, aá yɩ́ɩ́sʋ́.
42008043	Háálɔ oro má fa mɩŋ ráŋ a a pʋɔlá, ʋ cɛ́l bɩ́bɩ́sɛ bɩŋsɛ fí rí bɛllɛ, ká waá toki. ((Ʋ fa zɔ́kʋ́ ɓɩɛ wuu ní dɔ́ktawa nɛ́sɛ mɛ́)), ká nɛ́ŋ wuu wɩ wóllé váárʋ́ ɛ́ pʋɔlɩ́.
42008044	Ʋ sɩɛ́ lʋɔrɛ tuu peri Zeezi har rɩ́, a tɩ́kʋ́ gɛrɔ nʋɔ mɛ́. Mʋ́l ná tɩɩ tɩɩ mɛ́, rɩ cɛ́l ná fa háá lʋ́ʋ́ mɛ́ síkó.
42008045	Ɛ́ nɛ́ Zeezi bɔsɛ: "Áŋ rɩ́ tɩ́kɩ́ŋ mɛ́?" Nɩɛ wuu sɩɛ́ há bʋ́lɛ́ aá kɛ́rwɔ́ tɩɩ mɛ́, ɛ́ nɛ́ Pɩɛrɛ sɛ́: "Karmɩ"ana, nɩɛ kánɔ́ lɛ́rɩ́ aá yɩ́ɩ́sɩ́!"
42008046	Amá Zeezi sɛ́: "Nɛ́ŋ rɛ́ tɩ́kɩ́ŋ mɛ́, bee wɩ́ɛ́ dóé rí lɩ́ŋ mɛ́."
42008047	Háálɔ ná nóó rʋ́ʋ́ wɩ́"aalɩ́ ná nyɩ́ɩ́sɔ́. Ɛ́ nɛ́ ʋ cel cel ko ɓírmi Zeezi sɩ́ɛ́, a máŋsɛ jamáŋ ná wuu sɩ́ɛ́ mɛ́, wɩ́ɩ́ ná há tɛ ʋ tɩ́kʋ́ mɛ́, arɩ́ ɛ́ ná ʋ há dúóré mʋ́l ná tɩɩ tɩɩ mɛ́.
42008048	Ɛ́ nɛ́ Zeezi bʋl pɔ́ʋ́ bʋlɛ́: "Háálɔ, ɩ há láŋ dí ní dúórí; mʋ́mʋ́ rɩ́ tɛŋfɩ́ɛ́l."
42008049	Zeezi nʋɔ ha wɩ tíé ɓálɛ́, rɩ nɛrɔ nɛ́ lɛ́ Zuwifiwa cémejaa nɔhɔ̃́ ná jaa ko, a bʋl pɔ́ʋ́ bʋlɛ́: "Ɩ toló ná mɩɩsɛ ténnó, báá sɩ́ Karmɩ"ana naa gbá yɔ́ɔ́."
42008050	Amá Zeezi há nɛ́ ɛ́, ʋ bʋ́l Zuwifiwa cémejaa nɔhɔ̃́ ná rɩ́ bʋlɛ́: "Sɩ́ héwíŋ fá; ɩ é ha a yardá, ʋ nɛ́ ká wɩ́ɩ́, ʋ sɩ́ isi."
42008051	Zeezi há mʋ́ɛ́ peri báálɔ ná jaa, ʋ wɩ lóé nɛ́ŋ wuu zʋ, rɩ Pɩɛrɛ rɩ́ Zaŋ arɩ́ Zakɛ, a sɩɛ́ pi tolwie áná rɩ́rʋ́ maá, dʋŋɔ rá.
42008052	Ká nɩɛ wuu ká nyɛ ɓa háá wié, aá hiĩni tolwie ná wɩ́ɛ́. Ɛ́ nɛ́ Zeezi sɛ́: "Ɩ́ sɩ́ wí; ʋ wɩ sʋ́wɛ́, ʋ pɩ́ dóŋ ní."
42008053	Ɛ́ nɛ́ ɓa cícermi Zeezi mí, bee wɩ́ɛ́ ɓa ɩ́ɔ̃́ rʋʋ sʋ́wɔ́ nɛ́.
42008054	Amá Zeezi cɔ́ tolwie ná nɛ́sɛ mɛ́, ká bʋl kɩ́ŋkáŋ bʋlɛ́: "Tolwie, isi!"
42008055	Ɛ́ nɛ́ ʋ hiẽsó bɩrko; mʋ́l ná tɩɩ tɩɩ mɛ́, rʋʋ ísó. Zeezi sɛ́ rɩ́wɔ́ pɔ́ʋ́ ɓɩdííli rʋ́ʋ́ dí.
42008056	Ʋ ɛ́ de vɔkɛ tolwie áná rɩ́rʋ́ maá, ká Zeezi sɛ́ rɩ́wɔ́ pɔ́, rɩ́wɔ́ sɩ́ tʋtʋmɩ́ ná há tʋ́mɛ́ wɩ́ɛ́ bʋ́l pá nɛ́ŋ wuu.
42009001	Zeezi yɩ́rʋ́ karmɩbɛlɛ ná fí rɩ́ bɛllɛ hé náŋá mɛ́, a nyʋ́ɔ́sɩ́wɔ́, rɩ́wɔ́ ka dóé arɩ́ tíŋ kaŋtɔmɔ wuu nyúú, ká wólli pʋɔllɛ má aá dúóri.
42009002	Ɛ́ nɛ́ ká ʋ sɩɛ́ tʋ́ŋwɔ́ rɩ́wɔ́ gʋɔrɛ bʋl Wɩɩsɛ kuótɔ́ɔ́ wɩ́ɛ́ pá nɩɛ, ká dúóri pʋɔllɛ.
42009003	Ʋ sɩɛ́ bʋl pɔ́wɔ́ bʋlɛ́: "Ɩ́ sɩ́ óŋ wuu píí lɛ ŋmɛ́nɔ. Ɩ́ sɩ́ deŋtuke pí, a sɩ́ lɔkɔ́ pí, a sɩ́ ɓɩdííli pí, a sɩ́ meéwí pí, a sɩ́ gɛnnɛ bɛllɛ pá.
42009004	Ɩ́ há mʋ́ɛ́ zʋ jaa ná wuu, ɩ́ ké ráŋ, a kaá jɛ́ɩ́wa kal colí.
42009005	Ká ɩ́ há mʋ́ ráŋ ná wuu ɓa vɛ́ɩ́wa, rɩɩ́wa kúó aá lɛ ɛ́ tɔ́ɔ́ mɛ́, ɩ́ ɓósíwa naasɛ kuŋkulo, rʋ́ʋ́ ɛ́ a sɩɛ́da pɔ́wɔ́."
42009006	Ɛ́ nɛ́ Zeezi karmɩbɛlɛ ná ɓɩɛ́na isi, a gʋɔrɛ tɔ́nɛ wuu, a bʋl Labaarɩwero wɩ́ɛ́, ká dúóri pʋɔllɛ dɩhɛ̃́ wuu.
42009007	Kuóro Erodi há nɛ́ wɩ́ɛ́ ná wuu háá ɛɛ́, ʋ beŋtúú wɩ pɩ́nɛ́. Nɩɛ náŋa sɛ́ rɩ́ Zaŋ Batiisi ní bɩ́rɛ́ isi a lɛ sʋsɛ mɛ́;
42009008	náŋa má sɛ́ rɩ́ Eli ní kúé, ká nɩɛ náŋa má sɛ́, rɩ́ tésíé mí Wɩɩsɛ wɩ́laabʋlla ná oro rí bɩ́rɛ́ isi sʋʋ mɛ́.
42009009	Amá Erodi sɛ́: "Ŋ nɛ́ ɛ́ɛ́ ɓa coki Zaŋ nyúú. Áŋ rɩ́ sɩɛ́ ká báálɔ né wɩ́ɛ́ ɓa háá bʋlɛ́, ŋ nɩ́nɛ nyɛ?" Ɛ́ nɛ́ Erodi hé dóé jɩ́ja rʋ́ʋ́ ná ɛ́ tɩ́na.
42009010	Zeezi nɩtʋmɛ́ ná bɩ́rɔ́ kóú rí, a césíwó wɩ́"állɛ wuu pɔ́ʋ́. Ɛ́ nɛ́ ʋ káŋwɔ́ dʋŋɔ ɓa gɩɩkɛ a mʋ́ tɔ́ɔ́ oro laka; ɛ́ tɔ́ɔ́ yɩr nɛ́ Bɛtɩsayɩda.
42009011	Nɩkana ná kɩ́ɛ́lɛ zɩŋ a tɩ́ŋʋ́ har mʋ́. Zeezi caklɔ́wɔ́, a bʋl Wɩɩsɛ kuótɔ́ɔ́ wɩ́ɛ́ pɔ́wɔ́; nɩɛ ná háá wɩɩlɛ́ aá ja tɛŋfɩ́ɛ́l, ʋ dúóríwó má.
42009012	Wɩɩsɛ há púlé aá pɔrɛ, Zeezi karmɩbɛlɛ ná fí rí bɛllɛ sɩɛ́ tuu pérú a bʋlɛ́: "Tá nɩɛ ná, a makɛ rɩ́wɔ́ mʋ́ tɔ́nɛ rɩ́ baksɛ ná há mɩŋ laka rɛɛ́, a ja ɓɩdííle rí dɩpɩ́ŋsɛ; bee wɩ́ɛ́ á dɩmɩnɩ́ né, óŋ wuu to rɛɛ́, gɩr nɛ́."
42009013	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ tɩɩ jaa pɔ́wɔ́ rɩ́wɔ́ dí." Amá ɓa sɛ́: "Dɩpɛ́ŋwa bɔmmʋ́ɔ́ arɩ́ náŋwʋlɛ́ bɛllɛ dʋŋɔ nɛ́ mɩ́ŋrá rɩ́; rʋʋ ká ɛ́, á tɩɩ sɩɛ́ mʋ́ʋ́ yɔwɛ ɓɩdííle ní rɩ́ɩ́ kaa ko pá nɩkaŋdɔ́ɔ́ nyáŋ wuu rɩ́wɔ́ dí."
42009014	Nɩɛ ná fa há mɩŋ ráŋ, ɓa báála dʋŋɔ pérí bʋ́ɩ́"ɔmmʋ́ɔ́. Zeezi sɩɛ́ bʋ́lʋ́ karmɩbɛlɛ ná rɩ́ bʋlɛ́: "Ɩ́ a rɩ́ nɩɛ ná ké mɛɛ́sɛllɛ rɩ́ fí lɛ́ɛ́wa."
42009015	Ɛ́ nɛ́ ɓa tʋŋ ɛ́; a a nɩɛ ná wuu ké.
42009016	Zeezi sɩɛ́ la dɩpɛ́ŋwa ná bɔmmʋ́ɔ́ arɩ́ náŋwʋlɛ́ ná bɛllɛ, a báŋ bel bána rɩ́, ká bɔ́llɛ Wɩɩsɛ, ká kaa conni conni pɔ́ʋ́ karmɩbɛlɛ, ɓa laa ɓa nɩɛ ná.
42009017	Nɩkana ná wuu dí a vɔksɛ, ká ɓa pa káánɛ sú kúrsi fí rí bɛllɛ.
42009018	Kal oro Zeezi gɩ́ɩ́kɔ́ aá cʋɔlɛ Wɩɩsɛ, rʋʋ karmɩbɛlɛ má fa mɩ́nʋ́ laka. Ɛ́ nɛ́ ʋ bɔ́sɩ́wɔ́ bʋlɛ́: "Nɩɛ sɛ́ rɩ́ŋ ká áŋ rɛ́?"
42009019	Ɛ́ nɛ́ ʋ karmɩbɛlɛ ná sɛ́: "Nɩɛ náŋa sɛ́ rɩ́ɩ́ ká Zaŋ Batiisi ní; náŋa sɛ́ rɩ́ɩ́ ká Wɩɩsɛ wɩ́laabʋllɔ Eli ní; náŋa má sɛ́ rɩ́ tésíé Wɩɩsɛ wɩ́laabʋlla ná nɔ́ŋɔ nɛ́ bɩ́rɛ́ isi sʋʋ mɛ́."
42009020	Ɛ́ nɛ́ ʋ bɔ́sɩ́wɔ́: "Ká ɩ́ má sɩɛ́ sɛ́ rɩ́ŋ ká áŋ rɛ́?" Rɩ Pɩɛrɛ sɛ́: "Ɩ nɛ́ ká Kirisi, Wɩɩsɛ Nɩlɩsɛ."
42009021	Ɛ́ nɛ́ Zeezi bʋl pɔ́wɔ́ rɩ́ sɩ́fɩɛma bʋlɛ́: "Ɩ́ pɔ́ rɩ́ɩ́wa háá bʋl ɛ́ wɩ́ɩ́ pá nɛ́ŋ wuu."
42009022	Ká Zeezi sɩɛ́ súúri bʋlɛ́: "Ʋ mɔhɔ̃́ rɩ́ Nɩbiino Bio ná wɩɩla kɩ́ŋkáŋ, rɩ́ nɩhɩɛ̃́sɛ arɩ́ Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna wuu vɔ́ʋ́ wɩ́ɛ́; ɓa sɩ́ ɓʋ́ʋ́, ká rʋ́ʋ́ bɩr"isi sʋʋ mɛ́ tápʋlɛ botoro kal."
42009023	Ʋ har rɩ́ mɛ́, Zeezi bʋ́lɔ́ pɔ́wɔ́ wuu bʋlɛ́: "Rɩ nɛrɔ wuú já rʋ́ʋ́ tɩ́ŋɩ́ŋ mɛ́, rʋ́ʋ́ tɩ́na vɔ́ʋ́ tɩɩ wɩ́ɛ́ tá ráŋ, ká saŋ sʋʋ dagɛsɛ́ wɩɩla kál wuu, a tɩ́ŋɩ́ŋ mɛ́.
42009024	Nɛrɔ ná wuu háá já rʋ́ʋ́ lowi kɛ́rʋ́ mɩɩsɛ mɛ́, ʋ tɩ́na sɩ́ gúlú mɩɩsɛ mɛ́, amá nɛrɔ ná wuu há yóú mɩɩsɛ tá ŋ wɩ́ɛ́, ʋ tɩ́na sɩ́ nóú mɩɩsɛ.
42009025	Nɩbííno há já dúníé onni wuu pɔ́ʋ́ tɩɩ, ká ʋ dʋma yʋ́ksɛ, ɛ́ rá má ʋ zɔkɛ, ʋ nyʋɔrɛ́ mɩŋ nɛɛ́?
42009026	Nɛrɔ ná wuu háá fáŋ mɛ́ tɩŋɛ́ hɩɩ̃sɛ, aá fáŋ wɩ́bʋlɛ má bʋlɛ́ hɩɩ̃sɛ, Nɩbiino Bio má sɩ́ fá tɩ́na hɩɩ̃sɛ, kal ná ʋ háá á rʋ́ʋ́ ko, arɩ́rʋ́ píŋ; píŋ ná há kɔ́ʋ́ Ana Wɩɩsɛ rɩ́rʋ́ malɩ́kawa píŋ.
42009027	Taŋá nɛ́ ŋ bʋl aá pɛ́ɩ́wa, ɩ́ rɛɛ́ nɩcɩ́nɛ nyáŋ náŋa sɩ́ ná Wɩɩsɛ kuótɔ́ɔ́ ná, rɩ ɓa ha wɩ sʋ́sɛ́."
42009028	Zeezi wɩ́bʋlɛ́ ná har rɩ́ mɛ́, a peri tápʋlɛ córí, ʋ yɩ́rɛ Pɩɛrɛ rɩ́ Zaŋ arɩ́ Zakɛ, ʋ rɩ́wɔ́ zɩ́ paalɔ nyúú rʋ́ʋ́ cʋɔlɛ Wɩɩsɛ.
42009029	Tɛ́ŋ ná mɛ́ Zeezi háá cʋɔlɛ Wɩɩsɛ ɛ́, ʋ sɩ́ɛ́ bɩ́rsɔ́, ká ʋ gɛrɔ wuu tʋ́ksɛ, aá tʋl ɓɩ́lɓɩ́l.
42009030	Ɓa ɔ́ɔ́ rɩ́wɔ́ cɛ́, rɩ báála bɛllɛ nɛ́ cɩ́nɛ́, ɓa rɩ́ Zeezi bʋ́bʋl wɩ́ɛ́. Moyizi rí Eli ní;
42009031	ɓa nɛ́ kéŋwó tɩɩ ko nyɩ́ɩ́sɩ́wɔ́ mɛ́, a de caasɛ aá tʋl. Ɓa rɩ́ Zeezi sɩɛ́ bʋ́bʋl ɛ́ ná ʋ háá á rʋ́ʋ́ sʋwɛ Zerizalɛmɛ mɛ́, rʋ́ʋ́ tʋtʋmɛ́ nʋɔ sú, ká rʋ́ʋ́ bɩrcólú Ana rɩ́.
42009032	Ká Pɩɛrɛ rɩ́rʋ́ náŋa de mɩŋ dóŋ mí. Amá ɓa há gírké isi dóŋ mí, ɓa ná Zeezi háá tʋl ɛ́, a ná báála ná bɛllɛ ʋ rɩ́wɔ́ há cɩ́nɛ́.
42009033	Tɛ́ŋ ná mɛ́ báála ná háá kɛkɛ Zeezi mí, Pɩɛrɛ bʋ́lʋ́ rɩ́ bʋlɛ́: "Karmɩ"ana, raá ké rɛɛ́, ʋ wér; á sɩ́ ciki táŋtɛwa botoro, ɩ nɔ́ŋɔ, Moyizi nɔ́ŋɔ, Eli má nɔ́ŋɔ." Ʋ fa wʋ́ʋ́ há bʋ́lʋ́ ná mʋ́l ɛ̃.
42009034	Pɩɛrɛ háá bʋl ɛ́, rɩ duóbána kúó tɔ́wɔ́ mɛ́. Duóbána ná há kúé tɔ́wɔ́ mɛ́ ɛ́, héwíŋ kéŋ Zeezi karmɩbɛlɛ ná.
42009035	Ɓa ɔ́ɔ́ rɩ́wɔ́ cɛ́, rɩ ɓa nɛ́ Wɩɩsɛ liŋó duóbána ná sɩɛrʋ há sɛ́: "Ŋ Bio ní nyɛ, ŋ nɛ́ lɩ́sʋ́; ɩ́ zésú wɩ́ɛ́."
42009036	Ɓa há nɛ́ liŋó ná ko tenni, ɓa ɔ́ɔ́ rɩ́wɔ́ bel, rɩ Zeezi dʋŋɔ nɛ́ cɩ́nɛ́. Ɛ́ nɛ́ Zeezi karmɩbɛlɛ ná há lɛ́ paalɔ ná nyúú tuwi, ɓa táŋŋɩ́wɔ́ nʋɔ; ɓa wʋ́ɔ́ wɩ́náálɛ ná wɩ́ɛ́ bʋ́lɛ́ pá nɛ́ŋ wuu ɛ́ tɛ́ŋ mɛ́.
42009037	Ʋ tɔ́ɔ́ há pʋ́lɛ́ ɓa lɛ paalɔ ná nyúú tuwi, nɩɛ ɓɩkana kúó céŋ Zeezi.
42009038	Báálɔ oro má de cɩ́ nɩkana ná sɩɛrʋ, ká de ŋmɔwɛ búŋse bʋlɛ́: "Karmɩ"ana, ŋŋ́ jɛ́nnɩ́, bélíŋ bio mí, bee wɩ́ɛ́ ŋ bibala léŋ ní.
42009039	Kaŋtɔŋ nɛ́ zɩ́nʋ́. Rʋʋ nɛ́ ísú mí, naasɩ́ balá rʋʋ dé kɩ́kɩ́ɩ́lɛ, ká kaŋtɔŋ ná píŋŋú, a púú yo, ʋ pílli ká mɩŋtɔkúŋ suki nʋɔ. Ʋʋ́ bɛ́ŋsʋ́ wérí; ʋ wɩ kɩ́kɛ́lɛ́ tuwi.
42009040	Ŋ sʋ́lɩ́ karmɩbɛlɛ, rɩ́wɔ́ kiri kaŋtɔŋ ná rʋ́ʋ́ lɛ ká tɔ́ʋ́, ɓa wɩ wóllé kiri."
42009041	Ɛ́ nɛ́ Zeezi sɛ́: "Kéké nɩbííne duo, há wɩ yardá kené; ɩ́ ká nɩbɔ́má! Ŋŋ́ á rɩ́ŋ mɩ́nɩ́wa sɩɛrʋ dáánɛ mɔ ɛrɛ́ rɛ́, a sɩɛ́ nyámmɩ́wa wɩ́"állɛ nyáŋ?" Ká sɩɛ́ bʋl bio ná áná rɩ́ bʋlɛ́: "Kánɩ́ bio ná ko rɛɛ́."
42009042	Bio ná há dé ko rʋ́ʋ́ peri, rɩ kaŋtɔŋ ná píŋŋú, a púú yo tíé, ʋ pílli. Amá Zeezi bɛ́sɛ́ kaŋtɔŋ ná mɛ́, ʋ lɛ ká tá bio ná, ʋ dúóri, ʋ púú pɔ́ʋ́ áná.
42009043	Nɩɛ ná wuu há ná Wɩɩsɛ dóézeno ná há tʋ́mɛ́, ʋ dé gɩ́rwɔ́ nɛ́. Zeezi wɩ́"állɛ ná wuu sɩɛ́ há gɩ́rwɔ́, ɛ́ nɛ́ ʋ bʋ́lʋ́ karmɩbɛlɛ rɩ́ bʋlɛ́:
42009044	"Ɩ́ é, ɩ́ ɓílíwa dɩlla a zesi wɩ́ɛ́ nyáŋ wérí: ɓa sɩ́ ka Nɩbiino Bio hé nɩbííne nɛ́sɛ mɛ́."
42009045	Amá ʋ karmɩbɛlɛ wɩ ɛ́ wɩ́bʋlɩ́ mʋ́l nɩ́ɛ́; ɛ́ wɩ́ɩ́ fa ká wɩ́féŋsí rí ɓa sɩ́ɛ́ mɛ́, a makɛ rɩ́wɔ́ sʋ́ʋ́ mʋ́l zɩ́mʋ́; ká ɓa fɩ́fá Zeezi bɔsɛ́, ɛ́ wɩ́ɩ́ mʋ́l mɛ́.
42009046	Jaáá, Zeezi karmɩbɛlɛ fa kéŋ hɩɛ̃́sɛ wɩ́ɛ́ aá pɔsɛ náŋá, aá ja rɩ́wɔ́ zɩ́ŋwɔ́ sɩɛrʋ nɔhɔ̃́.
42009047	Zeezi sɩɛ́ há ɩ̃́wɔ́ sabɩɩna, ɛ́ nɛ́ ʋ ka biwie ko bílú laka,
42009048	ká bʋl pɔ́wɔ́ bʋlɛ́: "Nɛrɔ ná wuu há tɩ́ŋɩ́ŋ wɩ́ɛ́ a ka biwie né wérí, ŋ tɩɩ nɛ́ tɩ́na ka wérí ɛ́; ká nɛrɔ ná wuu sɩɛ́ há keníŋ wérí, nɛrɔ ná há tʋ́mɩ́ŋ nɛ́ tɩ́na ka wérí ɛ́. Nɛrɔ ná há kɛ́ɩ́wa wuu sɩɛrʋ ɓɩwie, ʋ tɩ́na nɛ́ ká nɔhɔ̃́."
42009049	Ɛ́ nɛ́ Zaŋ, Zeezi karmɩbio nɔ́ŋɔ sɛ́: "Karmɩ"ana, á ná báálɔ oro, rʋʋ kení yɩr aá kiri kaŋtɔmɔ nɩɛ mɛ́; ɛ́ nɛ́ á wɩ sáŋɛ́ pɔ́ʋ́, bee wɩ́ɛ́ ʋ tórá oro."
42009050	Ɛ́ nɛ́ Zeezi sɛ́: "Ɩ́ sʋ́ʋ́ mɛ́ kɛ́rʋ́; nɛrɔ ná há wɩ́ɩ́wa mɛ́ cɩ́nɛ́, ʋ mɩ́nɩ́wa har nɛ́."
42009051	Zeezi dúníé mí lɩɩ zɩ́ bána tápʋlɛ háá peré, ʋ kenú tɩɩ rɩ́ taŋá, rʋ́ʋ́ mʋ́ Zerizalɛmɛ,
42009052	a sɩɛ́ tʋŋ nɩɛ rɩ́wɔ́ lɔ́ʋ́ sɩ́ɛ́ a mʋ́ Samari dɩtɩ́llɛ tɔ́ɔ́ oro, a bɩrmɛ dɩhɩ̃́ bílú mí.
42009053	Amá tɔ́ɔ́ ná nɩɛ vɛ́ Zeezi, ʋ há cáásɛ́ Zerizalɛmɛ mʋ́mʋ́ wɩ́ɛ́.
42009054	Zeezi karmɩbɛlɛ Zakɛ rɩ́ Zaŋ há ná ɛ́, ɛ́ nɛ́ ɓa sɛ́: "Nyuutɩna, ɩ waá lo ráá a rɩ́ níŋ lɛ bána nyúú ko tuwi díwó?"
42009055	Ɛ́ nɛ́ Zeezi bɩ́rɛ bɛ́sɩ́wɔ́ mɛ́ arɩ́ sɩ́fɩɛma ((a bʋlɛ́: "Ɩ́ wɩ sabɩɩna ná há keníwa aá a ɛ̃.
42009056	Nɩbiino Bio wɩ kúé rʋ́ʋ́ ɓʋ́ʋ́sɛ nɩɛ nɛ́, amá ʋ kúó rʋ́ʋ́ lɔ́wɔ́ tá nɛ́.")) Ká ɓa daarɛ mʋ́ tɔ́ɔ́ nɔ́ŋɔ.
42009057	Ɓa há pí ŋmɛ́nɔ aá va, ɛ́ nɛ́ báálɔ oro bʋl Zeezi rí bʋlɛ́: "Ŋ sɩ́ tɩ́ŋɩ́ mɛ́ a mʋ́ɩ́ háá mʋ́ ráŋ ná wuu."
42009058	Ɛ́ nɛ́ Zeezi bʋl pɔ́ʋ́ bʋlɛ́: "Kílowa kéŋ bʋɔnnɛ aá zʋ, diíwiisi má ka dallɛ aá zʋ; amá Nɩbiino Bio wɩ dɩpɩ́fɩɛlɩ́ kené."
42009059	Ɛ́ nɛ́ Zeezi bʋl nɛrɔ nɔ́ŋɔ mɛ́ bʋlɛ́: "Tɩ́ŋɩ́ŋ mɛ́." Ɛ́ nɛ́ tɩ́na sɛ́: "Karmɩ"ana, lo rɩ́ŋ mʋ́ húŋ áná kɛ́rɛ́."
42009060	Ɛ́ nɛ́ Zeezi bʋl pɔ́ʋ́ bʋlɛ́: "Lo rí sʋsɛ húwó sʋsɛ, ká ɩ é, mʋ́ bʋl Wɩɩsɛ kuótɔ́ɔ́ ná wɩ́ɛ́ pá nɩɛ."
42009061	Nɛrɔ nɔ́ŋɔ má baa bʋlɛ́: "Nyuutɩna, ŋ sɩ́ tɩ́ŋɩ́ mɛ́, amá lo rɩ́ŋ mʋ́ bʋl táŋ jaa nɩɛ kɛ́rɛ́."
42009062	Ɛ́ nɛ́ Zeezi bʋl pɔ́ʋ́ bʋlɛ́: "Nɛrɔ ná wuu há tííné rʋ́ʋ́ parɛ, ká bɩ́rɛ aá dɛ́llʋ́ har rɩ́, ʋ tɩ́na wɩ tʋtʋmɩ́ wuu kené Wɩɩsɛ kuótɔ́ɔ́ ná sɩɛrʋ."
42010001	Ʋ ɛ́ har rɩ́ mɛ́, Nyuutɩna báá lɩ́sɛ nɩɛ náŋa mɛɛ́sɩbotoro rí fí, a tʋ́ŋwɔ́ bɛllɛ bɛllɛwa, rɩ́wɔ́ lɔ́ʋ́ sɩ́ɛ́ a mʋ́ tɔ́zeŋsi ná, rɩ́ dɩhɛ̃́ ná wuu ʋ tɩɩ há mɔhɛ̃́ rʋ́ʋ́ mʋ́.
42010002	Ʋ sɩɛ́ bʋ́lwɔ́ rɩ́ bʋlɛ́: "Ɓɩɛ kánɔ́ baka mɛ́ aá ja kʋsɛ́, ká tʋtʋnna wɩ kaŋ. Ɛ́ wɩ́ɛ́, ɩ́ sʋl baka tɩ́na rʋ́ʋ́ hé tʋtʋnna ʋ baka mɛ́ rɩ́wɔ́ kʋsɛ.
42010003	Ɩ́ mʋ́! Ná, ɩ́ nɩhɩ̃́ pewiisi ní, ŋ tʋŋ kaadíhuorúwa sɩɛrʋ.
42010004	Ɩ́ sɩ́ meéwí gɛbʋ́ɔ́ra pí, a sɩ́ kotokó pí, a sɩ́ natɔɔsɛ pá, a sɩ́ nɩɛ bɔ́llʋ́ ŋmɛ́nɔ mɛ́.
42010005	"Rɩɩ́wa mʋ́ɔ́ zʋ jaa wuu, ɩ́ la sɩ́ɛ́ bʋlɛ́: 'Rɩ́ Wɩɩsɛ pá jaa né tɛŋfɩ́ɛ́l!'
42010006	Rɩ tɛŋfɩ́ɛ́l nɛrɔ mɩŋ ɛ́ jaa mɛ́, ɩ́ tɛŋfɩ́ɛ́l cʋɔla ná sɩ́ peri tɩ́na; rɩ ɛ́ rá, ɩ́ tɛŋfɩ́ɛ́l cʋɔla ná bɩ́rkóíwa nɛ́.
42010007	Rɩ ɓa sáŋɩ́wa, ɩ́ ké ɛ́ jaa mɛ́, aá dí ɓɩɛ ná ɓa há pɛ́ɩ́wa, aá nyɔ nyɔɔlɔ́ ná má ɓa há pɛ́ɩ́wa. Tʋtʋnnɔ mɔhɔ̃́ rʋ́ʋ́ nóú túme. Ɩ́ sɩ́ jɩɩsɛ dɛ́ŋŋʋ́.
42010008	"Rɩɩ́wa nɛ́ zʋ́ tɔ́ɔ́ wuu rɩ́wɔ́ sáŋɩ́wa, omo ná ɓa há pɛ́ɩ́wa, ɩ́ dí.
42010009	Ɩ́ dúóri ɛ́ tɔ́ɔ́ pʋɔllɛ, ká bʋl pá ɛ́ tɔ́ɔ́ nɩɛ bʋlɛ́: 'Wɩɩsɛ kuótɔ́ɔ́ túó péríwa.'
42010010	Amá rɩɩ́wa nɛ́ zʋ́ tɔ́ɔ́ wuu rɩ́wɔ́ vɛ́ɩ́wa, ɩ́ lɩɩ cɩ́ ŋmɛ́nɔ nyúú ká bʋlɛ́:
42010011	'Á ɓósíwa tɔ́ɔ́ kuŋkulo ná má tɩɩ há tɔ́rá naasɛ mɛ́, a héíwa mɛ́. Amá ɩ́ taŋa zɩŋ rɩ́ Wɩɩsɛ kuótɔ́ɔ́ túó péríwa.'
42010012	Ŋ bʋ́lɔ́ aá pɛ́ɩ́wa, kal ná Wɩɩsɛ háá á rʋ́ʋ́ dí sarɩ́ya, ʋ sɩ́ bɛŋsɛ ɛ́ tɔ́ɔ́ nɩɛ, a kɩ́llɛ Sodomi nɩɛ.
42010013	"Kɔrazɛ̃ tɩ́náwa, ɩ́ sɩ́ ná wɩɩla! Bɛtɩsayɩda tɩ́náwa, ɩ́ má sɩ́ ná wɩɩla! Nyáŋsɛ ná há tʋ́mɩ́wa dɩhɩ̃́, rɩ ɛ́ nyáŋsɛ fa tʋ́ŋ Tiiri rí Sɩdɔŋ nɩɛ sɩ́sɩ́ɛ́nnʋ́wa nɛ́, nyɛ mɛ́ fól wuu, ɓa súwó sazɔkɔ́ gɛnnɛ, a pa tapʋmmɔ bʋ́kwɔ́ tɩɩ, rɩ́ nɩɛ zɩŋ rɩ́ ɓa bɩ́rsɔ́.
42010014	Wɩ́ɩ́ ná háá tɩ́llɛ́, rɩ́ kal ná Wɩɩsɛ háá á rʋ́ʋ́ dí sarɩ́ya, rʋ́ʋ́ bɛ́ŋsɩ́wa kɩ́llɛ Tiiri rɩ́ Sɩdɔŋ nɩɛ nɛ́ ɛ́.
42010015	Ɩ́ má, Kapɛrnayimi tɩ́náwa, ɩ́ bɩ́ɩ́nɔ́ ɩ́ sɩ́ zɩ́ peri Wɩɩsɛ? Ɛ́ toó, ɩ́ sɩ́ tuwi tíé mʋ́l wuu, lɛlɛ tɔ́ɔ́ sɩɛrʋ."
42010016	Ká Zeezi baa bʋ́lʋ́ karmɩbɛlɛ rɩ́ bʋlɛ́: "Nɛrɔ ná wuu há zésíwa wɩ́bʋlɛ́, ŋ nɛ́ tɩ́na zesi ɛ́; ká nɛrɔ ná wuu há vɛ́ɩ́wa, ŋ nɛ́ tɩ́na vɛ ɛ́. Nɛrɔ ná wuu sɩɛ́ há vɛ́ŋ, ʋ tɩ́na vɛ́ nɛrɔ ná há tʋ́mɩ́ŋ nɛ́."
42010017	Nɩɛ ná mɛɛ́sɩbotoro rí fí Zeezi há tʋ́mɛ́, ɓa bɩ́rɔ́ kóú rɩ́ arɩ́ satɔrɔ́, a bʋlɛ́: "Nyuutɩna, ɩ yɩr mɛ́, kaŋtɔmɔ má tɩɩ sáŋɔ́ aá tɩ́ŋrá sɛ́."
42010018	Ɛ́ nɛ́ Zeezi bʋl pɔ́wɔ́ bʋlɛ́: "Ŋ ná Sɩtaanɛ rʋʋ lɛ́ bána rɩ́ tuwi ɓal, anɛ duófɩ́llɔ.
42010019	Ɩ́ ná, ŋ pɛ́ɩ́wa tíŋ, rɩ́ɩ́wa wólli dʋma rɩ́ nʋɔnnɛ daha va, a wólli dɩŋdɔmɔ dóé tɩ́tɩ́ksɛ, ká rɩ́ wɩ́ɩ́ wuu sɩ́ɩ́wa á.
42010020	Ɩ́ taŋa sɩ́ jɩ́jʋ́ɔ́sʋ́ kaŋtɔmɔ há sáŋɛ́ tɩ́ŋɩ́wa sɛ́ nɛ́, amá ɩ́ jɩ́jʋɔsɛ, ɩ́ yɩra há pʋ́ŋsɛ arzána mɛ́ wɩ́ɛ́ nɛ́."
42010021	Mʋ́l ná tɩɩ tɩɩ mɛ́, rɩ Wɩɩsɛ Sabɩɩna ɔ́ɔ́ satɔrɔ́ sú Zeezi, ɛ́ nɛ́ ʋ sɛ́: "Ŋ Ana, ɩ nɛ́ ká bána nyúú, rɩ́ tíé nyúú onni wuu Nyuutɩna; ŋŋ́ bɔ́llɩ́ rɛ́, bee wɩ́ɛ́ ɩ há féŋsi wɩ́ɛ́ ná wɩ́zɩnna rɩ́ zɩmɛ́ tɩ́náwa mɛ́, ɩ mákwɔ́ pá heŋbiisi. Óó, ŋ Ana, ɩ cólle sɩɛrʋ nɛ́ ɩ tʋŋ ɛ́.
42010022	"Ŋ Ana pí wɩ́ɛ́ ná wuu dóé héŋ nɛ́sɛ mɛ́. Rɩŋ Ana dʋŋɔ rá, nɛ́ŋ wuu wɩ́ŋ há ká nɛ́ŋ ná ɛ̃. Nɛ́ŋ má wuu wɩ́ŋ Ana há ká nɛ́ŋ ná ɛ̃, rɩŋ dʋŋɔ rá, arɩ́ nɩɛ ná ŋ há có rɩŋ mákʋ́ pɔ́wɔ́."
42010023	Ɛ́ har rɩ́ mɛ́, Zeezi bɩ́rʋ́ sɩ́ɛ́ cáásʋ́ karmɩbɛlɛ, a bʋl pɔ́wɔ́ dʋŋɔ bʋlɛ́: "Ɩ́ ná wér, ɩ́ sɩ́ɛ́ há ná wɩ́ɛ́ nyáŋ!
42010024	Taŋá nɛ́ ŋ bʋl aá pɛ́ɩ́wa, Wɩɩsɛ wɩ́laabʋlla arɩ́ kuózeŋsi ɓɩkana, fa hɩ́ɛ̃́nɔ́ rɩ́wɔ́ néíwa wɩ́náálɛ nyáŋ, ká wʋ́ɔ́ né, a hɩɛ̃nɛ rɩ́wɔ́ zésíwa wɩ́zesé nyáŋ, ká wʋ́ɔ́ zésé."
42010025	Ɛ́ nɛ́ Wɩɩsɛ kɛŋzɩnnɔ oro háá já rʋ́ʋ́ mɩl Zeezi ná, ʋ isi bʋlɛ́: "Karmɩ"ana, beé rí mɔhɛ̃́ rɩ́ŋ a, ká ná mɩɩsɛ ná há waá tenni?"
42010026	Ɛ́ nɛ́ Zeezi sɛ́: "Beé rí ɓa pʋ́ŋsɛ Wɩɩsɛ kíŋse kɛnɔ sɩɛrʋ? Ɩ́ kármɔ́ ná beé rí ráŋ?"
42010027	Rɩ báálɔ ná sɛ́, ɓa pʋ́ŋsɔ́ bʋlɛ́: "Cólli Nyuutɩna ɩ Wɩɩsɛ, rɩ́rɩ́ sɩɛrʋ wuu, rɩ́rɩ́ dʋma wuu, rɩ́rɩ́ taŋá wuu arɩ́rɩ́ sabɩɩna wuu; ká cóllí nɩbínɔ́ŋɔ anɩ́ tɩɩ."
42010028	Ɛ́ nɛ́ Zeezi sɛ́: "Ɩ bʋ́l wérí; tɩŋ ɛ́, ɩ sɩ́ ná mɩɩsɛ ná há waá tenni."
42010029	Amá Wɩɩsɛ kɛŋzɩnnɔ ná háá ja taŋá rʋ́ʋ́ pɔ́ʋ́ tɩɩ, ɛ́ nɛ́ ʋ bɔsɛ Zeezi a bʋlɛ́: "Ká áŋ rɩ́ káŋ nɩbínɔ́ŋɔ é?"
42010030	Ɛ́ nɛ́ Zeezi sʋ́ɔ́lɛ pɔ́ʋ́ bʋlɛ́: "Báálɔ oro rí lɛ́ Zerizalɛmɛ a curi aá tuwi Zeriko. Ʋ válɔ́ aá mʋ́, rɩ gaara nɛ́; ɓa kánʋ́, a wúrkú gɛnnɛ, a lɔ́ʋ́ ɓɩɛ, ká ŋmɔ́wʋ́ wérí, ʋ cɩ́ sʋʋ mɛ́, ɓa tɔ́ʋ́ ráŋ ká col.
42010031	Rɩ Wɩɩsɛ vʋk"ɔɔsɔ oro má pí ɛ́ ŋmɛ́nɔ tɩɩ aá ko; ʋ há dé yo sɩ́ɩ́ ná báálɔ ná rʋʋ pɩ́nɔ́, ʋ dé cʋ́rɛ nɛ́, a daarɛ col ká tá.
42010032	Levi jɩmʋ́l nɛrɔ oro má fa pí ɛ́ ŋmɛ́nɔ aá ko; ʋ má há dé yo sɩ́ɩ́ ná báálɔ ná rʋʋ pɩ́nɔ́, ʋ má dé cʋ́rɛ nɛ́, a daarɛ ká tá.
42010033	Amá Samari tɩ́náwa báálɔ oro, má há pí ɛ́ ŋmɛ́nɔ tɩɩ a ko peri báálɔ ná há pɩ́nɛ́, a nóú, ʋ susu kenú wérí.
42010034	Ɛ́ nɛ́ ʋ tuu peri, a sɛ́sʋ́ tɛŋ fʋrʋ ná arɩ́ dɩvɛ́ŋ, a hé nʋʋ, a ja pɛ́ŋsɛ bá, a púú sákʋ́ kokúme daha, a kánʋ́ mʋ́ nɩhʋɔra dɩcɩkɩ́, a bélú mí ráŋ.
42010035	Tɔ́ɔ́ pʋl, ʋ isi lɩ́sɛ déníé bɛllɛ a pá nɩhʋɔra dɩcɩkɩ́ bíbello, ká bʋlɛ́: 'La, aá bel báálɔ né mí. Rɩŋ nɛ́ mʋ́ɛ́ ká bɩrko, rɩɩ ŋmɔ́wɛ́ kɩŋ kɩ́llɛ ɛ́, ŋ sɩ́ túmí.' "
42010036	Zeezi sɩɛ́ sʋ́ɔ́lɛ tenni ká bɔsɛ Wɩɩsɛ kɛŋzɩnnɔ ná bʋlɛ́: "Nɩɛ nyáŋ botoro sɩɛrʋ, orí rí pí báálɔ ná, gaara há bʋ́rmɛ́, a mákʋ́ nɩbínɔ́ŋɔ?"
42010037	Ɛ́ nɛ́ Wɩɩsɛ kɛŋzɩnnɔ ná sɛ́: "Nɛrɔ ná há fá báálɔ ná susu ní." Ɛ́ nɛ́ Zeezi sɩɛ́ bʋl pɔ́ʋ́ bʋlɛ́: "Aã, ɩ má mʋ́ tʋŋ ɛ́ tɩɩ."
42010038	Zeezi rɩ́rʋ́ karmɩbɛlɛ há pí ŋmɛ́nɔ aá col, ɓa mʋ́ɔ́ zʋ tɔ́ɔ́ oro. Háálɔ oro sɩɛ́ fa mɩŋ ɛ́ tɔ́ɔ́ mɛ́, ɓaá yɩ́rɛ Martɛ; ʋ cakla Zeezi ʋ jaa mɛ́.
42010039	Ɛ́ háálɔ fa kéŋ maábio, ɓaá yɩ́rɛ Maari. Zeezi sɩɛ́ há kéné, Maari é dé mʋ́ kénú laka nɛ́, aá zésú wɩ́bʋlɛ́.
42010040	Ká Martɛ fɛ́l sɩ́ɩ́ jaa tʋtʋmɛ́ mɛ́, aá wálmɛ rʋ́ʋ́ a ɓɩdííle pá Zeezi; a wuu pii bɔl. Ɛ́ nɛ́ ʋ tuu peri bʋl Zeezi mí bʋlɛ́: "Nyuutɩna, ŋ maábio há wɩ́ŋ mɩ́ɩ́ pɛ́, káŋ dʋŋɔ de ka tʋtʋmɛ́ vɩ́vɛ́, ʋ ɛ́ wɩ́ɩ́ mɩ́ɩ́ wɛ? A rʋ́ʋ́ sɩɛ́ isi pɛ́ŋ mɛ́ yá."
42010041	Ɛ́ nɛ́ Nyuutɩna bʋl pɔ́ʋ́ bʋlɛ́: "Martɛ, Martɛ, ɩ lóó wɩ́ɛ́ ɓɩkana wɩ́wálmɩ́ yɔ́ɔ́.
42010042	Amá wɩ́balá léŋ ní ká wɩ́tɩɩ. Maari ní bɛ́llɛ́ pi ker ná há wéró kɩ́ŋkáŋ. Nɛ́ŋ wuu wʋ́ʋ́ wuo kaá lɔ́ʋ́ rɩ́."
42011001	Kal oro Zeezi faá cʋɔlɛ Wɩɩsɛ dɩhɩ̃́ oro. Ʋ há cʋ́ɔ́lɛ́ ko tenni, ʋ karmɩbɛlɛ nɔ́ŋɔ bʋ́lʋ́ rɩ́ bʋlɛ́: "Nyuutɩna, máŋsɩ́rá Wɩɩsɛ cʋɔlɛ́, anɛ Zaŋ há máŋsʋ́ karmɩbɛlɛ Wɩɩsɛ cʋɔlɛ́ ɛ́."
42011002	Ɛ́ nɛ́ Zeezi bʋ́lwɔ́ rɩ́ bʋlɛ́: "Rɩɩ́wa kúó aá cʋɔlɛ Wɩɩsɛ, ɩ́ bʋlɛ́: 'Á Ana Wɩɩsɛ, a rɩ́ nɩɛ zɩŋ rɩ́ɩ́ nɛ́ ká Wɩɩsɛ; lo ríí kuorí ko!
42011003	Párá nʋɔ ɓɩdííli kál wuu.
42011004	Á há á wɩ́ɛ́ ná zɔ́kɩ́ mɛ́, hérá suúri, bee wɩ́ɛ́ rɩ nɛ́ŋ rɩ́ ɛ́ɛ́ zɔ́krá mɛ́, á máá hóú suúri rí; ká sɩ́ ló ráá zʋ díŋe sɩɛrʋ.' "
42011005	Zeezi baa bʋl pɔ́wɔ́ bʋlɛ́: "Ɩ́ sɩɛrʋ, orí rí sɩ́ kánʋ́ naŋnɔ́ŋɔ, rʋ́ʋ́ naŋnɔ́ŋɔ ná isi kóú rí tɩ́taŋ ɓaamɔnáŋáwa mɛ́, a bʋ́lʋ́ rɩ́ bʋlɛ́: 'Ŋ naŋnɔ́ŋɔ, kɩ́mɩ́ŋ dɩpɛ́ŋwa botoro,
42011006	bee wɩ́ɛ́ ŋ naŋnɔ́ŋsɛ oro rí cɩ́kɩ́ŋ nyúú, ká ŋ wɩ óŋ wuu kené rɩ́ŋ pɔ́ʋ́.'
42011007	"Rʋʋ naŋnɔ́ŋɔ ná rɩ́ ʋ há sʋ́l ɛ́, rʋʋ nɛ́ cɩ́nʋ́ jaa sɩɛrʋ ká bʋlɛ́: 'Sɩ́ŋ naa gbá; ŋ tɔ́ dánnʋɔ, ŋ rɩ́rɩ́ŋ bɛlɛ pɩ́nɔ́; ŋ wɩ wuo isi ja dɩpɛ́ŋwa aá pɛ́ɩ́.'
42011008	Ŋ nɛ́ bʋ́lɛ́ pɛ́ɩ́wa, rʋʋ nɛ́ wɩ ísé jaa pɔ́ʋ́, ʋ há kɔ́ʋ́ naŋnɔ́ŋ yɩr mɛ́ má, ʋ haarɛ́ ná é yɩr mɛ́, ʋ sɩ́ isi, ʋ naŋnɔ́ŋɔ háá ja onni ná wuu, ʋ sɩ́ pɔ́ʋ́.
42011009	"Ɛ́ wɩ́ɛ́, ŋ bʋ́lɔ́ aá pɛ́ɩ́wa: Ɩ́ sʋl, Wɩɩsɛ sɩ́ pɛ́ɩ́wa; ɩ́ ja, ɩ́ sɩ́ ná; ɩ́ ŋmɔwɛ boro mí, ɓa sɩ́ wúrí pɛ́ɩ́wa.
42011010	Nɛrɔ ná wuu háá sʋlɛ́, Wɩɩsɛ sɩ́ pɛ́ɩ́; ɩ ná háá jɛɛ́, ɩ sɩ́ ná, ká ɩ ná má háá ŋmɔwɛ boro mí, ɓa sɩ́ wúri pɛ́ɩ́.
42011011	"Ɩ́ sɩɛrʋ, rɩ oro ká bíí áná, ((rʋ́ʋ́ bio sʋl dɩpɛ́ŋ, ʋ sɩ́ saŋ pi dɔ́wɩ́ pɔ́ʋ́?)) Ɛ́ rá má rʋʋ bio ná nɛ́ sʋ́l náŋwʋlɩ́, ʋ sɩ́ saŋ pi dʋŋ pɔ́ʋ́?
42011012	Rɩ zíhal nɛ́ rʋ́ʋ́ sʋl, ʋ sɩ́ saŋ pi nʋɔmɔ pɔ́ʋ́?
42011013	Ɩ́ sɩɛ́ há ká nɩbɔ́má, ká zɩŋ oŋwere pii pɛ́ɩ́wa bɛlɛ, ɩ́ zɩŋ rɩ́ Ana ná há mɩŋ bána nyúú, ʋ waá sáŋ vɔŋ nɩɛ ná háá sʋl Wɩɩsɛ Sabɩɩna ʋ rɩ́."
42011014	Kaŋtɔŋ fa zɩ́ báálɔ oro ʋ bɩrmɛ dɩŋtenno, a báá wɩ wɩ́ɛ́ wuó bʋl. Zeezi sɩɛ́ kiri kaŋtɔŋ ná. Kaŋtɔŋ ná sɩɛ́ há lɛ́ báálɔ ná mɛ́ ká ʋ bʋ́bʋl wɩ́ɛ́, ʋ ɛ́ vɔ́kɛ́ nɩkana ná há mɩŋ ráŋ.
42011015	Amá ɓa sɩɛrʋ nɩɛ náŋa sɛ́: "Kaŋtɔmɔ kuóro ná ɓa háá yɩ́rɛ Belzebil, ʋ dóé ní ʋ kaá kiri kaŋtɔmɔ."
42011016	Nɩɛ náŋa má jɩ́ja rɩ́wɔ́ mɩ́lʋ́ ná, a sʋ́lʋ́ rʋ́ʋ́ a nyána, rɩ́wɔ́ zɩŋ rʋ́ʋ́ ɓɩɛ́na kéŋ Wɩɩsɛ dóé ní aá tʋŋ.
42011017	Amá Zeezi sɩɛ́ há ɩ̃́wɔ́ sabɩŋsɛ, ɛ́ nɛ́ ʋ bʋ́lwɔ́ rɩ́ bʋlɛ́: "Rɩ kuóro dɩtɩ́llɛ nɩɛ nɛ́ cáksɛ́, a cɩ́ náŋá mɛ́, ʋ dɩtɩ́llɛ ná sɩ́ zɔkɛ, rɩ́ jɩɩsɛ wuu yɛ́rkɛ sakɛ náŋá daha.
42011018	Ɛ́ wɩ́ɛ́, ɩ́ há sɛ́ kaŋtɔmɔ kuóro Belzebil dóé ní ŋ kaá kiri kaŋtɔmɔ, rɩ Sɩtaanɛ nɛ́ sɩɛ́ gɩ́rɛ́ aá yóú tɩɩ, ʋ kuorí sɩ́ cɔ?
42011019	Ká rɩ Belzebil dóé ní rɩ́ŋ kaá kiri kaŋtɔmɔ, ɩ́ bɛlɛ má sɩɛ́ kéŋ áŋ dóé rí aá kiri kaŋtɔmɔ? Ɛ́ wɩ́ɛ́, ɓa tɩɩ nɩ́ɩ́ dííwa sarɩ́ya, rɩ́ɩ́wa zɩŋ rɩ́ɩ́wa mɩŋ nyɩɛrʋ mɛ́.
42011020	Amá Wɩɩsɛ dóé ní há, ŋ kaá kiri kaŋtɔmɔ, ɩ́ sɩɛ́ zɩŋ rɩ́ Wɩɩsɛ kuótɔ́ɔ́ péríwa.
42011021	"Nɩduo há pɔ́ʋ́ lalyóórícɩksɛ, a ké tɩ́kʋ́ jaa ɓɩɛ, nɛ́ŋ wuu wʋ́ɔ́ mɛ́ kɔwɛ aá tɩkɛ.
42011022	Amá rɩ nɛrɔ nɔ́ŋɔ má dóé ní báá kʋ́ʋ́, rʋ́ʋ́ ko yoo dúú, ʋʋ́ lɔ́ʋ́ lalyóórícɩksɛ ná wuu ʋ fa há púú tɩɩ yéllíwó mí ní, káá pɔ́ʋ́ ɓɩɛ rɩ́ɩ́ ɓa nɩɛ.
42011023	"Nɛrɔ ná wuu há tóŋ har, ʋ cɩ́nɩ́ŋ mɛ́ nɛ́; nɛrɔ ná má há wɩ́ŋ mɛ́ pɛ́ɛ́ ráá hé nɩɛ náŋá mɛ́, ʋ tɩ́na ŋmɔ́wɔ́ aá pɩsɛ nɛ́."
42011024	Zeezi baa súúri pɔ́wɔ́ bʋlɛ́: "Rɩ kaŋtɔŋ nɛ́ lɛ́ nɛrɔ mɛ́, ʋʋ́ gʋɔrɛ gɩrbétéksi sɩɛrʋ nɛ́, aá ja dɩfɩɛlɩ́. Ʋ sɩɛ́ há jɛ́ɛ́ aá gúl, ʋʋ́ bɩ́ɩ́nʋ́ tɩɩ mɛ́ bʋlɛ́: 'Ŋ sɩ́ bɩrmʋ́ zʋ ráŋ ná ŋ há lɩ́ɛ́.'
42011025	Ʋʋ́ bɩrmʋ́, rɩ ɓa tí dɩhɩ̃́ ná, a bɩ́rmʋ́ wérí.
42011026	Ʋ sɩɛ́ bɩrmʋ́ ja kaŋtɔmɔ náŋa balpɛ, ɓa ná bɔ́ŋ há kʋ́ʋ́, ʋ rɩ́wɔ́ ko zʋ ráŋ, a ké. Ʋ dɩtenní, ɛ́ báálɔ nɩɩsɔ sɩ́ lɔrɛ kɩ́ŋkáŋ, a kɩ́llʋ́ tésíé mí."
42011027	Zeezi fa háá bʋl ɛ́, rɩ háálɔ oro fa mɩŋ jamáŋ ná sɩɛrʋ, ʋ de tɔ́wʋ́ nʋɔ mɛ́ a bʋl Zeezi rí bʋlɛ́: "Háálɔ ná há lʋ́lɩ́, a kánɩ́ ɩ ɔsɛ, ʋ ná wér!"
42011028	Ɛ́ nɛ́ Zeezi sɛ́: "Nɩɛ ná háá zesi Wɩɩsɛ wɩ́bʋlɛ́ aá tɩ́ŋwɔ́, ɓa nɛ́ ná wér tɩɩ."
42011029	Jamáŋ há kúé aá kíl Zeezi, ɛ́ nɛ́ ʋ sɛ́: "Zaa bɛlɛ bɔ́mɔ́; ɓaá ja nyɩnɛ nɛ́ rɩ́wɔ́ zɩŋ rɩ́ŋ lɛ́ Wɩɩsɛ nɛ́, amá ɓa wɩ nyɩ́nɛ́ wuu wuó ná, rɩ Wɩɩsɛ wɩ́laabʋllɔ Zona há mákɛ́ nyɩnɛ ná duo rá.
42011030	Bee wɩ́ɛ́ Zona die há ká nyɩ́nɛ́ Ninivi tɩ́náwa rɩ́ ɛ́, Nɩbiino Bio má sɩ́ a nyɩ́nɛ́ zaa bɛlɛ rɩ́.
42011031	Wɩɩsɛ sarɩ́ya kal díí, hákuóro oro há lɛ́ Seba tíé, ʋ sɩ́ cɩ́nɩ́wa zaa bɛlɛ nyáŋ sɩ́ɛ́ a bʋl yóíwa, bee wɩ́ɛ́ ʋ ísó lɛ dɩbólí ní, a ko zesi kuóro Salomoŋ fa há kéŋ wɩ́zɩmɛ wérí aá bʋl wɩ́ɛ́. Nɛrɔ sɩɛ́ mɩŋ rɛɛ́ zaa, a kɩ́llɛ kuóro Salomoŋ, ká ɩ́ wʋ́ʋ́ wɩ́ɛ́ zesi.
42011032	Wɩɩsɛ sarɩ́ya kal díí, Ninivi tɩ́náwa má sɩ́ cɩ́nɩ́wa zaa bɛlɛ nyáŋ sɩ́ɛ́ a bʋl yóíwa, bee wɩ́ɛ́ Ninivi tɩ́náwa há zésí Wɩɩsɛ wɩ́laabʋllɔ Zona wɩ́bʋlɛ́, ɓa bɩ́rsɔ́ a lo Wɩɩsɛ mɛ́ aa zɔkɛ́. Ká nɛrɔ mɩŋ rɛɛ́ zaa, a kɩ́llɛ Zona, ká ɩ́ wʋ́ʋ́ wɩ́ɛ́ zesi."
42011033	Zeezi baa bʋl jamáŋ ná rɩ́ bʋlɛ́: "Nɛrɔ wuu waá sáŋ nyɩkɛ caanɔ́ rɩ́ɩ́ píí féŋsi; ʋ sɩɛ́ waá sáŋ pi bókti má rɩ́ɩ́ cúú mí. Amá ʋʋ́ pii sakɛ caanɔ́ dɩsakɩ́ nɛ́, a makɛ rɩ́ nɩɛ ná háá zʋɛ́ nɩ́ná ráŋ.
42011034	Nɩbííno sɩ́ɛ́ nɛ́ kɔ́ʋ́ tɛŋ caanɔ́. Rɩɩ sɩ́ɛ́ nɛ́ weré, ɩ tɛŋ wuú de a pʋmmɔ nɛ́. Amá rɩɩ sɩ́ɛ́ nɛ́ wɩ weri, ɩ tɛŋ má dé mɩŋ bíno mí ní.
42011035	Ɛ́ wɩ́ɛ́, pɔ́ wérí, rɩ́ pʋmmɔ ná há mɩ́nɩ́ mɛ́ sɩ́ bíno bɩ́rmʋ́.
42011036	Rɩɩ tɛŋ dɩhɩ̃́ oro wuu ní sɩɛ́ to bíno mí, ká rɩ́ɩ́ tɛŋ wuu ní ka pʋmmɔ, pʋmmɔ ná dé wáálʋ́ wuu ní, anɛ caanɔ́ pʋmmɔ háá tʋlɛ́ a wáálɩ́ ɛ́."
42011037	Zeezi há bʋ́l wɩ́ɛ́ tenni, Farɩzɩɛ̃ oro sʋ́lʋ́, rʋ́ʋ́ kóú jaa dí ɓɩɛ. Ɛ́ nɛ́ Zeezi mʋ́ zʋʋ ké, aá dí.
42011038	Farɩzɩɛ̃ ná kɩ́ɛ́lɔ́ rɩ Zeezi wʋ́ʋ́ nɛ́ŋsa sɛmɛ́ ɓa kusúŋ sɛmɛ́ káá dí, ʋ de gɩ́rʋ́.
42011039	Ɛ́ nɛ́ Nyuutɩna bʋl pɔ́ʋ́ bʋlɛ́: "Ɩ́ é Farɩzɩɛ̃wa, ɩ́ nɩhɩ̃́ anɛ nɛrɔ háá tiisi nyíŋgbaŋsɛ rɩ́ gbaŋsɛ har nɛ́, ká sɩɛrʋ wuu ka busunnu. Ɩ́ tɩɩ má sɩɛ́ ká ɛ́ nɛ́; ɩ́ mála nɛ́ weré nɩɛ sɩ́ɛ́ mɛ́, ká ɩ́ sɩɛnnɛ é mí, gaárʋ rɩ́ sɔhɔ nɛ́ ráŋ.
42011040	Ɩ́ sɩɛ́ dʋ́mɔ́! Wɩɩsɛ nɛ́ há á har, ʋ ra wɩ sɩɛrʋ é ɛ́ɛ́?
42011041	Ɛ́ wɩ́ɛ́, rɩɩ́wa já rɩ́ɩ́wa a sapʋmmɔ tɩ́náwa, onni ná há mɩ́nɩ́wa nyíŋgbaŋsɛ rɩ́rɩ́wa gbaŋsɛ sɩɛrʋ, ɩ́ pii pá summe, arɩ́rɩ́wa sɩɛrʋ wuu.
42011042	"Wɩɩla sɩ́ péríwa, Farɩzɩɛ̃wa! Bee wɩ́ɛ́ rʋʋ nɛ́ ká oŋwié má, ɩ́ɩ́ kaa ɓa fí ní, a pi ker balá pá Wɩɩsɛ. Rɩɩ́wa nɛ́ já paarʋ ná há kéŋ sɔ́ŋ arɩ́wɔ́ ná há wɩ sɔ́ŋ kené má, arɩ́ padííle wuu, ɩ́ɩ́ lɩ́sɩ́wɔ́ fí nyúú ker a pá Wɩɩsɛ; amá ɩ́ wɩ tékétéké tɩŋ, a wɩ Wɩɩsɛ má có. Ʋ sɩɛ́ fa mɔhɔ̃́ rɩ́ɩ́wa tɩŋ nyáŋ wuu ní, ká sɩ́ óŋ wuu cókí tá.
42011043	"Ɩ́ sɩ́ ná wɩɩla, Farɩzɩɛ̃wa! Bee wɩ́ɛ́ Zuwifiwa cémejɩɩsɛ sɩɛrʋ, ɩ́ có sɩ́ɛ́ ɓaŋsa mɛ́ kéne, ráŋ ná ɓa háá néíwa wérí, aá ja rɩ́wɔ́ ɓírmi tíé aá bɔ́llɩ́wa nɩkana sɩɛrʋ.
42011044	"Ɩ́ sɩ́ ná wɩɩla! Bee wɩ́ɛ́ ɩ́ dé nɛ lɛlbulli ná há wɩ nyɩ́ɩ́sɛ́, ká nɩɛ vɩ́váwɔ́ nyunni, ká wɩ ɛ̃ nɛ́."
42011045	Zeezi há bʋ́l ɛ́, ɛ́ nɛ́ Wɩɩsɛ kɛŋzɩnna nɔ́ŋɔ bʋ́lʋ́ rɩ́ bʋlɛ́: "Karmɩ"ana, ɩ há bʋ́l nyɛ, ɩ tʋ́ksɩ́rá má rɛ́."
42011046	Ɛ́ nɛ́ Zeezi sɛ́: "Ɩ́ má Wɩɩsɛ kɛŋzɩnna, wɩɩla sɩ́ péríwa! Bee wɩ́ɛ́ cɩksɛ ná cɩ́ɩ́nɛ há dúókó ní ɩ́ paá cɩ́ɩ́nɛ nɩɛ, ká ɩ́ tɩɩ wɩ́ɩ́wa néní má píé aá tɩkɛ ɛ́ cɩksɛ mɛ́.
42011047	"Ɩ́ sɩ́ ná wɩɩla! Bee wɩ́ɛ́ ɩ́ naabálwa há ɓʋ́ʋ́sɛ Wɩɩsɛ wɩ́laabʋlla ná, ɓa lɛlbulli ní ɩ́ sɔ, aá ɓɩɛrɛ.
42011048	Ɛ́ wɩ́ɛ́, ɩ́ ɓɩɛ́na cɩ́nɩ́wa naabálwa har nɛ́, bee wɩ́ɛ́ ɓa nɛ́ ɓʋ́ʋ́sɛ Wɩɩsɛ wɩ́laabʋlla ná, ká ɩ́ má tɩ́llɩ́wɔ́ lɛlbulli sɔɛ.
42011049	Ɛ́ nɛ́ tɛ́, Wɩɩsɛ há ɛ̃ wɩ́ɛ́ wuu, ʋ sɛ́: 'Ŋ sɩ́ héŋ wɩ́laabʋlla rɩ́rɩ́ŋ nɩtʋmɛ́ rɩ́wɔ́ kówó rí, ɓa sɩ́ ɓʋ́ʋ́sɩ́wɔ́ náŋa, ká bɛŋsɛ náŋa má.'
42011050	Wɩɩsɛ sɩ́ bɛŋsɛ zaa bɛlɛ, a tɩ́ŋwɔ́ naabálwa há ɓʋ́ʋ́sɛ Wɩɩsɛ wɩ́laabʋlla ná wuu, a de kaa pɔ́ dúníé ɛɛ mɛ́,
42011051	a pɔ́ Abɛl sʋʋ mɛ́, a kaa mʋ́ yakɛ Zakari mí, ɓa há ɓʋ́ɛ́ Wɩcʋɔlɩjɩzeno wuolo sɩɛrʋ wɩ́ɛ́. Taŋá nɛ́ ŋ bʋl aá pɛ́ɩ́wa, Wɩɩsɛ sɩ́ bɛŋsɛ zaa bɛlɛ, nɩkana nyáŋ wuu há sʋ́sɛ́ wɩ́ɛ́.
42011052	"Ɩ́ ɓɩɛ́na sɩ́ ná wɩɩla, Wɩɩsɛ kɛŋzɩnna! Bee wɩ́ɛ́ ɩ́ lɩ́sɛ borwí ná háá wúri wɩ́zɩmɛ boro; ɩ́ tɩɩ waá zʋ má, ká pɔ́ rɩ́ nɩɛ ná há có zʋɩ, rɩ́wɔ́ má sɩ́ zʋ."
42011053	Zeezi há lɛ́ ɛ́ dɩhɩ̃́, Wɩɩsɛ kɛŋzɩnna rɩ́ Farɩzɩɛ̃wa púló a cɩ́nʋ́ mɛ́ wérí, a pi wɩ́ɛ́ ɓɩkana bʋ́bɔ́sʋ́ rʋ́ʋ́ lɩ́sɩ́wɔ́ sɩ́ɛ́;
42011054	ɓaá mɩ́lʋ́ rɩ́ wɩ́ɛ́ anɛ báráwa, a makɛ rɩ́wɔ́ cɛ́rʋ́, rʋʋ bʋ́l wɩ́nyɔ́rkɛ.
42012001	Ɛ́ tɛ́ŋ mɛ́, nɩɛ bʋ́ɩ́ bʋ́ɩ́wa kúó ciki náŋá mɛ́, aá nʋɔsɛ náŋá naasɛ mɛ́. Ɛ́ nɛ́ Zeezi la sɩ́ɛ́ bʋl pɔ́ʋ́ karmɩbɛlɛ bʋlɛ́: "Ɩ́ pɔ́ɩ́wa tɩɩ mɛ́ arɩ́ Farɩzɩɛ̃wa nʋŋmɔ́ŋ ná há nɩhɩ̃́ anɛ sɩbʋ́r; ɓa ká nʋŋmɔ́ŋyɔ́ɔ́wa rɛ́.
42012002	Wɩ́féŋsi wuu toó, a waá a rʋ́ʋ́ nyɩɩsɛ; wɩ́lʋɔrɩ́ má toó, a waá a rʋ́ʋ́ lɛ pʋmmɔ.
42012003	Ɛ́ nɛ́ tɛ, wɩ́ɛ́ ná wuu ɩ́ háá á rɩ́ɩ́wa vʋʋrɛ tɩ́taŋ, nɩɛ sɩ́ nɩ́wɔ́ wuu wɔhɔ; wɩ́ɛ́ ná má ɩ́ há sɩ́ hṹsi dɩlla mɛ́ jaa sɩ́ɛ́rɩ́, ɓa sɩ́ búólíwó luso nyúú."
42012004	Zeezi baa súúri bʋlɛ́: "Ŋ naŋnɔ́ŋsɛ, ŋ bʋ́lɔ́ aá pɛ́ɩ́wa: nɩɛ ná háá ɓʋ́ tɛŋnamɩɛ, ká báá wɩ wɩ́ɩ́ nɔ́ŋ wuó a, ɩ́ sɩ́wɔ́ fá.
42012005	Ɩ́ lo rɩ́ŋ makɛ nɛrɔ ná ɩ́ há mɔhɛ̃́ rɩ́ɩ́wa fɔ́ʋ́: ɩ́ fɩ́fá Wɩɩsɛ nɛ́; ʋ nɛ́ wuolé aá ɓʋ́, ká ka tíŋ má aá héíwa níŋjaa mɛ́. Taŋá nɛ́ ŋ bʋl aá pɛ́ɩ́wa, ʋ nɛ́ mɔhɛ̃́ rɩ́ɩ́wa fɩ́fá.
42012006	Kaŋcɩ́llɛ bɔmmʋ́ɔ́ yɛlɩ́ wuu ká bɛŋmŋmɛ, meéwíé bɛllɛ rá ɓó? Ká Wɩɩsɛ wʋ́ɔ́ balá má mɩ́ɩ́ sʋ́llɛ.
42012007	Ɩ́ nyúpʋ́sɛ má tɩɩ, Wɩɩsɛ ɩ̃́wɔ́ wuu nʋɔ nɛ́. Ɛ́ wɩ́ɛ́ sɩɛ́, ɩ́ sɩ́ héwíŋ fá; ɩ́ kɛ kaŋcɩ́llɛ naasɩ́ ɛrɛ́.
42012008	"Ŋ bʋ́lɔ́ aá pɛ́ɩ́wa, nɛrɔ ná wuu há sɩ́ cɩ́ nɩɛ sɩ́ɛ́, a bʋlʋ́ mɩ́nɩ́ŋ har, Nɩbiino Bio má sɩ́ cɩ́ Wɩɩsɛ malɩ́kawa sɩ́ɛ́, a bʋlɛ́ tɩ́na mɩ́nʋ́ har.
42012009	Amá nɛrɔ ná wuu há sɩ́ cɩ́ nɩɛ sɩ́ɛ́, a bʋlʋ́ tóŋ har, Nɩbiino Bio má sɩ́ cɩ́ Wɩɩsɛ malɩ́kawa sɩ́ɛ́, a bʋlʋ́ to tɩ́na har.
42012010	"Nɛrɔ ná wuu há bʋ́l bɔ́ŋbɔ́ŋ caasɛ Nɩbiino Bio, Wɩɩsɛ sɩ́ hé tɩ́na suúri. Amá nɛrɔ ná wuu há sɩ́ tʋksɛ Wɩɩsɛ Sabɩɩna é, ʋ tɩ́na wɩ suúri wuó ná.
42012011	"Rɩ ɓa kɛ́sɩ́wa kaa zʋ Zuwifiwa cémejɩɩsɛ, ɛ́ rá má rɩ sarɩ́yadííre rɩ́ tɔ́ɔ́ sɩ́dííre sɩ́ɛ́ nɛ́, rɩ́wɔ́ kɛ́sɩ́wa lɛ rɩ́wɔ́ dííwa sarɩ́ya, ɩ́ sɩ́ ló rɩ́ɩ́wa beŋtunni fá, ɛ́ ná há mɔhɛ̃́ rɩ́ɩ́wa a ká lɛ́ɩ́wa tɩɩ, arɩ́ nʋʋsɛ ná má há mɔhɛ̃́ rɩ́ɩ́wa lɩ́sɛ;
42012012	bee wɩ́ɛ́ Wɩɩsɛ Sabɩɩna sɩ́ mákɩ́wa wɩ́ɛ́ ná há mɔhɛ̃́ rɩ́ɩ́wa bʋl, ɛ́ tɛ́ŋ mɛ́."
42012013	Zeezi há bʋ́l wɩ́ɛ́ aá pá jamáŋ ná, báálɔ oro má fa mɩŋ ráŋ, a sɩɛ́ bʋl Zeezi rí bʋlɛ́: "Karmɩ"ana, bʋ́lɩ́ŋ máálá mɛ́, rʋ́ʋ́ a ráá káŋrá áná liwe ɓa náŋá."
42012014	Ɛ́ nɛ́ Zeezi bʋl pá báálɔ ná bʋlɛ́: "Ŋ naŋnɔ́ŋɔ, áŋ rɩ́ bílíŋ rɩ́ŋ dííwa sarɩ́ya, ɛ́ rá má rɩ́ŋ zɩ́zɩ́mɩ́wa ɓɩɛ ɓɛɛ wɩ́ɛ́?"
42012015	Ká sɩɛ́ bʋl nɩɛ ná wuu rɩ́ bʋlɛ́: "Ɩ́ kánɩ́wa tɩɩ, a pɔ́ safʋʋnɩ́ ɓɩjɔɔ mɛ́ wérí, bee wɩ́ɛ́ rɩ nɩbííno có rʋ́ʋ́ ka ɓɩɛ mɔ ɛrɛ́ má, ɓɩɛ ná wʋ́ʋ́ mɩɩsɛ wuó pá."
42012016	Ɛ́ nɛ́ ká Zeezi sɩɛ́ sʋ́ɔ́lɛ pɔ́wɔ́ bʋlɛ́: "Báálɔ oro rí ráŋ, a ka ɓɩɛ wérí, a hé baksɛ. Ʋ baksɛ ná ɓɩɛ sɩɛ́ ɔsɛ wérí.
42012017	Ɛ́ nɛ́ ʋ ké bɩ́ɩ́nʋ́ tɩɩ mɛ́ bʋlɛ́: 'Ŋŋ́ á rɩ́ŋ a ɛrɛ́ rɛ́? Ŋ báá wɩ dɩhɩ̃́ má tɩɩ kené aá héŋ ɓɩɛ nyáŋ.'
42012018	"Ɛ́ nɛ́ ʋ sɛ́: 'Ná, ŋ háá á rɩ́ŋ ɔ́ʋ́ ná: ŋ sɩ́ céŋŋíŋ vʋ́ʋ́ra wuu, ká bɩrsɔ vʋ́zeŋsi, a páŋ oŋparɛ́ rɩ́rɩ́ŋ ɓɩɛ wuu hé ráŋ a tʋɔlɛ,
42012019	ká rɩ́ŋ sɩɛ́ bʋ́lɩ́ŋ tɩɩ mɛ́ bʋlɛ́: Ŋ tʋ́ɔ́lɛ́ ɓɩɛ kɩ́ŋkáŋ a mɔ bɩŋsɛ ɓɩkana díí; ŋ sɩ́ pɩ́ káá dí, aá nyɔ, káá jʋɔsɛ.'
42012020	"Amá Wɩɩsɛ bʋ́lʋ́ rɩ́ bʋlɛ́: 'Nɩcʋʋlɛ́! Zaa tɩ́taŋ né wuu ní, ɩɩ́ a rɩ́ɩ́ sʋwɛ. Ɓɩɛ ná wuu ɩ sɩɛ́ há bílé, áŋ rɩ́ɩ́ tɩ́llɩ́wɔ́?' "
42012021	Ɛ́ nɛ́ Zeezi sɩɛ́ bʋl pá nɩɛ ná bʋlɛ́: "Nɛrɔ ná wuu há já ɓɩɛ bílú tɩɩ mɛ́, ká wɩ óŋ kené Wɩɩsɛ rɩ́, ʋ tɩ́na má á rʋ́ʋ́ nɛ nyɛ nɛ́."
42012022	Ʋ har rɩ́ mɛ́, Zeezi bʋ́lʋ́ karmɩbɛlɛ rɩ́ bʋlɛ́: "Ɛ́ wɩ́ɛ́, ŋ bʋ́lɔ́ aá pɛ́ɩ́wa: ɩ́ sɩ́ ló rí ɓɩdííli ná ɩ́ háá á rɩ́ɩ́wa dí hiẽsi, rʋ́ʋ́ wɩ́ɛ́ wɩ́wálmɩ́wa, a sɩ́ ló rɩ́ɩ́wa tɛŋ gɛnnɛ má wɩ́ɛ́ wɩ́wálmɩ́wa.
42012023	Hiẽsó wɩ́ɛ́ nɛ́ haakɛ ɓɩdííli wɩ́ɛ́, tɛ́ŋ má wɩ́ɛ́ nɛ́ haakɛ gɛrɔ wɩ́ɛ́.
42012024	Ɩ́ bel bʋ́ŋgááwa; ɓa waá parɛ, ɓa wɩ cɔɔ kené, a wɩ vʋ́ʋ́ra kené aá tʋɔlɛ ɓɩɛ, ká Wɩɩsɛ dɩ́dɩ́ɛ́sɩ́wɔ́. Ɩ́ sɩɛ́ wɩ diíwiisi kɛ naasɩ́ ɛrɛ́ rɛ́?
42012025	Ɩ́ sɩɛrʋ orí rí ha wálmʋ́ tɩɩ ɛ́, a tʋ́kʋ́ hiẽsó tápʋ́l balá má tɩɩ?
42012026	Rɩɩ́wa nɛ́ sɩɛ́ wɩ ɛ́ wuó a, beé rí tɛ ɩ́ lo onni ná náŋa wɩ́ɛ́ wɩ́wálmɩ́wa?
42012027	"Ɩ́ bel nyɔ́fɩɩla háá lɛ ɛ́ a puri; ɓa waá tʋŋ, ɓa wɩ pɛ́nɛ máá sɔ, ká, ŋ sɩɛ́ bʋ́lɔ́ aá pɛ́ɩ́wa, kuóro Salomoŋ má tɩɩ rɩ́rʋ́ kuóɓɩɛ ná wuu, ʋ gɛrɔ wér wɩ tufɩ́l wuu péré.
42012028	Rɩ Wɩɩsɛ nɛ́ ɔ́sɛ́ nyɔ́ɔ́ rʋ́ʋ́ wér mɔ nyɛ, ká nyɔ́ɔ́ wɩ gɩr mɩ́ɩ́ dáánɛ ká ɓaá nyɩkɛ, ɩ́ má rɩ́ nɛ́ sɩɛ́ báá rɩ́ Wɩɩsɛ sɩ́ ɛ́ á? Ɩ́ wɩ nyɔ́ɔ́ kɛ? Ɩ́ yardá múró.
42012029	Ɩ́ sɩ́ ló rɩ́ɩ́wa ɓɩdííle rɩ́rɩ́wa nyɔɔlɔ́ jɛɛ wɩ́ɛ́ fúklíwa.
42012030	Nɩɛ ná há wɩ Wɩɩsɛ ɛ̃, ɓa nɩ́ɩ́ ja onni nyáŋ wuu. Amá ɩ́ é, ɩ́ kéŋ Ana ná há ɩ́ɔ̃́ rɩ́ɩ́waá jɔ́wɔ́.
42012031	Ɛ́ wɩ́ɛ́, ɩ́ cúŋ Wɩɩsɛ kuótɔ́ɔ́ ná jɛɛ mɛ́ nɛ́ kɛ́rɛ́, ká óŋ ná ɩ́ háá jɛɛ́, Wɩɩsɛ sɩ́ pɛ́ɩ́wa."
42012032	Zeezi baa súúri bʋlɛ́: "Ɩ́ nɩɛ ná há tɩ́ŋɩ́ŋ mɛ́, ɩ́ wɩ kaŋ, ɩ́ dé nɛ petuwie pieŋse ní; ɩ́ taŋa sɩ́ héwíŋ fá, bee wɩ́ɛ́ ʋ ká satɔrɔ́ rɛ́ pɛ́ɩ́wa Ana Wɩɩsɛ, rʋ́ʋ́ pi kuótɔ́ɔ́ ná pɛ́ɩ́wa.
42012033	Ɩ́ yɛ́llɩ́wa ɓɩɛ, a píwó meéwíé ɓa nɩyaara. Ɩ́ ja lɔ́knɛ ná há waá lúnni, a ja meéwíé bil Wɩɩsɛ rɩ́, ráŋ ná ɓa há wɩ wuó yʋ́ksɛ; gaara wʋ́ɔ́ mɛ́ wuó yú, mʋkra má wʋ́ɔ́ wuó mʋkɛ.
42012034	Ɩ ɓɩɛ há mɩŋ ráŋ ná, ɩ sabɩɩna má mɩŋ ráŋ nɛ́."
42012035	Ká Zeezi baa súúri bʋlɛ́: "Ɩ́ súíwa tʋtʋ́nnʋ́gɛnnɛ, a hɩ́ɩ́mɩ́wa tɩŋsɛ vɔɔ́sɛ, a nyɩ́kɩ́wa cáŋsɛ, a kánɩ́wa tɩɩ.
42012036	Ɩ́ nɛ yósi háá dɛ́llɩ́wɔ́ nyúútɩ́na, rʋ́ʋ́ lɛ hájaasɛ cana dɩdíí ko ɓásɛ boro mí, rɩ́wɔ́ wúrí pɔ́ʋ́.
42012037	Rɩ nyúútɩ́na nɛ́ bɩ́rɛ́ ko, rɩ yósi ná wómmó, ɓa ná wér. Taŋá nɛ́ ŋ bʋl aá pɛ́ɩ́wa, nyúútɩ́na ná sɩ́ vɔ́wʋ́ tɩŋa vɔwɛ́, a kánʋ́ tɩɩ, a a rʋ́ʋ́ yósi ná ké, ká rʋ́ʋ́ tɩɩ pi ɓɩdííli pɔ́wɔ́ rɩ́wɔ́ dí.
42012038	Rɩ nyúútɩ́na bɩ́rɔ́ ko tɩ́tafɩɛla nɛ́, rɩ tɩ́tapʋlla nɛ́, rʋʋ yósi ní ha wommé, ɓa ná wér!
42012039	Ɩ́ zesi nɛ wérí, rɩ jaa tɩ́na fa ɛ̃ tɛ́ŋ ná mɛ́ gaarɔ háá kué rí, ʋ sɩ́ barɛ dóŋ a pɔ́, rɩ́ gaarɔ ná sʋ́ʋ́ jaa zʋ́.
42012040	Ɛ́ wɩ́ɛ́, ɩ́ má kánɩ́wa tɩɩ, a pɔ́ wérí, bee wɩ́ɛ́ Nɩbiino Bio á rʋ́ʋ́ ko tɛ́ŋ ná mɛ́, ɩ́ há wʋ́ʋ́ yɩɛla kené ní."
42012041	Ɛ́ nɛ́ Pɩɛrɛ bɔsɛ Zeezi bʋlɛ́: "Nyuutɩna, ɩ sʋ́ɔ́lɛ sɩ́ŋsʋ́ɔ́lɔ né párá nɛ́ yáá, nɩɛ wuu ní?"
42012042	Ɛ́ nɛ́ Nyuutɩna sɛ́: "Áŋ rɩ́ ká tʋtʋnnɔ ná háá tʋ́ŋ taŋá, a zɩŋ wɩ́ɛ́? Ʋ nɛ́ ká tʋtʋnnɔ ná ʋ nyúútɩ́na há bílú rʋ́ʋ́ bíbel jaa mɛ́, a pɩ́pá tʋtʋnna má ɓɩdííle tɛ́ŋ ná há mɔhɛ̃́ rʋ́ʋ́ pá mɛ́.
42012043	Rɩ nyúútɩ́na nɛ́ bɩ́rɛ́ ko, rɩ tʋtʋnnɔ ná mɩŋ ɛ́ mɛ́ aá tʋŋ, ɛ́ tʋtʋnnɔ ná wér.
42012044	Taŋá nɛ́ ŋ bʋl aá pɛ́ɩ́wa, nyúútɩ́na ná sɩ́ pi ɛ́ tʋtʋnnɔ bílú ɓɩɛ wuu nyúú, rʋ́ʋ́ bíbel.
42012045	Amá rɩ tʋtʋnnɔ ná nɛ́ bɩ́ɩ́nʋ́ tɩɩ mɛ́ bʋlɛ́: 'Ŋ nyúútɩ́na ná dáánɛ́ rɛ́, ʋ wɩ kɩ́kɛ́lɛ́ ko.' Káá ísí kɛsɛ tʋtʋnna ná, báála rɩ́ tolé wuu rɩ́ɩ́ ŋmɩ́ŋmasɛ, rɩ́ɩ́ cúŋ ɓɩdííle díí rɩ́ sɩ́ŋ nyɔɔ buké mí,
42012046	ʋ nyúútɩ́na sɩ́ ko úrú mí, kal ná rɩ́ tɛ́ŋ ná mɛ́ ʋ há wɩ bɩ́ɩ́nɛ́, a bɛ́ŋsʋ́ wérí, ká hóú nɩɛ ná há to nɩtáŋsɛ dɩhɩ̃́.
42012047	"Tʋtʋnnɔ ná wuu há ʋ́ʋ̃́ nyúútɩ́na cólle, ká wɩ wɩ́ɩ́ wuu ɛ́ɛ́, a wʋ́ʋ́ nyúútɩ́na cóllé tʋŋ, ɓa sɩ́ nʋ́ɔ́sʋ́ rʋ́ʋ́ bɩ wérí.
42012048	Amá tʋtʋnnɔ ná há wʋ́ʋ́ nyúútɩ́na cólle ɛ̃, ká a wɩ́ɛ́ mɔ rɩ́wɔ́ nʋ́ɔ́sʋ́, ɓa wʋ́ʋ́ kɩ́ŋkáŋ nʋɔsɛ. Nɛrɔ ná ɓa há pá kɩ́ŋkáŋ, ɓa sɩ́ bʋlɛ́ tɩ́na tɛ kɩ́ŋkáŋ; ká nɛrɔ ná má ɓa há pí oŋkana hóú nɛ́sɛ mɛ́, ɓa sɩ́ cɩ́ tɩ́na mɛ́, rʋ́ʋ́ má tɛ kɩ́ŋkáŋ kɩ́ŋkáŋ."
42012049	Ká Zeezi baa bʋl pɔ́wɔ́ bʋlɛ́: "Ŋ kúó rɩ́ŋ a rɩ́ dúníé ka níŋ ní; ŋ sɩɛ́ có rʋ́ʋ́ púl aá dí rí.
42012050	Ʋ ká muŋsé rí, a mɔ rɩ́ŋ muŋsi wɩɩla sɩɛrʋ anɛ wɩcʋ́ɔ́lɩ́nyimuŋsi; ŋ sɩɛ́ ja kɩ́kɛ́lɛ́ rɛ́, rɩ́ ɛ́ tʋŋ.
42012051	Ɩ́ bɩ́ɩ́nɔ́ rɩ tɛŋfɩ́ɛ́l nɛ́ ŋ kaa ko rɩ́ŋ pá dúníé ɓó? Aɩ́, ɩ́ lo rɩ́ŋ bʋl pɛ́ɩ́wa, ŋ kéŋ cakɔ́ nɛ́ ko.
42012052	A kaa pɔ́ nyɛ mɛ́, rɩ nɩɛ bɔmmʋ́ɔ́ nɛ́ mɩŋ jaa mɛ́, ɓa sɩ́ caksɛ, rɩ́ botoro cɩ́ bɛllɛ mɛ́, rɩ́ bɛllɛ má cɩ́ botoro mí.
42012053	Áná sɩ́ cɩ́ bio mí, rɩ́ bio cɩ́ áná mɛ́; maá sɩ́ cɩ́ toló mí, rɩ́ toló cɩ́ maá mɛ́; bála maá sɩ́ cɩ́ biháálɔ mɛ́, rɩ́ biháálɔ cɩ́ bála maá mɛ́."
42012054	Zeezi baa bʋl jamáŋ ná rɩ́ bʋlɛ́: "Rɩɩ́wa nɛ́ ná duóbásɛ rɩ ɓa ísí tɔ́ɔ́ nyúú rí, ɩ́ɩ́ bʋlɛ́ duóŋ sɩ́ ko. Duóŋ ɓɩɛ́na ko.
42012055	Rɩɩ́wa nɛ́ sɩɛ́ báá ná poo, rʋʋ lú tɔ́ɔ́ mʋ́bʋɔ rɩ́ a caasɛ tɔ́ɔ́ nyúú rí, ɩ́ɩ́ bʋlɛ́ lʋmɔ sɩ́ zʋ. Lʋmɔ ɓɩɛ́na zʋ.
42012056	Nʋŋmɔ́ŋyɔ́ɔ́wa, ɩ́ ɛ̃ tíé rí bána wɩ́ɛ́ aá kɩ́ɛ́lɛ, ká beé rí sɩɛ́ tɛ ɩ́ wɩ kɩ́ɛ́lɛ́ zɩŋ zaa wɩ́ɛ́ nyáŋ mʋ́ʋ́la?
42012057	"Ɩ́ há kɩ́ɛ́lɛ́ aá zɩŋ wɩ́ɛ́, beé rí tɛ ɩ́ wɩ́ɩ́wa tɩɩ mɛ́ kɩ́ɛ́lɛ́ aá tʋ́ŋ ɛ́ ná há ká tékétéké?
42012058	Rɩɩ rɩ́ nɛ́ŋ rɛ́ kéŋ náŋá, rɩ́ tɩ́na kánɩ́ mʋ́mʋ́ sarɩ́yadííre sɩ́ɛ́, hé dóé rɩ́ɩ́wa bʋl hé náŋá mɛ́ ŋmɛ́nɔ nyúú, a makɛ rʋ́ʋ́ sɩ́ɩ́ káá pɔsɛ rɩ́ɩ́ mʋ́ sarɩ́yadííro sɩ́ɛ́, rɩ́ sarɩ́yadííro píí hé polísi nɛ́sɛ mɛ́, rɩ́ polísi tɔ́ɩ́ bɩnajaa mɛ́.
42012059	Ŋ bʋ́lɔ́ aá pɛ́ɩ́, rɩɩ lóó rɩ́wɔ́ tɔ́ɩ́ é, rɩɩ wɩ kɩŋ ná ɓa há ɓɛ́ɛ́ pɛ́ɩ́ túmé tenni ɓóŋ, ɩ waá lɛ."
42013001	Ɛ́ tɛ́ŋ mɛ́, nɩɛ bamma kúó máŋsɛ pá Zeezi, kʋ́máŋdá Pɩlatɛ há tʋ́mʋ́ ná. Ʋ fa ɔ́ɔ́ ɓa ɓʋ́ʋ́sɛ Galiile tɩ́náwa bamma fa há ɔsɛ vʋk aá pá Wɩɩsɛ, ɓa cɛ́l rɩ́ pʋsɛ cɛ́l táákɛ náŋá mɛ́.
42013002	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ sɩɛ́ bɩ́ɩ́nɔ́ rɩ ɛ́ Galiile tɩ́náwa, ɓa há ɓʋ́ʋ́sɛ́ nɛ́ ɛ́ɛ́ zɔkɛ Wɩɩsɛ mɛ́ kɩ́ŋkáŋ, a kɩ́llɛ Galiile tɩ́náwa ná náŋa ɓó?
42013003	Aɩ́, ɩ́ lo rɩ́ŋ bʋl pɛ́ɩ́wa, ɛ́ rá. Rɩɩ́wa nɛ́ sɩɛ́ wɩ bɩ́rsɛ́, rɩ́ɩ́ lo Wɩɩsɛ mɛ́ aa zɔkɛ́, ɩ́ má á rɩ́ɩ́wa sʋsɛ ɛ́ nɛ́.
42013004	Ká nɩɛ ná fí rí córí, Silowe jɩtúko há yɛ́rkɛ́ tuwi tɔ́wɔ́ mɛ́ ɓa sʋsɛ, ɩ́ bɩ́ɩ́nɔ́ rɩ ɓa nɛ́ ɛ́ɛ́ zɔkɛ Wɩɩsɛ mɛ́ kɩ́ŋkáŋ, a kɩ́llɛ Zerizalɛmɛ nɩɛ wuu ɓó?
42013005	Aɩ́, ɩ́ lo rɩ́ŋ bʋl pɛ́ɩ́wa, ɛ́ rá. Rɩɩ́wa nɛ́ sɩɛ́ wɩ bɩ́rsɛ́, rɩ́ɩ́ lo Wɩɩsɛ mɛ́ aa zɔkɛ́, ɩ́ má á rɩ́ɩ́wa sʋsɛ ɛ́ nʋ́ʋ́ nɛ́."
42013006	Ká Zeezi sɩɛ́ sʋ́ɔ́lɛ sɩ́ŋsʋ́ɔ́lɔ né má pɔ́wɔ́ bʋlɛ́: "Báálɔ oro rí cɔ́ŋsɛ piro ʋ baka sɩɛrʋ, a sɩɛ́ isi mʋ́ rʋ́ʋ́ ɓɔ́rɛ nɔnɔ, ʋ wɩ nɔŋ balá má tɩɩ né.
42013007	Ɛ́ nɛ́ ʋ bʋ́lʋ́ baka tubello mí bʋlɛ́: 'Ná, bɩŋsɛ botoro ní nyɛ, ŋ há válɛ́ ja nɔnɔ piro né mí, a jaa gúl. Ɓá ɓʋ́! Ʋ dé la dɩhɩ̃́ yɔ́ɔ́ nɛ́.'
42013008	"Ɛ́ nɛ́ tubello ná bʋl baka tɩ́na ná rɩ́ bʋlɛ́: 'Ŋ nyúútɩ́na, lo rʋ́ʋ́ dʋla má baa cɛ́, ká rɩ́ŋ lú bʋɔ ʋ kílo wuu, a ja kɔrɔ hé ráá ná.
42013009	Rɩɩ́ gbé, wɩ́ɩ́rɛ́ ʋ sɩ́ nɔŋ nɔnɔ; rʋʋ nɛ́ sɩɛ́ wɩ nɔ́nɛ́, rɩ́ɩ́ a rɩ́wɔ́ ɓá ɓʋ́.' "
42013010	Zuwifiwa fɩɛlɛ́ tápʋl oro, Zeezi faá karmɛ nɩɛ Zuwifiwa cémejaa mɛ́.
42013011	Rɩ hápʋɔla oro má fa mɩŋ ráŋ; kaŋtɔŋ nɛ́ zɩ́nʋ́ a de kánʋ́ gʋrɛ, ʋ báá wɩ mʋɔ́ wuu wuó tɩ́ɛ́nɛ, bɩŋsɛ fí rí córí.
42013012	Zeezi sɩɛ́ há ná ɛ́ háálɔ, ɛ́ nɛ́ ʋ yɩ́rʋ́ bʋlɛ́: "Háálɔ, ɩ dúóró."
42013013	Ká pɔ́ʋ́ nɛ́ŋsa tɩkɛ háálɔ ná mɛ́; naasɩ́ balá rʋʋ tɩ́ɛ́nɔ́, a cɩ́ térké, aá bɩ Wɩɩsɛ mɛ́.
42013014	Amá Zuwifiwa cémejaa nɔhɔ̃́ cɔ́ɛ́ wɛ́ Zeezi, ʋ há dúóri nɛrɔ Zuwifiwa fɩɛlɛ́ tápʋl. Ɛ́ nɛ́ ʋ bʋl nɩɛ ná há mɩŋ ráŋ rɩ́ bʋlɛ́: "Tápʋlɛ balgo ní ká tápʋl tʋmɛ́; ɛ́ wɩ́ɛ́, ɩ́ ko ɛ́ tápʋlɛ balgo pɛ́kɛ rɩ́wɔ́ dúóríwa, ká sɩ́ tápʋl fɩɛlɩ́ kal kó."
42013015	Ɛ́ nɛ́ Nyuutɩna Zeezi bʋl pɔ́ʋ́ bʋlɛ́: "Ɩ́ ká nɩbínʋŋmɔ́ŋyɔ́ɔ́wa! Ɩ́ sɩɛrʋ orí rí wʋ́ʋ́ nɔɔ, ɛ́ rá má ʋ kokúme, púré kaa mʋ́ ʋ nyʋ́nyɔ nyii fɩɛlɛ́ tápʋl?
42013016	Ká háálɔ́ né há ká Abɩrahaŋ duo nɛ́ŋ, Sɩtaanɛ fa vɔwɛ bɩŋsɛ fí rí córí, ʋ fa wɩ mɔhɛ̃́ rɩ́ŋ púrú tá fɩɛlɛ́ tápʋl?"
42013017	Zeezi há bʋ́l ɛ́, hɩɩ̃sɛ kenú dɩŋdɔma ná wuu, ká jamáŋ ná jɩ́jʋɔsɛ tʋtʋ́ŋwere ná ʋ háá tʋ́mɛ́ wɩ́ɛ́.
42013018	Zeezi baa bʋlɛ́: "Wɩɩsɛ kuótɔ́ɔ́ ná nɩhɩ̃́ ɛrɛ́ rɛ́? Ŋŋ́ á rɩ́ŋ púú máŋsɛ beé rí?
42013019	Ʋ rɩ́ oŋduo oro ɓaá yɩ́rɛ mʋ́tárdɛ nɛ́ nɩhɩ̃́ náŋá. Báálɔ oro sɩɛ́ pii yóú baka mɛ́; ʋ nyʋ́, a bɩrmɛ tuu, diíwiisi cʋ́cɔ́ʋ́ hílli daha."
42013020	Zeezi baa sʋ́ɔ́lɛ bʋlɛ́: "Ŋŋ́ á rɩ́ŋ pi Wɩɩsɛ kuótɔ́ɔ́ ná máŋsɛ beé rí?
42013021	Ʋ nɩhɩ̃́ anɛ sɩbʋ́r, háálɔ há píé hé ɓáfurótu míŋ ɓɩkana mɛ́, ɓa wuu isi, a pɩŋ wérí ní."
42013022	Zeezi fa cáŋ tɔ́zeŋsi rí tɔ́wɩɛla a karmɛ nɩɛ aá va, a caasɛ Zerizalɛmɛ mʋ́mʋ́.
42013023	Ɛ́ nɛ́ nɛrɔ oro bʋ́lʋ́ rɩ́ bʋlɛ́: "Nyuutɩna, nɩɛ mʋɔ́ dʋŋɔ nɛ́ Wɩɩsɛ á rʋ́ʋ́ laa tá?" Ɛ́ nɛ́ Zeezi bʋl pɔ́wɔ́ bʋlɛ́:
42013024	"Ɩ́ hé dóé tɩŋ dánnʋfɩ́kɩ́kɛ́ zʋ; bee wɩ́ɛ́ ŋ bʋ́lɔ́ aá pɛ́ɩ́wa, nɩɛ ɓɩkana sɩ́ wálmɛ rɩ́wɔ́ zʋ, ká sɩ́ wóllí zʋ.
42013025	"Jaa tɩ́na háá á rʋ́ʋ́ isi yákʋ́ boro, ká rɩ́ɩ́wa káánɛ pʋmmɔ rɩ́, ɩ́ sɩ́ ŋmɔwɛ boro mí ká bʋlɛ́: 'Nyuutɩna, wúri párá.' Nyuutɩna sɩ́ bʋl pɛ́ɩ́wa bʋlɛ́: 'Ŋ wɩ́ɩ́wa dɩlɩ́ ɛ̃.'
42013026	"Ɛ́ mɛ́ nɛ́ sɩɛ́, rɩ́ɩ́wa bʋ́lʋ́ rɩ́ bʋlɛ́: 'Á rɩ́rɩ́ wuu ní fa hé náŋá mɛ́ a dí ɓɩɛ, a nyɔ; ɩ kármɩ́rá á tɔ́nɛ nɩɛ náŋá dɩcémi.'
42013027	"Ʋ báá ha sɩ́ bʋl pɛ́ɩ́wa bʋlɛ́: 'Ŋ wɩ́ɩ́wa dɩlɩ́ ɛ̃. Ɩ́ tuu lɩ́ŋ laka, ɩ́ nɩɛ ná wuu háá tʋŋ bɔ́ŋbɔ́ŋ!'
42013028	"Ɩ́ sɩɛ́ há sɩ́ ná Abɩrahaŋ rɩ́ Ɩzakɛ rɩ́ Zakɔbɛ arɩ́ Wɩɩsɛ wɩ́laabʋlla ná wuu, rɩ ɓa mɩŋ Wɩɩsɛ kuótɔ́ɔ́ ná sɩɛrʋ, ká ɩ́ mɩŋ pʋmmɔ, ɛ́ tɛ́ŋ mɛ́ nɛ́ sɩɛ́ rɩ́ɩ́wa wi, aá dʋsɛ nɛ́ŋsa.
42013029	Nɩɛ sɩ́ lɛ tɔ́ɔ́nyúú rí tɔ́ɔ́mʋ́bʋɔ, arɩ́ tɔ́ɔ́lʋ́lɔ́ŋsɛ ná wuu bɛllɛ, a ko ciki, aá dí cana Wɩɩsɛ kuótɔ́ɔ́ ná sɩɛrʋ.
42013030	Ká, ɩ́ sɩɛ́ ná, nɩɛ ná zaa há ká hatɩŋna, ɓa cíé sɩ́ a sɩ́laara, ká nɩɛ ná má zaa há ká sɩ́láárá, ɓa cíé sɩ́ a hatɩ́ŋná."
42013031	Ɛ́ tɛ́ŋ mɛ́, Farɩzɩɛ̃wa bamma túó peri Zeezi a bʋ́lʋ́ rɩ́ bʋlɛ́: "Col, mʋ́ dɩhuó, bee wɩ́ɛ́ kuóro Erodi já rʋ́ʋ́ ɓʋ́ɩ́ rɛ́."
42013032	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ mʋ́ bʋl pá ɛ́ lɩ́ŋtɩɩnɔ duo há nɩhɩ̃́ kílo, rɩ́ŋ kiri kaŋtɔmɔ nɛ́, káá dúóri nɩɛ, zaa rɩ́ cíé, ká rɩ́ cíétó rɩ́ŋ ténníŋ tʋtʋmɛ́.
42013033	Ɛ́ wɩ́ɛ́, ʋ mɔhɔ̃́ rɩ́ŋ va zaa rɩ́ cíé, arɩ́ cíétó, bee wɩ́ɛ́ ʋ wɩ mɔhɛ̃́ rɩ́wɔ́ ɓʋ́ Wɩɩsɛ wɩ́laabʋ́llʋ́ dɩhuó, rɩ Zerizalɛmɛ mɛ́ rá.
42013034	"Ɩ́ nɛ́, Zerizalɛmɛ tɩ́náwa, ɩ́ nɩ́ɩ́ ɓʋ́ʋ́sɛ Wɩɩsɛ wɩ́laabʋlla, káá yosi nɩɛ ná Wɩɩsɛ há tʋ́mɛ́ ɩ́ rɩ́, aá ɓʋ́ʋ́sɛ arɩ́ dɔ́wʋ́ɔ́! Ŋ fa có rɩ́ŋ kɛ́sɩ́wa héŋ mʋ́l naasɩ́ ɛrɛ́, anɛ zímáá háá cú tɔ́ʋ́ bɛlɛ mɛ́ ɛ́, ká ɩ́ wɩ có.
42013035	Ɛ́ wɩ́ɛ́, ɩ́ ná, ɩ́ dɩmɩnɩ́ sɩ́ a dɩvɛɛtáálɛ́. Taŋá nɛ́ ŋ bʋl aá pɛ́ɩ́wa, ɩ́ báá waá a rɩ́ɩ́wa náŋ, a kaá ja tɛ́ŋ ná mɛ́ ɩ́ háá kóó bʋlɛ́: 'Rɩ́ Wɩɩsɛ hé bárka pá nɛrɔ ná háá ko Nyuutɩna yɩr mɛ́.' "
42014001	Zuwifiwa fɩɛlɛ́ tápʋl oro, Zeezi mʋ́ɔ́ zʋ Farɩzɩɛ̃wa nɔhɔ̃́ oro jaa, rʋ́ʋ́ dí ɓɩɛ. Nɩɛ ná há mɩŋ ráŋ sɩɛ́ kɩ́kɩ́ɛ́lɛ Zeezi mí.
42014002	Báálɔ oro de ko cɩ́ Zeezi sɩ́ɛ́; pʋɔlɩ́ nɛ́ kenú, ʋ tɛŋ wuu de ŋmɛnnɛ ŋmɛnnɛ.
42014003	Ɛ́ nɛ́ Zeezi bɔsɛ Wɩɩsɛ kɛŋzɩnna ná rɩ́ Farɩzɩɛ̃wa ná há mɩŋ ráŋ bʋlɛ́: "Ŋmɛ́nɔ mɩ́nɔ́ rɩ́wɔ́ dúóri nɛrɔ Zuwifiwa fɩɛlɛ́ tápʋl rɛ́?"
42014004	Ɓa ké síkísíkí. Ɛ́ nɛ́ Zeezi ka pʋɔla ná, a dúórú, ká tɔ́ʋ́ ʋ col.
42014005	Ká Zeezi baa bɔ́sɩ́wɔ́ bʋlɛ́: "Ɩ́ sɩɛrʋ orí bíí rí, ɛ́ rá má rʋ́ʋ́ nɔɔ ɓal vɩ́lɛ́ mɛ́ fɩɛlɛ́ tápʋl, ká rʋ́ʋ́ sʋ́ʋ́ lɩ́sʋ́ kɩ́kɛ́lɛ́ kɩ́kɛ́lɛ́?"
42014006	Ɓa wɩ wóllé lɩ́sɛ ɛ́ wɩ́ɩ́ sɩ́ɛ́.
42014007	Zeezi há kɩ́ɛ́lɛ́ ná nɩɛ ná ɓa há yɩ́rɛ́, ɓa zʋʋ bɛ́llɛ aá tʋɔsɛ dɩkéŋpiŋe, ɛ́ nɛ́ ʋ sʋ́ɔ́lɛ sɩ́ŋsʋ́ɔ́lɔ pá nɩɛ ná wuu, a bʋlɛ́:
42014008	"Rɩ nɛ́ŋ yɩ́rɩ́ hájaasɛ cana dɩdíí, sɩ́ mʋ́ʋ́ ké nɩpiŋe dɩkéni. Nyɛ mɛ́, ɓa yɩ́rɛ nɛrɔ nɔ́ŋɔ píŋ há kɩ́ɩ́, ʋ má ko.
42014009	Rɩ nɛrɔ ná sɩɛ́ há yɩ́rɩ́wa wuu ní kúé bʋ́lɩ́ mɛ́ bʋlɛ́: 'Isi ká pɔ́ʋ́ dɩkéni.' Ʋ ɛ́, ɩ sɩ́ isi rɩ́ hɩɩ̃sɛ a mʋ́ ké har rɩ́ ɓóŋɓóŋ.
42014010	Ɛ́ wɩ́ɛ́, rɩ ɓa yɩ́rɩ́ ɓɩdííle dɩdíí, rɩɩ mʋ́ɔ́, ɩ ké har rɩ́ ɓóŋɓóŋ, a makɛ rɩ nɛrɔ ná há yɩ́rɩ́ nɛ́ kúé, rʋ́ʋ́ bʋ́lɩ́ rɩ́ bʋlɛ́: 'Ŋ naŋnɔ́ŋɔ, isi ko ké sɩ́ɛ́ dɩkéŋpiŋo né mí.' Ʋ ɛ́ sɩ́ a píŋ a pɛ́ɩ́, nɩɛ ná wuu há ké ráŋ rɩ́wɔ́ dí ɓɩɛ sɩ́ɛ́ mɛ́.
42014011	Nɛrɔ ná wuu háá píŋsú tɩɩ, ɓa sɩ́ múúri tɩ́na, ká nɛrɔ ná wuu há múúrú tɩɩ, ɓa sɩ́ píŋsi tɩ́na."
42014012	Ká Zeezi sɩɛ́ bʋl báálɔ ná há yɩ́rʋ́ rɩ́ bʋlɛ́: "Rɩɩ nɛ́ á ɓɩdííle wɔhɔ, ɛ́ rá má tɩ́taŋ, rɩ́ɩ́ pá nɩɛ, sɩ́ɩ́ naŋnɔ́ŋsɛ yɩ́rʋ́, sɩ́ɩ́ maábináŋa yɩ́rʋ́, sɩ́ɩ́ dunɩɛ yɩ́rʋ́, a sɩ́ɩ́ kénnináŋa ná má há kéŋ ɓɩɛ yɩ́rʋ́; bee wɩ́ɛ́ ɓa má cíé sɩ́ yɩ́rɩ́ a túŋ kɩŋ.
42014013	Ɛ́ wɩ́ɛ́, rɩɩ á cana ɓɩdííle, ɩ yɩ́rɛ nɩyaara rɩ́ gbɛrka rɩ́ nacɔ́kɔ tɩ́náwa arɩ́ nyʋmma, rɩ́wɔ́ ko dí.
42014014	Rɩɩ nɛ́ á ɛ́, ɩ sɩ́ ná wér, bee wɩ́ɛ́ ɓa wɩ́ɩ́ wuo yɩ́rɛ aá túŋ kɩŋ. Ɛ́ é, nɩɛ ná háá a wérí Wɩɩsɛ sɩ́ɛ́, ɓa sʋʋ mɛ́ bɩr"isé mí, Wɩɩsɛ sɩ́ túmí."
42014015	Nɩɛ ná há kéné aá dí ɓɩɛ, nɔ́ŋɔ há nɛ́ ɛ́ wɩ́ɛ́, ɛ́ nɛ́ ʋ bʋl Zeezi rí bʋlɛ́: "Nɛrɔ ná háá á rʋ́ʋ́ ké Wɩɩsɛ kuótɔ́ɔ́ ná mɛ́ dí ɓɩɛ, ʋ tɩ́na sɩ́ ná wér!"
42014016	Ɛ́ nɛ́ Zeezi sʋ́ɔ́lɛ pɔ́ʋ́ bʋlɛ́: "Báálɔ oro rí á ɓɩdííle kɩ́ŋkáŋ, a yɩ́rɛ nɩɛ ɓɩkana.
42014017	Ɓɩdííle ná díí tɛ́ŋ peri, ʋ tʋ́mʋ́ tʋtʋnnɔ rʋ́ʋ́ mʋ́ bʋl nɩyɩ́rɛ ná mɛ́ bʋlɛ́: 'Ɩ́ ko, ɓɩdííle bɩ́ɔ́.'
42014018	"Ɛ́ nɛ́ nɩyɩ́rɛ ná wuu vɛ balá baláwa. Dʋ́ŋdʋ́ʋ̃́ nɛrɔ bʋ́l tʋtʋnnɔ ná rɩ́ bʋlɛ́: 'Ŋŋ́ sʋ́l rɛ́, ŋ wɩ wuó ko, bee wɩ́ɛ́ ŋ yɔ́wɛ́ baka rɛ́, ʋ sɩɛ́ mɔhɔ̃́ rɩ́ŋ mʋ́ nóú.'
42014019	"Nɔ́ŋɔ má sɛ́: 'Ŋŋ́ sʋ́l rɛ́, ŋ wɩ wuó ko, bee wɩ́ɛ́ ŋ yɔ́wɛ́ nɔparɛ́ fí rí, ʋ sɩɛ́ mɔhɔ̃́ rɩ́ŋ káŋwɔ́ máŋsɛ ná.'
42014020	"Nɔ́ŋɔ má sɛ́: 'Ŋ wɩ wuó ko, bee wɩ́ɛ́ ŋ sɩɛ́ nɛ́ jáŋ háálɔ.'
42014021	"Ɛ́ nɛ́ tʋtʋnnɔ ná bɩrko, a césíwó líŋsi ná wuu a pɔ́ʋ́ nyúútɩ́na. Nyúútɩ́na cɔ́ɛ́ wɛ, ɛ́ nɛ́ ʋ bʋ́lʋ́ tʋtʋnnɔ ná mɛ́ bʋlɛ́: 'Lɛ kɩ́kɛ́lɛ́, a mʋ́ tɔ́ɔ́ nɩɛ náŋá dɩcémi, rɩ́ ŋmɛ́ŋsɛ nyunni, a kɛsɛ nɩyaara rɩ́ gbɛrka, rɩ́ nyʋmma arɩ́ nacɔ́kɔ tɩ́náwa kaa ko rɩ́wɔ́ dí.'
42014022	"Mʋɔ́, rɩ tʋtʋnnɔ ná nɛ́ zʋ́ɛ́ a bʋlɛ́: 'Ŋ nyúútɩ́na, ɩ há sɩ́ŋ tʋŋ ɛ́, ŋ tʋ́mɔ́ rɛ́, amá jaa ha wɩ súé.'
42014023	"Ɛ́ nɛ́ nyúútɩ́na ná bʋlʋ́ tʋtʋnnɔ ná mɛ́ bʋlɛ́: 'Mʋ́ gɩra ŋmɛ́ŋsɛ rɩ́ baksɛ nʋʋsɛ, a haarɛ nɩɛ mɛ́ rɩ́wɔ́ ko zʋ, a makɛ rɩ́ŋ jaa sú.
42014024	Nɩɛ ná ŋ fa há yɩ́rɛ́, ɓa oro wuu waá a rʋ́ʋ́ díŋ ɓɩdííle nyáŋ.' "
42014025	Nɩkaŋdɔ́ɔ́ bamma fa tɩ́ŋ Zeezi mí, aá va ŋmɛ́nɔ nyúú. Ɛ́ nɛ́ ʋ bɩ́rɛ bʋ́lwɔ́ rɩ́ bʋlɛ́:
42014026	"Nɛrɔ ná wuu há kóŋ rí, ʋ tɩ́na mɔhɔ̃́ rʋ́ʋ́ cóllíŋ kɩ́llʋ́ áná rɩ́rʋ́ maá, rɩ́rʋ́ háálɔ rɩ́rʋ́ bɛlɛ, rɩ́rʋ́ mááláwa rɩ́rʋ́ maábɛlɛ, rɩ́rʋ́ nátolé, a cóllíŋ kɩ́llʋ́ tɩɩ má. Rɩ ɛ́ rá, ʋ tɩ́na wɩ́ŋ karmɩbio wuó a.
42014027	Nɛrɔ ná wuu há wʋ́ʋ́ sʋʋ dagɛsɛ́ wɩɩla sáŋɛ́, a tɩ́ŋɩ́ŋ mɛ́, ʋ tɩ́na wɩ́ŋ karmɩbio wuó a.
42014028	"Rɩɩ́wa sɩɛrʋ oro já rʋ́ʋ́ má jɩtúko, ʋʋ́ la sɩ́ɛ́ ké rí, a gíélú kɩŋ wuu, a zɩ́mʋ́ mʋɔsɔ, a makɛ rʋ́ʋ́ ná, ʋ nɛ́sɛ meéwí wo ɛ́ tʋtʋmɩ́ tʋŋ aá tenni rí?
42014029	Rɩ ɛ́ rá, ká rʋ́ʋ́ bil jɩtúko ná mʋ́l, ká sɩ́ wóllí sɔ́ɔ́ ɓʋ́, ká ná nɩɛ ná wuu há ná ɛ́, ɓaá cícérmú mí ní,
42014030	rɩ́ bʋlɛ́: 'Báálɔ né púló aá sɔ rɛ́, amá ʋ wɩ wóllé ténnú tʋtʋmɩ́ ná.'
42014031	"Ʋ ká ɛ́ nɛ́, rɩ kuór má rɩ́ɩ́ já rʋ́ʋ́ mʋ́ rʋ́ʋ́ rɩ́rʋ́ kuónɔ́ŋɔ yo lal, ʋʋ́ la sɩɛ́ ké rí, a gieli ná, rʋʋ nɛ́ kéŋ nɩɛ bʋ́ɩ́ fí, ká rʋ́ʋ́ kuónɔ́ŋɔ ka nɩɛ bʋ́ɩ́ mɛrɛ́, ʋ rɩ́rʋ́ wo náŋá aá yo rí?
42014032	Rʋʋ kɩ́ɛ́lɔ́ rʋʋ wʋ́ʋ́ wo, ʋ sɩ́ tʋŋ nɩɛ ʋ kuónɔ́ŋɔ ná rɩ́, rʋʋ ha wɩ tɛ́sɩ́ɩ́ péré, rɩ́wɔ́ mʋ́ sʋ́lʋ́ rʋ́ʋ́ lo, ká makɛ ɛ́ ná há mɔhɛ̃́ rʋ́ʋ́ tʋŋ, ká rɩ́ tɛŋfɩ́ɛ́l mɩ́ŋwɔ́ pɛ́kɛ.
42014033	Ɛ́ wɩ́ɛ́, ɩ́ oro wuu wɩ́ŋ karmɩbíí wuó a, rɩ tɩ́na nɛ́ wʋ́ʋ́ oŋkanɛ́ wuu vɛ́ɛ́.
42014034	"Yɛsɛ ká oŋwérí rí; amá rɩ yɛsɛ ŋmɔ́ŋ nɛ́ lɩ́ɛ́, ɓaá ɔ́ʋ́ ɛrɛ́ rɛ́ rʋ́ʋ́ baa ŋmɔ́ŋsɛ?
42014035	Ʋ rɩ́ óŋ wuu báá wɩ weri; ʋ wɩ kɔrɔ má kené aá pá tíé. Ɓaá pii yoo tá zɩ́ŋbal nɛ́. Nɛrɔ ná wuu há kéŋ dɩlla aá zesi wɩ́ɛ́, rʋ́ʋ́ tɩ́na nɛ."
42015001	Kal oro, loŋpolaara rɩ́ málbɔma tɩ́náwa wuu túó peri Zeezi, rɩ́wɔ́ zésú wɩ́bʋlɛ́.
42015002	Farɩzɩɛ̃wa rɩ́ Wɩɩsɛ kɛŋzɩnna sɩɛ́ ŋmúŋmurmi wɩ́ɛ́ bʋlɛ́: "Báálɔ né lóó málbɔma tɩ́náwa lɩ́lɛ́lʋ́, a lo ʋ rɩ́wɔ́ dídí ɓɩɛ má."
42015003	Ɛ́ nɛ́ Zeezi sʋ́ɔ́lɛ sɩ́ŋsʋ́ɔ́lɔ pɔ́wɔ́ bʋlɛ́:
42015004	"Rɩ nɛ́ŋ kéŋ pieŋse zɔlɔ, rɩ́ balá yʋ́ksɛ, ʋ wɩ pieŋse mɛɛ́sɩbaná rɩ́ fí rí nɛ́mɛ́ ná tá, rɩ́wɔ́ dídí, ká rʋ́ʋ́ bɩ́rmʋ́ ja peyʋ́ksɛ ná, déŋdéŋ rɩ́ɩ́ mʋ́ʋ́ túkú mí?
42015005	Ʋ sɩɛ́ há kúé túkú mí, ʋ tɛŋ wuú de pɔrɛ nɛ́, ʋ pi pieŋso ná báásʋ́ vapara mɛ́,
42015006	a kaa mʋ́ jaa, a yɩ́rʋ́ naŋnɔ́ŋsɛ rɩ́rʋ́ kénnináŋa, a bʋ́lwɔ́ rɩ́ bʋlɛ́: 'Ɩ́ a ráá jʋɔsɛ, bee wɩ́ɛ́ ŋ náŋ pieŋso ná fa há yʋ́ksɛ́.'
42015007	Ŋ bʋ́lɔ́ aá pɛ́ɩ́wa, ʋ sɩɛ́ ká ɛ́ nɛ́, rɩ wɩ́bɔŋ"aarɔ balá léŋ ní bɩ́rsɛ́, rɩ́ɩ́ lo wɩ́bɔma ɛɛ, ʋ sɩ́ a satɔrɔ́ Wɩɩsɛ rɩ́, bána nyúú, a kɩ́llɛ nɩpiŋe mɛɛ́sɩbaná rɩ́ fí rí nɛ́mɛ́ há bɩ́ɩ́nɛ́ rɩ ɓa ká nɩtékétékéwa, a wɩ bɩ́rsɛ́ ja.
42015008	"Ɛ́ rá má, rɩ hál rɩ́ kéŋ meéwícaáka fí, rɩ́ balá yʋ́ksɛ, ʋ wɩ caanɔ́ nyɩkɛ rɩ́ɩ́ ti jaa rɩ́ɩ́ ja meéwíyʋ́ksɛ ná rɩ́ taŋá, rɩ́ɩ́ mʋ́ʋ́ túkú mí?
42015009	Ʋ sɩɛ́ há túkú mí, ʋ sɩ́ yɩ́rʋ́ taŋnɔ́ŋsɛ rɩ́rʋ́ kénnináŋa a bʋ́lwɔ́ rɩ́ bʋlɛ́: 'Ɩ́ a ráá jʋɔsɛ, bee wɩ́ɛ́ ŋ meéwí ná fa há yʋ́ksɛ́, ŋ nóú.'
42015010	Ŋ bʋ́lɔ́ aá pɛ́ɩ́wa, ʋ sɩɛ́ ká ɛ́ nɛ́, rɩ wɩ́bɔŋ"aarɔ balá léŋ ní bɩ́rsɛ́, rɩ́ɩ́ lo wɩ́bɔmɔ ɛɛ, ʋ sɩ́ a satɔrɔ́ a pá Wɩɩsɛ malɩ́kawa."
42015011	Zeezi baa sʋ́ɔ́lɛ pɔ́wɔ́ bʋlɛ́: "Báálɔ oro rí ráŋ, a ka bɛlɛ bɛllɛ.
42015012	Ɓa sɩɛrʋ ɓɩwie sɩɛ́ bʋ́lʋ́ áná rɩ́ bʋlɛ́: 'Ŋ áná, tɛ́ŋ liwe ker.' Ɛ́ nɛ́ ɓa áná ná kánʋ́ ɓɩɛ ná ɓáwɔ́.
42015013	"Ʋ wɩ dáánɛ́, ká bio ɓɩwie ná de isi pɔ́ʋ́ ɓɩɛ wuu yɛ́llɛ, a lɩɩ mʋ́ tɔ́bólí. Ʋ há mʋ́ ráŋ, ʋ zɔ́kɛ́ ɛ́ meéwíé wuu basabasa.
42015014	Ʋ sɩɛ́ há zɔ́kwɔ́ wuu ɛ́, losu ɓɩzeno oro kúó zʋ tɔ́ɔ́ ná, ʋ báá fa wɩ óŋ wuu kené aá dí.
42015015	Ɛ́ nɛ́ ʋ isi mʋ́ a tɔ́ɔ́ ná nɩɛ nɔ́ŋɔ púú, a hóú, ʋ nʋ́nʋ́ɔ́lʋ́ keru ʋ baka mɛ́.
42015016	Losu kánʋ́, ʋ fa cólli rʋ́ʋ́ dí keru ná ɓɩdííle má tɩɩ, ká nɛ́ŋ wuu wʋ́ʋ́ ŋmɛ́nɔ pɛ́ɩ́ rʋ́ʋ́ díwó.
42015017	"Ɛ́ nɛ́ ʋ sɩɛ́ ké bɩ́ɩ́nʋ́ tɩɩ mɛ́ a bʋlɛ́: 'Tʋtʋnna bɛŋmŋmɛ rɛ́ ŋ áná jaa mɛ́, a dí ɓɩɛ kaá tá, káŋ mɩŋ rɛɛ́ aá sʋwɛ losu!
42015018	Ŋ sɩ́ isi mʋ́ŋ áná rɩ́, a bʋ́lʋ́ mɛ́ bʋlɛ́: Ŋ áná, ŋ ɔ́ɔ́ zɔkɛ Wɩɩsɛ mɛ́, a aa zɔ́kɩ́ má mɛ́;
42015019	ŋ báá wɩ mɔhɛ̃́ rɩ́ɩ́ píŋ mákɩ́ bíí; píŋ mákɩ́ tʋtʋnna nɔ́ŋɔ.'
42015020	Ɛ́ nɛ́ ká, ʋ de isi zʋ ŋmɛ́nɔ, aá mʋ́ʋ́ áná rɩ́. "Ʋ háá kué, ʋ áná tɩ́ɛ́nɛ nóú dɩbólí rʋʋ́ kó, ʋ susu wuu kenú kɩ́ŋkáŋ; ʋ fá cémú, a vɔ́wʋ́ baŋ mɛ́, a kórmú.
42015021	"Ɛ́ nɛ́ bio ná bʋ́lʋ́ áná ná mɛ́ bʋlɛ́: 'Ŋ áná, ŋ ɔ́ɔ́ zɔkɛ Wɩɩsɛ mɛ́, a aa zɔ́kɩ́ má mɛ́; ŋ báá wɩ mɔhɛ̃́ rɩ́ɩ́ píŋ makɩ́ bíí.'
42015022	"Ɛ́ nɛ́ áná ná bʋ́lʋ́ tʋtʋnna rɩ́ bʋlɛ́: 'Ɩ́ a kɩ́kɛ́lɛ́, a zʋʋ pi gɛrɔ ná wér há kɛ gɛnnɛ wuu, a kaa ko súú; ɩ ja nénípɩr hóú néní mí, a ja natɔɔsɛ hóú naasɛ mɛ́.
42015023	Ɩ́ mʋ́ ka nɔɔ ná há vʋ́ɛ́ wérí, a kaa ko ɓʋ́, ráá dí a jʋɔsɛ;
42015024	bee wɩ́ɛ́ ŋ bio né fa nɩhɩ̃́ anɛ ʋ sʋ́wɔ́ rɛ́, ká bɩr"isi; ʋ fa yʋ́ksɔ́ rɛ́ ká ŋ bɩrnóú.' Háya! Jʋɔsɛ́ cana púló.
42015025	"Ɛ́ tɛ́ŋ mɛ́ wuu, rɩ bio ɓɔhɔ̃́ ná mɩŋ baka mɛ́. Ʋ sɩɛ́ há lɛ́ baka aá ko, a ko peri jaa, rʋʋ́ nɛ ɓɩɛ dúí arɩ́ gʋɔla.
42015026	Ɛ́ nɛ́ ʋ yɩ́rɛ tʋtʋnna ná nɔ́ŋɔ a bɔsɛ: 'Beé rí ɓaá a nyɛ jaa mɛ́?'
42015027	Ɛ́ nɛ́ tʋtʋnnɔ ná sɛ́: 'Ɩ maábio ná nɛ́ bɩ́rɛ́ ko, ɩ áná ka nɔvʋ́ʋ́lɛ ná ɓʋ́, bee wɩ́ɛ́ ʋ há bɩ́rɛ́ nóú bio rí tɛŋfɩ́ɛ́l.'
42015028	"Ɛ́ nɛ́ bio ɓɔhɔ̃́ ná cɔ́ɛ́ wɛ, ʋ vɛ jaa zʋɩ. Ʋ áná lɛ, a sʋ́lʋ́ rʋ́ʋ́ zʋ jaa.
42015029	Ɛ́ nɛ́ ʋ bʋ́lʋ́ áná rɩ́ bʋlɛ́: 'Bɩŋsɛ ɓɩkana nɛ́ ŋ háá tʋ́mɩ́ mɛ́, ŋ ha wɩ́ɩ́ nʋɔ vɛ́ɛ́. Ká ɩ ha wɩ bʋwie má tɩɩ kené páŋ, rɩ́ŋ rɩ́rɩ́ŋ naŋnɔ́ŋsɛ dí cana a jʋɔsɛ.
42015030	Ká, ɩ bio né há lɛ́ɩ́ ɓɩɛ kaa mʋ́ zɔkɛ tuútuúwa nyúú mí há bɩ́rɛ́ ko, ɩ ɓʋ́ nɔvʋ́ʋ́lɛ nɛ́ pɔ́ʋ́.'
42015031	"Ɛ́ nɛ́ ʋ áná ná bʋl pɔ́ʋ́ bʋlɛ́: 'Ŋ bio, ɩ mɩ́nɩ́ŋ rɩ́ nɛ́ tɛ́ŋ wuu mí; ŋ ɓɩɛ wuu, ɩ nɛ́ tɩ́wɔ́.
42015032	Amá ʋ mɔhɔ̃́ ráá dí jʋɔsɛ́ cana, ráá sɩɛnnɛ tɔrɛ, bee wɩ́ɛ́ ɩ maábio né fa nɩhɩ̃́ anɛ ʋ sʋ́wɔ́ rɛ́ ká bɩr"isi; ʋ fa yʋ́ksɔ́ rɛ́ ká ŋ bɩrnóú.' "
42016001	Zeezi bʋ́lʋ́ karmɩbɛlɛ ná rɩ́ bʋlɛ́: "Báálɔ oro rí ráŋ a ka ɓɩɛ wérí. Ɛ́ báálɔ sɩɛ́ fa kéŋ tʋtʋnnɔ, ʋ nɛ́ bíbélú ɓɩɛ mɛ́. Ɛ́ nɛ́ sɩɛ́ ɓa ko bʋ́lʋ́ mɛ́, a bʋlʋ́ oŋbello ná kenú ɓɩɛ ná aá zɔkɛ rɛ́.
42016002	Ɛ́ nɛ́ ʋ yɩ́rʋ́, a bʋ́lʋ́ mɛ́ bʋlɛ́: 'Ɓa bʋ́l wɩ́ɛ́ rɛ́ aá tɛ́ɩ́ mɛ́ ŋ nɩ́nɛ; ɓa sɩɛ́ to wɩ́wéré. Ɛ́ wɩ́ɛ́, ɩ há bélíŋ ɓɩɛ ná mɛ́ ɛ́wa, bil nʋɔ páŋ. Ɩ báá wɩ́ŋ oŋbello wuó a.'
42016003	"Ɛ́ nɛ́ oŋbello ná bɩ́ɩ́nʋ́ tɩɩ mɛ́ bʋlɛ́: 'Ŋ nyúútɩ́na sɩ́ kíríŋ ŋ tʋtʋmɛ́ mɛ́. Ŋ sɩɛ́ á rɩ́ŋ a ɛrɛ́wa rɛ́? Ŋ wɩ dóé kené aá parɛ, káá fá sʋlɛ́ má hɩɩ̃sɛ.
42016004	Ɛ́ wɩ́ɛ́, ŋ ɩ́ŋ háá á rɩ́ŋ ɔ́ɔ́ ná, a makɛ rɩŋ tʋtʋmɛ́ nɛ́ zɔ́kɛ́ má, rɩ́ nɩɛ cóllíŋ wɩ́ɛ́, a kánɩ́ŋ wérí ɓa jɩɩsɛ mɛ́.'
42016005	"Ɛ́ nɛ́ ʋ yɩ́rɛ nɩɛ ná wuu fa há dúú nyúútɩ́na kɩma, balá baláwa, a bʋl dʋ́ŋdʋ́ʋ̃́ nɛrɔ rɩ́ bʋlɛ́: 'Kɩŋ ná ɩ há díŋ nyúútɩ́na dɩhɩ̃́ ká bɛŋmŋmɛ rɛ́?'
42016006	"Ɛ́ nɛ́ ʋ sɛ́: 'Síínʋʋ áŋkʋráŋ sɩ́ɩ́ zɔlɔ.' "Ɛ́ nɛ́ oŋbello ná bʋ́lʋ́ rɩ́ bʋlɛ́: 'Néí kɩŋ kɛnɔ, laa ké tíé kɩ́kɛ́lɛ́, a pʋ́ŋsɛ síínʋʋ áŋkʋráŋ sɩ́ɩ́ mɛɛ́sɛllɛ rɩ́ fí.'
42016007	"Ʋ baa bʋl nɔ́ŋɔ má rɩ́ bʋlɛ́: 'Kɩŋ ná ɩ má há díŋ nyúútɩ́na dɩhɩ̃́ ká bɛŋmŋmɛ rɛ́?' "Ɛ́ nɛ́ ʋ sɛ́: 'Mɩ́ɛ́ bɔ́tɔ́ zɔmmʋ́ɔ́.' "Ɛ́ nɛ́ ʋ sɛ́: 'Néí kɩŋ kɛnɔ, laa pʋ́ŋsɛ mɩ́ɛ́ bɔ́tɔ́ zɔwaná.'
42016008	"Ɛ́ nɛ́ tʋtʋnnɔ gɩ́ŋgɩ́rmɩ́lɩ́ŋ ná nyúútɩ́na bʋ́ʋ́ mɛ́, ʋ há tʋ́ŋ lɩ́ŋ ná wɩ́ɛ́. Dúníé né nɩɛ kéŋ lɩ́ŋ aá pɛ́ náŋá mɛ́, a kɩ́llɛ nɩɛ ná háá tɩŋ Wɩɩsɛ ná há ká pʋmmɔ."
42016009	Zeezi baa súúri bʋlɛ́: "Ŋ é bʋ́lɔ́ aá pɛ́ɩ́wa, ɩ́ pi dúníé kuóɓɩɛ, a ja naŋnɔ́ŋsɛ pɛ́ɩ́wa tɩɩ, a makɛ tɛ́ŋ ná mɛ́ ɓa háá ténníwa nɛ́sɛ mɛ́, rɩ́ɩ́wa ná dɩkéŋsi tɩɩ Wɩɩsɛ rɩ́, a kaá mʋ́ wuu.
42016010	"Nɛrɔ ná há wo oŋwiisi mí aá bel rɩ́ taŋá, ʋ tɩ́na wo oŋzeŋsi má mɛ́ aá bel rí taŋá rɛ́. Ká nɛrɔ ná há ká gɩragɩra oŋwiisi belé mí, ʋ tɩ́na ká gɩragɩra oŋzeŋsi má belé mí rí.
42016011	Rɩɩ́wa wɩ wóllé bel dúníé gɩ́ŋgɩ́rmɩ́ɓɩɛ mɛ́ arɩ́ taŋá, áŋ rɩ́ɩ́ pi oŋtáŋsɛ rɩ́ɩ́ héíwa nɛ́sɛ mɛ́ rɩ́ɩ́wa bel?
42016012	Rɩɩ́wa nɛ́ sɩɛ́ wɩ wóllé bel nɛrɔ nɔ́ŋɔ omo mí rɩ́ taŋá, ká ná, omo ná ɓa há bílíwa mɛ́, áŋ rɩ́ɩ́ píí pɛ́ɩ́wa?
42016013	"Yómo balá wɩ nyúútɩ́náwa bɛllɛ mɛ́ wuo ɓarɛ aá tʋŋ. Ʋ sɩ́ cólli nɔ́ŋɔ, ká bɛ́rɛ nɔ́ŋɔ, ɛ́ rá má ʋ sɩ́ tʋŋ rɩ́ taŋá nɔ́ŋɔ dɩhɩ̃́, ká lɔ́rɛ nɔ́ŋɔ. Ɛ́ wɩ́ɛ́, Wɩɩsɛ mɛ́ tɩŋɛ́ rɩ́ ɓɩɛ cólle wɩ náŋá wuó hé."
42016014	Farɩzɩɛ̃wa há nɛ́ ɛ́ wɩ́ɛ́ wuu, ɓa dé cícermi Zeezi mí ní, bee wɩ́ɛ́ ɓa có meéwíé wérí.
42016015	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ é, ɩ́ɩ́ já rɩ́ nɩbííne ní bélíwa, a bɩɩnɛ rɩɩ́wa ká tékétékéwa, amá Wɩɩsɛ sɩɛ́ ɩ́ɩ̃́wa sɩɛnnɛ. Omo ná nɩbííne há bélé rʋʋ ká oŋpíŋí, ɛ́ omo ní ká Wɩɩsɛ sakuosó omo.
42016016	"Wɩɩsɛ kíŋse kɛnɔ, rɩ́ Wɩɩsɛ wɩ́laabʋlla kɛnnɛ dáánɔ́ ko peri Zaŋ Batiisi tɛ́ŋ mɛ́ nɛ́; a sɩɛ́ kaa pɔ́ ɛ́ tɛ́ŋ mɛ́, ɓa púló bʋ́bʋl Wɩɩsɛ kuótɔ́ɔ́ Labaarɩwero wɩ́ɛ́, nɛrɔ wuu sɩɛ́ híhé dóé, rʋ́ʋ́ má wálmɛ zʋ Wɩɩsɛ kuótɔ́ɔ́ ná sɩɛrʋ.
42016017	Bána rɩ́ tíé nyɩ́ɩ́kɛ ká mɔlɛ́, a kɩ́llɛ Wɩɩsɛ kíŋse pʋ́ŋsɛ nyɩnɛ balá má tɩɩ.
42016018	"Báálɔ ná wuu há kírú háálɔ tá ká ja nɔ́ŋɔ, ʋ tʋ́ŋ cɔ́rmʋ nɛ́ ɛ́. Báálɔ ná má há já háhuõsí, ʋ tʋ́ŋ cɔ́rmʋ nɛ́ ɛ́."
42016019	Zeezi baa sʋ́ɔ́lɛ bʋlɛ́: "Báálɔ oro rí fa ráŋ, a ka ɓɩɛ wérí, aá su gɛmʋ́ɔ́llɛ ná há píŋó wérí, a de mɩŋ wér rɩ́ jʋɔsɛ́ mɛ́ tɛ́ŋ wuu mí.
42016020	Summo oro má sɩɛ́ fa mɩŋ ráŋ, ɓaá yɩ́rʋ́ Lazaarɛ, a pɩ́ ɓɩɛ tɩ́na ná dánnʋɔ; ʋ tɛŋ né wuu dé cúnni fʋrʋ nɛ́,
42016021	vásɛ má tɩɩ lílénnú fʋrʋ ná. Ʋ fa có rʋʋ dí ɓɩɛ tɩ́na ɓɩdííle ná háá ɓallɛ tíé.
42016022	"Ɛ́ nɛ́ summo ná sʋwɛ, Wɩɩsɛ malɩ́kawa púú dʋma kaa zɩ́ bil Abɩrahaŋ laka, bána nyúú. Ɓɩɛ tɩ́na ná má sʋwɛ ɓa pii hu.
42016023	Ʋ sɩɛ́ mɩŋ lɛlɛ tɔ́ɔ́ mɛ́ wɩhála ɓɩzeno sɩɛrʋ. Ráŋ nɛ́ ʋ mɩŋ, ká tɩ́ɛ́nɛ bel sɩ́ɛ́rɩ́ a ná Abɩrahaŋ, a ná Lazaarɛ rʋʋ kénú laka.
42016024	Ɛ́ nɛ́ ʋ ŋmɔwɛ búŋse bʋlɛ́: 'Ŋ áná Abɩrahaŋ, fáŋ susu, ká tʋŋ Lazaarɛ rʋ́ʋ́ púú néní tʋ nyii mí, a kaa ko pɔ́rɩ́ŋ neŋdulí; bee wɩ́ɛ́ ŋ dé mɩŋ wɩhála ɓɩzeno mí ní, níŋ né sɩɛrʋ.'
42016025	"Ɛ́ nɛ́ Abɩrahaŋ sɛ́: 'Ŋ bíí, bɩɩnɛ mʋ́ yákɩ́ die fa há mɩŋ dúníé mí a ka ɓɩɛ ɛ́, ká Lazaarɛ má die ná wɩɩla kɩ́ŋkáŋ ɛ́. Ɛ́ wɩ́ɛ́, Lazaarɛ má sɩ́sɛ́nyɛ mɩŋ wér mí ní, ká ɩ má baa mɩŋ wɩhála mɛ́.
42016026	Wɩ́ɩ́ ná má há súúré ní ká, cakɔ́ ɓɩzéní rí mɩ́ŋrá rɩ́rɩ́wa pɛ́kɛ, a makɛ rɩ́ nɩɛ ná háá já rɩ́wɔ́ lɩ́rá dɩhɩ̃́ dáárɩ́wa dɩhɩ̃́, rɩ́wɔ́ sɩ́ wóllú, ká rɩ́ɩ́wa má sɩ́ wóllí dáárɩ́rá dɩhɩ̃́.'
42016027	"Ɛ́ nɛ́ ɓɩɛ tɩ́na ná sɛ́: 'Ŋ sɩɛ́ sʋ́lɩ́ rɛ́ ŋ áná, rɩ́ɩ́ tʋŋ Lazaarɛ ŋ áná jaa nɩɛ rɩ́;
42016028	bee wɩ́ɛ́ ŋ ha kéŋ maábináŋa bɔmmʋ́ɔ́ ráŋ. Rʋ́ʋ́ mʋ́ máŋsɛ pɔ́wɔ́, rɩ́wɔ́ pɔ́ wérí, a makɛ rɩ́wɔ́ má báá sɩ́ wɩhála né duo dɩhɩ̃́ zʋ́.'
42016029	"Ɛ́ nɛ́ Abɩrahaŋ bʋl pɔ́ʋ́ bʋlɛ́: 'Wɩɩsɛ kíŋse kɛnɔ ná arɩ́ Wɩɩsɛ wɩ́laabʋlla kɛnnɛ ná mɩ́nɔ́ ɓaá karmɛ; ʋ mɔhɔ̃́ rɩ́ɩ́ maábináŋa ná zésíwó ní, a pɔ́ wérí.'
42016030	"Rɩ ɓɩɛ tɩ́na ná sɛ́: 'Aɩ́, ŋ áná Abɩrahaŋ, ʋ ɛ́ má ha wʋ́ɔ́ nɩɩ mɔhɛ̃́. Amá rɩ nɛ́ŋ rɩ́ fa bɩ́rɛ́ lɛ sʋsɛ mɛ́, rɩ́ɩ́ kóó bʋ́lwɔ́ rɩ́, ɛ́ é, ɓa sɩ́ bɩ́rsɛ mála, a báá sɩ́ áá zɔkɛ Wɩɩsɛ mɛ́.'
42016031	"Ɛ́ nɛ́ Abɩrahaŋ baa bʋl pɔ́ʋ́ bʋlɛ́: 'Rɩ ɓa nɛ́ wɩ Wɩɩsɛ kíŋse kɛnɔ ná arɩ́ Wɩɩsɛ wɩ́laabʋlla kɛnnɛ ná, ɓa háá karmɛ́ wɩ́ɛ́ zesi é, ká rɩ́ nɛ́ŋ bɩrlɛ sʋsɛ má mɛ́, a ko bʋ́lwɔ́ rɩ́, ɓa waá saŋ.' "
42017001	Zeezi bʋ́lʋ́ karmɩbɛlɛ rɩ́ bʋlɛ́: "Wɩ́ɛ́ ná há yíkí nɩbííne ɓa aá zɔkɛ Wɩɩsɛ mɛ́, ɓa mɩ́nɔ́ tɛ́ŋ wuu mí. Amá nɛrɔ ná há lóé ɓa tɩ́ŋɩ́, ɩ tɩ́na sɩ́ ná wɩɩla!
42017002	Rɩ ɓa nɛ́ já nɔŋbúzeno rɩ́ɩ́ vɔwɛ tɩ́na baŋ mɛ́, rɩ́ɩ́ káá mʋ́ʋ́ yóó hé mʋʋ mɛ́, ʋ nɛ́ cúcó a kɩ́llɛ tɩ́na há yíkí nɛ́mmúrtɩɩna nyáŋ oro, ʋ aa zɔkɛ Wɩɩsɛ mɛ́.
42017003	Ɛ́ wɩ́ɛ́, ɩ́ kánɩ́wa tɩɩ wérí! "Rɩɩ maábinɔ́ŋɔ nɛ́ á wɩ́ɩ́ zɔkɛ, bʋl pɔ́ʋ́ arɩ́ sɩ́fɩɛma; rʋʋ nɛ́ sáŋɛ́ rʋ́ʋ́ bɩ́rsɛ a báá sɩ́ á, ɩ hóú suúri.
42017004	Rʋʋ ɔ́ɔ́ zɔ́kɩ́ mɛ́ naasɩ́ balpɛ kal balá, káá kóí rí naasɩ́ balpɛ ná wuu rɩ́ɩ́ bʋlɛ́: 'Ŋ zɔ́kɔ́ rɛ́, ŋ sɩ́ bɩ́rsɛ,' ɩ hóú suúri."
42017005	Zeezi nɩtʋmɛ́ ná bʋ́lʋ́ rɩ́ bʋlɛ́: "Nyuutɩna, a ráá yardá ɔsɛ súúri."
42017006	Ɛ́ nɛ́ Nyuutɩna sɛ́: "Rɩɩ́wa nɛ́ kéŋ yardá rʋ́ʋ́ mɔ mʋ́tárdɛ bíí, ɩ́ sɩ́ bʋl tuu mí bʋlɛ́: 'Tuu né, cúri a mʋ́ cɔ́ŋsɛ mʋʋ sɩɛrʋ.' Tuu ná ɓɩɛ́na sɩ́ tɩ́ŋɩ́wa nʋɔ sɛ́."
42017007	Zeezi baa bʋ́lʋ́ karmɩbɛlɛ rɩ́ bʋlɛ́: "Ɩ́ sɩɛrʋ, rɩ oro kéŋ tʋtʋnnɔ rʋ́ʋ́ pɩ́parɛ, ɛ́ rá má rʋ́ʋ́ nʋ́nʋɔlɛ pʋsɛ, rɩ́ tʋtʋnnɔ ná lɛ baka ko, ʋ sɩ́ bʋ́lʋ́ rɩ́ bʋlʋ́ sɩ́ vílmú, ká ko ké dí ɓɩɛ?
42017008	Aɩ́, wɩ́ɩ́ ná ʋ háá bʋ́lʋ́ mɛ́ nɛ́ ká: 'Kánɩ́ tɩɩ, a súí gɛnnɛ, a a ɓɩdííli páŋ rɩ́ŋ dí, a nyɔ kɛ́rɛ́, ká rɩ́ɩ́ má sɩɛ́ zɩŋ dí a nyɔ.'
42017009	Ʋʋ́ bɔ́llʋ́ tʋtʋnnɔ ná há tʋ́ŋ tʋtʋmɛ́ ná ʋ há mákɛ́ pɔ́ʋ́ rɛ́? Aɩ́, ʋ wɩ ɛ́ɛ́ a.
42017010	Ʋ sɩɛ́ ká ɛ́ nɛ́ ɩ́ má rɩ́. Rɩɩ́wa nɛ́ tʋ́ŋ tʋtʋmɛ́ ná wuu ɓa há mákɛ́ pɛ́ɩ́wa, ɩ́ bʋlɛ́: 'Á é ká tʋtʋ́nná rɛ́; ʋ ná ɓa há sɛ́ ráá tʋŋ nɛ́ á tʋŋ.' "
42017011	Zeezi cɛ́l Samari dɩtɩ́llɛ rɩ́ Galiile dɩtɩ́llɛ súsúbʋɔ, aá mʋ́ Zerizalɛmɛ.
42017012	Ʋ sɩɛ́ há mʋ́ɛ́ aá zʋ tɔ́ɔ́ oro, dayalma bamma fí kúó cémú, a tɩ́ɛ́nɛ cɩ́ sɩ́ɛ́rɩ́,
42017013	ká tɔ́wɩ́wɔ́ nʋɔ mɛ́ bʋlɛ́: "Zeezi! Karmɩ"ana! Fárá susu."
42017014	Zeezi nówó, a bʋ́lwɔ́ rɩ́ bʋlɛ́: "Ɩ́ kánɩ́wa tɩɩ mʋ́ cáánɛ Wɩɩsɛ vʋk"ɔɔsa." Ɓa háá mʋ́ɛ́ ɛ́, ɓa mʋ́ɔ́ aá peri, rɩ ɓa dúóró.
42017015	Ɓa sɩɛrʋ nɔ́ŋɔ há néé rʋʋ dúóró ɛ́, ʋ dé bɩrɛ nɛ́, a bɩ Wɩɩsɛ mɛ́ kɩ́ŋkáŋ aá ko.
42017016	Ʋ ko, a ɓírmi tíé Zeezi sɩ́ɛ́ a bɔ́llʋ́. Ɛ́ báálɔ fa ká Samari dɩtɩ́llɛ nɛ́ŋ rɛ́.
42017017	Ɛ́ nɛ́ Zeezi sɛ́: "Dayalma ná fí ra wɩ dúóré rí? Ká nɛ́mɛ́ ná mʋ́ nɛɛ́?
42017018	Nɩhʋɔrɔ né dʋŋɔ ra wɩ bɩ́rɛ́ ko a bɔ́llɛ Wɩɩsɛ rɛ́?"
42017019	Ká sɩɛ́ bʋ́lʋ́ rɩ́ bʋlɛ́: "Isi, mʋ́mʋ́; ɩ há láŋ dí, ɛ́ nɛ́ dúórí."
42017020	Farɩzɩɛ̃wa bɔ́sɛ́ Zeezi rɩ́wɔ́ ná tɛ́ŋ ná mɛ́, Wɩɩsɛ kuótɔ́ɔ́ háá á rʋ́ʋ́ ko. Ɛ́ nɛ́ Zeezi bʋl pɔ́wɔ́ bʋlɛ́: "Wɩɩsɛ kuótɔ́ɔ́ ná to anɛ rʋ́ʋ́ de ko, rɩ́wɔ́ nóú nyɛ nɛ́.
42017021	Ʋ sɩɛ́ báá to anɛ rɩ́wɔ́ bʋlɛ́: 'Ɩ́ ná, ʋ nɛ́ rɛɛ́, ɛ́ rá má ʋ nɛ́ rɛɛ rɩ́.' Ɩ́ zɩŋ rɩ́ Wɩɩsɛ kuótɔ́ɔ́ ná mɩ́nɩ́wa sɩ́sɩ́ɛ́nnʋ́wa."
42017022	Ká Zeezi sɩɛ́ bʋ́lʋ́ karmɩbɛlɛ rɩ́ bʋlɛ́: "Tɛ́ŋ sɩ́ ko, rɩ́ɩ́wa hɩɛ̃nɛ rɩ́ɩ́wa fa ná Nɩbiino Bio tápʋl balá má tɩɩ, ká gúl.
42017023	Ɓa sɩ́ bʋ́lɩ́wa rɩ́ bʋlɛ́: 'Ʋ nɛ́ rɛɛ́, ʋ nɛ́ rɛɛ rɩ́.' Ɩ́ sɩɛ́ sɩ́ fáá mʋ́ ráŋ.
42017024	Anɛ duófɩ́llɔ háá de pɔ́ bána cɔɔ nɔ́ŋɔ, ká ko mʋ́ yakɛ cɔɔ nɔ́ŋɔ ɛ́, Nɩbiino Bio má tápʋl ná háá á rʋ́ʋ́ bɩrko, ʋʋ́ á rʋ́ʋ́ nɛ ɛ́ nɛ́.
42017025	Amá ʋ mɔhɔ̃́ rʋ́ʋ́ la sɩɛ́ ná wɩɩla wérí, rɩ́ zaa bɛlɛ vɔ́ʋ́ wɩ́ɛ́ kɛ́rɛ́.
42017026	"Tʋtʋmɩ́ ná há tʋ́mɛ́ Nowe tɛ́ŋ mɛ́, ɛ́ tʋtʋmɩ́ tɩɩ nʋ́ʋ́ nɩ́ɩ́ á rʋ́ʋ́ tʋŋ, tápʋl ná Nɩbiino Bio háá á rʋ́ʋ́ bɩrko.
42017027	Ɛ́ tɛ́ŋ mɛ́, nɩɛ faá dí, aá nyɔ, báála rɩ́ háála jɩ́ja náŋá, a kaá ja tápʋl ná Nowe há zʋ́ nyiidaborzeno ná sɩɛrʋ; ká nyigíro ɓɩzeno ko a tɔ́wɔ́ mɛ́, ɓa wuu sʋsɛ.
42017028	"Ʋ sɩ́ nɛ Lɔtɛ tɛ́ŋ mɛ́: nɩɛ faá dí, aá nyɔ, aá yɔwɛ, aá yɛ́llɛ, aá parɛ, aá sɔ.
42017029	Amá kal ná Lɔtɛ há lɛ́ tɔ́ɔ́ ná mɛ́, ɓa háá yɩ́rɛ Sodomi, níŋ arí jirwílʋmɔ nɛ́ lɛ́ bána tuwi anɛ duóŋ, a ɓʋ́ʋ́sɛ ɛ́ tɔ́ɔ́ nɩɛ wuu.
42017030	Ʋ sɩɛ́ á rʋ́ʋ́ nɛ ɛ́ tɩɩ nʋ́ʋ́ nɛ́, tápʋl ná Nɩbiino Bio háá á rʋ́ʋ́ bɩrko.
42017031	"Ɛ́ kal, nɛrɔ ná há mɩŋ luso daha, ká ʋ ɓɩɛ mɩŋ jaa sɩɛrʋ, rɩ́ tɩ́na sɩ́ túwí zʋ jaa rʋ́ʋ́ pɔ́ʋ́ ɓɩɛ. Nɛrɔ ná má há mɩŋ baka mɛ́, rɩ́ tɩ́na sɩ́ bɩ́rko zʋ́ɔ́.
42017032	Ɩ́ bɩɩnɛ mʋ́ lúri wɩ́ɩ́ ná há pérí Lɔtɛ háálɔ mɛ́.
42017033	Nɛrɔ ná háá já rʋ́ʋ́ lɔ́ʋ́ mɩɩsɛ, ʋ tɩ́na sɩ́ yóú mɩɩsɛ tá; ká nɛrɔ ná há yóú mɩɩsɛ tá, ʋ tɩ́na sɩ́ nóú mɩɩsɛ.
42017034	Ŋ bʋ́lɔ́ aá pɛ́ɩ́wa, ɛ́ kal tɩ́taŋ, nɩɛ bɛllɛ sɩ́ pɩ́ basa balá mɛ́, rɩ́ Wɩɩsɛ pi nɔ́ŋɔ ká tá nɔ́ŋɔ ráŋ.
42017035	Háála bɛllɛ sɩ́ gɩ́gɛrɛ míŋ, rɩ́ Wɩɩsɛ pi nɔ́ŋɔ ká tá nɔ́ŋɔ ráŋ.
42017036	((Báála bɛllɛ sɩ́ mɩŋ baka balá mɛ́, rɩ́ Wɩɩsɛ pi nɔ́ŋɔ ká tá nɔ́ŋɔ ráŋ."))
42017037	Ɛ́ nɛ́ Zeezi karmɩbɛlɛ bɔ́sʋ́ bʋlɛ́: "Nɛɛ́wa rɛ́ wɩ́ɛ́ nyáŋ á rɩ́wɔ́ a?" Ɛ́ nɛ́ Zeezi sɛ́: "Oŋsʋɔrɩ́ há mɩŋ ráŋ ná nɛ́, duune lílaari."
42018001	Ʋ har rɩ́ mɛ́, Zeezi sʋ́ɔ́lɛ sɩ́ŋsʋ́ɔ́lɔ pɔ́wɔ́, rʋ́ʋ́ mákwɔ́ rɩ́wɔ́ zɩŋ rʋ́ʋ́ mɔhɔ̃́ rɩ́wɔ́ cʋɔlɛ Wɩɩsɛ tɛ́ŋ wuu mí, ká sɩ́ yʋ́ɔ́rʋ́.
42018002	Zeezi sɛ́: "Sarɩ́yadííro oro fa mɩŋ tɔ́ɔ́ oro mí, ʋ wɩ Wɩɩsɛ fá, ʋ wɩ nɛ́ŋ wuu gieli.
42018003	Yúháálɔ oro má fa mɩŋ ɛ́ tɔ́ɔ́ mɛ́, a vaá ko sarɩ́yadííro ná dɩhɩ̃́ tɛ́ŋ wuu mí, aá sʋ́lʋ́ bʋlɛ́: 'Pɛ́ŋ mɛ́, rɩ́ŋ bʋl yóŋ dɩŋdɔmɔ, ká ná taŋá.'
42018004	"Púle mí, sarɩ́yadííro ná vɔ́ɔ́, ká yúháálɔ ná de kánʋ́ baŋ mɛ́ tɛ́ŋ wuu mí. Ɛ́ nɛ́ ʋ bɔl ká bʋ́lʋ́ tɩɩ mɛ́ bʋlɛ́: 'Taŋá, ŋ wɩ Wɩɩsɛ fá, a wɩ nɛ́ŋ wuú gieli;
42018005	amá yúháálɔ né há válɛ́ aá wálmɩ́ŋ nyɛ, ŋ sɩ́ dúú sarɩ́ya ná pɔ́ʋ́. Rɩ ɛ́ rá, ʋʋ́ dé váá kánɩ́ŋ baŋ mɛ́ nɛ́ wuu!' "
42018006	Ká Nyuutɩna súúri bʋlɛ́: "Ɩ́ kɩ́ɛ́lɛ sarɩ́yadííró né há wɩ taŋá ja wɩ́bʋlɩ́ né ná.
42018007	Ɩ́ sɩɛ́ bɩ́ɩ́nɔ́ rɩ Wɩɩsɛ wʋ́ʋ́ nɩtʋɔsɛ́ taŋá wuó pá, ɓa há ŋmɔ́wɛ́ búŋse aá pɔ́ʋ́ wɔhɔ rɩ́ tɩ́taŋ wuu? Ʋ sɩ́ dáánɛ ká fɔ́wɔ́ búŋse?
42018008	Ŋ nɛ́ bʋ́lɛ́ pɛ́ɩ́wa, ʋ sɩ́ fɔ́wɔ́ búŋse kɩ́kɛ́lɛ́ kɩ́kɛ́lɛ́. Ká tɛ́ŋ ná mɛ́ Nɩbiino Bio háá á rʋ́ʋ́ bɩrko, ʋ sɩ́ ná nɩɛ ná há lɔ́ʋ́ dí tíé nyúú rɛɛ́?"
42018009	Zeezi báá sʋ́ɔ́lɛ sɩ́ŋsʋ́ɔ́lɔ nɔ́ŋɔ, a pá nɩɛ ná há bɩ́ɩ́nɛ́ rɩ ɓa ká nɩtékétékéwa Wɩɩsɛ sɩ́ɛ́ mɛ́, ká bel aá guoni nɩɛ náŋa.
42018010	Ʋ sɛ́: "Báála bamma bɛllɛ rɩ́ ísé mʋ́ Wɩcʋɔlɩjɩzeno, rɩ́wɔ́ cʋɔlɛ Wɩɩsɛ: nɔ́ŋɔ fa ká Farɩzɩɛ̃ rɛ́, ká nɔ́ŋɔ a loŋpolár.
42018011	Farɩzɩɛ̃ ná sɩɛ́ mʋ́ cɩ́ sɩ́ɛ́, ká cʋɔlɛ Wɩɩsɛ ʋ sɩɛrʋ rɩ́ bʋlɛ́: 'Ŋ Wɩɩsɛ, ŋŋ́ bɔ́llɩ́ rɛ́, ŋ há wɩ nɩɛ náŋa nɩhɛ̃́ wɩ́ɛ́; ɓa há ká kaafórdíwa, wɩ́bɔŋ"aara, nɩcɔrma; ŋŋ́ bɔ́llɩ́ rɛ́, ŋ há wɩ loŋpolaarɔ né má nɩhɛ̃́.
42018012	Ŋŋ́ vɔwɛ nʋɔ tápʋlɛ bɛllɛ nɛ́ yɔwɔ́ wuu, káá lɩ́sɩ́ŋ ɓɩɛ wuu fí nyúú ker.'
42018013	"Ká loŋpolaarɔ ná é cɩ́ har rɩ́ wuu, a wʋ́ʋ́ sɩ́ɛ́ má tɩɩ wuó kaá ɓɔ́ bána rɩ́. Amá ʋ pɔ́ʋ́ nɛ́ŋsa faarɛ nɛ́ ká bʋlɛ́: 'Ŋ Wɩɩsɛ, fáŋ susu, ŋ ká wɩ́bɔŋ"ár rɛ́.'
42018014	"Ŋ nɛ́ bʋ́lɛ́ pɛ́ɩ́wa, loŋpolaarɔ ná nóú suúri Wɩɩsɛ sɩ́ɛ́ a bɩrmʋ́ jaa. Amá Farɩzɩɛ̃ ná é wɩ suúri wuó ná Wɩɩsɛ sɩ́ɛ́. Ɛ́ wɩ́ɛ́, nɛrɔ ná wuu háá píŋsú tɩɩ, Wɩɩsɛ sɩ́ múúri tɩ́na, ká nɛrɔ ná má háá múúrú tɩɩ, Wɩɩsɛ sɩ́ píŋsi tɩ́na."
42018015	Nɩɛ náŋa kéŋ bipʋllɛ má tɩɩ ko Zeezi rí, rʋ́ʋ́ pɔ́ʋ́ nɛ́ŋsa tɩ́kwɔ́ mɛ́, a hé bárka pɔ́wɔ́. Zeezi karmɩbɛlɛ há ná ɛ́, ɓa bɛ́sɩ́wɔ́ mɛ́.
42018016	Amá Zeezi ɔ́ɔ́ ɓa ka heŋbiisi ná tuu pérú, ká ʋ sɛ́: "Ɩ́ lo rɩ́ heŋbiisi kóŋ rɩ́, ɩ́ sɩ́wɔ́ mɛ́ kɛ́rʋ́, bee wɩ́ɛ́ nɩɛ ná há nɩhɩ̃́wɔ́ nɛ́ kéŋ dɩkéni Wɩɩsɛ kuótɔ́ɔ́ ná sɩɛrʋ.
42018017	Taŋá nɛ́ ŋ bʋl aá pɛ́ɩ́wa, nɛrɔ ná wuu há wɩ sáŋɛ́ rɩ́ Wɩɩsɛ dí kuorí ʋ nyúú, anɛ heŋbie ((háá sáŋʋ́ áná ɛ́)), ʋ tɩ́na wɩ Wɩɩsɛ kuótɔ́ɔ́ ná sɩɛrʋ wuó zʋ."
42018018	Zuwifiwa nɔhɔ̃́ oro bɔ́sɛ́ Zeezi bʋlɛ́: "Karmɩ"aŋwero, beé rí mɔhɛ̃́ rɩ́ŋ a ká ná mɩɩsɛ ná há waá tenni."
42018019	Ɛ́ nɛ́ Zeezi sɛ́: "Beé rí tɛ ɩ yɩ́yɩ́rɩ́ŋ nɩwero? Nɩwérí wuu toó rɩ Wɩɩsɛ dʋŋɔ rá.
42018020	Ɩ ɛ̃ Wɩɩsɛ kíŋse rí; nówó: 'sɩ́ cɔ́rmʋ á; sɩ́ nɩɛ ɓʋ́ʋ́sʋ́; sɩ́ gá; sɩ́ nyɩɛrʋ nyɛ́ɛ́ hé nɛrɔ nʋɔ mɛ́; zílí áná rɩ́rɩ́ maá.' "
42018021	Ɛ́ nɛ́ báálɔ ná sɛ́: "Ŋ tɩ́ŋ kíŋse nyáŋ wuu ŋ heŋbííri mí wuu ní, a ko aá lɛ zaa."
42018022	Zeezi há nʋ́ʋ́ wɩ́bʋlɩ́ ná, ɛ́ nɛ́ ʋ bʋl pá báálɔ ná bʋlɛ́: "Ʋ ha káánɩ́ wɩ́ɩ́ balá. Yɛ́llɩ́ ɓɩɛ wuu, a píwó meéwíé ɓa summe, ká ko tɩ́ŋɩ́ŋ mɛ́. Ɛ́ é, ɩ sɩ́ ná ɓɩɛ Wɩɩsɛ rɩ́, bána nyúú."
42018023	Báálɔ ná há nɛ́ ɛ́, ʋ sɩɛrʋ wuu zɔ́kɔ́, bee wɩ́ɛ́ ʋ fa kéŋ ɓɩɛ wérí.
42018024	Zeezi há nóú rʋʋ sɩɛrʋ zɔ́kɔ́, ɛ́ nɛ́ ʋ sɛ́: "Ʋ ɓɩɛ́na dúókó a pá ɓɩɛ tɩ́náwa, rɩ́wɔ́ wólli zʋ Wɩɩsɛ kuótɔ́ɔ́ ná sɩɛrʋ.
42018025	Ʋ taŋa bɩ́rɔ́ a mɔlɛ́ a pá nyʋ́kma, rʋ́ʋ́ tɩŋ gɛhɛŋ gbel lɛ, ká a wɩ́dúó a pá ɓɩɛ tɩ́na, rʋ́ʋ́ zʋ Wɩɩsɛ kuótɔ́ɔ́ sɩɛrʋ."
42018026	Ɛ́ nɛ́ nɩɛ ná háá zesé sɛ́: "Rʋʋ sɩɛ́ ká nyɛ, áŋ rɩ́ wo mɩɩsɛ ná há waá tenni aá ná?"
42018027	Ɛ́ nɛ́ Zeezi sɛ́: "Wɩ́ɩ́ ná há gɩ́rɛ nɩbííne, ʋ wɩ Wɩɩsɛ é gɩ́rɛ́."
42018028	Rɩ Pɩɛrɛ sɛ́: "Ná, á vɛ́rá ɓɩɛ rɩ́rá nɩɛ tá ká tɩ́ŋɩ́ mɛ́."
42018029	Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, nɛrɔ ná wuu há lóú jaa, ʋ háálɔ, ʋ mááláwa, ʋ maábɛlɛ, ʋ ánáwa rɩ́rʋ́ maáwa, rɩ́rʋ́ bɛlɛ, Wɩɩsɛ kuótɔ́ɔ́ ná wɩ́ɛ́,
42018030	ʋ tɩ́na sɩ́ ná kɩ́ŋkáŋ a kɩ́llɛ ɛ́, zaa, ká rɩ́ cíé kal, rʋ́ʋ́ ná mɩɩsɛ ná há waá tenni."
42018031	Zeezi kenú karmɩbɛlɛ ná fí rí bɛllɛ gɩɩkɛ, a bʋl pɔ́wɔ́ bʋlɛ́: "Ɩ́ ná, áá mʋ́ Zerizalɛmɛ nɛ́; Wɩɩsɛ wɩ́laabʋlla há pʋ́ŋsɛ wɩ́ɛ́ ná wuu a mʋ́ tɩɩnɛ Nɩbiino Bio mí, ráŋ nɛ́ rɩ́ ɛ́ wɩ́ɛ́ nʋɔ sú.
42018032	Ɓa sɩ́ kánʋ́ hé nɩɛ ná há to Zuwifiwa nɛ́sɛ mɛ́, rɩ́wɔ́ láámʋ́, a bɛ́ŋsʋ́, a pʋ́sɛ mɩŋtʋɔrʋ wáásʋ́,
42018033	a fɩ́rʋ́, ká sɩɛ́ zɩŋ ɓʋ́ʋ́, ká rʋ́ʋ́ bɩr"isi sʋʋ mɛ́, tápʋlɛ botoro kal."
42018034	Amá Zeezi karmɩbɛlɛ ná wʋ́ʋ́ wɩ́bʋlɩ́ ná mʋ́l nɩ́ɛ́; ɛ́ wɩ́ɛ́ mʋ́ʋ́la féŋsó rí, ɓa rɩ́.
42018035	Zeezi há mʋ́ɛ́ aá peri tɔ́ɔ́ oro ɓaá yɩ́rɛ Zeriko, rɩ nyʋmmɔ oro fa ké ŋmɛ́nɔ nʋɔ aá sʋl ɓɩɛ.
42018036	Nɩkana ná sɩɛ́ há kʋ́sɛ́ aá daarɛ, ʋ nɛ́ dɔ́mɛ, ɛ́ nɛ́ ʋ bɔsɛ: "Beé rí?"
42018037	Ɛ́ nɛ́ ɓa bʋl pɔ́ʋ́ bʋlɛ́: "Nazarɛtɛ Zeezi níí daarɛ́."
42018038	Ɛ́ nɛ́ ʋ de cáási bʋlɛ́: "Kuóro Davidi Bio, Zeezi, fáŋ susu!"
42018039	Nɩɛ ná há mɩ́ŋ sɩ́ɛ́ aá va, de isi bɛ́sʋ́ mɛ́ bʋlʋ́ tɔ́ɔ́ nʋɔ mɛ́. Ɛ́ nɛ́ ʋ baa ɔsɛ cáási kɩ́ŋkáŋ bʋlɛ́: "Kuóro Davidi Bio, fáŋ susu!"
42018040	Ɛ́ nɛ́ Zeezi cɛ́, ká bʋl rɩ́wɔ́ kánʋ́ ko. Nyʋmmɔ ná ko peri, Zeezi bɔ́sʋ́ bʋlɛ́:
42018041	"Ɩ có rɩŋ á beé rí pɛ́ɩ́?" Ɛ́ nɛ́ ʋ sɛ́: "Nyuutɩna, wúríŋ sɩ́ɛ́ páŋ!"
42018042	Ɛ́ nɛ́ Zeezi bʋ́lʋ́ rɩ́ bʋlɛ́: "Ná ráŋ! Ɩ há áŋ yardá nɛ́ dúórí."
42018043	Mʋ́l ná tɩɩ tɩɩ mɛ́, rɩ nyʋmmɔ ná sɩ́ɛ́ wúró, ʋ de tɩŋ Zeezi mí aá bɩ Wɩɩsɛ mɛ́. Nɩkana ná wuu há ná ɛ́, ɓa má de bɩ́bɛ Wɩɩsɛ mɛ́.
42019001	Zeezi zʋ́ Zeriko tɔ́ɔ́ sɩɛrʋ, a caŋ aá lɛ́.
42019002	Báálɔ oro má sɩɛ́ fa mɩŋ ráŋ ɓaá yɩ́rʋ́ Zase. Ʋ fa ká loŋpolaara nɔhɔ̃́ rɛ́, a ka ɓɩɛ wérí.
42019003	Ʋ sɩɛ́ faá já rʋ́ʋ́ ná Zeezi há ká nɛ́ŋ ná, amá ʋ há kúló wɩ́ɛ́, ká nɩɛ a ɓɩkáná, ʋ wʋ́ʋ́ wuó ná.
42019004	Ɛ́ nɛ́ ʋ fá kɛ́rɛ sɩ́ɛ́, a zɩ́ tuu, a makɛ Zeezi háá á rʋ́ʋ́ ko zʋ tuu ná mʋ́l daarɛ, rʋ́ʋ́ nóú.
42019005	Zeezi há kúé zʋ tuu ná mʋ́l, ʋ báŋɔ́ bel ná Zase a bʋlɛ́: "Zase, ko tuwi kɩ́kɛ́lɛ́, ʋ mɔhɔ̃́ rɩ́ŋ zʋ́ɩ́ jaa nɛ́ zaa."
42019006	Zase ɓɩɛ́na tuwi kɩ́kɛ́lɛ́, a ka Zeezi mʋ́ʋ́ jaa, arɩ́ satɔrɔ́.
42019007	Nɩɛ ná wuu há ná ɛ́, ɓa dé ŋmúŋmurmi wɩ́ɛ́ nɛ́ a bʋlɛ́: "Báálɔ né mʋ́ɔ́ zʋ wɩ́bɔŋ"aarɔ jaa."
42019008	Ká Zase isi cɩ́ dahá, Nyuutɩna Zeezi sɩ́ɛ́ a bʋlɛ́: "Ná, Nyuutɩna, ŋ sɩ́ píŋ ɓɩɛ ɓaamɔnáŋáwa ɓa summe; ká rɩŋ gɩ́rmɩ́ nɛ́ŋ má rɩ́ɩ́ lɔ́ʋ́ meéwí, ŋ sɩ́ túŋ tɩ́na meéwí ná náŋa buke baná, a pɔ́ʋ́."
42019009	Ɛ́ nɛ́ Zeezi bʋl pɔ́ʋ́ bʋlɛ́: "Jaa né nɩɛ zaa ná Wɩɩsɛ laatɛ́, bee wɩ́ɛ́ báálɔ né má ká Abɩrahaŋ duo nɛ́ŋ rɛ́.
42019010	Nɩbiino Bio kúó rʋ́ʋ́ ja a la nɩɛ ná há yʋ́ksɛ́ nɛ́ tá."
42019011	Zeezi há mʋ́ɛ́ aá peri Zerizalɛmɛ tɛ́sɩ́ɩ́, nɩɛ bɩɩnɛ rɩ Wɩɩsɛ kuótɔ́ɔ́ ná á rʋ́ʋ́ nyɩɩsɛ mʋ́l ná tɩɩ tɩɩ mɛ́ nɛ́, ɛ́ nɛ́ ʋ sʋ́ɔ́lɛ pá nɩɛ ná háá zesé.
42019012	Ʋ sɛ́: "Báálɔ oro fa mɩŋ ráŋ, ʋ rɩ́rʋ́ jaa nɩɛ kéne wér; ɓa ká nɩpíŋé rí. Ɛ́ báálɔ sɩɛ́ isi rʋ́ʋ́ mʋ́ tɔ́bolo oro, rɩ́wɔ́ bílú kuorí, rʋ́ʋ́ bɩrko la kuóɓasa ʋ tɔ́ɔ́ mɛ́.
42019013	Ká rʋ́ʋ́ sɩɛ́ zɩŋ col, ʋ yɩ́rʋ́ tʋtʋnna fí, a pɔ́wɔ́ nɛ́ŋ nyúú wuu meéwí, rɩ́wɔ́ la aá bɩ́rɛ rʋ́ʋ́ mʋ́ ká ko.
42019014	"Báálɔ ná tɔ́ɔ́ nɩɛ sɩɛ́ fa bɛ́rʋ́; ɛ́ nɛ́ ʋ va, ká ɓa de tʋŋ nɩɛ ʋ har mɛ́, rɩ́wɔ́ mʋ́ bʋlɛ́: 'Á wɩ có rɩ́ ŋ́ né dírá tɔ́ɔ́ kuorí.'
42019015	"Ká ɓa bil báálɔ ná kuorí ʋ bɩrko. Ʋ sɩɛ́ há kúé, ʋ yɩ́rʋ́ tʋtʋnna ná ʋ fa há pí meéwíé pá, rʋ́ʋ́ ná nɛrɔ wuu há bɩ́rɛ́ ná ɛ́.
42019016	"Ɛ́ nɛ́ dʋ́ŋdʋ́ʋ̃́ nɛrɔ ko a bʋlɛ́: 'Ŋ nyúútɩ́na, meéwí ná ɩ há píé páŋ, ŋ kenó bɩ́rɛ, a nóú náŋa buke fí a súúri.'
42019017	"Ɛ́ nɛ́ kuóro ná sɛ́: 'Tabárkála, ɩ ká tʋtʋnnʋwérí; ɩ há bél oŋwiisi mí rí taŋá nyɛ, ŋ sɩ́ bílí tɔ́nɛ fí nyúú, rɩ́ɩ́ bíbélwó mí.'
42019018	"Tʋtʋnnɔ ná tʋkɛ́ ko, a má bʋlɛ́: 'Ŋ nyúútɩ́na, meéwí ná ɩ há páŋ, ŋ kenó bɩ́rɛ a nóú náŋa buke bɔmmʋ́ɔ́ a súúri.'
42019019	"Ɛ́ nɛ́ kuóro ná bʋ́lʋ́ má rɩ́ bʋlɛ́: 'Ɩ má, ŋ sɩ́ bílí tɔ́nɛ bɔmmʋ́ɔ́ nyúú, rɩ́ɩ́ bíbélwó mí.'
42019020	"Tʋtʋnna ná nɔ́ŋɔ má baa ko a bʋlɛ́: 'Ŋ nyúútɩ́na, néí meéwí ná, ŋ fa píó gúlli gɛkɔsɔ mɛ́ nɛ́.
42019021	Ŋŋ́ fɛ́ɩ́ rɛ́, bee wɩ́ɛ́ ɩ wɩ́ɛ́ háákɔ́. Ɩ há wɩ omo ná bílé ní, ɩ pípi, aá kʋŋ ɓɩɛ ná má, ɩ há wɩ dúé.'
42019022	"Ɛ́ nɛ́ kuóro ná bʋl pɔ́ʋ́ bʋlɛ́: 'Ɩ ká tʋtʋnnʋtɔk rɛ́; ɩ tɩɩ nʋɔ wɩ́bʋlɛ́ nɛ́ sɩɛ́ ŋŋ́ á rɩ́ŋ pii díí sarɩ́ya. Ɩ fa ɩ́ɔ̃́ rɩ́ŋ wɩ́ɛ́ háákɔ́ rɛ́, a zɩŋ rɩ́ŋ pi omo ná, ŋ há wɩ bílé ní, a zɩŋ rɩ́ŋ kʋŋ ɓɩɛ ná má, ŋ há wɩ dúé.
42019023	Ɛ́ wɩ́ɛ́, beé rɩ́ sɩɛ́ tɛ ɩ wɩ́ŋ meéwí ná píé hé báŋgɛ mɛ́? Rɩɩ fa píó hé báŋgɛ mɛ́ rɛ́, ŋ há kúé nyɛ, ŋ fa sɩ́ lɩ́sɩ́ŋ meéwí arɩ́ nyii ná, báŋgɛ há súúré.'
42019024	"Ká sɩɛ́ bʋl tʋtʋnna ná há mɩŋ ráŋ rɩ́ bʋlɛ́: 'Ɩ́ kánʋ́ meéwí ná la, a pii pá tʋtʋnnɔ ná há bɩ́rɛ́ nóú meéwí buke fí ná.'
42019025	"Ɛ́ nɛ́ ɓa bʋl pɔ́ʋ́ bʋlɛ́: 'Nyúútɩ́na, ká ʋ há kéŋ meéwí ná buke fí!'
42019026	"Ɛ́ nɛ́ kuóro ná bʋ́lwɔ́ rɩ́ bʋlɛ́: 'Ŋ nɛ́ bʋ́lɛ́ pɛ́ɩ́wa, nɛrɔ ná há kené, ɓa sɩ́ pɔ́ʋ́ súúri; amá nɛrɔ ná há wɩ kené, ɓa sɩ́ la mʋɔ́ ná má tɩɩ há mɩ́nʋ́ rɩ́.
42019027	Ká ŋ dɩŋdɔma ná há wɩ có, rɩŋ díwó tɔ́ɔ́ kuorí ná, ɩ́ kɛ́sɩ́wɔ́ má kóŋ sɩ́ɛ́ rɛɛ́, a ɓʋ́ʋ́sɛ.' "
42019028	Zeezi há bʋ́l ɛ́ ko tenni, ʋ ísó la jamáŋ ná sɩ́ɛ́, aá mʋ́ Zerizalɛmɛ.
42019029	Zeezi sɩɛ́ há mʋ́ɛ́ aá peri Betifaze rí Betani, a tɩŋ paalɔ ná ɓa háá yɩ́rɛ ólívi tuuni paalɔ rɩ́ cɔɔ, ʋ lɩ́sʋ́ karmɩbɛlɛ bɛllɛ a tʋ́ŋwɔ́,
42019030	a bʋlɛ́: "Ɩ́ mʋ́ tɔ́ɔ́ né há mɩŋ sɩ́ɛ́. Rɩɩ́wa mʋ́ɔ́, ɩ́ sɩ́ ná kokúwie ná nɛ́ŋ wuu ha há wʋ́ʋ́ zɩ́nɛ́ ná, rɩ ɓa vɔ́wɔ́ tá, rɩ́ɩ́wa puri a kaa ko rɛɛ́.
42019031	Rɩ nɛ́ŋ bɔ́sɩ́wa bʋlɛ́: 'Beé rí tɛ ɩ́ púpuri kokúwie ná?' Ɩ́ bʋl tɩ́na rɩ́ bʋlɛ́: Nyuutɩna nɩ́ɩ́ jɔ́ʋ́."
42019032	Ɛ́ nɛ́ nɩtʋmɛ́ ná mʋ́, a ɓɩɛ́na ná wɩ́ɛ́ ná Zeezi fa há bʋ́lɛ́ pɔ́wɔ́.
42019033	Ɓa há mʋ́ɛ́ aá puri kokúwie ná, ʋ tɩ́náwa bɔ́sɩ́wɔ́ bʋlɛ́: "Beé rí tɛ ɩ́ púpuri kokúwie ná?"
42019034	Ɛ́ nɛ́ ɓa sɛ́: "Nyuutɩna nɩ́ɩ́ jɔ́ʋ́."
42019035	Ɓa sɩɛ́ ka kokúwie ná ko Zeezi rí, a píwó gɛnnɛ sákʋ́ daha, ká a Zeezi zɛ́.
42019036	Nɩɛ pɔ́wɔ́ gɛnnɛ jɛrɛ ŋmɛ́nɔ mɛ́, ʋ sɩɛ́ nʋɔsɛ aá va.
42019037	Zeezi sɩɛ́ há tɩ́ŋ ŋmɛ́nɔ ná há lɛ́ ólívi tuuni paalɔ nyúú, a tuwi aá peri Zerizalɛmɛ, satɔrɔ́ súú karmɩbikana ná wuu, ɓa bɩ́bɛ Wɩɩsɛ mɛ́ kɩ́ŋkáŋ, wɩ́nyáŋsɛ ná wuu ɓa sɩ́ɛ́ há né wɩ́ɛ́.
42019038	Ɓa sɛ́: "Rɩ́ Wɩɩsɛ hé bárka pá kuózeno ná háá ko Nyuutɩna yɩr mɛ́! Rɩ́ tɛŋfɩ́ɛ́l mɩŋ bána nyúú, ká rɩ́ píŋ pá Wɩɩsɛ!"
42019039	Ɛ́ nɛ́ Farɩzɩɛ̃wa bamma fa há mɩŋ jamáŋ ná sɩɛrʋ, bʋl Zeezi rɩ́ bʋlɛ́: "Karmɩ"ana, bʋ́lɩ́ karmɩbɛlɛ ná mɛ́, rɩ́wɔ́ lo kʋɔllɛ ná."
42019040	Ɛ́ nɛ́ Zeezi sɛ́: "Ŋ nɛ́ bʋ́lɛ́ pɛ́ɩ́wa, rɩ ɓa nɛ́ táŋŋɩ́wɔ́ nʋʋsɛ, dɔ́wʋ́ɔ́ sɩ́ kɔ kʋɔllɛ!"
42019041	Zeezi sɩɛ́ há mʋ́ɛ́ aá peri Zerizalɛmɛ tɛ́sɩ́ɩ́, a yo sɩ́ɩ́ nóú, ʋ wíó, ʋ nɩɛ wɩ́ɛ́.
42019042	Ʋ sɛ́: "Rɩɩ́wa má zaa fa ɛ̃ wɩ́ɩ́ ná háá pɛ́ɩ́wa tɛŋfɩ́ɛ́l rɛ́! Amá mʋ́l néé mí, ʋ ká wɩ́féŋsí rí ɩ́ sɩ́ɛ́ mɛ́!
42019043	Tápʋlɛ sɩɛ́ sɩ́ ko, rɩ́ɩ́wa dɩŋdɔma sɔ zeŋ kílíwa, a tɔ́ɩ́wa hé rɩ́ɩ́wa sɩ́ dɩlɩ́ ná;
42019044	ɓa sɩ́ tɩ́ksɩ́wa rɩ́rɩ́wa tɔ́ɔ́ wuu. Ɓa sɩ́ túíwa tɔ́ɔ́ hé, rɩ́ dɔ́wɩ́ má tɩɩ sʋ́ʋ́ nɔ́ŋɔ daha sákʋ́, bee wɩ́ɛ́ tɛ́ŋ ná mɛ́ Wɩɩsɛ há kúé rʋ́ʋ́ lɛ́ɩ́wa tá, ɩ́ wɩ sáŋɛ́."
42019045	Zeezi há mʋ́ɛ́ zʋ Wɩcʋɔlɩjɩzeno, ʋ ná nɩɛ rɩ ɓaá yɛ́llɛ ɓɩɛ ráŋ, ʋ kírwó,
42019046	a bʋlɛ́: "Ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́ Wɩɩsɛ sɛ́: 'Ŋ jaa sɩ́ a wɩcʋɔlɔ́ jaa.' Ká ɩ́ é pii makɛ gabɩbara dɩféŋsi."
42019047	Kalɛ́ wuu, Zeezi faá karmɛ nɩɛ Wɩcʋɔlɩjɩzeno ná sɩɛrʋ. Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna, arɩ́ tɔ́ɔ́ sɩ́dííre jɩ́jɔ́ʋ́ ɓʋ́ɩ́,
42019048	ká wʋ́ɔ́ háá tɩŋ ɛ́ ɛ̃, bee wɩ́ɛ́ tɔ́ɔ́ ná nɩɛ wuu faá zesi Zeezi nʋɔ wɩ́ɛ́, arɩ́ taŋá.
42020001	Kal oro, Zeezi fa háá karmɛ nɩɛ Wɩcʋɔlɩjɩzeno ná mɛ́, káá bʋl Wɩɩsɛ Labaarɩwero wɩ́ɛ́, ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna, arɩ́ tɔ́ɔ́ nɩhɩɛ̃́sɛ isi pa náŋá ko lʋ́ʋ́ mɛ́,
42020002	a bɔ́sʋ́ bʋlɛ́: "Ɩ ná tíŋ nɛɛ́ rɛ́ aá a wɩ́ɛ́ nyáŋ? Áŋ rɩ́ pɛ́ɩ́ ɛ́ tíŋ?"
42020003	Ɛ́ nɛ́ Zeezi bʋl pɔ́wɔ́ bʋlɛ́: "Ŋ má sɩ́ bɔ́sɩ́wa wɩ́ɩ́.
42020004	Áŋ rɩ́ tʋ́ŋ Zaŋ, rʋ́ʋ́ ka nɩɛ muŋsi nyii mí, Wɩɩsɛ nɛ́ yáá, nɩbííne ní? Ɩ́ makɛ páŋ."
42020005	Ɛ́ nɛ́ ɓa kaa cɔ́ksɩ́wɔ́ tɩɩ mɛ́ bʋlɛ́: "Raá nɛ́ sɛ́ Wɩɩsɛ nɛ́ tʋ́ŋ Zaŋ, ʋ sɩ́ bʋlɛ́: 'Ká beé rí sɩɛ́ tɛ ɩ́ wɩ Zaŋ wɩ́ɛ́ lɛ́ɛ́ dí?'
42020006	Raá nɛ́ sɩɛ́ báá sɛ́ nɩbííne ní tʋ́mʋ́ má, nɩkana nyáŋ wuu sɩ́ yósírá rɩ́ dɔ́wʋ́ɔ́, bee wɩ́ɛ́ ɓa wuu fa ɩ́ɔ̃́ wérí, rɩ́ Zaŋ ká Wɩɩsɛ wɩ́laabʋllɔ nɛ́."
42020007	Ɛ́ nɛ́ ɓa bʋl Zeezi rí bʋlɛ́: "Á wɩ nɛrɔ ná há tʋ́ŋ Zaŋ ʋ muŋsi nɩɛ nyii mí ɛ̃."
42020008	Zeezi má sɛ́: "Aã, ŋ má sɩɛ́ wɩ́ŋ há ná tíŋ ráŋ ná aá a wɩ́ɛ́ nyáŋ mákɩ́ pɛ́ɩ́wa."
42020009	Ɛ́ nɛ́ ká Zeezi sʋ́ɔ́lɛ pá jamáŋ ná bʋlɛ́: "Báálɔ oro rí hé baka, a cɔ́ŋsɛ víínyi tuuni, a pii hɛ́ pá parɛ ráá ɓa nɩɛ rɩ́wɔ́ bíbel, ká va ŋmɛ́nɔ, a dáánɛ.
42020010	Víínyi tuuni ná nɔnɔ bɩɩ tɛ́ŋ ko peri, ʋ tʋ́mʋ́ tʋtʋnnɔ nɔ́ŋɔ tubelle ná dɩhɩ̃́, rʋ́ʋ́ mʋ́ lɔ́ʋ́ ker ko. Tʋtʋnnɔ ná mʋ́, padííre ná kaa ŋmɔwɛ, a kiri tá ʋ col rí náwuole.
42020011	Ɛ́ nɛ́ baka ná tɩ́na baa tʋŋ tʋtʋnnɔ nɔ́ŋɔ ʋ mʋ́, ɓa kánʋ́ má ŋmɔwɛ, a tʋ́ksʋ́ wérí, a kiri tá ʋ má col rɩ́ náwuole.
42020012	Ʋ baa tʋŋ tʋtʋnnɔ nɔ́ŋɔ, botoro tɩ́na mɛ́; ɓa ŋmɔ́wʋ́ má a bʋ́rmɛ, a kiri tá ʋ col.
42020013	"Ɛ́ nɛ́ baka ná tɩ́na sɛ́: 'Ŋ sɩɛ́ á rɩ́ŋ a ɛrɛ́ rɛ́? Ŋ sɩ́ tʋ́mɩ́ŋ bicólli, rɩɩ́ gbé, rʋʋ é ní mʋ́ɛ́, ɓa sɩ́ zílú.' Ká ɓɩɛ́na tʋ́mʋ́.
42020014	"Padííre ná há nóú rʋʋ́ kó, ɓa vʋ́ʋ́rɔ́ tʋŋ nʋɔ mɛ́ á bʋlɛ́: 'Ʋ nɛ́ tɛ liwe né; ɛ́ wɩ́ɛ́, á ɓʋ́ʋ́, ká nɛ́ tɩ́llɛ liwe ná.'
42020015	Ɓa ɓɩɛ́na de isi ka bio ná lɛ baka ná mɛ́, a ɓʋ́ʋ́." Zeezi sɩɛ́ bɔsɛ nɩɛ ná bʋlɛ́: "Ʋ há cɩ́ nyɛ, baka ná tɩ́na á rʋ́ʋ́ pi beé rí tʋŋ padííre ná mɛ́?
42020016	Ʋʋ́ kó ní, rɩ́ɩ́ ɓʋ́ʋ́sɛ ɛ́ padííre wuu, káá báá pa nɩɛ náŋa rɩ́ɩ́ hé rɩ́wɔ́ bíbel." Jamáŋ ná há nɛ́ ɛ́ ko tenni, ɓa sɛ́: "Wɩɩsɛ waá saŋ rɩ́ nyɛ bil."
42020017	Ɛ́ nɛ́ Zeezi bélwó, ká bʋlɛ́: "Ɓa há pʋ́ŋsɛ Wɩɩsɛ Kɛnɔ cɔɔ nɔ́ŋɔ bʋlɛ́: 'Dɔ́wɩ́ ná jɩsɔɔra há vɛ́ɛ́ tá, ɛ́ dɔ́wɩ́ nɛ́ bɩ́rmɛ́ dɔ́wɩ́wero ná há dúókó, ɓa pii bil jaa mʋ́l nagbáŋjɛ́.' Ʋ mʋ́bʋɔ nɛ́ beé rí?
42020018	Nɛrɔ ná wuu há ɓál ɛ́ dɔ́wɩ́ daha, ʋ tɩ́na sɩ́ bónni, ká rɩ ɛ́ dɔ́wɩ́ ɓál nɛ́ŋ nyúú, ʋ sɩ́ pʋ́nnɛ tɩ́na."
42020019	Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna fa de cɩ́ ɛ́ tɛ́ŋ mɛ́, rɩ́wɔ́ ka Zeezi, bee wɩ́ɛ́ ɓa ɩ́ɔ̃́ zɩŋ rɛ́ ɓa nɛ́ ʋ sʋ́ɔ́lɛ pá ɛ́. Amá ɓa faá fá jamáŋ ná héwíŋ.
42020020	Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna ná sɩɛ́ kɩ́kɩ́ɛ́lɛ Zeezi mí. Ɓa tɩŋ ɛ́ wɩ́ɛ́ a tʋŋ nɩɛ ná há píwó tɩɩ makɛ nɩtɩɩwa ká to ɛ́, rɩ́wɔ́ ballɛ ka Zeezi; rʋʋ bʋ́l wɩ́ɩ́ nɔ́ŋ nyɔ́rkɛ, rɩ́wɔ́ tɩŋ ráŋ mɛ́ a kánʋ́ hé sarɩ́yadííre rí tɔ́ɔ́ sɩ́dííre nɛ́sɛ mɛ́.
42020021	Ɛ́ nɩɛ sɩɛ́ bɔsɛ Zeezi bʋlɛ́: "Karmɩ"ana, á ɩ́ɔ̃́ zɩŋ rɩ́ɩ́ wɩ́bʋlɛ́ arɩ́rɩ́ karmɛ́ wuu ká taŋá, ɩ wɩ nɩbííno píŋ bel, amá ɩɩ́ karmɛ nɩɛ ɛ́ ná tɩɩ tɩɩ há mɔhɛ̃́, rɩ́wɔ́ tɩŋ Wɩɩsɛ cólle taŋá sɩɛrʋ nɛ́.
42020022	Ɛ́ wɩ́ɛ́, loŋpó ná á há túmé aá pá Romi kuózeno, ʋ ɛ́ cɛ́rɔ́ rɩ́ yáá, ʋ wɩ cɛ́rɛ́? Lɩ́sʋ́ sɩ́ɛ́ párá."
42020023	Amá Zeezi kɩ́ɛ́lɔ́ zɩ́ŋwɔ́ wɩ́kanɩ́ mʋ́l, ɛ́ nɛ́ ʋ bʋl pɔ́wɔ́ bʋlɛ́: "Ɩ́ ka meéwí ko rɛɛ́ rɩ́ŋ ná.
42020024	Áŋ nyúú rí, arɩ́ áŋ yɩ́r rɛ́ pʋ́ŋsɛ ráŋ?" Ɛ́ nɛ́ ɓa sɛ́: "Romi kuózeno ní."
42020025	Ɛ́ nɛ́ Zeezi bʋl pɔ́wɔ́ bʋlɛ́: "Ɛ́ wɩ́ɛ́, omo ná há mɔhɛ̃́ rɩ́ɩ́wa túŋ pá Romi kuózeno, ɩ́ túŋ pɔ́ʋ́; ká omo ná há ká Wɩɩsɛ ker, ɩ́ pii pá Wɩɩsɛ."
42020026	Ɓa wɩ wóllé ná Zeezi dɩnyɔ́rkɛ, ʋ wɩ́bʋlɛ́ ná sɩɛrʋ jamáŋ ná sɩ́ɛ́. Amá Zeezi nʋlɩ́sɔ ná dé vɔ́kwɔ́ nɛ́, ɓa nʋʋsɛ maanɛ, ɓa ké síkísíkí.
42020027	Ɛ́ nɛ́ nɩɛ bamma, ɓaá yɩ́rwɔ́ Sadɩsɩɛ̃wa, há sɛ́ rɩ́ sʋsɛ wɩ bɩ́rɛ́ aá isi, ɓa náŋa isi ko Zeezi rí a bɔ́sʋ́ bʋlɛ́:
42020028	"Karmɩ"ana, Moyizi pʋ́ŋsɛ Wɩɩsɛ Kɛnɔ sɩɛrʋ párá bʋlɛ́: 'Rɩ báálɔ nɛ́ já háálɔ ká ka maábio, rʋʋ rɩ́rʋ́ háálɔ ná nɛ́ wɩ bíí lʋ́lɛ́, ká rʋ́ʋ́ sʋwɛ ká tá háálɔ ná, rʋ́ʋ́ maábio ná pii ja, a lʋl bɛlɛ tá ʋ maalɩtoó ná yɩr mɛ́.'
42020029	Lɩkápáwa balpɛ rɩ́ sɩɛ́ ráŋ, ɓa sɩɛrʋ nɔhɔ̃́ ja háálɔ, ʋ rɩ́rʋ́ wɩ bíí lʋ́lɛ́, ká ʋ sʋwɛ ká tá háálɔ ná.
42020030	Ʋ tʋkɛ́ pi yúháálɔ ná ja, ɛ́ tɩɩ tɩɩ.
42020031	Ʋ má tʋkɛ́ baa pii ja, ɛ́ tɩɩ tɩɩ nʋ́ʋ́. Ɓa wuu balpɛ ná ja háálɔ ná la náŋá mɛ́, oro wuu rɩ́rʋ́ wɩ bíí lʋ́lɛ́, ká ɓa wuu sʋsɛ.
42020032	Ʋ ɛ́ har rɩ́ mɛ́, háálɔ ná má sʋwɛ.
42020033	Sʋsɛ kal bɩr"isí, orí rí sɩɛ́ tɩ́llɛ háálɔ ná? Ɓa wuu balpɛ nɛ́ há jɔ́ʋ́ la náŋá mɛ́."
42020034	Ɛ́ nɛ́ Zeezi bʋl pɔ́wɔ́ bʋlɛ́: "Tíé nyúú rɛɛ́ nɛ́, báála rɩ́ háála jɩ́ja náŋá.
42020035	Amá nɩɛ ná Wɩɩsɛ há bélé, rɩ ɓa kéŋ ker sʋsɛ bɩr"isé mí, cíé dúníé mí, ɓa wɩ náŋá ja.
42020036	Ɓa sɩɛ́ báá wɩ wuó sʋsɛ má, bee wɩ́ɛ́ ɓaá á rɩ́wɔ́ nɛ Wɩɩsɛ malɩ́kawa há nɩhɩ̃́ ɛ́ nɛ́. Ɓa ká Wɩɩsɛ bɛlɛ nɛ́, ɓa há bɩ́rɛ́ isi sʋʋ mɛ́.
42020037	Moyizi máŋsɛ sʋsɛ bɩr"isé wɩ́ɛ́, ʋ a nyaamɩ́, ráŋ ná sɔrʋ túí há kéŋ níŋ ká waá dí. Ráŋ, ʋ kéŋ Nyuutɩna yɩ́rɛ: 'Abɩrahaŋ rɩ́ Ɩzakɛ arɩ́ Zakɔbɛ Wɩɩsɛ.'
42020038	Ɛ́ wɩ́ɛ́, Wɩɩsɛ sɩɛ́ ká nɩwómme Wɩɩsɛ nɛ́, ʋ to nɩsʋsɛ́ Wɩɩsɛ; Wɩɩsɛ nɩɛ é wuu sɩɛ́ ká nɩwómme ní."
42020039	Ɛ́ nɛ́ Wɩɩsɛ kɛŋzɩnna bamma sɛ́: "Karmɩ"ana, ɩ bʋ́l wérí."
42020040	Ɛ́ nɛ́ ɓa báá wɩ Zeezi kɔwɛ aá bɔsɛ wɩ́ɩ́ wuu mí.
42020041	Ɛ́ nɛ́ Zeezi bʋl pɔ́wɔ́ bʋlɛ́: "Ʋ cɩ́ ɛrɛ́ rɛ́ ɓa sɛ́ rɩ́ Kirisi ká kuóro Davidi Bio?
42020042	Davidi tɩɩ bʋ́l Yɩɩla kɛnɔ sɩɛrʋ bʋlɛ́: 'Nyuutɩna Wɩɩsɛ bʋ́lɩ́ŋ Nyuutɩna rɩ́ bʋlɛ́: "Kéníŋ néduu,
42020043	a kaá ja tápʋl ná ŋ háá á rɩ́ŋ kɛ́sɩ́ dɩŋdɔma wuu héí nɛ́sɛ mɛ́." '
42020044	Kuóro Davidi sɩɛ́ háá yɩ́rɛ Kirisi ʋ Nyuutɩna, Kirisi sɩɛ́ cɩ́ ɛrɛ́ rɛ́, a a Davidi Bio?"
42020045	Jamáŋ ná wuu ha háá zesi Zeezi rɩ́, ɛ́ nɛ́ ʋ bʋl pɔ́ʋ́ karmɩbɛlɛ bʋlɛ́:
42020046	"Ɩ́ kánɩ́wa tɩɩ arɩ́ Wɩɩsɛ kɛŋzɩnna ná! Ɓa có gɛluŋe suu gʋɔrɛ́, a cólli rɩ́wɔ́ ɓírmi tíé aá bɔ́llɩ́wɔ́ nɩkana sɩɛrʋ. Rɩ ɓa nɛ́ zʋ́ Zuwifiwa cémejɩɩsɛ má, ɓaá bɛ́llɛ tʋɔsɛ dɩkéŋwere ná há mɩŋ sɩ́ɛ́ nɛ́; rʋʋ ká cana má dɩdíí rɩ́wɔ́ mʋ́, ɓaá bɛ́llɛ tʋɔsɛ sɩ́ɛ́ dɩkéŋpiŋe ní.
42020047	Ɓaá fóri yúháála ɓɩɛ má wuu ní, ká rɩ ɓa cɩ́ nɩɛ sɩ́ɛ́, ɓa cʋɔlɛ Wɩɩsɛ déŋdéŋ, a makɛ rɩ́wɔ́ bʋlɛ́ ɓa ká nɩwéré. Wɩɩsɛ sɩɛ́ sɩ́ a rɩ́wɔ́ dí wɩhála ɓɩzeno a kɩ́llɛ nɩɛ náŋa."
42021001	Wɩcʋɔlɩjɩzeno ná sɩɛrʋ, Zeezi bélú kílo, a ná ɓɩɛ tɩ́náwa rɩ ɓa lɩ́sɩ́wɔ́ meéwíé satɔ́ɔ́rpálɔ, a kaa ko aá hé satɔ́ɔ́rpálɔ dɩhéé.
42021002	Ʋ ná yúháyaarɔ oro má, rʋʋ kenú meéwícááka bɛllɛ kaa ko hé.
42021003	Ɛ́ nɛ́ Zeezi sɛ́: "Taŋá nɛ́ ŋ bʋl aá pɛ́ɩ́wa, yúháyaarɔ né ní hé meéwíé kɩ́llɛ nɩɛ ná wuu.
42021004	Náŋa ná wuu lɩ́sɩ́wɔ́ meéwíé daha dɔwɛ ná, ɓa há wʋ́ɔ́ tʋ́ŋ kené ní a tɛ satɔ́ɔ́rpálɔ ná. Amá yúháálɔ né é, ʋ dé púú jaa meéwí wuu ní hé, ká ké."
42021005	Ɛ́ nɛ́ nɩɛ náŋa bʋl wɩ́ɛ́ mʋ́ tɩɩnɛ Wɩcʋɔlɩjɩzeno ná mɛ́ a bʋlɛ́: "Jaa né wéró páá; dɔ́wʋ́ɔ́ ná má ɓa há píé sɔ́ʋ́, ɓa wér; ʋ sɩɛrʋ cɩksɛ má, nɩɛ há píé dí zilé a píŋsi Wɩɩsɛ yɩr, ɓa má wér." Ɛ́ nɛ́ Zeezi sɛ́:
42021006	"Tápʋlɛ sɩ́ pʋl, rɩ́wɔ́ ŋmɔ́wɩ́wa sɩ́ɩ́ oŋnáálɛ nyáŋ wuu céŋŋi, a yiki dɔ́wʋ́ɔ́ nyáŋ wuu yo, rɩ́ balá má sʋ́ʋ́ nɔ́ŋɔ daha káánʋ́."
42021007	Ɛ́ nɛ́ ɓa bɔsɛ Zeezi bʋlɛ́: "Karmɩ"ana, tɛ́ŋ beé mí rí ɓaá a rɩ́wɔ́ tʋŋ ɛ́? Malla orí mí rí áá ráá tɩŋ zɩŋ ɛ́ wɩ́ɛ́ tɛ́ŋ koolí?"
42021008	Ɛ́ nɛ́ Zeezi sɛ́: "Ɩ́ pɔ́ wérí; ɩ́ sɩ́ ló rɩ́wɔ́ yéŋŋíwa, bee wɩ́ɛ́ nɩɛ ɓɩkana sɩ́ kánɩ́ŋ yɩr ko, a bʋl rɩ́ ɓa nɛ́ káŋ é, rɩ́ tɛ́ŋ ná péró. Amá ɩ́ sɩ́wɔ́ mɛ́ tɩ́ŋʋ́.
42021009	Rɩɩ́wa kúó nɛ rɩ ɓaá bʋl lal wɩ́ɛ́, arɩ́ waásaŋwa wɩ́ɛ́, ɩ́ sɩ́ ló rí héwíŋ kánɩ́wa. Ɛ́ nɛ́ mɔhɛ̃́ rʋ́ʋ́ la sɩ́ɛ́ peri. Amá dúníé isé rá ha to ɛ́ tɛ́ŋ mɛ́."
42021010	Zeezi baa súúri bʋlɛ́: "Duó rí duó sɩ́ cɩ́ náŋá mɛ́, kuóre sɩ́ isi aá yo náŋá,
42021011	tíé sɩ́ zíkli kɩ́ŋkáŋ, ká dɩhɛ̃́ ɓɩkana, losu rɩ́ pʋɔlɩ́bɔma ná háá daarɛ nɩɛ sɩ́ zʋ ráŋ. Héwíwɩ́ɛ́ rɩ́ malla ɓɩkana sɩ́ a bána nyúú.
42021012	"Amá ká rɩ́ nyáŋ wuu zɩŋ peri, ɓa sɩ́ kɛ́sɩ́wa, a wálmɩ́wa, a dííwa sarɩ́ya Zuwifiwa cémejɩɩsɛ mɛ́, a kɛ́sɩ́wa mʋ́ kuózeŋsi rí kʋ́máŋdáwa sɩ́ɛ́, ŋ wɩ́ɛ́.
42021013	Ɛ́ mɛ́ nɛ́, rɩ́ɩ́wa ná ŋmɛ́nɔ a bʋ́lɩ́ŋ wɩ́ɛ́.
42021014	Ɩ́ sɩ́ púlú rɩ́ lo, rɩ́ wɩ́ɩ́ ná ɩ́ háá á rɩ́ɩ́wa bʋl lɛ́ɩ́wa tɩɩ, rʋ́ʋ́ wɩ́ɛ́ wɩ́wálmɩ́wa.
42021015	Ŋ tɩɩ sɩ́ pɛ́ɩ́wa nʋlɩ́sɔ arɩ́ zɩmɛ́, rɩ́ɩ́wa dɩŋdɔ́ŋ wuu sɩ́ wóllí cɩ́ rɩ́ɩ́ tɩ́kɩ́wa wɩ́bʋlɛ́, a sɩ́ wóllí bʋ́l yóíwa má.
42021016	Ɩ́ ánáwa rɩ́rɩ́wa maáwa, rɩ́rɩ́wa maábináŋa, rɩ́rɩ́wa nɩtɩ́náwa, arɩ́rɩ́wa naŋnɔ́ŋsɛ sɩ́ kɛ́sɩ́wa pá, rɩ́wɔ́ ɓʋ́ʋ́sɩ́wa sɩɛrʋ ɓɩkana.
42021017	Nɩɛ wuu sɩ́ bɛ́rɩ́wa ŋ wɩ́ɛ́.
42021018	Amá ɩ́ nyúpʋ́ŋwíí balá má waá yʋ́ksɛ.
42021019	Ɩ́ ka wérí; Wɩɩsɛ sɩ́ lɛ́ɩ́wa tá."
42021020	Zeezi baa súúri bʋlɛ́: "Rɩɩ́wa ná lalyoore rɩ ɓa kíl Zerizalɛmɛ, ɩ́ zɩŋ rʋ́ʋ́ céŋŋe péró.
42021021	Ɛ́ tɛ́ŋ mɛ́, nɩɛ ná há mɩŋ Ziide dɩtɩ́llɛ, rɩ́wɔ́ fá zɩ́ pallɛ nyunni. Nɩɛ ná há mɩŋ Zerizalɛmɛ tɔ́ɔ́ sɩɛrʋ, rɩ́wɔ́ fá lɛ; ká nɩɛ ná má há mɩŋ tɔ́wɩɛla rɩ́ baksɛ mɛ́, rɩ́wɔ́ sɩ́ Zerizalɛmɛ sɩɛrʋ zʋ́.
42021022	Sarɩ́ya tápʋlɛ nɛ́ péré ɛ́, a makɛ rɩ́ wɩ́ɛ́ ná wuu ɓa há pʋ́ŋsɛ Wɩɩsɛ Kɛnɔ sɩɛrʋ nʋɔ sú.
42021023	"Ʋ sɩ́ lɔrɛ a pá hápuuke rɩ́ hásʋɔna ɛ́ tɛ́ŋ mɛ́. Wɩɩsɛ cɔwɩɩlɔ́ sɩ́ isi nɩɛ nyáŋ nyúú, rɩ́ wɩɩla ɓɩzeno zʋ tɔ́ɔ́.
42021024	Ɓa sɩ́ ɓʋ́ʋ́sɩ́wɔ́ náŋa rɩ́ tókowí, a kɛsɛ náŋa mʋ́ dɩhɛ̃́ wuu rɩ́wɔ́ bɩrmɛ yósi ráŋ, ká rɩ́ nɩɛ ná há to Zuwifiwa, rɩ́wɔ́ yiki Zerizalɛmɛ tɔ́ɔ́ yo, a tɔ́ʋ́ hé, a kaá ja tɛ́ŋ ná há mɔhɛ̃́ rɩ́wɔ́ tá."
42021025	Zeezi baa súúri bʋlɛ́: "Nɩɛ sɩ́ ná wɩ́nyɩnɛ wɩɩsɛ rɩ́ cana arɩ́ caŋwʋllɛ mɛ́. Dúníé wuu mí, nɩɛ waá a rɩ́wɔ́ zɩ́ŋwɔ́ há mɩ́nʋ́ ná mɛ́; mʋʋ nyii má tɩɩ sɩ́ híkli dɔ́ŋ, rɩ́ héwíŋ káŋwɔ́, rɩ́wɔ́ beŋtunni sɩ́ pɩ́nʋ́.
42021026	Nɩɛ sɩ́ bɩɩnɛ tʋtʋmɩ́ ná háá á rʋ́ʋ́ tʋŋ dúníé wuu nyúú, rɩ́ héwíŋ ɓʋ́ʋ́sɩ́wɔ́, bee wɩ́ɛ́ bána daha oŋduoru ná wuu sɩ́ zíkli.
42021027	Ɛ́ mɛ́ nɛ́ sɩɛ́, rɩ́wɔ́ ná Nɩbiino Bio rʋʋ lɛ́ duóbána sɩɛrʋ aá ko, arɩ́ dóé ná nɔ́ŋɔ há toó, arɩ́ píŋ ɓɩzeno.
42021028	Rɩ wɩ́ɛ́ nyáŋ nɛ́ sɩɛ́ púle aá tʋŋ, ɩ́ cɩ́ dahá, a cúólíwa dɩlla, bee wɩ́ɛ́ Wɩɩsɛ sɩ́ lɛ́ɩ́wa tá mʋ́l néé mí."
42021029	Ká Zeezi sʋ́ɔ́lɛ sɩ́ŋsʋ́ɔ́lɔ né pɔ́wɔ́ bʋlɛ́: "Ɩ́ bel piro arɩ́ tuuni wuu.
42021030	Rɩɩ́wa nówó rɩ ɓa púló aá tɔwɛ pa"ɔlma, ɩ́ tɩɩ ɩ́ɔ̃́ zɩŋ rɩ́ yibíŋ zʋ́ɔ́ nɛ́.
42021031	Ɛ́ tɩɩ tɩɩ nɛ́; rɩɩ́wa kúó ná wɩ́ɛ́ nyáŋ rɩ ɓaá á, ɩ́ zɩŋ rɩ́ Wɩɩsɛ kuótɔ́ɔ́ pérí tɛ́sɩ́ɩ́.
42021032	"Taŋá nɛ́ ŋ bʋl aá pɛ́ɩ́wa, zaa nɩɛ nyáŋ wuu waá sʋsɛ, ká rɩ́ ɛ́ wɩ́ɛ́ wuu ko.
42021033	Bána rɩ́ tíé sɩ́ nyɩ́ɩ́kɛ, amá ŋ é wɩ́bʋlɛ́ waá nyɩ́ɩ́kɩ́ ná.
42021034	"Ɩ́ pɔ́ɩ́wa tɩɩ mɛ́! Ɩ́ sɩ́ ló rɩ́ ɓɩdídaarɔ́ rɩ́ sɩnnɛ nyɔɔ buké, rɩ́ dúníé ɓɩɛ wɩ́ɛ́ wɩ́wálmɩ́wa, a dúkíwa beŋtunni, rɩ́ Nɩbiino Bio tápʋl koolí ná úríwa mɛ́.
42021035	Ɛ́ tápʋl á rʋ́ʋ́ tuwi uri dúníé nɩbííne wuu mí ní, anɛ bárá háá yo a uri ballɔ mɛ́ ɛ́.
42021036	Ɩ́ sɩ́ dóŋ pɩ́nʋ́, ɩ́ cʋɔlɛ Wɩɩsɛ tɛ́ŋ wuu mí, a makɛ rɩ́ɩ́wa ná dóé a lú lɛ wɩ́ɛ́ ná wuu háá á rɩ́wɔ́ ko mí, a cɩ́ dahá Nɩbiino Bio sɩ́ɛ́."
42021037	Zeezi faá karmɛ nɩɛ cɩ́cʋɔwa arɩ́ wɔhɔwa nɛ́ Wɩcʋɔlɩjɩzeno ná mɛ́, ká gbaanɛwa, ʋ mʋ́ aá cɔ ólívi tuuni paalɔ nyúú.
42021038	Ká cɩ́cʋɔ fól wuu, nɩɛ ná wuu sɩ́ ko Zeezi rí, Wɩcʋɔlɩjɩzeno ná sɩɛrʋ aá zésú wɩ́bʋlɛ́.
42022001	Sɩbʋ́r toó dɩpɛ́ŋ cana ná ɓa háá yɩ́rɛ Pakɛ, ʋ díí háá peré,
42022002	ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ rɩ́ Wɩɩsɛ kɛŋzɩnna, jɩ́ja ŋmɛ́nɔ rɩ́wɔ́ ɓʋ́ Zeezi, káá fá nɩɛ héwíŋ.
42022003	Jaáá Sɩtaanɛ zʋ́ Zɩdaasɛ ná há lɛ́ Isikariyo, Zeezi karmɩbɛlɛ ná fí rí bɛllɛ nɔ́ŋɔ.
42022004	Zɩdaasɛ sɩɛ́ mʋ́, ʋ rɩ́ Wɩɩsɛ vʋk"ɔɔsa nɩhɩɛ̃́sɛ, arɩ́ Wɩcʋɔlɩjɩzeno gárdɩwa nɩhɩɛ̃́sɛ vʋʋrɛ ná ɛ́, ʋ háá á rʋ́ʋ́ tɩŋ, ká ka Zeezi pɔ́wɔ́.
42022005	Ɓa sɩɛrʋ wuu tɔrɛ, ɓa sɛ́ rɩ́ ɓa sɩ́ pɔ́ʋ́ meéwíé.
42022006	Zɩdaasɛ saŋ, a sɩɛ́ púl jɩ́ja gbel ná háá cɛ́rɛ́, rʋ́ʋ́ ka Zeezi pɔ́wɔ́, ká rɩ́ nɩɛ sɩ́ zɩ́mʋ́.
42022007	Sɩbʋ́r toó dɩpɛ́ŋ cana tápʋl peri; kal ná ɓa háá ɓʋ́ Pakɛ pieŋso.
42022008	Ɛ́ nɛ́ Zeezi tʋŋ Pɩɛrɛ rɩ́ Zaŋ a bʋlɛ́: "Ɩ́ mʋ́ a Pakɛ ɓɩdííle ráá dí."
42022009	Ɛ́ nɛ́ ɓa bɔ́sʋ́: "Nɛɛ́ rɛ́ ɩ cólli ráá mʋ́ a Pakɛ ɓɩdííle ná?"
42022010	Ʋ bʋl pɔ́wɔ́ bʋlɛ́: "Ɩ́ zesi: rɩɩ́wa nɛ́ zʋ́ tɔ́ɔ́ sɩɛrʋ, ɩ́ sɩ́ céŋ báálɔ oro rʋʋ cɩ́ɩ́nɛ nyii rí búlli; ɩ́ tɩ́ŋʋ́ mɛ́ a mʋ́ zʋ jaa ná, ʋ háá á rʋ́ʋ́ zʋ,
42022011	a bʋl ɛ́ jaa tɩ́na rɩ́ bʋlɛ́: 'Á Karmɩ"ana sɛ́ ráá ko bɔ́sɩ́, rɩ́ɩ́ makɛ jaa, rʋ́ʋ́ rɩ́rʋ́ karmɩbɛlɛ ko zʋʋ dí Pakɛ cana ɓɩdííle.'
42022012	Ʋ sɩ́ makɛ jɩtúkzeno oro ɓa há bɩ́rmɛ́ tá, a pɛ́ɩ́wa. Ɩ́ zʋ ráŋ, a a Pakɛ cana ɓɩdííle bil."
42022013	Ɛ́ nɛ́ ɓa mʋ́, a ɓɩɛ́na ná wɩ́ɛ́ ná wuu Zeezi fa há bʋ́lɛ́ pɔ́wɔ́, a a Pakɛ cana ɓɩdííle ná.
42022014	Ɓɩdííle ná díí tɛ́ŋ há kúé peri, Zeezi rɩ́rʋ́ nɩtʋmɛ́ ná kúó ciki aá dí.
42022015	Ɛ́ nɛ́ Zeezi bʋ́lwɔ́ rɩ́ bʋlɛ́: "Ŋ hɩ́ɛ̃́nɩ́ŋ rɩ́rɩ́wa Pakɛ cana ɓɩdííle nyáŋ díí wérí, ká rɩ́ŋ zɩŋ ná wɩɩla!
42022016	Taŋá ŋ bʋ́lɔ́ aá pɛ́ɩ́wa, ŋ báá waá a rɩ́ŋ bɩrdí Pakɛ cana, a kaá ja ɛ́ cana wɩ́ɛ́ nʋɔ súí, Wɩɩsɛ kuótɔ́ɔ́ sɩɛrʋ."
42022017	Ká sɩɛ́ pi nyíŋgbaŋa rɩ́ nyɔɔlɔ́, a bɔ́llɛ Wɩɩsɛ ká bʋlɛ́: "Ɩ́ la nyíŋgbaŋa né sɩɛrʋ nyɔɔlɔ́ nyáŋ, a ɓa náŋá nyɔ.
42022018	Taŋá ŋ bʋ́lɔ́ aá pɛ́ɩ́wa, a kaa mɔ zaa mɛ́, ŋ báá waá a rɩ́ŋ bɩrnyɔ dɩvɛ́ŋ ná, a kaá ja Wɩɩsɛ kuótɔ́ɔ́ ná koe."
42022019	Ʋ hár rɩ́ mɛ́, Zeezi baa pi dɩpɛ́ŋ, a bɔ́llɛ Wɩɩsɛ ká kaa conni conni pɔ́wɔ́, ká bʋlɛ́: "Ŋ tɛŋ nɛ́ ɛ́, ((ŋ háá á rɩ́ŋ pii pá ɩ́ yɩr mɛ́. Ɩ́ a nyɛ aá líísíwa tɩɩ ŋ wɩ́ɛ́."
42022020	Ɓa dí ɓɩɛ tenni, ká ʋ baa pi nyíŋgbaŋa ná rɩ́ nyɔɔlɔ́ a pɔ́wɔ́ ká bʋlɛ́: "Nyíŋgbaŋa né sɩɛrʋ nyɔɔlɔ́ nyáŋ nɛ́ ká, Wɩɩsɛ nʋtʋmɛ ɓɩfɛlɔ ná malla, a tɩ́ŋɩ́ŋ háá á rɩ́ŋ sʋwɛ, rɩ́ŋ cɛ́l ná bɩ́sɩ́wa yɩr mɛ́.))
42022021	Amá ɩ́ ná nɛrɔ ná háá á rʋ́ʋ́ kánɩ́ŋ pá mɩŋ rɛɛ́, ŋ rɩ́rʋ́ dídí ɓɩɛ.
42022022	Taŋá, Nɩbiino Bio sɩ́ sʋwɛ, anɛ ɛ́ Wɩɩsɛ há mákɛ́; amá nɛrɔ ná háá á rʋ́ʋ́ kánʋ́ pá, ɛ́ tɩ́na sɩ́ ná wɩɩla."
42022023	Ɛ́ nɛ́ ɓa púl aá bɔsɛ náŋá rɩ́wɔ́ ná, ɓa sɩɛrʋ orí ríí á rʋ́ʋ́ tʋŋ ɛ́.
42022024	Kapɔsɛ oro má fa zʋ́ Zeezi karmɩbɛlɛ pɛ́kɛ, ɓa tɔ tɩ́ŋtɔ́ɛ́ aá jɔ́wɔ́ sɩɛrʋ nɔhɔ̃́.
42022025	Zeezi sɩɛ́ bʋl pɔ́wɔ́ bʋlɛ́: "Tíé nyúú, tɔ́nɛ kuóre ní kéŋ nɩɛ ké; ɓa ná há kéŋ tíŋ nɩɛ nyúú, ɓa a ɓa káŋwɔ́ aá yɩ́rɛ: kánɛ́ŋwa.
42022026	Amá ɩ́ é dɩhɩ̃́, ʋ to ɛ́. Taŋa ʋ mɔhɔ̃́ rɩ́ɩ́wa sɩɛrʋ nɔhɔ̃́ nɛ́ bɩrmɛ heŋbie, ká rɩ́ɩ́wa sɩ́dííro bɩrmɛ tʋtʋnnɔ, a tʋŋ aá pɛ́ɩ́wa.
42022027	Nɛrɔ ná há kéné, ká ɓa a ɓɩdííle aá pɔ́ʋ́, arɩ́ nɛrɔ ná háá a ɓɩdííle ná, ɓa sɩɛrʋ, orí rí ká nɔhɔ̃́? Nɛrɔ ná há kéné, ká ɓa aá pɔ́ʋ́ rá to nɔhɔ̃́ rɛ́? Ká ŋ é, ŋ mɩ́nɩ́wa sɩɛrʋ anɛ tʋtʋnnɔ nɛ́.
42022028	Ɩ́ é, ɩ́ nɛ́ ká nɩɛ ná há cɩ́nɛ́ tɩ́kɩ́ŋ, ŋ wɩhálawa sɩɛrʋ tɛ́ŋ wuu mí.
42022029	Ɛ́ nɛ́ tɛ, ŋ pɛ́ɩ́wa kuorí anɛ ɛ́ ŋ Ana há páŋ kuorí,
42022030	a makɛ rɩ́ŋ rɩ́rɩ́wa hé náŋá mɛ́ dí, a nyɔ, ŋ kuorí díí mí, ká rɩ́ɩ́wa ké kuóɓaŋsa daha, a dí Ɩzɩrayɛl jɩmʋ́ʋ́la ná fí rí bɛllɛ ná wuu sarɩ́ya."
42022031	Ɛ́ nɛ́ ká Zeezi bʋl Sɩmɔŋ rɩ́ bʋlɛ́: "Sɩmɔŋ, Sɩmɔŋ, zesi: Sɩtaanɛ ná ŋmɛ́nɔ rʋ́ʋ́ bɛ́ŋŋɩ́wa, anɛ ɓa háá bɛ́ŋŋɛ mɩ́ɛ́ ɛ́, a lɩ́sɛ mɩ́bíí ká tá kɔlɔ.
42022032	Amá ŋ sʋ́l Wɩɩsɛ pɛ́ɩ́, a makɛ rɩ́ɩ́ yardá sɩ́ múrú. Rɩɩ nɛ́ sɩɛ́ bɩ́rɛ́ kóŋ rí, ɩ dúórí maábináŋa naasɛ."
42022033	Ɛ́ nɛ́ Pɩɛrɛ bʋl pɔ́ʋ́ bʋlɛ́: "Nyuutɩna, rʋʋ nɛ́ ká bɩnajaa nɛ́ rɩ́wɔ́ tɔ́ɩ́, ŋ á síri rɩ́wɔ́ tɔ́ŋ má; rʋʋ ká sʋʋ má nɛ́, ŋ á síri rɩ́wɔ́ ɓʋ́ŋ má."
42022034	Ɛ́ nɛ́ Zeezi bʋl pɔ́ʋ́ bʋlɛ́: "Pɩɛrɛ, ŋ bʋ́lɔ́ pɛ́ɩ́, zaa, zíɓelo waá a rʋ́ʋ́ kúóli, ká rɩ́ɩ́ báásɩ́ŋ naasɩ́ botoro."
42022035	Ká Zeezi baa bʋ́lwɔ́ rɩ́ bʋlɛ́: "Ŋ fa há tʋ́mɩ́wa, ɩ́ wɩ meéwíé gɛbʋ́ɔ́ra píé, a wɩ lɔkɔ́ píé, a wɩ natɔɔsɛ má pɛ́ɛ́, ká mʋ́ ɛ́, ɩ́ já óŋ gúl rí?" Rɩ ɓa sɛ́: "Aɩ́, á wɩ óŋ jɛ́ɛ́ gúl."
42022036	Ɛ́ nɛ́ ʋ bʋl pɔ́wɔ́ bʋlɛ́: "Amá mʋ́l néé mí, ɛ́ rá báá. Nɛrɔ ná wuu há kéŋ meéwíé gɛbʋ́ɔ́ra, ʋ mɔhɔ̃́ rʋ́ʋ́ pɛ́ pi; nɛrɔ ná má há kéŋ lɔkɔ́, ʋ má pi; ká nɛrɔ ná há wɩ tókowí kené, ʋ mɔhɔ̃́ rʋ́ʋ́ yɛ́llʋ́ kapóóti a yɔwɛ tókowí.
42022037	Taŋá ŋ bʋ́lɔ́ aá pɛ́ɩ́wa, ɓa há pʋ́ŋsɛ Wɩɩsɛ Kɛnɔ sɩɛrʋ a bʋlɛ́: 'Ɓa dɩ́ɩ́sʋ́ hé wɩ́bɔŋ"aara sɩɛrʋ.' Ʋ sɩɛ́ mɔhɔ̃́ rɩ́ ɛ́ wɩ́ɛ́ ɓa há pʋ́ŋsɛ́, tʋ́mɩ́ŋ mɛ́ nɛ́. Ɛ́ wɩ́ɛ́, wɩ́ɩ́ ná ɓa há pʋ́ŋsɛ́ a mʋ́ tɩ́ɩ́nɩ́ŋ mɛ́, ʋ nʋɔ sɩ́ sú."
42022038	Ɛ́ nɛ́ ʋ karmɩbɛlɛ sɛ́: "Nyuutɩna, ná tókowíé bɛllɛ." Ɛ́ nɛ́ Zeezi bʋl pɔ́wɔ́ bʋlɛ́: "Ʋ mɔhɔ̃́, ɩ́ lo."
42022039	Zeezi há lɛ́ Zerizalɛmɛ mɛ́, ʋ zɩ́ ólívi tuuni paalɔ nyúú, anɛ ɛ́ ʋ há válɛ́ aá a. Ʋ karmɩbɛlɛ tɩ́ŋʋ́ mɛ́ mʋ́.
42022040	Ɓa há mʋ́ɛ́ peri ɛ́ dɩhɩ̃́, ʋ bʋ́lɔ́ pɔ́wɔ́ bʋlɛ́: "Ɩ́ cʋɔlɛ Wɩɩsɛ, a makɛ rɩ́ɩ́wa sɩ́ díŋe sɩɛrʋ zʋ́."
42022041	Ká ʋ kɛ́kwɔ́ mɛ́ a mʋ́ sɩ́ɛ́ mʋɔ́, ʋ rɩ́wɔ́ ból peri nɛrɔ há yó dɔ́wɩ́, ʋ vaa mɔ ɛ́ ká ɓal, a ɓírmi tíé ká cʋɔlɛ Wɩɩsɛ,
42022042	a bʋlɛ́: "Ŋ Ana, rɩɩ có ɛ́, ɩ a rɩ́ wɩɩla né sɩ́ŋ pérú. Amá taŋa, lo rɩ́ɩ́ cólle ní tʋŋ, ká lóŋ cólle."
42022043	((Ɛ́ nɛ́ Wɩɩsɛ malɩ́ka nɔ́ŋɔ lɛ bána nyúú ko lʋ́ʋ́ mɛ́, a dúórú naasɛ.
42022044	Zeezi sɩɛrʋ sɩɛ́ há zɔ́kɛ́ mʋ́ lɛ́rkɛ, ʋ ɔ́sɔ́ cʋɔlɛ Wɩɩsɛ rɩ́ taŋá, ʋ suolé nɛ cɛ́gúúme aá liŋ tíé.))
42022045	Ʋ wɩcʋɔlɔ́ ná har rɩ́ mɛ́, ʋ ísó a bɩrkóú karmɩbɛlɛ ná rɩ́, rɩ ɓa pɩ́ donni, bee wɩ́ɛ́ ɓa sɩɛnnɛ fa zɔ́kɔ́ wérí.
42022046	Ɛ́ nɛ́ ʋ bʋ́lwɔ́ rɩ́ bʋlɛ́: "Beé rí tɛ ɩ́ pɩ́ dóŋ? Ɩ́ isi cʋɔlɛ Wɩɩsɛ, a makɛ rɩ́ɩ́wa sɩ́ díŋe sɩɛrʋ zʋ́."
42022047	Zeezi nʋɔ ha wɩ tíé ɓálɛ́, rɩ nɩkaŋdɔ́ɔ́ nɛ́ dé dɔ́ŋ náŋá ko lɛ. Zɩdaasɛ, Zeezi karmɩbɛlɛ ná fí rɩ́ bɛllɛ nɔ́ŋɔ nɛ́ fa kéŋ ɛ́ nɩkana aá va. Ʋ sɩɛ́ tuu peri rʋ́ʋ́ ka Zeezi kormi.
42022048	Ɛ́ nɛ́ Zeezi bʋl pɔ́ʋ́ bʋlɛ́: "Zɩdaasɛ, ɩɩ́ á rɩ́ɩ́ tɩŋ kormé mí ní a ka Nɩbiino Bio pá?"
42022049	Zeezi karmɩbɛlɛ ná rɩ́rʋ́ fa há mɩŋ ráŋ, há ná tʋtʋmɩ́ ná háá á rʋ́ʋ́ tʋŋ, ɛ́ nɛ́ ɓa bɔsɛ Zeezi bʋlɛ́: "Nyuutɩna, á ɓíési rɩ́rá tókowíé?"
42022050	Ɛ́ nɛ́ Zeezi karmɩbɛlɛ ná nɔ́ŋɔ de fókú tókowí, a ɓá Wɩɩsɛ vʋk"ɔɔsa nɔhɔ̃́ tʋtʋnnɔ néduu dɩllɛ coki.
42022051	Ɛ́ nɛ́ Zeezi sɛ́: "Ʋ mɔhɔ̃́, ɩ́ lo." Ká tɩkɛ báálɔ ná dɩllɛ ná mɛ́, ʋ fɩɛlɛ mʋ́lámʋ́lá.
42022052	Ɛ́ har rɩ́ mɛ́ nɛ́, ká Zeezi sɩɛ́ bɔsɛ Wɩɩsɛ vʋk"ɔɔsa nɩhɩɛ̃́sɛ ná, rɩ́ Wɩcʋɔlɩjɩzeno gárdɩwa ná, arɩ́ tɔ́ɔ́ sɩ́dííre ná, há kúé rɩ́wɔ́ kánʋ́, a bʋlɛ́: "Ɩ́ kúó rɩ́ɩ́wa kánɩ́ŋ nɛ́ arɩ́ siisi rɩ́ naɓókówa, anɛ ŋ ká gabɩbár?
42022053	Ŋ rɩ́rɩ́wa wuu ní fa mɩŋ Wɩcʋɔlɩjɩzeno mí tápʋ́l wuu, ká ɩ́ wɩ́ŋ kené. Amá ɩ́ rɩ́ bíno kuóro Sɩtaanɛ, ɩ́ tɛ́ŋ nɛ́ péré nyɛ, ɛ́ nɛ́ tɛ."
42022054	Ɛ́ nɛ́ ɓa ka Zeezi, a kánʋ́ mʋ́ Wɩɩsɛ vʋk"ɔɔsa nɔhɔ̃́ jaa. Pɩɛrɛ fa tɩ́ŋwɔ́ mɛ́, har rɩ́ wuu.
42022055	Rɩ ɓa fa márɛ́ níŋ wuolo sɩɛrʋ, nɩɛ kíl, ɛ́ nɛ́ Pɩɛrɛ zʋʋ ké ɛ́ nɩɛ sɩɛrʋ.
42022056	Ɓa há kéné ɛ́, toltʋtʋnnɔ oro ná Pɩɛrɛ rʋʋ ké níŋ ná laka; ʋ de firki sɩ́ɛ́ cɔ́ʋ́ mɛ́, ká bʋlɛ́: "Báálɔ né má fa mɩŋ Zeezi har rɛ́."
42022057	Ɛ́ nɛ́ Pɩɛrɛ báásɛ wɩ́ɩ́ ná, a bʋlɛ́: "Háálɔ, ŋ wʋ́ʋ́ ɛ̃."
42022058	Mʋɔ́, rɩ nɛrɔ nɔ́ŋɔ má báá nóú a bʋlɛ́: "Ɩ má ká ɛ́ nɩɛ nɔ́ŋɔ nɛ́." Ɛ́ nɛ́ Pɩɛrɛ baa bʋl pá ɛ́ báálɔ bʋlɛ́: "Aɩ́, ŋ tówó oro."
42022059	Ʋ há dáánɛ́ a peri bɩ́ŋbɩlɩ́ balá, báálɔ nɔ́ŋɔ má báá cɩ́ Pɩɛrɛ mɛ́ a bʋlɛ́: "Taŋá nɛ́, báálɔ né fa mɩ́nʋ́ har, bee wɩ́ɛ́ ʋ lɛ́ Galiile tíé ní."
42022060	Amá Pɩɛrɛ zaa báá sɛ́: "Ɩ nɛ́, ŋ wɩ́ɩ́ háá já rɩ́ɩ́ bʋ́lʋ́ ná má tɩɩ ɛ̃." Pɩɛrɛ nʋɔ ha wɩ tíé ɓálɛ́, rɩ zíɓelo kúóló mʋ́l ná tɩɩ tɩɩ mɛ́.
42022061	Nyuutɩna bɩ́rɛ bel Pɩɛrɛ cúrútútú. Ɛ́ nɛ́ Pɩɛrɛ bɩɩnɛ mʋ́ yakɛ Nyuutɩna fa há bʋ́l wɩ́ɩ́ ná pɔ́ʋ́ mɛ́; ʋ fa sɛ́: "Zaa, zíɓelo waá a rʋ́ʋ́ kúóli, ká rɩ́ɩ́ bʋlɩ́ wɩ́ŋ ɛ̃ naasɩ́ botoro."
42022062	Ɛ́ nɛ́ Pɩɛrɛ lɛ pʋmmɔ, a wii síksi.
42022063	Nɩɛ ná fa há pɔ́ Zeezi mí, cícérmú mí káá ŋmɔ́wʋ́.
42022064	Ɓaá pi ɓɩnɔ vɔwɛ tɔ́ʋ́ sɩ́ɛ́ mɛ́ ká ŋmɔ́wʋ́, ká bʋlɛ́: "Zɩŋ zɩŋ dí, áŋ rɩ́ ŋmɔ́wɩ́?"
42022065	Ɓa cɩ́ ráŋ mɛ́ a bʋl wɩ́ɛ́ ɓɩkana, a tʋ́ksʋ́ kɩ́ŋkáŋ.
42022066	Tɔ́ɔ́ há pʋ́lɛ́, Zuwifiwa sɩ́dííre rɩ́ Wɩɩsɛ vʋk"ɔɔsa nɩhɩɛ̃́sɛ, arɩ́ Wɩɩsɛ kɛŋzɩnna kúó ciki náŋá mɛ́, ká a ɓa ka Zeezi kówó sɩ́ɛ́; ɓa nɛ́ há ká tɔ́ɔ́ wɩ́ɛ́ zɩ́zɩnna.
42022067	Ɓa sɩɛ́ bɔ́sʋ́ bʋlɛ́: "Bʋl párá, ɩ nɛ́ ká Kirisi?" Ɛ́ nɛ́ Zeezi bʋl pɔ́wɔ́ bʋlɛ́: "Rɩŋ bʋ́lʋ́ pɛ́ɩ́wa má, ɩ́ wɩ́ŋ láá dí,
42022068	ká rɩŋ nɛ́ sɩɛ́ báá bɔ́sɩ́wa wɩ́ɩ́ má, ɩ́ wɩ nʋɔ lɩ́sɛ.
42022069	Amá a de kaa pɔ́ mʋ́l néé mí, Nɩbiino Bio sɩ́ ké Wɩɩsɛ ná há dúókó néduu."
42022070	Ɛ́ nɛ́ ɓa wuu sɛ́: "Ɩ ɓɩɛ́na sɩɛ́ ká Wɩɩsɛ Bio ní?" Ɛ́ nɛ́ Zeezi bʋl pɔ́wɔ́ bʋlɛ́: "Ʋ nɛ́ ɩ́ bʋl ɛ́, ŋ kɔ́ʋ́ nɛ́."
42022071	Ɛ́ nɛ́ ɓa sɛ́: "Á báá ja dáŋsɩ́ɛ́ ráá ɔ́ʋ́ beé? Á tɩɩ nʋ́ʋ́ nʋɔ wɩ́ɛ́."
42023001	Ɛ́ nɛ́ ká ɓa púl ná nɩɛ wuu isi, a a ɓa ka Zeezi mʋ́ kʋ́máŋdá Pɩlatɛ sɩ́ɛ́.
42023002	Ráŋ nɛ́ ɓa máŋsɛ wɩ́ɛ́ ná ʋ há zɔ́kɛ́, a bʋlɛ́: "Á kɩ́ɛ́lɛ báálɔ né, rʋʋ́ nyɩ́sɩ́rá dunɩɛ, aá yíkwó, rɩ́wɔ́ sɩ́ loŋpó túŋ pá Romi kuózeno, ká bʋlʋ́ tɩɩ nɛ́ ká Kirisi, rʋ́ʋ́ nɛ́ ká kuóro."
42023003	Ɛ́ nɛ́ Pɩlatɛ bɔ́sʋ́ a bʋlɛ́: "Ɩ nɛ́ ká Zuwifiwa kuóro?" Zeezi sɛ́: "Óó, anɛ ɛ́ ɩ há bʋ́lɛ́."
42023004	Ɛ́ nɛ́ Pɩlatɛ bʋl pá Wɩɩsɛ vʋk"ɔɔsa nɩhɩɛ̃́sɛ ná, rɩ́ jamáŋ ná há cíkí ráŋ bʋlɛ́: "Ŋ wɩ wɩ́ɩ́ néé, rɩ báálɔ né ɔ́ɔ́ zɔkɛ, a mɔ rɩ́wɔ́ ɓʋ́ʋ́."
42023005	Amá nɩɛ ná ɔ́sɔ́ bʋl fɛ́l sɩ́ɩ́ a bʋlɛ́: "Ʋ tɩ́ŋʋ́ karmɛ́ mɛ́ aá yiki nɩɛ, rɩ́wɔ́ vúkmi dɩhɩ̃́. Ʋ púl Galiile tíé mí ní, a ko zʋ Ziide dɩtɩ́llɛ wuu, a sɩɛ́ ko zʋ Zerizalɛmɛ má nyɛ."
42023006	Pɩlatɛ há nɛ́ ɛ́ wɩ́ɛ́, ʋ bɔ́sɩ́ nɩɛ ná bʋlɛ́: "Báálɔ né lɛ́ Galiile ní?"
42023007	Ɛ́ nɛ́ ɓa máŋsɛ pɔ́ʋ́, anɛ rɩ Erodi nɩ́ɩ́ bel Zeezi há lɛ́ ráŋ ná dɩtɩ́llɛ. Pɩlatɛ, há nɛ́ ɛ́, ʋ ɔ́ɔ́ ɓa ka Zeezi mʋ́ Erodi rí. Ɛ́ tɛ́ŋ mɛ́, rʋʋ fa mɩŋ Zerizalɛmɛ mɛ́.
42023008	Erodi há ná Zeezi, ʋ sɩɛrʋ tɔ́rɔ́ kɩ́ŋkáŋ, bee wɩ́ɛ́ ɓa bʋ́l Zeezi wɩ́ɛ́ ʋ nɛ fól wuu, a fa jɩ́ja rʋ́ʋ́ nóú, rʋ́ʋ́ tʋŋ nyána rʋ́ʋ́ ná.
42023009	Ʋ pí wɩ́ɛ́ ɓɩkana bɔsɛ Zeezi, amá ʋ wɩ nʋɔ lɩ́sɛ́.
42023010	Wɩɩsɛ vʋk"ɔɔsa nɩhɩɛ̃́sɛ, rɩ́ Wɩɩsɛ kɛŋzɩnna ná fa mɩŋ ráŋ, a ɔsɛ aá bʋl Zeezi bɩbarɩ́.
42023011	Erodi rɩ́rʋ́ sóójiwa cermi Zeezi mí, a hɩ́ɩ̃́sʋ́, ká Erodi a ɓa pi gɛtʋlɩ́ súú, a a ɓa kánʋ́ bɩrmʋ́ Pɩlatɛ rɩ́.
42023012	Erodi rɩ́ Pɩlatɛ fa há ká dɩŋdɔ́má, ɛ́ kal, ɓa bɩ́rmɛ́ naŋnɔ́ŋsɛ.
42023013	Ɛ́ nɛ́ Pɩlatɛ yɩ́rɛ Wɩɩsɛ vʋk"ɔɔsa nɩhɩɛ̃́sɛ, arɩ́ Zuwifiwa sɩ́dííre rɩ́ Zuwifiwa náŋa,
42023014	a bʋ́lwɔ́ rɩ́ bʋlɛ́: "Ɩ́ kéŋ báálɔ né kóŋ rɩ́, a bʋl páŋ bʋlʋ́ yéŋŋi nɩɛ rɛ́. Ɩ́ ná, ɩ́ tɩɩ sɩ́ɛ́ nɛ́ ŋ pi wɩ́ɛ́ ná ɩ́ há sʋ́ʋ́ zɔ́kɔ́ a bɔ́sʋ́, ká ŋ wɩ ɛ́ wɩ́ɛ́ sɩɛrʋ balá má néé, rʋʋ ɔ́ɔ́ zɔkɛ.
42023015	Erodi má wɩ wɩ́ɩ́ néé, rʋʋ ɔ́ɔ́ zɔkɛ, ɛ́ nɛ́ tɛ, ʋ a ɓa bɩrkánʋ́ kórá rɩ́. Ɩ́ ná, báálɔ né wɩ wɩ́ɩ́ wuu ɛ́ɛ́ zɔkɛ a mɔ rɩ́wɔ́ ɓʋ́ʋ́.
42023016	Ɛ́ wɩ́ɛ́, ŋ sɩ́ a rɩ́wɔ́ bɛ́ŋsʋ́, ká rɩ́ŋ púú tá."
42023017	((Bɩná wuu, rɩ Pakɛ cana díí ní péré, Pɩlatɛ mɔhɔ̃́, bɩnajaa nɩɛ sɩɛrʋ, rʋ́ʋ́ lɩ́sɛ Zuwifiwa nɩjaalɩ́ tá.))
42023018	Ɛ́ nɛ́ nɩɛ ná wuu de kɔ kʋɔllɛ bʋlɛ́: "Ɓʋ́ báálɔ né, áá já rɩ́ɩ́ tá Barabasɛ nɛ́."
42023019	Ɛ́ Barabasɛ rɩ́rʋ́ náŋa fa ísó cɩ́ kuóre mí, a ɓʋ́ nɛrɔ má tɩɩ, ɛ́ nɛ́ tɛ ɓa kánʋ́ tɔ́ bɩnajaa.
42023020	Pɩlatɛ sɩɛ́ fa há có rʋʋ tá Zeezi, ɛ́ nɛ́ ʋ baa bɩrbʋl ɛ́ tɩɩ, nɩɛ ná rɩ́.
42023021	Amá ɓa ɔ́sɔ́ kɔ kʋɔllɛ a bʋlɛ́: "A rɩ́wɔ́ ɓásʋ́ dagɛsɛ́ daha."
42023022	Ɛ́ nɛ́ Pɩlatɛ baa ha bɔ́sɩ́wɔ́ naasɩ́ botoro nyúú mí bʋlɛ́: "Ʋ zɔ́kɛ́ beé? Ŋ wɩ wɩ́ɩ́ néé, rʋʋ zɔ́kɔ́ a mɔ ɓʋ́ɩ́. Ɛ́ wɩ́ɛ́, ŋ sɩ́ a rɩ́wɔ́ bɛ́ŋsʋ́, ká rɩ́ŋ púú tá."
42023023	Nɩɛ ná ha ɔsɛ kɩ́ɩ́lɛ, a kɔ kʋɔllɛ kɩ́ŋkáŋ bʋlɛ́: "Ʋ mɔhɔ̃́ rɩ́wɔ́ ɓásɛ Zeezi dagɛsɛ́ nyúú." Ɓa kʋɔllɛ ná dí dóé Pɩlatɛ nyúú.
42023024	Ɛ́ nɛ́ Pɩlatɛ saŋ, a ɔ́wɔ́ há sʋ́l ɛ́.
42023025	Ʋ lɩ́sɩ́wɔ́ nɩjaalɩ́ ná tá; nɛrɔ ná rɩ́rʋ́ náŋa fa há cɩ́ kuóre mí, a ɓʋ́ nɛrɔ má tɩɩ, ɓa kánʋ́ tɔ́, ká pi Zeezi héwó nɛ́sɛ mɛ́, rɩ́wɔ́ ɔ́wɔ́ satɔrɔ́.
42023026	Ɛ́ nɛ́ ɓa ka Zeezi lɛ, aá mʋ́ rɩ́wɔ́ ɓásɛ dagɛsɛ́ daha. Ɓaá mʋ́ ɛ́, a céŋ báálɔ oro, ɓaá yɩ́rɛ Sɩmɔŋ, a lɛ Sɩɩrɛnɛ, rʋʋ fa lɛ́ baka aá ko. Ɓa kánʋ́, a pi dagɛsɛ́ ná báásʋ́, ʋ kaa tɩŋ Zeezi mí.
42023027	Nɩɛ ɓɩkana tɩ́ŋʋ́ har; ɛ́ nɩɛ sɩɛrʋ háála káŋ aá wi, aá hiĩni Zeezi wɩ́ɛ́.
42023028	Ɛ́ nɛ́ Zeezi bɩ́rɛ́, a bʋ́lwɔ́ rɩ́ bʋlɛ́: "Zerizalɛmɛ háála, ɩ́ sɩ́ŋ wɩ́ɛ́ wí; amá ɩ́ wííwa tɩɩ wɩ́ɛ́ arɩ́rɩ́wa bɛlɛ wɩ́ɛ́.
42023029	Tɛ́ŋ nɔ́ŋɔ sɩ́ ko rɩ́ nɩɛ bʋlɛ́: 'Ɩ́ ná wér, hápɩrɛ rɩ́ háála ná há wɩ lʋ́lɛ́, arɩ́ háála ná há wɩ bɛlɛ kené ɓa ɔsɛ!'
42023030	Ɛ́ mɛ́ nɛ́, rɩ́ nɩɛ bʋl pallɛ rɩ́ bʋlɛ́: 'Ɩ́ ɓallɛ nyáŋrá mɛ́!' Káá bʋl dúŋdúóme rí: 'Ɩ́ tɔ́rá mɛ́!'
42023031	Ɓa háá a tulɔɔ nyɛ, tuhɩlɛ wɩ́ɛ́ ra wɩ bɔŋ?"
42023032	Ɓa há kéŋ Zeezi aá mʋ́ ɛ́, ɓa pɔ́ɔ́ kɛsɛ wɩ́bɔŋ"aara má bɛllɛ rɛ́, a kaá mʋ́ rɩ́wɔ́ ɓʋ́ʋ́sɛ súúrú mí.
42023033	Ɓa há mʋ́ɛ́ peri dɩhɩ̃́ ná ɓa háá yɩ́rɛ "Nyugbaŋa", ráŋ nɛ́ ɓa ɓásɛ Zeezi dagɛsɛ́ daha, a ɓásɛ wɩ́bɔŋ"aara ná má bɛllɛ dagɛsɛ́ náŋa daha, nɔ́ŋɔ mɩŋ Zeezi néduu rí, ká nɔ́ŋɔ má mɩ́nʋ́ nágʋɔ rɩ́.
42023034	Ɛ́ nɛ́ Zeezi sɛ́: "Ŋ Ana, wɩ́ɩ́ né ɓa há ɛ́ɛ́, héwó suúri, bee wɩ́ɛ́ ɓa wʋ́ʋ́ mʋ́l ɛ̃." Ká ɓa yo bíé Zeezi gɛnnɛ wɩ́ɛ́, a zɩŋ nɛrɔ wuu háá púú ná, a paa ɓa náŋá.
42023035	Nɩɛ cɩ́ ráŋ aá bel. Zuwifiwa sɩ́dííre cícérmú mí a bʋlɛ́: "Ʋ lá nɩɛ náŋa tá; ʋ́ʋ́ sɩɛ́ lɔ́ʋ́ tɩɩ tá, rʋʋ nɛ́ ɓɩɛ́na ká Kirisi, Wɩɩsɛ Nɩlɩsɛ."
42023036	Sóójiwa ná má cícérmú mí, a tuu pérú, a a vɩ́nɛ́gɩr a pɔ́ʋ́ rʋ́ʋ́ nyɔ,
42023037	ká bʋlɛ́: "Rɩɩ nɛ́ ká Zuwifiwa kuóro, ɩ lɛ́ɩ́ tɩɩ tá."
42023038	Ɓa pʋ́ŋsʋ́ dagɛsɛ́ ná nyúú rí bʋlɛ́: "|sc|bZUWIFIWA KUÓRO NÍ NYƐ.|d"
42023039	Wɩ́bɔŋ"aara ná nɔ́ŋɔ má máánʋ́ dagɛsɛ́ daha, káá tʋksɛ Zeezi bʋlɛ́: "Ɩ rá to Kirisi ɓó? Lɛ́ɩ́ tɩɩ tá, ká lárá má tá."
42023040	Ɛ́ nɛ́ wɩ́bɔŋ"aarɔ ná nɔ́ŋɔ bɛ́sʋ́ nɔ́ŋɔ ná mɛ́, ká bʋlɛ́: "Ɩ wɩ Wɩɩsɛ héwíŋ fá, ɩ rɩ́rʋ́ wɩ́ɩ́ há ká balá?
42023041	Ŋ é rɩ́rɩ́, ʋ mɔhɔ̃́ rɩ́wɔ́ bɛ́ŋsɩ́rá nyɛ, á wɩ́"állɛ nɛ́ hérá ɛ́ mɛ́; amá ʋ é wɩ wɩ́bɔ́ŋ wuu ɛ́ɛ́."
42023042	Ká bʋl Zeezi rí bʋlɛ́: "Zeezi, rɩɩ kúó díí kuorí, ɩ bɩ́ɩ́nɩ́ŋ wɩ́ɛ́."
42023043	Ɛ́ nɛ́ Zeezi bʋl pɔ́ʋ́ bʋlɛ́: "Taŋá nɛ́ ŋ bʋl aá pɛ́ɩ́, ŋ rɩ́rɩ́ wuu zaa sɩ́ zʋ arzána."
42023044	Wɩɩsɛ há kúé cɩ́ nyúú, dɩhɩ̃́ wuu dé a bíno ní, a kaá ja gbaanɛ bɩ́ŋbɩlɩ́ botoro. Patɩ́ɩ́sazeno ná ɓa há píé kɛ́rɛ Wɩcʋɔlɩjɩzeno sɩɛrʋ, de lɩɩsɛ sɩ́sɩ́ɛ́nnʋ́wa mɛ́.
42023046	Ɛ́ nɛ́ ká Zeezi cáási kɩ́ŋkáŋ bʋlɛ́: "Ana, ŋ píŋ hiẽsó héí nɛ́sɛ mɛ́." Ʋ há bʋ́l ɛ́ ko tenni, ʋ sʋ́wɔ́.
42023047	Sóójiwa nɔhɔ̃́ fa cɩ́ ráŋ; ʋ há ná wɩ́ɛ́ ná wuu há ɛ́ɛ́, ʋ bɩ́ Wɩɩsɛ mɛ́ bʋlɛ́: "Taŋá, báálɔ né ɓɩɛ́na fa ká nɩtékétéké rí, ʋ wɩ wɩ́ɩ́ zɔ́kɛ́."
42023048	Nɩkana ná wuu fa há kúé ciki ráŋ, rɩ́wɔ́ bel tʋtʋmɩ́ ná háá á rʋ́ʋ́ tʋŋ, ɓa ná ɛ́ tʋtʋmɩ́ rʋʋ tʋ́mɔ́. Ɛ́ nɛ́ ɓa hiĩni a bɩrɛ aá mʋ́ jaá.
42023049	Zeezi nɩzɩmɛ́ wuu, arɩ́ háála ná fa há tɩ́ŋʋ́ mɛ́ a lɛ Galiile ko, ɓa fa cɩ́ dɩbólí, ká tɩ́ɛ́nɛ aá bel tʋtʋmɛ́ ná wuu háá tʋmɛ́.
42023050	Báálɔ oro fa mɩŋ ráŋ, ʋ yɩr nɛ́ Zɔzɛfɛ, a lɛ Zuwifiwa tɔ́ɔ́ oro ɓa háá yɩ́rɛ Arimate. Ʋ fa ká nɩwérí rí a a tékétéké, a má fa dɩ́dɛllɛ Wɩɩsɛ kuótɔ́ɔ́ ná koe. Ʋ má fa ká Zuwifiwa sɩ́dííre ná nɔ́ŋɔ nɛ́, amá ʋ náŋa ná há vʋ́ʋ́rɛ́ tʋŋ tʋtʋmɩ́ ná, ʋ fa tówó har; ʋ wɩ ɛ́ có.
42023052	Ɛ́ nɛ́ ʋ isi mʋ́ Pɩlatɛ rɩ́, a sʋl Zeezi lɛlɔ.
42023053	Pɩlatɛ pɔ́ʋ́ ŋmɛ́nɔ, ʋ kóri Zeezi lɛlɔ ná dagɛsɛ́ ná daha, a ja pɛ́ŋpʋmmɔ bɔ́ʋ́, a kaa mʋ́ hu. Bʋɔ ná mɛ́ ʋ há húú, ɓa lɛ́sʋ́ bʋ́ɩ́ daha nɛ́; ɓa ha wɩ nɛ́ŋ wuu ráŋ héé ná.
42023054	Ɛ́ tápʋl fa ká cana ɓɩdííle ɛɛ nɛ́. Ʋ nɩ́ɩ́ dí ká fɩɛlɛ́ tápʋl pʋl; ɛ́ wɩ́ɛ́, nɩɛ fa púló aá káŋwɔ́ tɩɩ.
42023055	Háála ná fa há tɩ́ŋ Zeezi har lɛ Galiile ko, ɓa tɩ́ŋ Zɔzɛfɛ mɛ́ a mʋ́ bel lɛlbule ná, a ná ɛ́ ʋ há hú Zeezi.
42023056	Ɛ́ nɛ́ ká ɓa bɩrmʋ́ tɔ́ɔ́ sɩɛrʋ, a ja nʋnnɛ ná há kéŋ sɔ́ŋwero arɩ́ tulaaléwa, rɩ́wɔ́ kaa mʋ́ mɩ́sɛ Zeezi lɛlɔ ná. Tápʋl fɩɛlɩ́ pʋl, ɓa isi fɩɛlɛ, anɛ ɛ́ kíŋse kɛnɔ há máŋsɛ́.
42024001	Fɩɛlɛ́ tápʋl há díé ká tɔ́ɔ́ pʋl, jɩmáásɛ kal cɩ́cʋɔ fól, háála ná cɔ́ŋɔ́ káŋwɔ́ tulaaléwa ná mʋ́ lɛlbule nyúú.
42024002	Ɓa mʋ́ɔ́, rɩ dɔ́wɩ́ ná fa há súkí bʋɔ ná nʋɔ, rɩ ɓa kenú wúri a billi tá.
42024003	Ɛ́ nɛ́ ɓa zʋ bʋɔ ná sɩɛrʋ, amá ɓa wɩ Nyuutɩna Zeezi lɛl né.
42024004	Ɓa há cɩ́nɛ́ a wʋ́ɔ́ háá ɔ́ɔ́ ná ɛ̃, ɓa ɔ́ɔ́ rɩ́wɔ́ bel, rɩ báála bɛllɛ nɛ́ cɩ́nɛ́ a su gɛtʋlɛ́.
42024005	Héwíŋ sɩɛ́ há kéŋwó, ɓa curi nyunni cɛ́, ɛ́ nɛ́ báála ná bʋ́lwɔ́ rɩ́ bʋlɛ́: "Beé rí tɛ ɩ́ jɩ́ja nɩwómmi nɩsʋsɛ sɩɛrʋ?
42024006	Ʋ to rɛɛ́wa; ʋ ísó lɛ. Ɩ́ líísíwa tɩɩ arɩ́ wɩ́ɩ́ ná ʋ há bʋ́lɛ́ pɛ́ɩ́wa Galiile mí. Ʋ sɛ́:
42024007	'Ɓa sɩ́ ka Nɩbiino Bio hé wɩ́bɔŋ"aara nɛ́sɛ mɛ́, rɩ́wɔ́ ɓásʋ́ dagɛsɛ́ daha, rʋ́ʋ́ sʋwɛ ká bɩr"isi tápʋlɛ botoro kal.' "
42024008	Ɛ́ nɛ́ háála ná ɓɩɛ́na bɩɩnɛ mʋ́ lúri Zeezi wɩ́bʋlɛ́ ná mɛ́.
42024009	Ɓa lɛ lɛlbule ná dɩhɩ̃́, a mʋ́ tɔ́ɔ́ sɩɛrʋ, a cesi wɩ́ɛ́ ná wuu ɓa há néé, a pá Zeezi karmɩbɛlɛ ná fí rí oro arɩ́ Zeezi harwa ná wuu.
42024010	Ɛ́ háála nɛ́ ká: Maari ná há lɛ́ Magɩdala, Zaanɛ, arɩ́ Zakɛ maá Maari, ɓa rɩ́ háála náŋa nɛ́ fa césí ɛ́ wɩ́ɛ́ tɩɩ pá Zeezi karmɩbɛlɛ ná há kɔ́ʋ́ nɩtʋmɛ́.
42024011	Amá Zeezi nɩtʋmɛ́ ná bɩ́ɩ́nɔ́ rɩ́ háála ná wɩ́bʋlɛ́ ná ká wɩ́yɔ́ɔ́wa rɛ́. Ɓa wʋ́ɔ́ lɛ́ɛ́ dí.
42024012	Ɛ́ nɛ́ Pɩɛrɛ isi fá mʋ́ lɛlbule ná, a tiini muuli, rɩ pɛ́ŋpʋmmɔ ná ɓa há píé bá Zeezi, rʋʋ dʋŋɔ nɛ́ pɩ́ ráŋ. Ɛ́ nɛ́ ʋ bɩrmʋ́ jaá; tʋtʋmɩ́ ná há tʋ́mɛ́ vɔ́kʋ́ kɩ́ŋkáŋ.
42024013	Ɛ́ kal tɩɩ, Zeezi karmɩbɛlɛ bɛllɛ, ísó pi ŋmɛ́nɔ aá mʋ́ tɔ́ɔ́ oro ɓa háá yɩ́rɛ Emayisi. Ɛ́ tɔ́ɔ́ rɩ́ Zerizalɛmɛ pérí kííló fí rí oro.
42024014	Ɓa sɩɛ́ fa válɔ́, a bʋl wɩ́ɛ́ ná wuu há ɛ́ɛ́ nɛ́, aá pá náŋá.
42024015	Ɓa há válɛ́ aá bʋl ɛ́ aá tɔ tɩ́ŋtɔ́ɛ́, Zeezi tɩɩ kúó súúríwó mí, ɓa wuu vɩ́va.
42024016	Ɓa nóú, ká omo kɛ́rwɔ́ sɩ́ɛ́ mɛ́, rɩ́wɔ́ sʋ́ʋ́ nɩduo zɩ́mʋ́.
42024017	Ɛ́ nɛ́ Zeezi bɔ́sɩ́wɔ́ bʋlɛ́: "Beé wɩ́ɛ́ rɛ́ ɩ́ cesi pá náŋá aá va?" Ɛ́ nɛ́ ɓa cɩ́ arɩ́ sazɔkɔ́ ɓɩzeno.
42024018	Ɓa sɩɛrʋ nɔ́ŋɔ, ɓa háá yɩ́rɛ Kilewopasɛ bɔ́sʋ́ bʋlɛ́: "Ɩ dʋŋɔ nɛ́ mɩŋ Zerizalɛmɛ mɛ́, a wɩ tʋtʋmɩ́ ná há tʋ́mɛ́ tápʋlɛ nyáŋ nʋɔ mɛ́ wɩ́ɛ́ nɩ́ɛ́?"
42024019	Ɛ́ nɛ́ ʋ bɔ́sɩ́wɔ́ bʋlɛ́: "Beé tʋtʋmɩ́?" Ɛ́ nɛ́ ɓa sɛ́: "Tʋtʋmɩ́ ná há tʋ́ŋ Nazarɛtɛ Zeezi mí. Ʋ fa ká Wɩɩsɛ wɩ́laabʋ́llʋ́ rɛ́; ʋ faá bʋl wɩ́ɛ́ arɩ́ tíŋ, aá tʋŋ tʋtʋ́ŋzeŋsi, Wɩɩsɛ fa ʋ́ʋ̃́ mɛ́, nɩbííne má zɩ́mʋ́ mɛ́.
42024020	Wɩɩsɛ vʋk"ɔɔsa nɩhɩɛ̃́sɛ rɩ́rá tɔ́ɔ́ sɩ́dííre ní kenú hé Pɩlatɛ nɛ́sɛ mɛ́, rʋ́ʋ́ ɓʋ́. Ɛ́ nɛ́ Pɩlatɛ a sóójiwa kánʋ́ ɓásɛ dagɛsɛ́ daha, ʋ sʋwɛ.
42024021	Á fa kéŋ yɩɛla rʋʋ nɩ́ɩ́ la Ɩzɩrayɛl duo nɩɛ rɩ́ɩ́ tá. Amá sɩ́ɛ́ nóú, arɩ́ ɛ́ wuu, tápʋlɛ botoro ní zaa, ɓa há ɓʋ́ʋ́.
42024022	Taŋá, á rɩ́ háála ná fá há tɩ́ŋ Zeezi mí, náŋa ɔ́ɔ́ á baŋcɩllɛ fúkli. Ɓa cɔ́ŋ fól mʋ́ lɛlbule nyúú,
42024023	amá ɓa wɩ Zeezi lɛlɔ né. Ɓa bɩrko bʋl párá bʋl rɩ́ ɓa ná Wɩɩsɛ malɩ́kawa, ɓa sɛ́ rɩ́ Zeezi wómmó.
42024024	Á sɩɛrʋ nɩɛ náŋa má mʋ́ lɛlbule ná nyúú, a ná rɩ háála wɩ́bʋlɛ́ ná wuu ká taŋá nɛ́; amá Zeezi é, ɓa wʋ́ʋ́ néé."
42024025	Ɛ́ nɛ́ Zeezi bʋ́lwɔ́ rɩ́ bʋlɛ́: "Nɩbísabʋɔ́toówa, Wɩɩsɛ wɩ́laabʋlla há lá sɩ́ɛ́ bʋl wɩ́ɛ́ ná, ʋ dúókó a pɛ́ɩ́wa rɩ́ɩ́wa lɔ́wɔ́ dí!
42024026	Ʋ fa wɩ mɔhɛ̃́ rɩ́ Kirisi dí wɩɩla nyɛ, ká rɩ́ Wɩɩsɛ píŋsú?"
42024027	Ká Zeezi sɩɛ́ máŋsɛ wɩ́ɛ́ ná ɓa há pʋ́ŋsɛ́ Wɩɩsɛ Kɛnɔ sɩɛrʋ, a mʋ́ tɩ́ɩ́nʋ́ mɛ́, a pɔ́ Moyizi kɛŋpʋ́ŋsɛ mɛ́, arɩ́ Wɩɩsɛ wɩ́laabʋlla kɛŋpʋ́ŋsɛ wuu mí.
42024028	Ɓa há mʋ́ɛ́ peri tɔ́ɔ́ ná Zeezi karmɩbɛlɛ ná háá mʋ́ɛ́, Zeezi ɔ́ɔ́ anɛ ʋʋ́ já rʋ́ʋ́ daarɛ mʋ́ sɩ́ɛ́rɩ́.
42024029	Ɛ́ nɛ́ ɓa háárʋ́ mɛ́ rʋ́ʋ́ ké, a bʋlɛ́: "Á zʋ rɛɛ́wa; wɩɩsɛ zʋ́ɔ́, tɔ́ɔ́ bíró tenni." Ɛ́ nɛ́ ʋ zʋ rʋ́ʋ́ rɩ́wɔ́ cɔ.
42024030	Ʋ rɩ́wɔ́ sɩɛ́ ké rɩ́wɔ́ dí ɓɩɛ, ʋ pi dɩpɛ́ŋ, a bɔ́llɛ Wɩɩsɛ ká kaa conni pɔ́wɔ́.
42024031	Ʋ há á ɛ́, ɓa sɩ́ɛ́ wúóló, ɓa nóú a zɩŋ rɩ́ Zeezi ní, ká ʋ nyɩ́ɩ́kɩ́wɔ́ sɩ́ɛ́ mɛ́.
42024032	Ɛ́ nɛ́ ɓa bʋl aá pá náŋá bʋlɛ́: "Tɛ́ŋ ná mɛ́ ʋ fa há máŋsɛ Wɩɩsɛ Kɛnɔ sɩɛrʋ wɩ́ɛ́ aá párá ŋmɛ́nɔ mɛ́, á nyunni fa wɩ nyáásɛ́ wérí rí?"
42024033	Ká ɓa de isi ɓalaɓala, a bɩrmʋ́ Zerizalɛmɛ. Ɓa mʋ́ɔ́, rɩ́ Zeezi karmɩbɛlɛ ná fí rí oro hé náŋá mɛ́, ɓa rɩ́ nɩɛ ná náŋa fa há tɩ́ŋʋ́ mɛ́.
42024034	Ɛ́ nɛ́ ɓa bʋl pɔ́wɔ́ ná bɛllɛ há lɛ́ Emayisi ko a bʋlɛ́: "Taŋá tɩɩ nɛ́, Nyuutɩna ɓɩɛ́na bɩ́rɔ́ isi sʋʋ mɛ́! Ʋ kenú tɩɩ nyɩɩsɛ Sɩmɔŋ mɛ́, ʋ nóú!"
42024035	Ɛ́ nɛ́ karmɩbɛlɛ ná má bɛllɛ, baa cesi wɩ́ɩ́ ná há ɛ́ɛ́ ŋmɛ́nɔ mɛ́, arɩ́ ɓa há tɩ́ŋ ɛ́ ká zɩŋ rɩ́ Zeezi ní, tɛ́ŋ ná mɛ́ ɓa háá dí ɓɩɛ, ʋ ka dɩpɛ́ŋ conni pɔ́wɔ́.
42024036	Karmɩbɛlɛ ná bɛllɛ háá bʋl wɩ́ɛ́ ɛ́, rɩ Zeezi ní kúé zʋ́wɔ́ sɩɛrʋ a bɔ́llɩ́wɔ́ bʋlɛ́: "Wɩɩsɛ sɩ́ pɛ́ɩ́wa tɛŋfɩ́ɛ́l."
42024037	Héwíŋ de káŋwɔ́ kɩ́ŋkáŋ, bee wɩ́ɛ́ ɓa bɩ́ɩ́nɔ́ rɩ leeɓóŋ rí ɓa ná.
42024038	Ɛ́ nɛ́ Zeezi bɔ́sɩ́wɔ́ bʋlɛ́: "Beé rí tɛ ɩ́ beŋtunni fúkli? Beé rí tɛ ɩ́ sabɩŋsɛ vúkmi nyɛ?
42024039	Ɩ́ bélíŋ nɛ́ŋsa rɩ́rɩ́ŋ naasɛ, ɩ́ sɩ́ zɩŋ rɩ́ŋ tɩɩ nɛ́ ɓɩɛ́na! Ɩ́ tɩ́kɩ́ŋ mɛ́ ná; leeɓoŋ wɩ tɛŋnamɩɛ rɩ́ heŋgbele kené, anɛ ŋ há kéŋwó nyɛ."
42024040	Ʋ bʋ́l ɛ́ ká kánʋ́ nɛ́ŋsa rɩ́rʋ́ naasɛ cáánɩ́wɔ́.
42024041	Ɛ́ vɔ́kwɔ́, satɔrɔ́ má súwó, ká ɓa ha wɩ lɛ́ɛ́ dí. Ɛ́ nɛ́ ʋ bɔ́sɩ́wɔ́ bʋlɛ́: "Ɩ́ kéŋ ɓɩdííli rɛɛ́wa rɛ́?"
42024042	Ɛ́ nɛ́ ɓa pi náŋwʋ́wasɩ́ pɔ́ʋ́.
42024043	Ʋ la, a díwó sɩ́ɛ́ mɛ́.
42024044	Ká sɩɛ́ bʋl pɔ́wɔ́ bʋlɛ́: "Ŋ rɩ́rɩ́wa fa há mɩŋ náŋá mɛ́, ŋ bʋ́l wɩ́ɛ́ nyáŋ pɛ́ɩ́wa bʋlɛ́: 'Wɩ́ɛ́ ná wuu Wɩɩsɛ há ɛ́ɛ́ Moyizi pʋ́ŋsɛ kíŋse kɛnɔ sɩɛrʋ, arɩ́ Wɩɩsɛ wɩ́laabʋlla há pʋ́ŋsɩ́wɔ́ ná Wɩɩsɛ Kɛnɔ sɩɛrʋ, arɩ́wɔ́ ná wuu há pʋ́ŋsɛ Yɩɩla kɛnɔ sɩɛrʋ a mʋ́ tɩ́ɩ́nɩ́ŋ mɛ́, ɓa nɛ́ tʋ́mɛ́ ɛ́.' "
42024045	Ɛ́ nɛ́ ká ʋ sɩɛ́ a ɓa ka wɩ́zɩmɛ, rɩ́wɔ́ wólli Wɩɩsɛ Kɛnɔ sɩɛrʋ wɩ́ɛ́ mʋ́ʋ́la nɛ.
42024046	Ɛ́ wɩ́ɛ́, ʋ bʋ́lwɔ́ rɩ́ bʋlɛ́: "Ɩ́ ná ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ: Kirisi mɔhɔ̃́ rʋ́ʋ́ ná wɩɩla, a sʋwɛ ká bɩr"isi sʋʋ mɛ́, tápʋlɛ botoro kal.
42024047	Ʋ sɩɛ́ mɔhɔ̃́ rɩ́wɔ́ bʋ́lʋ́ wɩ́ɛ́ dúníé mí, dɩhɛ̃́ wuu, a bʋl pá nɩɛ rɩ́wɔ́ bɩ́rsɛ a báá sɩ́ áá zɔkɛ Wɩɩsɛ mɛ́, ká wɩ́ɛ́ ná ɓa há ɛ́ɛ́ zɔkɛ Wɩɩsɛ mɛ́, rɩ́ Wɩɩsɛ héwó suúri. Ɓa sɩɛ́ mɔhɔ̃́ rɩ́wɔ́ púl tʋŋ ɛ́ Zerizalɛmɛ mɛ́ nɛ́, a kaa ceŋ dɩhɛ̃́ wuu.
42024048	Ɩ́ ká ɛ́ wɩ́ɛ́ dáŋsɩ́ɛ́wa nɛ́.
42024049	Ɩ́ ná, ŋ sɩ́ a rɩ́ŋ Ana Wɩɩsɛ Sabɩɩna ná ʋ há sʋ́ʋ́ sɩ́ pɛ́ɩ́wa, rʋ́ʋ́ súíwa. Amá ʋ mɔhɔ̃́ rɩ́ɩ́wa ké Zerizalɛmɛ mɛ́, aá dɛllɛ tɛ́ŋ ná mɛ́ dóé há sɩ́ lɛ Wɩɩsɛ rɩ́ tuwi zʋ́ɩ́wa."
42024050	Ɛ́ har rɩ́ mɛ́, Zeezi kenú karmɩbɛlɛ ná lɛ tɔ́ɔ́ sɩɛrʋ, ɓa pi ŋmɛ́nɔ a mʋ́ dɩhɩ̃́ oro, Betani laka. Ráŋ nɛ́, ʋ kánʋ́ nɛ́ŋsa ɓɔ́ zááríwó mí, ká hé bárka pɔ́wɔ́.
42024051	Tɛ́ŋ ná mɛ́ ʋ há hé bárka aá pɔ́wɔ́ ɛ́, ʋ lɩ́wɔ́ sɩɛrʋ, a zɩ́ bána nyúú, Wɩɩsɛ rɩ́.
42024052	Ɛ́ nɛ́ ɓa cʋ́ɔ́lʋ́ ká bɩrmʋ́ Zerizalɛmɛ. Ɓa sɩɛnnɛ wuu fa tɔ́rɔ́ kɩ́ŋkáŋ.
42024053	Ɓa há mʋ́ Zerizalɛmɛ, tɛ́ŋ wuu mí, ɓa fa mɩŋ Wɩcʋɔlɩjɩzeno mí, aá bɩ Wɩɩsɛ mɛ́.
43001001	Wɩɩsɛ kúó aá púl dúníé rɩ́ onni wuu ɛɛ, rɩ Wɩbʋlɛ mɩ́nɔ́; ʋ fa mɩŋ Wɩɩsɛ rɩ́ nɛ́. Wɩbʋlɛ ná ká Wɩɩsɛ tɩɩ nɛ́.
43001002	Púle mí, ʋ fa mɩŋ Wɩɩsɛ rɩ́ nɛ́.
43001003	Wɩɩsɛ tɩ́ŋʋ́ mɛ́ nɛ́ a a onni wuu. Oŋ"mɩ́nɩ́ wuu toó a wʋ́ʋ́ lɩ́ɛ́.
43001004	Hiẽsó fa mɩ́nʋ́ mɛ́ nɛ́, hiẽsó ná há kéŋ pʋmmɔ a pá nɩbííne.
43001005	Pʋmmɔ ná tʋ́tʋl bíno sɩɛrʋ, ká bíno wʋ́ʋ́ mɛ́ wuó tɔ́.
43001006	Ɛ́ nɛ́ Wɩɩsɛ tʋŋ báálɔ oro; ʋ yɩr nɛ́ Zaŋ.
43001007	Ʋ kúó anɛ dáŋsɩ́ɛ́, a bʋl pʋmmɔ wɩ́ɛ́ aá pá nɩɛ, aá tɛ sɩɛ́da rɩ́ nɩɛ tɩŋ ɛ́ mɛ́, a la pʋmmɔ wɩ́ɛ́ dí.
43001008	Zaŋ tɩɩ rá to pʋmmɔ ná, amá ʋ taŋa kúó tɛ ɛ́ pʋmmɔ sɩɛ́da nɛ́ aá pá nɩɛ.
43001009	Ɛ́ pʋmmɔ nɛ́ ká taŋá pʋmmɔ tɩɩ; ʋ nɛ́ kó dúníé a caanɛ nɩbííne wuu.
43001010	Ʋ fa mɩŋ dúníé sɩɛrʋ, ʋ mɛ́ nɛ́ Wɩɩsɛ tɩŋ a dúníé má tɩɩ, ká dúníé nɩbííne wʋ́ʋ́ ɛ̃.
43001011	Pʋmmɔ ná kóú tɩɩ nɩɛ rɩ́, ká ɓa wʋ́ʋ́ sáŋɛ́.
43001012	Amá nɩɛ ná wuu há sáŋʋ́, a lɔ́ʋ́ wɩ́ɛ́ dí, ʋ pɔ́wɔ́ ŋmɛ́nɔ rɩ́wɔ́ a Wɩɩsɛ bɛ́lɛ́.
43001013	Ɓa Wɩɩsɛ biirí ná sɩɛ́ to nɩbííne cɛ́l lʋlɛ́ mɛ́; ʋ to nɩbííno tɛŋnamɩɛ cólle wɩ́ɩ́, ʋ báá to nɩbííne cólle sɩɛrʋ má wɩ́ɩ́, amá Wɩɩsɛ tɩɩ nɛ́ kɔ́wɔ́ Ana.
43001014	Wɩbʋlɛ ná bɩ́rmɛ́ nɩbííno, a ko tuwi mɩ́ŋrá sɩ́sɩ́ɛ́nnʋ́wa, zilé rɩ́ taŋá súú; á nóú píŋ, ʋ mɔhɛ̃́ Ana Wɩɩsɛ píŋ ná há mɩ́nʋ́ Bibala mɛ́ nɛ́.
43001015	Zaŋ tɔ́ʋ́ sɩɛ́da a búóli bʋlɛ́: "Ʋ wɩ́ɛ́ nɛ́ ŋ bʋl pɛ́ɩ́wa a bʋlɛ́: 'Nɛrɔ ná há tɩ́ŋɩ́ŋ har aá ko, ʋ nɛ́ kɩ́ŋ, bee wɩ́ɛ́ ɓa lʋ́lɩ́ŋ rʋʋ é mɩ́nɔ́ rɛ́.' "
43001016	Ʋ kuóɓɩɛ ɓaalɛ pérírá wuu ní; ʋ hé bárkawa tʋkɛ náŋá mɛ́ a párá.
43001017	Wɩɩsɛ tɩŋ Moyizi mí ní a máŋsʋ́ kíŋse párá. Ká Zeezi Kirisi ní kéŋ zilé rɩ́ taŋá ko.
43001018	Nɛ́ŋ wuu ha wɩ Wɩɩsɛ néé ná; amá ʋ Bibala má tɩɩ há ká Wɩɩsɛ, a mɩ́nʋ́ Ana laka, ʋ nɛ́ mákʋ́ párá.
43001019	Zerizalɛmɛ Zuwifiwa sɩ́dííre ísó tʋŋ Wɩɩsɛ vʋk"ɔɔsa rɩ́ Levi jɩmʋ́l nɩɛ, rɩ́wɔ́ ko bɔsɛ Zaŋ a bʋlɛ́: "Áŋ rɩ́ kɛ́ɩ́?" Liŋó ná sɩɛ́ Zaŋ há pɔ́wɔ́,
43001020	ʋ ká nyaamɩ́, ʋ wɩ féŋsé. Ʋ bʋ́lɔ́ pɔ́wɔ́ bʋlɛ́: "Ŋ rá to Kirisi."
43001021	Ɛ́ nɛ́ ɓa baa bɔ́sʋ́: "Áŋ rɩ́ sɩɛ́ kɛ́ɩ́? Ɩ nɛ́ ká Eli?" Ɛ́ nɛ́ Zaŋ sɛ́: "Aɩ́! Ŋ rá tóú." Ɓa baa bɔ́sʋ́ bʋlɛ́: "Ɩ nɛ́ ká Wɩɩsɛ wɩ́laabʋllɔ ná á háá dɛllɛ́?" Ʋ sɛ́: "Aɩ́."
43001022	Ɛ́ nɛ́ ɓa sɛ́: "Áŋ rɩ́ sɩɛ́ kɛ́ɩ́? Makɛ párá, ráá mʋ́ bʋl pá nɩɛ ná há tʋ́ŋrá. Ɩ tɩɩ sɩ́ɩ́ ká beé rí?"
43001023	Ɛ́ nɛ́ Zaŋ sɛ́: "Ŋ nɛ́ ká nɛrɔ ná liŋó háá búóli gɩrbétéke sɩɛrʋ, a bʋlɛ́: 'Ɩ́ kɛllɛ Nyuutɩna ŋmɛ́nɔ, a a rʋ́ʋ́ tʋrɛ wérí.' " Wɩɩsɛ wɩ́laabʋllɔ Ezayi bʋ́l ɛ́ nɛ́.
43001024	Nɩtʋmɛ́ ná sɩɛrʋ, Farɩzɩɛ̃wa fa mɩŋ ráŋ.
43001025	Ɓa sɩɛ́ baa bɔsɛ Zaŋ a bʋlɛ́: "Ɩ sɩ́ɩ́ rá to Kirisi, a rá to Eli, a rá to Wɩɩsɛ wɩ́laabʋllɔ ná má, ʋ sɩɛ́ cɩ́ ɛrɛ́, ɩ ka nɩɛ aá muŋsi nyii mí?"
43001026	Ɛ́ nɛ́ Zaŋ bʋl pɔ́wɔ́ bʋlɛ́: "Ŋ é keníwa aá muŋsi nyii mí ní; amá nɛ́ŋ rɩ́ mɩ́nɩ́wa sɩɛrʋ, ká ɩ́ wʋ́ʋ́ ɛ̃.
43001027	Ʋ nɛ́ tɩ́ŋɩ́ŋ har aá ko, ŋ rɩ́rʋ́ natɔɔsɛ vɔɔ́sɛ puré má tɩɩ wɩ cɛ́rɛ́."
43001028	Zʋrdɛŋ fuo dáárɛ́ nɛ́ ɓa cɛ́, a bʋl ɛ́ wɩ́ɛ́ wuu; ráŋ ná Zaŋ há cɩ́nɛ́ a ka nɩɛ aá muŋsi nyii mí, Betani tíé.
43001029	Ʋ tɔ́ɔ́ há pʋ́lɛ́, Zaŋ ná Zeezi rʋʋ́ kóú rí, ɛ́ nɛ́ ʋ sɛ́: "Ɩ́ ná Wɩɩsɛ Pewie ní nyɛ. Ʋ nɛ́ lɩ́sɛ dúníé nɩbííne wɩ́bɔma aá tá.
43001030	Ʋ wɩ́ɛ́ nɛ́ ŋ fa bʋl a bʋlɛ́: 'Bál rɛ́ tɩ́ŋɩ́ŋ har aá ko, ká nɛ́ kɩ́llɩ́ŋ, bee wɩ́ɛ́ ʋ mɩ́nɔ́ rɩ ɓa ha wɩ́ŋ lʋ́lɛ́.'
43001031	Ŋ má fa wʋ́ʋ́ ɛ̃, amá ŋ kéŋ nɩɛ aá muŋsi nyii mí ɛ́, rɩ́ŋ mákʋ́ nɛ́ cáánɛ Ɩzɩrayɛl dunɩɛ."
43001032	Ká Zaŋ baa tɛ sɩɛ́da né a súúri pɔ́wɔ́ bʋlɛ́: "Ŋ ná Wɩɩsɛ Sabɩɩna rʋʋ lɛ́ bána rɩ́ tuwi, anɛ kuókʋ́ma, a pɔ́mʋ́ daha.
43001033	Ŋ fa ha wʋ́ʋ́ há ká nɛ́ŋ ná ɛ̃. Amá Wɩɩsɛ ná há tʋ́mɩ́ŋ rɩ́ŋ mʋ́ muŋsi nɩɛ nyii mí, ʋ bʋ́lɩ́ŋ rɩ́ bʋlɛ́: 'Ɩ sɩ́ ná Wɩɩsɛ Sabɩɩna ná rʋʋ túwó mɩŋ báálɔ oro daha; ɛ́ báálɔ nɩ́ɩ́ á rʋ́ʋ́ ka nɩɛ aá muŋsi Wɩɩsɛ Sabɩɩna sɩɛrʋ.'
43001034	Ŋ sɩɛ́ nóú ɛ́ nɛ́, a tɔ́ʋ́ sɩɛ́da aá pɛ́ɩ́wa: ʋ nɛ́ ká Wɩɩsɛ Bio."
43001035	Ʋ tɔ́ɔ́ há pʋ́lɛ́, Zaŋ rɩ́rʋ́ karmɩbɛlɛ bɛllɛ báá cɩ́ ɛ́ dɩhɩ̃́;
43001036	ʋ ná Zeezi rʋʋ́ dáárʋ́, ɛ́ nɛ́ ʋ bʋ́lʋ́ karmɩbɛlɛ ná rɩ́ bʋlɛ́: "Ɩ́ ná Wɩɩsɛ Pewie ní."
43001037	Zaŋ karmɩbɛlɛ ná bɛllɛ há nɛ́ ɛ́, ɓa mʋ́ɔ́ tɩŋ Zeezi mí.
43001038	Zeezi bɩ́rɔ́ bélú har rɩ́, a nówó rɩ ɓa tɩ́ŋʋ́ mɛ́. Ɛ́ nɛ́ ʋ bɔ́sɩ́wɔ́ bʋlɛ́: "Ɩ́ɩ́ ja beé?" Ɛ́ nɛ́ ɓa má bɔ́sʋ́ bʋlɛ́: "|iRaabi|d (ʋ mʋ́l nɛ́ ká Karmɩ"ana), nɛɛ́ rɛ́ ɩ cɩ́cɔ?"
43001039	Ɛ́ nɛ́ Zeezi bʋ́lwɔ́ rɩ́: "Ɩ́ ko, ɩ́ sɩ́ náŋ dɩcɔ́ɛ́." Ɓa tɩŋ mʋ́, a nóú dɩhɩ̃́; rɩ gbaŋ bɩ́ŋbɩlɩ́ baná péró. Ɛ́ nɛ́ ɓa kénú rí tɔ́ɔ́ bíri.
43001040	Báála ná bɛllɛ há nɛ́ Zaŋ liŋó ná, a mʋ́ tɩŋ Zeezi mí, nɔ́ŋɔ yɩr nɛ́ Aŋdɩrɩ; Sɩmɔŋ Pɩɛrɛ maábio ní.
43001041	Ʋ lá sɩɛ́ mʋ́ nóú máálá Sɩmɔŋ nɛ́ a bʋ́lʋ́ rɩ́ bʋlɛ́: "Á ná Mesi ná (ʋ mʋ́l nɛ́ ká Kirisi)."
43001042	Ká sɩɛ́ kánʋ́ mʋ́ Zeezi rí. Zeezi bélú ká bʋlɛ́: "Ɩ nɛ́ ká Zona bio Sɩmɔŋ; ɓa sɩ́ kánɩ́ aá yɩ́rɛ Sefa (ʋ mʋ́l nɛ́ ká dɔ́wɩ́)."
43001043	Ʋ tɔ́ɔ́ há pʋ́lɛ́, Zeezi ísó rʋ́ʋ́ daarɛ Galiile tíé, a mʋ́ céŋ Filipi, a bʋ́lʋ́ rɩ́ bʋlɛ́: "Tɩ́ŋɩ́ŋ mɛ́."
43001044	Filipi má lɛ́ Bɛtɩsayɩda nɛ́, Aŋdɩrɩ rɩ́ Pɩɛrɛ tɔ́ɔ́ ná.
43001045	Ɛ́ nɛ́ Filipi má baa mʋ́ ná Natanayɛl, a bʋl pɔ́ʋ́ bʋlɛ́: "Á ná báálɔ ná Moyizi há bʋ́lʋ́ wɩ́ɛ́ Wɩɩsɛ kíŋse kɛnɔ sɩɛrʋ; ʋ ná Wɩɩsɛ wɩ́laabʋlla má há bʋ́lʋ́ wɩ́ɛ́. Nazarɛtɛ Zeezi ní, Zɔzɛfɛ bio."
43001046	Ɛ́ nɛ́ Natanayɛl sɛ́: "Oŋwérí ha lɛ́ Nazarɛtɛ?" Ɛ́ nɛ́ Filipi bʋ́lʋ́ rɩ́ bʋlɛ́: "Ko, a ná."
43001047	Zeezi ná Natanayɛl rʋʋ́ kóú rí, ɛ́ nɛ́ ʋ bʋ́lʋ́ wɩ́ɛ́ bʋlɛ́: "Ɩzɩrayɛl tɩ́náwa bio tɩɩ páá nɛ́ ká báálɔ né, gɩ́ŋgɩ́rmʋ mʋ́ɔ́ wuu tóú mí."
43001048	Ɛ́ nɛ́ Natanayɛl bɔ́sʋ́ bʋlɛ́: "Ɩ á ɛrɛ́ zɩ́mɩ́ŋ?" Ɛ́ nɛ́ Zeezi bʋl pɔ́ʋ́ bʋlɛ́: "Ɩ fa há mɩŋ piro ná mʋ́l, ŋ néí, rɩ Filipi ha wɩ́ɩ́ yɩ́rɛ́."
43001049	Ɛ́ nɛ́ Natanayɛl sɛ́: "Karmɩ"ana, ɩ nɛ́ ká Wɩɩsɛ Bio, ɩ nɛ́ ká Ɩzɩrayɛl kuóro!"
43001050	Ɛ́ nɛ́ Zeezi bʋ́lʋ́ rɩ́ bʋlɛ́: "Ŋ há sɛ́ rɩ́ŋ fa néí piro ná mʋ́l dʋŋɔ nɛ́, ká ɩ laa dí? Ɩ sɩɛ́ sɩ́ ná wɩ́zeŋsi kɩ́llɛ nyáŋ!"
43001051	Ká Zeezi sɩɛ́ baa súúri bʋlɛ́: "Taŋá nɛ́ ŋ bʋl aá pɛ́ɩ́wa: ɩ́ sɩ́ ná bána rʋʋ wúró, ká rɩ́ Wɩɩsɛ malɩ́kawa zɩ́ kaá tuwi Nɩbiino Bio daha!"
43002001	Tápʋlɛ bɛllɛ há dáárɛ́, hájaasɛ cana fa mɩŋ Kana mɛ́, Galiile tíé. Zeezi maá fa mɩŋ ráŋ.
43002002	Ɓa sɩɛ́ fa yɩ́rɛ Zeezi má rɩ́rʋ́ karmɩbɛlɛ, ɓa mʋ́ ɛ́ cana dɩhɩ̃́.
43002003	Nɩɛ nyɔ dɩvɛ́ŋ wuu tenni. Ɛ́ nɛ́ Zeezi maá mʋ́ bʋ́lʋ́ rɩ́ bʋlɛ́: "Ɓa dɩvɛ́ŋ ténnó."
43002004	Ɛ́ nɛ́ Zeezi bʋ́lʋ́ rɩ́ bʋlɛ́: "Ŋ maá, ɩ nɩ́ɩ́ já rɩ́ɩ́ mákɩ́ŋ tʋtʋmɛ́ páŋ? Ŋ tɛ́ŋ sɩɛ́ ha wɩ péré."
43002005	Ɛ́ nɛ́ ʋ maá lɩɩ bʋl tʋtʋnna rɩ́: "Ʋ há sɩ́ɩ́wa a wɩ́ɩ́ ná wuu, ɩ́ a."
43002006	Ɓɔkoŋe vizeŋsi balgo sɩɛ́ fa bíl ráŋ. Ráŋ nɛ́ Zuwifiwa hé nyii, a aá sɛ́sɩ́wɔ́ tɩɩ, káá cʋ́ɔ́lɩ́wɔ́ Wɩɩsɛ. Ɓa wo nyii líítir mɛɛ́sɩbaná, ɛ́ rá má zɔlɔ rɩ́ mɛrɛ́, aá hé oro wuu sɩɛrʋ.
43002007	Ɛ́ nɛ́ Zeezi bʋl tʋtʋnna ná rɩ́ bʋlɛ́: "Ɩ́ a nyii sú vizeŋsi nyáŋ." Ɓa a nyii súwó wuu pélépélé.
43002008	Zeezi baa bʋ́lwɔ́ rɩ́: "Ɩ́ sɩɛ́ a, a kaa mʋ́ pá nɛrɔ ná háá bel ɓɩdííle mí." Ɛ́ nɛ́ ɓa a, a kaa mʋ́ pɔ́ʋ́.
43002009	Ʋ lɔ́ɔ́ kaa mʋ́ nyɔ, rɩ ɓa bɩ́rmɛ́ dɩvɛ́ŋ. Ʋ wɩ dɩvɛ́ŋ há lɛ́ ráŋ ɛ̃, ká tʋtʋnna ná há á nyii, ɓa é zɩŋ dɩvɛ́ŋ há lɛ́ ráŋ. Ɛ́ nɛ́ nɛrɔ ná háá bel ɓɩdííle mí, ʋ a ɓa yɩ́rɛ háfɛlɔ bála pɔ́ʋ́,
43002010	ʋ bʋ́lʋ́ rɩ́ bʋlɛ́: "Ɓaá la sɩ́ɛ́ ka dɩvɛ́ŋ ná há wéró ní lɩɩ pá nɩɛ ɓa nyɔɔ vɔksɛ, ká ɓa káŋwɔ́ ná há wɩ ŋmɔŋ lɩɩ súúri. Ká ɩ é pi dɩvɛ́ŋwere bil, a tɩŋ har káŋwɔ́ nɛ́ aá lɛ nyɛ mɛ́!"
43002011	Dʋ́ŋdʋ́ʋ̃́ wɩ́nyána Zeezi há ɛ́ɛ́ nɛ́ ɛ́. Ʋ ɔ́ʋ́ Kana mɛ́ nɛ́, Galiile tíé. Ɛ́ nɛ́ ʋ a, a mákʋ́ píŋ, ʋ karmɩbɛlɛ ná, a lɔ́ʋ́ wɩ́ɛ́ dí.
43002012	Ɛ́ har rɩ́ mɛ́ nɛ́ ká Zeezi rɩ́rʋ́ maá, rɩ́rʋ́ maábɛlɛ, a rɩ́rʋ́ karmɩbɛlɛ isi tuwi Kapɛrnayimi, a ké ráŋ tápʋlɛ mʋ́ɔ́.
43002013	Zuwifiwa cana ná ɓa háá yɩ́rɛ Pakɛ díí péró. Ɛ́ nɛ́ Zeezi zɩ́ Zerizalɛmɛ.
43002014	Ʋ zʋ́ Wɩcʋɔlɩjɩzeno, rɩ nɩɛ mɩŋ ráŋ aá yɛ́llɛ nɛsɛ rɩ́ pieŋse, rɩ́ kʋ́dɔ́llɛ; ʋ ná nɩɛ náŋa rɩ ɓa sákɩ́ meéwíé táábɩlwa daha aá céŋŋi.
43002015	Ɛ́ nɛ́ Zeezi ka ŋmɛ́sɛ bɩrmɛ vɩla, a kírwó rɩ́wɔ́ pieŋse, rɩ́wɔ́ nɛsɛ ná wuu, ɓa lɛ Wɩcʋɔlɩjɩzeno ná mɛ́; a yiki meéwícéŋŋe tɩ́náwa táábɩlwa yo, ɓa meéwíé jaasɛ tíé.
43002016	Ká bʋl kʋ́dɔ́llɛ tɩ́náwa rɩ́ bʋlɛ́: "Ɩ́ pɛ́ɩ́wa ɓɩɛ nyáŋ wuu lɛ! Ɩ́ sɩ́ŋ Ana jaa píí makɛ yɔwɔ."
43002017	Ʋ karmɩbɛlɛ bɩɩnɛ mʋ́ ná, ɓa há pʋ́ŋsɛ ɛ́ Wɩɩsɛ Kɛnɔ sɩɛrʋ a bʋlɛ́: "Wɩɩsɛ, ɩ jaa ná cólle mɩ́nɩ́ŋ beŋtúú mí, anɛ níŋ ní, aá nyɩ́kɩ́ŋ."
43002018	Ɛ́ nɛ́ Zuwifiwa sɩ́dííre bɔ́sʋ́ bʋlɛ́: "Bee nyáŋwɩ́ɩ́ rɛ́ ɩ jɩ́ja rɩ́ɩ́ a, a makɛ ráá zɩŋ rɩ́ɩ́ kéŋ tíŋ aá ɛ́ɩ́ wɩ́ɛ́?"
43002019	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ yiki Wɩcʋɔlɩjɩzeno né yo, ŋ sɩ́ bɩrsɔ́ʋ́ tápʋlɛ botoro pɛ́kɛ."
43002020	Ɛ́ nɛ́ Zuwifiwa sɩ́dííre sɛ́: "Bɩŋsɛ mɛɛ́sɛllɛ rɩ́ balgo ní ɓa kaa sɔ Wɩcʋɔlɩjɩzeno né, ká rɩɩ sɩ́ɩ́ wóú aá sɔ tápʋlɛ botoro pɛ́kɛ!"
43002021	Amá Zeezi já rʋ́ʋ́ bʋl Wɩcʋɔlɩjɩzeno ná há kɔ́ʋ́ tɩɩ tɛŋ wɩ́ɛ́ nɛ́.
43002022	Ɛ́ nɛ́ tɛ Zeezi há sʋ́wɛ́ ká bɩr"isi ná, ʋ karmɩbɛlɛ líísíwó tɩɩ, rʋʋ pí ɛ́ bʋ́lwɔ́ rɩ́. Ɛ́ nɛ́ ɓa sɩɛ́ la wɩ́ɛ́ ná wuu há pʋ́ŋsɛ Wɩɩsɛ Kɛnɔ sɩɛrʋ dí, a la Zeezi má wɩ́bʋlɛ ná dí.
43002023	Zeezi sɩɛ́ há mɩŋ Zerizalɛmɛ mɛ́ ɛ́, Pakɛ cana ná tɛ́ŋ mɛ́, ʋ a wɩ́nyáŋsɛ. Nɩɛ ɓɩkana ná, a sɩɛ́ lɔ́ʋ́ wɩ́ɛ́ dí.
43002024	Amá Zeezi wʋ́ʋ́ taŋá píé héwó mí, bee wɩ́ɛ́ ʋ ɩ̃́wɔ́ wuu sɩɛnnɛ nɛ́.
43002025	Nɛ́ŋ rá waá a rʋ́ʋ́ makɛ nɩbííno pá Zeezi; ʋ tɩɩ ɛ̃ nɩbííno sɩɛrʋ wuu ní.
43003001	Farɩzɩɛ̃wa báálɔ oro mɩŋ ráŋ, ɓaá yɩ́rʋ́ Nɩkɔdɛmɛ. Ʋ ká Zuwifiwa sɩ́dír rí.
43003002	Ʋ ísí tɩ́taŋ oro a ko ná Zeezi, a bʋ́lʋ́ rɩ́ bʋlɛ́: "Karmɩ"ana, á ɩ́ɔ̃́ rɩ́ɩ́ nɛ́ Wɩɩsɛ tʋŋ rɩ́ɩ́ ko kármɩ́rá, bee wɩ́ɛ́ nɛ́ŋ toó a wólli nyáŋsɛ ná ɩ háá ɛɛ́, aá a, rɩ Wɩɩsɛ to tɩ́na har."
43003003	Ɛ́ nɛ́ Zeezi bʋ́lʋ́ rɩ́ bʋlɛ́: "Taŋá nɛ́ ŋ bʋl aá pɛ́ɩ́: nɛrɔ wuu toó a wólli Wɩɩsɛ kuótɔ́ɔ́ sɩɛrʋ aá zʋ, rʋʋ wʋ́ʋ́ tɩɩ lʋ́lɛ́ lʋlfɛlɔ."
43003004	Ɛ́ nɛ́ Nɩkɔdɛmɛ bɔ́sʋ́ bʋlɛ́: "Nɔhɔ̃́ má sɩɛ́ a ɛrɛ́ káá lʋ́lʋ́ tɩɩ lʋlfɛlɔ? Ʋ sɩ́ wólli mʋ́ zʋ́ʋ́ maá luoru, rʋ́ʋ́ lʋ́lʋ́ bʋllɛ mɛ́?"
43003005	Ɛ́ nɛ́ Zeezi sɛ́: "Taŋá wuu ní ŋ bʋl aá pɛ́ɩ́, rɩ nɛrɔ wuu ní wɩ nyii rɩ́ Wɩɩsɛ Sabɩɩna sɩɛrʋ zʋ́ɛ́ lɛ, anɛ lʋlɛ́, ʋ wɩ Wɩɩsɛ kuótɔ́ɔ́ sɩɛrʋ wuó zʋ.
43003006	Nɩbííno tɛŋnamɩɛ nɩlʋlɩ́ wuu ká tɛŋnamɩɛ nɛ́. Ká Wɩɩsɛ Sabɩɩna má nɩlʋlɩ́ ká sabɩɩna nɛ́.
43003007	Sɩ́ ló rɩ́ŋ wɩ́bʋlɩ́ ná a wɩ́gɩrɩ́ a pɛ́ɩ́; ŋ há sʋ́ʋ́ mɔhɔ̃́ rɩ́ɩ́wa lʋ́lɩ́wa tɩɩ lʋlfɛlɔ ná.
43003008	Poó lú ráŋ ná ʋ há có ní, ɩ nɩ́nʋ́ dɔ́mɛ, ká wʋ́ʋ́ há lɛ́ ráŋ ɛ̃, a wʋ́ʋ́ háá mʋ́ ráŋ ná má ɛ̃. Ʋ sɩɛ́ ká ɛ́ nɛ́ arɩ́ nɛrɔ ná wuu há lʋ́lʋ́ tɩɩ Sabɩɩna sɩɛrʋ."
43003009	Nɩkɔdɛmɛ baa bɔsɛ bʋlɛ́: "Ɛrɛ́wa rɛ́ sɩɛ́, rɩ́ ɛ́ a?"
43003010	Zeezi bʋl pɔ́ʋ́ bʋlɛ́: "Ɩzɩrayɛl wuu mí, ɩ nɛ́ ká kɛŋzɩnnɩhɔ̃́, ká wɩ wɩ́ɛ́ nyáŋ ɛ̃?
43003011	Taŋá wuu ní ŋ bʋl aá pɛ́ɩ́: á há ɛ̃ wɩ́ɛ́ ná nɛ́ á bʋ́bʋl, aá tɛ wɩ́ɛ́ ná á ha néé sɩɛ́da; ká ɩ́ waá ja rɩ́ɩ́wa sáŋrá sɩɛ́da.
43003012	Dúníé nyúú wɩ́ɛ́ nɛ́ ŋ bʋl pɛ́ɩ́wa, ká ɩ́ wɩ́ŋ lɛ́ɛ́ dí, rɩŋ sɩɛ́ bʋ́l bána nyúú rí wɩ́ɛ́ pɛ́ɩ́wa, ɩ́ɩ́ a ɛrɛ́ káá láŋ rɩ́ɩ́ dí?
43003013	Nɛ́ŋ wuu ha wɩ nyúú rí zɩ́nɛ́ ná, rɩ Nɩbiino Bio dʋŋɔ há lɛ́ ráŋ tuwi rá.
43003014	Moyizi há bɩ́rmɛ́ hɔɔ dʋŋ gɩrbétéke sɩɛrʋ, a kaa ɓɔ́ cɔ́ŋsɛ ɛ́, ʋ mɔhɔ̃́ rɩ́wɔ́ ka Nɩbiino Bio má ɓɔ́ ɛ́ nɛ́,
43003015	a makɛ rɩ́ nɛrɔ ná wuu há lɔ́ʋ́ wɩ́ɛ́ dí, rʋ́ʋ́ ná mɩɩsɛ ná há waá tenni.
43003016	"Wɩɩsɛ có dúníé nɩɛ kɩ́ŋkáŋ, ɛ́ nɛ́ ʋ púú Bibala pá, a makɛ rɩ́ nɛrɔ ná wuu há lɔ́ʋ́ wɩ́ɛ́ dí, sɩ́ yʋ́ksʋ́, amá rʋ́ʋ́ ná mɩɩsɛ ná há waá tenni.
43003017	Ɛ́ wɩ́ɛ́, Wɩɩsɛ wʋ́ʋ́ Bio tʋ́mɛ́ dúníé mí, rʋ́ʋ́ ko dí dúníé nɩɛ sarɩ́ya nɛ́, amá ʋ sʋ́ʋ́ ko la dúníé nɩɛ nɛ́ tá.
43003018	Nɛrɔ ná há lá Wɩɩsɛ Bio wɩ́ɛ́ dí, sarɩ́ya waá díí yo tɩ́na; amá nɛrɔ ná há wʋ́ʋ́ wɩ́ɛ́ lɛ́ɛ́ dí, sarɩ́ya díó yo tɩ́na wáárɛ, ʋ há wɩ Wɩɩsɛ Bibala lɛ́ɛ́ dí wɩ́ɛ́.
43003019	Ɛ́ sarɩ́ya sɩɛ́ lɛ́ nɛɛ́? Ʋ lɛ́, pʋmmɔ há kó dúníé, nɩbííne bɛ́llɛ lɩ́sɛ bíno ká tɔ́ʋ́ nɛ́, bee wɩ́ɛ́ ɓa wɩ́"állɛ lɔrɛ́.
43003020	Nɛrɔ ná wuu háá tʋŋ bɔ́ŋbɔ́ŋ, ʋ bɛ́rɛ pʋmmɔ, ʋ wɩ pʋmmɔ rɩ́ ko, rʋ́ʋ́ wɩ́"állɛ háá lɩɩ nyɩɩsɛ pʋmmɔ mɛ́.
43003021	Amá nɛrɔ ná háá a wɩ́were, ʋ é có pʋmmɔ rɩ́ koe, a makɛ rɩ́wɔ́ nóú wɩ́"állɛ, a zɩŋ rɩ́ Wɩɩsɛ dóé mí ní, ʋʋ́ ɔ́ʋ́ wɩ́ɛ́."
43003022	Ɛ́ har rɩ́ mɛ́, Zeezi rɩ́rʋ́ karmɩbɛlɛ dáárɛ́ Ziide tíé; ʋ ké ráŋ dáánɛ mʋɔ́, aá muŋsi nɩɛ nyii mí.
43003023	Zaŋ má fa mɩŋ Ɩnɔŋ mɛ́, Salimi laka, aá muŋsi nɩɛ nyii mí; nyii fa káŋ ráŋ, nɩkana sɩɛ́ kóú rí, ʋ káŋwɔ́ aá muŋsi.
43003024	Ɛ́ tɛ́ŋ mɛ́, rɩ ɓa fa ha wɩ Zaŋ kené tɔ́ bɩnajaa.
43003025	Zaŋ karmɩbɛlɛ rɩ́ Zuwifiwa sɩdííro oro, sɩɛ́ ka Zuwifiwa háá sɛŋ nyii ɛ́ ná, káá cʋɔlɛ Wɩɩsɛ wɩ́ɛ́, aá tɔ tɩ́ŋtɔ́ɛ́.
43003026	Ɓa sɩɛ́ mʋ́ ná Zaŋ, a bʋ́lʋ́ rɩ́ bʋlɛ́: "Karmɩ"áná, báálɔ ná fa há kóí rí Zʋrdɛŋ daarɛ́, ɩ tɔ́ʋ́ sɩɛ́da párá nyɛ ná, ɩ nóó, ʋʋ́ muŋsi nɩɛ nyii mí rí, nɩɛ wuu mʋ́mʋ́ rɩ́."
43003027	Ɛ́ nɛ́ Zaŋ sɛ́: "Nɩbííno wɩ óŋ wuó tɩ́llɛ, rɩ Wɩɩsɛ há púú ná pɔ́ʋ́ rá.
43003028	Ɩ́ tɩɩ ká dáŋsɩ́ɛ́wa; ŋ bʋ́lɔ́ bʋlɩ́ŋ rá to Kirisi, amá ŋ ká nɛ́ŋ ná Wɩɩsɛ há tʋ́mɛ́, ŋ lɔ́ʋ́ sɩɛ́ ko, ká ʋ tɩŋ har nɛ́.
43003029	Háfɛlɔ bála nɛ́ tʋ́ʋ́ háálɔ; amá rɩ́ háfɛlɔ bála naŋnɔ́ŋɔ nɛ́ mɩŋ laka, aá nʋ́ʋ́ wɩ́ɛ́ bʋlɛ́, ʋ má sɩɛrʋ́ tɔrɛ rɛ́ wérí, ʋ háá nɛ háfɛlɔ bála liŋó wɩ́ɛ́. Ɛ́ satɔrɔ́ nɛ́ sɩɛ́ césé, a mɩ́nɩ́ŋ sɩɛrʋ.
43003030	Ʋ mɔhɔ̃́ rʋ́ʋ́ nɛ́ la hɩɛ̃́sɛ, ká rɩ́ŋ é múúri.
43003031	"Nɛrɔ ná há lɛ́ nyúú rí, ʋ kɛ óŋ wuu. Nɛrɔ ná há lɛ́ tíé, ʋ ká tíé omo ní. Ʋʋ́ bʋl tíé nyúú wɩ́ɛ́ dʋŋɔ nɛ́. Nɛrɔ ná há lɛ́ nyúú rí kɛ óŋ wuu.
43003032	Ʋʋ́ bʋl wɩ́ɛ́ ná ʋ há néé, arɩ́wɔ́ ná ʋ há nɩ́ɛ́ nɛ́, ká nɛ́ŋ wuu wʋ́ʋ́ sɩɛ́da lɛ́ɛ́ aá dí.
43003033	Nɛrɔ ná há sáŋʋ́ sɩɛ́da, ʋ ká dáŋsɩ́ɛ́, rɩ Wɩɩsɛ ká taŋá Wɩɩsɛ nɛ́.
43003034	Nɛrɔ ná Wɩɩsɛ há tʋ́mɛ́, ʋʋ́ bʋl Wɩɩsɛ wɩ́bʋlɛ́ nɛ́, bee wɩ́ɛ́ Wɩɩsɛ wʋ́ʋ́ Sabɩɩna mʋ́ɔ́sɛ́ aá pá tɩ́na.
43003035	Ana Wɩɩsɛ có Bio, a pi wɩ́ɛ́ wuu hóú nɛ́sɛ mɛ́.
43003036	Nɛrɔ ná há lá Wɩɩsɛ Bio wɩ́ɛ́ dí, ʋ kéŋ mɩɩsɛ ná há waá tenni; ká nɛrɔ ná há wɩ Wɩɩsɛ Bio wɩ́ɛ́ tɩŋ, ʋ wɩ ɛ́ mɩɩsɛ kené, amá Wɩɩsɛ cɔwɩɩlɔ́ waá tenni tɩ́na nyúú."
43004001	Farɩzɩɛ̃wa nɩ́ɔ́ rɩ ɓa sɩ́ Zeezi ná karmɩbɛlɛ kɩ́llɛ Zaŋ, a káŋwɔ́ aá muŋsi nyii mí. (Zeezi tɩɩ ra taŋa fa wɩ nɩɛ nyii míí muŋsi, ʋ karmɩbɛlɛ nɛ́.) Zeezi há nɩ́ɛ́ rɩ ɓaá bʋl ɛ́, ʋ lɛ́ Ziide mí a bɩrmʋ́ Galiile.
43004004	Ʋ sɩɛ́ mɔhɔ̃́ rʋ́ʋ́ tɩŋ Samari ní daarɛ col.
43004005	Ɛ́ nɛ́ ʋ mʋ́ lɛ Samari tɩ́náwa tɔ́ɔ́ oro, ɓa háá yɩ́rɛ Sɩsaarɛ, a saasɛ baka ná Zakɔbɛ há píé pɔ́ʋ́ bio Zɔzɛfɛ.
43004006	Zakɔbɛ sɩɛ́ fa lɛ́sɛ́ vɩ́lɛ́ tá ɛ́ dɩhɩ̃́. Zeezi há válɛ́ bɔl, ɛ́ nɛ́ ʋ mʋ́ ké vɩ́lɛ́ ná nʋɔ. Rɩ wɩɩsɛ dé cɩ́ nyúú tóŋtóŋ.
43004007	Samari tɩ́náwa háálɔ oro sɩɛ́ ko rʋ́ʋ́ tɔwɛ nyii vɩ́lɛ́ ná mɛ́; ɛ́ nɛ́ Zeezi bʋ́lʋ́ rɩ́ bʋlɛ́: "A nyii páŋ rɩ́ŋ nyɔ."
43004008	(Ʋ karmɩbɛlɛ fa zʋ́ tɔ́ɔ́ sɩɛrʋ rɩ́wɔ́ yɔwɛ ɓɩdííle.)
43004009	Ɛ́ nɛ́ Samari tɩ́náwa háálɔ ná sɛ́: "Ɩ ká Zuwifi rí, ká ŋ a Samari tɩ́náwa hál, ʋ sɩɛ́ cɩ́ ɛrɛ́, ɩ sɛ́ rɩ́ŋ a nyii pɛ́ɩ́ rɩ́ɩ́ nyɔ?" (Zuwifiwa rɩ́ Samari tɩ́náwa sɩɛ́ fa wɩ wɩ́ɛ́ náŋá rɩ́ bʋl.)
43004010	Ɛ́ nɛ́ Zeezi bʋl pɔ́ʋ́ bʋlɛ́: "Rɩɩ fa ɛ̃ nɛrɔ ná Wɩɩsɛ há píé dí zilé rí, ʋ nɛ́ há ká nɛrɔ ná há sɩ́ɩ́ a nyii pɔ́ʋ́ rʋ́ʋ́ nyɔ, ɩ tɩɩ nɛ́ faá sʋl nyii ʋ rɩ́; ʋ sɩɛ́ fa sɩ́ pɛ́ɩ́ nyii ná há kéŋ mɩɩsɛ."
43004011	Ɛ́ nɛ́ háálɔ ná bɔ́sʋ́ bʋlɛ́: "Nyuutɩna, vɩ́lɛ́ né lúŋ, ká ɩ wɩ vɩ́lɛ́gbaŋa kené. Nɛɛ́ rɛ́ sɩɛ́ ɩɩ́ ja rɩ́ɩ́ ná nyii ná há kéŋ mɩɩsɛ?
43004012	Á naabál Zakɔbɛ nɛ́ lɛ́sɛ́ vɩ́lɛ́ né párá; ʋ tɩɩ rɩ́rʋ́ bɛlɛ, rɩ́rʋ́ pʋsɛ wuu nyɔ́ʋ́ sɩɛrʋ nyii ní. Ɩ́ nɛ́ sɩɛ́ kɩ Zakɔbɛ?"
43004013	Ɛ́ nɛ́ Zeezi sɛ́: "Rɩ nɛ́ŋ nyɔ́ nyii nyáŋ, nyinyʋɔ́sɛ ha sɩ́ kánʋ́;
43004014	amá nɛrɔ ná wuu há sɩ́ nyɔ nyii ná ŋ háá á rɩ́ŋ pɔ́ʋ́, nyinyʋɔ́sɛ báá wʋ́ʋ́ káá ná. Nyii ná ŋ há sɩ́ pɔ́ʋ́, sɩ́ a nyibulé ʋ sɩɛrʋ, a pɔ́ʋ́ mɩɩsɛ ná há waá tenni."
43004015	Ɛ́ nɛ́ háálɔ ná bʋ́lʋ́ rɩ́ bʋlɛ́: "Nyuutɩna, a ɛ́ nyii duo páŋ, rɩ́ nyinyʋɔ́sɛ báá sɩ́ŋ kánʋ́, ká rɩ́ŋ báá sɩ́ kóó tɔwɛ nyii rɛɛ́."
43004016	Ɛ́ nɛ́ Zeezi bʋ́lʋ́ rɩ́ bʋlɛ́: "Mʋ́ yɩ́rɩ́ bála, ká bɩrko rɛɛ́."
43004017	Háálɔ ná sɛ́: "Ŋ wɩ bála kené." Ɛ́ nɛ́ Zeezi sɛ́: "Ɩ kéŋ taŋá, rɩ́ɩ́ bʋlɩ́ wɩ bála kené,
43004018	ɩ baljaalɛ́ nɛ́ bɔmmʋ́ɔ́; ká ɩ zaa há mɩŋ báálɔ né má rɩ́, ha tóí bálá. Ɛ́ wɩ́ɛ́, ɩ bʋ́l taŋá."
43004019	Ɛ́ nɛ́ háálɔ ná sɛ́: "Nyuutɩna, ŋ há bélí, ɩ ká Wɩɩsɛ wɩ́laabʋ́llʋ́ rɛ́.
43004020	Á é naabálwá cʋ́ɔ́lɛ́ Wɩɩsɛ paalɔ né daha nɛ́, ká ɩ́ é Zuwifiwa sɩ́ Wɩɩsɛ dɩcʋɔlɩ́ mɩŋ Zerizalɛmɛ mɛ́ nɛ́. Ɛ́ rá?"
43004021	Ɛ́ nɛ́ Zeezi bʋ́lʋ́ rɩ́ bʋlɛ́: "Háálɔ, laa dí, tɛ́ŋ nɔ́ŋɔ sɩ́ ko, rɩ́ɩ́wa Wɩɩsɛ dɩcʋɔlɩ́ báá sɩ́ paalɔ né daha á, a báá sɩ́ Zerizalɛmɛ má mɛ́ á.
43004022	Ɩ́ é Samari tɩ́náwa, ɩ́ɩ́ cʋɔlɛ omo ná ɩ́ há wʋ́ʋ́ ɛ̃ nɛ́; á é ɛ̃ nɛrɔ ná á háá cʋɔlɛ́, bee wɩ́ɛ́ Wɩɩsɛ laatɛ́ lɛ́ Zuwifiwa sɩɛrʋ nɛ́.
43004023	Amá ʋ tɔ́ɔ́ sɩ́ pʋl, ʋ pʋ́lɔ́ má sɩɛ́, rɩ́ taŋá taŋá wɩcʋɔla, cʋɔlɛ Ana Wɩɩsɛ, ɓa sabɩɩna mɛ́ arɩ́ taŋá. Ɓa nɛ́ ká wɩcʋɔla ná duo Ana Wɩɩsɛ háá jɛ́ɩ́.
43004024	Wɩɩsɛ ká Sabɩɩna nɛ́, ʋ sɩɛ́ mɔhɔ̃́ rɩ́ nɩɛ ná wuu háá cʋ́ɔ́lʋ́, rɩ́wɔ́ cʋ́ɔ́lʋ́ ɓa sabɩɩna mɛ́ arɩ́ taŋá."
43004025	Háálɔ ná bʋl Zeezi rí bʋlɛ́: "Ŋ ɩ́ɔ̃́ rɩ́ Wɩɩsɛ Nɩlɩsɛ kó rí, (ʋ ná ɓa háá yɩ́rɛ Kirisi;) rʋʋ nɛ́ kúé, ʋ sɩ́ lɩ́sɛ wɩ́ɛ́ wuu mʋ́ʋ́la párá."
43004026	Zeezi bʋ́lʋ́ rɩ́ bʋlɛ́: "Ŋ tɩɩ há cɩ́nɛ́ aá bʋ́lɩ́ rɩ́ nyɛ, ŋ nɛ́ ká ɛ́ Nɩlɩsɛ."
43004027	Ɛ́ mɛ́ rɩ Zeezi karmɩbɛlɛ ná bɩ́rɔ́ ko. Ɓa nʋʋsɛ maanɛ, ɓa há nóú rʋʋ rɩ́ háálɔ́ bʋl wɩ́ɛ́. Ɓa oro wuu wɩ bɔ́sɛ́ bʋlɛ́: "Ɩ́ɩ́ ja beé?" Ɛ́ rá má: "Beé wɩ́ɛ́ rɛ́ ɩ bʋ́bʋl háálɔ né rɩ́?"
43004028	Ɛ́ nɛ́ háálɔ ná tɔ́ʋ́ koŋyuo rɩ́ nyii, ká bɩrzʋ tɔ́ɔ́ sɩɛrʋ, a bʋl nɩɛ rɩ́ bʋlɛ́:
43004029	"Ɩ́ ko ná báálɔ oro há ɩ́ŋ wɩ́"állɛ, a cesi páŋ. Wɩɩsɛ Nɩlɩsɛ ná rá rɛ́?"
43004030	Ɛ́ nɛ́ nɩɛ lɛ tɔ́ɔ́ sɩɛrʋ a mʋ́ Zeezi rɩ́.
43004031	Rɩ Zeezi karmɩbɛlɛ kéŋ ɓɩdííli ko aá sʋ́lʋ́ rʋ́ʋ́ dí, a bʋlɛ́: "Karmɩ"ana, la ɓɩdííli dí."
43004032	Ɛ́ nɛ́ ʋ bʋ́lwɔ́ rɩ́ bʋlɛ́: "Ŋ kéŋ ɓɩdííli rɩ́ŋ dí, ká ɩ́ wʋ́ʋ́ ɛ̃."
43004033	Ɛ́ nɛ́ ʋ karmɩbɛlɛ ná cɩ́ aá bɔsɛ náŋá: "Nɛ́ŋ rɩ́ sɩɛ́ kéŋ ɓɩdííle ko pɔ́ʋ́ yáá?"
43004034	Zeezi bʋl pɔ́wɔ́ bʋlɛ́: "Ŋ ɓɩdííli ní ká, rɩ́ŋ zíl Ana Wɩɩsɛ ná há tʋ́mɩ́ŋ nʋɔ, ká tʋŋ tʋtʋmɩ́ ná ʋ há mákɛ́ páŋ a tenni.
43004035	Ɩ́ wɩ sɩ́ caŋsɛ baná nɛ́ káánɛ́ ká rɩ́wɔ́ ɓá mɩ́ɛ́ rɛ́? Ɩ́ lóŋ bʋl pɛ́ɩ́wa: ɩ́ wúríwa sɩɛ́ a bel ná nɩɛ, ɓa nɩhɩ̃́ baksɛ mɩ́ɛ́ wuu há bɩ́ɛ́, aá sʋl sii ní.
43004036	Nɛrɔ ná háá kʋsɛ́ kéŋ túme wáárɛ; ʋ há pá bíé ná aá hé náŋá mɛ́, ɓa má sɩ́ ná mɩɩsɛ ná há waá tenni. Ɛ́ wɩ́ɛ́, nɛrɔ ná háá dué rɩ́ nɛrɔ ná háá kʋsɛ́, wuu ní hé náŋá mɛ́ aá jʋɔsɛ.
43004037	Ɓa há sɛ́: 'Nɔ́ŋɔ dú ní, ká nɔ́ŋɔ kʋ́kʋsɛ.' Ɛ́ ká taŋá rɛ́.
43004038	Ŋ tʋ́mɩ́wa rɩ́ɩ́wa mʋ́ kʋsɛ baka ná, ɩ́ ra há wɩ párɛ́ ɓɩɛ nɛ́; nɩ́ɛ́ náŋá rɛ́ párɛ́ ɛ́ baka, ɩ́ ko nóú nyʋɔrɛ́ aá dí."
43004039	Samari tɩ́náwa ɓɩkana lá Zeezi wɩ́ɛ́ dí ɛ́ tɔ́ɔ́ mɛ́, a tɩŋ háálɔ ná sɩɛ́da ná wɩ́ɛ́; ʋ há sɛ́: "Ʋ césíŋ wɩ́"állɛ wuu páŋ."
43004040	Ɛ́ nɛ́ sɩɛ́ Samari tɩ́náwa ná há kó Zeezi rí, sʋ́lʋ́ rʋ́ʋ́ kéŋwó rɩ́; ɛ́ nɛ́ ʋ ké ráŋ tápʋlɛ bɛllɛ.
43004041	Nɩɛ ɓɩkana baa lɔ́ʋ́ wɩ́ɛ́ dí, a tɩ́ŋʋ́ tɩɩ nʋɔ wɩ́bʋlɛ́ mɛ́.
43004042	Ká ɓa bʋl pá háálɔ ná bʋlɛ́: "Á tɩɩ há zésú, á lɔ́ɔ́ dí a zɩŋ rʋ́ʋ́ nɛ́ ká dúníé Laataarɔ; ʋ báá to anɛ ɩ sɩɛ́da ná wɩ́ɛ́ nɛ́, á lɔ́ʋ́ wɩ́ɛ́ dí."
43004043	Zeezi cɔ́ ráŋ tápʋlɛ bɛllɛ, ká isi bɩrmʋ́ Galiile tíé.
43004044	Zeezi tɩɩ nɛ́ bʋ́lɛ́ bʋlɛ́: "Ɓa wɩ Wɩɩsɛ wɩ́laabʋllɔ wuú zíl ʋ áná tɔ́ɔ́ mɛ́."
43004045	Zeezi há pérí Galiile, Galiile tɩ́náwa kenú wérí, bee wɩ́ɛ́ ɓa má fa mʋ́ Zerizalɛmɛ, cana ná kal, a ná Zeezi há á wɩ́ɛ́ ná wuu ráŋ.
43004046	Ʋ sɩɛ́ bɩrmʋ́ Galiile tíé Kana, ráŋ ná ʋ há ɛ́ɛ́ nyii bɩrmɛ dɩvɛ́ŋ. Kuóro tʋtʋnnʋhɔ̃́ oro sɩɛ́ fa mɩŋ Kapɛrnayimi mí, ʋ bio wɩ́wɩɩlɛ.
43004047	Ʋ sɩɛ́ há nɩ́ɛ́ rɩ Zeezi lɛ́ Ziide ko Galiile, ɛ́ nɛ́ ʋ isi mʋ́ nóú, a sʋ́lʋ́ rʋ́ʋ́ ko dúórú bio háá wɩɩlɛ́, a cɩ́ sʋʋ mɛ́.
43004048	Ɛ́ nɛ́ Zeezi bʋ́lʋ́ rɩ́ bʋlɛ́: "Ɩ́ waá láá díí ná, rɩɩ́wa nɛ́ wɩ wɩ́nyáŋsɛ rɩ́ wɩ́gɩrɛ́ néé."
43004049	Ɛ́ nɛ́ kuóro tʋtʋnnʋhɔ̃́ ná bʋ́lʋ́ rɩ́ bʋlɛ́: "Nyuutɩna, ko kɩ́kɛ́lɛ́, rɩŋ bio ha wɩ sʋ́wɛ́."
43004050	Ɛ́ nɛ́ Zeezi bʋ́lʋ́ rɩ́ bʋlɛ́: "Mʋ́mʋ́ jaá, ɩ bio waá sʋwɛ." Báálɔ ná la Zeezi wɩ́bʋlɩ́ ná dí, a bɩrmʋ́ jaá.
43004051	Ʋ háá colé, ʋ cémú tʋtʋnna ŋmɛ́nɔ mɛ́; ɓa bʋ́lʋ́ rɩ́ bʋlɛ́: "Ɩ bio dúóró."
43004052	Ɛ́ nɛ́ ʋ bɔ́sɩ́wɔ́ tɛ́ŋ ná mɛ́ bio ná há cúcó, rɩ ɓa sɛ́: "Die wɔhɔ bɩ́ŋbɩlɩ́ balá cɛ́rɛ nɛ́, ʋ tɛŋlʋmɛ tenni."
43004053	Bio ná áná kɩ́ɛ́lɛ zɩŋ rɩ́ ɛ́ tɛ́ŋ mɛ́ nɛ́, Zeezi bʋ́lʋ́ rɩ́ bʋlɛ́: "Ɩ bio waá sʋwɛ." Ɛ́ nɛ́ ʋ rɩ́rʋ́ jaa nɩɛ wuu la Zeezi wɩ́ɛ́ dí.
43004054	Zeezi há lɛ́ Ziide ko Galiile ní, ʋ tʋŋ wɩ́nyána né, bʋllɛ nyúú mí wɩ́nyána.
43005001	Ɛ́ har rɩ́ mɛ́, Zuwifiwa ísó aá díwó cana nɔ́ŋɔ Zerizalɛmɛ mɛ́; Zeezi isi mʋ́ ráŋ.
43005002	Fuo oro sɩɛ́ mɩŋ Zerizalɛmɛ mɛ́, pieŋse dánnʋɔ laka; ɓa sɔ nafarsɛ, a zaari pala bɔmmʋ́ɔ́ kíl. Ɛ́ fuo yɩr nɛ́ Bɛtɛsɩda, Ebirewa liŋó mí.
43005003	Pʋɔllɛ ɓɩkana sɩɛ́ fa pɩ́ pala ná mʋ́ʋ́la: nyʋ́mmá, nacɔ́kɔ tɩ́náwa, gbɛ́rká, ((a wuu dɩ́dɛllɛ fuo ná nyii híkle.
43005004	Wɩɩsɛ malɩ́ka nɩ́ɩ́ tuwi tɛ́ŋ nɔ́ŋɔ mɛ́, a ka nyii ná híkli. Rɩ nyii ná nɛ́ híklé, ká rɩ́ pʋala wuu la sɩ́ɛ́ zʋ ráŋ, ʋ sɩ́ dúóri; rʋʋ pʋɔlɩ́ có rʋ́ʋ́ nɛ ɛrɛ́ má.))
43005005	Báálɔ oro há ká pʋɔlá bɩŋsɛ mɛrɛ́ rɩ́ fí rí córí, sɩɛ́ fa mɩŋ ráŋ.
43005006	Zeezi há nóú rʋʋ pɩ́nɔ́, a zɩŋ rɩ́ pʋɔlɩ́ ná dáánʋ́ tɛŋ mɛ́, ʋ bɔ́sʋ́ bʋlɛ́: "Ɩ có rɩɩ dúóró rí?"
43005007	Ɛ́ nɛ́ pʋɔla ná sɛ́: "Nyuutɩna, ŋ wɩ nɛ́ŋ kené, rɩ ɓa kúó ka nyii híkli, rʋ́ʋ́ píŋ tuwi fuo. Ŋŋ́ ko aá ja rɩ́ŋ zʋ wuu, rɩ nɛ́ŋ láŋ sɩ́ɛ́."
43005008	Ɛ́ nɛ́ Zeezi bʋ́lʋ́ rɩ́ bʋlɛ́: "Isi píí basa aá mʋ́ jaá."
43005009	Mʋ́l ná mɛ́, rɩ báálɔ ná dúóró; a isi púú basa aá col. Ɛ́ kal fa ká Zuwifiwa fɩɛlɛ́ tápʋl nɛ́;
43005010	ɛ́ nɛ Zuwifiwa sɩ́dííre yɩ́rɛ báálɔ ná Zeezi há dúóré, a bʋ́lʋ́ rɩ́ bʋlɛ́: "Zaa ká fɩɛlɛ́ tápʋl nɛ́, ŋmɛ́nɔ sɩɛ́ toó, rɩ́ɩ́ píí basa cɩ́ɩ́nɛ."
43005011	Ɛ́ nɛ́ báálɔ ná bʋ́lwɔ́ rɩ́ bʋlɛ́: "Nɛrɔ ná há dúóríŋ ní sɛ́ rɩ́ŋ isi píŋ basa aá mʋ́ jaá."
43005012	Ɛ́ nɛ́ ɓa bɔ́sʋ́: "Áŋ rɩ́ ká ɛ́ báálɔ há sɩ́ɩ́ isi píí basa aá mʋ́ jaá?"
43005013	Amá báálɔ ná fa wɩ nɛrɔ ná há dúórú má tɩɩ ɛ̃, bee wɩ́ɛ́ Zeezi nyɩ́ɩ́kɔ́, nɩkana ná sɩɛrʋ a col.
43005014	Ɛ́ nɛ́ ká Zeezi baa mʋ́ nóú Wɩcʋɔlɩjɩzeno sɩɛrʋ, a bʋ́lʋ́ rɩ́ bʋlɛ́: "Mʋ́l néé mí ɩ dúóró rí; sɩɛ́ pɔ́ rɩ́ɩ́ báá sɩ́ wɩ́bɔmɔ á. Rɩɩ báá á wɩ́bɔmɔ, wɩɩla sɩ́ kɩ́llɛ nyɛ a pérí."
43005015	Ɛ́ nɛ́ báálɔ ná mʋ́ bʋl pá Zuwifiwa sɩ́dííre, a bʋl rɩ́ Zeezi ní ká báálɔ ná há dúórú ɛ́.
43005016	Ɛ́ nɛ́ Zuwifiwa sɩ́dííre isi cɩ́ Zeezi mí, aá jɔ́ʋ́ rɩ́wɔ́ ka, ʋ há tʋ́ŋ ɛ́ tʋtʋmɩ́ fɩɛlɛ́ tápʋl wɩ́ɛ́.
43005017	Amá Zeezi bʋ́lwɔ́ rɩ́ bʋlɛ́: "Ŋ Ana haá tʋ́mʋ́ rɛ́, ɛ́ nɛ́ ŋ má tʋ́tʋŋ."
43005018	Ɛ́ wɩ́ɛ́ nɛ́ Zuwifiwa ɔsɛ fɛ́l sɩ́ɩ́ aá ja Zeezi rɩ́wɔ́ ɓʋ́. Ʋ háá tʋŋ fɩɛlɛ́ tápʋl ná má dʋŋɔ wɩ́ɛ́ rá báá; amá ʋ há sɛ́ Wɩɩsɛ nɛ́ kɔ́ʋ́ áná, ɛ́ ká ʋ púú tɩɩ máŋsɛ rʋʋ rɩ́ Wɩɩsɛ mɔhɛ̃́ náŋá, ɛ́ wɩ́ɛ́ nɛ́.
43005019	Zeezi sɩɛ́ baa lá wɩ́bʋlɛ, a bʋ́lwɔ́ rɩ́ bʋlɛ́: "Taŋá nɛ́ ŋ bʋl aá pɛ́ɩ́wa, Wɩɩsɛ Bio wɩ wɩ́ɩ́ wuu wuó a ʋ tɩɩ mɛ́; ʋ há nóú Ana rʋʋ́ ɔ́wɔ́ ná, ɓa nɛ́ ʋ má ɩ́"a. Ana háá a wɩ́ɛ́ ná wuu, Bio máá ɔ́wɔ́ nɛ́.
43005020	Ana há có Bio, ʋ mákʋ́ tɩɩ wɩ́"állɛ wuu ní pɔ́ʋ́; ʋ sɩɛ́ ha sɩ́ makɛ wɩ́piŋe kɩ́llɛ nyáŋ pɔ́ʋ́ rʋ́ʋ́ a, a makɛ rɩ́ ɛ́ máánɩ́wa nʋʋsɛ.
43005021	Ana há ílli sʋsɛ, aá pɔ́wɔ́ hiẽsó ɛ́, ɛ́ nɛ́ Bio má pi hiẽsó aá pá nɛrɔ ná ʋ há có.
43005022	Ana wɩ nɛ́ŋ sarɩ́ya dí, amá ʋ tá sarɩ́ya díí wuu pá Bio ní,
43005023	a makɛ rɩ́ nɩɛ wuu bú Bio, anɛ ɓa háá bú Ana ɛ́. Nɛrɔ ná há wɩ Bio bú, ɩ wʋ́ʋ́ Ana ná má há tʋ́mʋ́ bú.
43005024	"Taŋá nɛ́ ŋ bʋl aá pɛ́ɩ́wa: nɛrɔ ná háá zésíŋ wɩ́bʋlɛ, ká la nɛrɔ ná há tʋ́mɩ́ŋ wɩ́ɛ́ dí, ʋ kéŋ mɩɩsɛ ná há waá tenni. Ɓa wɩ sarɩ́ya díí yo tɩ́na rɩ́ɩ́ hóú wɩhála sɩɛrʋ, amá ʋ tɩ́na lɛ́ sʋʋ mɛ́, a zʋ hiẽsó sɩɛrʋ.
43005025	Taŋá nɛ́ ŋ bʋl aá pɛ́ɩ́wa: tɛ́ŋ rɩ́ɩ́ kué, ʋ péró má, rɩ́ sʋsɛ nɛ Wɩɩsɛ Bio liŋó; ká nɩɛ ná wuu há nʋ́ʋ́, ɓa sɩ́ ná hiẽsó.
43005026	Anɛ Ana há kéŋ hiẽsó ʋ tɩɩ mɛ́, a pi aá pá nɩɛ ɛ́, ɛ́ nɛ́ ʋ a Bio má ka hiẽsó ʋ tɩɩ mɛ́, a pi aá pá nɩɛ.
43005027	Ká pɔ́ʋ́ tíŋ rʋ́ʋ́ dídí nɩɛ sarɩ́ya, ʋ há ká Nɩbiino Bio wɩ́ɛ́.
43005028	"Ɩ́ sɩ́ ló rɩ́ ɛ́ máánɩ́wa nʋʋsɛ, bee wɩ́ɛ́ tɛ́ŋ oro kó rí, rɩ́ nɩɛ ná wuu há mɩŋ lɛlbulli sɩɛrʋ nʋ́ʋ́ liŋó, a isi ko lɛ.
43005029	Nɩɛ ná wuu sɩɛ́ há tʋ́ŋ wérí, ɓa sɩ́ isi lɛ a ka hiẽsó; amá nɩɛ ná há tʋ́ŋ bɔ́ŋbɔ́ŋ, ɓa sɩ́ lɛ a zʋ sarɩ́ya wɩɩla sɩɛrʋ."
43005030	Ɛ́ nɛ́ Zeezi baa súúri bʋlɛ́: "Ŋ wɩ wɩ́ɩ́ wuu wuó a, ŋ tɩɩ yɩr mɛ́. Ŋ há nʋ́ʋ́ ná Wɩɩsɛ rɩ́, ʋ nɛ́ ŋ kaá dí nɩɛ sarɩ́ya; ká ŋ sarɩ́ya sɩɛ́ ká taŋá má, bee wɩ́ɛ́ ŋ wɩ́ŋ tɩɩ satɔ́ɔ́rwɩ́ɛ́ nɩ́ɩ́ a, amá ŋŋ́ tʋŋ nɛrɔ ná há tʋ́mɩ́ŋ cólle ní.
43005031	Rɩŋ tɩɩ nɛ́ fa gɩ́rɛ́ aá tɛ́ŋ tɩɩ sɩɛ́da, ŋ sɩɛ́da wɩ taŋá wuó a.
43005032	Amá nɛ́ŋ nɔ́ŋ rɩ́ mɩnɛ́ aá tɛ́ŋ sɩɛ́da, ŋ sɩɛ́ ɩ́ɔ̃́ rɩ́ wɩ́ɛ́ ná wuu ʋ há bʋ́lɛ́ a tɩ́ɩ́nɩ́ŋ mɛ́, ɓa ká taŋá rɛ́.
43005033	"Ɩ́ tʋ́ŋ nɩɛ Zaŋ rɩ́, ɛ́ nɛ́ ʋ bʋl taŋá pɔ́wɔ́ ŋ wɩ́ɛ́.
43005034	Ŋ wɩ nɩbííne sɩɛ́da nɩ́ɩ́ ja; ŋ taŋa bʋ́lɔ́ aá jɛ́ɩ́wa laatɛ́ nɛ́.
43005035	Zaŋ fa nɩhɩ̃́ caanɔ́ ɓa há nyɩ́kɛ́, ʋ tʋ́tʋl nɛ́; ká ɩ́ zʋʋ jʋ́ɔ́sʋ́ pʋmmɔ sɩɛrʋ, mʋɔ́ yɔ́ɔ́ tɩɩ tɩɩ.
43005036	"Ŋ wɩ́"állɛ sɩɛ́da sɩɛ́ kɛ Zaŋ sɩɛ́da. Tʋtʋmɛ́ ná ŋ Ana há páŋ ŋmɛ́nɔ ŋ tʋ́tʋŋ, ká sɩɛ́da a mákɩ́ŋ aá pá nɩɛ, rɩ́wɔ́ zɩŋ rɩ́ŋ Ana nɛ́ ɓɩɛ́na tʋ́mɩ́ŋ.
43005037	Ana ná sɩɛ́ há tʋ́mɩ́ŋ bʋ́lɔ́ pɛ́ŋ mɛ́. Ɩ́ ha wʋ́ʋ́ liŋó nɩ́ɛ́, ɩ́ ha wʋ́ʋ́ sɩ́ɛ́ néé ná,
43005038	ká ʋ wɩ́bʋlɛ má tóíwa sɩɛnnɛ, bee wɩ́ɛ́ ɩ́ wʋ́ʋ́ nɩtʋmɩ́ wɩ́ɛ́ lɛ́ɛ́ dí.
43005039	Ɩ́ múúlí Wɩɩsɛ kɛnnɛ sɩɛrʋ a bɩɩnɛ rɩɩ́wa sɩ́ ná mɩɩsɛ ná há waá tenni ráŋ; ɛ́ kɛnnɛ nɛ́ sɩɛ́ ɓɩɛ́na bʋ́lɩ́ŋ wɩ́ɛ́.
43005040	Ká ɩ́ wɩ có rɩ́ɩ́wa kóŋ rí a ná mɩɩsɛ!
43005041	"Ŋ waá ja rɩ́ nɩbííne ní bɩ́bɩ́ŋ mɛ́.
43005042	Ŋ ɩ́ɩ̃́wa; ŋ ɩ́ɔ̃́ rɩ́ɩ́wa wɩ Wɩɩsɛ có ɩ́ sɩɛnnɛ rɩ́.
43005043	Ŋ Ana nɛ́ tʋ́mɩ́ŋ ŋ ko, ká ɩ́ wɩ có rɩ́ɩ́wa sáŋɩ́ŋ; ká rɩ nɛrɔ nɔ́ŋɔ kóú tɩɩ yɩr mɛ́, ɩ́ sáŋʋ́.
43005044	Ɩ́ há có rɩ́ɩ́wa gɩrɛ aá bɩ náŋá mɛ́, ká waá ja rɩ́ Wɩɩsɛ há ká balá, rʋ́ʋ́ bɩ́ɩ́wa mɛ́; ɩ́ sɩɛ́ a ɛrɛ́ káá láŋ wɩ́ɛ́ rɩ́ɩ́ dí?
43005045	"Ɩ́ sɩ́ bɩ́ɩ́nʋ́ rɩŋ nɩ́ɩ́ á rɩ́ŋ pi zɔ́krɛ cɩ́ɩ́nɩ́wa ŋ Ana sɩ́ɛ́; Moyizi ná ɩ́ há kenú yɩɛla, nɩ́ɩ́ á rʋ́ʋ́ pi zɔ́krɛ cɩ́ɩ́nɩ́wa.
43005046	Rɩɩ́wa fa lá Moyizi dí rí, ɩ́ faá láŋ má wɩ́ɛ́ rɩ́ɩ́ dí rí; bee wɩ́ɛ́ ʋ pʋ́ŋsɔ́ bʋ́lɩ́ŋ wɩ́ɛ́ nɛ́.
43005047	Amá rɩɩ́wa nɛ́ sɩɛ́ wʋ́ʋ́ há pʋ́ŋsɛ wɩ́ɛ́ ná wuo la aá dí, ɩ́ sɩɛ́ a ɛrɛ́ káá láŋ é wɩ́bʋlɛ rɩ́ɩ́ dí?"
43006001	Ɛ́ har rɩ́ mɛ́ nɛ́, Zeezi isi daarɛ Galiile fozeno cɔɔ nɔ́ŋɔ. (Ɛ́ fuo ní ɓaá yɩ́rɛ Tiberiyadi má.)
43006002	Nɩɛ kánɔ́ wérí a tɩ́ŋʋ́ mɛ́, bee wɩ́ɛ́ ɓa wuu ná nyáŋwɩ́ɛ́ ná, ʋ há ɛ́ɛ́ aá dúóri pʋɔlɛ.
43006003	Ɛ́ nɛ́ Zeezi mʋ́ zɩ́ ké paalɔ oro daha, ʋ rɩ́rʋ́ karmɩbɛlɛ.
43006004	Rɩ Zuwifiwa Pakɛ cana díí péró.
43006005	Zeezi há ɓɔ́ʋ́ nyúú a ná nɩkana ná rɩ ɓaá kóú rí, ɛ́ nɛ́ ʋ bʋl Filipi rí bʋlɛ́: "Nɛɛ́ rɛ́ ráá ná ɓɩdííli, a pá nɩɛ nyáŋ rɩ́wɔ́ wuu dí?"
43006006	Ʋ bɔ́sɛ́ ɛ́ rʋ́ʋ́ ŋmɔwɛ Filipi file mí ní; ʋ é ʋ́ʋ̃́ háá á rʋ́ʋ́ a ɛ́ ná rɛ́.
43006007	Ɛ́ nɛ́ Filipi bʋ́lʋ́ rɩ́ bʋlɛ́: "Raá pí déníé zɔwɛllɛ má, rɩ́ɩ́ yɔwɛ dɩpɛ́ŋwa rɩ́ɩ́ pá nɩɛ nyáŋ, nɩɛ wuu ra wɩ mʋɔ́ má tɩɩ ná."
43006008	Ɛ́ nɛ́ Zeezi karmɩbio ná nɔ́ŋɔ, ʋ ná ɓa háá yɩ́rɛ Aŋdɩrɩ, Sɩmɔŋ Pɩɛrɛ maábio, bʋ́lʋ́ rɩ́ bʋlɛ́:
43006009	"Biwié rí rɛɛ́, a ka dɩpɛ́ŋwa bɔmmʋ́ɔ́ arɩ́ náŋwʋlɛ́ bɛllɛ; nyáŋ sɩɛ́ wɩ nɩkaŋdɔ́ɔ́ nyáŋ wɩ́ɩ́ wuu wuó a!"
43006010	Ɛ́ nɛ́ Zeezi sɛ́: "Ɩ́ a rɩ́wɔ́ wuu ké tíé." Ɛ́ dɩhɩ̃́ sɩɛ́ fa kéŋ nyɔ́ɔ́ kɩ́ŋkáŋ, ɛ́ nɛ́ nɩɛ ná wuu sɩɛ́ ké; ɓa báála dʋŋɔ pérí bʋ́ɩ́"ɔmmʋ́ɔ́.
43006011	Ɛ́ nɛ́ Zeezi la dɩpɛ́ŋwa ná, a bɔ́llɛ Wɩɩsɛ, ká a ɓa pii ɓa nɩɛ ná há kéné. A baa pi náŋwʋlɛ́ ná má tɛ, ɓa laa pɔ́wɔ́, ɓa wuu dí a vɔksɛ.
43006012	Ɓa há díé tenni, Zeezi bʋ́lʋ́ karmɩbɛlɛ rɩ́ bʋlɛ́: "Ɩ́ pa ɓɩdíkáánɛ ná wuu, rɩ́ óŋ wuu sɩ́ yʋ́ksʋ́."
43006013	Ɛ́ nɛ́ ɓa pa dɩpɛ́ŋ káánɛ ná, nɩɛ há díé vɔksɛ ká tá, a sú kúrsi fí rí bɛllɛ.
43006014	Nɩɛ ná há mɩŋ ráŋ a ná nyáŋwɩ́ɩ́ ná Zeezi há ɛ́ɛ́, ɛ́ nɛ́ ɓa sɛ́: "Báálɔ né ní ɓɩɛ́na ká Wɩɩsɛ wɩ́laabʋllɔ ná ɓa há sʋ́ʋ́ sɩ́ ko dúníé."
43006015	Zeezi kɩ́ɛ́lɛ zɩŋ rɩ́ ɓaá já rɩ́wɔ́ kánʋ́ nɛ́ bil, rʋ́ʋ́ ɔ́wɔ́ kuóro; ɛ́ nɛ́ ʋ baa bɩrzɛ́ paalɔ daha, ʋ dʋŋɔ.
43006016	Gbaŋ há gbáánɛ́, Zeezi karmɩbɛlɛ ísó tuwi mʋʋ nʋɔ.
43006017	A pi nyiidabore zʋ, a kuosi mʋʋ aá daarɛ, rɩ́wɔ́ mʋ́ Kapɛrnayimi. Tɔ́ɔ́ bíri, ká Zeezi ha wɩ bɩ́rɛ́ kówó rɩ́.
43006018	Pozeno oro lú a ka mʋʋ wuu aá híkli.
43006019	Ɓa há válɛ́ a peri kííló bɔmmʋ́ɔ́, rɩ́ balgowa, ɓa ná Zeezi rʋʋ vá nyii daha a ko aá pérwó nyiidabore. Ɛ́ nɛ́ héwíŋ káŋwɔ́.
43006020	Amá Zeezi bʋ́lwɔ́ rɩ́ bʋlɛ́: "Ɩ́ sɩ́ héwíŋ fá, ŋ nɛ́."
43006021	Ɓa sɩɛ́ fa jɩ́ja rɩ́wɔ́ pi Zeezi héwó nyiidabore sɩɛrʋ, rɩ nyiidabore pérí gíŋgiŋí a tɩkɛ tíé, ráŋ ná ɓa háá mʋ́ɛ́.
43006022	Tɔ́ɔ́ há pʋ́lɛ́, nɩkaŋdɔ́ɔ́ ná há káánɛ́ mʋʋ cɔɔ nɔ́ŋɔ, kɩ́ɛ́lɔ́ zɩŋ rɩ́ nyiidabore balá nɛ́ fa cɩ́ ráŋ; ɓa sɩɛ́ ɩ́ɔ̃́ rɩ́ Zeezi fa wɩ ɛ́ nyiidabore sɩɛrʋ zʋ́ɛ́, ʋ karmɩbɛlɛ dʋŋɔ nɛ́ fa zʋ́ɛ́ a col.
43006023	Nyiidaborsi náŋa má sɩɛ́ fa lɛ́ Tiberiyadi ko aá daarɛ, a ko cɛ́rɛ dɩhɩ̃́ ná Zeezi há bɔ́llɛ Wɩɩsɛ dɩpɛ́ŋ wɩ́ɛ́, ká pii pá nɩɛ ɓa dí.
43006024	Ɓa há bélé rɩ Zeezi tówó sɩɛrʋ, ʋ karmɩbɛlɛ má to ráŋ, ɛ́ nɛ́ ɓa má isi zʋ nyiidaborsi ná, a mʋ́ Kapɛrnayimi, rɩ́wɔ́ ja Zeezi.
43006025	Ɓa mʋ́ɔ́ ná Zeezi rʋʋ mɩŋ mʋʋ cɔɔ nɔ́ŋɔ, ɛ́ nɛ́ ɓa bɔ́sʋ́ bʋlɛ́: "Karmɩ"ana, tɛ́ŋ beé mí, ɩ ko rɛɛ́?"
43006026	Ɛ́ nɛ́ Zeezi bʋ́lwɔ́ rɩ́ bʋlɛ́: "Taŋá nɛ́ ŋ bʋ́bʋ́lɩ́wa rɩ́, ɩ́ɩ́ jáŋ, ɩ́ há dí dɩpɛ́ŋwa vɔksɛ wɩ́ɛ́ nɛ́, ŋ há á wɩ́nyáŋsɛ ná ɩ́ ná é wɩ́ɛ́ rá.
43006027	Ɩ́ sɩ́ tʋ́ŋ jɩ́ja ɓɩdííli ná háá zɔkɛ́, ɩ́ tʋŋ aá ja ɓɩdííli ná há waá zɔkɛ; ká wólli nɩɛ rɩ́ mɩɩsɛ ná há waá tenni aá pá. Ɛ́ ɓɩdííli, Nɩbiino Bio níí á rʋ́ʋ́ púú pɛ́ɩ́wa; Ana Wɩɩsɛ pɔ́ʋ́ tíŋ nɛ́cikó, ɛ́ wɩ́ɛ́ nɛ́."
43006028	Ɛ́ nɛ́ ɓa bɔ́sʋ́ bʋlɛ́: "Ɛrɛ́ rɛ́, ráá a, ká tʋŋ Wɩɩsɛ tʋtʋ́ŋcólle?"
43006029	Ɛ́ nɛ́ Zeezi bʋl pɔ́wɔ́ bʋlɛ́: "Wɩɩsɛ tʋtʋmɛ́ tʋmɛ́ nɛ́ ká, rɩ́ɩ́wa la nɛrɔ ná ʋ há tʋ́mɛ́ wɩ́ɛ́ dí."
43006030	Ɛ́ nɛ́ ɓa baa bʋ́lʋ́ rɩ́ bʋlɛ́: "Bee nyáŋwɩ́ɩ́ rɛ́, ɩ sɩɛ́ jɩ́ja rɩ́ɩ́ a, ráá ná, a lɛ́ɩ́ dí? Beé rí ɩ jɩ́ja rɩ́ɩ́ a?
43006031	Á naabálwa fa há mɩŋ gɩrbétéke ná sɩɛrʋ, ɓa dí ɓɩdííli ná Wɩɩsɛ há pɔ́wɔ́, ɓaá yɩ́rɛ máánɛ. Anɛ ɛ́ ɓa há pʋ́ŋsɛ Wɩɩsɛ Kɛnɔ sɩɛrʋ a bʋlɛ́: 'Ʋ pí ɓɩdííli ná há lɛ́ bána nyúú rí pɔ́wɔ́, ɓa dí.' "
43006032	Ɛ́ nɛ́ Zeezi bʋl pɔ́wɔ́ bʋlɛ́: "Wɩ́taŋá nɛ́ ŋ bʋl aá pɛ́ɩ́wa: Moyizi ra wɩ nyúú rí ɓɩdííli píé pɛ́ɩ́wa, ŋ Ana nɛ́ pí taŋá taŋá ɓɩdííli ná há lɛ́ nyúú rí aá pɛ́ɩ́wa.
43006033	Wɩɩsɛ há pí ɓɩdííli ná pá nɛ́ ká ɓɩdííli ná há lɛ́ nyúú rí tuwi, a ka mɩɩsɛ, a pi aá pá dúníé nɩbííne."
43006034	Ɛ́ nɛ́ ɓa bʋl Zeezi rí bʋlɛ́: "Karmɩ"ana, pi ɛ́ ɓɩdííli duo mí ní, aá párá tápʋ́l wuu."
43006035	Ɛ́ nɛ́ Zeezi sɛ́: "Ŋ nɛ́ ká hiẽsó ɓɩdííli; nɛrɔ ná wuu há kóŋ rɩ́, losu wʋ́ʋ́ káá ná, ká nɛrɔ ná há láŋ wɩ́ɛ́ dí, nyinyʋɔ́sɛ wʋ́ʋ́ má tɩ́na káá ná.
43006036	Ʋ nɛ́ sɩɛ́ ŋ la sɩ́ɛ́ bʋ́lɩ́wa rɩ́: ɩ́ náŋ rɛ́, ká wɩ́ŋ wɩ́ɛ́ lɛ́ɛ́ dí.
43006037	Nɩɛ ná ŋ Ana há píé páŋ, ɓa wuu sɩ́ kóŋ rí, ká ŋ sɩɛ́ wɩ nɩɛ ná háá kóŋ rɩ́ balá máá yíkí tá pʋmmɔ rɩ́;
43006038	bee wɩ́ɛ́ ŋ lɛ́ bána rɩ́ tuwi, rɩ́ŋ a Ana Wɩɩsɛ ná há tʋ́mɩ́ŋ cólle ní, ŋ wɩ kúé rɩ́ŋ tʋ́mɩ́ŋ tɩɩ cólle ní.
43006039	Ká Ana Wɩɩsɛ ná há tʋ́mɩ́ŋ cólle ní sɩɛ́ ká: rɩ́ŋ sɩ́ ló rɩ́ nɩɛ ná ʋ há píé páŋ oro wuu yʋ́ksɛ, amá rɩ́ŋ wóllíwó wuu ílli sʋʋ mɛ́, hatɩ́ŋnɩ́tápʋl.
43006040	Ŋ Ana há có wɩ́ɩ́ ná nɛ́ ká: nɛrɔ ná wuu há ná Wɩɩsɛ Bio a lɔ́ʋ́ wɩ́ɛ́ dí, rɩ́ tɩ́na ná mɩɩsɛ ná há waá tenni; ká rɩ́ŋ ílli tɩ́na sʋʋ mɛ́, hatɩ́ŋnɩ́tápʋl."
43006041	Zuwifiwa sɩ́dííre sɩɛ́ ŋmúŋmurmi wɩ́ɛ́ Zeezi rɩ́, ʋ há sɛ́ rʋ́ʋ́ nɛ́ ká ɓɩdííli ná há lɛ́ bána nyúú rí tuwi wɩ́ɛ́.
43006042	A sɩɛ́ bʋlɛ́: "Zɔzɛfɛ bio Zeezi rá ɓó? Á ʋ́ʋ̃́ áná rɩ́rʋ́ máá! Ʋ sɩɛ́ cɩ́ ɛrɛ́wa rɛ́ bʋlʋ́ lɛ́ bána nyúú rí ní ko?"
43006043	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ lo wɩ́ɛ́ ŋmurmé náŋá rɩ́.
43006044	Nɛ́ŋ wuu wɩ́ŋ rɩ́ wuó ko, rɩŋ Ana há tʋ́mɩ́ŋ ra wɩ tɩ́na pɔ́sɛ́ kaa ko; ká rɩ́ŋ ílli tɩ́na sʋʋ mɛ́ hatɩ́ŋnɩ́tápʋl.
43006045	Wɩɩsɛ wɩ́laabʋlla kɛnnɛ sɩɛrʋ, ɓa pʋ́ŋsɔ́ bʋlɛ́: 'Wɩɩsɛ sɩ́ kármɩ́wɔ́ wuu.' Ɛ́ wɩ́ɛ́, nɛrɔ ná wuu há nɛ́ Wɩɩsɛ liŋó a sáŋʋ́ karmɛ́, ʋ tɩ́na nɩ́ɩ́ kóŋ rí.
43006046	Nɛ́ŋ wuu ha wɩ Ana Wɩɩsɛ néé ná. Nɛrɔ ná há lɛ́ Wɩɩsɛ rɩ́ tuwi, ʋ dʋŋɔ nɛ́ ná Ana Wɩɩsɛ.
43006047	Taŋá taŋá nɛ́, ŋ bʋl aá pɛ́ɩ́wa, nɛrɔ ná wuu há láŋ dí, ʋ kéŋ mɩɩsɛ ná há waá tenni.
43006048	Ŋ nɛ́ ká ɓɩdííli ná háá pá nɩɛ mɩɩsɛ.
43006049	Ɩ́ naabálwa dí ɓɩdííli ná ɓa háá yɩ́rɛ máánɛ rɛ́, gɩrbétéke sɩɛrʋ, ká wuu ha sʋsɛ.
43006050	Amá ɓɩdííli né é lɛ́ Wɩɩsɛ rɩ́ nɛ́; rɩ nɛrɔ wuu dúú ʋ báá waá sʋwɛ.
43006051	Ŋ nɛ́ ká ɓɩdíwómmi ná há lɛ́ bána rɩ́ tuwi. Rɩ nɛ́ŋ wuu dí ɛ́ ɓɩdííli, ʋ sɩ́ ná mɩɩsɛ ná há waá tenni; ŋ tɛŋnamɩɛ nɛ́ sɩɛ́ ká ɛ́ ɓɩdííli, ŋ háá á rɩ́ŋ pii pá dúníé nɩɛ rɩ́wɔ́ ná hiẽsó."
43006052	Ɛ́ nɛ́ Zuwifiwa ka Zeezi wɩ́bʋlɩ́ ná wɩ́ɛ́ aá pɔsɛ, a bʋ́bɔsɛ náŋá bʋlɛ́: "Ɛrɛ́ rɛ́ báálɔ né já rʋ́ʋ́ a, ká púú tɛŋnamɩɛ párá, ráá dí?"
43006053	Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa: rɩɩ́wa nɛ́ wɩ Nɩbiino Bio tɛŋnamɩɛ díé, a wʋ́ʋ́ cɛ́l nyɔ́ɛ́, hiẽsó tóíwa mɛ́.
43006054	Nɛrɔ ná há díŋ namɩɛ, a nyɔ́ŋ cɛ́l, ʋ kéŋ mɩɩsɛ ná há waá tenni; ŋ sɩɛ́ sɩ́ ílli tɩ́na sʋʋ mɛ́, hatɩ́ŋnɩ́tápʋl.
43006055	Ŋ tɛŋnamɩɛ ká ɓɩdíílí tɩɩ rɛ́, ŋ tɛŋ cɛ́l má a nyɔɔlɔ́ taŋá.
43006056	Nɛrɔ ná há díŋ tɛŋnamɩɛ, a nyɔ́ŋ cɛ́l, ʋ tɩ́na cɔ́ŋ mɛ́ nɛ́, ká ŋ má cɔ́ tɩ́na mɛ́.
43006057	Ŋ Ana há wómmó a tʋ́mɩ́ŋ, ŋ ka mɩɩsɛ ʋ yɩr mɛ́ ɛ́, ɛ́ nɛ́, nɛrɔ ná wuu há díŋ, ʋ má sɩ́ ka mɩɩsɛ ŋ yɩr mɛ́.
43006058	Ɓɩdííli ná há lɛ́ bána rɩ́ tuwi ní nyɛ́. Ʋ rɩ́rɩ́wa naabálwa há dúú ná ká ha sʋsɛ, ɓa to balá: nɛrɔ ná wuu há dí ɓɩdííli né é, ʋ waá sʋ́wɩ́ ná."
43006059	Zeezi bʋ́l wɩ́ɛ́ nyáŋ wuu, rʋʋ mɩŋ Kapɛrnayimi mí ní, aá karmɛ nɩɛ, Zuwifiwa cémejaa sɩɛrʋ.
43006060	Ɓa há zésí Zeezi ko tenni, ʋ karmɩbɛlɛ ná ɓɩkana sɛ́: "Ʋ wɩ́bʋlɩ́ né nɩɩ dúókó rí, áŋ rɩ́ wóú aá saŋ?"
43006061	Zeezi há kɩ́ɛ́lɛ́ rʋʋ karmɩbɛlɛ lʋ́ɔ́rɔ́ aá ŋmaami wɩ́ɛ́, ɛ́ nɛ́ ʋ bɔ́sɩ́wɔ́ bʋlɛ́: "Ŋ wɩ́bʋlɩ́ ná wálmɩ́wa rɩ́ ɓó?
43006062	Ká rɩɩ́wa sɩɛ́ báá ná Nɩbiino Bio, rʋʋ bɩ́rɔ́ aá zɩ́nʋ́ há lɛ́ ráŋ ná ko má sɩɛ́ báá, ɩ́ɩ́ bʋ́lɛ́ beé rí?
43006063	Wɩɩsɛ Sabɩɩna nɩ́ɩ́ pá hiẽsó, nɩbííno tɛŋnamɩɛ é ká yɔ́ɔ́ rɛ́. Wɩ́ɛ́ ná ŋ há bʋ́lɛ́ pɛ́ɩ́wa sɩɛ́ ká Sabɩɩna wɩ́ɛ́ nɛ́, ɓa nɩ́ɩ́ pá hiẽsó.
43006064	Amá ɩ́ sɩɛrʋ nɩɛ náŋa wɩ lɛ́ɛ́ dí." Zeezi fa ɛ̃ nɩɛ ná há wʋ́ʋ́ lɛ́ɛ́ dí, arɩ́ nɛrɔ ná háá á rʋ́ʋ́ yɛ́llʋ́ dí, púle mí wuu ní.
43006065	Ká Zeezi baa súúri bʋlɛ́: "Ɛ́ nɛ́ tɛ, ŋ bʋl pɛ́ɩ́wa bʋlɛ́ nɛ́ŋ wɩ́ŋ rɩ́ wuó ko, rɩŋ Ana ra wɩ tɩ́na ŋmɛ́nɔ pɛ́ɛ́."
43006066	A tɩŋ ɛ́ wɩ́ɛ́, ʋ karmɩbɛlɛ ɓɩkana bɩ́rʋ́ har, a báá wʋ́ʋ́ mɩ́ɩ́ tɩŋ.
43006067	Ɛ́ nɛ́ Zeezi bɔ́sʋ́ karmɩbɛlɛ ná fí rí bɛllɛ bʋlɛ́: "Ɩ́ é wɩ có rɩɩ́wa bɩ́rɩ́ŋ har?"
43006068	Ɛ́ nɛ́ Sɩmɔŋ Pɩɛrɛ lɩ́sɛ nʋɔ bʋlɛ́: "Nyuutɩna, áŋ rɩ́ rɛ́, ráá mʋ́? Ɩ wɩ́bʋlɛ́ nɩ́ɩ́ pá nɩɛ mɩɩsɛ ná há waá tenni.
43006069	Á sɩɛ́ lɔ́ɔ́ dí, a zɩŋ rɩ́ɩ́ nɛ́ ká Wɩɩsɛ Bisapʋmmɔ tɩ́na."
43006070	Ɛ́ nɛ́ Zeezi sɛ́: "Ŋ ra wɩ́ɩ́wa nyáŋ fí rí bɛllɛ tʋ́ɔ́sɛ́ rɛ́? Amá ɩ́ sɩɛrʋ nɔ́ŋɔ sɩɛ́ ká Sɩtaanɛ nɛ́ŋ rɛ́."
43006071	Ʋʋ́ já rʋ́ʋ́ bʋl Sɩmɔŋ há lɛ́ Isikariyo bio Zɩdaasɛ wɩ́ɛ́ nɛ́; ʋ nɛ́ ká ɓa fí rí bɛllɛ ná sɩɛrʋ, nɛrɔ ná háá á rʋ́ʋ́ ka Zeezi pá.
43007001	Ɛ́ har rɩ́ mɛ́, Zeezi báá wɩ có rʋʋ gʋ́ɔ́rɛ́ Ziide tíé, Zuwifiwa háá jɔ́ʋ́ rɩ́wɔ́ ɓʋ́ wɩ́ɛ́; ɛ́ nɛ́ ʋ mʋ́ mɩŋ Galiile tíé aá gʋɔrɛ.
43007002	Zuwifiwa cana ná ɓa há kené aá yɩ́rɛ "lɔkɔ cana" díí há péré,
43007003	Zeezi maábɛlɛ kúó bʋ́lʋ́ rɩ́ bʋlɛ́: "Bɩrmʋ́ Ziide, rɩ́ɩ́ karmɩbɛlɛ má néí tʋtʋmɛ́.
43007004	Rɩ nɛrɔ wuú já rɩ́wɔ́ zɩ́mʋ́ mɛ́, ʋ wʋ́ʋ́ wɩ́"állɛ féŋsi. Ɩ háá ɛ́ɩ́ wɩ́ɛ́ ná, sɩɛ́ lo rí dúníé nɩɛ ná."
43007005	Ʋ maábɛlɛ ná má tɩɩ ha wʋ́ʋ́ lɛ́ɛ́ dí, ɛ́ nɛ́ tɛ.
43007006	Ɛ́ nɛ́ Zeezi bʋ́lwɔ́ rɩ́ bʋlɛ́: "Ŋ tɛ́ŋ há wɩ péré, amá tɛ́ŋ wuu ní weré a pɛ́ɩ́wa é.
43007007	Dúníé nɩɛ wɩ́ɩ́wa wuó bɛ́rɛ. Amá ŋ é, ɓa bɛ́rɩ́ŋ, bee wɩ́ɛ́ ŋ bʋ́lɔ́ aá pɔ́wɔ́, rɩ́ ɓa wɩ́"állɛ wɩ weri.
43007008	Ɩ́ é mʋ́mʋ́ cana dɩhɩ̃́; ŋ é ha waá mʋ́, ŋ tɛ́ŋ ha wɩ péré."
43007009	Ʋ bʋ́l ɛ́ nɛ́ pɔ́wɔ́, ká ké Galiile tíé.
43007010	Zeezi maábɛlɛ há cól cana ná dɩhɩ̃́, ʋ má tɩɩ ísó mʋ́. Ʋ wɩ lóé nɩɛ nóú, amá ʋ lʋ́ɔ́rɔ́ nɛ́ a mʋ́.
43007011	Zuwifiwa sɩ́dííre sɩɛ́ gʋɔrɛ aá jɔ́ʋ́ cana ná dɩhɩ̃́, a bɔsɛ bʋlɛ́: "Nɛɛ́ rɛ́ ʋ mɩŋ?"
43007012	Nɩkana ná sɩɛrʋ, ɓa kéŋ Zeezi wɩ́ɛ́ a lʋɔrɛ aá pɔsɛ náŋá wérí. Náŋa sʋ́ʋ́ ká nɩwérí rí, ká náŋa má sʋ́ʋ́ ká nɩtɔ́k rɛ́, aá yéŋŋi nɩɛ.
43007013	Amá ɓa háá fá Zuwifiwa sɩ́dííre, oro wuu wʋ́ʋ́ wɩ́ɛ́ kɔwɛ bʋl ʋ lɩ́lɛ pʋmmɔ.
43007014	Cana há díé ko zuki, Zeezi mʋ́ɔ́ zʋ Wɩcʋɔlɩjɩzeno, a pi wɩ́ɛ́ aá karmɛ nɩɛ;
43007015	a gɩrɛ Zuwifiwa ná há mɩŋ ráŋ, ɓa sɩɛ́ bʋ́bɔsɛ bʋlɛ́: "Ʋ á ɛrɛ́ rɛ́ zɩŋ pʋ́ŋsɛ wɩ́ɛ́ nyɛ, ká wɩ Wɩɩsɛ kɛŋzɩnna karmɩjaa zʋ́ɛ́ má?"
43007016	Ɛ́ nɛ́ Zeezi bʋl pɔ́wɔ́ bʋlɛ́: "Wɩ́ɛ́ ná ŋ há píé aá karmɛ nɩɛ, ɓa wɩ́ŋ tɩɩ lɩ́ɛ́, ɓa lɛ́ nɛrɔ ná há tʋ́mɩ́ŋ nɛ́."
43007017	Nɛrɔ ná há có rʋʋ tʋ́ŋ Wɩɩsɛ cólle, ʋ sɩ́ zɩŋ wɩ́ɛ́ ná ŋ há píé aá karmɛ nɩɛ há lɛ́ ráŋ ná. Rɩ ɓa lɛ́ Wɩɩsɛ nɛ́, rɩ ɓa lɩ́ŋ tɩɩ nɛ́, ʋ sɩ́ zɩŋ.
43007018	Nɛrɔ ná háá bʋl wɩ́ɛ́ ʋ tɩɩ yɩr mɛ́, ʋ́ʋ́ jɔ́ʋ́ tɩɩ píŋse ní; amá nɛrɔ ná háá ja nɛ́ŋ ná há tʋ́mʋ́ píŋse, ʋ tɩ́na nɩ́ɩ́ bʋl taŋá, nyɩɛrʋ mʋɔ́ wuu tóú mí.
43007019	Moyizi mákɛ́ Wɩɩsɛ kíŋse pɛ́ɩ́wa, ká ɩ́ oro wuu wʋ́ɔ́ zíl. Beé rí sɩɛ́ ɩ́ jɩ́jáŋ ɓʋ́ɩ́?
43007020	Ɛ́ nɛ́ nɩkaŋdɔ́ɔ́ ná cáási bʋlɛ́: "Kaŋtɔŋ nɛ́ zɩ́nɩ́, áŋ rɩ́ɩ́ jɛ́ɩ́ ɓʋ́ɩ́?"
43007021	Ɛ́ nɛ́ Zeezi bʋl pɔ́wɔ́ bʋlɛ́: "Tʋtʋmɩ́ balá nɛ́ ŋ tʋŋ, ká ʋ gɩ́rɩ́wa.
43007022	Moyizi pɛ́ɩ́wa ŋmɛ́nɔ rɩ́ɩ́wa cúconni pɛnɛ, (pɛŋcoki wɩ Moyizi tɩɩ nɛ́ lɩ́ɛ́, ʋ lɩ́rá naabálwa nɛ́) ɩ́ saŋ aá conni nɩɛ pɛnɛ fɩɛlɛ́ tápʋl, ká ɛ́ wɩ́ɩ́waá wálmɛ.
43007023	Rɩɩ́wa nɛ́ wo nɩbííno pɛŋ aá coki fɩɛlɛ́ tápʋl, rɩ́ Moyizi kíso sɩ́ zɔ́kʋ́, beé rí sɩɛ́ tɛ ɩ́ cɔ́ɛ́ wɩ́wɩ́ŋ, ŋ ha dúóri nɩbípírmi fɩɛlɛ́ tápʋl?
43007024	Ɩ́ sɩ́ sɩ́ɩ́ nóó sarɩ́ya dí. Ɩ́ dí sarɩ́ya ʋ tékétéké mí, arɩ́ taŋá."
43007025	Zerizalɛmɛ nɩɛ náŋa sɛ́: "Báálɔ ná ɓa háá jɛɛ́ rɩ́wɔ́ ɓʋ́, ʋ rá rɛ́?
43007026	Nóú ní cɩ́nɛ́ aá bʋ́lʋ́ satɔrɔ́, ká nɛ́ŋ wɩ wɩ́ɩ́ kené aá bʋ́lʋ́ rɩ́! Nɩhɩɛ̃́sɛ ná má lɔ́ɔ́ dí rʋʋ nɛ́ ká Kirisi rí ɓó?
43007027	Nɛ́ŋ wuu wɩ Kirisi háá á rʋ́ʋ́ lɛ ráŋ ná ko ɛ̃; ká báálɔ né é, a wuu ní ʋ́ʋ̃́ tɔ́lɩɩlɩ́."
43007028	Rɩ Zeezi ha mɩŋ Wɩcʋɔlɩjɩzeno sɩɛrʋ aá karmɛ nɩɛ; ɛ́ nɛ́ ʋ ɓɔ́ʋ́ liŋó, a bʋl kɩ́ŋkáŋ bʋlɛ́: "Ɩ́ ɩ́ŋ rɛ́, a zɩ́mɩ́ŋ dɩlɩ́ má! Ɩ́ sɩɛ́ zɩŋ rɩ́ŋ wɩ́ŋ tɩɩ yɩr mɛ́ kúé. Nɛrɔ ná sɩɛ́ há tʋ́mɩ́ŋ ká taŋá tɩ́na nɛ́, ká ɩ́ wʋ́ʋ́ ɛ̃.
43007029	Ŋ é sɩɛ́ ʋ́ʋ̃́, ŋ fa mɩ́nʋ́ rɩ́ nɛ́, ʋ tʋ́mɩ́ŋ."
43007030	Ɛ́ nɛ́ sɩɛ́ ɓa cóllú kanɛ́, ká nɛ́ŋ toó a púú nɛ́sɛ aá tɩ́kʋ́ mɛ́, bee wɩ́ɛ́ ʋ sʋʋ tɛ́ŋ ha wɩ péré.
43007031	Ká jamáŋ ná sɩɛrʋ nɩkana la Zeezi wɩ́ɛ́ dí a bʋlɛ́: "Rɩ́ Kirisi é fa ko a nyáŋwɩ́ɛ́, a kɩ́llɛ báálɔ né ɓɩɛ?"
43007032	Farɩzɩɛ̃wa sɩɛ́ nɛ rɩ nɩɛ lʋ́ɔ́rɔ́ bʋl ɛ́ aá caasɛ Zeezi. Ɛ́ nɛ́ vʋk"ɔɔsa nɩhɩɛ̃́sɛ rɩ́ Farɩzɩɛ̃wa de tʋŋ nɩɛ, rɩ́wɔ́ mʋ́ ka Zeezi.
43007033	Ɛ́ nɛ́ Zeezi sɛ́: "Ŋ waá a rɩ́ŋ mɩ́nɩ́wa sɩɛrʋ dáánɛ, ká bɩrmʋ́ nɛrɔ ná há tʋ́mɩ́ŋ rɩ́.
43007034	Ɩ́ sɩ́ ko jáŋ, a jáŋ gúl, bee wɩ́ɛ́ ŋ háá mʋ́ʋ́ mɩŋ ráŋ ná, ɩ́ wɩ ráŋ wuó peri."
43007035	Ɛ́ nɛ́ Zuwifiwa bʋ́bɔsɛ náŋa bʋlɛ́: "Nɛɛ́ rɛ́ ʋʋ́ ja rʋ́ʋ́ mʋ́, ráá jɔ́ʋ́ gúl? Zuwifiwa ná há pɩ́sɛ́ a mɩŋ Gɩrɛkɛwa sɩɛrʋ rɩ́ nɛ́, ʋʋ́ já rʋ́ʋ́ mʋ́ mɩŋ aá karmɛ Gɩrɛkɛwa ɓó?
43007036	Ʋ wɩ́bʋlɩ́ ná mʋ́l nɛ́ beé rí, ʋ há sɛ́: 'Ɩ́ sɩ́ ko jáŋ, a jáŋ gúl, bee wɩ́ɛ́ ŋ háá mʋ́ʋ́ mɩŋ ráŋ ná, ɩ́ wɩ ráŋ wuó peri?' "
43007037	Cana ná tápʋl tenní, ʋ nɛ́ kɔ́ʋ́ tápʋlzeno má. Ɛ́ kal nɛ́ Zeezi isi cɩ́ dahá nɩɛ wuu sɩ́ɛ́ mɛ́, ká bʋl kɩ́ŋkáŋ bʋlɛ́: "Nɛrɔ ná wuu nyinyʋɔ́sɛ há kené, ʋ́ʋ́ kóŋ rí a nyɔ nyii.
43007038	Nɛrɔ ná wuu há láŋ wɩ́ɛ́ dí, nyii ná háá pá hiẽsó sɩ́ búlú sɩɛrʋ aá lɛ, anɛ ɛ́ ɓa há bʋ́lɛ́ Wɩɩsɛ Kɛnɔ sɩɛrʋ."
43007039	Nɩɛ ná háá kóó la Zeezi rɩ́ɩ́ dí, rʋ́ʋ́ pi Sabɩɩna ná pɔ́wɔ́ wɩ́ɛ́ nɛ́, ʋ bʋ́bʋl ɛ́. Ɛ́ tɛ́ŋ mɛ́ rɩ ɛ́ Sabɩɩna fa ha wɩ kúé, bee wɩ́ɛ́ Zeezi ha wʋ́ʋ́ píŋ sɩɛrʋ zʋ́ɛ́.
43007040	Púl ná sɩɛrʋ nɩɛ há nɛ́ Zeezi bʋlɛ́ ná, ɓa náŋa sɛ́: "Báálɔ né ɓɩɛ́na ká Wɩɩsɛ wɩ́laabʋllɔ nɛ́!"
43007041	Náŋa má sɛ́: "Kirisi ná Wɩɩsɛ há tʋ́mɛ́ nɛ́." Ká náŋa má sɛ́: "Kirisi, a lɛ Galiile?
43007042	Ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́ rɩ́ Kirisi lɛ Beteleyɛmɛ nɛ́, Davidi tɔ́ɔ́."
43007043	Ɛ́ nɛ́ ɓa caksɛ náŋá mɛ́, Zeezi wɩ́ɛ́.
43007044	Ɓa náŋa cólli rɩ ɓa ísó ka Zeezi, ká nɛ́ŋ toó aá tɩ́kʋ́ mɛ́.
43007045	Nɩtʋmɛ́ ná sɩɛ́ bɩrmʋ́, vʋk"ɔɔsa nɩhɩɛ̃́sɛ rɩ́ Farɩzɩɛ̃wa ná há tʋ́ŋwɔ́ rɩ́. Ɛ́ nɛ́ ɓa bɔ́sɩ́wɔ́ bʋlɛ́: "Beé rí tɛ ɩ́ wʋ́ʋ́ kené ko?"
43007046	Ɛ́ nɛ́ nɩtʋmɛ́ ná sɛ́: "Nɛ́ŋ wuu ha wɩ wɩ́ɛ́ bʋ́lɛ́ anɛ báálɔ né!"
43007047	Ɛ́ nɛ́ Farɩzɩɛ̃wa bɔ́sɩ́wɔ́ bʋlɛ́: "Ɩ́ má lá nyɛwɩ́ɛ́ ná dí rí ɓó?
43007048	Á kuóre rɩ́rá Farɩzɩɛ̃wa oro ha lɔ́ʋ́ wɩ́ɛ́ dí?
43007049	Amá púl né nɩɛ wɩ Wɩɩsɛ kíŋse ná Moyizi há pʋ́ŋsɛ́ ɛ̃; Wɩɩsɛ ɓʋ́sɩ́wɔ́ pʋ́sɛ!"
43007050	Nɩkɔdɛmɛ sɩɛ́ fa mɩŋ Farɩzɩɛ̃wa ná sɩɛrʋ; Nɩkɔdɛmɛ nɛ́ ká báálɔ ná, fa há mʋ́ Zeezi rí tɩ́taŋ oro. Ɛ́ nɛ́ ʋ bɔsɛ nɩɛ ná bʋlɛ́:
43007051	"Á kíŋse sɩɛrʋ, á wɩ nɛrɔ sarɩ́ya wuo dí aá yo tɩ́na, raá wʋ́ʋ́ zésé, a zɩŋ wɩ́ɩ́ ná ʋ há ɛ́ɛ́."
43007052	Ɛ́ nɛ́ Farɩzɩɛ̃wa ná bɔ́sʋ́ bʋlɛ́: "Ɩ má lɛ́ Galiile rí ɓó? Wúlli Wɩɩsɛ kɛnnɛ ná, ɩ sɩ́ zɩŋ rɩ́ Wɩɩsɛ wɩ́laabʋ́llʋ́ oro wuu ha wɩ Galiile lɩ́ɛ́."
43007053	((Ɛ́ nɛ́ ká ɓa nɛ́ŋ wuu col jaá.
43008001	Ká Zeezi má isi zɩ́ ólívi tuuni paalɔ.
43008002	Ɛ́ nɛ́ tɔ́ɔ́ pʋl, ʋ cɔŋ cɩ́cʋɔ fól bɩrko zʋ Wɩcʋɔlɩjɩzeno, nɩɛ ɓɩkana tuu pérú. Ʋ ké, a pi wɩ́ɛ́ aá kármɩ́wɔ́.
43008003	Wɩɩsɛ kɛŋzɩnna rɩ́ Farɩzɩɛ̃wa de isi ka háálɔ oro, ɓa há cɛ́rʋ́ rʋʋ́ tʋŋ cɔ́rmʋ, a kaa ko Zeezi rɩ́; a a ʋ lɩɩ cɩ́ nɩɛ wuu sɩ́ɛ́ mɛ́.
43008004	Ká ɓa sɩɛ́ bɔsɛ Zeezi bʋlɛ́: "Karmɩ"ana, á kéŋ háálɔ né rɩ́ báálɔ nɛ́, rɩ ɓaá pɩ́ náŋá.
43008005	Wɩɩsɛ kíŋse ná Moyizi há ɛ́ɛ́ ɓa pʋ́ŋsɛ sɩɛrʋ, nyɛ háála duduusi mɔhɔ̃́ ráá yosi ɓʋ́ʋ́sɛ nɛ́ arɩ́ dɔ́wʋ́ɔ́. Ɩ má sɩɛ́ sɛ́ beé rí?"
43008006	Ɓa bɔsɛ́ ná ká bárá rɛ́, ɓa hé bil Zeezi mí, a makɛ rɩ́wɔ́ tɩŋ ráŋ mɛ́ kánʋ́, ká bʋlʋ́ zɔ́kɛ́ wɩ́ɩ́ rɛ́. Ɓaá bɔsɛ Zeezi ɛ́, ká ʋ de cúrú nyúú ké, a kánʋ́ néníwie aá tuuri tíé.
43008007	Ɓa ha háá bɔsɛ Zeezi, ɛ́ nɛ́ ʋ kánʋ́ nyúú ɓɔ́ a bʋ́lwɔ́ rɩ́ bʋlɛ́: "Ɩ́ sɩɛrʋ nɛrɔ ná ha há wɩ wɩ́bɔ́ŋ ɛ́ɛ́, ʋ́ʋ́ nɛ́ la sɩ́ɛ́ pi dɔ́wɩ́ yo háálɔ né, ká pɔ́ʋ́ náŋa."
43008008	Ká baa bɩrkánʋ́ nyúú gʋrɛ, a baa tútuuri tíé, rɩ́rʋ́ néníwie.
43008009	Zeezi bʋlɛ́ ná zʋ́wɔ́ mɛ́, ɓa de pɩsɛ col jɩɩsɛ́, balá baláwa; ɓa ɓɩhɩɛ̃́sɛ nɛ́ lá sɩ́ɛ́ col. Ká Zeezi dʋŋɔ ko káánɛ, ʋ rɩ́ háálɔ ná fa há cɩ́ŋwɔ́ sɩ́sɩ́ɛ́nnʋ́wa.
43008010	Zeezi sɩɛ́ kúó ɓɔ́ʋ́ nyúú bel, rɩ háálɔ ná dʋŋɔ nɛ́ cɩ́nɛ́, ɛ́ nɛ́ ʋ bɔ́sʋ́ bʋlɛ́: "Háálɔ, ŋ́ ná nɩɛ ná? Oro wuu wɩ́ɩ́ sarɩ́ya díyoe máŋsɛ́?"
43008011	Ɛ́ nɛ́ háálɔ ná sɛ́: "Oro wuu toó, Karmɩ"ana." Ɛ́ nɛ́ Zeezi bʋ́lʋ́ rɩ́ bʋlɛ́: "Ŋ má wɩ́ɩ́ ɓʋ́ɩ́ ja. Mʋ́mʋ́ jaá, ká báá sɩ́ wɩ́bɔmɔ á."))
43008012	Ká Zeezi baa bɩrɛ aá karmɛ nɩɛ, a bʋ́lwɔ́ rɩ́ bʋlɛ́: "Ŋ nɛ́ ká dúníé nɩɛ pʋmmɔ. Nɛrɔ ná há tɩ́ŋɩ́ŋ mɛ́, pʋmmɔ ná háá pá hiẽsó sɩ́ cúólú, ʋ báá wɩ bíno sɩɛrʋ́ va."
43008013	Ɛ́ nɛ́ Farɩzɩɛ̃wa bʋ́lʋ́ rɩ́ bʋlɛ́: "Ɩ tɩɩ nyúú wɩ́ɛ́ rɛ́, ɩ bʋ́bʋl; ɩ wɩ́bʋlɛ́ ná to wɩ́laadíílé."
43008014	Ɛ́ nɛ́ Zeezi sɛ́: "Rɩŋ tɩɩ nyúú wɩ́ɛ́ nɛ́ rɩ́ŋ bʋ́bʋl má, ŋ wɩ́ɛ́ kéŋ taŋá; bee wɩ́ɛ́ ŋ ɩ́ŋ há lɛ́ ráŋ ko, a zɩ́mɩ́ŋ háá mʋ́ ráŋ má; ká ɩ́ é, ɩ́ wɩ́ŋ há lɛ́ ráŋ ɛ̃, a wɩ́ŋ háá mʋ́ ráŋ ná má ɛ̃.
43008015	Ɩ́ɩ́ dí nɩɛ sarɩ́ya, ɛ́ há cɛ́rɛ́ nɩbííne sɩ́ɛ́ mɛ́ nɛ́; ŋ é sɩɛ́ wɩ nɛ́ŋ wuu sarɩ́ya dí.
43008016	Rɩŋ é ní kúé aá dí nɛrɔ sarɩ́ya má, ŋ sarɩ́ya díí ká taŋá, bee wɩ́ɛ́ ŋ dʋŋɔ ra wɩ nɛrɔ sarɩ́ya dí; amá ŋ Ana ná há tʋ́mɩ́ŋ mɩ́nɩ́ŋ har.
43008017	Ɓa pʋ́ŋsɔ́ héíwa kíŋse kɛnɔ sɩɛrʋ, a bʋlɛ́ rɩ́ nɩɛ bɛllɛ há tɛ́ wɩ́ɩ́ sɩɛ́da, ʋ ká taŋá rɛ́.
43008018	Ŋ tɛ́ sɩɛ́da aá páŋ tɩɩ nɛ́, ŋ Ana ná há tʋ́mɩ́ŋ, má tɛ́ sɩɛ́da aá páŋ nɛ́."
43008019	Ɛ́ nɛ́ ɓa bɔ́sʋ́: "Ɩ Ana mɩŋ nɛɛ́?" Ɛ́ nɛ́ Zeezi sɛ́: "Ɩ́ wɩ́ŋ ɛ̃, a wɩ́ŋ Ana má ɛ̃. Rɩɩ́wa fa ɩ́ŋ rɛ́, ɩ́ faá zɩ́mɩ́ŋ Ana má rɛ́."
43008020	Zeezi bʋ́l wɩ́ɛ́ nyáŋ wuu, rʋʋ mɩŋ Wɩcʋɔlɩjɩzeno sɩɛrʋ nɛ́ aá karmɛ nɩɛ; a ké lɛ́l satɔ́ɔ́rpálɔ ɓɩɛ dɩhéé. Nɛ́ŋ wuu wɩ ísé kánʋ́, bee wɩ́ɛ́ ʋ tɛ́ŋ ha wɩ péré.
43008021	Ká Zeezi sɩɛ́ baa bʋ́lwɔ́ rɩ́ bʋlɛ́: "Ŋ sɩ́ col ká rɩ́ɩ́wa ko aá jáŋ, amá ɩ́ sɩ́ sʋ́sɩ́wa wɩ́bɔmɔ sɩɛrʋ; ɩ́ sɩɛ́ wɩ́ŋ dɩmʋ́ʋ́lɛ wuó mʋ́."
43008022	Zuwifiwa sɩɛ́ isi aá bɔ́sɩ́wɔ́ tɩɩ: "Ʋʋ́ já rʋ́ʋ́ ɓʋ́ʋ́ tɩɩ rɩ́ yáá, ʋ há sɛ́: 'Ɩ́ wɩ́ŋ dɩmʋ́ʋ́lɛ wuó mʋ́?' "
43008023	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ ká tíé rɛɛ́ nɩɛ nɛ́, ŋ é ká nyúú rí nɛ́ŋ rɛ́. Ɩ́ lɛ́ dúníé né ní; ŋ é sɩɛ́ wɩ dúníé né lɩ́ɛ́.
43008024	Ɛ́ nɛ́ tɛ, ŋ sɩ́ɩ́wa sɩ́ sʋ́sɩ́wa wɩ́bɔmɔ sɩɛrʋ. Rɩɩ́wa dé wɩ lɛ́ɛ́ dí, rɩŋ ká nɛ́ŋ ná ŋ há sɩ́ŋ kɔ́ʋ́, ɩ́ɩ́ sʋ́sɩ́wa wɩ́bɔmɔ sɩɛrʋ nɛ́."
43008025	Ɛ́ nɛ́ ɓa bɔ́sʋ́ bʋlɛ́: "Áŋ rɩ́ kɛ́ɩ́?" Ɛ́ nɛ́ Zeezi sɛ́: "Ŋ há bʋ́lʋ́ ná pɛ́ɩ́wa ŋ karmɛ́ púle wuu mí.
43008026	Ŋ ha wo wɩ́ɛ́ ɓɩkana bʋl aá cáásɩ́wa, a wólli wɩ́ɛ́ ɓɩkana má mɛ́ tɩŋ aá dííwa sarɩ́ya má; amá nɛrɔ ná há tʋ́mɩ́ŋ ká taŋá nɛ́ŋ rɛ́, wɩ́ɛ́ ná sɩɛ́ ŋ há nɩ́ɛ́ ʋ rɩ́, ɓa nɛ́ ŋ bʋl aá pá dúníé nɩɛ."
43008027	Ɓa wɩ nɩ́ɛ́, rʋʋ Ana Wɩɩsɛ wɩ́ɛ́ nɛ́ ʋ bʋ́bʋl.
43008028	Ɛ́ nɛ́ Zeezi sɩɛ́ bʋl pɔ́wɔ́ bʋlɛ́: "Tɛ́ŋ ná mɛ́ ɩ́ háá kóó ka Nɩbiino Bio rɩ́ɩ́ ɓɔ́ bána rɩ́, ɛ́ mɛ́ nɛ́ rɩ́ɩ́wa zɩ́mɩ́ŋ há ká nɛ́ŋ ná; ɩ́ sɩ́ zɩŋ rɩ́ŋ wɩ́ŋ tɩɩ wɩ́cólle níí a, amá ŋ Ana há pí wɩ́ɛ́ ná mákɩ́ŋ nɛ́, ŋ má pi aá kármɩ́wa.
43008029	Nɛrɔ ná há tʋ́mɩ́ŋ wɩ́ŋ píé tá ŋ dʋŋɔ, amá ʋ mɩ́nɩ́ŋ har; bee wɩ́ɛ́ ŋ wɩ́"állɛ ká wɩ́ɛ́ ná háá tɔ́rʋ́ sɩɛrʋ nɛ́, kál wuu."
43008030	Zeezi há bʋ́l ɛ́, nɩɛ ɓɩkana lɔ́ʋ́ wɩ́ɛ́ dí.
43008031	Zeezi sɩɛ́ bʋl pá Zuwifiwa ná há lɔ́ʋ́ wɩ́ɛ́ dí a bʋlɛ́: "Rɩɩ́wa nɩ́ɩ́ tɩŋ wɩ́ɛ́ ná ŋ há píé kármɩ́wa wérí, ɩ́ sɩ́ áŋ karmɩbɛ́lɛ́ tɩɩ.
43008032	Ɩ́ sɩ́ zɩŋ taŋá, ká taŋá sɩɛ́ sɩ́ lɛ́ɩ́wa tá rɩ́ɩ́wa tɩ́llɩ́wa tɩɩ."
43008033	Ɛ́ nɛ́ ɛ́ Zuwifiwa sɛ́: "Á ká Abɩrahaŋ duo ní, nɛ́ŋ wuu ha wɩ́rá kɛ́sɛ́, á ɔ́ʋ́ yósi ná; beé mí sɩɛ́ ɩ sɛ́ ráá sɩ́ ko tɩ́llɩ́rá tɩɩ?"
43008034	Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, nɛrɔ ná wuu háá a wɩ́bɔmɔ, ɩ ká wɩ́bɔmɔ yómo ní.
43008035	Ká yómo sɩɛ́ to jaa bíí wuu; jaa tɩ́na bio é ká jaa bio ní wuu.
43008036	Ɛ́ wɩ́ɛ́, rɩ Bio ní ɛ́ɛ́ ɩ́ tɩ́llɩ́wa tɩɩ, ɩ́ tɩ́ɩ́wa tɩɩ ɓóŋ.
43008037	Ŋ ɩ́ɔ̃́ rɩ́ɩ́wa ká Abɩrahaŋ duo ní; ká ɩ́ jɩ́jáŋ mɩɩsɛ lɩ́sɛ, bee wɩ́ɛ́ ŋ wɩ́bʋlɛ́ wɩ́ɩ́wa dɩlla zʋ́ɛ́.
43008038	Wɩ́ɛ́ ná ŋ Ana há mákɛ́ páŋ nɛ́ ŋ bʋ́bʋl, ká ɩ́ má ɩ́"a wɩ́ɛ́ ná ɩ́ áná há mákɛ́ pɛ́ɩ́wa."
43008039	Ɛ́ nɛ́ ɓa lɩ́sɛ nʋɔ bʋlɛ́: "Á áná nɛ ká Abɩrahaŋ." Ɛ́ nɛ́ Zeezi bʋl pɔ́wɔ́ bʋlɛ́: "Rɩɩ́wa fa ká Abɩrahaŋ bɛ́lɛ́ rɛ́, ɩ́ faá ɩ́"a wɩ́"állɛ ná Abɩrahaŋ há ɛ́ɛ́ nɛ́.
43008040	Mʋ́l néé mí, taŋá nɛ́ ŋ nɛ Wɩɩsɛ rɩ́, a pii bʋl pɛ́ɩ́wa, ká arɩ́ ɛ́ wuu, ɩ́ jɩ́jáŋ mɩɩsɛ lɩ́sɛ nyɛ. Abɩrahaŋ sɩɛ́ ha wɩ nyɛ wɩ́ɩ́ duo ɛ́ɛ́.
43008041	Ɩ́ áná háá tʋŋ ɛ́ nɛ́, ɩ́ tʋ́tʋŋ." Ɛ́ nɛ́ Zuwifiwa ná sɛ́: "Á to mɛŋgabɛ́lɛ́; Wɩɩsɛ dʋŋɔ nɛ́ kárá Ana."
43008042	Ɛ́ nɛ́ Zeezi bʋl pɔ́wɔ́: "Rɩ Wɩɩsɛ ɓɩɛ́na fa kɛ́ɩ́wa Ana rɛ́, ɩ́ faá cóllíŋ rí. Ŋ lʋ́ʋ́ rɩ́ nɛ́ a ko; ŋ wɩ́ŋ tɩɩ mɛ́ kúé, ʋ nɛ́ tʋ́mɩ́ŋ.
43008043	Beé sɩɛ́ tɛ, ɩ́ wɩ́ŋ wɩ́bʋlɛ́ ná mʋ́ʋ́la wuó nɛ́? Ɩ́ há wʋ́ɔ́ wuó zesi ná wɩ́ɛ́ nɛ́.
43008044	Ɩ́ áná nɛ́ ká Sɩtaanɛ, ɩ́ sɩɛ́ já rɩ́ɩ́wa tʋ́mɩ́wa áná cólle ní. Ʋ ká nɩɓʋ́r rɛ́, dúníé púle wuu mí. Ʋ ha wɩ taŋá tɩ́ŋɛ́ ná, bee wɩ́ɛ́ taŋá tóú mí. Rʋʋ nɩ́ɩ́ nyɛ nyɩɛrʋ má, ʋ mála nɛ́ ɛ́. Ʋ ká nyɛtɩ́ŋ rɛ́, nyɩɛrʋ wuu áná nɛ́.
43008045	Amá ŋ é háá bʋl wɩ́táŋsɛ ná nɛ́, ɩ́ wɩ́ŋ wɩ́ɛ́ lɛ́ɛ́ aá dí.
43008046	Ɩ́ orí rí wóŋ wɩ́zɔkɩ́ aá makɛ? Rɩŋ sɩɛ́ bʋl wɩ́táŋsɛ, beé rí tɛ ɩ́ wɩ́ŋ wɩ́ɛ́ lɛ́ɛ́ aá dí?
43008047	Rɩ nɛrɔ ká Wɩɩsɛ nɛ́ŋ, ʋʋ́ nɛ Wɩɩsɛ wɩ́bʋlɛ rɛ́; ɩ́ é to Wɩɩsɛ nɩ́ɛ́, ɛ́ nɛ́ tɛ ɩ́ wʋ́ʋ́ wɩ́bʋlɛ ná zesi."
43008048	Ɛ́ nɛ́ Zuwifiwa ná bʋl pá Zeezi bʋlɛ́: "Á wɩ taŋá kené ráá bʋlɩ́ ká kaŋtɔ́ŋ nɩzɩ́nɛ́ rɛ́, a lɛ Samari?"
43008049	Ɛ́ nɛ́ Zeezi sɛ́: "Kaŋtɔ́ŋ wɩ́ŋ zɩ́nɛ́, ŋ Ana nɛ́ ŋ zízíl, ká ɩ́ é lʋ́lɔ́rɩ́ŋ."
43008050	Ŋ waá ja rɩ́ŋ píŋsíŋ tɩɩ. Nɛ́ŋ rɩ́ɩ́ jáŋ píŋse. Ɛ́ tɩ́na nɩ́ɩ́ á rʋ́ʋ́ dí nɩɛ sarɩ́ya.
43008051	Taŋá nɛ́ ŋ bʋ́bʋ́lɩ́wa rɩ́, nɛrɔ ná wuu há láŋ wɩ́bʋlɛ́ nyáŋ aá tɩ́ŋwɔ́, ʋ tɩ́na waá sʋwɛ, bírí.
43008052	Ɛ́ nɛ́ Zuwifiwa ná bʋl pɔ́ʋ́ bʋlɛ́: "Mʋ́l néé mí é, á ɩ́ɔ̃́ zɩŋ rɩ́ kaŋtɔŋ ɓɩɛ́na zɩ́nɩ́ rɛ́. Abɩrahaŋ sʋ́wɔ́, Wɩɩsɛ wɩ́laabʋlla má sʋsɛ, ká rɩɩ sɛ́, rɩ nɛ́ŋ tɩ́ŋɩ́ wɩ́bʋlɛ́, ʋ tɩ́na waá sʋwɛ, bírí.
43008053	Ɩ nɛ́ kɩ́rá naabál Abɩrahaŋ há sʋ́wɛ́? Wɩɩsɛ wɩ́laabʋlla má sʋ́sɔ́ rɛ́. Ɩ má sɩɛ́ píí tɩɩ makɛ rɩɩ ká beé rí?"
43008054	Ɛ́ nɛ́ Zeezi bʋ́lwɔ́ rɩ́ bʋlɛ́: "Rɩŋ tɩɩ gɩ́rɔ́ aá píŋsíŋ tɩɩ, ʋ to píŋsé. Ŋ Ana ná ɩ́ há sʋ́ʋ́ nɛ́ kɛ́ɩ́wa Wɩɩsɛ, ká wʋ́ʋ́ ɛ̃ má, ʋ nɩ́ɩ́ píŋsíŋ. Ŋ é ʋ́ʋ̃́; rɩŋ kúó bʋl rɩ́ŋ wʋ́ʋ́ ɛ̃, ŋ bɩ́rmɛ́ nyɛtɩ́ŋ, a nɩ́ɩ́wa há ká nyɛtɩ́ɩ́ná nyɛ. Ŋ sɩɛ́ ʋ́ʋ̃́, aá zílú nʋɔ sɛ́.
43008056	Ɩ́ naabál Abɩrahaŋ há nɩ́ŋ tápʋl koolí wɩ́ɛ́, ʋ ísó gʋ́nnɛ satɔrɔ́ rɛ́, ʋ háá á rʋ́ʋ́ ná ɛ́ kal wɩ́ɛ́. Ʋ sɩɛ́ nóú má, a isi jʋɔsɛ."
43008057	Ɛ́ nɛ́ Zuwifiwa ná bʋ́lʋ́ rɩ́ bʋlɛ́: "Ɩ bɩŋsɛ wɩ mɛɛ́sɛllɛ rɩ́ fí péré, ká ɩ sɛ́ rɩ́ɩ́ ná Abɩrahaŋ?"
43008058	Ɛ́ nɛ́ Zeezi bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, ɓa kúó aá lʋl Abɩrahaŋ, rɩŋ é mɩ́nɔ́."
43008059	Ɛ́ nɛ́ ɓa de isi pa dɔ́wʋ́ɔ́, rɩ́wɔ́ yosi Zeezi. Ʋ féŋsú tɩɩ, a lʋɔrɛ mʋ́ lɛ Wɩcʋɔlɩjɩzeno ná mɛ́.
43009001	Zeezi háá colé, ʋ ná báálɔ há nyʋ́mmɛ́, rʋʋ ké ŋmɛ́nɔ nʋɔ. Ɓa lʋ́lʋ́ nyʋ́mmʋ́ ɛ́ nɛ́.
43009002	Ɛ́ nɛ́ Zeezi karmɩbɛlɛ sɩɛ́ bɔ́sʋ́ bʋlɛ́: "Karmɩ"ana, beé wɩ́ɛ́ rɛ́ ɓa lʋl báálɔ né rʋʋ nyʋ́mmɔ́, ʋ tɩɩ wɩ́bɔmɔ wɩ́ɛ́ nɛ́ yáá, ʋ lʋlla wɩ́bɔmɔ wɩ́ɛ́ nɛ́?"
43009003	Ɛ́ nɛ́ Zeezi sɛ́: "Ʋ tɩɩ wɩ́bɔmɔ wɩ́ɛ́ rá, ʋ lʋlla má wɩ́bɔmɔ wɩ́ɛ́ rá. Ʋ nyʋ́mmʋ ná taŋa ká, rɩ nɩɛ tɩŋ ɛ́ mɛ́, a ná Wɩɩsɛ háá a rʋ́ʋ́ tʋŋ tʋtʋmɩ́ ná ʋ mɛ́ nɛ́.
43009004	Pʋmmɔ ha há mɩ́nɔ́, ʋ mɔhɔ̃́ ráá tʋŋ nɛrɔ ná há tʋ́mɩ́ŋ tʋtʋmɛ́. Tɔ́ɔ́ sɩ́ ko bíri, rɩ́ nɛ́ŋ wuu sɩ́ wóllí tʋŋ.
43009005	Ŋ ha há mɩŋ dúníé sɩɛrʋ, ŋ nɛ́ ká dúníé nɩɛ pʋmmɔ."
43009006	Zeezi há bʋ́l ɛ́ ko tenni, ʋ pʋ́sɛ mɩŋtʋɔrʋ tá tíé, a kaa bu kuŋkulo. A ka kuŋkulbuulé ná mʋ́ taarɛ báálɔ ná sɩ́ɛ́ mɛ́,
43009007	ká bʋ́lʋ́ rɩ́ bʋlɛ́: "Mʋ́ púŋsí sɩ́ɛ́ Silowe vɩ́lɛ́ mɛ́." (Silowe mʋ́l nɛ́ ká: "Nɩtʋmɩ́".) Ɛ́ nɛ́ ʋ mʋ́ a púŋsi, ʋ sɩ́ɛ́ wúri, ká ʋ nɩ́ná ráŋ wérí, a bɩrɛ aá ko.
43009008	Ʋ laka nɩɛ rɩ́ nɩɛ ná wuu fa há nóú, rʋʋ kénó a fa sʋ́sʋl, ɓa sɩɛ́ bʋ́bɔsɛ náŋá bʋlɛ́: "Báálɔ né ra fa wɩ kéné aá sʋl ɓɩɛ ɛ́ rɛ́?"
43009009	Náŋa sʋ́ʋ́ nɛ́. Náŋa sʋ́ʋ́ rá, rʋ́ʋ́ nɩ́ɩ́sɩ́nɔ́ŋ rɛ́. Ká báálɔ ná má sɛ́: "Ŋ tɩɩ tɩɩ nɛ́."
43009010	Ɛ́ nɛ́ ɓa bɔ́sʋ́ bʋlɛ́: "Ɩ á ɛrɛ́wa ɩ sɩ́ɛ́ wúri?"
43009011	Ɛ́ nɛ́ ʋ sɛ́: "Báálɔ ná ɓa háá yɩ́rɛ Zeezi, ʋ nɛ́ bú kuŋkulo a aa táárɩ́ŋ sɩ́ɛ́, ká bʋlɩ́ŋ kaa mʋ́ púŋsi Silowe vɩ́lɛ́ mɛ́. Ɛ́ nɛ́ ŋ mʋ́ a púŋsi, a nɩ́ná ráŋ."
43009012	Ɛ́ nɛ́ ɓa bɔ́sʋ́ bʋlɛ́: "Ɛ́ báálɔ sɩɛ́ mɩŋ nɛɛ́?" Ɛ́ nɛ́ ʋ sɛ́: "Ŋ wɩ ɛ̃."
43009013	Ɛ́ nɛ́ ɓa ka báálɔ ná fá há nyʋ́mmɛ́, a kaa mʋ́ Farɩzɩɛ̃wa rɩ́.
43009014	Zuwifiwa fɩɛlɛ́ tápʋl nɛ́ sɩɛ́, Zeezi bu kuŋkulo ná, a pii dúóri nyʋmmɔ ná.
43009015	Ɛ́ nɛ́ Farɩzɩɛ̃wa ná sɩɛ́ baa bɔ́sʋ́, rɩ́wɔ́ ná, ʋ há á ɛ́wa, ká ʋ sɩ́ɛ́ bel aá ná ráŋ. Ɛ́ nɛ́ ʋ bʋl pɔ́wɔ́ bʋlɛ́: "Kuŋkulbuulé mʋɔ́ nɛ́ ʋ aa láárɩ́ŋ sɩ́ɛ́ mɛ́, ŋ kaa mʋ́ púŋsi, ŋ sɩɛ́ wúri."
43009016	Ɛ́ nɛ́ Farɩzɩɛ̃wa ná náŋa sɛ́: "Báálɔ né há tʋ́ŋ tʋtʋmɩ́ né, ʋ wɩ Wɩɩsɛ lɩ́ɛ́, bee wɩ́ɛ́ ʋ wɩ fɩɛlɛ́ tápʋl wɩ́ɛ́ tɩŋ." Ká náŋa má sɛ́: "Wɩ́bɔŋ"ár sɩ́ wólli wɩ́nyáŋsɛ nyáŋ a?" Ɛ́ nɛ́ nʋbámmá zʋ́wɔ́ pɛ́kɛ.
43009017	Ɛ́ nɛ́ ɓa bɔsɛ nyʋmmɩdúóri ná bʋlɛ́: "Ɩ́ má rɩ́, áŋ rɩ́ ká ɛ́ báálɔ há wúrí sɩ́ɛ́?" Ɛ́ nɛ́ ʋ sɛ́: "Ʋ ká Wɩɩsɛ wɩ́laabʋ́llʋ́ rɛ́."
43009018	Zuwifiwa sɩ́dííre ná sɛ́ ɓa waá láá dí, rɩ báálɔ ná fa nyʋ́mmɔ́, ká ʋ sɩ́ɛ́ wúri, ká bʋl rɩ́wɔ́ yɩ́rʋ́ áná rɩ́rʋ́ maá rɩ́wɔ́ ko.
43009019	Ɓa ko, ɓa bɔ́sɩ́wɔ́ bʋlɛ́: "Ɩ́ bio ní ká báálɔ né? Ɩ́ sɩ́ɩ́wa lʋ́lʋ́ rʋʋ nyʋ́mmɔ́ rɛ́?" Ʋ á ɛrɛ́ rɛ́ a nɩ́ná mʋ́l néé mí?
43009020	Ɛ́ nɛ́ báálɔ ná áná rɩ́rʋ́ maá sɛ́: "Óó! Á bio ní, a lʋ́lʋ́ rʋʋ nyʋ́mmɔ́ rɛ́.
43009021	Amá á wʋ́ʋ́ sɩɛ́ há cɩ́ ɛ́wa a nɩ́ná ráŋ zaa é ɛ̃, á wɩ nɛ́ŋ ná má há wúrú sɩ́ɛ́ ɛ̃. Ɩ́ bɔ́sʋ́ tɩɩ ná, ʋ to heŋbié, ʋ sɩ́ máŋsɛ pɛ́ɩ́wa."
43009022	Ʋ áná rɩ́rʋ́ maá faá fá Zuwifiwa sɩ́dííre ná; ɛ́ nɛ́ tɛ́ ɓa bʋl ɛ́, bee wɩ́ɛ́ ɓa ɩ́ɔ̃́ rɩ́ Zuwifiwa vʋ́ʋ́rɔ́ bʋlɛ́, rɩ nɛrɔ wuu sɛ́ Zeezi ká Wɩɩsɛ Nɩlɩsɛ, rɩ́wɔ́ kírí tɩ́na ɓa cémejaa mɛ́.
43009023	Ɛ́ nɛ́ ɓa sʋ́ʋ́ to heŋbié, rɩ́wɔ́ bɔ́sʋ́ tɩɩ, rʋ́ʋ́ máŋsɛ pɔ́wɔ́ ɛ́.
43009024	Ɛ́ nɛ́ Farɩzɩɛ̃wa baa yɩ́rɛ báálɔ ná fa há ká nyʋ́mmʋ́, ʋ tuu peri, ɓa bʋ́lʋ́ rɩ́ bʋlɛ́: "Fá Wɩɩsɛ ká bʋl taŋá; á ɩ́ɔ̃́ rɩ́ báálɔ né ká wɩ́bɔŋ"ár rɛ́."
43009025	Ɛ́ nɛ́ báálɔ ná sɛ́: "Rʋʋ ká wɩ́bɔŋ"ár má, ŋ é wɩ ɛ̃; ŋ taŋa ɛ̃ wɩ́ɩ́ balá rɛ́, ʋ nɛ́ ká: ŋ fa nyʋ́mmɔ́ rɛ́, ká zaa nɩ́ná ráŋ."
43009026	Ɛ́ nɛ́ ɓa bɔ́sʋ́ bʋlɛ́: "Ʋ á ɛrɛ́wa ká wúrí sɩ́ɛ́ pɛ́ɩ́?"
43009027	Ɛ́ nɛ́ báálɔ ná bʋ́lwɔ́ rɩ́ bʋlɛ́: "Ŋ fa lá sɩ́ɛ́ bʋ́lʋ́ pɛ́ɩ́wa rɛ́, ká ɩ́ wɩ́ŋ zésé. Bee wɩ́ɛ́ rɛ́ ɩ́ sɩ́ŋ baa ɓáásɛ bʋ́lʋ́ tɩɩ tɩɩ pɛ́ɩ́wa? Ɩ́ máá já rɩ́ɩ́wa ɔ́ʋ́ karmɩbɛlɛ nɛ́?"
43009028	Ɓa de ísú zome mí, a bʋlɛ́: "Ɩ nɛ́ kɔ́ʋ́ karmɩbíí, á é ká Moyizi karmɩbɛlɛ nɛ́.
43009029	Moyizi é, á ɩ́ɔ̃́ rɩ́ Wɩɩsɛ bʋ́l wɩ́ɛ́ pɔ́ʋ́ rɛ́, amá báálɔ né, á wʋ́ʋ́ há lɛ́ ráŋ ɛ̃!"
43009030	Ɛ́ nɛ́ báálɔ ná sɛ́: "Wɩ́gɩrɩ́ rá sɩɛ́! Rɩɩ́wa wʋ́ʋ́ há lɛ́ ráŋ ɛ̃ má, ʋ nɛ́ sɩɛ́ wúríŋ sɩ́ɛ́.
43009031	Á ɩ́ɔ̃́ rɩ́ Wɩɩsɛ wɩ wɩ́bɔŋ"aará zesi; amá ʋʋ́ zesi nɛrɔ ná háá búú, a saŋ aá tɩ́ŋʋ́ cólle ní.
43009032	Ɓa há lʋ́l nɩbííno rʋʋ nyʋ́mmɔ́, nɛrɔ a ʋ sɩ́ɛ́ wúri, á ha wʋ́ʋ́ nɩ́ɛ́ ná.
43009033	Rɩ báálɔ ná to Wɩɩsɛ nɩtʋmɩ́, ʋ wɩ wɩ́ɩ́ nyɛ wuó a."
43009034	Ɛ́ nɛ́ ɓa bʋ́lʋ́ rɩ́ bʋlɛ́: "Ɩ wuu ká wɩ́bɔmɔ nɛ́, ɓa lʋl wɩ́bɔmɔ sɩɛrʋ, ká ɩ má jɩ́ja rɩ́ɩ́ kármɩ́rá?" Ká kírú, ʋ lɛ cémejaa ná mɛ́.
43009035	Zeezi nɛ, rɩ ɓa kírí báálɔ ná. Ʋ mʋ́ nóú, a bɔ́sʋ́ bʋlɛ́: "Ɩ lá Nɩbiino Bio wɩ́ɛ́ dí rí?"
43009036	Ɛ́ nɛ́ báálɔ ná bɔsɛ Zeezi bʋlɛ́: "Karmɩ"ana, áŋ rɩ́ ká ɛ́ Nɩbiino Bio, rɩ́ŋ lɔ́ʋ́ wɩ́ɛ́ dí?"
43009037	Ɛ́ nɛ́ Zeezi sɛ́: "Ɩ nóú; ʋ nɛ́ ká nɛrɔ né háá bʋ́lɩ́ rɩ́ mʋ́l néé mí nyɛ."
43009038	Ɛ́ nɛ́ báálɔ ná tuwi ɓírmi tíé, a cʋɔlɛ Zeezi ká bʋlɛ́: "Nyuutɩna, ŋ lɔ́ɔ́ dí rí."
43009039	Ɛ́ nɛ́ sɩɛ́ Zeezi sɛ́: "Ŋ kó dúníé, sarɩ́ya oro wɩ́ɛ́ rɛ́: Rɩ́ nɩɛ ná há nyʋ́mmɛ́ sɩ́sɛ́ wúnni, ká rɩ́ nɩ́ɛ́ ná má háá ná ráŋ nyʋmmɛ."
43009040	Farɩzɩɛ̃wa náŋa há mɩ́nʋ́ laka, a nɛ wɩ́ɩ́ ná ʋ há bʋ́lɛ́, ɓa bɔ́sʋ́ bʋlɛ́: "Á má sɩɛ́ ká nyʋ́mmá rɛ́?"
43009041	Ɛ́ nɛ́ Zeezi bʋl pɔ́wɔ́ bʋlɛ́: "Rɩɩ́wa fa ká nyʋ́mmá rɛ́, ɓa waá bʋlɩ́wa ká wɩ́zɔ́krá, amá ɩ́ há sɩ́ɩ́waá ná ráŋ rɛ́, ɩ́ɩ́ dé a wɩ́zɔkra nɛ́ wuu."
43010001	Ká Zeezi sɩɛ́ máŋsɛ pɔ́wɔ́ bʋlɛ́: "Taŋá wuu ní ŋ bʋl aá pɛ́ɩ́wa: Nɛrɔ ná wuu há wɩ dánnʋɔ nɛ́ tɩ́ŋɛ́ aá zʋ petuu, ká tɩŋ zeŋ ní ɓéri aá cíksi ráŋ, ʋ tɩ́na ká gaarɔ nɛ́, gabɩbar tɩɩ.
43010002	Amá nɛrɔ ná é há tɩ́ŋ petuu dánnʋɔ nɛ́ aá zʋ, ʋ nɛ́ ká pieŋse penʋɔlɔ.
43010003	Dánnʋpɔ́ɔ́rɔ wúri pɔ́ʋ́ nɛ́, ʋ zʋ. Ʋ pieŋse má ʋ́ʋ̃́ liŋó. Ʋʋ́ yɩ́rwɔ́ yɩra nɛ́, balá baláwa, ɓa ko mʋ́ lɛ.
43010004	Rɩ ɓa lɩ́ɔ́ tenni, ʋ la sɩ́ɛ́ a yɩ́rɛ, ká ɓa tɩŋ, bee wɩ́ɛ́ ɓa wuu ʋ́ʋ̃́ liŋó.
43010005	Ɓa wɩ nɩhʋɔrɔ é míí tɩŋ; ɓa wʋ́ʋ́ liŋó ɛ̃, ɓaá fá nɛ́, ká tɔ́ʋ́."
43010006	Zeezi sʋ́ɔ́lɛ ɛ́ nɛ́ pɔ́wɔ́, ká ɓa wʋ́ʋ́ mʋ́l nɩ́ɛ́.
43010007	Ɛ́ nɛ́ Zeezi baa bʋl pɔ́wɔ́ bʋlɛ́: "Taŋá nɛ́ ŋ bʋl aá pɛ́ɩ́wa, ŋ nɛ́ ká pieŋse jaa dánnʋɔ.
43010008	Nɩɛ ná wuu há láŋ sɩ́ɛ́ ko, dé ká gaara nɛ́, gabɩbara dʋŋɔ. Ɛ́ nɛ́ pieŋse wʋ́ɔ́ zésé.
43010009	Ŋ nɛ́ ká dánnʋɔ. Nɛrɔ ná há tɩ́ŋɩ́ŋ zʋ, ŋ sɩ́ la tɩ́na tá. Ʋ sɩ́ lɛ, ká ko aá zʋ, a ná ɓɩdííle aá dí.
43010010	Gaarɔ é kúó rʋ́ʋ́ ga nɛ́, a ɓʋ́ʋ́sɛ, ká zɔkɛ zɔ́krʋ. Amá ŋ é kúó, rɩ́ nɩbííne ná hiẽsó ní kɩ́ŋkáŋ maahʋ̃́.
43010011	"Ŋ ká penʋɔlɩwero ní. Penʋɔlɩweró tɩ́ŋʋ́ pieŋse wɩ́ɛ́ púú mɩɩsɛ nɛ́ lenni sʋʋ.
43010012	Amá nɛrɔ ná há wɩ pieŋse tɛ, ká la aá nʋɔlɛ ká rɩ́wɔ́ túmú, rʋʋ nɛ́ ná dííro rʋʋ́ kó, ʋʋ́ fá nɛ́ ká tá pieŋse, dííro ko kɛsɛ náŋa, ká náŋa pɩsɛ.
43010013	Ʋʋ́ fá ɛ́, bee wɩ́ɛ́ ʋʋ́ nʋ́ɔ́lʋ́ ká rɩ́wɔ́ túmú ní. Pieŋse ná hiẽsó tóú sɩ́ɛ́ wɩ́ɩ́.
43010014	"Ŋ nɛ́ ká penʋɔlɩwero. Ŋ ɩ́ŋ pieŋse, ká ɓa má zɩ́mɩ́ŋ,
43010015	anɛ ŋ Ana há ɩ́ŋ, ká ŋ má zɩ́mʋ́ ɛ́. Ɛ́ nɛ́ ŋ píŋ mɩɩsɛ lenni sʋʋ, ŋ pieŋse wɩ́ɛ́.
43010016	Ŋ ha kéŋ pieŋse náŋa, ɓa to petuu né sɩɛrʋ. Ʋ sɩɛ́ mɔhɔ̃́ rɩ́ŋ jaa kɛ́sɩ́wɔ́ má ko rí; ɓa sɩ́ nɩ́ŋ liŋó, a ko zʋ náŋa ná sɩɛrʋ, rɩ́wɔ́ wuu a petuu balá pieŋse, rɩ́ penʋɔlɔ balá nʋ́nʋɔlɛ.
43010017	"Ŋ Ana cóŋ, ŋ há táŋ mɩɩsɛ páŋ pieŋse ká rɩ́ŋ bɩrla, wɩ́ɛ́.
43010018	Nɛ́ŋ wɩ́ŋ mɩɩsɛ wuó lɩ́sɛ, ŋ nɛ́ có ŋ pii tá pá; ŋ kéŋ tíŋ rɩ́ŋ píŋ mɩɩsɛ pá, a ka tíŋ rɩ́ŋ bɩrla má. Ŋ Ana há páŋ tíŋ ná nɛ́ ɛ́."
43010019	Ɛ́ nɛ́ Zuwifiwa sɩ́dííre ná baa ɔsɛ caksɛ náŋá mɛ́, ʋ wɩ́bʋlɛ́ ná wɩ́ɛ́.
43010020	Ɓa ɓɩkana sɛ́: "Kaŋtɔŋ bɔ́ŋ rɛ́ mɩ́nʋ́ nyúú mí, ʋʋ́ gáásʋ́ nɛ́, ɩ́ɩ́ zésú rɩ́ɩ́wa a beé?"
43010021	Ká náŋa má sɛ́: "Kaŋtɔŋ bɔmɔ há mɩŋ nɛrɔ nyúú mí, ʋ wɩ́bʋlɛ́ rá tóú wɩ́ɛ́ ná. Rɩ kaŋtɔŋbɔmɔ mɩŋ nɛrɔ nyúú mí, ʋ sɩ́ wólli nyʋmma sɩ́sɛ wúnni?"
43010022	Tɔ́ɔ́ lɩ́ɔ́, Zuwifiwa sɩɛ́ isi aá díwó cana oro, jɩwúri cana ná há ká Wɩcʋɔlɩjɩzeno sɛsɛ́ cana, Zerizalɛmɛ mɛ́.
43010023	Zeezi sɩɛ́ zʋ Wɩcʋɔlɩjɩzeno, a gʋɔrɛ aá va záwára sɩɛrʋ, záwára ná ɓa háá yɩ́rɛ Salomoŋ záwára.
43010024	Zuwifiwa sɩ́dííre ko kílú, ká bɔ́sʋ́ bʋlɛ́: "Kal beé rí ɩɩ́ a rɩ́ɩ́ mákɩ́ tɩɩ párá, á há dɛ́llɛ́ aá gúl? Rɩɩ nɛ́ ká Kirisi ná, ɩ caasɛ bʋl párá."
43010025	Ɛ́ nɛ́ Zeezi bʋl pɔ́wɔ́ bʋlɛ́: "Ŋ lá sɩɛ́ bʋ́lʋ́ pɛ́ɩ́wa rɛ́, ká ɩ́ wɩ lɛ́ɛ́ dí. Tʋtʋ́ŋwere ná ŋ há ɛ́ɛ́ ŋ Ana dóé mí, ɓa mákɩ́ŋ há ká nɛ́ŋ ná má tɩɩ pɛ́ɩ́wa rɛ́.
43010026	Amá ɩ́ há tóŋ píéŋsé, ɩ́ wɩ́ŋ wɩ́ɛ́ lɛ́ɛ́ dí.
43010027	Ŋ pieŋsé zésíŋ liŋó wérí; ŋ ɩ̃́wɔ́, ká rɩŋ yɩ́rɔ́, ɓa tɩ́ŋɩ́ŋ mɛ́.
43010028	Ŋ pɔ́wɔ́ mɩɩsɛ ná há waá tenni, ɓa waá yʋ́ksɛ, ká nɛ́ŋ toó, a wóllíwó aá la ŋ nɛ́sɛ mɛ́.
43010029	Ŋ Ana ná há píwó páŋ, ʋ kɛ óŋ wuu; nɛ́ŋ sɩɛ́ toó, a wóllíwó aá la ʋ nɛ́sɛ mɛ́.
43010030	Ŋ rɩ́rɩ́ŋ Ana wuu ká óŋ balá rɛ́."
43010031	Ɛ́ nɛ́ Zuwifiwa sɩ́dííre baa pa dɔ́wʋ́ɔ́, rɩ́wɔ́ yósú.
43010032	Ɛ́ nɛ́ Zeezi bɔ́sɩ́wɔ́ bʋlɛ́: "Ŋ Ana páŋ dóé ŋ tʋŋ tʋtʋ́ŋwere ɓɩkana ɩ́ sɩ́ɛ́ ná; ɛ́ tʋtʋ́ŋwere orí wɩ́ɛ́ rɛ́ sɩɛ́, ɩ́ jɩ́ja rɩ́ɩ́wa yósíŋ ɓʋ́?"
43010033	Ɛ́ nɛ́ Zuwifiwa sɩ́dííre ná sɛ́: "Á wɩ́ɩ́ yosi tʋtʋ́ŋwérí wuu wɩ́ɛ́, ɩ há tʋ́ksɛ́ Wɩɩsɛ, ɛ́ wɩ́ɛ́ nɛ́ á jɩ́ja ráá yósí. Ɩ má nɩbíŋ há píí tɩɩ makɛ Wɩɩsɛ!"
43010034	Ɛ́ nɛ́ Zeezi bʋl pɔ́wɔ́ bʋlɛ́: "Ɓa pʋ́ŋsɩ́wa kíŋse kɛnɔ sɩɛrʋ bʋlɛ́ Wɩɩsɛ sɛ́: 'Ɩ́ ká wɩŋsa nɛ́.'
43010035	Nɛ́ŋ wɩ ɛ́ pʋ́ŋsɛ wuo kaá tɔ tɩ́ŋtɔ́ɛ́. Rɩ Wɩɩsɛ nɛ́ kéŋ nɩɛ ná ɓa há pʋ́ŋsɛ kɛnɔ ná pá, aá yɩ́rɛ wɩŋsa,
43010036	ʋ cɩ́ ɛrɛ́wa, ɩ́ sɛ́ rɩ́ŋ tʋ́ksɛ́ Wɩɩsɛ, ŋ há sɛ́ rɩ́ŋ ká Wɩɩsɛ Bio! Ŋ é nɛ́ŋ ná Wɩɩsɛ há lɩ́sɛ́ a tʋ́mɩ́ŋ dúníé mí.
43010037	Rɩŋ nɛ́ wɩ́ŋ Ana tʋtʋmɛ́ tʋŋ, ɩ́ sɩ́ŋ láá dí.
43010038	Amá rɩŋ Ana tʋtʋmɛ́ é ní rɩ́ŋ tʋ́tʋŋ, rɩɩ́wa wɩ́ŋ lɛ́ɛ́ dí má, ɩ́ a yardá ɛ́ tʋtʋmɛ́ é mí, a makɛ rɩ́ɩ́wa tɩ́ŋwɔ́ mɛ́, a zɩŋ rɩ́ŋ Ana mɩ́nɩ́ŋ mɛ́, káŋ má mɩ́nɩ́ŋ Ana mɛ́."
43010039	Ɓa baa de isi aá jɔ́ʋ́ kanɛ́; amá ʋ lúó lɩ́wɔ́ nɛ́sɛ mɛ́.
43010040	Ɛ́ nɛ́ Zeezi isi daarɛ Zʋrdɛŋ fuo daarɛ́ nɔ́ŋɔ, a mʋ́ mɩ́ŋ dɩhɩ̃́ ná Zaŋ fa há kéŋ nɩɛ aá muŋsi nyii mí.
43010041	Nɩɛ ɓɩkana kó Zeezi rí. Ɛ́ nɩɛ sɛ́: "Zaŋ wɩ nyáŋwɩ́ɩ́ wuu ɛ́ɛ́, amá ʋ há bʋ́l wɩ́ɛ́ ná wuu a mʋ́ tɩɩnɛ báálɔ né mí, ɓa ká wɩ́táŋsɛ nɛ́."
43010042	Ráŋ nɛ́, nɩɛ ɓɩkana cɩ́ la Zeezi wɩ́ɛ́ dí.
43011001	Betani mí, báálɔ oro fa mɩŋ ráŋ ɓaá yɩ́rʋ́ Lazaarɛ. Ʋ nátolé ní ká Martɛ rɩ́rʋ́ maábio Maari.
43011002	Ɛ́ Maari ní kal oro bɩ́sɛ tulaalé waasɛ Nyuutɩna Zeezi naasɛ, ká kánʋ́ nyúpʋ́sɛ mʋ́ʋ́rɛ. Ʋ nánʋɔlɔ Lazaarɛ nɛ́ sɩɛ́ ɓal pʋɔlɩ́.
43011003	Ʋ nátolé ná sɩɛ́ tʋŋ, ɓa mʋ́ bʋl Zeezi mí bʋlɛ́: "Nyuutɩna, ɩ naŋnɔ́ŋcólli ná nɩ́ɩ́ wɩɩlɛ́."
43011004	Zeezi há nɛ́ ɛ́, ɛ́ nɛ́ ʋ sɛ́: "Pʋɔlɩ́ né tóú sʋ́ʋ́rpʋɔlɩ́; ʋ taŋa sɩ́ a rɩ́ Wɩɩsɛ yɩr la píŋ, rɩ́ Nɩbiino Bio tɩŋ ɛ́ mɛ́, a ná píŋ."
43011005	Zeezi sɩɛ́ fa có Martɛ rɩ́rʋ́ maábio, arɩ́wɔ́ nánʋɔlɔ Lazaarɛ wérí.
43011006	Ʋ há nɛ́ Lazaarɛ pʋɔlɩ́ ná wɩ́ɛ́, ʋ ha kénú dɩmɩnɩ́, a peri tápʋlɛ bɛlɛ,
43011007	ká sɩɛ́ bʋ́lʋ́ karmɩbɛlɛ rɩ́ bʋlɛ́: "Ɩ́ a ráá bɩrmʋ́ Ziide tíé."
43011008	Ɛ́ nɛ́ ʋ karmɩbɛlɛ bʋ́lʋ́ rɩ́ bʋlɛ́: "Karmɩ"ana, ɩ rá Zuwifiwa fa jɩ́ja rɩ́wɔ́ yosi ɓʋ́ Ziide mí, tɛ́sɩ́ɩ́ nyɛ ɓó, ká ɩ sɩ́ ráá bɩrmʋ́ ráŋ?"
43011009	Ɛ́ nɛ́ Zeezi sɛ́: "Tápʋl pírmi sɩɛrʋ, lɛ́ɛ́rɛwa fí rí bɛlɛ nɛ́ ráŋ, ɛ́ rá? Rɩ nɛrɔ nɩ́ɩ́ va wɔhɔ, ʋ wɩ ɓɩɛ mɩ́ɩ́ gɛ́nnɛ, pʋmmɔ mɩ́nɔ́, ʋ nɩ́ná ráŋ.
43011010	Amá rɩ nɛrɔ nɩ́ɩ́ va tɩ́taŋ, ʋʋ́ gɛ́nnɛ ɓɩɛ mɛ́, bee wɩ́ɛ́ ʋ wɩ pʋmmɔ kené."
43011011	Zeezi há bʋl ɛ́ tenni, ʋ báá súúró pɔ́wɔ́ a bʋlɛ́: "Á naŋnɔ́ŋɔ Lazaarɛ pɩ́ dóŋ ní, ŋ sɩɛ́ sɩ́ mʋ́ íllú."
43011012	Ɛ́ nɛ́ Zeezi karmɩbɛlɛ ná sɛ́: "Rʋʋ nɛ́ pɩ́ dóŋ é, ʋ sɩ́ dúórí."
43011013	Zeezi faá bʋl Lazaarɛ sʋʋ wɩ́ɛ́ nɛ́, ká ʋ karmɩbɛlɛ é bɩɩnɛ rʋʋ́ bʋl dóŋ tɩɩ pɩ́nɛ wɩ́ɛ́ nɛ́.
43011014	Ɛ́ nɛ́ Zeezi sɩɛ́ caasɛ bʋl pɔ́wɔ́ bʋlɛ́: "Lazaarɛ sʋ́wɔ́.
43011015	Ŋ há to ráŋ ná tɔ́rɩ́ŋ sɩɛrʋ, ɩ́ wɩ́ɛ́, a makɛ rɩ́ɩ́wa áŋ yardá. Ɩ́ a ráá mʋ́ʋ́ rɩ́."
43011016	Ɛ́ nɛ́ Toma ná ɓa há kené aá yɩ́rɛ bilɔɔ, ʋ bʋ́lʋ́ karmɩbináŋa rɩ́ bʋlɛ́: "Ɩ́ lo ráá má tɩŋ mʋ́, rʋʋ ká sʋ́ʋ́ má, ráá rɩ́rʋ́ wuu sʋwɛ."
43011017	Ɓa wuu mʋ́ Betani. Zeezi há péré, ʋ nɩ́ɔ́ rɩ Lazaarɛ há zʋ́ bʋɔ, ʋ tápʋlɛ baná nɛ́.
43011018	Betani rɩ́ Zerizalɛmɛ sɩɛ́ há wɩ bol, ká a anɛ kííló botoro,
43011019	Zuwifiwa ɓɩkana kúó rɩ́wɔ́ bɔ́llɛ Martɛ rɩ́ Maari, ká bʋ́ɔ́lɩ́wɔ́, ɓa nánʋɔlɔ há sʋ́wɛ́ wɩ́ɛ́.
43011020	Martɛ há nɛ́ Zeezi koe wɩ́ɛ́, ʋ lɩ́ɔ́ mʋ́ rʋ́ʋ́ cémú, ká Maari é ké jaa mɛ́.
43011021	Martɛ sɩɛ́ bʋl Zeezi rɩ́ bʋlɛ́: "Nyuutɩna, rɩɩ fa mɩŋ rɛɛ́ rɛ́, ŋ nánʋɔlɔ waá sʋwɛ.
43011022	Amá nyɛ má mɛ́, ŋ ɩ́ɔ̃́ zɩŋ rɛ́, rɩɩ sʋ́l óŋ wuu Wɩɩsɛ rɩ́, ʋ wɩ́ɩ́ vɔŋ."
43011023	Ɛ́ nɛ́ Zeezi bʋl pɔ́ʋ́ bʋlɛ́: "Ɩ nánʋɔlɔ sɩ́ bɩr"isi."
43011024	Ɛ́ nɛ́ Martɛ sɛ́: "Ŋ ɩ́ɔ̃́ zɩŋ rɛ́, dúníé kal isí, sʋsɛ bɩr"isé mí, ʋ sɩ́ bɩr"isi."
43011025	Ɛ́ nɛ́ Zeezi sɛ́: "Ŋ nɛ́ ká nɛrɔ ná há sɩ́ bɩr"isi sʋʋ mɛ́, a ílli nɩɛ sʋʋ mɛ́, a pɔ́wɔ́ hiẽsó. Nɛrɔ ná wuu há láŋ wɩ́ɛ́ dí, rʋʋ sʋ́wɔ́ má, ʋ sɩ́ ná hiẽsó.
43011026	Ká nɛrɔ ná má há wómmó, a láŋ wɩ́ɛ́ dí, ʋ báá waá sʋ́wɩ́ ná. Ɩ lá ɛ́ wɩ́ɩ́ dí rí?"
43011027	Ɛ́ nɛ́ Martɛ sɛ́: "Óó! Nyuutɩna, ŋ lɔ́ɔ́ dí, rɩɩ nɛ́ ká Kirisi, Wɩɩsɛ Bio ná háá ko dúníé."
43011028	Martɛ há bʋ́l ɛ́ tenni, ʋ bɩ́rɔ́ mʋ́ yɩ́rʋ́ maábio Maari, a lʋɔrɛ bʋ́lʋ́ rɩ́ bʋlɛ́: "Nyuutɩna kúó, ʋ yɩ́rɩ́."
43011029	Maari há nɛ́ ɛ́, ʋ ísó fá kɩ́kɛ́lɛ́ a mʋ́ Zeezi rí.
43011030	Ɛ́ mɛ́, rɩ Zeezi ha wɩ tɔ́ɔ́ sɩɛrʋ zʋ́ɛ́, ká cɩ́ dɩhɩ̃́ ná Martɛ há lɩ́ɛ́ cémú.
43011031	Zuwifiwa ná há kéné aá bʋɔlɛ Maari jaa sɩɛrʋ, há nóú rʋʋ ísí ɛ́ ɓalaɓala, a mʋ́ aá lɛ́, ɓa bɩ́ɩ́nɔ́ rʋʋ lɩ́ɔ́ aá mʋ́ lɛlbule nyúú ní, rʋ́ʋ́ wi. Ɛ́ nɛ́ ɓa tɩ́ŋʋ́ mɛ́ lɛ.
43011032	Maari há mʋ́ɛ́ peri Zeezi dɩhɩ̃́ a nóú, ʋ ɓírmi tíé ʋ sɩ́ɛ́, ká bʋlɛ́: "Nyuutɩna, rɩɩ fa mɩŋ rɛɛ́ rɛ́, ŋ nánʋɔlɔ né fa waá sʋwɛ."
43011033	Zeezi há ná Maari rɩ́ Zuwifiwa ná há kenú lɛ, rɩ ɓaá wí, ʋ sɩɛrʋ zɔ́kɔ́, ʋ tɛŋ wuu yʋɔrɛ.
43011034	Ɛ́ nɛ́ ʋ bɔsɛ bʋlɛ́: "Nɛɛ́ rɛ́ ɓa húú?" Ɛ́ nɛ́ ɓa bʋ́lʋ́ rɩ́ bʋlɛ́: "Nyuutɩna, ka sɩ́ɩ́ ko ná."
43011035	Rɩ Zeezi wíó.
43011036	Ɛ́ nɛ́ Zuwifiwa sɛ́: "Ɩ́ nóú há cóú ɛ́!"
43011037	Ká náŋa má sɛ́: "Ʋ ra wɩ nyʋmmɔ sɩ́ɛ́ wúré rí, ʋ sɩɛ́ fa wɩ wuó kɛ́rɛ rɩ́ Lazaarɛ sɩ́ sʋ́wʋ́?"
43011038	Zeezi tɛŋ baa yʋɔrɛ. Ɛ́ nɛ́ ʋ mʋ́ lɛlbule dɩhɩ̃́. Ʋ lɛlbule ná fa ká dɔ́wɩ́ nɛ́, ɓa billi ko suki nʋɔ.
43011039	Ɛ́ nɛ́ Zeezi sɛ́ rɩ́wɔ́ ka dɔ́wɩ́ ná wúri bʋɔ ná nʋɔ mɛ́. Sʋʋ ná nátoló Martɛ sɛ́: "Nyuutɩna, nyɛ mɛ́ ʋʋ́ sʋ́ɔ́rʋ́, tápʋlɛ baná nɛ́ nyɛ, ɓa há húú."
43011040	Ɛ́ nɛ́ Zeezi bʋ́lʋ́ rɩ́ bʋlɛ́: "Ŋ wɩ bʋ́lɛ́ pɛ́ɩ́ bʋlɛ́ rɩɩ láŋ dí, ɩ sɩ́ ná Wɩɩsɛ píŋ?"
43011041	Ɓa sɩɛ́ ka dɔ́wɩ́ ná billi tá. Zeezi kánʋ́ nyúú báŋ bána rɩ́, ká bʋlɛ́: "Ana, ŋŋ́ bárkɩ́, ɩ há sáŋɩ́ŋ sʋlɛ́.
43011042	Ŋ é ɩ́ɔ̃́ zɩŋ rɩ́ kál wuu ní, ɩ sɩ́sáŋɩ́ŋ sʋlɛ́. Amá ŋ bʋ́l nyɛ, a makɛ rɩ́ nɩɛ nyáŋ há kílíŋ ní laa dí, rɩɩ nɛ́ tʋ́mɩ́ŋ."
43011043	Zeezi há bʋ́l ɛ́ tenni, ʋ cáásó kɩ́ŋkáŋ bʋlɛ́: "Lazaarɛ, isi ko lɛ!"
43011044	Ɛ́ nɛ́ sʋwɛ ná isi ko lɛ, arɩ́ gɛrɔ ná ɓa há píé tɔ́ʋ́ sɩ́ɛ́ mɛ́, rɩ́ pɛ́ŋsɛ ná ɓa há píé vɔ́sʋ́ naasɛ rɩ́rʋ́ nɛ́ŋsa. Ɛ́ nɛ́ Zeezi sɛ́: "Ɩ́ ka ɓɩɛ ná puri, ká tɔ́ʋ́ rʋ́ʋ́ col."
43011045	Zuwifiwa ná fa há kúé mɩŋ Maari laka, a ná tʋtʋmɩ́ ná Zeezi há tʋ́mɛ́, ɓa ɓɩkana lá Zeezi dí.
43011046	Ká ɓa náŋa má mʋ́ cesi Zeezi há ɔ́ʋ́ ná, a pá Farɩzɩɛ̃wa.
43011047	Ɛ́ nɛ́ sɩɛ́ Wɩɩsɛ vʋk"ɔɔsa nɩhɩɛ̃́sɛ rɩ́ Farɩzɩɛ̃wa yɩ́rwɔ́ sɩ́dííre náŋa bʋlɛ́: "Áá ráá a beé rí? Báálɔ né há tʋ́ŋ nyáŋwɩ́ɛ́ aá mɔ nyɛ!
43011048	Raá nɛ́ lóé rʋ́ʋ́ ɩ́"a ɛ́, nɩɛ wuu sɩ́ ko lɔ́ʋ́ wɩ́ɛ́ dí, rɩ́ Romi tíŋ tɩ́náwa tɩŋ ɛ́ wɩ́ɛ́ ko kɛ́sɩ́rá dɩtɩ́llɛ nɩɛ wuu, ká céŋŋírá Wɩcʋɔlɩjɩzeno."
43011049	Ɓa sɩɛrʋ, báálɔ oro mɩŋ ráŋ, ɓaá yɩ́rɛ Kayifi. Ɛ́ bɩna, ʋ nɛ́ ká Wɩɩsɛ vʋk"ɔɔsa nɔhɔ̃́; ʋ sɩɛ́ bʋl pɔ́wɔ́ bʋlɛ́: "Ɩ́ wɩ wɩ́ɩ́ ɛ̃!
43011050	Nɩbala há sʋ́wɛ́ nɩkana nyúú mí, ʋ wɩ cúcó a kɩ́llɛ á dɩtɩ́llɛ nɩɛ wuu há sʋ́sɛ́ mɛ́? Ɩ́ wʋ́ʋ́ ɛ́ɛ́ bɩɩnɛ?"
43011051	Kayifi há bʋ́l ɛ́ wɩ́ɩ́, ʋ tɩɩ zɩmɛ́ mɛ́ rá; amá ɛ́ bɩna ʋ nɛ́ há ká Wɩɩsɛ vʋk"ɔɔsa nɔhɔ̃́, ɛ́ nɛ́ ʋ wólli la Wɩɩsɛ nʋɔ mɛ́, a bʋlɛ́ Zeezi mɔhɔ̃́ rʋ́ʋ́ sʋwɛ, ɓa dɩtɩ́llɛ nɩɛ wuu yɩr mɛ́.
43011052	Ʋ sɩɛ́ to Zuwifiwa nɩɛ dʋŋɔ yɩr mɛ́ nɛ́, ʋ mɔ rʋ́ʋ́ sʋwɛ, amá rʋ́ʋ́ wólli kɛsɛ Wɩɩsɛ bɛlɛ ná há ɓɛ́sɛ dɩhɩ̃́ wuu ní, a ko hé náŋá mɛ́, anɛ jamáŋ balá.
43011053	A de púl ɛ́ kal mɛ́, Zuwifiwa sɛ́ ɓa sɩ́ ɓʋ́ Zeezi.
43011054	Ɛ́ wɩ́ɛ́ nɛ́, Zeezi báá wɩ cáásɛ́ kánʋ́ tɩɩ aá nyɩɩsɛ Zuwifiwa sɩɛrʋ, ká lɛ ráŋ, a mʋ́ mɩŋ tɔ́ɔ́ oro ɓa há yɩ́rɛ Efirayiŋ mí, ʋ rɩ́rʋ́ karmɩbɛlɛ cɩ́cɔ ráŋ. Efirayiŋ sɔ́ gɩrbétéke laka nɛ́.
43011055	Zuwifiwa Pakɛ cana díí sɩ́ɛ́ fa péró. Nɩɛ ɓɩkana la sɩ́ɛ́ mʋ́ Zerizalɛmɛ, rɩ́wɔ́ mʋ́ʋ́rɩ́wɔ́ busunnu kɛ́rɛ́.
43011056	Ɓa sɩɛ́ jɩ́ja rɩ́wɔ́ ná Zeezi, a zʋʋ ké Wɩcʋɔlɩjɩzeno sɩɛrʋ, aá bɔsɛ náŋá bʋlɛ́: "Ɩ́ɩ́ bɩɩnɛ beé rí? Ʋ sɩ́ ko cana yáá, ʋ waá ko?"
43011057	Jaáá, Wɩɩsɛ vʋk"ɔɔsa nɩhɩɛ̃́sɛ rɩ́ Farɩzɩɛ̃wa tá nʋɔ bʋlɛ́, rɩ nɛ́ŋ ɛ̃ Zeezi dɩmɩnɩ́, rʋ́ʋ́ makɛ, rɩ́wɔ́ mʋ́ kánʋ́.
43012001	Ʋ há kúé káánɛ tápʋlɛ balgo, ká rɩ́wɔ́ dí Pakɛ cana, Zeezi ísó mʋ́ Betani, Lazaarɛwa tɔ́ɔ́. Ɛ́ Lazaarɛ nɛ́ sʋ́wɛ́ ká Zeezi bɩr"ílli.
43012002	Ɓa sɩɛ́ a ɓɩdííle Lazaarɛ jaa mɛ́, a pɔ́ʋ́; Lazaarɛ pɛ́ nɩɛ náŋa mɛ́, rɩ́wɔ́ ka Zeezi dí ɓɩɛ. Martɛ sɩɛ́ pii ko bil, a lɔkɛ aá pɔ́wɔ́.
43012003	Ɛ́ nɛ́ Maari isi pi tulaalé yɛlɩ́ há dúókó, a ka sɔ́ŋ wérí, a bɩ́sɛ hé Zeezi naasɛ mɛ́, a kánʋ́ nyúpʋ́sɛ tiini aá mʋ́ʋ́rɛ. Tulaalé ná pérí líítir fá, náárɛ dʋŋɔ tulaalé. Ʋ sɔ́ŋ daklɛ jaa wuu.
43012004	Zeezi karmɩbio nɔ́ŋɔ, Zɩdaasɛ há lɛ́ Isikariyo, ʋ ná háá á rʋ́ʋ́ yɛ́llɛ Zeezi pɔ́ʋ́ dɩŋdɔma sɛ́:
43012005	"Raá fa pí tulaalé nyáŋ yɛ́llɛ déníé zɔɔtoro rí, á wɩ summe pá rɛ́?"
43012006	Ʋ há ká gár nɛ́ tɛ ʋ bʋl ɛ́, ʋ to anɛ summe wɩ́ɛ́ nɩ́ɩ́ wʋ́ʋ́ mɛ́. Ʋ nɛ́ fa kéŋwó kotokó, aá ga meéwíé ná ɓa háá hé ráŋ.
43012007	Ɛ́ nɛ́ Zeezi sɛ́: "Lo háálɔ né cɩ́m! Lo rʋ́ʋ́ tʋŋ tʋtʋmɩ́ ná há káŋ kal huulí wɩ́ɩ́.
43012008	Ɩ́ rɩ́ summe ní mɩŋ náŋá mɛ́ wuu, ká ŋ é, ɩ́ wɩ́ŋ wuó ná wuu."
43012009	Zuwifiwa ɓɩkana nɛ, rɩ Zeezi mɩŋ Betani mí, a isi mʋ́; ɓa sɩɛ́ wɩ Zeezi dʋŋɔ wɩ́ɛ́ nɛ́ tɩ́ŋɛ́ mʋ́, ɓa mʋ́ɔ́ kɔ́wɔ́ pɛ́ ná Lazaarɛ ná há sʋ́wɛ́, ká Zeezi a ʋ isi ní.
43012010	Ɛ́ nɛ́ Wɩɩsɛ vʋk"ɔɔsa, nɩhɩɛ̃́sɛ vʋʋrɛ cɩ́ Lazaarɛ má ɓʋ́ɩ́ mɛ́,
43012011	bee wɩ́ɛ́ Zuwifiwa ná ɓɩkana sɩ́ɩ́ ná Lazaarɛ ná Zeezi há ílli sʋʋ mɛ́, a tɩŋ ɛ́ wɩ́ɛ́ a vɛ́wɔ́ tá, ká la Zeezi wɩ́ɛ́ dí.
43012012	Tɔ́ɔ́ há pʋ́lɛ́, nɩkana ná wuu há mʋ́ Zerizalɛmɛ, rɩ́wɔ́ dí cana, ɓa nɩ́ɔ́ rɩ ɓa sɛ́ Zeezi nɩ́ɩ́ ko Zerizalɛmɛ.
43012013	Ɛ́ nɛ́ ɓa cɔ́nnɛ habɛ́ tuu paarʋ, a kaa lɩɩ mʋ́ rɩ́wɔ́ cémú; ɓa sɩɛ́ cícáási bʋlɛ́: "Hozaana!" "Rɩ́ Wɩɩsɛ hé bárka pá nɛrɔ ná Nyuutɩna há tʋ́mɛ́, rʋ́ʋ́ kóú yɩr mɛ́, Ɩzɩrayɛl kuóro!"
43012014	Zeezi ná kokúwie a zɩ́ kénú daha, anɛ ɛ́ ɓa há pʋ́ŋsɛ Wɩɩsɛ Kɛnɔ mɛ́:
43012015	"Sɩyɔŋ nɩɛ, ɩ́ sɩ́ héwíŋ fá! Ná, ɩ́ kuóro níí kué, a zɩ́ kokúwie."
43012016	Zeezi karmɩbɛlɛ fa wɩ ɛ́ wɩ́ɛ́ mʋ́ʋ́la nɩ́ɛ́ ɛ́ tɛ́ŋ mɛ́. Wɩɩsɛ sɩɛ́ há kúé píŋsi Zeezi tɛ́ŋ ná mɛ́ nɛ́, ɓa bɩɩnɛ mʋ́ lúri, rɩ ɛ́ há pʋ́ŋsɛ́ mʋ́ tɩ́ɩ́nʋ́ mɛ́ wɩ́"állɛ nɛ́ ɛ́, ɓa a aá pɔ́ʋ́.
43012017	Nɩɛ ná wuu fa há mɩŋ Zeezi laka, ká ʋ ílli Lazaarɛ sʋʋ mɛ́, ɓa césíwó sɩ́ɩ́ wɩ́náálɛ ná pá nɩɛ.
43012018	Ɛ́ nɛ́ nɩkaŋdɔ́ɔ́ lɩɩ céŋ Zeezi; ɓa há nɩ́ɛ́ rʋʋ tʋ́ŋ ɛ́ nyána.
43012019	Ɛ́ nɛ́ Farɩzɩɛ̃wa sɩɛ́ bʋl náŋá rɩ́ bʋlɛ́: "Ɩ́ báá wo beé aá a! Nɩɛ wuu lɩ́ɔ́ mʋ́ tɩ́ŋʋ́ mɛ́."
43012020	Gɩrɛkɛwa náŋa fa kó Zerizalɛmɛ, rɩ́wɔ́ cʋɔlɛ Wɩɩsɛ, a mɩŋ caŋdííre ná sɩɛrʋ.
43012021	Ɓa sɩɛ́ mʋ́ ná Filipi ná há lɛ́ Bɛtɩsayɩda, Galiile tíé tɔ́ɔ́ nɔ́ŋɔ, a bʋ́lʋ́ rɩ́ bʋlɛ́ ɓaá já rɩ́wɔ́ ná Zeezi ní.
43012022	Filipi má mʋ́ ná Aŋdɩrɩ, ɓa wuu bɛllɛ mʋ́ hé ɛ́ duosi pá Zeezi.
43012023	Ɛ́ nɛ́ Zeezi bʋl pɔ́wɔ́ bʋlɛ́: "Tɛ́ŋ ná há mɔhɛ̃́ rɩ́ Nɩbiino Bio ná píŋse, péró rí.
43012024	Wɩ́taŋá nɛ́ ŋ bʋl aá pɛ́ɩ́wa: rɩ mɩ́bíí ní wɩ tíé zʋ́ɛ́ rɩ́ɩ́ sʋɔrɛ, ʋʋ́ dé ɔ́ʋ́ dʋŋɔ nɛ́; ká rɩ ɓa púú hé tíé mʋ́l, rʋ́ʋ́ sʋɔrɛ é, ʋ sɩ́ nyʋ́ lɛ, a hé bíé náŋa ɓɩkana.
43012025	Nɛrɔ ná há cóú mɩɩsɛ nɛ́ kɩ́llɛ wɩ́ɩ́ wuu, ʋ sɩ́ ko jɔ́ʋ́ gúl, ká nɛrɔ ná há vɔ́ʋ́ mɩɩsɛ tá tíé né nyúú, ʋ sɩ́ ko ná mɩɩsɛ ná há waá tenni.
43012026	Rɩ nɛrɔ́ já rʋ́ʋ́ tʋŋ páŋ, ʋ tɩ́ŋɩ́ŋ mɛ́; ŋ há mɩŋ ráŋ ná wuu, ŋ tʋtʋnnɔ máá mɩŋ ráŋ nɛ́. Ŋ Ana sɩ́ zíl nɛrɔ ná há tʋ́mɛ́ aá páŋ.
43012027	"Mʋ́l néé mí, ŋ sɩɛrʋ wuu ní víŋsé. Ŋ sɩɛ́ á rɩ́ŋ bʋlɛ́ beé rí? Rɩ́ŋ bʋ́lɩ́ŋ Ana rɩ́ bʋlɛ́: láŋ tá, tɛ́ŋ né wɩɩla né háá kué nɛ́sɛ mɛ́ yáá? Ŋ sɩɛ́ há kó ɛ́ wɩ́ɛ́ nɛ́, a ko aá lɛ nyɛ mɛ́.
43012028	Ŋ Ana, lo rɩ́ɩ́ yɩr la píŋ!" Ɛ́ nɛ́ liŋó oro lɛ bána rɩ́ tuwi bʋlɛ́: "Ŋ píŋsú rí, ŋ sɩɛ́ báá ha sɩ́ píŋsú súúri."
43012029	Nɩɛ ná há mɩ́nʋ́ laka a nɛ liŋó ná, ɓa sɛ́: "Duóŋ ní dɔ́mɛ́!" Ɓa náŋa má sɛ́: "Malɩ́ka nɛ́ bʋ́l wɩ́ɛ́ ʋ rɩ́!"
43012030	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ wɩ́ɛ́ nɛ́ liŋó ná bʋl, ɩ́ nɛ ɛ́, ŋ é wɩ́ɛ́ rá.
43012031	Mʋ́l néé mí, dúníé sarɩ́ya díí sɩɛ́ péró, mʋ́l néé mí, ɓa sɩ́ kiri dúníé kuóro tá har rɩ́.
43012032	Ká ɓa háá kó kánɩ́ŋ é rɩ́ɩ́ ɓɔ́ nyúú rí tɛ́ŋ ná mɛ́, ŋ sɩ́ pɔsɛ nɩɛ wuu héŋ rí."
43012033	Ʋ bʋl ɛ́ rʋ́ʋ́ máŋsɛ sʋʋ ná duo mí ʋ háá á rʋ́ʋ́ sʋwɛ nɛ́.
43012034	Ɛ́ nɛ́ jamáŋ ná bʋ́lʋ́ rɩ́ bʋlɛ́: "Á nɩ́ɔ́ rɩ ɓa pʋ́ŋsɩ́rá kíŋse kɛnɔ sɩɛrʋ a bʋlɛ́, Wɩɩsɛ Nɩlɩsɛ kéŋ mɩɩsɛ ná há waá tenni. Ɛrɛ́ mɛ́ rɩ́ sɩɛ́ ɩ sɩ́ ɓa sɩ́ ka Nɩbiino Bio ɓɔ́ nyúú rí? Áŋ rɩ́ ká ɛ́ Nɩbiino Bio?"
43012035	Ɛ́ nɛ́ Zeezi bʋl pá ɛ́ nɩɛ bʋlɛ́: "Pʋmmɔ ha sɩ́ dáánɛ mʋɔ́ yɔ́ɔ́ tɩɩ tɩɩ ɩ́ sɩɛrʋ. Ɩ́ va, rɩ pʋmmɔ ha mɩ́nɔ́, a makɛ rɩ́ bíno sɩ́ kóó úríwa mɛ́; nɛrɔ ná háá va bíno mí, ʋ wʋ́ʋ́ dɩcaasɩ́ ɛ̃.
43012036	Pʋmmɔ ha há mɩ́nɩ́wa sɩɛrʋ, ɩ́ lɔ́ʋ́ wɩ́ɛ́ dí, a makɛ rɩ́ɩ́wa a pʋmmɔ bɛ́lɛ́." Zeezi há bʋ́l ɛ́ tenni, ʋ cóló ká tɔ́wɔ́, a kánʋ́ tɩɩ mʋ́ féŋsi dɩbólí.
43012037	Zeezi há á wɩ́nyáŋsɛ ná wuu ɓa ná, ká ɛ́ má ɓa wʋ́ʋ́ lɛ́ɛ́ dí,
43012038	a makɛ rɩ́ Wɩɩsɛ wɩ́laabʋllɔ Ezayi há bʋ́l wɩ́ɩ́ ná nʋɔ sú. Ʋ sɛ́: "Nyuutɩna, áŋ rɩ́ lárá wɩ́bʋlɛ́ dí? Áŋ é rí nárá Nyuutɩna dóé?"
43012039	Ɓa ɓɩɛ́na fa wɩ wuo laá dí, bee wɩ́ɛ́ Ezayi báá bʋ́lɔ́ bʋlɛ́:
43012040	"Wɩɩsɛ tɔ́wɔ́ sɩ́ɛ́ mɛ́, a ɓáŋwɔ́ sɩɛnnɛ, a makɛ rɩ́wɔ́ sɩ́ɛ́ sɩ́ wɩ́ɛ́ ná, rɩ́wɔ́ sɩ́ wɩ́ɛ́ mʋ́ʋ́la má nɛ́, rɩ́wɔ́ sɩ́ bɩ́rkóú rɩ́ rʋ́ʋ́ dúóríwó."
43012041	Ezayi bʋ́l ɛ́, bee wɩ́ɛ́ ʋ fa ná Zeezi píŋ rí, aá bʋ́lʋ́ wɩ́ɛ́.
43012042	Arɩ́ ɛ́ wuu, Zuwifiwa nɩhɩɛ̃́sɛ ɓɩkana ha lá Zeezi wɩ́ɛ́ dí, káá fá Farɩzɩɛ̃wa, a waá ja rɩ́wɔ́ káŋwɔ́ tɩɩ nyɩɩsɛ, rɩ́wɔ́ háá kírwó, rɩ́wɔ́ sɩ́ cémejɩɩsɛ zʋ́.
43012043	Ɓa có nɩbííne háá bɩ́wɔ́ mɛ́, a kɩ́llɛ Wɩɩsɛ háá bɩ́wɔ́ mɛ́.
43012044	Ɛ́ nɛ́ Zeezi isi bʋl poró bʋlɛ́: "Nɛrɔ ná há láŋ wɩ́ɛ́ dí, ʋ lá nɛrɔ ná há tʋ́mɩ́ŋ wɩ́ɛ́ nɛ́ dí ɛ́, ŋ é wɩ́ɛ́ rá ʋ laa dí;
43012045	ká nɛrɔ ná há náŋ, ʋ ná nɛrɔ ná má há tʋ́mɩ́ŋ.
43012046	Ŋ kúó cuoli dúníé anɛ pʋmmɔ nɛ́, a makɛ rɩ́ nɛrɔ ná wuu há láŋ dí, sɩ́ bíno sɩɛrʋ mɩ́nʋ́.
43012047	"Nɛrɔ ná wuu há zésíŋ wɩ́bʋlɛ ká wʋ́ɔ́ tɩŋ, ŋ ra wɩ tɩ́na sarɩ́ya dí; ŋ wɩ kúé rɩ́ŋ dí dúníé nɩɛ sarɩ́ya, ŋ taŋa kúó rɩ́ŋ lɔ́wɔ́ tá nɛ́.
43012048	Nɛrɔ ná há vɛ́ŋ, a wɩ́ŋ wɩ́bʋlɛ sáŋɛ́, ʋ sɩ́ nóú sarɩ́yadííro; ŋ wɩ́bʋlɛ ná sɩ́ dí tɩ́na sarɩ́ya, a bʋl yóú dúníé kal isí.
43012049	Wɩ́ɛ́ ná wuu ŋ há bʋ́lɛ́, ɓa wɩ́ŋ tɩɩ nɛ́ lɩ́ɛ́, ŋ Ana ná há tʋ́mɩ́ŋ nɛ́ mákwɔ́ wuu páŋ, ŋ bʋ́bʋl.
43012050	Ŋ sɩɛ́ ɩ́ɔ̃́ rɩ́ŋ Ana wɩ́makɩ́ wuu kéŋ mɩɩsɛ ná há waá tenni. Ɛ́ nɛ́ tɛ, ŋ wɩ́bʋlɛ wuu sɩɛ́ káŋ Ana há mákɛ́ ɛ́ páŋ nɛ́, ŋ bʋ́bʋl."
43013001	Ʋ kúó káánɛ tápʋl balá, ká rɩ́wɔ́ dí Pakɛ cana. Zeezi sɩɛ́ há cóú karmɩbɛlɛ, ká zɩŋ rʋ́ʋ́ dúníé mí lɩɩ tɛ́ŋ péró, rʋ́ʋ́ lɩɩ mʋ́ʋ́ Ana rɩ́, ʋ sɩɛ́ ɔsɛ mákʋ́ cólle pɔ́wɔ́ kɩ́ŋkáŋ.
43013002	Ɛ́ kal tɩ́taŋ, Zeezi rɩ́rʋ́ karmɩbɛlɛ kénó aá dí ɓɩdííle. Sɩtaanɛ sɩɛ́ fá zʋ́ Sɩmɔŋ bio Zɩdaasɛ há lɛ́ Isikariyo, a hé Zeezi kaa pá dɩŋdɔma sabɩɩna, ʋ sɩɛrʋ.
43013003	Zeezi há ɩ́ɔ̃́ zɩŋ rʋ́ʋ́ lɛ́ Wɩɩsɛ rɩ́ nɛ́ ko, ká rʋ́ʋ́ bɩrmʋ́ Wɩɩsɛ rɩ́, a zɩŋ rʋ́ʋ́ Ana Wɩɩsɛ pí wɩ́ɛ́ wuu hóú nɛ́sɛ mɛ́,
43013004	ʋ sɩɛ́ isi ɓɩdííle ná nyúú, a wúrkú gɛnnɛ, ká pi gɛbɩlɩ́ vɔ́wʋ́ tɩŋa mɛ́,
43013005	a a nyii hé táásɩjɛlɔ mɛ́, a kaa tuu peri aá sɛ́sʋ́ karmɩbɛlɛ naasɛ, ká puri gɛbɩlɩ́ ná há vɔ́wʋ́ tɩŋa mɛ́, a kaá mʋ́ʋ́rɛ.
43013006	Ʋ kúó peri Sɩmɔŋ Pɩɛrɛ, rɩ Pɩɛrɛ sɛ́: "Nyuutɩna, rɩ́ɩ́ nɛ́ sɛ́sɩ́ŋ naasɛ?"
43013007	Ɛ́ nɛ́ Zeezi bʋl pɔ́ʋ́ bʋlɛ́: "Ɩ wɩ́ŋ wɩ́"aalɩ́ né mʋ́l wuó zɩŋ nyɛ mɛ́, mʋɔ́ nɩ́ɩ́ kóó pɛ́, rɩ́ɩ́ zɩ́mʋ́ mʋ́l."
43013008	Ɛ́ nɛ́ Pɩɛrɛ sɛ́: "Ɛ́ toó, ɩ sɩɛ́ wɩ́ŋ naasɛ́ sɛsɛ." Ɛ́ nɛ́ Zeezi bʋ́lʋ́ rɩ́ bʋlɛ́: "Rɩŋ wɩ́ɩ́ naasɛ sɛ́sɛ́, ɩ báá tóŋ nɛ́ŋ."
43013009	Sɩmɔŋ Pɩɛrɛ sɩɛ́ bʋl Zeezi rí bʋlɛ́: "Nyuutɩna, rʋʋ ká ɛ́, ɩ sɩ́ŋ naasɛ dʋŋɔ sɛ́sʋ́, sɛ́sɩ́ŋ nɛ́ŋsa rɩ́rɩ́ŋ nyúú má."
43013010	Ɛ́ nɛ́ Zeezi sɛ́: "Nɛrɔ ná há fó nyii, ʋ tɛŋ wéró, ʋ báá wɩ nyii fóé ja. Ʋ naasɛ dʋŋɔ sɛsɛ́ nɛ́ káánɛ́, ká rʋ́ʋ́ wuu lɛ pɩ́rɩ́tɛ́tɛ́. Ɩ́ lɩ́ɔ́ pɩ́rɩ́tɛ́tɛ́, ɩ́ wuu rá taŋa."
43013011	Zeezi fa ʋ́ʋ̃́ kaapáárɔ; ɛ́ nɛ́ tɛ ʋ sɛ́: "Ɩ́ wuu rá wɩ lɩ́ɛ́ pɩ́rɩ́tɛ́tɛ́."
43013012	Ɛ́ nɛ́ ʋ sɛ́sɩ́wɔ́ wuu naasɛ tenni, a pɔ́ʋ́ gɛnnɛ su, a baa mʋ́ ké ɓɩdííli dɩdíí. Ká sɩɛ́ bɔ́sɩ́wɔ́ bʋlɛ́: "Tʋtʋmɩ́ né ŋ há píé tʋ́mɩ́wa mɛ́, ɩ́ ʋ́ʋ̃́ mʋ́l rɛ́?
43013013	Ɩ́ keníŋ aá yɩ́rɛ Karmɩ"ana, arɩ́ Nyuutɩna, ɛ́ ká taŋá rɛ́, ŋ ɓɩɛ́na ká ɛ́ nɛ́.
43013014	Rɩŋ ká Nyuutɩna rɩ́ Karmɩ"ana, ká sɛ́sɩ́wa naasɛ, ʋ mɔhɔ̃́ rɩ́ɩ́wa má sɛsɛ náŋá naasɛ rɛ́.
43013015	Ʋ ká makɛ́ rɛ́, ŋ makɛ pɛ́ɩ́wa, rɩ́ɩ́wa a anɛ ŋ há á ɛ́, ɩ́ mɛ́.
43013016	Taŋá nɛ́ ŋ bʋl aá pɛ́ɩ́wa: tʋtʋnnɔ wʋ́ʋ́ nyúútɩ́na kɛ, nɩtʋmɩ́ má wɩ nɛ́ŋ ná há tʋ́mʋ́ kɛ.
43013017	Rɩɩ́wa nɛ́ ɛ̃ wɩ́ɛ́ nyáŋ, aá ɔ́wɔ́ tɩɩ, ɩ́ sɩɛnnɛ sɩ́ tɔrɛ.
43013018	"Ŋ wɩ́ɩ́wa wuu níí makɛ, ŋ ɩ́ŋ nɩtʋɔsɛ́ rɛ́; ʋ taŋa mɔhɔ̃́, rɩ́ wɩ́ɩ́ ná ɓa há pʋ́ŋsɛ́ Wɩɩsɛ Kɛnɔ sɩɛrʋ, nʋɔ sú. Ɓa sɛ́: 'Ŋ rɩ́ nɛrɔ ná há tʋ́mɛ́ aá dí, ʋ nɛ́ bɩ́rɛ́ cɩ́nɩ́ŋ mɛ́.'
43013019	"Wɩ́ɩ́ rɛ́ ŋ bʋl aá pɛ́ɩ́wa, ká rʋ́ʋ́ kúko, a makɛ rʋʋ kúó peri, rɩ́ɩ́wa laa dí rɩŋ káŋ há sɛ́ rɩ́ŋ ká nɛrɔ ná nɛ́.
43013020	Taŋá nɛ́ ŋ bʋl aá pɛ́ɩ́wa, nɛrɔ ná wuu há keníŋ nɩtʋmɩ́ wérí, ŋ nɛ́ tɩ́na ka ɛ́; ká nɛrɔ ná há keníŋ wérí, nɛ́ŋ ná há tʋ́mɩ́ŋ nɛ́ tɩ́na ka ɛ́."
43013021	Zeezi bʋ́l ɛ́ ko tenni rʋʋ sɩɛrʋ víŋsó, ɛ́ nɛ́ ʋ caasɛ bʋlɛ́: "Taŋá wuu, ɩ́ sɩɛrʋ nɔ́ŋɔ sɩ́ kánɩ́ŋ pá."
43013022	Ʋ karmɩbɛlɛ sɩɛ́ gʋɔrɛ aá bel náŋá sɩ́ɛ́ mɛ́, ɓa wɩ nɛ́ŋ ná ʋ háá makɛ́ ɛ̃.
43013023	Zeezi karmɩbio oro, ʋ ná ʋ há có, fa kénú laka.
43013024	Ɛ́ nɛ́ Sɩmɔŋ Pɩɛrɛ lɔ́kʋ́, a bʋlʋ́ bɔsɛ Zeezi ná, áŋ rɛ́, ʋ mɩ́makɛ.
43013025	Ɛ́ karmɩbio tuu zɩ́ Zeezi a bɔ́sʋ́ bʋlɛ́: "Nyuutɩna, áŋ rɛ́?"
43013026	Ɛ́ nɛ́ Zeezi sɛ́: "Ŋ háá coki dɩpɛ́ŋ rɩ́ɩ́ yu dɩsɛ, rɩ́ɩ́ píí pá nɛ́ŋ ná, ʋ tɩ́na nɛ́." Ká coki dɩpɛ́ŋ yu, a pii pá Sɩmɔŋ bio Zɩdaasɛ há lɛ́ Isikariyo.
43013027	Zɩdaasɛ há lá dɩpɛ́ŋ ná, Sɩtaanɛ zʋ́ʋ́ sɩɛrʋ. Ɛ́ nɛ́ Zeezi bʋ́lʋ́ rɩ́: "Ɩ háá á rɩ́ɩ́ ɔ́ʋ́ ná, a kɩ́kɛ́lɛ́."
43013028	Nɩɛ ná wuu há ké ráŋ aá dí ɓɩdííle, wɩ wɩ́ɩ́ ná há tɛ ʋ bʋl ɛ́ pɔ́ʋ́ ɛ̃.
43013029	Zɩdaasɛ nɛ́ há kéŋwó meéwíé kotokó, náŋa bɩ́ɩ́nɔ́ rɩ Zeezi sʋ́ʋ́ mʋ́ yɔwɛ onni ná há káánɛ́ rɩ́wɔ́ kaa dí cana nɛ́, ɛ́ rá má rʋ́ʋ́ ka óŋ rí lɩɩ pá summe.
43013030	Zɩdaasɛ há lá dɩpɛ́yuulí ná, ʋ mʋ́ɔ́ lɛ kɩ́kɛ́lɛ́. Rɩ tɔ́ɔ́ bíró.
43013031	Zɩdaasɛ há lɩ́ɛ́, ɛ́ nɛ́ Zeezi sɛ́: "Mʋ́l néé mí, nɩɛ sɩ́ ná Nɩbiino Bio píŋ, a tɩ́ŋʋ́ mɛ́ ná Wɩɩsɛ má píŋ.
43013032	Rɩ Nɩbiino Bio sɩɛ́ á rʋ́ʋ́ makɛ Wɩɩsɛ píŋ, Wɩɩsɛ má sɩ́ makɛ Nɩbiino Bio píŋ. Wɩɩsɛ sɩɛ́ sɩ́ makɛ Nɩbiino Bio mʋ́l néé mí.
43013033	"Ŋ bɛ́lɛ́, ŋ báá to nɩdáánɛ́ ɩ́ sɩɛrʋ. Ɩ́ sɩ́ ko jáŋ, amá ʋ ná ŋ há bʋ́lɛ́ pá Zuwifiwa, ʋ nɛ́ ŋ bʋl aá pɛ́ɩ́wa má mʋ́l néé mí: Ɩ́ wɩ́ŋ háá mʋ́ ráŋ ná wuó mʋ́.
43013034	"Wɩ́fɛ́lʋ́ rɛ́ ŋ máŋsɛ pɛ́ɩ́wa: ɩ́ cólli náŋá; anɛ ŋ há cóíwa ɛ́, ɩ́ má cólli náŋá ɛ́.
43013035	Rɩɩ́wa nɛ́ có náŋá, ɛ́ nɛ́ rɩ́ nɩɛ zɩŋ rɩ́ɩ́wa ɓɩɛ́na káŋ karmɩbɛlɛ."
43013036	Ɛ́ nɛ́ Sɩmɔŋ Pɩɛrɛ bɔsɛ Zeezi bʋlɛ́: "Nyuutɩna, nɛɛ́ rɛ́ ɩ mʋ́mʋ́?" Ɛ́ nɛ́ Zeezi bʋ́lʋ́ rɩ́ bʋlɛ́: "Ŋ háá mʋ́ ráŋ ná, ɩ wɩ́ŋ mɛ́ wuó tɩŋ, mʋ́l néé mí, amá rɩ mʋɔ́ nɛ́ pɛ́ɛ́, ɩ sɩ́ tɩ́ŋɩ́ŋ mɛ́."
43013037	Pɩɛrɛ sɩɛ́ bɔ́sʋ́ bʋlɛ́: "Nyuutɩna, beé rí tɛ́ ɩ sɛ́ rɩ́ŋ wɩ́ɩ́ mɛ́ wuó tɩŋ mʋ́l néé mí? Ŋ sɩ́ saŋ sʋʋ ɩ wɩ́ɛ́."
43013038	Ɛ́ nɛ́ Zeezi sɛ́: "Ɩ sɩ́ wólli saŋ sʋʋ ŋ wɩ́ɛ́? Ná, taŋá nɛ́ ŋ bʋl aá pɛ́ɩ́, zíɓelo waá a rʋ́ʋ́ kúóli, ká rɩ́ɩ́ báásɛ a bʋlɩ́ wɩ́ŋ ɛ̃, naasɩ́ botoro."
43014001	Ɛ́ nɛ́ Zeezi sɛ́: "Ɩ́ sɩ́ ló rɩ́ɩ́wa sɩɛnnɛ viŋsi. Ɩ́ la Wɩɩsɛ dí, a láŋ má dí.
43014002	Ŋ Ana jaa mɛ́, dɩkéŋsi káŋ ráŋ. Rɩ ɛ́ rá nɛ́, nyɛ mɛ́ ŋ fa bʋ́lʋ́ pɛ́ɩ́wa. Ŋ sɩ́ mʋ́ bɩrmɛ dɩhɩ̃́ bílíwa mɛ́.
43014003	Rɩŋ nɛ́ sɩɛ́ mʋ́ɛ́ bɩrmɛ dɩhɩ̃́ tenni, ŋ sɩ́ ko kɛ́sɩ́wa tɩ́ŋɩ́ŋ tɩɩ mɛ́, a makɛ ráá wuu mʋ́ mɩ́ŋ dɩbalá.
43014004	Ɩ́ ɩ́ŋ háá já rɩ́ŋ mʋ́ ráŋ ná rɛ́, a zímʋ́ ŋmɛ́nɔ má."
43014005	Ɛ́ nɛ́ Toma bʋ́lʋ́ rɩ́ bʋlɛ́: "Nyuutɩna, á wɩ́ɩ́ háá mʋ́ ráŋ ná ɛ̃; á sɩɛ́ a ɛrɛ́ káá zɩŋ ráŋ ŋmɛ́nɔ?"
43014006	Ɛ́ nɛ́ Zeezi sɛ́: "Ŋ nɛ́ ká ŋmɛ́nɔ, ŋ nɛ́ ká taŋá, ŋ nɛ́ ká mɩɩsɛ. Nɛ́ŋ wɩ́ŋ Ana rɩ́ wuó mʋ́, rʋʋ wɩ́ŋ tɩ́ŋɛ́.
43014007	Rɩɩ́wa ɩ́ŋ, ɩ́ sɩ́ zɩ́mɩ́ŋ Ana má. A kaa pɔ́ nyɛ mɛ́, ɩ́ ʋ́ʋ̃́ rɛ́, a nóú má."
43014008	Ɛ́ nɛ́ Filipi sɛ́: "Nyuutɩna, mákɩ́ Ana párá, á wɩ́jaalɩ́ wuu ní ɛ́."
43014009	Ɛ́ nɛ́ Zeezi bʋl pɔ́ʋ́ bʋlɛ́: "Ŋ dáánɩ́wa sɩɛrʋ mɔ nyɛ, ká ɩ ha wɩ́ŋ ɛ̃? Filipi! Nɛrɔ ná wuu há náŋ, ʋ náŋ Ana má rɛ́; ká beé sɩɛ́ ɩ sɛ́ rɩ́ŋ mákɩ́ŋ Ana pɛ́ɩ́wa?
43014010	Ɩ wɩ lɛ́ɛ́ dí rɩŋ rɩ́rɩ́ŋ Ana ká óŋ balá ɓó? Wɩ́ɛ́ ná ŋ há bʋ́lɛ́ pɛ́ɩ́wa, ɓa wɩ́ŋ tɩɩ lɩ́ɛ́; ŋ Ana ná ŋ rɩ́rʋ́ há ká óŋ balá, ʋ nɩ́ɩ́ tʋ́mʋ́ tʋtʋmɛ́.
43014011	Ɩ́ laa dí, ŋ rɩ́rɩ́ŋ Ana ká óŋ balá; rɩɩ́wa waá láá dí má, ɩ́ tɩ́ŋɩ́ŋ wɩ́"állɛ ná wɩ́ɛ́ laa dí.
43014012	Taŋá taŋá wuu ní ŋ bʋl aá pɛ́ɩ́wa, nɛrɔ ná há láŋ dí, ʋ má sɩ́ wólli tʋŋ tʋtʋmɛ́ ná ŋ háá tʋmɛ́. Ʋ tɩ́na sɩ́ tʋŋ kɩ́llɩ́ŋ má tɩɩ, bee wɩ́ɛ́ ŋ é bɩ́rɔ́ aá mʋ́ŋ Ana rɩ́ nɛ́.
43014013	Ká rɩɩ́wa sʋ́l óŋ wuu ŋ yɩr mɛ́, ŋ sɩ́ ɔ́ʋ́ pɛ́ɩ́wa, a tɩŋ ɛ́ mɛ́ mákɩ́ŋ Ana píŋ pá nɩɛ.
43014014	Rɩɩ́wa sʋ́l óŋ wuu ŋ yɩr mɛ́, ŋ sɩ́ aa pɛ́ɩ́wa."
43014015	Ká Zeezi baa bʋlɛ́: "Rɩɩ́wa cóŋ, ɩ́ tɩ́ŋɩ́ŋ wɩ́makɛ́.
43014016	Ŋ sɩ́ sʋ́lɩ́ŋ Ana, rʋ́ʋ́ lo rʋ́ʋ́ Sabɩɩna ko zʋʋ mɩ́nɩ́wa sɩɛnnɛ, tɛ́ŋ wuu mí, a a nɛrɔ ná háá pɛ́ɩ́wa mɛ́.
43014017	Taŋá Sabɩɩna ná, dúníé nɩɛ há wʋ́ʋ́ wuo saŋ aá pɔ́wɔ́ tɩɩ, bee wɩ́ɛ́ ɓa wʋ́ʋ́ wuó ná, ɓa wʋ́ʋ́ ɛ̃. Amá ɩ́ é ʋ́ʋ̃́, ɩ́ rɩ́rʋ́ nɛ́ mɩŋ náŋá mɛ́, ʋ zʋʋ mɩ́nɩ́wa sɩɛnnɛ.
43014018	"Ŋ wɩ́ɩ́waá píí tá, rɩ́ɩ́wa nɛ bisíŋsí; ŋ sɩ́ bɩrkóíwa rɩ́.
43014019	Ʋ káánɛ mʋ́ɔ́, ká rɩ́ dúníé nɩɛ sɩ́ŋ ná, amá ɩ́ é sɩ́ náŋ, bee wɩ́ɛ́ ŋ wómmó, ká ɩ́ má sɩ́ a nɩwómmé.
43014020	Ɛ́ tápʋl sɩɛ́, ɩ́ sɩ́ zɩŋ, rɩ́ŋ rɩ́rɩ́ŋ Ana ká balá; a zɩŋ rɩ́ŋ rɩ́rɩ́wa má ká óŋ balá.
43014021	"Nɛrɔ ná há cóŋ ní ká nɛrɔ ná há sáŋɩ́ŋ wɩ́máŋsɛ pɔ́ʋ́ tɩɩ, aá tɩ́ŋwɔ́. Ŋ Ana sɩ́ cóllú tɩ́na; ŋ má sɩ́ cólli tɩ́na, a mákɩ́ŋ tɩɩ pɔ́ʋ́."
43014022	Ɛ́ nɛ́ Ziidi, Zɩdaasɛ ná há lɛ́ Isikariyo rá, ʋ bɔ́sʋ́ bʋlɛ́: "Nyuutɩna, beé rí ɩ jɩ́ja rɩ́ɩ́ mákɩ́ tɩɩ párá é, ká tá dúníé nɩɛ?"
43014023	Ɛ́ nɛ́ Zeezi bʋl pɔ́ʋ́ bʋlɛ́: "Rɩ nɛrɔ cóŋ, ʋ sɩ́ tɩ́ŋɩ́ŋ nʋɔ wɩ́ɛ́. Ŋ Ana sɩɛ́ sɩ́ cóllú, ká rɩ́ŋ rɩ́rɩ́ŋ Ana wuu ko tɩ́na rɩ́, a mɩ́nʋ́ mɛ́.
43014024	Nɛrɔ ná há wɩ́ŋ có, ʋ wɩ sáŋɛ́ aá tɩ́ŋɩ́ŋ nʋɔ wɩ́ɛ́. Wɩ́ɛ́ nyáŋ ŋ há bʋ́lɛ́ aá pɛ́ɩ́wa, ɓa tóŋ tɩɩ sɩɛrʋ wɩ́ɛ́, ŋ Ana ná há tʋ́mɩ́ŋ, ʋ wɩ́bʋlɛ́ nɛ́.
43014025	"Ŋ ha há mɩ́nɩ́wa laka nɛ́ tɛ, ŋ bʋl wɩ́ɛ́ nyáŋ aá pɛ́ɩ́wa.
43014026	Ŋ Ana sɩ́ tɩ́ŋɩ́ŋ wɩ́ɛ́ tʋ́mʋ́ Sabɩɩna ɩ́ rɩ́, rʋ́ʋ́ ko pɛ́ɩ́wa mɛ́. Ʋ nɩ́ɩ́ kóó máŋsɛ wɩ́ɛ́ wuu rɩ́ɩ́ pɛ́ɩ́wa, káá líísíwa, arɩ́ wɩ́ɛ́ ná wuu ŋ há bʋ́lɛ́ pɛ́ɩ́wa.
43014027	"Ŋ tá tɛŋfɩ́ɛ́l pɛ́ɩ́wa. Ŋ tɛŋfɩ́ɛ́l nɛ́ ŋ pi aá pɛ́ɩ́wa. Ŋ sɩɛ́ wɩ píé aá pɛ́ɩ́wa, anɛ dúníé nɩɛ háá pá ɛ́. Ɩ́ sɩ́ ló rɩ́ɩ́wa sɩɛnnɛ zɔkɛ, ɩ́ sɩ́ ló rí héwíŋ má kánɩ́wa.
43014028	Ɩ́ nɩ́ɔ́ ŋ sɛ́ rɩ́ŋ sɩ́ col, ká bɩrko. Rɩɩ́wa cóŋ, ɩ́ jɩ́jʋɔsɛ, ɩ́ há ɩ́ɔ̃́ rɩ́ŋ mʋ́ŋ Ana rɩ́ nɛ́; ŋ Ana sɩɛ́ kɩ́ŋ.
43014029	Ŋ lá sɩ́ɛ́ bʋl aá pɛ́ɩ́wa rɛ́, ká rɩ́ ɛ́ wɩ́ɛ́ kúko, a makɛ rɩ ɓa kúó, rɩ́ɩ́wa laa dí.
43014030	Ŋ báá waá a rɩ́ŋ bʋl wɩ́ɛ́ ɓɩkáná ɩ́ rɩ́, bee wɩ́ɛ́ dúníé né kuóro kó rí. Ʋ taŋa wɩ́ŋ tʋ́ŋ kené,
43014031	ɛ́ taŋa ká rɩ́ dúníé nɩɛ zɩŋ rɩ́ŋ cóŋ Ana nɛ́, ɛ́ nɛ́ ŋ ɩ́"a wɩ́ɩ́ ná wuu, ʋ há sɛ́ rɩ́ŋ a. Ɩ́ isi, ráá col dɩhuó!
43015001	"Ŋ nɛ́ ká víínyi tuu, ŋ Ana nɛ́ ká víínyi bíbello.
43015002	Híle ná wuu há cɔ́ŋ mɛ́, ká waá nɔŋ, ʋʋ́ ɓá tá nɛ́, ká ɓérú ná háá nɔnɛ́, a makɛ rʋ́ʋ́ ɔsɛ nɔŋ kɩ́ŋkáŋ.
43015003	Wɩ́ɛ́ ná ŋ há bʋ́lɛ́ pɛ́ɩ́wa, ɓa ɔ́sɩ́wa rɛ́ wáárɛ, ɩ́ a wérí.
43015004	Ɩ́ sɩɛ́ cɔ́ŋ mɛ́, anɛ ŋ há cɔ́ɩ́wa mɛ́ ɛ́. Tuu híle dʋŋɔ há wɩ nɔnɔ wuó nɔŋ, rʋʋ nɛ́ wɩ tuu mʋ́kur mí cɔ́ɛ́ ɛ́, ɩ́ má wɩ tʋtʋ́ŋwérí wuó tʋŋ, rɩɩ́wa nɛ́ wɩ́ŋ mɛ́ cɔ́ɛ́.
43015005	"Ŋ nɛ́ ká tuu mʋ́kur, ɩ́ ká tuu hílli ní. Nɛrɔ ná há cɔ́ŋ mɛ́, káŋ má cɔ́ tɩ́na mɛ́, ʋ sɩ́ a wɩ́were kɩ́ŋkáŋ; rɩŋ wɩ́ɩ́wa mɛ́ pɛ́ɛ́, ɩ́ wɩ wɩ́ɩ́ wuu wuó a.
43015006	Nɛrɔ ná wuu há wɩ́ŋ mɛ́ cɔ́ɛ́, ɓa sɩ́ yóú tá pʋmmɔ, rʋ́ʋ́ hɩl, anɛ tuu hílli ɓa há cónné tá, ɓa hɩl, ɓa paa hé níŋ mí, ɓa dí mʋ́ɔ́lɛ.
43015007	Rɩɩ́wa nɛ́ cɔ́ŋ mɛ́, a lo rɩ́ŋ wɩ́bʋlɛ ná mɩ́nɩ́wa sɩɛnnɛ, omo ná wuu ɩ́ háá jɛɛ́, ɩ́ sʋl, ɩ́ sɩ́ ná.
43015008	Rɩɩ́wa tʋ́ŋ tʋtʋ́ŋwere kɩ́ŋkáŋ, rɩ́wɔ́ ná rɩɩ́wa káŋ karmɩbɛ́lɛ́, ɛ́ nɛ́ rɩ́ɩ́wa píŋsíŋ Ana má, nɩɛ sɩ́ɛ́ mɛ́.
43015009	"Ŋ Ana há cóŋ ɛ́, ŋ má cóíwa ɛ́ nɛ́. Ɛ́ wɩ́ɛ́, ɩ́ cɔ́ŋ mɛ́, a mɩ́nɩ́ŋ cólle sɩɛrʋ wuu.
43015010	Rɩɩ́wa nɛ́ sáŋɩ́ŋ nʋɔ wɩ́ɛ́, ɩ́ sɩ́ mɩ́nɩ́ŋ cólle sɩɛrʋ, anɛ ŋ há cɔ́ŋ Ana mɛ́ a mɩ́nʋ́ cólle sɩɛrʋ ɛ́.
43015011	"Ŋ bʋ́l wɩ́ɛ́ nyáŋ wuu pɛ́ɩ́wa, aá ja rɩ́ŋ satɔrɔ́ nɛ́ súíwa, rɩ́ɩ́wa sɩɛnnɛ tɔrɛ wérí.
43015012	Ɩ́ ná wɩ́ɩ́ ná ŋ há có rɩ́ɩ́wa a: ɩ́ cólli náŋá, anɛ ŋ há cóíwa nyɛ.
43015013	Cólle báá toó, a kɩ́llɛ nɛrɔ há cóú naŋnɔ́ŋsɛ, a yóú mɩɩsɛ tá ɓa wɩ́ɛ́.
43015014	Rɩɩ́wa nɛ́ sáŋɛ́ aá a wɩ́ɛ́ ná ŋ há sɩ́ɩ́wa a, ɩ́ káŋ naŋnɔ́ŋsɛ nɛ́.
43015015	Ŋ báá wɩ́ɩ́waá káá yɩ́rɛ tʋtʋnna, bee wɩ́ɛ́ tʋtʋnnɔ wʋ́ʋ́ nyúútɩ́na háá ɔ́ʋ́ ná ɛ̃. Ŋ keníwa aá yɩ́rɛ naŋnɔ́ŋsɛ, bee wɩ́ɛ́ ŋ Ana há máŋsɛ wɩ́ɛ́ ná páŋ, ŋ má mákwɔ́ wuu ní pɛ́ɩ́wa.
43015016	Ɩ́ ra wɩ́ŋ lɩ́sɛ́; ŋ é ní lɩ́sɩ́wa, a tʋ́mɩ́wa rɩ́ɩ́wa mʋ́ tʋŋ tʋtʋ́ŋwere; tʋtʋ́ŋwere ná háá dáánɛ, a makɛ rɩɩ́wa keníŋ yɩr sʋl óŋ wuu, ŋ Ana rɩ́, rʋ́ʋ́ pɛ́ɩ́wa.
43015017	Ŋ há sɩ́ɩ́wa ɔ́ʋ́ ná nɛ́ ká: ɩ́ cólli náŋá.
43015018	"Rɩ dúníé nɩɛ bɛ́rɩ́wa, ɩ́ zɩŋ rɩ́ ɓa lá sɩ́ɛ́ bɛ́rɩ́ŋ é ní.
43015019	Rɩ dúníé nɩɛ nɛ́ fa tɩ́ɩ́wa, ɓa fa sɩ́ cóllíwa. Amá ŋ pɔ́sɩ́wa lɩ́sɛ dúníé nɩɛ mɛ́, ɓa ra báá wɩ́ɩ́wa tɛ. Ɛ́ nɛ́ tɛ, ɓa bɛ́rɩ́wa.
43015020	Ŋ há lá sɩ́ɛ́ bʋ́lʋ́ ná pɛ́ɩ́wa bʋlɛ́: 'Tʋtʋ́nnʋ́ wuu wʋ́ʋ́ nyúútɩ́na kɛ.' Ɩ́ púú a líísíwa tɩɩ. Ɓa ɔ́ɔ́ ŋ ná wɩɩla, ɓa sɩ́ a rɩ́ɩ́wa má ná wɩɩla; rɩ ɓa fa sáŋɩ́ŋ wɩ́bʋlɛ́ rɛ́, ɓa sɩ́ sáŋɩ́wa má ɓɩɛ.
43015021	Ŋ wɩ́ɛ́ nɛ́, ɓaá a rɩ́wɔ́ pi ɛ́ wɩ́ɛ́ ɛ́ɩ́wa mɛ́, bee wɩ́ɛ́ ɓa wɩ nɛrɔ ná há tʋ́mɩ́ŋ ɛ̃.
43015022	Rɩŋ fa wɩ kúé rɩ́ɩ́ máŋsɛ wɩ́ɛ́ rɩ́ɩ́ pɔ́wɔ́ rɛ́, ɓa wɩ́bɔmɔ taalɛ́ wuu fa tówó nyúú. Mʋ́l néé mí sɩɛ́, ɓa wɩ wuó bʋlɛ́ ɓa wɩ wɩ́ɩ́ zɔ́kɛ́.
43015023	Nɛrɔ ná há bɛ́rɩ́ŋ, ʋ tɩ́na bɛ́rɩ́ŋ Ana má rɛ́.
43015024	Ŋ á wɩ́ɛ́ ɓa sɩ́ɛ́ ná; wɩ́ɛ́ ná nɛ́ŋ wuu ha há wʋ́ɔ́ ɛ́ɛ́ ná. Rɩ ɛ́ rá nɛ́, ɓa fa wɩ wɩ́bɔ́ŋ wuu kené. Amá ɓa náŋ wɩ́"állɛ wuu ní, ká ha bɛ́rɩ́ŋ, ŋ rɩ́rɩ́ŋ Ana wuu.
43015025	Wɩɩsɛ kíŋse kɛnɔ sɩɛrʋ, ɓa pʋ́ŋsɛ wɩ́ɩ́ né ráŋ, ʋ mɔhɔ̃́ rɩ́ ɛ́ wɩ́ɩ́ nʋɔ sú. Ɓa pʋ́ŋsɔ́ bʋlɛ́: 'Ɓa bɛ́rɩ́ŋ yɔ́ɔ́.'
43015026	"Pɩ́pɛ́ɛ́rɔ sɩ́ ko. Ʋ nɛ́ ká Wɩɩsɛ Sabɩɩna ná há kéŋ taŋá. Ŋ sɩ́ lɔ́ʋ́ ŋ Ana rɩ́, a tʋ́mʋ́ ɩ́ rɩ́, rʋ́ʋ́ ko bʋ́lɩ́ŋ wɩ́ɛ́ pɛ́ɩ́wa.
43015027	Ɩ́ má sɩ́ bʋ́lɩ́ŋ wɩ́ɛ́ pá nɩɛ, bee wɩ́ɛ́ ŋ há kúé púlíŋ wɩ́ɛ́ tíé nyúú rɛɛ́, ŋ rɩ́rɩ́wa é ní mɩŋ náŋá mɛ́.
43016001	"Ŋ bʋ́l nyɛ aá pɛ́ɩ́wa, a makɛ rɩ́ɩ́wa ka géŋgéŋ ní.
43016002	Ɓa sɩ́ kíríwa lɩ́sɛ Zuwifiwa cémejɩɩsɛ mɛ́. Tɛ́ŋ nɔ́ŋɔ mɛ́, nɩɛ sɩ́ ɓʋ́ʋ́sɩ́wa, ká bɩɩnɛ rɩ ɓa tʋ́mɔ́ aá pá Wɩɩsɛ nɛ́ ɛ́.
43016003	Ɓa sɩ́ ko a ɛ́ wɩ́ɛ́ wuu, a tɩŋ ɓa há wɩ́ŋ ɛ̃, a wɩ́ŋ Ana má ɛ̃ nɛ́.
43016004	Ŋ sɩɛ́ bʋ́l nyɛ aá pɛ́ɩ́wa, a makɛ rɩ ɓa kúó pi ɛ́ aá tʋ́mɩ́wa mɛ́, rɩ́ɩ́wa zɩŋ rɩ́ŋ lá sɩ́ɛ́ bʋ́lʋ́ pɛ́ɩ́wa rɛ́. Ŋ há mɩ́nɩ́wa sɩɛrʋ nɛ́ tɛ, ŋ wɩ nyɛ bʋ́lɛ́ pɛ́ɩ́wa, púle mí.
43016005	"Ŋ bɩ́rɔ́ aá mʋ́ nɛrɔ ná há tʋ́mɩ́ŋ dɩhɩ̃́ nɛ́ mʋ́l néé mí, ká ɩ́ oro ha wɩ́ŋ bɔ́sɛ́ bʋlɛ́: 'Ɩɩ́ mʋ́ nɛɛ́ rɛ́?'
43016006	Ŋ há bʋ́l wɩ́ɛ́ ná pɛ́ɩ́wa nɛ́ ɩ́ sɩɛnnɛ zɔkɛ.
43016007	Ɩ́ sɩɛ́ lo rɩ́ŋ bʋl taŋá pɛ́ɩ́wa: rɩŋ cóló níí ɔ́sɩ́wa. Rɩŋ nɛ́ wɩ cólé, Wɩɩsɛ Sabɩɩna ná háá á rʋ́ʋ́ sáŋɩ́wa mɛ́, wɩ́ɩ́wa rɩ́ ko. Amá rɩŋ nɛ́ cólé, ŋ sɩ́ a rʋ́ʋ́ ko.
43016008	Rʋʋ nɛ́ sɩɛ́ kúé, ʋ sɩ́ a rɩ́ dúníé nɩbííne zɩŋ, rɩ́ ɓa yéŋŋó arɩ́ ɛ́ há ká wɩ́bɔmɔ ɛɛ mɛ́, a yéŋŋi ɛ́ há ká tékétéké ɛɛ mɛ́, a yéŋŋi ɛ́ há ká Wɩɩsɛ sarɩ́ya díí mí.
43016009	Ɓa yéŋŋó wɩ́bɔmɔ ɛɛ mɛ́, bee wɩ́ɛ́ ɓa wɩ́ŋ wɩ́ɛ́ lɛ́ɛ́ dí.
43016010	A yéŋŋi tékétéké ɛɛ mɛ́, bee wɩ́ɛ́ ŋŋ́ mʋ́ŋ Ana rɩ́ nɛ́, ká rɩ́ɩ́wa báá sɩ́ŋ ná;
43016011	ɓa yéŋŋó Wɩɩsɛ sarɩ́ya má díí wɩ́ɛ́ mɛ́, bee wɩ́ɛ́ ʋ záŋɔ́ dí dúníé né kuóro sarɩ́ya rɛ́.
43016012	"Wɩ́ɛ́ ha káŋ, ŋ ka rɩ́ŋ bʋl pɛ́ɩ́wa, ɩ́ taŋa wʋ́ɔ́ wuó nɛ mʋ́l néé mí.
43016013	Rɩ Wɩɩsɛ Sabɩɩna ná há kéŋ taŋá nɛ́ sɩɛ́ kúé, ʋ sɩ́ máŋsɛ taŋá wuu pɛ́ɩ́wa. Ʋ waá a rʋ́ʋ́ bʋ́lʋ́ tɩɩ nyúú wɩ́ɛ́, ʋ há nɛ́ wɩ́ɛ́ ná ŋ Ana nʋɔ mɛ́ nɛ́, ʋʋ́ a rʋ́ʋ́ pii bʋl pɛ́ɩ́wa, ká máŋsɛ wɩ́ɛ́ ná háá kúé má pɛ́ɩ́wa.
43016014	Ʋ sɩ́ láŋ wɩ́ɛ́ bʋl pɛ́ɩ́wa, a píŋsíŋ wérí.
43016015	Omo ná wuu há káŋ Ana óŋ, ʋ káŋ má omo ní. Ɛ́ nɛ́ tɛ, ŋ sʋ́ʋ́ Sabɩɩna ná sɩ́ láŋ wɩ́ɛ́ ʋ rɩ́, a kaa ko bʋl pɛ́ɩ́wa.
43016016	"Ʋ káánɛ mʋɔ́, ká rɩ́ɩ́wa báá sɩ́ŋ ná, ká rɩ́ mʋɔ́ pɛ́, rɩ́ɩ́wa baa náŋ."
43016017	Ɛ́ nɛ́ Zeezi karmɩbɛlɛ ná náŋa sɩɛ́ cɩ́ áá bɔsɛ náŋá bʋlɛ́: "Ʋ wɩ́bʋlɩ́ né mʋ́l nɛ́ beé rí? Ʋ káánɛ mʋɔ́, ká rɩ́ɩ́wa báá sɩ́ŋ ná, ká rɩ́ mʋɔ́ pɛ́, rɩ́ɩ́wa baa náŋ, ká baa bʋlʋ́ mʋ́ʋ́ Ana rɩ́ má nɛ́.
43016018	Ʋ káánɛ mʋɔ́ ná ʋ háá bʋlɛ́, ʋ mʋ́l nɛ́ beé rí? Á wʋ́ʋ́ mʋ́l nɩ́ɛ́."
43016019	Zeezi zɩŋ rɩ́ ɓaá já rɩ́wɔ́ ko bɔ́sʋ́, ɛ́ nɛ́ ʋ bʋl pɔ́wɔ́ bʋlɛ́: "Ŋ bʋ́lɔ́ pɛ́ɩ́wa bʋlɛ́: 'Ʋ káánɛ mʋɔ́, ká rɩ́ɩ́wa báá sɩ́ŋ ná, ká rɩ́ mʋɔ́ pɛ́, rɩ́ɩ́wa baa náŋ.' Ɛ́ wɩ́ɛ́ nɛ́ ɩ́ kaá bɔsɛ náŋá?
43016020	Óó! Wɩ́taŋá nɛ́ ŋ bʋl aá pɛ́ɩ́wa: ɩ́ sɩ́ wi aá hiĩni, ká rɩ́ dúníé nɩɛ jɩ́jʋɔsɛ; ɩ́ sɩɛnnɛ sɩ́ zɔkɛ, amá taŋa, ɩ́ sazɔkɔ́ ná sɩ́ ko bɩrmɛ satɔrɔ́.
43016021	Háálɔ luoru háá ko aá wɛ, ʋ jɩ́ja rʋ́ʋ́ lʋl, ʋʋ́ ná wɩɩla wérí, ʋ sɩɛrʋ wuu zɔkɛ. Ká rʋʋ kúó lʋl tenni, ʋ sʋ́llʋ́ wɩɩla ná wɩ́ɛ́. Ʋ sɩɛrʋ wuu níí tɔrɛ, nɩbííno há kó dúníé wɩ́ɛ́.
43016022	Ʋ sɩɛ́ nɩhɩ̃́ ɛ́ nɛ́, ɩ́ má rɩ́. Mʋ́l néé mí, ɩ́ sɩɛrʋ wuu ní zɔ́kɛ́. Amá ŋ sɩ́ bɩrkóíwa rɩ́, rɩ́ɩ́wa sɩɛnnɛ tɔrɛ, ká rɩ́ nɛ́ŋ wuu báá sɩ́ wóllí a rɩ́ɩ́wa sɩɛnnɛ zɔkɛ.
43016023	"Rɩ ɛ́ tɔ́ɔ́ nɛ́ kúé pʋl, ɩ́ báá wɩ wɩ́ɩ́ wuu wɩ́ɛ́ píí bɔ́sɩ́ŋ. Taŋá nɛ́ ŋ bʋl aá pɛ́ɩ́wa: ŋ Ana sɩ́ pɛ́ɩ́wa omo ná wuu, ɩ́ háá sʋ́lʋ́ rɩ́, ŋ yɩr mɛ́.
43016024	A kaa ko aá lɛ zaa wuu, ɩ́ ha wɩ óŋ sʋ́lɛ́ ná, ŋ yɩr mɛ́. Ɩ́ sʋl, ʋ sɩ́ pɛ́ɩ́wa, a makɛ rɩ́ɩ́wa satɔrɔ́ cesi.
43016025	"Ŋ pí wɩ́ɛ́ nyáŋ wuu sʋ́ɔ́lɛ nɛ́ pɛ́ɩ́wa. Amá tɛ́ŋ nɔ́ŋɔ mɛ́, ŋ báá wɩ sɩ́ŋsʋ́ɔ́la káá bʋ́lɩ́wa rɩ́, káá dé cáásɩ́ bʋ́lɩ́ŋ Ana wɩ́ɛ́, nyaamɩ́ rɩ́ɩ́ pɛ́ɩ́wa.
43016026	Rɩ ɛ́ tɔ́ɔ́ nɛ́ kúé pʋl, ɩ́ tɩɩ sɩ́ sʋ́lɩ́wa oŋjaalɛ́, ŋ Ana rɩ́, ŋ yɩr mɛ́; ŋ wɩ sɛ́ rɩ́ŋ nɩ́ɩ́ láá sʋ́l pɛ́ɩ́wa,
43016027	ŋ Ana má tɩɩ cóíwa rɛ́. Ɩ́ sɩɛ́ há cóŋ a laa dí, rɩŋ lɛ́ Wɩɩsɛ rɩ́ nɛ́ ko, ɛ́ wɩ́ɛ́ nɛ́ tɛ, ʋ cóllíwa.
43016028	Ŋ lɩ́ŋ Ana rɩ́ nɛ́ a ko tuwi dúníé. Mʋ́l néé mí sɩɛ́, ŋ báá lɛ́ dúníé mí ní, a bɩrɛ aá mʋ́ŋ Ana rɩ́."
43016029	Ɛ́ nɛ́ ʋ karmɩbɛlɛ bʋ́lʋ́ rɩ́ bʋlɛ́: "Ɩ sɩ́sɛ́nyɛ́ bʋ́l wɩ́ɛ́ nyaamɩ́ aá párá, ká báá waá sʋ́ɔ́lɛ.
43016030	Mʋ́l néé mí, á ɩ́ɔ̃́ rɩ́ɩ́ ɛ̃ wɩ́ɩ́ wuu ní, ká báá wɩ có rɩ ɓa pí wɩ́ɛ́ bɔ́sɩ́. Ɛ́ wɩ́ɛ́ nɛ́ tɛ, á laa dí, rɩɩ lɛ́ Wɩɩsɛ rɩ́ nɛ́."
43016031	Ɛ́ nɛ́ Zeezi bʋl pɔ́wɔ́ bʋlɛ́: "Ɩ́ sɩ́sɛ́nyɛ lɔ́ɔ́ dí rí?
43016032	Aã, tɛ́ŋ oro sɩɛ́ sɩ́ ko, ʋ kúó má tɩɩ rɛ́, rɩ́ɩ́wa pɩsɛ, a zʋʋ mɩ́nɩ́wa jɩɩsɛ mɛ́, ká táŋ dʋŋɔ. Ŋ sɩɛ́ tóŋ dʋŋɔ, ŋ Ana mɩ́nɩ́ŋ har.
43016033	"Ŋ bʋ́l wɩ́ɛ́ nyáŋ wuu pɛ́ɩ́wa, a makɛ rɩ́ tɛŋfɩ́ɛ́l mɩ́nɩ́ŋ rɩ́rɩ́wa pɛ́kɛ nɛ́. Ɩ́ sɩ́ ná wɩɩla dúníé né sɩɛrʋ. Amá ɩ́ sɩ́ ló rɩ́ ɛ́ yʋ́ɔ́rɩ́wa tɛŋ, ŋ yóó dí dúníé."
43017001	Zeezi há bʋ́l ɛ́ ko tenni, ʋ báŋɔ́ bel bána rɩ́, ká bʋlɛ́: "Ŋ Ana, tɛ́ŋ péró. Píŋsí Bio, a makɛ rɩ́ Bio má pi píŋ pɛ́ɩ́.
43017002	Ɩ pɔ́ʋ́ tíŋ, ʋ kɩ́llɛ dúníé nɩbííne wuu. Ɛ́ nɛ́ ʋ pi mɩɩsɛ ná há waá tenni, aá pá nɩɛ ná ɩ há píé hóú nɛ́sɛ mɛ́.
43017003	Ká mɩɩsɛ ná há waá tenni ní ká: rɩ́wɔ́ zɩ́mɩ́, ɩ balá nɛ́ há ká Wɩɩsɛ taŋá, a zɩŋ Zeezi Kirisi má, ɩ há tʋ́mɛ́.
43017004	Ŋ píŋsí, tíé nyúú rɛɛ́. Ŋ ténní tʋtʋmɩ́ ná má ɩ há páŋ bʋlɩ́ŋ tʋŋ.
43017005	Mʋ́l néé mí sɩɛ́, Ana, píŋsíŋ arɩ́ píŋ ná ŋ fa há kené a mɩ́nɩ́ laka, ká ɩ zɩŋ a dúníé.
43017006	"Nɩɛ ná ɩ há lɩ́sɛ dúníé nɩbííne sɩɛrʋ páŋ, ŋ mákɩ́ pɔ́wɔ́, ɓa zɩ́mɩ́. Ɓa fa kɛ́ɩ́ nɩɛ nɛ́, ɩ pii páŋ; ɓa sáŋɔ́ lɛ́ɩ́ wɩ́bʋlɛ ná héwó sɩɛrʋ.
43017007	Mʋ́l néé mí, ɓa ɩ́ɔ̃́ zɩŋ rɩ́ŋ wɩ́bʋlɛ́ wuu ɓɩɛ́na lɩ́ɩ́ nɛ́.
43017008	Óó! Ɩ wɩ́bʋlɛ ná ɩ há páŋ nɛ́, ŋ pii bʋl pɔ́wɔ́, ɓa cakla a pɔ́wɔ́ tɩɩ. Ɓa ɩ́ɔ̃́ rɩ́ŋ ɓɩɛ́na lɩ́ɩ́ rɩ́ nɛ́, ɛ́ nɛ́ ɓa laa dí rɩɩ nɛ́ tʋ́mɩ́ŋ.
43017009	"Ŋ sɩɛ́ sʋ́lɩ́ aá pɔ́wɔ́ nɛ́. Ŋ wɩ́ɩ́ sʋ́lɛ́ aá pá dúníé sɩɛrʋ nɩɛ nɛ́, ŋ sʋ́lɩ́ aá pɔ́wɔ́ ná, ɩ há píé páŋ nɛ́, bee wɩ́ɛ́ ɩ nɩɛ nɛ́ kɔ́wɔ́.
43017010	Ŋ nɩtɩ́llɛ wuu ká ɩ nɩtɩ́llɛ nɛ́, ɩ má nɩtɩ́llɛ káŋ nɩtɩ́llɛ nɛ́. Ɓa nɛ́ ɛ́ɛ́ ŋ píŋ nyɩɩsɛ.
43017011	Ŋ é báá to dúníé mí. Ŋŋ́ kóí rí ní, ká ɓa é ha mɩŋ dúníé mí. Aŋwero, sapʋmmɔ tɩ́na, ɩ yɩr ná ɩ há píé páŋ dúókó. Ka ɛ́ yɩr dóé, a pɔ́wɔ́ mɛ́, a makɛ rɩ́wɔ́ a balá, anɛ ŋ rɩ́rɩ́ há ká balá nyɛ.
43017012	Ŋ fa há mɩ́ŋwɔ́ sɩɛrʋ, ɩ yɩr ná ɩ há píé páŋ dóé ní, ŋ kaa pɔ́wɔ́ mɛ́. Ŋ bélwó mí, ɓa balá má wɩ yʋ́ksɛ́. Rɩ nɛrɔ ná balá há mɔhɛ̃́ rʋ́ʋ́ yʋ́ksɛ dʋŋɔ rá, a makɛ rɩ́ ɛ́ há pʋ́ŋsɛ́ Wɩɩsɛ Kɛnɔ sɩɛrʋ nʋɔ sú.
43017013	"Mʋ́l néé mí sɩɛ́, ŋŋ́ kóí rí ní. Ŋ ha há mɩŋ dúníé sɩɛrʋ nɛ́, ŋ bʋl nyɛ aá pɔ́wɔ́, a makɛ rɩ́ŋ satɔrɔ́ pérwó, rɩ́wɔ́ sɩɛnnɛ wuu tɔrɛ.
43017014	Ŋ bʋ́lɩ́ nʋɔ wɩ́ɛ́ pɔ́wɔ́. Dúníé nɩɛ sɩɛ́ bɛ́rwɔ́, ɓa há to dúníé nɩ́ɛ́, anɛ ŋ má há to dúníé nɛ́ŋ ɛ́.
43017015	Ʋ to anɛ ŋŋ́ sʋ́lɩ́ rɩ́ɩ́ lɩ́sɩ́wɔ́ dúníé mí, amá rɩ́ɩ́ kɛ́rwɔ́ mɛ́ rɩ́ bɔ́ŋbɔ́ŋ nɛ́.
43017016	Dúníé nɩɛ ra wʋ́ɔ́ tɛ, anɛ ɓa ra há wɩ́ŋ má tɛ ɛ́.
43017017	Ɩ wɩ́bʋlɛ ná nɛ́ ká taŋá; a rɩ́ɩ́ taŋá ná lɩ́sɩ́wɔ́ tɔ́wɔ́ dʋŋɔ, rɩ́wɔ́ ɛ́ɩ́ nɩ́ɛ́ ɓóŋ.
43017018	Ɩ há tʋ́mɩ́ŋ dúníé mí, ŋ má tʋ́ŋwɔ́ dúníé mí rí.
43017019	Ŋ píŋ tɩɩ wuu tá pɛ́ɩ́, ɓa wɩ́ɛ́ nɛ́, a makɛ rɩ́wɔ́ má tɔ́wɔ́ tɩɩ pɛ́ɩ́, ɩ wɩ́bʋlɛ ná yɩr mɛ́.
43017020	"Ŋ wɩ́ɩ́ sʋ́lɛ́ aá páŋ karmɩbɛlɛ nyáŋ dʋŋɔ nɛ́, amá ŋ sʋ́lɩ́ aá pá nɩɛ ná má há sɩ́ nɩ́ŋ wɩ́ɛ́ ná, ɓa háá káá lɩ́ɩ́ bʋl, rɩ́ɩ́ láŋ rɩ́ɩ́ dí ní.
43017021	Ŋŋ́ sʋ́lɩ́ rɛ́, a rɩ́wɔ́ a balá. Ŋ Ana, lo ráá rɩ́wɔ́ wuu a balá, anɛ ɩ há mɩ́nɩ́ŋ mɛ́, ká ŋ má mɩ́nɩ́ mɛ́ ɛ́; rɩ́wɔ́ a balá ɛ́, rɩ́ dúníé nɩɛ laa dí, rɩɩ nɛ́ tʋ́mɩ́ŋ.
43017022	Ŋ pí píŋ ná ɩ há páŋ, a pɔ́wɔ́, a makɛ rɩ́wɔ́ a balá, anɛ ŋ rɩ́rɩ́ há ká balá nyɛ:
43017023	Rɩ́ŋ mɩ́ŋwɔ́ mɛ́, ká rɩ́ɩ́ má mɩ́nɩ́ŋ mɛ́, rɩ́wɔ́ wuu a balá, rɩ́ dúníé nɩɛ zɩŋ rɩ́ɩ́ nɛ́ tʋ́mɩ́ŋ, ká zɩŋ rɩ́ɩ́ cówó anɛ ɩ há cóŋ ɛ́ nɛ́.
43017024	"Ŋ Ana, ŋ có rɩ́ nɩɛ ná ɩ há píé páŋ, rɩ́wɔ́ má ko mɩ́nɩ́ŋ laka, dɩhɩ̃́ ná ŋ háá mʋ́ʋ́ mɩŋ nɛ́, a makɛ rɩ́wɔ́ náŋ píŋ. Ɩ há cóŋ, rɩɩ ha wɩ dúníé ɛ́ɛ́, a pi píŋ ná páŋ.
43017025	"Ana há ká tékétéké, dúníé nɩɛ wɩ́ɩ́ ɛ̃; amá ŋ é ɩ́ɩ̃́ rɛ́. Ŋ karmɩbɛlɛ nyáŋ má zɩŋ, rɩ́ɩ́ nɛ́ tʋ́mɩ́ŋ.
43017026	Ŋ mákɩ́ pɔ́wɔ́, ɓa zɩ́mɩ́, ká ŋ haá á rɩ́ŋ ɔsɛ mákɩ́ pɔ́wɔ́ rɛ́, a makɛ, ɩ há cóŋ ɛ́, rɩ́wɔ́ má ka ɛ́ cólle náŋá mɛ́, rɩ́ŋ sɩɛ́ zʋʋ mɩ́ŋwɔ́ mɛ́."
43018001	Zeezi há bʋ́l ɛ́ tenni, ʋ rɩ́rʋ́ karmɩbɛlɛ ísó col, a daarɛ Sɛdɩrɔŋ nyipal cɔɔ nɔ́ŋɔ. Záádɛ́ oro mɩŋ ráŋ, ɓa mʋ́ zʋ ráŋ.
43018002	Zɩdaasɛ ná háá á rʋ́ʋ́ ka Zeezi yɛ́llɛ sɩɛ́ fa ɛ̃ ɛ́ dɩhɩ̃́, bee wɩ́ɛ́ Zeezi rɩ́rʋ́ karmɩbɛlɛ válɔ́ zʋ aá ké ráŋ rɛ́.
43018003	Ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ rɩ́ Farɩzɩɛ̃wa lɩ́sɛ sóójiwa rɩ́ gárdɩwa ɓɩkana, ɓa pa nɩɓʋ́ʋ́rɩɓɩɛ, a nyɩkɛ cáŋsɛ rɩ́ níŋkáŋtɔrɔ, Zɩdaasɛ káŋwɔ́ mʋ́ ɛ́ záádɛ́.
43018004	Zeezi ɛ̃ wɩ́ɩ́ ná wuu háá á rʋ́ʋ́ ɔ́ʋ́ mɛ́. Ɛ́ nɛ́ ʋ isi céŋwó a bɔsɛ bʋlɛ́: "Áŋ rɛ́ ɩ́ jɩ́ja?"
43018005	Ɛ́ nɛ́ ɓa sɛ́: "Zeezi ná há lɛ́ Nazarɛtɛ nɛ́." Ɛ́ nɛ́ Zeezi bʋl pɔ́wɔ́ bʋlɛ́: "Ŋ nɛ́ kɔ́ʋ́." Zɩdaasɛ, Zeezi kaapáárɔ fa mɩ́ŋwɔ́ sɩɛrʋ.
43018006	Zeezi há kúé bʋlɛ́: "Ŋ nɛ́ kɔ́ʋ́," ɓa nʋ́kɔ́ lɛ, a tuwi ɓallɛ tíé.
43018007	Ɛ́ nɛ́ Zeezi baa bɔ́sɩ́wɔ́ bʋlɛ́: "Áŋ rɛ́ ɩ́ jɩ́ja?" Ɛ́ nɛ́ ɓa sɛ́: "Zeezi ná há lɛ́ Nazarɛtɛ."
43018008	Ɛ́ nɛ́ Zeezi sɛ́: "Ŋ bʋ́lɔ́ pɛ́ɩ́wa bʋlɩ́ŋ nɛ́ kɔ́ʋ́. Rɩŋ nɛ́ sɩɛ́ rɩ́ɩ́wa jɩ́ja, ɩ́ lo rí nɩɛ nyáŋ é col."
43018009	Zeezi há bʋ́l ɛ́, wɩ́ɩ́ ná ʋ há lá sɩɛ́ bʋ́lʋ́ Ana rɩ́ nʋɔ nɛ́ súé. Ʋ há bʋ́lʋ́ rɩ́ bʋlɛ́: "Nɩɛ ná ɩ há píé páŋ, ɓa balá má wɩ yʋ́ksɛ́."
43018010	Sɩmɔŋ Pɩɛrɛ fa kéŋ tókowí; ɛ́ nɛ́ ʋ kaa foki, a ɓá vʋk"ɔɔsa nɔhɔ̃́ tʋtʋnnɔ nɔ́ŋɔ néduu dɩllɛ coki. Ɛ́ tʋtʋnnɔ yɩr nɛ́ Malkisi.
43018011	Ɛ́ nɛ́ Zeezi bʋl Pɩɛrɛ rɩ́ bʋlɛ́: "Bɩrpí tókowí hóú kuo mí. Ɩ bɩ́ɩ́nɔ́ rɩŋ waá á rɩ́ŋ dí wɩɩla ná, ŋ Ana há có rɩŋ díó rí ɓó?"
43018012	Sóójiwa ná rɩ́wɔ́ nɔhɔ̃́, rɩ́ Zuwifiwa gárdɩwa ná sɩɛ́ gburki Zeezi, a vɔwɛ rɩ́ ŋmɛ́sɛ.
43018013	Ɓa lá sɩ́ɛ́ kánʋ́ mʋ́ Kayifi hɩ́ɩ́lá Anaasɛ rɩ́ nɛ́. Ɛ́ bɩna sɩɛ́, rɩ́ Kayifi ní ká Wɩɩsɛ vʋk"ɔɔsa nɔhɔ̃́.
43018014	Kayifi ná nɛ́ fa cáánɛ Zuwifiwa a bʋlɛ́: "Nɩbala há lá nɩkana nyúú mí sʋwɛ nɛ́ weré."
43018015	Sɩmɔŋ Pɩɛrɛ rɩ́ Zeezi karmɩbɛlɛ ná nɔ́ŋɔ fa tɩ́ŋʋ́ mɛ́, a mʋ́ vʋk"ɔɔsa nɔhɔ̃́ ná jaa; nɔhɔ̃́ ná sɩɛ́ ɛ̃ ɛ́ karmɩbio rí. Ɛ́ nɛ́ ʋ é tɩŋ Zeezi mí, a zʋ vʋk"ɔɔsa nɔhɔ̃́ ná wuolo,
43018016	ká Pɩɛrɛ cɩ́ har rɩ́, dánnʋɔ laka. Ɛ́ nɛ́ Zeezi karmɩbio ná vʋk"ɔɔsa nɔhɔ̃́ há ʋ́ʋ̃́, sɩɛ́ bɩrlɛ, a bʋl toltʋtʋnnɔ ná há pɔ́ dánnʋɔ mɛ́ rɩ́, ká Pɩɛrɛ zʋ.
43018017	Ɛ́ nɛ́ toltʋtʋnnɔ ná há pɔ́ dánnʋɔ mɛ́, bʋl Pɩɛrɛ rɩ́ bʋlɛ́: "Ɩ nɛ́, ɩ to báálɔ né karmɩbɛlɛ ná oro rí?" Ɛ́ nɛ́ Pɩɛrɛ sɛ́: "Aɩ́! Ŋ to oro."
43018018	Waarʋ sɩɛ́ fa kéŋ sóójiwa ná rɩ́ gárdɩwa ná, ɓa marɛ níŋ aá wieni. Pɩɛrɛ kéŋwó laka nɛ́, a má wíwieni.
43018019	Wɩɩsɛ vʋk"ɔɔsa nɔhɔ̃́ ná sɩɛ́ pi wɩ́ɛ́ bɔsɛ Zeezi, a mʋ́ tɩ́ɩ́nʋ́ karmɩbɛlɛ mɛ́, arɩ́ ɛ́ ʋ háá karmɛ nɩɛ mɛ́.
43018020	Ɛ́ nɛ́ Zeezi lɩ́sɛ nʋɔ bʋlɛ́: "Nɩkana wuu sɩɛ́ mɛ́ nɛ́, ŋ cɩ́ bʋl wɩ́ɛ́ pá nɩɛ. Ŋ wɩ lʋ́ɔ́rɛ́ bʋl wɩ́ɩ́. Zuwifiwa háá hé náŋá mɛ́ ráŋ ná nɛ́, ŋ zʋ aá kármɩ́wɔ́, ɓa cémejɩɩsɛ mɛ́, arɩ́ Wɩcʋɔlɩjɩzeno sɩɛrʋ.
43018021	Beé wɩ́ɛ́ sɩɛ́ ɩ bʋ́bɔ́sɩ́ŋ? Bɔsɛ nɩɛ ná há zésí wɩ́ɛ́ ná, ŋ há bʋ́lɛ́ pɔ́wɔ́; ɓa é ɛ̃ wɩ́ɛ́ ná wuu, ŋ há bʋ́lɛ́ pɔ́wɔ́ rɛ́."
43018022	Zeezi bʋ́l ɛ́ ko aá tenni, rɩ Wɩcʋɔlɩjɩzeno gárdɩwa nɔ́ŋɔ há mɩŋ ráŋ, cúú tɛ́ŋgbɛlɩ́ mɛ́, ká bɔsɛ bʋlɛ́: "Nyɛ nɛ́ ɩ lɩ́sɛ nʋɔ aá pá vʋk"ɔɔsa nɔhɔ̃́?"
43018023	Ɛ́ nɛ́ Zeezi bʋ́lʋ́ rɩ́ bʋlɛ́: "Rɩŋ bʋ́l bɔ́ŋbɔ́ŋ, ɩ mákɩ́ŋ dɩzɔkɩ́ páŋ; ká rɩŋ bʋ́l wérí, ŋ ŋmɔwɛ́ mʋ́l nɛ́ beé?"
43018024	Ɛ́ nɛ́ Anaasɛ a ɓa ka Zeezi lɩɩ mʋ́ vʋk"ɔɔsa nɔhɔ̃́ Kayifi rɩ́. Ɓa vɔ́wʋ́ rɩ́ ŋmɛ́sɛ ɛ́ nɛ́, a kaa mʋ́.
43018025	Ká Pɩɛrɛ mɩ́ŋ ráŋ ɛ́, aá wieni níŋ. Ɛ́ nɛ́ nɛrɔ nɔ́ŋɔ bʋ́lʋ́ rɩ́ bʋlɛ́: "Ɩ nɛ́, ɩ é to báálɔ né karmɩbɛlɛ ná oro rí?" Ɛ́ nɛ́ Pɩɛrɛ báásɛ a bʋlɛ́: "Aɩ́! Ŋ tówó oro."
43018026	Vʋk"ɔɔsa nɔhɔ̃́ tʋtʋnna nɔ́ŋɔ má baa bɔsɛ Pɩɛrɛ: "Ŋ wɩ́ɩ́ rɩ́ báálɔ né néé záádɛ́ sɩɛrʋ?" Ɛ́ tʋtʋnnɔ rɩ́ báálɔ ná Pɩɛrɛ há ɓa dɩllɛ coki, ɓa ká duó rí.
43018027	Ɛ́ nɛ́ Pɩɛrɛ baa ha báásɛ bʋlʋ́ rá. Mʋ́l ná mɛ́, rɩ zíɓelo kúóló.
43018028	Ɓa cɔŋ fól, a ka Zeezi lɛ Kayifi rɩ́, a mʋ́ kʋ́máŋdá Pɩlatɛ sɩ́ɛ́. Zuwifiwa mʋ́ cɩ́ pʋmmɔ ká wɩ tɩ́ŋɛ́ zʋ. Ɓa wɩ zʋ́ɛ́ rɩ́wɔ́ háá zɔ́kwɔ́ kíso, a sɩ́ wóllí dí Pakɛ cana.
43018029	Ɛ́ nɛ́ kʋ́máŋdá Pɩlatɛ tɩŋ lɩ́wɔ́ rɩ́ pʋmmɔ, a bɔ́sɩ́wɔ́ bʋlɛ́: "Ɩ́ sɛ́ báálɔ né á beé rí zɔkɛ?"
43018030	Ɛ́ nɛ́ ɓa bʋl pɔ́ʋ́ bʋlɛ́: "Rʋʋ fa to wɩ́zɔ́krʋ́, á wʋ́ʋ́ káá kóó héí nɛ́sɛ mɛ́."
43018031	Ɛ́ nɛ́ Pɩlatɛ sɛ́: "Ɩ́ tɩɩ kánʋ́ mʋ́, a tɩ́ŋɩ́wa kíŋse ŋmɛ́ŋsɛ, a dúú sarɩ́ya." Ɛ́ nɛ́ Zuwifiwa bʋ́lʋ́ rɩ́ bʋlɛ́: "Á wɩ ŋmɛ́nɔ kené ráá ɓʋ́ nɛ́ŋ."
43018032	Ɛ́ nɛ́ rɩ́ Zeezi há bʋ́l sʋʋ ná duo mí, ʋ háá á rʋ́ʋ́ tɩŋ sʋwɛ wɩ́ɛ́, nʋɔ sú.
43018033	Ɛ́ nɛ́ Pɩlatɛ bɩrzʋ jaa, ká yɩ́rɛ Zeezi a bɔ́sʋ́ bʋlɛ́: "Ɩ nɛ́ ká Zuwifiwa kuóro?"
43018034	Ɛ́ nɛ́ Zeezi má bɔ́sʋ́ bʋlɛ́: "Ɩ má tɩɩ nɛ́ bɩ́ɩ́nɛ́ nyɛ bʋl yáá, nɩ́ɛ́ rɛ́ bʋ́lɩ́ŋ wɩ́ɛ́ pɛ́ɩ́?"
43018035	Ɛ́ nɛ́ Pɩlatɛ sɛ́: "Ŋ má ká Zuwifi rí? Ɩ dunɩɛ rɩ́ Wɩɩsɛ vʋk"ɔɔsa nɩhɩɛ̃́sɛ nɛ́ kení ko héŋ nɛ́sɛ mɛ́; ɩ á beé?"
43018036	Ɛ́ nɛ́ Zeezi bʋ́lʋ́ rɩ́ bʋlɛ́: "Ŋ kuorí to tíé nyúú rɛɛ́ óŋ; rɩŋ kuorí fa ká tíé nyúú rɛɛ́ óŋ rí, ŋ tʋtʋnna nyɛ mɛ́ fa yóó láŋ, rɩ́wɔ́ sɩ́ŋ káá pá Zuwifiwa. Ŋ kuorí sɩɛ́ to tíé nyúú rɛɛ́ óŋ."
43018037	Ɛ́ nɛ́ Pɩlatɛ bɔ́sʋ́: "Ɩ ɓɩɛ́na ká kuór rí?" Ɛ́ nɛ́ Zeezi sɛ́: "Ɩ bʋ́l taŋá, ŋ kɔ́ʋ́ nɛ́. Ŋ kúó, ɓa lʋ́lɩ́ŋ, rɩ́ŋ bʋl taŋá wɩ́ɛ́ nɛ́. Taŋá nɩbííno wuu sɩɛ́ zésíŋ wɩ́bʋlɛ rɛ́."
43018038	Ɛ́ nɛ́ Pɩlatɛ bɔsɛ bʋlɛ́: "Beé rí ká taŋá?" Pɩlatɛ há bʋ́l ɛ́ tenni, ʋ báá lɛ́ pʋmmɔ, Zuwifiwa ná rɩ́, a bʋl pɔ́wɔ́ bʋlɛ́: "Ŋ wɩ báálɔ né wɩ́zɔkɩ́ néé, a mɔ rɩ́wɔ́ ɓʋ́ʋ́.
43018039	Amá ɩ́ kusúŋ ní há ká: bɩná wuu, rɩ Pakɛ cana péró, rɩ́ŋ lɩ́sɛ bɩnajaa nɛ́ŋ tá; ɩ́ sɩɛ́ có rɩŋ pí Zuwifiwa kuóro né ní tá?"
43018040	Ɛ́ nɛ́ ɓa baa kɔ kʋɔllɛ bʋlɛ́: "Aɩ́, sʋ́ʋ́ nɛ́ tá, lɩ́sɛ Barabasɛ nɛ́ tá." Ɛ́ Barsabasɛ fa ká gabɩbár rɛ́.
43019001	Ɛ́ nɛ́ Pɩlatɛ sɛ́ rɩ́wɔ́ ka Zeezi lɩɩ fɩ́rɛ.
43019002	Sóójiwa sɩɛ́ ja sɔrʋ, a sɔ néŋcúú, a pii cú Zeezi nyúú mí; a pi gɛmʋɔlɩ́ súú.
43019003	Ká sɩɛ́ tuu peri aá bɔ́llʋ́ bʋlɛ́: "Cʋɔlɛ yá, Zuwifiwa kuóro!" Ká mʋ́ aá cúú tɛ́ŋgbɛlɩ́ mɛ́.
43019004	Pɩlatɛ baa bɩrlɛ Zuwifiwa ná rɩ́, a bʋlɛ́: "Ɩ́ ná, ŋ sɩ́ kánʋ́ lɩ́ɩ́wa rɩ́, rɩ́ɩ́wa má zɩŋ rɩ́ŋ é wʋ́ʋ́ wɩ́zɔkɩ́ néé, a mɔ rɩ́wɔ́ ɓʋ́ʋ́."
43019005	Ɛ́ nɛ́ ɓa ka Zeezi ko lɛ. Ʋ sú gɛmʋɔlɩ́ ná nɛ́, a cú sɔrʋ néŋcúú. Ká Pɩlatɛ sɩɛ́ bʋl nɩɛ ná rɩ́ bʋlɛ́: "Ɩ́ ná báálɔ ná."
43019006	Wɩɩsɛ vʋk"ɔɔsa nɩhɩɛ̃́sɛ rɩ́ gárdɩwa ná há ná Zeezi, ɓa cáásó bʋlɛ́: "A rɩ́wɔ́ ɓásʋ́ dagɛsɛ́ daha! A rɩ́wɔ́ ɓásʋ́ dagɛsɛ́ daha!" Ɛ́ nɛ́ Pɩlatɛ bʋl pɔ́wɔ́ bʋlɛ́: "Ɩ́ tɩɩ kánʋ́ mʋ́ ɓásɛ dagɛsɛ́ daha; ŋ é wʋ́ʋ́ ɓʋ́ʋ́rwɩ́ɩ́ néé."
43019007	Ɛ́ nɛ́ Zuwifiwa ná bʋl pɔ́ʋ́ bʋlɛ́: "Á kéŋ kíso. Ʋ sɩɛ́ zɔ́kɛ́ ɛ́ kíso ní, ʋ mɔhɔ̃́ rɩ́wɔ́ ɓʋ́ʋ́, bee wɩ́ɛ́ ʋ sʋ́ʋ́ nɛ́ ká Wɩɩsɛ Bio."
43019008	Pɩlatɛ há nɛ́ ɛ́ wɩ́ɛ́, héwíŋ ɔ́sɔ́ kánʋ́.
43019009	Ɛ́ nɛ́ ʋ bɩrzʋ jaa, a bɔsɛ Zeezi: "Ɩ lɛ́ nɛɛ́ é rí?" Zeezi táŋŋʋ́ nʋ́ɔ́, a wɩ wɩ́ɩ́ bʋ́lɛ́.
43019010	Ɛ́ nɛ́ Pɩlatɛ bɔ́sʋ́ bʋlɛ́: "Ŋ rɩ́ nɛ́ ɩ wɩ có rɩɩ bʋ́l wɩ́ɛ́? Ɩ wɩ ɛ̃ rɩ́ŋ kéŋ dóé, a a ɓa píí aá tá, a baa ka dóé má, rɩ́ŋ a rɩ́wɔ́ ɓásɩ́ dagɛsɛ́ daha?"
43019011	Ɛ́ nɛ́ Zeezi bʋl pɔ́ʋ́ bʋlɛ́: "Ɩ wɩ dóé wuu kené ŋ mɛ́, rɩ Wɩɩsɛ há pɛ́ɩ́ dóé ná rá. Ɛ́ nɛ́ tɛ, nɛrɔ ná há keníŋ ko héí nɛ́sɛ mɛ́, wɩ́zɔkɩ́ kɩ́ɩ́ ɓɩnɔ."
43019012	Pɩlatɛ há nɛ́ ɛ́ wɩ́ɩ́, ʋ dé púl ɛ́ mɛ́ nɛ́, aá ja gbel rʋ́ʋ́ pi Zeezi tá. Amá Zuwifiwa ná dé ɔsɛ bɛsɛ nɛ́, a bʋlɛ́: "Rɩɩ pí báálɔ né tá, ɩ to Sɩzaarɛ naŋnɔ́ŋ. Nɛrɔ ná wuu há sʋ́ʋ́ ká kuór, ʋ ká Sɩzaarɛ dɩŋdɔmɔ nɛ́."
43019013	Pɩlatɛ há nɛ́ ɛ́ wɩ́ɛ́, ʋ kéŋ Zeezi lɛ pʋmmɔ, a zɩ́ kénú dacaka daha, sarɩ́ya dɩdíí. Ɛ́ dacaka fa bíl dɩhɩ̃́ ná ɓa háá yɩ́rɛ "|iGabata|d" Ebirewa liŋó mí; (ʋ mʋ́l nɛ́ ká dɩpɩlɩ́).
43019014	Tɔ́ɔ́ ná háá díé káá pʋl Pakɛ kal wɔhɔ nɛ́, Pɩlatɛ sɩɛ́ bʋl Zuwifiwa rɩ́ bʋlɛ́: "Ɩ́ néíwa kuóro!"
43019015	Ɛ́ nɛ́ ɓa cáási bʋlɛ́: "Ɓʋ́ʋ́! Ɓʋ́ʋ́! A rɩ́wɔ́ ɓásʋ́ dagɛsɛ́ daha!" Pɩlatɛ bɔ́sɩ́wɔ́: "Ŋ́ ɓásɩ́wa kuóro dagɛsɛ́ daha?" Rɩ vʋk"ɔɔsa nɩhɩɛ̃́sɛ ná sɛ́: "Á wɩ kuór nɔ́ŋ kené, a pɛ́ Sɩzaarɛ mɛ́."
43019016	Ɛ́ nɛ́ Pɩlatɛ pi Zeezi pɔ́wɔ́, rɩ́wɔ́ kaa mʋ́ ɓásɛ dagɛsɛ́ daha. Ɓa sɩɛ́ ka Zeezi col.
43019017	Zeezi tɩɩ báásʋ́ dagɛsɛ́, ɓa kánʋ́ lɛ́ aá mʋ́ dɩɓásɛ. Dɩhɩ̃́ ná ɓa háá mʋ́ɛ́ yɩr nɛ́ Nyugbaŋa, ɓa kaá yɩ́rɛ |i Golgota|d, Ebirewa liŋó mí.
43019018	Ráŋ nɛ́ sóójiwa ɓásɛ Zeezi, dagɛsɛ́ daha. Ɓa ɓásɛ báála bɛllɛ má lɛ́lʋ́, dagɛsɛ́ náŋa daha, nɔ́ŋɔ ʋ néduu, nɔ́ŋɔ má ʋ nágʋɔ, ká ʋ mɩ́ŋwɔ́ sɩ́sɩ́ɛ́nnʋ́wa.
43019019	Pɩlatɛ a ɓa pʋ́ŋsɛ a bʋlɛ́: "|sc|bNAZARƐTƐ ZEEZI, ZUWIFIWA KUÓRO|d", a pii maanɛ Zeezi dagɛsɛ́ ná mɛ́.
43019020	Zeezi dɩɓásɛ ná rɩ́ Zerizalɛmɛ wɩ bol; ɛ́ nɛ́ Zuwifiwa ɓɩkana karmɛ pʋ́ŋsɛ ná há máánʋ́ dagɛsɛ́ mɛ́. Pɩlatɛ ɔ́ɔ́ ɓa pʋ́ŋsɛ ɛ́ wɩ́ɩ́ líŋsi botoro mí ní: Ebire mí, Latɛŋ mɛ́, arɩ́ Gɩrɛkɛ mɛ́.
43019021	Ɛ́ nɛ́ Zuwifiwa vʋk"ɔɔsa nɩhɩɛ̃́sɛ ko bʋl Pɩlatɛ mɛ́ bʋlɛ́: "Ɩ há pʋ́ŋsɛ́ bʋlɛ́: 'Zuwifiwa kuóro' ná, dʋsɛ ɛ́, ká pʋ́ŋsɛ bʋlɛ́: 'Báálɔ né sʋ́ʋ́ nɛ́ ká Zuwifiwa kuóro.' "
43019022	Ɛ́ nɛ́ Pɩlatɛ sɛ́: "Ŋ há pʋ́ŋsʋ́ ná, ɛ́ nɩ́ɩ́ cɩ́nɛ́."
43019023	Sóójiwa há ɓásɛ Zeezi dagɛsɛ́ daha tenni, ɓa pɔ́ʋ́ gɛnnɛ, a ɓa púlli baná; sóóji wuu pí púl. Ɓa pí Zeezi yɛ́wɛ má. Ɛ́ yɛ́wɛ sɩɛ́ to pɛ́ŋbíé, ɓa nyɛrɛ cɔ́ náŋá mɛ́; ʋ dé ká óŋ balá rɛ́, a wɩ dɩnyɛrcɔ́ɔ́lɛ kené.
43019024	Ɛ́ nɛ́ sóójiwa ná bʋl náŋá rɩ́ bʋlɛ́: "Ɩ́ sɩ́ ló ráá cɔ́nnɛ yɛ́wɛ né, ɩ́ lo ráá pii yo bíé, a ná nɛ́ŋ ná há sɩ́ tɩ́llʋ́." Ɛ́ nɛ́ ɓa a. Ɓa há á ɛ́, wɩ́ɩ́ ná ɓa há pʋ́ŋsɛ́ Wɩɩsɛ Kɛnɔ sɩɛrʋ nʋɔ súó. Ɓa pʋ́ŋsɔ́ bʋlɛ́: "Ɓa páŋ gɛnnɛ ɓa náŋá, a píŋ yɛ́wɛ yo bíé." Sóójiwa há ɔ́ʋ́ ná nɛ́ ɛ́.
43019025	Zeezi dagɛsɛ́ ná laka, ʋ maá rɩ́rʋ́ maá maábio, rɩ́ Kulopa háálɔ Maari, arɩ́ Maari ná há lɛ́ Magɩdala, fa cɩ́ ráŋ.
43019026	Zeezi bel nóú maá, a nóú karmɩbio ná ʋ há cóú kɩ́ŋkáŋ, rʋʋ cɩ́nʋ́ maá laka. Ɛ́ nɛ́ ʋ bʋ́lʋ́ maá rɩ́: "Háálɔ, néí bio."
43019027	Ká baa bʋ́lʋ́ karmɩbicólli ná má rɩ́ bʋlɛ́: "Ɩ má néí maá." Karmɩbio ná cɩ́ ráŋ nɛ́, a ka Zeezi maá mʋ́ʋ́ jaa, ʋ mɩŋ ráŋ.
43019028	Ɛ́ har rɩ́ mɛ́, Zeezi há ɩ́ɔ̃́ zɩŋ rɩ́ wɩ́ɛ́ wuu ténnó, ʋ sɛ́: "Nyinyʋɔ́sɛ nɛ́ keníŋ." Ʋ bʋ́l ɛ́, a makɛ rɩ wɩ́ɩ́ ná ɓa há pʋ́ŋsɛ Wɩɩsɛ Kɛnɔ sɩɛrʋ nʋɔ nɛ́ sú.
43019029	Vɩ́nɛ́gɩr rɩ́ vie sɩɛ́ fa bíl ráŋ. Ɛ́ nɛ́ sóójiwa pi gɛkɔsɔ hé ɛ́ vɩ́nɛ́gɩr mɛ́, ká pii tʋ ɩ́zɔ́pɛ daa mɛ́, a kaa tɛrɛ tɩkɛ Zeezi nʋɔ mɛ́.
43019030	Zeezi nyɔ vɩ́nɛ́gɩr ná. Ʋ há nyɔ́ɛ́ ko tenni, ʋ sɛ́: "Wɩ́ɩ́ wuu ténnó." Ká cúrú nyúú a sʋwɛ.
43019031	Ʋ tɔ́ɔ́ háá pʋlɛ́ nɛ́ ká Zuwifiwa fɩɛlɛ́ tápʋl. Ɓa sɩɛ́ wɩ có rɩ́ nɩsʋsɛ káánɛ dagɛsɛ́ daha ɛ́ kal. Tápʋlzéní rí ká ɛ́ kal. Ɛ́ nɛ́ ɓa mʋ́ sʋl Pɩlatɛ, rʋ́ʋ́ a rɩ́wɔ́ mʋ́ bónni nɩɓásɛ ná naasɛ, ká kónníwó ráŋ.
43019032	Ɛ́ nɛ́ sóójiwa mʋ́, a bónni báála ná bɛllɛ, ɓa há ɓásɛ́ lɛ́l Zeezi, ɓa naasɛ.
43019033	Ɓa kúó peri Zeezi, rʋʋ sʋ́wɔ́; ɛ́ nɛ́ ɓa wʋ́ʋ́ naasɛ bónné.
43019034	Amá sóóji nɔ́ŋɔ pí cɔlmɛ, cɔ́kɛ Zeezi lúlókur lúri, cɛ́l rɩ́ nyii lɛ.
43019035	Nɛrɔ ná há césí wɩ́ɛ́ nyáŋ aá pɛ́ɩ́wa, ʋ sɩ́ɩ́ nɛ́ néé, ɛ́ nɛ́ tɛ, ʋ wɩ́cesé a wɩ́táŋsɛ́. Ʋ é ɩ́ɔ̃́ rɩ́ taŋá nɛ́ ʋ bʋ́bʋl, a makɛ rɩ́ɩ́wa má laa dí.
43019036	Ɛ́ tʋtʋmɩ́ há tʋ́mɛ́, Wɩɩsɛ Kɛnɔ sɩɛrʋ wɩ́pʋ́ŋsɛ ná nʋɔ súó. Ɓa pʋ́ŋsɛ ráŋ bʋlɛ́: "Ɓa wʋ́ʋ́ heŋgbel balá máá bóri."
43019037	Ká cɔɔ nɔ́ŋɔ má ɓa pʋ́ŋsɛ bʋlɛ́: "Ɓa sɩ́ bɩ́rwɔ́ sɩ́ɛ́ caasɛ nɛrɔ ná ɓa há cɔ́kɛ́ lúri."
43019038	Báálɔ oro sɩɛ́ fa mɩŋ ráŋ, ʋ yɩr nɛ́ Zɔzɛfɛ, a lɛ tɔ́ɔ́ ná ɓa háá yɩ́rɛ Arimate. Zeezi sʋʋ ná har rɩ́ mɛ́, ʋ ísó mʋ́ sʋ́lʋ́ lɛlɔ, kʋ́máŋdá Pɩlatɛ rɩ́. Ɛ́ Zɔzɛfɛ má fa ká Zeezi karmɩbɛle ná oro rí, ká kánʋ́ tɩɩ aá féŋsi, ʋ háá fá Zuwifiwa wɩ́ɛ́. Pɩlatɛ pɔ́ʋ́ ŋmɛ́nɔ; ɛ́ nɛ́ ʋ mʋ́ kóri Zeezi lɛlɔ ná kaa col.
43019039	Nɩkɔdɛmɛ ná má fa há lá sɩɛ́ mʋ́ Zeezi rɩ́, kal oro tɩ́taŋ, ʋ má isi, a ka tuu oro wiiló há kéŋ sɔ́ŋ, ɓaá yɩ́rɛ́ mííri, a kuosi náŋa má mɛ́, ɓa háá yɩ́rɛ álʋ́wɛ́sɛ; ɓa zíŋ peri kíílówa mɛrɛ́ rɩ́ fí, a kaa mʋ́.
43019040	Ɓa bɛllɛ ná sɩɛ́ ja pɛ́nɛ, a báákɛ Zeezi lɛlɔ ná, a pí tulaalé nʋʋ ná mɩ́sʋ́ mɛ́, anɛ Zuwifiwa háá a ɛ́, ɓa lɛlɔ mɛ́ káá hu.
43019041	Dɩhɩ̃́ ná ɓa há ɓásɛ Zeezi dagɛsɛ́ daha, tuuni záádɛ́ oro fa lɛ́l ráŋ. Ɛ́ záádɛ́ sɩɛrʋ, ɓa lɛ́sɛ́ lɛlbule tá ráŋ, ká ha wɩ nɛ́ŋ ráŋ húé.
43019042	Tɔ́ɔ́ ná háá pʋlɛ́, sɩɛ́ há ká Zuwifiwa fɩɛlɛ́ tápʋl nɛ́, ká lɛlbule ná dɩhɩ̃́ a tɛ́sɩ́ɩ́, ɛ́ nɛ́ ɓa ka Zeezi mʋ́ hu ráŋ.
43020001	Fɩɛlɛ́ tápʋl há díé ká tɔ́ɔ́ pʋl, jɩmáásɛ kal cɩ́cʋɔ fól, rɩ tɔ́ɔ́ ha wɩ wérí pʋ́lɛ́, Maari ná há lɛ́ Magɩdala, ísó mʋ́ Zeezi lɛlbule dɩhɩ̃́. Ʋ mʋ́ɔ́, rɩ dɔ́wɩ́ ná ɓa há píé tɔ́ bʋɔ nʋɔ, rɩ ɓa kenú wúri a billi tá.
43020002	Ɛ́ nɛ́ ʋ bɩrfá mʋ́ ná Sɩmɔŋ Pɩɛrɛ, arɩ́ Zeezi karmɩbio ná ʋ há cóú, a bʋl pɔ́wɔ́ bʋlɛ́: "Ɓa lɩ́sɛ Nyuutɩna lɛlbule mí. Á sɩɛ́ wʋ́ɔ́ há púú bil ráŋ ná ɛ̃."
43020003	Ɛ́ nɛ́ Pɩɛrɛ rɩ́ Zeezi karmɩbio nɔ́ŋɔ ná, isi mʋ́ lɛlbule ná dɩhɩ̃́.
43020004	Ɓa wuu bɛllɛ fá aá mʋ́, karmɩbio ná nɔ́ŋɔ fá la Pɩɛrɛ sɩ́ɛ́, a mʋ́ peri lɛlbule.
43020005	Ʋ sɩɛ́ tiini muuli bʋɔ ná sɩɛrʋ, a ná pɛ́ŋsɛ ná rɩ ɓa púó, ká ʋ wɩ zʋ́ɛ́.
43020006	Ká Sɩmɔŋ Pɩɛrɛ tɩŋ har ko, a zʋ lɛlbule ná sɩɛrʋ. Ʋ zʋ́ɔ́ ná pɛ́ŋsɛ ná ɓa há píé hu Zeezi, rɩ ɓa pú tíé.
43020007	Ká ʋ ná pɛ́nɛ ná, ɓa há píé bá Zeezi nyúú, rʋʋ má gúŋsó a pɩ́nʋ́ dʋŋɔ.
43020008	Karmɩbio ná nɔ́ŋɔ há lá Pɩɛrɛ sɩ́ɛ́ fá ko, má sɩɛ́ zʋ. Ʋ ná wɩ́ɩ́ ná há ɛ́ɛ́, a laa dí, rɩ Zeezi bɩ́rɔ́ isi sʋʋ mɛ́.
43020009	Zeezi karmɩbɛlɛ fa wɩ wɩ́ɩ́ ná, ɓa há pʋ́ŋsɛ Wɩɩsɛ Kɛnɔ sɩɛrʋ, mʋ́l nɩ́ɛ́. Ɓa há pʋ́ŋsɛ́ bʋlɛ́ Zeezi mɔhɔ̃́ rʋ́ʋ́ sʋwɛ ká bɩr"isi a lɛ sʋsɛ mɛ́.
43020010	Ká Zeezi karmɩbɛlɛ ná bɛllɛ sɩɛ́ bɩrmʋ́ jɩɩsɛ́.
43020011	Maari báá fa bɩ́rɔ́ mʋ́ lɛlbule ná dɩhɩ̃́, a cɩ́ aá wi. Ʋʋ́ wi ɛ́, ká tiini muuli bʋɔ ná sɩɛrʋ,
43020012	a ná malɩ́kawa bɛllɛ, rɩ ɓa sú gɛpʋŋsɛ a ké dɩhɩ̃́ ná ɓa fa há bíl Zeezi lɛlɔ. Nɔ́ŋɔ cɩ́nʋ́ nyúú dɩbilí, ká nɔ́ŋɔ má cɩ́nʋ́ naasɛ dɩbilí.
43020013	Ɛ́ nɛ́ malɩ́kawa ná bɔ́sʋ́ bʋlɛ́: "Háálɔ, beé rí tɛ ɩ wíwi?" Ɛ́ nɛ́ ʋ sɛ́: "Ŋ Nyuutɩna nɛ́ ɓa lɩ́sɛ, káŋ wʋ́ɔ́ há púú bil ráŋ ná ɛ̃."
43020014	Ʋ bʋ́l ɛ́ ká bɩ́rɛ rʋ́ʋ́ bel, rɩ Zeezi ní cɩ́nɛ́, ká ʋ wɩ ɛ̃ rɩ́ Zeezi ní.
43020015	Ɛ́ nɛ́ Zeezi bɔ́sʋ́ bʋlɛ́: "Háálɔ, beé rí tɛ ɩ wíwi? Áŋ rɛ́ ɩ jɩ́ja?" Maari bɩ́ɩ́nɔ́ rɩ záádɛ́ ná tɩ́na nɛ́, ɛ́ nɛ́ ʋ bʋ́lʋ́ rɩ́ bʋlɛ́: "Rɩɩ nɛ́ lɩ́sɛ Zeezi lɛlɔ ná, ɩ mákʋ́ dɩhɩ̃́ páŋ, rɩ́ŋ mʋ́ pi."
43020016	Ɛ́ nɛ́ Zeezi yɩ́rʋ́ a bʋlɛ́: "Maari!" Ʋ bɩ́rbel, ká bʋl Ebirewa liŋó mí bʋlɛ́: "|iRabuni!|d" (Ʋ mʋ́l nɛ́ ká Karmɩ"ana).
43020017	Ɛ́ nɛ́ Zeezi bʋ́lʋ́ rɩ́ bʋlɛ́: "Sɩ́ŋ mɛ́ tɩ́kʋ́, ŋ ha wɩ́ŋ Ana rɩ́ zɩ́nɛ́. Taŋa mʋ́ bʋl páŋ maábináŋa, rɩ́ŋ mʋ́ŋ Ana ná há kɛ́ɩ́wa má Ana rɩ́ nɛ́, aá mʋ́ŋ Wɩɩsɛ ná há kɛ́ɩ́wa má Wɩɩsɛ rɩ́."
43020018	Ɛ́ nɛ́ Magɩdala Maari mʋ́ bʋl pá Zeezi karmɩbɛlɛ bʋlɛ́: "Ŋ ná Nyuutɩna." Ká cesi wɩ́ɛ́ ná wuu, Zeezi há bʋ́lʋ́ rɩ́ a pɔ́wɔ́.
43020019	Jɩmáásɛ ná kal gbaŋ, Zeezi karmɩbɛlɛ zʋ́ɔ́ ké jaa sɩɛrʋ, ká ka dánnʋʋsɛ tɔ́, a yakɛ. Zuwifiwa héwíŋ ní ɓaá fá. Ɛ́ nɛ́ Zeezi ko, a zʋʋ cɩ́ŋwɔ́ sɩ́sɩ́ɛ́nnʋ́wa ká bʋlɛ́: "Rɩ́ tɛŋfɩ́ɛ́l mɩŋ arɩ́rɩ́wa!"
43020020	Ʋ há bʋ́l ɛ́ tenni, ʋ mákʋ́ nɛ́ŋsa rɩ́rʋ́ lúlókur cáánɩ́wɔ́. Ʋ karmɩbɛlɛ sɩɛnnɛ wuu tɔrɛ, ɓa há ná Nyuutɩna.
43020021	Ɛ́ nɛ́ Zeezi baa bʋ́lwɔ́ rɩ́ bʋlɛ́: "Rɩ́ tɛŋfɩ́ɛ́l mɩŋ arɩ́rɩ́wa! Ŋ Ana há tʋ́mɩ́ŋ ɛ́, ɛ́ nɛ́ ŋ má tʋ́mɩ́wa."
43020022	Ʋ há bʋ́l ɛ́ tenni, ʋ pʋ́ʋ́sɔ́ héwó mí, ká bʋlɛ́: "Ɩ́ la Wɩɩsɛ Sabɩɩna. Rɩɩ́wa hé nɛ́ŋ wɩ́bɔmɔ suúri, Wɩɩsɛ má sɩ́ hé tɩ́na suúri;
43020023	ká ɩ́ há vɛ́ nɛ́ŋ ná wɩ́bɔmɔ suúri héé, Wɩɩsɛ má wɩ tɩ́na wɩ́bɔmɔ suúrí hé."
43020024	Zeezi sɩɛ́ fa há kenú tɩɩ ko, a makɛ cáánʋ́ karmɩbɛlɛ jaa ná sɩɛrʋ, rʋʋ karmɩbio Toma fa to ráŋ. Ɛ́ Toma nɛ́ ɓa kaá yɩ́rɛ bilɔɔ.
43020025	Ɛ́ nɛ́ ʋ karmɩbináŋa bʋl pɔ́ʋ́ bʋlɛ́: "Á ná Nyuutɩna." Ɛ́ nɛ́ Toma sɛ́: "Rɩŋ wʋ́ʋ́ nɛ́ŋsa téŋkúlli dɩɓásɛ ná néé, rɩ́ɩ́ píŋ néníwie rɩ́ɩ́ hé, rɩŋ wɩ́ŋ nɛ́sɛ píé tɩ́kʋ́ lúlókur cɔlmɛ fʋbulli ná mɛ́, ŋ waá láá dí rʋʋ ká taŋá."
43020026	Tápʋlɛ córí há dáárɛ́, Zeezi karmɩbɛlɛ ná báá zʋ́ɔ́ ké jaa sɩɛrʋ. Ɛ́ kal é, rɩ Toma mɩ́ŋwɔ́ sɩɛrʋ. Ɓa kéŋ dánnʋʋsɛ tɔ́, a yakɛ, ká Zeezi ko zʋʋ cɩ́ŋwɔ́ sɩ́sɩ́ɛ́nnʋ́wa ká bʋlɛ́: "Rɩ́ tɛŋfɩ́ɛ́l mɩ́ŋ arɩ́rɩ́wa!"
43020027	Ká sɩɛ́ bʋl Toma rɩ́ bʋlɛ́: "Tuu peri, bel ná, pii néníwie tɩ́kɩ́ŋ nɛ́ŋsa mɛ́ a ná; a píí nɛ́sɛ má héŋ lúlókur mí ná. Báá sɩ́ káá tɔ, ká laa dí."
43020028	Ɛ́ nɛ́ Toma bʋ́lʋ́ rɩ́ bʋlɛ́: "Ŋ Nyuutɩna káŋ Wɩɩsɛ!"
43020029	Ɛ́ nɛ́ Zeezi bʋ́lʋ́ rɩ́ bʋlɛ́: "Ɩ há náŋ nɛ́ ɩ laa dí? Nɩɛ ná sɩ́ɩ́ há wɩ́ŋ néé, ká laa dí, ɓa nɛ́ ná wér."
43020030	Zeezi ha á nyáŋsɛ ɓɩkana náŋa má, ʋ karmɩbɛlɛ sɩ́ɛ́ mɛ́, ká ɓa wʋ́ɔ́ pʋ́ŋsɛ́ hé kɛnɔ né sɩɛrʋ.
43020031	Wɩ́ɛ́ ná há mɩŋ ráŋ, ɓa pʋ́ŋsɩ́wɔ́ hé, a makɛ rɩ́ɩ́wa laa dí, rɩ Zeezi ní ká Kirisi, Wɩɩsɛ Bio. Ká rɩɩ́wa lɔ́ɔ́ dí, rɩ́ɩ́wa ná mɩɩsɛ ʋ yɩr mɛ́.
43021001	Ɛ́ har rɩ́ mɛ́, Zeezi báá kenú tɩɩ ko cáánʋ́ karmɩbɛlɛ, mʋʋ ná ɓa háá yɩ́rɛ Tiberiyadi nʋɔ. Nóú há mákʋ́ tɩɩ cáánɩ́wɔ́ ɛ́.
43021002	Ʋ karmɩbɛlɛ nyáŋ nɛ́ fa kúé hé náŋá mɛ́: Sɩmɔŋ Pɩɛrɛ, rɩ́ Toma ná ɓa háá yɩ́rɛ bilɔɔ, rɩ́ Natanayɛl ná há lɛ́ Kana, Galiile tíé, rɩ́ Zebede bɛlɛ, arɩ́ Zeezi karmɩbɛlɛ ná náŋa bɛllɛ.
43021003	Ɛ́ nɛ́ Sɩmɔŋ Pɩɛrɛ bʋ́lʋ́ náŋa rɩ́ bʋlɛ́: "Ŋŋ́ mʋ́ rɩ́ŋ kɛsɛ náŋwʋlɛ́ nɛ́." Ɛ́ nɛ́ náŋa ná má sɛ́: "Á má sɩ́ tɩ́ŋɩ́ mɛ́ mʋ́." Ɛ́ nɛ́ ɓa wuu mʋ́, a pi nyiidabore zʋ nyii. Amá ɛ́ tɩ́taŋ é, ɓa wɩ náŋwʋlɩ́ balá má kené.
43021004	Tɔ́ɔ́ há kúé aá pʋl, Zeezi kúó mɩŋ nyii ná nʋɔ, ká ʋ karmɩbɛlɛ wɩ ɛ̃ rʋ́ʋ́ nɛ́.
43021005	Ɛ́ nɛ́ Zeezi bɔ́sɩ́wɔ́ bʋlɛ́: "Ŋ bɛlɛ, ɩ́ wɩ náŋwʋlɛ́ kɛ́sɛ́ rɩ́ yá?" Ɛ́ nɛ́ ɓa sɛ́: "Aɩ́."
43021006	Zeezi bʋ́lwɔ́ rɩ́ bʋlɛ́: "Ɩ́ yóíwa fíílé, nyiidabore néduu cɔɔ rɩ́, ɩ́ sɩ́ ɓʋ́ náŋwʋlɛ́." Ɓa ɓɩɛ́na yo fíílé ná. Náŋwʋlɛ́ zʋʋ sú, ɓa wʋ́ʋ́ wuo kaa pɔsɛ aá lɛ nyii mí.
43021007	Zeezi karmɩbio ná ʋ há cóú kɩ́ŋkáŋ, ʋ bʋl Pɩɛrɛ rɩ́ bʋlɛ́: "Nyuutɩna nɛ́!" Pɩɛrɛ há nɩ́ɛ́, rɩ ɓa sɛ́ Nyuutɩna nɛ́ ná, ʋ fa ha wúrkú gɛrɔ tá, ɛ́ nɛ́ ʋ pii su, a ɓéri cíksi nyii sɩɛrʋ aá mʋ́ Zeezi rɩ́.
43021008	Ká ʋ náŋa ná kuosi nyiidabore, a pɔsɛ fíílé ná rɩ́ náŋwʋlɛ́ ko lɛ. Ɓa rɩ́ gíŋgiŋí fa wɩ bol, ká a anɛ mɛ́ɛ́tɩr zɔlɔ.
43021009	Ɓa há lɩ́ɛ́ tuwi tíé, ɓa ná níŋ rɩ ɓa márɔ́; a wasɛ náŋwʋlɛ́ sakɛ, ká dɩpɛ́ŋ má bil.
43021010	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ lɩ́sɛ náŋwʋlɛ́ ná, ɩ́ há kɛ́sɛ́ mʋ́l néé mí, náŋa kaa ko rɛɛ́."
43021011	Ɛ́ nɛ́ Sɩmɔŋ Pɩɛrɛ mʋ́ zʋ nyiidabore ná sɩɛrʋ, a pɔsɛ fíílé ná náŋwʋlɛ́ há súé, a lɩɩ yo tíé. Náŋwʋ́zeŋsi zɔlɔ mɛɛ́sɛllɛ rɩ́ fí rí botoro ní fa mɩ́ŋ ráŋ. Náŋwʋlɛ́ rɩ́wɔ́ káŋ wuu, fíílé ná wɩ cɔ́nnɛ́.
43021012	Zeezi sɩɛ́ bʋ́lwɔ́ rɩ́ bʋlɛ́: "Ɩ́ ko dí." Zeezi karmɩbɛlɛ ná oro wuu wʋ́ʋ́ bɔ́sɛ́, a bʋlɛ́ áŋ rɩ́ kɔ́ʋ́; ɓa wuu ɩ́ɔ̃́ zɩŋ rɩ́ Nyuutɩna nɛ́.
43021013	Ɛ́ nɛ́ Zeezi tuu peri, a pi dɩpɛ́ŋ pɔ́wɔ́, a pi náŋwʋlɛ́ má pɔ́wɔ́, rɩ́wɔ́ dí.
43021014	Zeezi há bɩ́rɛ́ isi sʋʋ mɛ́, a mákʋ́ tɩɩ cáánʋ́ karmɩbɛlɛ, naasɩ́ botoro mí ní ɛ́.
43021015	Ɓa há díé tenni, ɛ́ nɛ́ sɩɛ́ ká Zeezi bɔsɛ Sɩmɔŋ Pɩɛrɛ bʋlɛ́: "Zaŋ bio Sɩmɔŋ, ɩ cóŋ kɩ́llɛ nɩɛ nyáŋ rɛ́?" Ɛ́ nɛ́ ʋ sɛ́: "Óó! Nyuutɩna, ɩ ɩ́ɔ̃́ rɩ́ŋ kení wɩ́ɛ́ rɛ́." Ɛ́ nɛ́ Zeezi bʋl pɔ́ʋ́: "Bélíŋ pewiisi mí."
43021016	Ká Zeezi baa bɔ́sʋ́ bʋllɛ mɛ́: "Zaŋ bio Sɩmɔŋ, ɩ cóŋ rí?" Ɛ́ nɛ́ ʋ sɛ́: "Óó! Nyuutɩna, ɩ ɩ́ɔ̃́ rɩ́ŋ kení wɩ́ɛ́ rɛ́." Ɛ́ nɛ́ Zeezi bʋl pɔ́ʋ́: "Nʋ́ɔ́lɩ́ŋ pieŋse."
43021017	Zeezi baa bɔ́sʋ́ naasɩ́ botoro mí bʋlɛ́: "Zaŋ bio Sɩmɔŋ, ɩ keníŋ wɩ́ɛ́ rɛ́?" Pɩɛrɛ sɩɛrʋ zɔkɛ, Zeezi há bɔ́sʋ́ naasɩ́ botoro mí a bʋ́lɛ́: "Ɩ keníŋ wɩ́ɛ́ rɛ́?" Ɛ́ nɛ́ ʋ sɛ́: "Nyuutɩna, ɩ ɛ̃ wɩ́ɩ́ wuu ní, ɩ ɩ́ɔ̃́ rɩ́ŋ cóí rí." Ɛ́ nɛ́ Zeezi bʋ́lʋ́ rɩ́ bʋlɛ́: "Bélíŋ pieŋse mí.
43021018	Taŋá nɛ́ ŋ bʋl aá pɛ́ɩ́: ɩ fa há ká heŋbié, ɩ tɩɩ nɩ́ɩ́ vɔ́wɩ́ tɩŋa vɔwɛ́, aá mʋ́ ráŋ ná ɩ há có; amá ɩ háá kóó nɩɩnɛ, ɩɩ́ á rɩ́ɩ́ kánɩ́ vaŋsɛ ɓɔ́ nɛ́, ká rɩ́ nɛ́ŋ rɛ́ vɔ́wɩ́ tɩŋa vɔwɛ́ pɛ́ɩ́, a kánɩ́ mʋ́ ráŋ ná ɩ há wɩ có rɩɩ mʋ́ɔ́."
43021019	Zeezi bʋ́l ɛ́ wɩ́ɛ́, rʋ́ʋ́ máŋsɛ sʋʋ ná duo mí, Pɩɛrɛ háá á rʋ́ʋ́ sʋwɛ, a píŋsi Wɩɩsɛ nɛ́. Ɛ́ nɛ́, ká Zeezi bʋ́lʋ́ rɩ́ bʋlɛ́: "Tɩ́ŋɩ́ŋ mɛ́."
43021020	Pɩɛrɛ bɩ́rɔ́ bélú har rɩ́, a ná Zeezi karmɩbio ná, ʋ há cóú kɩ́ŋkáŋ, rʋʋ́ kó. Zeezi rɩ́wɔ́ kal oro háá dí ɓɩdííli, ɛ́ karmɩbio ní fa pɩ́ Zeezi naasɛ mɛ́, ká bɔ́sʋ́ bʋlɛ́: "Nyuutɩna, áŋ rɩ́ já rʋ́ʋ́ kánɩ́ pá?"
43021021	Pɩɛrɛ sɩɛ́ há nóú ɛ́, ɛ́ nɛ́ ʋ bɔsɛ Zeezi: "Nyuutɩna, ká báálɔ né má, beé rí á rʋ́ʋ́ pérú?"
43021022	Ɛ́ nɛ́ Zeezi sɛ́: "Rɩŋ nɛ́ có rʋ́ʋ́ mɩŋ a kaá jáŋ bɩrkoe, ʋ kɛ́ɩ́ wɩ́ɩ́ rɛ́? Ɩ é tɩ́ŋɩ́ŋ mɛ́!"
43021023	Ɛ́ nɛ́ ɓa bʋl ɛ́ wɩ́ɩ́ la dɩhɩ̃́ wuu Zeezi laadííre sɩɛrʋ, a bʋlɛ́ rɩ́ ɛ́ karmɩbio é waá sʋwɛ. Ká Zeezi wɩ Pɩɛrɛ rɩ́ bʋ́lɛ́ bʋlʋ́ waá sʋwɛ má, ʋ taŋá sɛ́: "Rɩŋ nɛ́ có rʋ́ʋ́ mɩŋ a kaá jáŋ bɩrkoe, ʋ kɛ́ɩ́ wɩ́ɩ́ rɛ́?"
43021024	Ɛ́ karmɩbio tɩɩ nɛ́ césí wɩ́ɛ́ nyáŋ, a pʋ́ŋsɛ hé kɛnɔ mɛ́. Á sɩɛ́ ɩ́ɔ̃́ rɩ́ wɩ́ɛ́ ná wuu ʋ há bʋ́lɛ́, ɓa ká taŋá rɛ́.
43021025	Zeezi ha tʋ́ŋ tʋtʋmɛ́ náŋa ɓɩkana má. Rɩ ɓa sɛ́ rɩ́wɔ́ césíwó wuu, balá baláwa, rɩ́wɔ́ pʋ́ŋsɛ hé kɛnnɛ mɛ́, ɛ́ kɛnnɛ sɩ́ sú dúníé, rɩ́ dɩbilí má tɩɩ sɩ́ mɩ́nʋ́.
44001001	Ŋ naŋnɔ́ŋɔ Teyofil, Ŋ dʋ́ŋdʋ́ʋ̃́ kɛnɔ ná ŋ há pʋ́ŋsɛ́ sɩɛrʋ, ŋ máŋsɛ Zeezi há púlú tʋtʋmɛ́, a a wɩ́ɛ́ ná wuu arɩ́ wɩ́ɛ́ ná wuu ʋ há kármɛ́,
44001002	a kaá ja tápʋl ná ʋ há zɩ́ Wɩɩsɛ rɩ́, bána nyúú. Ká rʋ́ʋ́ sɩɛ́ zɩŋ zɩ́ bána, ʋ tɩ́ŋ Wɩɩsɛ Sabɩɩna dóé mí, a máŋsɛ wɩ́ɛ́ ná ʋ nɩtʋmɛ́ ná ʋ há tʋ́ɔ́sɛ́, há mɔhɛ̃́ rɩ́wɔ́ a.
44001003	Ʋ há bɩ́rɛ́ isi sʋʋ mɛ́, tápʋlɛ mɛɛ́sɛllɛ pɛ́kɛ, ʋ kenú tɩɩ cáánʋ́ nɩtʋmɛ́ ná, naasɩ́ ɛrɛ́, á makɛ rɩ́wɔ́ zɩŋ rʋ́ʋ́ nɛ́ ɓɩɛ́na, ká bʋl Wɩɩsɛ kuótɔ́ɔ́ ná wɩ́ɛ́ a pɔ́wɔ́.
44001004	Kal oro rí sɩɛ́, ʋ rɩ́wɔ́ ké aá dí ɓɩɛ, ɛ́ nɛ́ ʋ bʋ́lwɔ́ rɩ́ bʋlɛ́: "Ɩ́ sɩ́ Zerizalɛmɛ mɛ́ lɛ́, amá ɩ́ dɛllɛ Ana Wɩɩsɛ nʋtálɔ zilé ná, ʋ ná wɩ́ɛ́ ŋ há bʋ́lɛ́ pɛ́ɩ́wa.
44001005	Zaŋ kéŋ nɩɛ muŋsi nyii mí, amá rɛɛ́ rɩ́ tápʋlɛ mʋɔ́, Wɩɩsɛ Sabɩɩna sɩ́ súíwa a waalɛ."
44001006	Ɛ́ nɛ́, Zeezi rɩ́rʋ́ nɩtʋmɛ́ ná há kéné, ɓa sɩɛ́ bɔ́sʋ́ bʋ́lɛ́: "Nyuutɩna, ɛ́ tɛ́ŋ mɛ́ nɛ́ ɩɩ́ ja rɩ́ɩ́ a, rɩ́ Ɩzɩrayɛl duo nɩɛ bɩrdí kuorí?"
44001007	Ɛ́ nɛ́ Zeezi bʋ́lwɔ́ rɩ́ bʋlɛ́: "Ɩ́ wɩ tápʋlɛ ná Wɩɩsɛ háá á rʋ́ʋ́ tʋŋ wuó zɩŋ. Ana nɛ́ kéŋ tíŋ, ʋ dʋŋɔ nɛ́ ɩ̃́wɔ́.
44001008	Amá Wɩɩsɛ Sabɩɩna sɩ́ túwíwa nyúú, rɩ́ɩ́wa ná dóé, a áŋ dáŋsɩ́ɛ́ nɩ́ɛ́, a bʋ́lɩ́ŋ wɩ́ɛ́, a de púl Zerizalɛmɛ mɛ́, a lɩɩ zʋ Ziide dɩtɩ́llɛ, a zʋ Samari dɩtɩ́llɛ, a kaa mʋ́ yakɛ dúníé kíŋkere wuu mí."
44001009	Zeezi há bʋ́l ɛ́ ko tenni, ɓa nóú rʋʋ ísó zɩ́zɛ́ bána rɩ́, ká ɓa cɩ́ aá bel; duóbána de ko tɔ́ʋ́ mɛ́, ɓa báá wʋ́ʋ́ ná.
44001010	Ɓa há báŋɛ́ aá bel bána rɩ́ fíéfíé, Zeezi zɩ́nɛ ná mɛ́, rɩ báála bɛllɛ nɛ́ sú gɛpʋŋsɛ, a ko lɩ́wɔ́ mɛ́,
44001011	a bʋlɛ́: "Galiile nɩɛ, beé rí tɛ ɩ́ cɩ́ a báŋ aá bel bána rɩ́ nyɛ? Zeezi né há lɩ́ɩ́wa sɩɛrʋ, a tɩŋ ɛ́ ná zɩ́ bána nyúú, ʋʋ́ á rʋ́ʋ́ tɩŋ ɛ́ nɛ́ bɩrko."
44001012	Ɛ́ nɛ́ Zeezi nɩtʋmɛ́ ná lɛ paalɔ ná, ɓa háá yɩ́rɛ ólívi tuuni paalɔ, a bɩrmʋ́ Zerizalɛmɛ. A pɔ́ ɛ́ paalɔ dɩhɩ̃́ káá mʋ́ Zerizalɛmɛ, ʋ ból pérí kííló balá.
44001013	Ɓa há mʋ́ɛ́ peri Zerizalɛmɛ, ɓa zɩ́ jɩtúko ná ɓa há válɛ́ aá céŋ náŋá ráŋ. Ɓa ɛ́ nɩɛ nɛ́ fa ká: Pɩɛrɛ rɩ́ Zaŋ rɩ́ Zakɛ rɩ́ Aŋdɩrɩ rɩ́ Filipi rɩ́ Toma rɩ́ Bartelemi rɩ́ Matie rɩ́ Alfe bio Zakɛ, rɩ́ kajáŋtɩɩnɔ Sɩmɔŋ arɩ́ Zakɛ bio Ziidi.
44001014	Ɓa ɛ́ nɩɛ wuu, arɩ́ Zeezi maá Maari rɩ́ Zeezi maábɛlɛ, ɓa nɛ́ tʋ́ŋ nʋɔ mɛ́, a vaa céŋ náŋá ráŋ aá cʋɔlɛ Wɩɩsɛ.
44001015	Tápʋl oro rí, nɩɛ ná há lá Zeezi wɩ́ɛ́ dí, sɩɛ́ ko hé náŋá mɛ́: ɓa nɩɛ pérí zɔlɔ rɩ́ mɛrɛ́; ɛ́ nɛ́ Pɩɛrɛ isi cɩ́ dahá, ɓa sɩ́sɩ́ɛ́nnʋ́wa a bʋlɛ́:
44001016	"Maábináŋa, Wɩɩsɛ Sabɩɩna há tɩ́ŋ kuózeno Davidi nʋɔ mɛ́, a la sɩ́ɛ́ bʋl Zɩdaasɛ ná há kéŋ Zeezi pá nɩɛ wɩ́ɛ́ ɛ́, Wɩɩsɛ Kɛnɔ sɩɛrʋ, ʋ mɔhɔ̃́ rɩ́ ɛ́ tʋŋ.
44001017	Zɩdaasɛ fa kárá nɔ́ŋɔ nɛ́, á wuu tʋtʋmɩ́ balá."
44001018	Zɩdaasɛ há á wɩ́bɔŋ ná ɓa túmú meéwí ná, ʋ pí ɛ́ meéwí a yɔwɛ tíé; ráŋ nɛ́ ʋ lɩɩ ɓal pɩsɛ, ʋ sɩɛrʋ ɓɩɛ wuu lɩɩ pɛ́.
44001019	Zerizalɛmɛ nɩɛ wuu nɛ́ ɛ́ wɩ́ɩ́, a pá ɛ́ tíé yɩr ɓa liŋó mí bʋlɛ́: "|iAkɛldama|d", ʋ mʋ́l nɛ́ ká cɛ́l tíé.
44001020	Anɛ ɛ́ Davidi há pʋ́ŋsɛ Yɩɩla kɛnɔ sɩɛrʋ bʋlɛ́: "Wɩɩsɛ sɩ́ a rʋ́ʋ́ jaa bɩrmɛ zɩɓoó, rɩ́ nɛ́ŋ wuu sɩ́ ráŋ zʋ́." A baa pʋ́ŋsɛ bʋlɛ́: "Ká rɩ́ nɛ́ŋ nɔ́ŋ lɔ́ʋ́ nyúú mí, aá tʋŋ."
44001021	"Ɛ́ wɩ́ɛ́, ʋ mɔhɔ̃́ rɩ́ nɛ́ŋ lɔ́ʋ́ nyúú mí, a pɛ́rá mɛ́ dí Nyuutɩna Zeezi sʋʋ mɛ́ bɩr"isé dáŋsɩ́ɛ́. Ɛ́ nɛrɔ mɔhɔ̃́ rʋ́ʋ́ a nɩɛ ná fa há tɩ́ŋrá mɛ́, tɛ́ŋ ná mɛ́, á rɩ́ Nyuutɩna Zeezi fa háá gʋɔrɛ tɔ́nɛ, a púl Zaŋ há kenú muŋsi nyii mí, a kaá ja kal ná ʋ há lɩ́rá sɩɛrʋ zɩ́ bána, ɓa nɔ́ŋɔ nɛ́ mɔhɛ̃́."
44001023	Ɛ́ nɛ́ ɓa makɛ nɩɛ bɛllɛ: nɔ́ŋɔ yɩr nɛ́ Zɔzɛfɛ, ɓaá yɩ́rɛ Barsabasɛ, ɓa kaá yɩ́rɛ Zisitisi, nɔ́ŋɔ má yɩr nɛ́ Matɩyasɛ.
44001024	Ɛ́ nɛ́ ɓa wuu cʋɔlɛ Wɩɩsɛ a bʋlɛ́: "Nyuutɩna, ɩ nɛ́ há ɛ̃ nɩɛ wuu sabɩŋsɛ, makɛ párá, ráá zɩŋ báála nyáŋ bɛllɛ pɛ́kɛ, ʋ ná ɩ há lɩ́sɛ́,
44001025	rʋ́ʋ́ la Zɩdaasɛ nyúú mí a ɛ́ɩ́ nɩtʋmɩ́, a tʋŋ tʋtʋmɩ́ ná Zɩdaasɛ há vɛ́ɛ́ tá, ká mʋ́ʋ́ dɩmʋ́ɩ́."
44001026	Ɛ́ nɛ́ ɓa yo bíé, Matɩyasɛ dí, ɓa kánʋ́ súúri Zeezi nɩtʋmɛ́ fí rí oro ná mɛ́.
44002001	Paŋtɩkɔtɛ cana tápʋl há péré, nɩɛ ná wuu há lá Zeezi wɩ́ɛ́ dí, mʋ́ɔ́ hé náŋá mɛ́ dɩbalá, jaa sɩɛrʋ.
44002002	Naasɩ́ balá, rɩ dɔ́mɛ dé lɛ bána rɩ́, anɛ pozeno háá lúé, a de zʋʋ sú jaa ná sɩɛrʋ, ɓa há kéné.
44002003	Ká ɓa de ná líŋsi, há nɩhɩ̃́ níŋkáŋtɔrɔ; ɓa nɩɛ ná wuu há ké jaa ná mɛ́, liŋó wuú mʋ́ a sakɛ oro wuu nyúú mí.
44002004	Wɩɩsɛ Sabɩɩna sɩɛ́ de súwó wuu, a a ɓaá bʋl líŋhuonni, anɛ ɛ́, Sabɩɩna há mákɛ́.
44002005	Rɩ Zuwifiwa wɩcʋɔla fa lɛ́ dúníé kíŋkere wuu ko, a mɩŋ Zerizalɛmɛ mɛ́.
44002006	Ɓa sɩɛ́ há nɛ́ dɔ́mɛ ná, ɓa ísó pa náŋá ko ráŋ ɓɩkáná, rɩ́wɔ́ ná. Ɓa kúó, rɩ nɩɛ ná há lá Zeezi wɩ́ɛ́ dí ná dé bʋ́bʋ́lwɔ́ nɩkana ná wuu líŋsi, ʋ de gɩ́rwɔ́.
44002007	Ɓa yieki cɩ́ aá bɔsɛ náŋá bʋlɛ́: "Nɩɛ nyáŋ háá bʋl wɩ́ɛ́, ɓa wuu to Galiile tɩ́náwa rɛ́?
44002008	Ʋ sɩɛ́ cɩ́ ɛrɛ́ rɛ́ ɓaá bʋ́l wɩ́ɛ́ á ánáwa líŋsi mí, á nɩ́nɛ?
44002009	Á náŋa lɛ́ Paatɛwa tɔ́nɛ nɛ́, náŋa lɛ Medi rɩ́ Elaŋ, náŋa lɛ Mezopotami, náŋa lɛ Ziide rɩ́ Kapadɔsɛ, náŋa lɛ Pɔŋ rɩ́ Azi dɩtɩ́llɛ,
44002010	náŋa lɛ Firizi rɩ́ Paŋfiili, náŋa lɛ Ezipiti rɩ́ Libi cɔɔ ná há lɛ́l Sɩɩrɛnɛ; ká nɩɛ náŋa má lɛ Romi.
44002011	Á náŋa má a Zuwifiwa tɩɩ, arɩ́ nɩɛ ná má há tɩ́ŋɛ́ zʋ Zuwifiwa wɩcʋɔlɔ́; náŋa lɛ Kɩrɛtɛ, náŋa má lɛ Arabɛwa tíé, á wuu líŋbámmáwa, ká wuu nɩ́nɩ́rá líŋsi mí, rɩ ɓaá bʋl Wɩɩsɛ tʋtʋ́ŋpiŋe wɩ́ɛ́!"
44002012	Ʋ ɛ́ de caasɛ gɩ́rwɔ́ wuu, ɓa sabɩŋsɛ yʋ́ksɛ, ɓa bʋ́bʋl náŋá rɩ́ bʋlɛ́: "Beé dúó wɩ́ɩ́ rɩ́ nyɛ́? Ʋ mʋ́l nɛ́ beé?"
44002013	Ká náŋa má cícermi bʋlɛ́: "Ɓa búkó ní."
44002014	Ɛ́ nɛ́ Pɩɛrɛ rɩ́ Zeezi nɩtʋmɛ́ ná fí rí oro isi cɩ́ dahá; Pɩɛrɛ sɩɛ́ wúrú nʋɔ mɛ́, a bʋl jamáŋ ná rɩ́ bʋlɛ́: "Ɩ́ é Zuwifiwa, arɩ́ nɩɛ ná wuu há kúé mɩŋ Zerizalɛmɛ mɛ́, ɩ́ zesi wɩ́ɛ́ nyáŋ wérí, ŋ háá á rɩ́ŋ bʋl pɛ́ɩ́wa, a zɩŋ wɩ́ɩ́ né mʋ́l.
44002015	Ɩ́ há bɩ́ɩ́nɛ́ rɩ nɩɛ nyáŋ búkó rí, ɓa sɩɛ́ wɩ nyɔ́ɛ́, bee wɩ́ɛ́ wɩɩsɛ ha wɩ háksɛ́, cɩ́cʋɔ bɩ́ŋbɩlɩ́ nɛ́mɛ́ sɩɛ́ nɛ́ péré.
44002016	Amá Wɩɩsɛ wɩ́laabʋllɔ Zʋwɛl fa há bʋ́l wɩ́ɩ́ ná, ʋ nɩ́ɩ́ tʋmɛ́ nyɛ; ʋ sɛ́:
44002017	'Wɩɩsɛ sɛ́: Hatɩ́ŋnɩ́tápʋlɛ mɛ́, ná wɩ́ɩ́ ná háá á rʋ́ʋ́ a: Ŋ sɩ́ píŋ Sabɩɩna hé nɩɛ wuu mí; ɩ́ bɛlɛ rɩ́rɩ́wa tolé sɩ́ áŋ wɩ́laabʋ́llá, ɩ́ nɩpʋɔsɛ́ sɩ́ muuli ná wɩ́ɛ́, ká rɩ́ɩ́wa bánɩ́ɩ́náwa má pɩ́ duosi ná wɩ́ɛ́.
44002018	Taŋá, ɛ́ kal, ŋ sɩ́ píŋ Sabɩɩna héŋ tʋtʋnna mɛ́, báála rɩ́ háála mɛ́, rɩ́wɔ́ áŋ wɩ́laabʋ́llá.
44002019	Ŋ sɩ́ a wɩ́nyáŋsɛ bána nyúú, ká a wɩ́nyɩnɩwa tíé nyúú: Cɛ́l rɩ́ níŋ arɩ́ nyʋɔsɛ há nɩhɩ̃́ duóbásɛ, sɩ́ mɩŋ;
44002020	wɩɩsɛ sɩ́ bíri, rɩ́ wɔhɔ nɛ tɩ́taŋ, rɩ́ cana fɛ́l anɛ cɛ́l, ká rɩ́ Nyuutɩna tápʋl ná há ká tápʋl zéní, a a tápʋl wérí má, sɩɛ́ zɩŋ peri.
44002021	Ɛ́ tápʋl sɩɛ́, nɛrɔ ná wuu há sɩ́ yɩ́rɛ Nyuutɩna yɩr, ʋ sɩ́ ná laatɛ́!' "
44002022	Ká Pɩɛrɛ baa súúri bʋlɛ́: "Ɩzɩrayɛl nɩɛ, ɩ́ zesi wɩ́ɛ́ nyáŋ ŋ háá á rɩ́ŋ bʋl pɛ́ɩ́wa: Nazarɛtɛ Zeezi ká báálɔ ná Wɩɩsɛ há mákʋ́ tíŋ pɛ́ɩ́wa nɛ́; bee wɩ́ɛ́ Wɩɩsɛ tɩ́ŋʋ́ mɛ́ nɛ́, a a wɩ́nyáŋsɛ rɩ́ wɩ́gɩrɛ́, arɩ́ wɩ́nyɩnɩwa, ɩ́ tɩɩ sɩ́ɛ́ mɛ́, ɩ́ tɩɩ zɩŋ ɛ́ mɛ́.
44002023	Wɩɩsɛ cólle mí ní sɩɛ́, ʋ lo ɛ́ báálɔ zʋ́ɩ́wa nɛ́sɛ; ʋ fa gíélí ɛ́ tá fól. Ɛ́ nɛ́ tɛ, ɩ́ a wɩ́bɔŋ"aara kánʋ́ ɓásɛ dagɛsɛ́ daha, ʋ sʋwɛ.
44002024	Amá Wɩɩsɛ íllú, a lɩ́sʋ́ sʋʋ wɩhála mɛ́, bee wɩ́ɛ́ sʋʋ wɩ dóé kené a kánʋ́ aá bil.
44002025	Davidi fa bʋ́lʋ́ wɩ́ɛ́ a bʋlɛ́: 'Ŋ ná Nyuutɩna ŋ sɩ́ɛ́, tɛ́ŋ wuu mí, ʋ mɩ́nɩ́ŋ néduu, a makɛ rɩ́ héwíŋ sɩ́ŋ kánʋ́.
44002026	Ɛ́ nɛ́ tɛ ŋ tɛŋ pɔrɛ, ŋ bʋ́bʋl satɔ́ɔ́rwɩ́ɛ́; ŋ tɛŋnamɩɛ sʋʋ má mɛ́, ŋ sɩ́ fɩɛlɛ arɩ́ yɩɛla,
44002027	bee wɩ́ɛ́ rɩŋ nɛ́ sʋ́wɛ́, ɩ waá lo rɩ́ŋ dʋma káánɛ lɛlɛ sɩɛrʋ. Ɩ waá lo rɩ́ɩ́ nɩwero sʋɔrɛ.
44002028	Ɩ mákɛ́ hiẽsó ŋmɛ́nɔ páŋ; ɩ mɩ́nɔ́ arɩ́rɩ́ŋ, ɩ sɩ́ a rɩ́ satɔrɔ́ súŋ.' "
44002029	Pɩɛrɛ baa ha tʋkɛ bʋlɛ́: "Maábináŋa, ŋmɛ́nɔ mɩ́nɔ́, rɩ́ŋ caasɛ bʋ́lrá naabál Davidi wɩ́ɛ́ nyaamɩ́, a pɛ́ɩ́wa. Ʋ sʋ́wɔ́, ɓa húú, arɩ́ zaa, ʋ lɛlbule ha mɩ́ŋrá sɩ́sɩ́ɛ́nnʋ́wa.
44002030	Ʋ fa há ká Wɩɩsɛ wɩ́laabʋ́llʋ́, ʋ fa ɩ́ɔ̃́ rɩ́ Wɩɩsɛ ŋmɩ́ɛ́sɔ́, a tá nʋɔ bʋlɛ́, rʋ́ʋ́ sɩ́ a rʋ́ʋ́ duo nɩɛ nɔ́ŋɔ dí kuorí, ʋ nyúú mí.
44002031	Davidi fa lá sɩ́ɛ́ ná wɩ́ɩ́ ná háá kué, ɛ́ nɛ́ tɛ ʋ bʋl Kirisi sʋʋ mɛ́ bɩr"isé wɩ́ɛ́ bʋlɛ́: 'Wɩɩsɛ wɩ lóé ʋ káánɛ lɛlɛ sɩɛrʋ, ʋ wɩ lóé ʋ tɛŋnamɩɛ sʋɔrɛ.'
44002032	Zeezi né wɩ́ɛ́ ŋ háá bʋlɛ́, ʋ nɛ́ Wɩɩsɛ ílli sʋʋ mɛ́, á ná, a wuu a dáŋsɩ́ɛ́wa.
44002033	Ʋ zɩ́nɔ́ ké Wɩɩsɛ néduu, ká Wɩɩsɛ púú Sabɩɩna ná ʋ fa há tá nʋɔ bʋ́lʋ́ wɩ́ɛ́, a pɔ́ʋ́, ʋ laa pá. Ʋ nɛ́ ká wɩ́ɩ́ ná ɩ́ há néé mʋ́l néé mí, ká nɛ má.
44002034	Davidi tɩɩ wɩ bána zɩ́nɛ́, amá ʋ sɛ́: 'Nyuutɩna Wɩɩsɛ bʋ́lɩ́ŋ Nyuutɩna rɩ́ bʋlɛ́: Kéníŋ néduu,
44002035	a kaá ja tɛ́ŋ ná mɛ́, ŋ há sɩ́ kɛ́sɩ́ dɩŋdɔma wuu héí naasɛ mʋ́l.'
44002036	"Ɩzɩrayɛl nɩɛ wuu sɩɛ́ mɔhɔ̃́ rɩ́wɔ́ zɩŋ arɩ́ taŋá, rɩ́ Zeezi ná ɩ́ há kené ɓásɛ dagɛsɛ́ daha, ɛ́ Zeezi ní Wɩɩsɛ a, ʋ a Nyuutɩna; ʋ nɛ́ ká Kirisi má!"
44002037	Nɩɛ ná há nɛ́ Pɩɛrɛ wɩ́bʋlɛ́ ná, ɛ́ wɩ́ɛ́ fúklíwó beŋtunni kɩ́ŋkáŋ; ɛ́ nɛ́ ɓa bɔsɛ Pɩɛrɛ rɩ́ Zeezi nɩtʋmɛ́ ná náŋa bʋlɛ́: "Maábináŋa, beé rí mɔhɛ̃́ ráá a?"
44002038	Ɛ́ nɛ́ Pɩɛrɛ bʋl pɔ́wɔ́ bʋlɛ́: "Ɩ́ bɩ́rsɛ, a báá sɩ́ áá zɔkɛ Wɩɩsɛ mɛ́, ká rɩ́ nɛrɔ wuu a rɩ́wɔ́ kánʋ́ muŋsi nyii, Zeezi Kirisi yɩr mɛ́, ká rɩ́ Wɩɩsɛ púú Sabɩɩna ná dí zilé pɛ́ɩ́wa.
44002039	Wɩɩsɛ nʋtálɔ ná, ʋ tɔ́ɔ́ pɛ́ɩ́wa rɩ́rɩ́wa bɛlɛ nɛ́, rɩ́ nɩɛ ná há mɩŋ dɩbólí, arɩ́ Nyuutɩna Wɩɩsɛ nɩyɩ́rɛ wuu."
44002040	Pɩɛrɛ há bʋ́l ɛ́, ʋ báá ha bʋ́l wɩ́ɛ́ ɓɩkana pɔ́wɔ́, a makɛ rɩ́wɔ́ ɔsɛ nʋ́ʋ́ mʋ́l, a laa dí, ká sɩɛ́ bʋlɛ́: "Ɩ́ saŋ Wɩɩsɛ laatɛ́, a kánɩ́wa tɩɩ rɩ́ wɩ́bɔŋ"aara nyáŋ."
44002041	Nɩɛ ná há lá Pɩɛrɛ wɩ́bʋlɛ́ ná dí, ɓa kéŋwó muŋsi nyii. Ɛ́ kal, nɩɛ ná há súúri Zeezi laadííre mí, ɓa pérí nɩɛ bʋ́ɩ́toro.
44002042	Ɓa héwó sɩ́ɛ́ wérí, aá zesi Zeezi nɩtʋmɛ́ há pí wɩ́ɛ́ ná aá kármɩ́wɔ́, a ka nʋtʋmɛ, a hé náŋá mɛ́ aá dí liisidílo ná Zeezi há mákɛ́, ká hé náŋá mɛ́ aá cʋɔlɛ Wɩɩsɛ má.
44002043	Ɓa nɛ́ŋ wuu faá fá Wɩɩsɛ, bee wɩ́ɛ́ Zeezi nɩtʋmɛ́ ná faá á wɩ́nyɩnɩwa arɩ́ wɩ́gɩrɛ́ kɩ́ŋkáŋ.
44002044	Nɩɛ ná wuu há lá Zeezi dí, ɓa kéŋ nʋtʋmɛ, a píwó ɓɩɛ wuu hé náŋá mɛ́.
44002045	Ɓaá yɛ́llɩ́wɔ́ ɓɩɛ, a pi meéwíé hé náŋá mɛ́, a ɓa, nɛrɔ wuu lɔ́ʋ́ háá ja ɛ́.
44002046	Tápʋ́l wuu, ɓaá céŋ náŋá tɛ́ŋ wuu mí, Wɩcʋɔlɩjɩzeno sɩɛrʋ, a hé náŋá mɛ́ aá dí liisidílo ɓa jɩɩsɛ mɛ́. Ɓaá tʋŋ ɛ́ arɩ́ sawér rɩ́ satɔrɔ́,
44002047	aá píŋsi Wɩɩsɛ. Nɩɛ wuu sɩɛ́ cóllíwó wɩ́ɛ́. Ká tápʋ́l wuu, Wɩɩsɛ súsúúri nɩfɛlɛ ɓa púl ná mɛ́.
44003001	Kal oro, Pɩɛrɛ rɩ́ Zaŋ ísó hé náŋá, aá mʋ́ Wɩcʋɔlɩjɩzeno, rɩ́wɔ́ cʋɔlɛ gbaanɛ bɩ́ŋbɩlɩ́ botoro wɩcʋɔlɔ́.
44003002	Ɓa mʋ́ɔ́ rɩ báálɔ oro rí, ɓa vaa pii ko aá bil Wɩcʋɔlɩjɩzeno dánnʋɔ ná ɓa háá yɩ́rɛ, Dannʋwero mí. Ɛ́ báálɔ ká gbɛ́rkʋ́ rɛ́; ɓa lʋ́lʋ́ ɛ́ nɛ́. Tápʋ́l wuu sɩɛ́, ɓaá púú ko bil ráŋ, rʋ́ʋ́ sʋ́sʋl ɓɩɛ, nɩɛ ná háá zʋ Wɩcʋɔlɩjɩzeno ná rɩ́.
44003003	Ʋ sɩɛ́ há ná Pɩɛrɛ rɩ́ Zaŋ rɩ ɓa kúó rɩ́wɔ́ zʋ, ɛ́ nɛ́ ʋ sʋl ɓɩɛ ɓa dɩhɩ̃́.
44003004	Ɛ́ nɛ́ Pɩɛrɛ rɩ́ Zaŋ bélú cúrútútú, ká Pɩɛrɛ sɛ́: "Ɩ́ má bíbélrá."
44003005	Báálɔ ná sɩɛ́ bíbélwó rɩ́ yɩɛla, aá bɩɩnɛ rɩ ɓa sɩ́ pɔ́ʋ́ óŋ.
44003006	Ɛ́ nɛ́ Pɩɛrɛ bʋ́lʋ́ rɩ́ bʋlɛ́: "Ŋ wɩ wárɛ meéwí kené, ŋ wɩ salmɛ meéwí kené, amá omo ná ŋ há kené ní ŋŋ́ á rɩ́ŋ pɛ́ɩ́: Nazarɛtɛ Zeezi Kirisi yɩr mɛ́, isi va!"
44003007	Ká cɔ́ʋ́ néduu mí, a kánʋ́ cúóli. Mʋ́l ná tɩɩ tɩɩ mɛ́, rɩ gbɛrkɔ ná nacɛ́sɛ rɩ́rʋ́ nabaŋa wuu tɩ́ɛ́nɔ́.
44003008	Naasɩ́ balá, rʋʋ ísó ɓéri, a cɩ́nʋ́ naasɛ mɛ́, a de vɩ́va. Ʋ rɩ́ Zeezi nɩtʋmɛ́ ná bɛllɛ hé náŋá mʋ́ zʋ Wɩcʋɔlɩjɩzeno sɩɛrʋ. Ʋ sɩɛ́ tútuosi, aá ɓénni, káá bɩ Wɩɩsɛ mɛ́.
44003009	Jamáŋ ná wuu nóú, rʋʋ́ túósú, káá bɩ Wɩɩsɛ mɛ́.
44003010	Ɓa há kɩ́ɛ́lɛ́ zɩŋ, rɩ́ báálɔ ná há válɛ́ aá ké Wɩcʋɔlɩjɩzeno Dannʋwero ná sɩ́ɛ́, aá sʋl nɛ́, héwíŋ kéŋwó, ɓa hallɛ, tʋtʋmɩ́ ná há tʋ́mʋ́ mɛ́ wɩ́ɛ́.
44003011	Báálɔ ná sɩɛ́ há dé tɩ́ŋ Pɩɛrɛ rɩ́ Zaŋ mɛ́, a wʋ́ɔ́ har bɩrɛ, ʋ ɛ́ máánɛ́ nɩɛ ná wuu nʋʋsɛ, ɓa fá kówó rɩ́, Wɩcʋɔlɩjɩzeno ná záwára sɩɛrʋ. Ɛ́ záwára nɛ́ ɓaá yɩ́rɛ Salomoŋ záwára.
44003012	Pɩɛrɛ há ná ɛ́, ɛ́ nɛ́ ʋ bʋl nɩɛ ná rɩ́ bʋlɛ́: "Ɩzɩrayɛl nɩɛ, beé rí tɛ báálɔ né dúóre máánɩ́wa nʋʋsɛ, ɩ́ bíbélrá nyɛ? Ɩ́ bɩ́ɩ́nɔ́ raá tɩɩ dóé mí ní yáá, ɛ́ rá má á Wɩɩsɛ cʋɔlɛ́ kɩ́ŋkáŋ mɛ́ nɛ́, á a báálɔ né isi aá va?
44003013	Wɩɩsɛ ná há ká Abɩrahaŋ rɩ́ Ɩzakɛ arɩ́ Zakɔbɛ Wɩɩsɛ, a árá naabálwa Wɩɩsɛ, ʋ nɛ́ píŋsú tʋtʋnnɔ Zeezi ná, ɩ́ tɩɩ há kené pá Pɩlatɛ rɩ́rʋ́ nɩɛ, ká bʋlɩ́wa wʋ́ʋ́ ja. Pɩlatɛ fa bɩɩnɛ rʋ́ʋ́ púú tá, ɩ́ sɩ́ɩ́wa waá saŋ.
44003014	Ɩ́ vɛ́ sapʋmmɔtɩ́na, nɛrɔ ná há ká tékétéké, ká sʋl Pɩlatɛ, rʋ́ʋ́ pi nɩɓʋ́ʋ́rɔ nɛ́ tá.
44003015	Ɛ́ wɩ́ɛ́, ɩ́ ɔ́ɔ́ ɓa ɓʋ́ hiẽsó kuóro, amá Wɩɩsɛ íllú sʋʋ mɛ́; á ká dáŋsɩ́ɛ́wa ɛ́ wɩ́ɩ́ mɛ́.
44003016	Zeezi yɩr dóé mí, arɩ́ yardá ná á há ɛ́ɛ́ ʋ yɩr ná mɛ́, ɛ́ nɛ́ ɛ́ɛ́, báálɔ né ɩ́ há ʋ́ʋ̃́, ʋ dúóri. Á sɩ́ɛ́ há á yardá ná arɩ́ Zeezi ní tɛ, báálɔ né nóú tɛŋfɩ́ɛ́l nʋɔ mɛ́, anɛ ɛ́ ɩ́ tɩɩ há kɩ́ɛ́lɛ́ ná.
44003017	"Ŋ maábináŋa, ŋ sɩɛ́ ɩ́ɔ̃́, ɩ́ rɩ́rɩ́wa nɩhɩɛ̃́sɛ, ɩ́ wɩ wɩ́ɩ́ ɛ̃ sɩɛrʋ nɛ́, ɩ́ a Zeezi ɛ́.
44003018	Amá Wɩɩsɛ há tɩ́ŋʋ́ wɩ́laabʋlla wuu mí a bʋl wɩ́ɩ́ ná fól wuu, rʋ́ʋ́ Kirisi sɩ́ ná wɩhála, ʋ nɛ́ Wɩɩsɛ tʋŋ.
44003019	Ɛ́ wɩ́ɛ́, ɩ́ bɩ́rsɛ, a báá sɩ́ áá zɔkɛ Wɩɩsɛ mɛ́, ká ko Wɩɩsɛ rɩ́, rʋ́ʋ́ héíwa wɩ́bɔmɔ suúri.
44003020	Ɛ́ é, Nyuutɩna sɩ́ pɛ́ɩ́wa fɩɛla, ká tʋŋ Zeezi Kirisi, nɛrɔ ná ʋ fa há lɩ́sɛ́, rʋ́ʋ́ kóíwa yɩr mɛ́.
44003021	Mʋ́l néé mí, Zeezi Kirisi sɩ́ ké bána nyúú, a kaá ja tɛŋ ná mɛ́ wɩ́ɛ́ wuu há sɩ́ bɩrmɛ wɩ́fɛlɛ. Wɩɩsɛ wɩ́laabʋlla sapʋmmɔtɩ́náwa ná, fa wáárɔ́ la sɩ́ɛ́ bʋl wɩ́ɩ́ né fól wuu.
44003022	Moyizi bʋ́lɔ́ bʋlɛ́: 'Nyuutɩna ɩ́ Wɩɩsɛ sɩ́ tʋ́mʋ́ wɩ́laabʋllɔ nɔ́ŋɔ rʋ́ʋ́ kóíwa rɩ́, anɛ ʋ́ há tʋ́mɩ́ŋ nyɛ. Ʋ sɩ́ ɛ́ɩ́wa duo nɛ́ŋ. Ɩ́ sɩɛ́ zésú wɩ́bʋlɛ́ wuu.
44003023	Nɛrɔ ná wuu há sɩ́ vɔ́ʋ́ wɩ́ɛ́ zesé, Wɩɩsɛ sɩ́ lɩ́sʋ́ ʋ nɩɛ sɩɛrʋ tá, rʋ́ʋ́ sʋwɛ!'
44003024	"Wɩɩsɛ wɩ́laabʋlla ná, a de pɔ́ Samɩɛl mɛ́, ɓa wuu ní bʋ́l tápʋlɛ nyáŋ wɩ́ɛ́, a la náŋá mɛ́.
44003025	Nʋɔ ná Wɩɩsɛ há tɩ́ŋʋ́ wɩ́laabʋlla mɛ́ tá, ɩ́ yɩr mɛ́ nɛ́. Nʋtʋmɛ ná, Wɩɩsɛ rɩ́rɩ́wa naabálwa há bílé, ɩ kéŋ ker ráŋ, anɛ ɛ́ ʋ há bʋ́l Abɩrahaŋ rɩ́ bʋlɛ́: 'Ŋ sɩ́ tɩ́ŋɩ́ duo nɩɛ mɛ́, a hé bárka pá dúníé nɩɛ wuu.'
44003026	Ɛ́ wɩ́ɛ́, Wɩɩsɛ tʋ́mʋ́ tʋtʋnnɔ Zeezi, ɩ́ yɩr mɛ́ nɛ́ kɛ́rɛ́. Ʋ tʋ́mʋ́ rʋ́ʋ́ hé bárka pɛ́ɩ́wa, ká lɩ́sɩ́wa oro wuu, ʋ wɩ́bɔmɔ ɛɛ mɛ́."
44004001	Pɩɛrɛ rɩ́ Zaŋ ha há cɩ́nɛ́ aá bʋl wɩ́ɛ́ jamáŋ ná rɩ́, rɩ Wɩɩsɛ vʋk"ɔɔsa rɩ́ Wɩcʋɔlɩjɩzeno sɩ́dííre arɩ́ Sadɩsɩɛ̃wa nɩ́ɩ́ kué.
44004002	Ɓa cɔ́ɛ́ faá wɛ́ Zeezi nɩtʋmɛ́ ná bɛllɛ, háá karmɛ jamáŋ ná, a bʋlɛ́ Zeezi bɩ́rɔ́ isi sʋʋ mɛ́; ʋ mʋ́l nɛ́ ká, nɩɛ ná há sʋ́sɛ́ wúóló bɩrɛ aá isi sʋʋ mɛ́.
44004003	Ɛ́ nɛ́ sɩɛ́ ɓa kɛ́sɩ́wɔ́ tɔ́ bɩnajaa mɛ́, rɩ́ tɔ́ɔ́ pʋl, tɛ́ŋ há lɛ́rkɛ́.
44004004	Ká, nɩɛ ná há zésí wɩ́ɛ́ ná, ɓa dɩkáŋ lá ɛ́ wɩ́ɛ́ dí. Nɩɛ ná wuu há lá Zeezi dí, ɓa púló, ɓa báála pérí bʋ́ɩ́"ɔmmʋ́ɔ́.
44004005	Tɔ́ɔ́ há pʋ́lɛ́, Zuwifiwa sɩ́dííre, rɩ́ nɩhɩɛ̃́sɛ, arɩ́ Wɩɩsɛ kɛŋzɩnna, ɓa wuu kúó hé náŋá mɛ́ Zerizalɛmɛ mɛ́;
44004006	ɓa rɩ́ Wɩɩsɛ vʋk"ɔɔsa nɔhɔ̃́ Anaasɛ, rɩ́ Kayifi, rɩ́ Zaŋ, rɩ́ Alɛkzaŋdɛ, arɩ́ Wɩɩsɛ vʋk"ɔɔsa nɔhɔ̃́ jaa nɩɛ wuu.
44004007	Ɓa a ɓa kɛsɛ Zeezi nɩtʋmɛ́ ná bɛllɛ kaa kówó sɩ́ɛ́, ɓa bɔ́sɩ́wɔ́ bʋlɛ́: "Dóé orí dúó rí ɩ́ kaa a báálɔ né dúóri? Áŋ yɩ́r rɛ́, ɩ́ kaa tʋŋ nyɛ?"
44004008	Ɛ́ nɛ́ Wɩɩsɛ Sabɩɩna ná há sú Pɩɛrɛ, ʋ sɛ́: "Tɔ́ɔ́ sɩ́dííre rɩ́ nɩhɩɛ̃́sɛ, á há á wérí pá gbɛrkɔ, ɩ́ tɩŋ ɛ́ wɩ́ɛ́ a zaá bʋ́bɔ́sɩ́rá báálɔ né há tɩ́ŋ ɛ́ dúórí wɩ́ɛ́.
44004010	Ʋ mɔhɔ̃́, rɩ́ɩ́wa rɩ́ Ɩzɩrayɛl nɩɛ wuu zɩŋ, rɩ́ Nazarɛtɛ Zeezi Kirisi yɩr dóé mí ní, báálɔ né dúóri, a cɩ́nɩ́wa sɩ́ɛ́ nyɛ. Ɛ́ Zeezi ní ɩ́ kaa ɓásɛ dagɛsɛ́ daha, ʋ sʋwɛ, ká Wɩɩsɛ bɩr"íllú sʋʋ mɛ́.
44004011	Ʋ wɩ́ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: 'Dɔ́wɩ́ ná jɩsɔɔra há vɛ́ɛ́ tá, ʋ nɛ́ bɩ́rmɛ́ dɔ́wɩ́wero ɓa pii sɔ nagbáŋjɛ́.'
44004012	Zeezi dʋŋɔ léŋ ní wo nɩɛ la aá tá, bee wɩ́ɛ́ dúníé wuu mí, Wɩɩsɛ wɩ nɛ́ŋ yɩr pɛ́ɛ́, á há sɩ́ wóllú mí tɩŋ, a lárá tɩɩ."
44004013	Ɓa há ná Pɩɛrɛ rɩ́ Zaŋ, rɩ ɓa bʋ́l wɩ́ɛ́ aá sú nʋɔ, ʋ ɛ́ gɩ́rwɔ́. Ɓa ɩ́ɔ̃́ rɩ́ Pɩɛrɛ rɩ́ Zaŋ kɔ́wɔ́ sɩɛrʋ nɩɛ ná há wɩ zɩmɛ́ kármɛ́ nɛ́. Ɓa ɩ̃́wɔ́ mɛ́, rɩ ɓa ká Zeezi hatɩŋna nɛ́.
44004014	Ká ɓa ná báálɔ ná má há dúóré, rʋʋ cɩ́ŋwɔ́ laka. Ɛ́ nɛ́ ɓa wɩ wɩ́ɩ́ wuó bʋl.
44004015	Zuwifiwa sɩ́dííre ná a Pɩɛrɛ rɩ́ Zaŋ lɛ, ká ɓa ké aá vʋʋrɛ, a bɔ́sɩ́wɔ́ tɩɩ bʋlɛ́:
44004016	"Áá ráá a báála nyáŋ beé rí? Nyána né há tʋ́mɛ́, á wʋ́ʋ́ wuó báásɛ; Zerizalɛmɛ nɩɛ wuu ɩ́ɔ̃́ rɩ́ ɓa nɛ́ ɔ́ʋ́.
44004017	Ɛ́ wɩ́ɛ́, ɩ́ lo ráá bɛ́sɩ́wɔ́ mɛ́ wérí, rɩ́wɔ́ báá sɩ́ Zeezi yɩr ná wɩ́ɛ́ píí bʋl nɛ́ŋ wuu rɩ́; a makɛ rɩ́ ɛ́ wɩ́ɩ́ sɩ́ ɔ́sɩ́ ɓɛ́sɛ nɩɛ sɩɛrʋ."
44004018	Ɓa sɩɛ́ yɩ́rɛ Pɩɛrɛ rɩ́ Zaŋ, a fɛ́l sɩ́ɩ́ bɛ́sɩ́wɔ́ mɛ́, rɩ́wɔ́ báá sɩ́ Zeezi yɩr yɩ́rʋ́, a báá sɩ́ nɩɛ kármʋ́ ɛ́ yɩr mɛ́.
44004019	Ɛ́ nɛ́ Pɩɛrɛ rɩ́ Zaŋ bʋ́lwɔ́ rɩ́ bʋlɛ́: "Ɩ́ tɩɩ bɩɩnɛ ná?
44004020	Á wɩ́rá nʋʋsɛ wuó tɔ́, ká sɩ́rá wɩ́náálɛ rɩ́rá wɩ́nɩɩlɛ́ wɩ́ɛ́ bʋ́lʋ́."
44004021	Ɓa baa ɔsɛ bɛ́sɩ́wɔ́ mɛ́, ká píwó tá; nɩkana ná wuu há ná ɛ́ wɩ́nyána, ɓaá bɩ Wɩɩsɛ mɛ́. Zuwifiwa sɩ́dííre ná sɩɛ́ fɩ́fɔ́wɔ́, a wʋ́ɔ́ háá a ɛ́ káá píŋ Pɩɛrɛ rɩ́ Zaŋ ɛ̃.
44004022	Báálɔ ná há gbɛ́rkɛ́, ɓa tʋŋ nyána ʋ dúóri, bɩŋsɛ kɛ mɛɛ́sɛllɛ.
44004023	Ɓa há píwó tá ɛ́, Pɩɛrɛ rɩ́ Zaŋ bɩ́rɔ́ mʋ́wɔ́ náŋa rɩ́, a cesi wɩ́ɛ́ ná wuu vʋk"ɔɔsa nɩhɩɛ̃́sɛ rɩ́ tɔ́ɔ́ nɩhɩɛ̃́sɛ há bʋ́lwɔ́ rɩ́, a pɔ́wɔ́.
44004024	Ɓa há zésí ɛ́ nʋbili, ɓa nɩɛ ná wuu hé sɩɛrʋ balá, a cʋɔlɛ Wɩɩsɛ bʋlɛ́: "Nyuutɩna, ɩ nɛ́ á bána rɩ́ tíé, rɩ́ mʋʋ, arɩ́ onni ná wuu há mɩ́ŋwɔ́ sɩɛrʋ.
44004025	Ɩ́ nɛ́ ɛ́ɛ́ á áná Davidi há kɛ́ɩ́ tʋtʋnnɔ, tɩ́ŋɩ́ Sabɩɩna dóé mí a bʋlɛ́: 'Beé rí tɛ gírke né, duo wuu nɩɛ sɩɛrʋ? Beé rí tɛ sabɩŋyɔ́ɔ́wa nyáŋ, jamáŋ nɩɛ mɛ́?
44004026	Tíé nyúú kuózeŋsi ísí dahá pɔ́, kuówɩɛla má tʋ́ŋ nʋɔ mɛ́, rɩ́wɔ́ yo Nyuutɩna rɩ́rʋ́ Nɩlɩsɛ.'
44004027	Erodi rɩ́ Pɔŋsɛ Pɩlatɛ, rɩ́ Ɩzɩrayɛl nɩɛ, rɩ́ nɩɛ ná há to Zuwifiwa, sɩɛ́ ɓɩɛ́na tʋ́ŋ nʋɔ mɛ́, a cɩ́nɩ́ tʋtʋnnɔ sapʋmmɔ tɩ́na Zeezi ná, ɩ há lɩ́sɛ́ mɛ́;
44004028	a tʋŋ tʋtʋmɩ́ ná ɩ tɩɩ há lá sɩ́ɛ́ bɩɩnɛ rɩ́ɩ́ tʋŋ, ɩ dóé mí.
44004029	Nyɛ mɛ́ sɩɛ́, á Nyuutɩna, bélwó aasɛ ná, ká pɛ́ɩ́ tʋtʋnna rɩ́ dóé, rɩ́wɔ́ wólli bʋ́lɩ́ wɩ́bʋlɛ ná rɩ́ baŋcɩpɩrɩ́.
44004030	Tɛ́rɩ́ nɛ́sɛ a tɩ́ŋɩ́ tʋtʋnnɔ sapʋmmɔ tɩ́na Zeezi yɩr mɛ́, a a rɩ́wɔ́ dúóri pʋɔllɛ, a tʋŋ wɩ́nyɩnɩwa rɩ́ wɩ́gɩrɛ́."
44004031	Ɓa há cʋ́ɔ́lɛ́ Wɩɩsɛ ɛ́, ɓa dɩkéni ná zíkló. Wɩɩsɛ Sabɩɩna zʋʋ súwó wuu, ɓa sɩɛ́ bʋ́bʋl Wɩɩsɛ wɩ́bʋlɛ ná rɩ́ baŋcɩpɩrɩ́.
44004032	Nɩɛ ná wuu há lá Zeezi dí fa kéŋ sɩɛrʋ balá, a tʋŋ nʋɔ mɛ́. Ɓa oro wuu waá bʋlʋ́ ɓɩɛ kɔ́ʋ́ dʋŋɔ ɓɩ́ɛ́; ɓa wuu ní tʋ́ŋwɔ́ mɛ́.
44004033	Zeezi nɩtʋmɛ́ ná wuu tɩ́tɛ Zeezi há sʋ́wɛ́ ká bɩr"isi sɩɛ́da, arɩ́ dóé, ká Wɩɩsɛ hé bárka aá pɔ́wɔ́ wuu.
44004034	Ɓa nɩɛ ná há kéŋ baksɛ rɩ́ jɩɩsɛ, ɓaá yɛ́llɩ́wɔ́,
44004035	a ka meéwíé ko pá Zeezi nɩtʋmɛ́ ná, ɓa pi aá ɓa náŋá, nɛ́ŋ wuu jɛɛ mʋɔsɔ. Nɛ́ŋ wuu fa wɩ óŋ jɛ́ɛ́ aá gúl.
44004036	Báálɔ oro má sɩɛ́ fa mɩŋ ráŋ, ʋ yɩr nɛ́ Zɔzɛfɛ, Zeezi nɩtʋmɛ́ má kaá yɩ́rɛ Barnabasɛ; ʋ mʋ́l nɛ́ ká, caana nɩbííno. Ʋ lɛ́ Siipiri ní, Levi jɩmʋ́l nɩɛ sɩɛrʋ.
44004037	Ʋ fa kenú baka, a pii yɛ́llɛ, a ka meéwí mʋ́ pá Zeezi nɩtʋmɛ́.
44005001	Báálɔ oro má ɓa háá yɩ́rɛ Ananɩyasɛ, ʋ háálɔ má yɩr a Safɩra, ʋ yɛ́llʋ́ tíé,
44005002	a lɩ́sɛ meéwí ná féŋsi; ʋ háálɔ zɩŋ ɛ́ mɛ́, ká ʋ sɩɛ́ ka káánɛ ná mʋ́ pá Zeezi nɩtʋmɛ́.
44005003	Ɛ́ nɛ́ Pɩɛrɛ bɔ́sʋ́: "Ananɩyasɛ, beé rí tɛ ɩ lo Sɩtaanɛ zʋʋ súí, a a ɩ nyɛ nyɩɛrʋ pá Wɩɩsɛ Sabɩɩna, ká lɩ́sɛ baka ná meéwíé féŋsi?
44005004	Ɩ há wɩ tíé ná yɛ́llɛ́, ɩ́ ra wʋ́ʋ́ tɛ? Ɩ sɩɛ́ báá há yɛ́llɛ́ é, ɩ ra wɩ meéwí ná tɛ? Ʋ sɩɛ́ cɩ́ ɛrɛ́, ɩ sɩɛrʋ bɩɩnɛ wɩ́ɩ́ né duo? Ɩ sɩɛ́ nyɛ́ nyɩɛrʋ pá Wɩɩsɛ nɛ́ ɛ́, nɩbííne rá ɩ nyɛɛ pá."
44005005	Ananɩyasɛ há nɛ́ ɛ́ wɩ́ɛ́, ʋ túwó ɓal tíé, a sʋwɛ. Héwíŋ ɓɩzeno zʋ nɩkana ná wuu há nɛ́ ɛ́ wɩ́ɩ́.
44005006	Bápʋɔsɛ́ isi pi pɛ́nɛ tɔ́ʋ́ mɛ́, a pii kaa mʋ́ hu.
44005007	Ʋ há dáánɛ́ peri lɛ́ɛ́rɛwa botoro, Ananɩyasɛ háálɔ kúó zʋ ráŋ, ká wɩ wɩ́ɩ́ ná há ɛ́ɛ́ ɛ̃.
44005008	Pɩɛrɛ bɔ́sʋ́: "Tíé ná ɩ́ há yɛ́llɛ́, ʋ meéwí wuu ní ɩ bála kaa ko ɛ́?" Ɛ́ nɛ́ ʋ sɛ́: "Óó, ʋ yɛlɩ́ nɛ́ ɛ́."
44005009	Ɛ́ nɛ́ Pɩɛrɛ sɛ́: "Beé rí tɛ, ɩ rɩ́rɩ́ bála tʋŋ nʋɔ mɛ́, rɩ́ɩ́wa díŋ Nyuutɩna Sabɩɩna? Ná nɩɛ ná há húí bála, nɛ́ kúé aá zʋ dánnʋɔ mɛ́, ɓa sɩ́ píí má mʋ́ hu."
44005010	Ɛ́ wuu, rʋʋ ɓál tíé, Pɩɛrɛ sɩ́ɛ́, a sʋwɛ; bápʋɔsɛ́ ná bɩ́rɔ́ ko zʋ, rʋʋ nɛ́ sʋ́wɛ́ pɛ́; ɓa pii kaa mʋ́ húú bála laka.
44005011	Héwíŋ ɓɩzeno sɩɛ́ ka nɩɛ ná wuu há lá Zeezi wɩ́ɛ́ dí, arɩ́ nɩɛ ná wuu há nɛ́ ɛ́ wɩ́ɛ́.
44005012	Zeezi nɩtʋmɛ́ ná cɩ́ nɩɛ sɩɛrʋ, a tʋŋ wɩ́nyɩnɩwa arɩ́ wɩ́gɩrɛ́ ɓɩkana; ɓa wuu fa mʋ́ɔ́ hé náŋá mɛ́, a mɩŋ ráŋ ná ɓa háá yɩ́rɛ Salomoŋ záwára.
44005013	Nɩɛ ná náŋa wʋ́ɔ́ sɩɛrʋ zʋɩ kɔwɛ. Arɩ́ ɛ́ má, nɩkana haá bɩ́wɔ́ mɛ́ wérí.
44005014	Ká nɩɛ ná há á Zeezi yardá, báála, háála, ɓa súúríwó mí, ɓa nɩɛ ɔsɛ aá pul wuu.
44005015	A tɩŋ ɛ́ wɩ́ɛ́, ɓa pa pʋɔllɛ kaa lɩɩ tá ŋmɛ́ŋsɛ mɛ́, ɓa pɩ́ gódówa rɩ́ baŋsa sɩɛrʋ, a makɛ rɩ Pɩɛrɛ kúó aá daarɛ, rʋ́ʋ́ cuunó zʋ́wɔ́ náŋa rɩ́wɔ́ dúóri.
44005016	Nɩɛ ɓɩkana sɩɛ́ lɛ Zerizalɛmɛ laka tɔ́wɩɛla ná, a cɩ́ɩ́nɛ pʋɔllɛ arɩ́ nɩɛ ná kaŋtɔmɔ há zɩ́nɛ́, a kaa fá ko, ɓa wuu dúóri.
44005017	Ɛ́ nɛ́ Wɩɩsɛ vʋk"ɔɔsa nɔhɔ̃́ rɩ́ Sadɩsɩɛ̃wa naanɩɛ ná, há kɔ́ʋ́ harwa, ɓa wɩ ɛ́ có, a isi aá dí báhaksɩ́,
44005018	a kɛsɛ Zeezi nɩtʋmɛ́ ná tɔ́ bɩnajaa mɛ́.
44005019	Amá ɛ́ kal tɩ́taŋ, Nyuutɩna malɩ́ka kúó wúri jaa ná dánnʋɔ, a a ɓa lɛ, ʋ bʋ́lwɔ́ rɩ́ bʋlɛ́:
44005020	"Ɩ́ mʋ́ zʋ Wɩcʋɔlɩjɩzeno ná sɩɛrʋ, a máŋsɛ ŋmɛ́ŋfɛlɔ wɩ́ɛ́ wuu a pá nɩɛ."
44005021	Ɓa há nɛ́ ɛ́ wɩ́ɩ́, ɓa ísí cɩ́cʋɔ a zʋ Wɩcʋɔlɩjɩzeno ná, aá karmɛ nɩɛ. Ɛ́ nɛ́ Wɩɩsɛ vʋk"ɔɔsa nɔhɔ̃́ rɩ́rʋ́ harwa, isi yɩ́rɛ Zuwifiwa sɩ́dííre, arɩ́wɔ́ nɩhɩɛ̃́sɛ hé náŋá mɛ́, ká tʋŋ rɩ́wɔ́ mʋ́ lɩ́sɛ Zeezi nɩtʋmɛ́ ná bɩnajaa mɛ́ kaa ko.
44005022	Ɓa há tʋ́ŋ gárdɩwa ná, ɓa mʋ́ɔ́, ɓa wʋ́ɔ́ ráŋ néé. Ɛ́ nɛ́ ɓa bɩrko bílwó nʋɔ,
44005023	a bʋlɛ́: "Á mʋ́ɔ́ rɩ bɩnajaa dánnʋɔ tɔ́ wérí, gárdɩwa ná há pɔ́ɛ́, ɓa má mɩŋ ráŋ, ká á há wúré, á wɩ nɛ́ŋ wuu ráŋ néé."
44005024	Wɩcʋɔlɩjɩzeno nɔhɔ̃́ rɩ́ Wɩɩsɛ vʋk"ɔɔsa ná wuu há nɛ́ ɛ́ nʋbili, ɓa wʋ́ɔ́ há mɩ́nʋ́ ná mɛ́ ɛ̃, a báá wʋ́ɔ́ háá á rɩ́wɔ́ ɔ́ɔ́ ná má ɛ̃.
44005025	Nɛ́ŋ oro ko bʋl pɔ́wɔ́ bʋlɛ́: "Ɩ́ ná báála ná ɩ́ há kɛ́sɛ́ tɔ́ bɩnajaa mɛ́, ɩ́ nówó ní mɩ́ŋ Wɩcʋɔlɩjɩzeno sɩɛrʋ aá karmɛ nɩɛ."
44005026	Ɛ́ nɛ́ Wɩcʋɔlɩjɩzeno nɔhɔ̃́ rɩ́ gárdɩwa isi mʋ́, a pɔ́rwɔ́ tɩɩ mɛ́, a kɛ́sɩ́wɔ́, káá fá rɩ́ nɩɛ háá bɩ́ɩ́lɛ, ká yósíwó rɩ́ dɔ́wʋ́ɔ́.
44005027	Ɓa káŋwɔ́ kaa mʋ́ zʋ Zuwifiwa sɩ́dííre sɩ́ɛ́, Wɩɩsɛ vʋk"ɔɔsa nɔhɔ̃́ sɩɛ́ bɔ́sɩ́wɔ́ bʋlɛ́:
44005028	"Á wɩ́ɩ́wa mɛ́ bɛ́sɛ́, a bʋlɩ́wa báá sɩ́ nɩɛ kármʋ́ Zeezi yɩr mɛ́? Nóú ní! Ɩ́ bʋ́lʋ́ wɩ́ɛ́ ceŋ Zerizalɛmɛ wuu, aá ja rʋ́ʋ́ sʋʋ taalɛ́ cɩ́ɩ́nɩ́rá!"
44005029	Zeezi nɩtʋmɛ́ ná, Pɩɛrɛ rɩ́rʋ́ náŋá sɛ́: "Ʋ mɔhɔ̃́ ráá zíl Wɩɩsɛ nʋɔ sɛ́ nɛ́, a kɩ́llɛ nɩbííne nʋɔ sɛ́.
44005030	Zeezi ná ɩ́ há kené ɓásɛ dagɛsɛ́ daha ʋ sʋwɛ, á ánáwa Wɩɩsɛ bɩ́rɔ́ íllú sʋʋ mɛ́.
44005031	Wɩɩsɛ kenú ɓɔ́ a bílú néduu, a a, ʋ a Kuobii rɩ́ Laatar, a makɛ rɩ́ Ɩzɩrayɛl duo nɩɛ bɩ́rsɛ, rɩ́ Wɩɩsɛ héwó wɩ́bɔmɔ suúri.
44005032	Á dí ɛ́ wɩ́ɛ́ dáŋsɩ́ɛ́, Wɩɩsɛ Sabɩɩna há mɩŋ nɩɛ ná má háá zílú nʋɔ sɛ́, má dí ɛ́ wɩ́ɛ́ dáŋsɩ́ɛ́."
44005033	Ɓa há zésí ɛ́ tenni, rɩ ɓa cɔ́ɛ́ wɩ́ɔ́, ɓa cóllíwó ɓʋ́ɩ́.
44005034	Farɩzɩɛ̃wa báálɔ oro, sɩɛ́ fa mɩŋ ráŋ, ʋ yɩr nɛ́ Gamalɩyɛl, ʋ ká Wɩɩsɛ kíŋse kɛŋzɩnnɩhɔ̃́ rɛ́, nɩɛ wuu cóllú wɩ́ɛ́. Ɛ́ nɛ́ ʋ isi cɩ́ dahá Zuwifiwa sɩ́dííre ná sɩɛrʋ, ká bʋlɛ́ rɩ́wɔ́ a rɩ́ Zeezi nɩtʋmɛ́ ná lɛ pʋmmɔ mʋɔ́.
44005035	Ká ʋ sɩɛ́ bʋ́lwɔ́ rɩ́ bʋlɛ́: "Ɩzɩrayɛl nɩɛ, ɩ́ pɔ́ɩ́wa tɩɩ mɛ́, arɩ́ tʋtʋmɩ́ ná, ɩ́ háá já rɩ́ɩ́wa pii tʋŋ báála nyáŋ mɛ́.
44005036	Ʋ kal wɩ bol, Tida fa kúó mɩŋ rɛɛ́, a bʋlʋ́ ká bɩbár rɛ́; a pɔsɛ nɩɛ peri zɔwaná tɩ́ŋʋ́ tɩɩ mɛ́. Ɓa ɓʋ́ʋ́, ʋ harwa ná wuu pɩsɛ, ká ʋ wɩ́ɩ́ ná a wɩ́yɔ́ɔ́.
44005037	Ʋ har rɩ́ mɛ́, Galiile Zɩdaasɛ má fa mɩŋ rɛɛ́, nɩdɩɩsɛ cɛ́rɛ, a má pɔsɛ nɩɛ ɓɩkana tɩ́ŋʋ́ tɩɩ mɛ́; ɓa ɓʋ́ʋ́ má, ká ʋ harwa wuu pɩsɛ.
44005038	Mʋ́l néé mí sɩɛ́, ɩ́ lo rɩ́ŋ bʋl pɛ́ɩ́wa, ɩ́ sɩ́ báála nyáŋ wɩ́ɩ́ wuu á, ɩ́ lówó, rɩ́wɔ́ mʋ́mʋ́wɔ́ dɩmʋ́ɩ́. Rɩ nɩbííne dóé ní rɩ́wɔ́ ka, aá ɔ́wɔ́ wɩ́ɛ́ nyáŋ, ɓa sɩ́ ko yʋ́ksɛ.
44005039	Ká rɩ ɓa wɩ́"állɛ ná lɛ́ Wɩɩsɛ é ní, ɩ́ wʋ́ɔ́ wuó zɔkɛ. Ɩ́ pɔ́ rɩ́ɩ́wa rɩ́ Wɩɩsɛ háá yo náŋá."
44005040	Ɓa wuu saŋ Gamalɩyɛl cáánɛ. Ɛ́ nɛ́ ɓa yɩ́rɛ Zeezi nɩtʋmɛ́ ná ɓa zʋ, ɓa a ɓa fɩ́rwɔ́ rɩ́ vɩllɛ, ká bɛ́sɩ́wɔ́ mɛ́, a bʋl rɩ́wɔ́ báá sɩ́ Zeezi wɩ́ɛ́ bʋ́lʋ́, ká sɩɛ́ píwó tá.
44005041	Zeezi nɩtʋmɛ́ ná lɛ Zuwifiwa sɩ́dííre ná sɩɛrʋ, a col; amá ɓa sɩɛnnɛ tɔ́rɔ́, Wɩɩsɛ há néé rʋʋ cɛ́rɔ́, rɩ́wɔ́ bɛ́ŋsɩ́wɔ́ Zeezi yɩr mɛ́ wɩ́ɛ́.
44005042	Ká tápʋl wuu, Wɩcʋɔlɩjɩzeno sɩɛrʋ, arɩ́ nɩɛ jɩɩsɛ mɛ́, ɓa wɩ nɩɛ karmɛ́ mɩ́ɩ́ bɔl, a wɩ Zeezi Kirisi Labaarɩwero ná má bʋlɛ́ mɩ́ɩ́ bɔl.
44006001	Ɛ́ tɛ́ŋ mɛ́, Zeezi hatɩŋna há púlé, Zuwifiwa ná háá bʋl Gɩrɛkɛwa liŋó sɩɛ́ ŋmúŋmurmi wɩ́ɛ́, ɓa ná háá bʋl Ebirewa liŋó rɩ́, a bʋlɛ́ rɩ́ tápʋ́l wuu, ɓa ɓá ɓɩɛ aá vɔ́ŋwɔ́ é yúháála.
44006002	Zeezi nɩtʋmɛ́ ná fí rɩ́ bɛllɛ sɩɛ́ yɩ́rɛ Zeezi hatɩŋna ná wuu hé náŋá mɛ́, a bʋlɛ́: "Ʋ wɩ mɔhɛ̃́ ráá tá Wɩɩsɛ wɩ́bʋlɛ ná bʋlɛ́, ká cúŋ ɓɩɛ ɓɛɛ mɛ́.
44006003	Ɛ́ wɩ́ɛ́, maábináŋa, ɩ́ bélíwa sɩɛrʋ, a tʋɔsɛ báála balpɛ. Ʋ mɔhɔ̃́ rɩ́wɔ́ a nɩɛ ná, nɩɛ wuu háá bʋ́lwɔ́ nɛrɩ́ wɩ́ɛ́, a a nɩɛ ná Wɩɩsɛ Sabɩɩna há súwó, ká ɓa ka wɩ́zɩmɛ, ráá pi ɛ́ tʋtʋmɩ́ héwó nɛ́sɛ mɛ́.
44006004	Ká ráá má fɛ́l sɩ́ɩ́ wɩcʋɔlɔ́ mɛ́, arɩ́ Wɩɩsɛ wɩ́bʋlɛ bʋlɛ́ mɛ́."
44006005	Ɓa bʋlɛ́ ná tɔrɛ nɩkana ná wuu sɩɛrʋ. Ɓa sɩɛ́ lɩ́sɛ Ɩtɩɛnɛ, báálɔ ná há kéŋ yardá, Wɩɩsɛ Sabɩɩna há súú, arɩ́ Filipi, Pɩrɔkɔɔrɛ, Nɩkanɔrɛ, Tɩmɔŋ, Parmena, arɩ́ Aŋtɩɔsɛ tɩ́náwa Nikola ná há to Zuwifi, ká mɩŋ Zuwifiwa wɩcʋɔlɔ́ mɛ́.
44006006	Ɓa káŋwɔ́ wuu mʋ́ cáánɛ Zeezi nɩtʋmɛ́ ná, ɓa cʋɔlɛ Wɩɩsɛ, ká pa nɛ́ŋsa tɩ́kwɔ́ mɛ́.
44006007	Ɓa bʋ́l Wɩɩsɛ wɩ́bʋlɛ ná la dɩhɩ̃́ wuu; Zeezi hatɩŋna pul kɩ́ŋkáŋ Zerizalɛmɛ mɛ́, Wɩɩsɛ vʋk"ɔɔsa ɓɩkana má la Wɩɩsɛ wɩ́ɛ́ dí.
44006008	Wɩɩsɛ bárka rɩ́ Wɩɩsɛ dóé fa mɩŋ Ɩtɩɛnɛ mɛ́, ʋ wólli a wɩ́gɩrɛ́ rɩ́ wɩ́nyɩnɩwa ɓɩkana, nɩɛ ná.
44006009	Zuwifiwa bamma de isi cɩ́nʋ́ mɛ́. Ɓa náŋa ká tɩ́ŋtɩɩwa tíé nɩɛ nɛ́, náŋa lɛ Sɩɩrɛnɛ, náŋa lɛ Alɛkzaŋdiri, ká náŋa má lɛ Silisi rɩ́ Azi; a wuu ka tɩ́ŋtɔ́ɛ́ cɩ́nʋ́ mɛ́.
44006010	Amá Wɩɩsɛ Sabɩɩna ná há mɩŋ Ɩtɩɛnɛ mɛ́, ʋ ɛ̃ wɩ́ɛ́ wérí, ɓa wʋ́ʋ́ wuo bʋl aá ka.
44006011	Ɛ́ nɛ́ ɓa lʋɔrɛ yiki nɩɛ hóú mí, ɓa nyɛ nyɩɛrʋ bʋlɛ́: "Á nóú rʋʋ bʋ́l wɩ́ɛ́ aá tʋksɛ Moyizi rɩ́ Wɩɩsɛ."
44006012	Ɓa á ɛ́ nɛ́ yiki tɔ́ɔ́ ná, nɩɛ wuu hé Ɩtɩɛnɛ mɛ́, ɓa rɩ́wɔ́ nɩhɩɛ̃́sɛ rɩ́wɔ́ kɛŋzɩnna cɔ́ɛ́ wɛ, ká ɓa isi mʋ́ gbúrkú, a kaa bɩrmʋ́ sarɩ́yadííre dɩhɩ̃́,
44006013	a bʋlɛ́: "Báálɔ né ní gʋ́ɔ́rɛ́ bʋl wɩ́ɛ́ aá zɔkɛ Wɩcʋɔlɩjɩzeno ná, rɩ́ Moyizi há pʋ́ŋsɛ́ kíŋse ná yɩr.
44006014	Á nɩ́ɔ́ rʋʋ sɛ́ Nazarɛtɛ Zeezi sɩ́ ko zɔkɛ dɩhɩ̃́ né, ká bɩ́rsɩ́rá kusúŋ wɩ́ɛ́ ná Moyizi há pʋ́ŋsɛ́ párá."
44006015	Nɩɛ ná wuu há ké ráŋ firki sɩ́ɛ́ hé Ɩtɩɛnɛ mɛ́. Ɓa nóú rʋʋ sɩ́ɛ́ dé nɛ́ malɩ́ka sɩ́ɛ́ nɛ́.
44007001	Ɛ́ nɛ́ Wɩɩsɛ vʋk"ɔɔsa nɔhɔ̃́ ná bɔsɛ Ɩtɩɛnɛ bʋlɛ́: "Wɩ́ɛ́ ná ká ɛ́ nɛ́?"
44007002	Ɛ́ nɛ́ Ɩtɩɛnɛ sɛ́: "Ŋ maábináŋa, ɩ́ zesi! Wɩɩsɛ ná há tɛ píŋ wuu, ʋ kúó lɩ́rá naabál Abɩrahaŋ mɛ́, rʋʋ fa mɩŋ Mezopotami mí, ɛ́ nɛ́ ká ʋ isi mʋ́ ké Saaraŋ mɛ́, a bʋ́lʋ́ rɩ́ bʋlɛ́:
44007003	'Lɩ́ɩ́ tɔ́ɔ́ mɛ́, a lóí jaa nɩɛ, ká mʋ́ mɩŋ tɔ́ɔ́ ná mɛ́, ŋ háá á rɩ́ŋ makɛ pɛ́ɩ́.'
44007004	"Ɛ́ nɛ́ ʋ sɩɛ́ isi Kalde mí, a mʋ́ ké Kanaŋ mɛ́. Ráŋ nɛ́ ʋ áná sʋwɛ, ká Wɩɩsɛ a ʋ isi ko ké tɔ́ɔ́ né mí, ɩ́ zaa há mɩnɛ́.
44007005	Ʋ wɩ tíé naa dɩnʋɔsɩ́ má tɩɩ cóké pá Abɩrahaŋ, rʋ́ʋ́ ɔ́ʋ́ óŋ. Ká taŋa tá nʋɔ, a bʋl rʋ́ʋ́ sɩ́ ko tɩ́llɛ tɔ́ɔ́ ná wuu, rʋʋ tɩɩ rá má, ʋ bɛlɛ sɩ́ tɩ́llʋ́; ɛ́ mɛ́ rɩ Abɩrahaŋ ha wɩ bíí má kené.
44007006	Wɩɩsɛ sɛ́ haã: 'Ɩ dunɩɛ sɩ́ mʋ́ a zʋ́zʋ́llɛ́ tɔ́ɔ́ nɔ́ŋ mɛ́; ɓa sɩ́ a rɩ́wɔ́ tʋŋ yomí, ká rɩ́wɔ́ bɛ́ŋsɩ́wɔ́ bɩŋsɛ zɔwaná.
44007007	Amá ɓa háá mʋ́ʋ́ bɩrmɛ yósi tɔ́ɔ́ ná wuu mí, ŋ Wɩɩsɛ tɩɩ nɩ́ɩ́ á rɩ́ŋ dí ɛ́ tɔ́ɔ́ nɩɛ sarɩ́ya. Ɛ́ nɩ́ɩ́ daarɛ́, ká rɩ́wɔ́ sɩɛ́ lɩɩ ko cʋ́ɔ́lɩ́ŋ Wɩɩsɛ, dɩhɩ̃́ né!'
44007008	Ká Wɩɩsɛ sɩɛ́ pi pɛŋcoki, ʋ a nʋtʋmɛ malla pá Abɩrahaŋ. Ɛ́ nɛ́ Abɩrahaŋ sɩɛ́ lʋl Ɩzakɛ, a fɩ́ɩ́lʋ́ tápʋlɛ córí kal. Ɩzakɛ má lʋl Zakɔbɛ a fɩ́ɩ́lʋ́, Zakɔbɛ lʋ́lrá naabálwa ná fí rí bɛllɛ, a fɩ́ɩ́lɩ́wɔ́ má.
44007009	"Á naabálwa ná isi tʋŋ sahaksɩ́, a ka Zɔzɛfɛ yɛ́llɛ, ɓa yɔwɛ kaa col Ezipiti.
44007010	Amá Wɩɩsɛ mɩ́nʋ́ har, a lɔ́ʋ́ tá wɩɩla wuu mí; a pɔ́ʋ́ wɩ́zɩmɛ. Wɩɩsɛ a Ezipiti kuóro Faarɔŋ nóú nɩtáŋnɛ, a sɩɛ́ púú bílú jaa rɩ́rʋ́ tɔ́ɔ́ wuu nyúú, ʋ bíbélwó mí.
44007011	"Ɛ́ nɛ́ losubɔmɔ oro ko zʋ Ezipiti tíé, rɩ́ Kanaŋ tíé wuu. Á naabálwa báá fa wɩ ɓɩdííli mʋɔ́ wuu kené aá dí.
44007012	Zakɔbɛ sɩɛ́ nɛ, rɩ ɓɩdíyɛ́llɛ mɩŋ Ezipiti mí, ɛ́ nɛ́ ʋ dʋʋnɛ tʋ́mʋ́ bɛlɛ rɩ́wɔ́ mʋ́ yɔwɛ.
44007013	Ʋ há bɩ́rɛ́ tʋ́ŋwɔ́ bʋllɛ nyúú mí, ɓa mʋ́ɔ́ ná Zɔzɛfɛ, ʋ a ɓa zɩ́mʋ́; ɛ́ nɛ́ Faarɔŋ má sɩɛ́ zɩŋ Zɔzɛfɛ há lɛ́ jaa ná.
44007014	Zɔzɛfɛ sɩɛ́ tʋŋ rɩ́wɔ́ mʋ́ yɩ́rʋ́ áná Zakɔbɛ, rʋ́ʋ́ kɛ́sʋ́ jaa nɩɛ wuu, a isi ko Ezipiti; ɓa nɩɛ wuu ní fa mɛɛ́sɩbotoro rɩ́ fí rɩ́ bɔmmʋ́ɔ́.
44007015	Zakɔbɛ mʋ́ɔ́ ké Ezipiti ná mɛ́ nɛ́, a ko sʋwɛ ráŋ, ʋ rɩ́rá ánáwa.
44007016	Ɓa cɩ́ɩ́nɩ́wɔ́ kaa mʋ́ Sɩsɛmɛ, a hu lɛlbule ná mɛ́, Abɩrahaŋ há lɛ́ɛ́ yɔwɛ, Sɩsɛmɛ mɛ́, Hamɔrɛ bɛlɛ rɩ́.
44007017	"Wɩɩsɛ há tá nʋɔ ná pá Abɩrahaŋ há sáásɛ́ súí, ʋ duo ɓɩɛ́na púl kɩ́ŋkáŋ Ezipiti mí.
44007018	Ɛ́ nɛ́ kuófɛlɔ oro fa la dɩhɩ̃́, a wɩ Zɔzɛfɛ ɛ̃.
44007019	Ɛ́ kuóro ní fa bɛ́rɩ́rá duo, a a, á ánáwa kɛ́sɩ́wɔ́ bɛlɛ lɛ ɓa laa ɓʋ́ʋ́sɛ.
44007020	"Ɛ́ tɛ́ŋ mɛ́ nɛ́ ɓa lʋl Moyizi, ʋ a biwerwié, Wɩɩsɛ sɩ́ɛ́ mɛ́. Ɓa féŋsú caŋsɛ botoro ʋ áná jaa mɛ́,
44007021	ká kánʋ́ lɛ, Faarɔŋ toló nóú, a lɔ́ʋ́ mʋ́ a dɩ́ɛ́sɛ anʋ́ bio.
44007022	Moyizi sɩɛ́ máŋsɛ Ezipiti tɩ́náwa wɩ́zɩmɛ wuu. Ʋ wɩ́bʋlɛ́ rɩ́rʋ́ wɩ́"állɛ wuu fa kéŋ dóé.
44007023	"Ʋ há kúé ka bɩŋsɛ mɛɛ́sɛllɛ, ʋ sɩɛrʋ bɩ́ɩ́nɔ́ rʋ́ʋ́ mʋ́ʋ́ maábináŋa Ɩzɩrayɛl duo nɩɛ rɩ́.
44007024	Ʋ mʋ́ ɛ́ nɛ́, a ná Ezipiti báálɔ rʋʋ́ bɛ́ŋsɩ́wɔ́ nɔ́ŋɔ. Ɛ́ nɛ́ ʋ mʋ́ pɛ́ nɩbɛŋsɩ́ ná mɛ́, a ŋmɔwɛ Ezipiti báálɔ ná ɓʋ́.
44007025	Ʋ fa bɩ́ɩ́nɔ́ rʋʋ aŋbɛlɛ fa sɩ́ zɩŋ rɩ́ Wɩɩsɛ tʋ́mʋ́ nɛ́, rʋ́ʋ́ ko lɔ́wɔ́ tá; amá ɓa wɩ wóllé zɩŋ ɛ́.
44007026	Tɔ́ɔ́ pʋl, ʋ baa ná báála bɛllɛ rɩ ɓaá na náŋá; ʋ mʋ́ rʋ́ʋ́ zá, a bʋlɛ́: 'Báála, ɩ́ ká maábináŋá rɛ́; beé rí sɩɛ́ tɛ ɩ́ gɩrɛ aá bɛŋsɛ náŋá?'
44007027	"Ɛ́nɛ́ ʋ ná há wóú nɔ́ŋɔ yíkí Moyizi tá, ká bʋlɛ́: 'Áŋ rɩ́ bílí rɩ́ɩ́ árá kuóro rɩ́rá sarɩ́yadííro?
44007028	Ɩɩ́ já rɩ́ɩ́ ɓʋ́ŋ, anɛ ɩ die há ɓʋ́ Ezipiti báálɔ ná ɛ́ nɛ́?'
44007029	Ɛ́ wɩ́bʋlɛ́ wɩ́ɛ́ nɛ́ Moyizi lɛ Ezipiti mí, a fá mʋ́ ké Madɩaŋ mɛ́, a ja háálɔ, a lʋl heŋbólli bɛllɛ ráŋ.
44007030	"Bɩŋsɛ mɛɛ́sɛllɛ dí, ká Moyizi kal oro isi zʋ gɩr, a mʋ́ peri Sinayi paalɔ laka. Wɩɩsɛ malɩ́ka ko lʋ́ʋ́ mɛ́, níŋ háá dí túí sɩɛrʋ.
44007031	Moyizi nóú, ɛ́ gɩ́rʋ́. Ʋ tuu peri rʋ́ʋ́ bel wérí, Wɩɩsɛ liŋó bʋ́lʋ́ rɩ́ bʋlɛ́:
44007032	'Ŋ nɛ́ kɛ́ɩ́ naabálwa, Abɩrahaŋ, Ɩzakɛ rɩ́ Zakɔbɛ wuu Wɩɩsɛ.' Moyizi sɩɛ́ cɩ́ a cícel, ká báá wɩ kɔwɛ aá bel.
44007033	"Nyuutɩna sɩɛ́ bʋ́lʋ́ rɩ́ a bʋlɛ́: 'Kúórí natɔɔsɛ ɩ naasɛ mɛ́, bee wɩ́ɛ́ dɩhɩ̃́ né ɩ há cɩ́nɛ́, ŋ Wɩɩsɛ dɩmɩnɩ́ nɛ́ ɩ cɛ́.
44007034	Ŋ náŋ nɩɛ háá ná wɩɩla ná Ezipiti mí rí. Ŋ nɩ́wɔ́ wiisíkse wuu ní, ɛ́ nɛ́ ŋ tuwi rɩ́ŋ lɔ́wɔ́ tá. Ŋ sɩɛ́ sɛ́ tʋ́mɩ́ mʋ́l néé mí rɩ́ɩ́ bɩrmʋ́ Ezipiti.'
44007035	"Ɛ́ Moyizi ɓa há vɛ́ɛ́, ká bʋlɛ́: 'Áŋ rɩ́ bílí rɩ́ɩ́ árá kuóro rɩ́rá sarɩ́yadííro?' Ʋ nɛ́ Wɩɩsɛ a ʋ bɩ́rmɩ́wɔ́ kuóro rɩ́wɔ́ laatáárɔ; a tɩŋ malɩ́ka ná há tɩ́ŋ túí mí ko lʋ́ʋ́ mɛ́ wɩ́ɛ́.
44007036	Ʋ nɛ́ sɩɛ́ báá á wɩ́gɩrɛ́ rɩ́ wɩ́nyɩnɩwa, a lɩ́sɩ́wɔ́ kaa lɛ Ezipiti mí; a a náŋa má Mʋfɩɛmɔ mɛ́, a a náŋa má gɩrbétéke sɩɛrʋ, bɩŋsɛ mɛɛ́sɛllɛ.
44007037	"Ɛ́ Moyizi ní bʋ́l Ɩzɩrayɛl duo nɩɛ rɩ́ bʋlɛ́: 'Wɩɩsɛ sɩ́ lɩ́sɩ́wa duo sɩɛrʋ nɛ́ŋ, rʋ́ʋ́ ɔ́ʋ́ wɩ́laabʋ́llʋ́, a nɩ́ŋ é Moyizi.'
44007038	Á ánáwa há kúé ciki Sinayi paalɔ ná tɩŋa, ʋ cɩ́ŋwɔ́ sɩɛrʋ nɛ́ ká malɩ́ka ka hiẽsó wɩ́bʋlɛ ko pɔ́ʋ́, rʋ́ʋ́ laa párá.
44007039	"Amá á naabálwa wʋ́ʋ́ lɛ́ɛ́ dí; ɓa yíkú tá, ká bɩ́rwɔ́ sɩɛrʋ hé Ezipiti mí.
44007040	Ɓa bʋ́l Aarɔŋ rɩ́ bʋlɛ́: 'Má wɩŋsa párá, rɩ́wɔ́ la sɩ́ɛ́ a káŋrá aá va, bee wɩ́ɛ́ Moyizi ná há ɛ́ɛ́ á lɛ Ezipiti mí, a wɩ wɩ́ɩ́ ná há pérú ɛ̃.'
44007041	Ɛ́ mɛ́ nɛ́, ɓa má veno ʋ nɛ nɔwie, ɓaá ɓaarɛ, a ɔsɛ vʋk pɔ́ʋ́, ká jɩ́jʋɔsɛ ɓa nɛ́sɛ oŋ"máálɛ sɩ́ɛ́.
44007042	Ɛ́ nɛ́ Wɩɩsɛ bɩ́rʋ́ har tɛ́wɔ́, ká lo ɓa cɩ́cʋɔlɛ bána daha cana rɩ́ caŋwʋllɛ, anɛ ɛ́ ɓa há pʋ́ŋsɛ Wɩɩsɛ wɩ́laabʋlla kɛnɔ sɩɛrʋ: 'Ɩzɩrayɛl nɩɛ, bɩŋsɛ mɛɛ́sɛllɛ ná wuu ɩ́ há á gɩrbétéke sɩɛrʋ, ɩ́ kɛ́sɛ́ pʋsɛ ko ɔsɛ vʋka páŋ rɛ́?
44007043	Veno ná ɓa háá yɩ́rɛ Mɔlɔkɛ, ʋ táŋtɛ nɛ́ ɩ́ cɩ́ɩ́nɛ, a cɩ́ɩ́nɛ wɩɩsɛ ná má ɓa háá yɩ́rɛ Raŋfaŋ, caŋwʋl. Oŋ"máálɛ nɛ́ ɩ́ má, aá cʋ́ɔ́lɩ́wɔ́ nɛ́. Ɛ́ wɩ́ɛ́, ŋ sɩ́ tá rɩ́wɔ́ kánɩ́wa mʋ́ dɩbólí a daarɛ Babɩlɔɔnɛ mɛ́.'
44007044	"Á naabálwa fa há mɩŋ gɩr ná sɩɛrʋ, Wɩɩsɛ máŋsɛ táŋtɛ mʋɔsɔ pá Moyizi, ʋ cíkí nɔ́ŋɔ pɔ́wɔ́. Ʋ a sɩɛ́da táŋtɛ, ɓa rɩ́ Wɩɩsɛ pɛ́kɛ.
44007045	Á naabálwa gúŋ ɛ́ táŋtɛ nɛ́ cɩ́ɩ́nɛ aá va, Zozie ko isi lɔ́wɔ́ sɩ́ɛ́ a káŋwɔ́ mʋ́ peri tɔ́ɔ́ oro; Wɩɩsɛ kiri ɛ́ tɔ́ɔ́ nɩɛ ká laa pɔ́wɔ́. Ɛ́ táŋtɛ cíkí ɛ́ nɛ́ wuu, a ko peri Davidi tɛ́ŋ mɛ́.
44007046	Wɩɩsɛ hé bárka pá Davidi, ɛ́ nɛ́ ʋ sɩɛ́ sʋ́lʋ́, ká rʋ́ʋ́ sɔ́ jaa pɔ́ʋ́, ʋ nɛ́ há kɔ́ʋ́ naabál Zakɔbɛ Wɩɩsɛ.
44007047	Salomoŋ ní kúé isi, a wólli ɛ́ jaa sɔ.
44007048	"Amá Wɩɩsɛ ná há kɛ onni wuu, ʋ wɩ nɩbííne nɛ́sɛ jɩsɔɔlɩ́ sɩɛrʋ wuó mɩŋ, anɛ ɛ́ Wɩɩsɛ wɩ́laabʋllɔ nɔ́ŋɔ́ há sɛ́ rɩ́ Wɩɩsɛ sɛ́:
44007049	'Bána káŋ kuódacaka nɛ́, ká tíé áŋ dacakbio, ŋ naasɛ dɩsakɩ́. Jɩbeé rí, ɩ́ jɩ́ja rɩ́ɩ́wa sɔɔ páŋ é Nyuutɩna? Ŋ dɩkéfɩɛlɩ́ nɛ́ ká nɛɛ́ rɛ́?
44007050	Ŋ rá wɩ ɛ́ onni wuu ɛ́ɛ́ rɛ́?'
44007051	"Nɩbínyúdotɩɩna, há fɛ́sɩ́wa sɩɛnnɛ rɩ́rɩ́wa dɩlla wuu Wɩɩsɛ wɩ́ɛ́ mɛ́; ɩ́ vɛ́ Wɩɩsɛ Sabɩɩna nʋɔ sɛ́. Ɩ́ ánáwa die há nɩhɩ̃́ ɛ́, ɩ́ má nɩhɩ̃́ ɛ́ nɛ́.
44007052	Wɩɩsɛ wɩ́laabʋlla ná orí rí, ɩ́ naabálwa wʋ́ʋ́ wálmɛ́? Ɓa ɓʋ́ʋ́sɩ́wɔ́ ná há lá sɩ́ɛ́ ko, a bʋl báálɔ ná balá há ká tékétéké koe wɩ́ɛ́. Ɛ́ báálɔ nɛ́ sɩɛ́ kúé, ɩ́ má kaa pá, ɓa ɓʋ́.
44007053	Ɩ́ nɛ́ Wɩɩsɛ malɩ́kawa tuwi máŋsɛ Wɩɩsɛ kíŋse pá, ká ɩ́ wɩ lɛ́ɛ́ dí!"
44007054	Zuwifiwa sɩ́dííre há zésí Ɩtɩɛnɛ wɩ́bʋlɛ́ ná wuu ko tenni, ɓa wuu cɔ́ɛ́ wɩ́ɔ́. Ɓa vɔsɛ nʋpole ʋ mɛ́.
44007055	Ká Wɩɩsɛ Sabɩɩna sú Ɩtɩɛnɛ, ʋ báŋ bel bána rɩ́ a ná Wɩɩsɛ píŋ, ká ná Zeezi rʋʋ cɩ́ Wɩɩsɛ néduu.
44007056	Ɛ́ nɛ́ ʋ sɛ́: "Ɩ́ ná, bána nɛ́ wúré nyɛ, káŋ bel aá ná Nɩbiino Bio rʋʋ cɩ́ Wɩɩsɛ néduu."
44007057	Ɛ́ nɛ́ ɓa cáási a kɔ kʋɔllɛ, a tɔ́wɔ́ dɩlla mɛ́, ká wuu nyɩɩrɛ mʋ́ zɩ́nʋ́,
44007058	a kánʋ́ kɛkɛ tɔ́ɔ́ pʋmmɔ mɛ́, a pa dɔ́wʋ́ɔ́ aá yósú rɩ́wɔ́ ɓʋ́. Dáŋsɩ́ɛ́wa wúrkwó gɛnnɛ pá bápʋɔsɩ́ oro, ɓa háá yɩ́rɛ Sool, ʋ ké pɔ́.
44007059	Ɓa yíyosi Ɩtɩɛnɛ rɩ́ dɔ́wʋ́ɔ́, ká ʋ cɩ́cʋɔlɛ Wɩɩsɛ a bʋlɛ́: "Nyuutɩna Zeezi, láŋ dʋma héí rɩ́."
44007060	Ɛ́ nɛ́ ká ʋ ɓírmi tíé, a ŋmɔwɛ búŋse bʋlɛ́: "Nyuutɩna, sɩ́ wɩ́bɔmɔ né taalɛ́ píí cɩ́ɩ́nɩ́wɔ́!" Ʋ bʋ́l ɛ́ nɛ́ tenni ká sʋwɛ.
44008001	Sool má sáŋɔ́ rɩ Ɩtɩɛnɛ mɔhɛ̃́ ɓʋ́ɩ́. Ɛ́ kal, ɓa wálmɛ Zerizalɛmɛ Zeezi laadííre wuu wérí. Ɓa wuu pɩsɛ fá féŋsi Ziide rɩ́ Samari tɔ́wɩɛla mɛ́, ká káánɛ Zeezi nɩtʋmɛ́ ná dʋŋɔ.
44008002	Nɩɛ ná háá fá Wɩɩsɛ, ɓa kúó pi Ɩtɩɛnɛ kaa mʋ́ hu, ká wúú wɩ́ɛ́ kɩ́ŋkáŋ.
44008003	Ká Sool é mɩŋ ráŋ, aá hé dóé rʋ́ʋ́ zɔkɛ Zeezi laadííre wuu tenni; a tɩŋ zʋ jɩɩsɛ kɛsɛ báála rɩ́ háála kaa lɩɩ mʋ́ aá tɔ́ bɩnajaa mɛ́.
44008004	Nɩɛ ná há pɩ́sɛ́ fá, sɩɛ́ gʋɔrɛ dɩhɩ̃́ wuu a bʋl Wɩɩsɛ Labaarɩwero ná aá pá nɩɛ.
44008005	Filipi há ísé tuwi Samari tɔ́zeŋsi nɔ́ŋɔ, ʋ bʋ́l Kirisi wɩ́ɛ́ pá nɩɛ ráŋ.
44008006	Nɩɛ káŋ a fá ko pú náŋá mɛ́, a ké cɩ́m aá zésú wɩ́bʋlɛ́ ná; ɓa há nʋ́ʋ́ wɩ́nyáŋsɛ wɩ́ɛ́, ɓa sɩ́ɩ́ má ná.
44008007	Ʋ ɔ́ʋ́ kaŋtɔmɔ lɛ nɩɛ ɓɩkana mɛ́, a fá káá kɩ́ɩ́lɛ, ká gbɛrka rɩ́ nacɔ́kɔ tɩ́náwa má ɓɩkana dúóri.
44008008	Tɔ́ɔ́ ná nɩɛ wuu sɩɛ́ jɩ́jʋɔsɛ.
44008009	Báálɔ oro má fá mɩŋ ɛ́ tɔ́ɔ́ mɛ́, ɓaá yɩ́rʋ́ Sɩmɔŋ. Ʋ tɩ́ŋ tɩɩ́wʋ mɛ́, a púú tɩɩ makɛ nɩpíŋí, a tʋŋ tʋtʋmɛ́ gɩrɛ Samari tɩ́náwa wuu.
44008010	Ɓa heŋbiisi rɩ́wɔ́ nɩhɩɛ̃́sɛ wuu fa cóú wɩ́ɛ́ wérí; ɛ́ nɛ́ ɓa sɛ́: "Báálɔ né ní ká Wɩɩsɛ dóé ná, ɓa háá yɩ́rɛ dóé tɩɩ."
44008011	Ɓa faá zésú wɩ́ɛ́ rɩ́ taŋá, bee wɩ́ɛ́ bɩŋsɛ káŋ ʋ há tɩ́ŋ tɩɩ́wʋ mɛ́, a a wɩ́ɛ́ gɩ́rwɔ́.
44008012	Amá Filipi há kúé bʋl Wɩɩsɛ kuótɔ́ɔ́ Labaarɩwero ná, rɩ́ Zeezi Kirisi yɩr ná wɩ́ɛ́, báála rɩ́ háála wuu lá Filipi wɩ́ɛ́ dí, ká a ɓa káŋwɔ́ muŋsi nyii mí.
44008013	Sɩmɔŋ tɩɩ saŋ la Wɩɩsɛ wɩ́ɛ́ dí, ɓa kánʋ́ má muŋsi nyii mí. Ɛ́ nɛ́ sɩɛ́, ʋ de fá pu Filipi, a báá wʋ́ʋ́ mɛ́ kɛkɛ́ có, ká tɩŋ pɛ nʋɔ aá bel Filipi wɩ́nyɩnɩwa rɩ́ wɩ́nyáŋsɛ ná ʋ háá ɛɛ́.
44008014	Zeezi nɩtʋmɛ́ ná há káánɛ Zerizalɛmɛ mɛ́, ɓa há nɩ́ɛ́ rɩ Samari tɩ́náwa lá Wɩɩsɛ wɩ́ɛ́ dí, ɓa tʋ́ŋ Pɩɛrɛ rɩ́ Zaŋ ráŋ.
44008015	Ɓa mʋ́, a cʋɔlɛ Wɩɩsɛ pɔ́wɔ́, aá ja rɩ́ Wɩɩsɛ Sabɩɩna súwó.
44008016	Wɩɩsɛ Sabɩɩna fa tówó oro wuu mí; ɓa múŋsíwó nyii dʋŋɔ mɛ́ nɛ́, Nyuutɩna Zeezi yɩr mɛ́.
44008017	Ɛ́ nɛ́ Pɩɛrɛ rɩ́ Zaŋ pa nɛ́ŋsa tɩ́kwɔ́ mɛ́, ká cʋɔlɛ Wɩɩsɛ, Wɩɩsɛ Sabɩɩna sɩɛ́ súwó.
44008018	Sɩmɔŋ há néé rɩ Zeezi nɩtʋmɛ́ ná píwó nɛ́ŋsa tɩkɛ nɩɛ mɛ́, Wɩɩsɛ Sabɩɩna zʋ́wɔ́, ʋ ísó lɩ́sɛ meéwíé pɔ́wɔ́,
44008019	ká bʋlɛ́: "Ɩ́ páŋ má dóé né duo mí, a makɛ rɩŋ píŋ nɛ́sɛ sakɛ nɛ́ŋ wuu mí, rʋ́ʋ́ ná Wɩɩsɛ Sabɩɩna."
44008020	Ɛ́ nɛ́ Pɩɛrɛ bʋ́lʋ́ rɩ́ bʋlɛ́: "Nyɩ́ɩ́kɛ arɩ́rɩ́ meéwíé ná wuu; ɩ há bɩ́ɩ́nɛ́ rɩ Wɩɩsɛ pálɔ ná ká meéwíé rí, ɓa pi aá yɔwɛ.
44008021	Ɩ kér wuu to wɩ́ɩ́ né sɩɛrʋ, bee wɩ́ɛ́ ɩ sɩɛrʋ to tékétéké Wɩɩsɛ sɩ́ɛ́ mɛ́.
44008022	Bɩ́rsɛ a lo sabɩŋbɔmɔ, ká sʋl Wɩɩsɛ, rʋʋ ká mɔlɛ́, rʋ́ʋ́ héí sabɩɩna wɩ́ɛ́ suúri.
44008023	Ŋ há bélí, ɩ sɩɛrʋ biiní; ɩ mɩŋ wɩ́bɔmɔ yomí sɩɛrʋ nɛ́."
44008024	Ɛ́ nɛ́ Sɩmɔŋ sʋ́lwɔ́ bʋlɛ́: "Ɩ́ tɩɩ sɩɛ́ cʋɔlɛ Wɩɩsɛ páŋ, a makɛ rɩ́ɩ́wa wɩ́bʋlɛ́ nyáŋ oro wuu sɩ́ŋ pérú."
44008025	Pɩɛrɛ rɩ́ Zaŋ tɛ́ Wɩɩsɛ wɩ́"állɛ sɩɛ́da, a bʋl Wɩɩsɛ wɩ́bʋlɛ tenni, ká bɩrɛ mʋ́ Zerizalɛmɛ; a tɩŋ Samari tɔ́nɛ ɓɩkana, a bʋl Labaarɩwero wɩ́ɛ́ aá col.
44008026	Wɩɩsɛ malɩ́ka nɔ́ŋɔ kúó bʋl Filipi rɩ́ a bʋlɛ́: "Isi píí sɩ́ɛ́ caasɛ tɔ́ɔ́ lʋ́lɔ́ŋɛ rɩ́, a mʋ́ cɩ́ gɩr sɩɛrʋ, ŋmɛ́ŋwie ná há lɛ́ Zerizalɛmɛ aá mʋ́ Gaza mɛ́."
44008027	Ɛ́ nɛ́ ʋ isi mʋ́. Ʋ cɩ́nɔ́, rɩ Kaŋdaasɛ minísi níí kué; ʋ nɩ́ɩ́ bel Etiopi hákuóro ɓɩɛ wuu mí. Ʋ mʋ́ɔ́ cʋɔlɛ Wɩɩsɛ nɛ́ Zerizalɛmɛ mɛ́, ká sɩɛ́ bɩrɛ aá col;
44008028	a zʋʋ kénú záka tórko sɩɛrʋ, aá karmɛ Wɩɩsɛ Kɛnɔ cɔɔ nɔ́ŋɔ, ráŋ ná Wɩɩsɛ wɩ́laabʋllɔ Ezayi há pʋ́ŋsɛ́.
44008029	Wɩɩsɛ Sabɩɩna bʋl Filipi rí bʋlɛ́: "Mʋ́, tuu peri tórko né."
44008030	Filipi túó peri zesi, rʋʋ́ karmɛ Wɩɩsɛ wɩ́bʋlɛ, ráŋ ná Wɩɩsɛ wɩ́laabʋllɔ Ezayi há pʋ́ŋsɛ́ nɛ́. Ɛ́ nɛ́ ʋ bɔ́sʋ́: "Ɩɩ́ nɛ wɩ́ɛ́ nyáŋ ɩ háá karmɛ́ mʋ́ʋ́la rɛ́?"
44008031	Ɛ́ nɛ́ báálɔ ná sɛ́: "Ŋŋ́ á rɩ́ŋ a ɛrɛ́ ká nɩ́wɔ́ mʋ́ʋ́la, rɩ nɛ́ŋ wʋ́ɔ́ mʋ́ʋ́la lɩ́sɛ́ páŋ?" Ká yɩ́rɛ Filipi rʋ́ʋ́ zɩ́ kénú laka, tórko ná sɩɛrʋ.
44008032	Wɩ́pʋ́ŋsɛ ná ʋ fa háá karmɛ́ nɛ́ nyɛ: "Ɓa kenú, anɛ pieŋso ɓa há kené aá mʋ́ naŋyɛ́llɔ jaa rɩ́wɔ́ ɓʋ́, anɛ pewie ɓa háá kɛ́ pʋ́sɛ, ká ʋ wɩ wuó wi. Ʋ dé wʋ́ʋ́ nʋɔ mɛ́ wúré.
44008033	Ʋ múúrú tɩɩ, ká nɛ́ŋ toó bʋl aá lɔ́ʋ́. Áŋ rɩ́ sɩɛ́ á rʋ́ʋ́ mákʋ́ má dunɩɛ nɩɩsɔ? Ɓa lɩ́sʋ́ mɩɩsɛ dúníé mí."
44008034	Minísi ná bɔsɛ Filipi a bʋlɛ́: "Ŋŋ́ sʋ́lɩ́, áŋ wɩ́ɛ́ rɛ́ báálɔ né pʋ́ŋsɛ aá bʋl? Ʋ tɩɩ wɩ́ɛ́ nɛ́ yáá, nɛ́ŋ oro wɩ́ɛ́ rɛ́?"
44008035	Filipi sɩɛ́ la wɩ́bʋlɛ, a mʋ́ púlú dɩkarmɩ́ ná mɛ́, ká máŋsɛ Zeezi Labaarɩwero wɩ́ɛ́ déŋdéŋ a pɔ́ʋ́.
44008036	Ɓa píwó ŋmɛ́nɔ vɩ́va, a mʋ́ ná nyii. Ɛ́ nɛ́ báálɔ ná sɛ́: "Ná nyii ní, beé sɩɛ́ báá kɛ́rɩ́ŋ ráŋ muŋsé mí?"
44008037	Ɛ́ nɛ́ Filipi sɛ́: "Rɩɩ nɛ́ á yardá rɩ́rɩ́ sɩɛrʋ wuu, ʋ ɛ́ ká wɩ́mɔlɛ́." Ɛ́ nɛ́ báálɔ ná sɛ́: "Ŋ lɔ́ɔ́ dí, rɩ Zeezi Kirisi ká Wɩɩsɛ Bio ní."
44008038	Ʋ ka tórko ʋ cɛ́, ká ɓa wuu bɛllɛ tuwi zʋ nyii ná sɩɛrʋ, Filipi kánʋ́ muŋsi.
44008039	Ɓa há lɛ́ nyii mí ko tenni, Nyuutɩna Sabɩɩna pí Filipi kaa yʋ́ksɛ, ká minísi ná báá wʋ́ʋ́ néé. Ɛ́ nɛ́ ʋ zʋ́ʋ́ ŋmɛ́nɔ, a jʋɔsɛ aá col.
44008040	Filipi kúó aá cɛ́, rʋʋ mɩŋ Azɔtɛ mɛ́. Ʋ lɛ́ ráŋ nɛ́ a daarɛ tɔ́nɛ náŋa, a mʋ́ lɛ Sezaare mí. Ká rʋʋ lɛ́ tɔ́ɔ́ wuu, ʋ bʋl Wɩɩsɛ Labaarɩwero ná wɩ́ɛ́ ráŋ, ká daarɛ.
44009001	Ká Sool ha mɩŋ Nyuutɩna karmɩbɛlɛ ná bɛŋsɛ́ mɛ́, a kɛsɛ aá ɓʋ́ʋ́sɛ. Ʋ ísó mʋ́ Wɩɩsɛ vʋk"ɔɔsa nɔhɔ̃́ rɩ́,
44009002	a sʋ́lʋ́, rʋ́ʋ́ pʋ́ŋsɛ kɛnnɛ ná háá pɔ́ʋ́ ŋmɛ́nɔ rʋ́ʋ́ mʋ́ Damaasɛ, a kaa gʋɔrɛ zʋ Zuwifiwa cémejɩɩsɛ wuu pá, ká wólli kɛsɛ nɩɛ ná wuu há lá Zeezi wɩ́ɛ́ dí, a vɔsɛ kaa mʋ́ Zerizalɛmɛ: báála rɩ́ háála wuu.
44009003	Ʋ há mɩŋ ŋmɛ́nɔ mɛ́, a mʋ́ aá peri Damaasɛ, naasɩ́ balá, rɩ pʋmmʋzeno lɛ́ bána rɩ́, a ko tuwi kílú, a cúólú.
44009004	Ʋ tuwi ɓal tíé, ká nɛ liŋó háá bʋ́lʋ́ rɩ́ bʋlɛ́: "Sool, Sool, beé rí tɛ ɩ wɩ́wálmɩ́ŋ?"
44009005	Ɛ́ nɛ́ ʋ bɔsɛ: "Áŋ rɩ́ kɛ́ɩ́, Nyuutɩna?" Rɩ liŋó ná sɛ́: "Ŋ nɛ́ ká Zeezi ná ɩ háá wálmɛ́. ((Anɛ nɔɔ há vɛ́ valɛ́ ɓaá ŋmɔ́wʋ́ ɛ́, ɩ má wɩ́ŋ nɛ́sɛ mɛ́ wuó fóri." Ʋ cɩ́ aá cel, ká bɔsɛ bʋlɛ́: "Nyuutɩna, ɩɩ́ já rɩ́ŋ a beé rí?" Ɛ́ nɛ́ Nyuutɩna sɛ́:))
44009006	"Isi zʋ tɔ́ɔ́ sɩɛrʋ, ɓa sɩ́ mákɩ́ wɩ́ɩ́ ná há mɔhɛ̃́ rɩ́ɩ́ a."
44009007	Báála ná ʋ rɩ́wɔ́ háá valɛ́, de yieki cɛ́. Ɓaá nɛ liŋó wérí, ká wɩ nɛ́ŋ wuú ná.
44009008	Sool nyáŋ isi, a wúri sɩ́ɛ́ bíbel, ká wɩ óŋ wuú ná; ɓa cɔ́ʋ́ nɛ́sɛ mɛ́ nɛ́ a kaa tɩɛsɛ zʋ Damaasɛ.
44009009	Ʋ á tápʋlɛ botoro, ʋ wɩ ráŋ ná, ʋ wɩ óŋ dí, ʋ wɩ nyíí nyɔ.
44009010	Karmɩbio oro sɩɛ́ fa mɩŋ Damaasɛ mɛ́, ɓaá yɩ́rʋ́ Ananɩyasɛ. Nyuutɩna tɩ́ŋ wɩ́muulináálɛ mɛ́ yɩ́rʋ́, ʋ saŋ a bʋlɛ́: "Náŋ nɛ́ Nyuutɩna."
44009011	Ɛ́ nɛ́ Nyuutɩna bʋ́lʋ́ rɩ́ bʋlɛ́: "Isi dahá, a pi ŋmɛ́nɔ ná ɓa háá yɩ́rɛ ŋmɛ́ŋtérke, a mʋ́ Zɩdaasɛ jaa, a ka báálɔ ná ɓa háá yɩ́rɛ Sool, a lɛ Tarsɛ.
44009012	Ʋʋ́ cʋɔlɛ Wɩɩsɛ nɛ́, a muuli ná báálɔ ná há ká Ananɩyasɛ rʋʋ kúó zʋ, a pa nɛ́ŋsa tɩ́kʋ́ mɛ́ rʋ́ʋ́ nɩ́ná ráŋ."
44009013	Ɛ́ nɛ́ Ananɩyasɛ sɛ́: "Nyuutɩna, nɩɛ ɓɩkana nɛ́ bʋ́lɩ́ŋ rɩ́, ɛ́ ná ɛ́ báálɔ há tʋ́ŋ bɔ́ŋbɔ́ŋ, ɩ nɩɛ ná há mɩŋ Zerizalɛmɛ mɛ́ rɩ́.
44009014	Rɛɛ́ má sɩɛ́, Wɩɩsɛ vʋk"ɔɔsa nɩhɩɛ̃́sɛ pɔ́ʋ́ dóé rʋ́ʋ́ wólli kɛsɛ nɩɛ ná wuu háá yɩ́rɩ́ yɩr, a vɔsɛ."
44009015	Ɛ́ nɛ́ Nyuutɩna bʋ́lʋ́ rɩ́ bʋlɛ́: "Mʋ́, ŋ nɛ́ lɩ́sɛ ɛ́ báálɔ rʋ́ʋ́ kánɩ́ŋ yɩr zʋ nɩɛ ná há to Zuwifiwa sɩɛrʋ, a bʋ́lɩ́ŋ wɩ́ɛ́ kuóre sɩ́ɛ́ mɛ́, arɩ́ Ɩzɩrayɛl duo nɩɛ sɩ́ɛ́ mɛ́.
44009016	Wɩɩla ná duo mí ʋ háá á rʋ́ʋ́ ná ŋ yɩr mɛ́, ŋ tɩɩ sɩ́ máŋsɩ́wɔ́ wuu pɔ́ʋ́."
44009017	Ananɩyasɛ sɩɛ́ isi mʋ́ a zʋ ɛ́ jaa; a pɔ́ʋ́ nɛ́ŋsa tɩkɛ Sool mí, ká bʋlɛ́: "Ŋ maábinɔ́ŋɔ Sool, Nyuutɩna Zeezi ná há kúé mákʋ́ tɩɩ cáánɩ́ ŋmɛ́nɔ nyúú, ʋ nɛ́ sɛ́ rɩ́ŋ ko a rɩ́ɩ́ nɩ́ná ráŋ, ká rɩ́ Wɩɩsɛ Sabɩɩna súí."
44009018	Ɛ́ wuu, rɩ ɓɩɛ bamma lʋ́ʋ́ sɩ́ɛ́ mɛ́ tuwi ɓallɛ, anɛ perme daborsi, ká ʋ sɩ́ɛ́ nɩ́ná ráŋ. Ɛ́ nɛ́ ʋ isi, ɓa kánʋ́ muŋsi nyii mí.
44009019	Ʋ dí ɓɩdííle tenni, rɩ dóé báá kúó. Sool ké Damaasɛ mɛ́ tápʋlɛ bɛllɛ, karmɩbɛlɛ ná há mɩ́ŋ ráŋ dɩhɩ̃́.
44009020	Ʋ wɩ dáánɛ́ ká ʋ isi, a gʋɔrɛ zʋ Zuwifiwa cémejɩɩsɛ, a bʋl aá pá nɩɛ, rɩ́ Zeezi ká Wɩɩsɛ Bio ní.
44009021	Ʋ wɩ́ɛ́ vɔkɛ nɩɛ ná wuu háá zesé; ɓa bʋ́bɔsɛ náŋá bʋlɛ́: "Báálɔ né rá fa Zerizalɛmɛ mɛ́, a gʋɔrɛ kɛsɛ nɩɛ ná háá yɩ́rɛ́ Zeezi yɩr aá ɓʋ́ʋ́sɛ rɛ́? Ʋ wɩ rɛɛ́ é kúé, rʋ́ʋ́ vɔ́sɩ́wɔ́ nɛ́ kaa mʋ́ pá Wɩɩsɛ vʋk"ɔɔsa nɩhɩɛ̃́sɛ rɛ́?"
44009022	Ká Sool dóé ɔsɛ súsúúri, ʋ wólli wɩ́ɛ́ bʋl aá yo Zuwifiwa ná há mɩŋ Damaasɛ mɛ́, a máŋsɛ pɔ́wɔ́, rɩ Zeezi ní ká Kirisi.
44009023	Ʋ cɔ mʋɔ́, ká Zuwifiwa isi aá vʋʋrɛ rɩ́wɔ́ ka Sool ɓʋ́;
44009024	ɓa vʋʋrɛ́ ná zʋ́ʋ́ dɩllɛ. Ɓa pɔ́ dánnʋʋsɛ mɛ́, wɔhɔ rɩ́ tɩ́taŋ wuu, rɩ́wɔ́ wóllú mɩɩsɛ lɩ́sɛ.
44009025	Amá tɩ́taŋ oro, Sool karmɩbɛlɛ púú hé keŋté mí, a tɩŋ zeŋ tɛrɛ a tá, ʋ tuwi col.
44009026	Ʋ mʋ́ɔ́ peri Zerizalɛmɛ, aá ja rʋ́ʋ́ hóú tɩɩ Zeezi karmɩbɛlɛ sɩɛrʋ, amá ɓaá fɔ́ʋ́ héwíŋ, ɓa wɩ yardá ɛ́ɛ́ rʋʋ kɔ́wɔ́ nɔ́ŋ.
44009027	Ɛ́ nɛ́ Barnabasɛ isi la sɩ́ɛ́, a kánʋ́ mʋ́ Zeezi nɩtʋmɛ́ ná rɩ́. Ʋ nɛ́ sɩɛ́ máŋsɛ́ pɔ́wɔ́, ɛ́ náwa Sool há ná Nyuutɩna ŋmɛ́nɔ mɛ́, ʋ bʋl wɩ́ɛ́ ʋ rɩ́, arɩ́ ɛ́ náwa Sool há bʋ́l Zeezi wɩ́ɛ́ pá nɩɛ arɩ́ taŋá Damaasɛ mɛ́.
44009028	Ɓa sɩɛ́ saŋ ʋ tɩ́ŋwɔ́ mɛ́, aá gʋɔrɛ Zerizalɛmɛ sɩɛrʋ, aá bʋl Wɩɩsɛ wɩ́ɛ́ rɩ́ taŋá Nyuutɩna yɩr dóé mí.
44009029	Ʋ rɩ́ Zuwifiwa ná háá bʋl Gɩrɛkɛwa liŋó, sɩɛ́ bʋl wɩ́ɛ́ aá tɔ tɩ́ŋtɔ́ɛ́, ká ɓaá jɔ́ʋ́ mɩɩsɛ lɩ́sɛ.
44009030	Ʋ maábináŋa, Zeezi laadííre há ɛ̃ ɛ́ mɛ́, ɓa kenú mʋ́ Sezaare a tá rʋ́ʋ́ mʋ́ Tarsɛ.
44009031	Ɛ́ nɛ́ tɛŋfɩ́ɛ́l sɩɛ́ mɩŋ wɩcʋɔla púl nɩɛ ná wuu mí, ɓa ná há mɩ́ŋ Ziide dɩtɩ́llɛ mɛ́, rɩ́ Galiile rɩ́ Samari dɩtɩ́llɛ mɛ́. Ɓa wuu hɩ́hɩ́ɛ̃́sɛ Nyuutɩna zɩmɛ́ sɩɛrʋ, káá fá Nyuutɩna héwíŋ wérí. Wɩɩsɛ Sabɩɩna pɛ́, nɩɛ pul súsúúri.
44009032	Pɩɛrɛ há gʋ́ɔ́rɛ́ dɩhɛ̃́ wuu aá ná Zeezi laadííre, ʋ mʋ́ Lɩɩdɛ má rʋ́ʋ́ nówó.
44009033	Ráŋ nɛ́ ʋ ná báálɔ oro, ɓaá yɩ́rʋ́ Ene, rʋʋ gbɛ́rkɔ́ pɩ́ jaa mɛ́, bɩŋsɛ córí.
44009034	Ɛ́ nɛ́ Pɩɛrɛ bʋ́lʋ́ rɩ́: "Ene, Zeezi Kirisi dúórí; isi dahá a cúólí basa." Naasɩ́ balá rʋʋ ísí dahá.
44009035	Lɩɩdɛ rɩ́ Saarɔŋ nɩɛ wuu nóú, a la Nyuutɩna wɩ́ɛ́ dí, a bɩ́rsɛ, a tá Wɩɩsɛ mɛ́ aa zɔkɛ́.
44009036	Zeezi laadííre ná há mɩŋ Zope mí, hál rɛ́ fa ɓa sɩɛrʋ, ʋ yɩr nɛ́ Tabita, Gɩrɛkɛwa kaá yɩ́rɛ Dɔrka, ʋ mʋ́l nɛ́ ká wɩɛma; ɛ́ háálɔ tʋ́ŋ tʋtʋ́ŋwere kɩ́ŋkáŋ aá pá nɩɛ, aá dí zilé má kɩ́ŋkáŋ summe nyúú.
44009037	Ɛ́ tɛ́ŋ mɛ́ nɛ́, ʋ wɩɩlɛ, a sʋwɛ. Ɓa fóú a kaa zɩ́ bil túko mí.
44009038	Zope rí Lɩɩdɛ fa wɩ bol. Ɓa sɩɛ́ há nɩ́ɛ́ rɩ Pɩɛrɛ mɩŋ Lɩɩdɛ mɛ́, ɛ́ nɛ́ ɓa tʋŋ báála bɛllɛ rɩ́wɔ́ mʋ́ yɩ́rʋ́, rʋ́ʋ́ va kɩ́kɛ́lɛ́ ko.
44009039	Pɩɛrɛ sɩɛ́ isi tɩŋ ɛ́ báála mɛ́ mʋ́, a mʋ́ ɛ́, ɓa kánʋ́ zɩ́ túko ná. Yúháála wuu isi kílú, a wíwi ká makɛ pɛ́ŋsɛ rɩ́ gɛnnɛ ná Dɔrka há nyɛ́rɛ́, ʋ hiẽsó mí, a pɔ́ʋ́.
44009040	Pɩɛrɛ a nɩɛ wuu lɛ jaa ná mɛ́, ká ʋ ɓírmi tíé a cʋɔlɛ Wɩɩsɛ. Ʋ cʋɔlɛ tenni ká bɩ́rʋ́ sɩ́ɛ́ hé lɛlɔ ná rɩ́, ká bʋlɛ́: "Tabita, isi dahá." Ʋ wúrú sɩ́ɛ́. Ʋ há ná Pɩɛrɛ, ɛ́ nɛ́ ʋ isi ké.
44009041	Pɩɛrɛ kánʋ́ nɛ́sɛ mɛ́, a a ʋ isi. Ká ʋ sɩɛ́ yɩ́rɛ Zeezi laadííre ná rɩ́ yúháála ná wuu, ɓa ko zʋʋ nóú ɓɩwómmi.
44009042	Zope nɩɛ wuu ní nɛ́ ɛ́ wɩ́ɩ́, ɓa nɩkana ko la Nyuutɩna wɩ́ɛ́ dí.
44009043	Pɩɛrɛ ké Zope mí dáánɛ mʋɔ́, a fa mɩŋ kɛŋnʋɔsɔ Sɩmɔŋ jaa mɛ́.
44010001	Báálɔ oro fa mɩŋ Sezaare mí, ʋ yɩr a Kɔrnɛ. Ʋ fa ká sóóji rí, a a sóójiwa zɔlɔ nyúútɩ́na; ʋ mɩŋ sóójiwa ná ɓa háá yɩ́rɛ Itali sóójiwa sɩɛrʋ nɛ́.
44010002	Ɛ́ báálɔ ká wɩcʋ́ɔ́lʋ́ rɛ́, aá fá Wɩɩsɛ kɩ́ŋkáŋ, ʋ rɩ́rʋ́ jaa nɩɛ wuu; ʋʋ́ lɩ́sɛ satɔ́ɔ́rpálɔ kɩ́ŋkáŋ aá pá Zuwifiwa nɩyaara, káá cʋɔlɛ Wɩɩsɛ tápʋ́l wuu.
44010003	Gbaŋ bɩ́ŋbɩlɩ́ botoro cɛ́rɛ mɛ́, ʋ tɩ́ŋ wɩ́muulináálɛ mɛ́, a ná Wɩɩsɛ malɩ́ka ʋ jaa mɛ́. Ʋ yɩ́rʋ́ bʋlɛ́: "Kɔrnɛ!"
44010004	Ʋ firki sɩ́ɛ́ cɔ́ʋ́ mɛ́ rɩ́ héwíŋ, ká bʋlɛ́: "Beé rí, Nyuutɩna?" Ɛ́ nɛ́ malɩ́ka sɛ́: "Ɩ wɩcʋɔlɔ́ rɩ́rɩ́ susufárʋ wɩ́"állɛ ná wuu ní Wɩɩsɛ ná, ʋ wʋ́ɔ́ mɛ́ sʋ́llɛ́.
44010005	Tʋŋ nɩɛ mʋ́l néé mí, rɩ́wɔ́ mʋ́ Zope, a yɩ́rɛ Sɩmɔŋ ná ɓa háá yɩ́rɛ Pɩɛrɛ, rʋ́ʋ́ ko.
44010006	Ʋ mɩŋ báálɔ oro há ká kɛŋnʋ́ɔ́sʋ́ dɩhɩ̃́ nɛ́, ʋ yɩr nɛ́ Sɩmɔŋ, ʋ jaa mɩŋ mʋʋ nʋɔ."
44010007	Malɩ́ka ná bʋl ɛ́ tenni ká col, ká Kɔrnɛ sɩɛ́ yɩ́rʋ́ tʋtʋnna bɛllɛ, a yɩ́rɛ sóójiwa ná háá tʋ́mʋ́ jaa mɛ́, má nɔ́ŋɔ, ʋ ná háá fá Wɩɩsɛ;
44010008	a césú wɩ́náálɛ ná pɔ́wɔ́, ká tʋ́ŋwɔ́ Zope mí.
44010009	Tɔ́ɔ́ pʋl, nɩtʋmɛ́ ná lɩɩ mʋ́, aá saasɛ Zope. Rɩ Pɩɛrɛ má zɩ́ luso wɔhɔ, rʋ́ʋ́ cʋɔlɛ Wɩɩsɛ.
44010010	Losu kánʋ́, ʋ jɩ́ja ɓɩdííli rʋ́ʋ́ dí. Ɓa háá a ɓɩdííle rɩ́wɔ́ pɔ́ʋ́ tɛŋ ná mɛ́, ʋ fa yíékó ké, anɛ ʋʋ́ dúósú.
44010011	Ɛ́ nɛ ʋ ná bána rʋʋ wúró, ká omo oro há nɩhɩ̃́ gɛbasa, ɓa vɔ́wʋ́ nʋkeŋe baná mɛ́, ʋ lɛ bána aá tuwi tíé.
44010012	Pʋsɛ duo wuu mɩ́nʋ́ sɩɛrʋ: naasɛ baná tɩ́náwa, tíé tútuure, arɩ́ diíwiisi.
44010013	Ká Pɩɛrɛ sɩɛ́ nɛ liŋó há bʋ́lʋ́ rɩ́ bʋlɛ́: "Pɩɛrɛ, isi ɓʋ́ʋ́sɛ cɔ́ dí."
44010014	Ɛ́ nɛ́ Pɩɛrɛ sɛ́: "Aɩ́, Nyuutɩna, ŋ ha wɩ óŋ díé rʋʋ kéŋ busunnu, a to páár."
44010015	Liŋó ná baa bʋl Pɩɛrɛ rɩ́ bʋllɛ nyúú mí, a bʋlɛ́: "Omo ná Wɩɩsɛ há sʋ́ʋ́ ká páár, sɩ́ bʋ́lʋ́ kéŋ busunnu."
44010016	Ʋ á ɛ́ naasɩ́ botoro, ká omo ná bɩrzɛ́ bána, a báá wɩ túwé.
44010017	Pɩɛrɛ há kéné bɩ́ɩ́nʋ́ tɩɩ mɛ́, aá jɔ́ʋ́ wɩ́muulináálɛ ná mʋ́l, rɩ Kɔrnɛ nɩtʋmɛ́ ná má kúó bɔsɛ aá ja Sɩmɔŋ jaa, a ko cɩ́ dánnʋɔ mɛ́;
44010018	a sɩɛ́ yɩ́rɛ bɔsɛ bʋlɛ́: "Sɩmɔŋ ná ɓa háá yɩ́rɛ́ Pɩɛrɛ nɩhɔjaa nɛ́ nyɛ?"
44010019	Pɩɛrɛ ha háá bɩ́ɩ́nʋ́ wɩ́muulináálɛ ná wɩ́ɛ́, Wɩɩsɛ Sabɩɩna bʋ́lɔ́ pɔ́ʋ́ bʋlɛ́: "Ná báála botoro rɩ́ɩ́ jɛ́ɩ́.
44010020	Sɩɛ́ isi tuwi tɩ́ŋwɔ́ mɛ́ a mʋ́; sɩ́ káŋsʋ́, ŋ nɛ́ tʋ́ŋwɔ́."
44010021	Ɛ́ nɛ́ Pɩɛrɛ tuwi, a bʋl báála ná rɩ́: "Ŋ nɛ́ ká nɛrɔ ná ɩ́ háá jɛɛ́; beé wɩ́ɛ́ rɩ́ keníwa ko?"
44010022	Ɛ́ nɛ́ ɓa sɛ́: "Sóójiwa zɔlɔ nyúútɩ́na Kɔrnɛ, ká nɩtaŋá rɛ́, aá fá Wɩɩsɛ héwíŋ, Zuwifiwa wuu yɩ́yɩ́rʋ́ yɩwero. Ʋ nɛ́ Wɩɩsɛ tʋ́mʋ́ malɩ́ka nɔ́ŋɔ́, rʋ́ʋ́ tuwi bʋl rʋ́ʋ́ a rɩ́wɔ́ yɩ́rɩ́, rɩ́ɩ́ kóú jaa, a bʋl wɩ́ɛ́ rʋ́ʋ́ zesi. Ʋ nɛ́ tʋ́ŋrá."
44010023	Pɩɛrɛ a ɓa zʋʋ cɔ. Tɔ́ɔ́ pʋl, ʋ isi tɩ́ŋwɔ́ mɛ́ ɓa col. Ʋ maábináŋa ná há mɩŋ Zope mí, náŋa kánʋ́ ɓa mʋ́.
44010024	Tɔ́ɔ́ nɔ́ŋɔ pʋl, ɓa isi zʋ Sezaare. Ká Kɔrnɛ má yɩ́rʋ́ ánáwa rɩ́rʋ́ naŋnɔ́ŋsɛ, ɓa ké aá dɛ́llɩ́wɔ́.
44010025	Pɩɛrɛ há kúé aá zʋ, Kɔrnɛ ísó cémú, a ɓírmi tíé ʋ sɩ́ɛ́, a cʋ́ɔ́lʋ́.
44010026	Ɛ́ nɛ́, Pɩɛrɛ kánʋ́ cúóli, ká bʋlɛ́: "Isi dahá, ŋ má ká nɩbííno ní."
44010027	Ʋ ísó ɓa bʋl wɩ́ɛ́ mʋ́ zʋ jaa, rɩ nɩɛ káŋ a hilmi.
44010028	Ɛ́ nɛ́ Pɩɛrɛ bʋ́lwɔ́ rɩ́ bʋlɛ́: "Ɩ́ tɩɩ ɩ́ɔ̃́ zɩŋ rɛ́ Zuwifiwa kíso ní ká, rɩ́wɔ́ rɩ́ nɩɛ ná há to Zuwifiwa kuosi náŋá mɛ́, a tɩŋ zʋ́wɔ́ jɩɩsɛ. Amá Wɩɩsɛ mákɩ́ŋ rɩ́ŋ sɩ́ nɛ́ŋ wuu píí makɛ busunnu tɩ́na.
44010029	Ɛ́ nɛ́ tɛ, ɩ́ há yɩ́rɩ́ŋ, ŋ wɩ bɩ́ɩ́lɛ́ ká ko. Ɩ́ sɩɛ́ mákɩ́wa yɩ́rɛ mʋ́l páŋ."
44010030	Ɛ́ nɛ́ Kɔrnɛ sɛ́: "Ʋ tápʋlɛ baná nɛ́ nyɛ, wɔhɔ oro, tɛ́ŋ né tɩɩ tɩɩ mɛ́, ŋ faá cʋɔlɛ Wɩɩsɛ; báálɔ oro su gɛtʋlɩ́ ko cɩ́nɩ́ŋ sɩ́ɛ́, ká bʋlɛ́:
44010031	'Kɔrnɛ, Wɩɩsɛ lɛ́ɩ́ sʋlɛ́, ʋ líísí tʋtʋ́ŋwere ná má wɩ́ɛ́.
44010032	Tʋŋ nɛ́ŋ rʋ́ʋ́ mʋ́ Zope, a yɩ́rɛ Sɩmɔŋ ná há ká Pɩɛrɛ rʋ́ʋ́ ko. Ʋʋ́ cɔ kɛŋnʋɔsɔ Sɩmɔŋ ná jaa, há mɩŋ mʋʋ nʋɔ mɛ́ nɛ́!'
44010033	Ɛ́ nɛ́ ŋ sɩɛ́ pɛ́rmɛ tʋŋ nɩɛ ɩ dɩhɩ̃́. Ɩ má á wérí, ɩ há kúé. Mʋ́l néé mí sɩɛ́, Wɩɩsɛ sɩ́ɛ́ nɛ́ a wuu cɛ́, ráá zesi wɩ́ɩ́ ná wuu Nyuutɩna há sɩ́ɩ́ ko bʋl párá."
44010034	Pɩɛrɛ sɩɛ́ la wɩ́bʋlɛ a bʋlɛ́: "Taŋá wuu, ŋ ɩ́ɔ̃́ rɩ́ Wɩɩsɛ wɩ nɩɛ́ tʋɔsɛ,
44010035	amá duo wuu sɩɛrʋ, Wɩɩsɛ có nɛ́ŋ ná háá va tékétéké.
44010036	Ɩ́ ɩ́ɔ̃́ rɩ́ Wɩɩsɛ tɛ́ liŋó pá Ɩzɩrayɛl duo nɩɛ, a bʋlɛ́ Zeezi Kirisi nɩ́ɩ́ á rʋ́ʋ́ ka tɛŋfɩ́ɛ́l ko. Ʋ nɛ́ ká nɩɛ wuu Nyuutɩna.
44010037	Ɩ́ ɛ̃ tʋtʋmɩ́ ná há púl Ziide mí, a mʋ́ lɛ Galiile, a tɩŋ Zaŋ nyimuŋsi karmɛ́ ná wɩ́ɛ́.
44010038	Ɩ́ ɛ̃ ɛ́ ná Wɩɩsɛ há púú Sabɩɩna waalɛ Nazarɛtɛ Zeezi. Ɩ́ ɛ̃ ɛ́ ná má ʋ há pɔ́ʋ́ dóé, ʋ gʋɔrɛ dɩhɛ̃́ wuu aá tʋŋ tʋtʋ́ŋwere. Wɩɩsɛ mɩ́nʋ́ har, ʋ la nɩɛ ná fa há mɩŋ kaŋtɔmɔ nɛ́sɛ mɛ́ tá.
44010039	"Ʋ wɩ́"állɛ ná wuu ʋ há ɛ́ɛ́ Zerizalɛmɛ mɛ́, arɩ́ Zuwifiwa tɔ́nɛ wuu mí, á ɔ́wɔ́ dáŋsɩ́ɛ́. Ɓa ɓásʋ́ dagɛsɛ́ daha ʋ sʋwɛ.
44010040	Amá Wɩɩsɛ ɔ́ɔ́, tápʋlɛ botoro kal, ʋ bɩr"isi sʋʋ mɛ́, a mákʋ́ tɩɩ pá nɩɛ.
44010041	Nɩɛ wuu wʋ́ʋ́ néé, amá nɩɛ ná Wɩɩsɛ há pí fól tʋɔsɛ nɛ́ nóú. Ʋ há bɩ́rɛ́ isi sʋʋ mɛ́, á é mí ní ʋ ko nyɩɩsɛ, á rɩ́rʋ́ hé náŋá dí, ká nyɔ.
44010042	Ká Zeezi sɩɛ́ párá liŋó, ráá gʋɔrɛ bʋl pá nɩɛ, rʋ́ʋ́ nɛ́ ká nɛrɔ ná Wɩɩsɛ há bílé, rʋ́ʋ́ a nɩwómme rɩ́ nɩsʋsɛ wuu sarɩ́yadííro.
44010043	Wɩɩsɛ wɩ́laabʋlla wuu tɔ́ʋ́ sɩɛ́da, a bʋl rɩ́ nɛrɔ ná wuu há lá Zeezi wɩ́ɛ́ dí, Wɩɩsɛ sɩ́ tɩ́ŋʋ́ yɩr ná mɛ́, a hé tɩ́na wɩ́bɔmɔ suúri."
44010044	Pɩɛrɛ ha há mɩŋ ɛ́ wɩ́ɛ́ bʋlɛ́ mɛ́, rɩ Wɩɩsɛ Sabɩɩna túwí nɩɛ ná wuu háá zesé nyúú.
44010045	Ʋ ɛ́ vɔkɛ Zuwifiwa ná há ká Zeezi laadííre, a tɩŋ Pɩɛrɛ mɛ́ a lɛ Zope ko, bee wɩ́ɛ́ Wɩɩsɛ há púú Sabɩɩna dí zilé pa nɩɛ ná há to Zuwifiwa má.
44010046	Ɓa nɩ́ɔ́ rɩ ɓa bʋ́l líŋhuonni aá bɩ Wɩɩsɛ mɛ́.
44010047	Ɛ́ nɛ́ Pɩɛrɛ sɛ́: "Nɩɛ ná há ná Wɩɩsɛ Sabɩɩna anɩ́rá má ha nóú ɛ́, á sɩ́ wólli vɛ́wɔ́ nyii muŋsé?"
44010048	Ɛ́ nɛ́ sɩɛ́, ʋ sɩ́ rɩ́wɔ́ múŋsíwó nyii, Nyuutɩna Zeezi Kirisi yɩr mɛ́. Ɛ́ nɛ́ ɓa sʋ́lʋ́ rʋ́ʋ́ kéŋwó dɩhɩ̃́ tápʋlɛ bɛllɛ.
44011001	Zeezi nɩtʋmɛ́ ná rɩ́rʋ́ hatɩŋna ná há mɩŋ Ziide mí, ɓa nɩ́ɔ́ rɩ nɩɛ ná há to Zuwifiwa má nɛ́ Wɩɩsɛ wɩ́bʋlɛ ná, a laa dí.
44011002	Pɩɛrɛ sɩɛ́ há bɩ́rɛ́ mʋ́ Zerizalɛmɛ, Zuwifiwa ná há có rɩ nɩɛ ná há to Zuwifiwa cónníwó pɛnɛ,
44011003	ɓa bɛ́sʋ́ mɛ́ a bʋlɛ́: "Ɩ zʋ́ nɩɛ ná há wʋ́ɔ́ pɛnɛ cónné jaa, ɩ rɩ́wɔ́ dí ɓɩɛ."
44011004	Ɛ́ nɛ́ Pɩɛrɛ sɩɛ́ máŋsɛ wɩ́ɩ́ naasɛ kúnúnú, a pɔ́wɔ́.
44011005	Ʋ sɛ́: "Zope mí ní, ŋ isi aá cʋɔlɛ Wɩɩsɛ, a ná wɩ́ɩ́. Ŋ ná omo oro há nɩhɩ̃́ gɛbasa, rɩ ɓa vɔ́wʋ́ nʋkeŋe baná mɛ́, ká ʋ lɛ bána rɩ́ a ko túwíŋ laka.
44011006	Ŋ múúlú sɩɛrʋ, a ná tíé nyúú naasɛ baná tɩ́náwa, balla, tíé tútuure, arɩ́ diíwiisi.
44011007	Ká, ŋ nɛ liŋó oro há bʋ́lɩ́ŋ rɩ́ bʋlɛ́: 'Pɩɛrɛ, isi a ɓʋ́ʋ́sɛ cɔ́ dí.'
44011008	"Ɛ́ nɛ́ ŋ sɛ́: 'Aɩ́, Nyuutɩna, omo ná há kéŋ busunnu, a to páár, ha wɩ́ŋ nʋɔ zʋ́ɛ́ ná.'
44011009	"Liŋó ná baa bʋ́lɩ́ŋ rɩ́ bʋllɛ nyúú mí bʋlɛ́: 'Omo ná Wɩɩsɛ há sʋ́ʋ́ ká páár, sɩ́ bʋ́lʋ́ kéŋ busunnu.'
44011010	Ʋ á ɛ́ nɛ́ naasɩ́ botoro, ká omo ná bɩrzɛ́ bána, a nyɩ́ɩ́kɛ ráŋ.
44011011	"Mʋ́l ná tɩɩ tɩɩ mɛ́, rɩ báála botoro ɓa há tʋ́ŋwɔ́ ŋ dɩhɩ̃́, nɛ́ lɛ́ Sezaare a ko cɩ́nɩ́ŋ há mɩŋ jaa ná mɛ́ dánnʋɔ.
44011012	Ɛ́ nɛ́ Wɩɩsɛ Sabɩɩna sɛ́ rɩ́ŋ isi tɩ́ŋwɔ́ mɛ́, a mʋ́, ká sɩ́ káŋsʋ́. Ɩ́ ná báála nyáŋ balgo, ɓa nɛ́ súúríŋ mí, á wuu mʋ́ zʋ Kɔrnɛ jaa.
44011013	Ɛ́ báálɔ sɩɛ́ máŋsɛ ɛ́ ná malɩ́ka há zʋ́ʋ́ jaa, a bʋlʋ́ tʋŋ nɛrɔ rʋ́ʋ́ mʋ́ Zope, a yɩ́rɛ Sɩmɔŋ ná há ká Pɩɛrɛ rʋ́ʋ́ ko.
44011014	Ʋ nɩ́ɩ́ kóó bʋl wɩ́ɛ́ rɩ́ pɛ́ɩ́, rɩ́ɩ́ tɩ́ŋwɔ́ mɛ́ a ná Wɩɩsɛ laatɛ́, ɩ rɩ́rɩ́ jaa nɩɛ wuu.
44011015	"Ŋ sɩɛ́ há púlé aá bʋl wɩ́ɛ́, Wɩɩsɛ Sabɩɩna túwíwó nyunni mí, anɛ ʋ há túwírá má nyunni mí ɛ́ ná, púle mí.
44011016	Ɛ́ nɛ́ Nyuutɩna wɩ́ɩ́ né kóŋ nyúú: 'Zaŋ múŋsí nɩɛ nyii sɩɛrʋ nɛ́, amá ɩ́ é, ɓa sɛ́ múŋsíwa Sabɩɩna sɩɛrʋ.'
44011017	Ɛ́ wɩ́ɛ́, rɩ Wɩɩsɛ nɛ́ dí zilé pɔ́wɔ́, zilé ná tɩɩ tɩɩ ʋ há díé párá má nɩɛ ná há lá Zeezi wɩ́ɛ́ dí, ŋ sɩɛ́ báá sɩ́ wólli Wɩɩsɛ mɛ́ cɛ́?"
44011018	Ɓa há nɛ́ ɛ́ wɩ́ɛ́ ko tenni, ɓa pɔ́rɔ́, ká bɩrɛ aá bɩ Wɩɩsɛ mɛ́ a bʋlɛ́: "Wɩɩsɛ sɩɛ́ lóó, nɩɛ ná há to Zuwifiwa má bɩ́rwɔ́ har tɛ wɩ́bɔmɔ, kɔ́wɔ́ ná hiẽsó rí."
44011019	Nɩwálmɔ ná há ísé, Ɩtɩɛnɛ ɓʋ́ɩ́ tɛ́ŋ mɛ́, nɩɛ ná pɩsɛ, náŋa mʋ́ɔ́ lɛ Fenisi, náŋa mʋ́ Siipiri, náŋa má mʋ́ Aŋtɩɔsɛ, a bʋl Wɩɩsɛ wɩ́bʋlɛ aá pá Zuwifiwa dʋŋɔ.
44011020	Ɓa náŋa taŋa lɛ́ Siipiri arɩ́ Sɩɩrɛnɛ, a mʋ́ Aŋtɩɔsɛ nɩɛ ná há ká Gɩrɛkɛwa má rɩ́, a bʋl Nyuutɩna Zeezi Labaarɩwero ná wɩ́ɛ́ pɔ́wɔ́.
44011021	Wɩɩsɛ dóé tɩ́ŋwɔ́ mɛ́, nɩɛ ɓɩkana a Nyuutɩna yardá, a bɩ́rsɛ, a lo Wɩɩsɛ mɛ́ aa zɔkɛ́.
44011022	Ɛ́ wɩ́ɩ́ labáárɛ pérí nɩɛ ná há lá Zeezi wɩ́ɛ́ dí, a mɩŋ Zerizalɛmɛ mɛ́, ɛ́ nɛ́ ɓa tʋŋ Barnabasɛ rʋ́ʋ́ mʋ́ Aŋtɩɔsɛ ná.
44011023	Ʋ há mʋ́ɛ́ a ná Wɩɩsɛ bárka ɓa sɩ́sɩ́ɛ́nnʋ́wa, ʋ sɩɛrʋ tɔ́rɔ́ wérí. Ʋ cáánɩ́wɔ́, a bʋl rɩ́wɔ́ ká Nyuutɩna géŋgéŋ, arɩ́wɔ́ sɩɛrʋ wuu, a sɩ́ píí tá.
44011024	Barnabasɛ ká sawértɩ́ŋ rɛ́; ʋ yardá bɩ́ɔ́, Wɩɩsɛ Sabɩɩna má súú. Ɛ́ nɛ́ nɩɛ ɓɩkana ko súúríwó mí, aá tɩŋ Nyuutɩna mɛ́.
44011025	Ká Barnabasɛ sɩɛ́ daarɛ mʋ́ Tarsɛ, aá ja Sool;
44011026	ʋ mʋ́ɔ́ nóú ráŋ, a kánʋ́ bɩrko Aŋtɩɔsɛ. Ɓa ké ráŋ bɩŋpírmi, a sáŋ Aŋtɩɔsɛ wɩcʋɔla púl mí, a kármɩ́wɔ́ nɩkana. Aŋtɩɔsɛ ná mɛ́ nɛ́, ɓa púl, a ka Zeezi hatɩŋna ná aá yɩ́rɛ Kɩrtɩɛ̃wa.
44011027	Ɛ́ tɛ́ŋ mɛ́ sɩɛ́, rɩ Wɩɩsɛ wɩ́laabʋlla lɛ́ Zerizalɛmɛ a ko Aŋtɩɔsɛ.
44011028	Ɓa sɩɛrʋ nɔ́ŋɔ, ɓaá yɩ́rʋ́ Agabisi, ʋ ísó a tɩŋ Wɩɩsɛ Sabɩɩna dóé mí, a bʋl rɩ́ losu ɓɩzeno sɩ́ zʋ dúníé. Ɛ́ losu sɩɛ́ ɓɩɛ́na zʋ́ dúníé, rɩ Kulodi ní ká Romi kuózeno.
44011029	Ɛ́ nɛ́ karmɩbɛlɛ vʋʋrɛ rɩ́wɔ́ kɩɛsɛ kɩɛsɔ́, nɛ́ŋ má wuu kanɛ́ mʋɔsɔ, rɩ́wɔ́ kaa mʋ́ sáŋwɔ́ maábináŋa ná há mɩŋ Ziide mí.
44011030	Ɓa pí ɛ́ kɩɛsɔ́ hé Barnabasɛ rɩ́ Sool nɛ́sɛ mɛ́ nɛ́, ɓa kaa mʋ́ pɔ́wɔ́ nɩhɩɛ̃́sɛ.
44012001	Ɛ́ cɛ́rɛ mɛ́, kuóro Erodi ísó aá bɛŋsɛ wɩcʋɔla púl nɩɛ náŋa.
44012002	Ʋ ɔ́ɔ́ ɓa ɓʋ́ Zaŋ máálá Zakɛ, arɩ́ tókowí.
44012003	Ʋ há néé rɩ ɛ́ tɔ́rɛ́ Zuwifiwa sɩɛrʋ, ʋ ɔ́ɔ́ ɓa baa ka Pɩɛrɛ má. Ɓa kenú cɛ́rɛ Pakɛ cana, há ká sɩbʋ́r toó cana tápʋlɛ nɛ́.
44012004	Ɓa há kenú mʋ́ tɔ́ bɩnajaa mɛ́, ʋ ɔ́ɔ́ sóójiwa banáwa, buke baná, pɔ́ʋ́ mɛ́ aá la náŋá mɛ́, rɩ́ Pakɛ cana daarɛ ká rɩ́wɔ́ dúú sarɩ́ya.
44012005	Sóójiwa sɩɛ́ pɔ́ Pɩɛrɛ mɛ́ bɩnajaa mɛ́; ká wɩcʋɔla púl nɩɛ má fɛ́l sɩ́ɩ́ a sʋl Wɩɩsɛ aá pɔ́ʋ́.
44012006	Tɔ́ɔ́ ná háá pʋlɛ́, káá pá kal ná Erodi háá ɛɛ́ rɩ́wɔ́ lɩ́sɛ Pɩɛrɛ, a kaa lɛ nɩɛ sɩ́ɛ́, ɛ́ kal tɩ́taŋ, rʋʋ fa pɩ́ dóŋ sóójiwa bɛllɛ pɛ́kɛ. Bɛŋzɛllɛ bɛllɛ nɛ́ ɓa paa vɔ́wʋ́ bil, ká pɔ́tɩkra má pɔ́ dánnʋɔ mɛ́.
44012007	Naasɩ́ balá, rɩ Nyuutɩna malɩ́ka nɔ́ŋɔ dé ko tuwi, pʋmmɔ cuoli bɩnajaa wuu. Malɩ́ka ná ílli Pɩɛrɛ ká bʋlɛ́: "Isi dahá kɩ́kɛ́lɛ́!" Bɛŋzɛllɛ ná lʋ́ʋ́ nɛ́ŋsa mɛ́ ɓallɛ.
44012008	Ɛ́ nɛ́ malɩ́ka bʋ́lʋ́ rɩ́ bʋlɛ́: "Vɔ́wɩ́ báltɛ, a héí natɔɔsɛ." Ʋ a ɛ́ malɩ́ka há sʋ́ʋ́ a. Ɛ́ nɛ́ malɩ́ka baa bʋlɛ́: "Súí kapóóti, a tɩ́ŋɩ́ŋ mɛ́."
44012009	Pɩɛrɛ lɩɩ tɩ́ŋʋ́ mɛ́, ká wɩ bɩ́ɩ́nɛ́ rɩ́ malɩ́ka wɩ́"aalɩ́ ná ká taŋá; ʋ bɩ́ɩ́nɔ́ rɩ duose sɩɛrʋ nɛ́ ʋ nóú.
44012010	Ɓa há mʋ́ɛ́ daarɛ dʋ́ŋdʋ́ʋ̃́ sóóji mí, a baa mʋ́ daarɛ nɔ́ŋɔ́ má mɛ́, ká mʋ́ peri hɔɔ dánnʋzeno ná há cáásɛ́ tɔ́ɔ́ rɩ́, ʋ dé wúrú tɩɩ mɛ́ nɛ́, ká ɓa lɛ, a pi ŋmɛ́nɔ oro aá va. Ɛ́ nɛ́ malɩ́ka ná de isi col naasɩ́ balá, ká tá Pɩɛrɛ.
44012011	Pɩɛrɛ sɩ́ɛ́ há púré, ʋ sɛ́: "Mʋ́l néé mí, ŋ ɩ́ɔ̃́ zɩŋ rɩ́ Nyuutɩna nɛ́ tʋ́mʋ́ malɩ́ka, rʋ́ʋ́ ko láŋ tá Erodi nɛ́sɛ mɛ́, arɩ́ wɩ́ɩ́ ná wuu Zuwifiwa fa háá bɩɩnɛ́ rɩ́wɔ́ áŋ mɛ́."
44012012	Ʋ cɩ́ bɩɩnɛ wuu, ká caasɛ Zaŋ Markɛ maá Maari jaa a mʋ́. Nɩɛ fa káŋ ráŋ, a hé náŋá mɛ́ aá cʋɔlɛ Wɩɩsɛ.
44012013	Pɩɛrɛ mʋ́ ɓásɛ, dánnʋɔ mɛ́; ɛ́ nɛ́ toltʋtʋnnɔ oro ɓa háá yɩ́rɛ Rodi, mʋ́ pɛ́llɛ káá zesi.
44012014	Ʋ zésí liŋó, rʋʋ ɩ́ɔ̃́ rɩ́ Pɩɛrɛ liŋó ní; ʋ jʋɔsɛ́ sɩɛrʋ, ʋ báá wɩ dánnʋɔ má wúré, ká bɩrfá mʋ́ bʋl pá nɩɛ, rɩ́ Pɩɛrɛ nɛ́ cɩ́ dánnʋɔ mɛ́.
44012015	Ɛ́ nɛ́ ɓa sɛ́: "Ɩ nyúú toó." Ɛ́ nɛ́ toltʋtʋnnɔ ná sɛ́ taŋá mukuku, rʋ́ʋ́ nɛ́.
44012016	Rɩ ɓa sɛ́: "Ʋ malɩ́ka nɛ́." Ká Pɩɛrɛ ha cɩ́ aá ɓásɛ dánnʋɔ mɛ́. Ɓa mʋ́ɔ́ kaa wúri rʋʋ tɩɩ nɛ́, a de gɩ́rwɔ́.
44012017	Pɩɛrɛ ka nɛ́sɛ nyaanɛ, ká bʋl rɩ́wɔ́ sɩ́ kʋɔllɛ kɔ́. Ká ʋ sɩɛ́ máŋsɛ ɛ́ náwa Nyuutɩna há ɛ́ɛ́, ká lɩ́sʋ́ bɩnajaa mɛ́; ká bʋlɛ́ rɩ́wɔ́ mʋ́ bʋl pá Zakɛ rɩ́wɔ́ maábináŋa ná náŋa. Ká ʋ lɛ ráŋ, a mʋ́ dɩhuó.
44012018	Tɔ́ɔ́ pʋ́lɔ́, sóójiwa wʋ́ʋ́ néé, ká pisi sú dɩhɩ̃́ wuu aá ja rɩ́wɔ́ zɩ́mʋ́ dɩmɩnɩ́.
44012019	Erodi há jɔ́ʋ́ jɔ́ʋ́ gúl, a bɔsɛ sóójiwa má gúl, ɛ́ nɛ́ ʋ sɩ́wɔ́ kɛ́sɩ́wɔ́ wuu ɓʋ́ʋ́sɛ. Ɛ́ nɛ́ ká Erodi lɛ Ziide mí, a mʋ́ ké Sezaare mí.
44012020	Kuóro Erodi cɔ́ɛ́ faá wɛ kɩ́ŋkáŋ, Tiiri rɩ́ Sɩdɔŋ tɩ́náwa nyúú. Ɛ́ nɛ́ ɓa sɩɛ́ tʋŋ nʋɔ mɛ́, rɩ́wɔ́ mʋ́ ná kuóro; a la sɩ́ɛ́ nóú tʋtʋnnɔ Bɩlasɩtɛ, a bʋl, ʋ nɛ mʋ́l, ká ɓa sɩɛ́ mʋ́ sʋl kuóro, rʋ́ʋ́ lo rʋ́ʋ́ cɔ́ɛ́ pɔrɛ, ká rɩ́ tɛŋfɩ́ɛ́l mɩ́ŋwɔ́ pɛ́kɛ; bee wɩ́ɛ́ ɓaá yɔ́wɩ́wɔ́ ɓɩdííle wuu kuóro tɔ́ɔ́ mɛ́ nɛ́.
44012021	Erodi hé kal pɔ́wɔ́ rɩ́wɔ́ ko. Kal peri, ʋ isi súú kuógɛnnɛ, a kénú kuóɓasa mɛ́, ká sɩɛ́ bʋl wɩ́ɛ́ aá pá nɩɛ.
44012022	Nɩɛ ná wuu hé náŋá mɛ́ a kɩ́ɩ́lɛ bʋlɛ́: "Ɩ liŋó ká wɩɩsɛ́ liŋó rí, nɩbíŋ liŋó rá tóú."
44012023	Mʋ́l ná tɩɩ tɩɩ mɛ́, rɩ Nyuutɩna malɩ́ka ŋmɔ́wɛ́ Erodi yo, deŋdule tɔ́ɔ́ mɛ́, a dúú lúnni, ʋ sʋwɛ, bee wɩ́ɛ́ ʋ wɩ́ɛ́ wɩ Wɩɩsɛ píŋsé.
44012024	Ká Wɩɩsɛ wɩ́bʋlɛ ná bʋl sú dɩhɩ̃́ wuu; Zeezi laadííre má pul súúri.
44012025	Barnabasɛ rɩ́ Sool há tʋ́ŋwɔ́ tʋtʋmɛ́ tenni, ɓa pɔ́ɔ́ ka Zaŋ ná há ká Markɛ, ɓa lɛ Zerizalɛmɛ mɛ́, a bɩrmʋ́ Aŋtɩɔsɛ.
44013001	Wɩɩsɛ wɩ́laabʋlla rɩ́ Wɩɩsɛ kɛŋzɩnna fa mɩŋ Aŋtɩɔsɛ wɩcʋɔla púl sɩɛrʋ. Ɓa nɛ́ ká: Barnabasɛ, Sɩmɩyɔŋ ná ɓa háá yɩ́rɛ Nɩzɛɛrɛ, Liisiyisi há lɛ́ Sɩɩrɛnɛ, Manahɛŋ ná ɓa há dɩ́ɛ́sɛ kuóro Erodi áná jaa mɛ́, arɩ́ Sool.
44013002	Ɓa fa mɩŋ ráŋ ɛ́, a tʋŋ aá pá Wɩɩsɛ, káá vɔsɛ nʋʋsɛ; kal oro, Wɩɩsɛ Sabɩɩna bʋ́lwɔ́ rɩ́ bʋlɛ́: "Ɩ́ lɩ́sɛ Barnabasɛ rɩ́ Sool tɔ́wɔ́ dʋŋɔ, rɩ́wɔ́ tʋŋ tʋtʋmɩ́ ná ŋ há yɩ́rwɔ́ ʋ wɩ́ɛ́."
44013003	Ɛ́ nɛ́ ɓa vɔsɛ nʋʋsɛ; a pa nɛ́ŋsa tɩ́kwɔ́ mɛ́, a cʋɔlɛ Wɩɩsɛ pɔ́wɔ́ ká tɔ́wɔ́ ɓa col.
44013004	Wɩɩsɛ Sabɩɩna há tʋ́ŋwɔ́ ɛ́, Barnabasɛ rɩ́ Sool ísó mʋ́ Selesi, a cɩ́ ráŋ zʋ nyiidabore a mʋ́ Siipiri.
44013005	Ɓa mʋ́ɔ́ peri Salamiini, a zʋ Zuwifiwa cémejɩɩsɛ, a bʋl Wɩɩsɛ wɩ́ɛ́ aá pá nɩɛ. Ɓa pɔ́ɔ́ ka Zaŋ Markɛ, ʋ pɛ́wɔ́ mɛ́.
44013006	Ɓa daarɛ paalɔ oro há mɩŋ nyii sɩɛrʋ, a mʋ́ peri Pafɔɔsɛ. Ɓa ná bátɩɩwɔ oro ráŋ, nyɛtɩɩnɔ wɩ́laabʋllɔ oro, ʋ yɩr nɛ́ Barzeezi, ʋ ká Zuwifi rí;
44013007	a mɩŋ tɔ́ɔ́ ná kuóro Sɛrzɩsɩ Poolu jaa mɛ́. Ɛ́ kuóro ɛ̃ wɩ́ɛ́ wérí; ʋ yɩ́rɛ Barnabasɛ rɩ́ Sool ʋ jaa mɛ́, a bʋlʋ́ có rʋʋ zésí Wɩɩsɛ wɩ́bʋlɛ.
44013008	Amá tɩɩwɔ ná, Gɩrɛkɛwa háá yɩ́rɛ́ Ɩlɩmasɛ, ísó kɛ́rɛ, aá ja rɩ́ kuóro ná sɩ́ Wɩɩsɛ wɩ́ɛ́ láá dí.
44013009	Wɩɩsɛ Sabɩɩna sɩɛ́ sú Sool ná ɓa háá yɩ́rɛ Pool; ʋ bel báálɔ ná cúrútútú,
44013010	ká bʋlɛ́: "Sɩtaanɛ bio, lɩ́ŋ rɩ́ gɩ́ŋgɩ́rmʋ báálɔ, wɩ́wero dɩŋdɔmɔ, ɩ waá lo Nyuutɩna ŋmɛ́ŋtéŋbéréŋwa ná kaa gólle?
44013011	Aã, ná, Wɩɩsɛ sɩ́ ŋmɔ́wɩ́; ɩ sɩ́ nyʋmmɛ a báá sɩ́ wɩpomí né ná, tápʋlɛ náná." Mʋ́l ná tɩɩ tɩɩ mɛ́, rɩ dɩhɩ̃́ bíró a hóú mí; ʋ nyʋmmɛ, a gʋɔrɛ aá ja nɩɛ rɩ́wɔ́ tɩ́ɛ́sʋ́.
44013012	Kuóro ná há ná tʋtʋmɩ́ ná há tʋ́mɛ́, Nyuutɩna wɩ́ɛ́ ná ɓa há kármɛ́ pɔ́ʋ́, ɓa vɔ́kʋ́ kɩ́ŋkáŋ, ʋ laa dí.
44013013	Pool rɩ́rʋ́ vállɩ́náŋa ísó zʋ nyiidabore Pafɔɔsɛ mɛ́, a col Pɛrzɛ, Paŋfiili tíé. Ráŋ nɛ́ Zaŋ tɔ́wɔ́, ká bɩrmʋ́ Zerizalɛmɛ.
44013014	Ɓa cɩ́ Pɛrzɛ mɛ́ a col Aŋtɩɔsɛ ná há mɩŋ Pisidi dɩtɩ́llɛ; a mʋ́ zʋ Zuwifiwa cémejaa fɩɛlɛ́ tápʋl.
44013015	Ɓa kénó ká ɓa karmɛ Wɩɩsɛ kíŋse kɛnɔ arɩ́ Wɩɩsɛ wɩ́laabʋlla kɛnnɛ. Ɛ́ nɛ́ cémejaa ná nɩhɩɛ̃́sɛ sɩɛ́ bʋ́lwɔ́ rɩ́ bʋlɛ́: "Maábináŋa, rɩɩ́wa kéŋ nadúóri wɩ́ɩ́ a súúri aá pá nɩɛ nyáŋ, ɩ́ isi bʋl."
44013016	Ɛ́ nɛ́ Pool isi, a nyaanɛ nɛ́sɛ ká bʋlɛ́: "Ɩzɩrayɛl duo nɩɛ, arɩ́ nɩɛ ná wuu há to Zuwifi káá fá Wɩɩsɛ, ɩ́ zesi.
44013017	Ɩzɩrayɛl duo Wɩɩsɛ tʋ́ɔ́sɩ́rá ánáwa, a a ɓa pul wérí, tɛ́ŋ ná mɛ́ ɓa fa há mɩŋ Ezipiti mí. Ɛ́ nɛ́ ká ʋ lɩ́sɩ́wɔ́ Ezipiti ná mɛ́ a rɩ́rʋ́ dóé.
44013018	Ʋ dɩ́ɛ́sɩ́wɔ́ gɩrbétéke sɩɛrʋ a peri bɩŋsɛ mɛɛ́sɛllɛ.
44013019	Ʋ pɛ́wɔ́ mɛ́ ɓa yo Kanaŋ tíé tɔ́yíriwa balpɛ dí, ká lɔ́wɔ́ tíé pá Ɩzɩrayɛl duo nɩɛ.
44013020	Nyáŋ wuu dáánɔ́ peri bɩŋsɛ zɔwaná mɛɛ́sɛllɛ rɩ́ fí. "Ɛ́ har rɩ́ mɛ́, ʋ ɔ́ɔ́ ɓa tʋɔsɛ sarɩ́yadííre, ɓa káŋwɔ́ ké, a mʋ́ peri Wɩɩsɛ wɩ́laabʋllɔ Samɩɛl tɛ́ŋ.
44013021	Ɛ́ nɛ́ sɩɛ́ ká ɓa sʋl kuóro Wɩɩsɛ rɩ́. Wɩɩsɛ saŋ, a lɩ́sɛ Sayil pɔ́wɔ́. Ʋ ɔ́wɔ́ kuór bɩŋsɛ mɛɛ́sɛllɛ. Kiisi ná há lɛ́ Bɛŋzamɛ jɩmʋ́l, ʋ bio ní ká ɛ́ Sayil.
44013022	Wɩɩsɛ ko yíkú tá, ká la kuorí pá Davidi. Ɛ́ Davidi wɩ́ɛ́ nɛ́ Wɩɩsɛ tɛ sɩɛ́da bʋlɛ́: 'Ŋ ná Izayi bio Davidi, ʋ tɔ́rɩ́ŋ sɩɛrʋ, ʋ sɩ́ tʋ́mɩ́ŋ wɩ́cólle wuu!'
44013023	"Davidi duo sɩɛrʋ nɛ́ Wɩɩsɛ lɩ́sɛ Laataarɔ pá Ɩzɩrayɛl, ʋ nɛ́ ká Zeezi, anɛ ɛ́ ʋ há tá nʋɔ bʋl.
44013024	Ká rɩ́ Zeezi zɩŋ ko, Zaŋ kármɛ́ nɩɛ, a bʋl wɩ́tɛ"aara bɩ́rsɛ nyimuŋsi wɩ́ɛ́, a pá Ɩzɩrayɛl duo wuu.
44013025	Zaŋ tʋmɛ́ há sáásɛ́ tenné, ʋ sɛ́: 'Nɛrɔ ná ɩ́ há píŋ aá makɛ, ŋ rá tóú. Ʋ taŋa tɩ́ŋɩ́ŋ har aá ko rí, ʋ ká nɛ́ŋ ná ŋ rɩ́rʋ́ natɔɔsɛ vɔɔ́sɛ puré má tɩɩ há wɩ cɛ́rɛ́ nɛ́.'
44013026	"Maábináŋa, Abɩrahaŋ duo, arɩ́ nɩɛ ná há to Zuwifiwa wuu káá fá Wɩɩsɛ héwíŋ, á nɛ́ Wɩɩsɛ tʋŋ laatɛ́ wɩ́bʋlɛ né pá.
44013027	Zeezi kúó, ká Zerizalɛmɛ nɩɛ rɩ́wɔ́ kuóre wuu fa wɩ ɛ̃ rʋ́ʋ́ nɛ́ ká Laataarɔ, ká dúú sarɩ́ya, a bʋlʋ́ mɔhɩ̃́ sʋʋ. Ɛ́ ná Wɩɩsɛ wɩ́laabʋlla há pʋ́ŋsɛ kɛnnɛ sɩɛrʋ, ɓa kɩ́karmɛ Zuwifiwa fɩɛlɛ́ tápʋlɛ, nʋɔ súó.
44013028	Ɓa wɩ wɩ́ɩ́ néé rʋʋ ɔ́ɔ́ zɔkɛ, a mɔ rɩ́wɔ́ ɓʋ́ʋ́, arɩ́ ɛ́ wuu, ká ɓa sʋl Pɩlatɛ rʋ́ʋ́ a rɩ́wɔ́ ɓʋ́ʋ́.
44013029	Ɓa há tʋ́ŋ wɩ́ɛ́ ná wuu, ɓa há pʋ́ŋsɛ́ bʋlɛ́ ɓa mɔhɔ̃́ rɩ́wɔ́ tʋ́mʋ́ mɛ́ tenni, ɓa kórú dagɛsɛ́ daha, a kaa mʋ́ hu.
44013030	Amá Wɩɩsɛ íllú sʋsɛ mɛ́.
44013031	Nɩɛ ná há tɩ́ŋʋ́ mɛ́ a lɛ Galiile mʋ́ Zerizalɛmɛ nóú, tápʋlɛ ɓɩkana; ɓa nɛ́ sɩɛ́ kɔ́ʋ́ dáŋsɩ́ɛ́wa, nɩɛ sɩ́ɛ́ mɛ́.
44013032	"Á tɩɩ kúó ráá bʋl Labaarɩwero ní pɛ́ɩ́wa; nʋɔ ná ɓa há tɛ́ɛ́ a párá ánáwa,
44013033	Wɩɩsɛ lɩ́sɛ ɛ́ nʋɔ a párá é ní, ɓa bɛlɛ; ɛ́ nɛ́ ʋ ílli Zeezi sʋʋ mɛ́, anɛ ɛ́ ɓa há pʋ́ŋsɛ́ Yɩɩla kɛnɔ sɩɛrʋ, sapííti bɛllɛ mɛ́ a bʋlɛ́: 'Ɩ káŋ Bio ní, zaa nɛ́ ŋ lʋ́lɩ́.'
44013034	Wɩɩsɛ sʋ́ʋ́ sɩ́ íllú sʋsɛ mɛ́, rʋ́ʋ́ sɩ́ nɩsʋɔrɛ́ sɩɛrʋ zʋ́; ʋ lá sɩ́ɛ́ bʋ́lʋ́ wɩ́ɛ́ a bʋlɛ́: 'Ŋ sɩ́ pi bárkawa ná wuu ŋ há bʋ́lwɔ́ wɩ́ɛ́ Davidi rɩ́, a pɛ́ɩ́wa, wɩ́ɩ́ waá kɛ́rɛ.'
44013035	Ɛ́ nɛ́ tɛ ɓa baa pʋ́ŋsɛ dɩhɩ̃́ nɔ́ŋɔ má bʋlɛ́: 'Ɩ waá sáŋ lo rɩ́ɩ́ sapʋmmɔtɩ́na sʋwɛ, a sʋɔrɛ.'
44013036	"Davidi sɩɛ́ há tʋ́ŋ Wɩɩsɛ wɩ́jaalɛ́ tenni, ʋ sʋ́wɔ́, ɓa húú ʋ naabálwa sɩɛrʋ, ʋ sʋɔrɛ.
44013037	Amá nɛrɔ ná Wɩɩsɛ há ílli sʋʋ mɛ́, ʋ é wɩ sʋ́ɔ́rɛ́.
44013038	"Maábináŋa, ɩ́ sɩɛ́ zɩŋ, rʋ́ʋ́ yɩr mɛ́ nɛ́ ɓa bʋl wɩ́bɔmɔ suúri wɩ́ɛ́ pɛ́ɩ́wa.
44013039	Nɛrɔ ná wuu há lɔ́ʋ́ wɩ́ɛ́ dí, ʋ sɩ́ a rʋ́ʋ́ a tékétéké Wɩɩsɛ sɩ́ɛ́, ká Moyizi kíŋse wɩ ɛ́ wuó a.
44013040	Ɛ́ wɩ́ɛ́, ɩ́ pɔ́ wérí, rɩ́ Wɩɩsɛ wɩ́laabʋlla wɩ́bʋlɩ́ ná sɩ́ɩ́wa pérú.
44013041	Ɓa há pʋ́ŋsɛ́ bʋlɛ́: 'Wɩmɔnna, ɩ́ bel, ŋŋ́ á rɩ́ŋ tʋŋ tʋtʋmɩ́ rɛ́, ɩ́ sɩ́belé sɩɛrʋ, rʋ́ʋ́ gɩ́rɩ́wa, kɛ́ɩ́wa fá nyɩ́ɩ́kɛ. Ɛ́ tʋtʋmɩ́, rɩ nɛ́ŋ bʋ́lʋ́ wɩ́ɛ́ pɛ́ɩ́wa má, ɩ́ waá láá dí.' "
44013042	Pool rɩ́ Barnabasɛ há bʋ́lɛ́ tenni ká lɛ, ɓa sʋ́lwɔ́ bʋlɛ́ rɩ har fɩɛlɛ́ tápʋl péró, rɩ́wɔ́ baa ko zʋʋ bʋl ɛ́ wɩ́ɛ́ tɩɩ tɩɩ.
44013043	Karmɛ́ há ténné, nɩɛ ɓɩkana lɩ́ɔ́ fá tɩŋ Pool rɩ́ Barnabasɛ mɛ́, a mʋ́, ɓa ɔsɛ cáánɩ́wɔ́, a sʋ́lwɔ́ rɩ́wɔ́ ka Wɩɩsɛ zilé ná wérí. Ɛ́ nɩɛ náŋa ká Zuwifiwa, ká náŋa má to Zuwifiwa, ká má ko saŋ aá cʋɔlɛ Zuwifiwa Wɩɩsɛ.
44013044	Zuwifiwa fɩɛlɛ́ tápʋl ná há tʋ́kɛ́, tɔ́ɔ́ ná nɩɛ wuu kúó ciki rɩ́wɔ́ zesi Wɩɩsɛ wɩ́bʋlɛ.
44013045	Zuwifiwa há ná nɩkana ná hilmé, ɓa ísó aá dí báhaksɩ́. Ɓa wɩ Pool wɩ́bʋlɛ ná có; ɛ́ nɛ́ ɓaá ja rɩ́wɔ́ zɔ́kʋ́ wɩ́ɛ́, a tʋ́tʋ́ksʋ́.
44013046	Ká Pool rɩ́ Barnabasɛ fɩ́ɛ́lɩ́wɔ́ tɩɩ mɛ́, a bʋl pʋmmɩ́ pɔ́wɔ́: "Wɩɩsɛ wɩ́bʋlɛ ná fa mɔhɔ̃́ rɩ́wɔ́ la sɩ́ɛ́ bʋ́lʋ́ pɛ́ɩ́wa nɛ́, amá ɩ́ há vɔ́ʋ́ zesé, ká bɩɩnɛ rɩɩ́wa rɩ́ mɩɩsɛ ná há waá tenni wɩ cɛ́rɛ́, á sɩ́ tɛ́ɩ́wa, ká mʋ́ nɩɛ ná há to Zuwifiwa rɩ́.
44013047	Wɩɩsɛ há mákʋ́ ná párá nɛ́ ɛ́. Ʋ sɛ́: 'Ŋ nɛ́ lɩ́sɩ́, rɩ́ɩ́ a pʋmmʋ́ a pá nɩɛ ná há to Zuwifiwa, rɩ́ɩ́ bʋl laatɛ́ wɩ́ɛ́ a mʋ́ lɛ dúníé tokó.' "
44013048	Ɓa ná há to Zuwifiwa ná wuu há nɛ́ ɛ́ wɩ́ɩ́, ɓa sɩɛrʋ tɔ́rɔ́, ɓa bɩ́bɛ Nyuutɩna wɩ́bʋlɛ ná mɛ́, ká nɩɛ ná wuu Wɩɩsɛ há lɩ́sɛ́ rɩ́wɔ́ ná mɩɩsɛ ná há waá tenni, ɓa wuu la Wɩɩsɛ wɩ́ɛ́ dí.
44013049	Nyuutɩna wɩ́bʋlɛ ná ceŋ tɔ́ɔ́ wuu.
44013050	Amá Zuwifiwa yíkwó tɔ́ɔ́ hápiŋe, rɩ́wɔ́ tɔ́ɔ́ nɩhɩɛ̃́sɛ, a héwó mí. Ɓa píŋŋi Pool rɩ́ Barnabasɛ, ká kírwó rɩ́wɔ́ lɩ́wɔ́ tíé.
44013051	Pool rɩ́ Barnabasɛ ɓósíwó naasɛ kuŋkulo tá, a mákwɔ́, ká lɩɩ mʋ́ Ikooni.
44013052	Ká Wɩɩsɛ Sabɩɩna sú Zeezi laadííre ná há mɩŋ ráŋ, ɓa sɩɛnnɛ má wuu tɔrɛ.
44014001	Ɛ́ nɛ́ Pool rɩ́ Barnabasɛ mʋ́ Ikooni, a zʋ Zuwifiwa cémejaa, a bʋl wɩ́ɛ́ wérí, Zuwifiwa rɩ́ nɩɛ ná há to Zuwifiwa, ɓɩkana la Zeezi wɩ́ɛ́ dí.
44014002	Amá Zuwifiwa ná há wɩ lɛ́ɛ́ dí, ɓa tʋ́ŋ zaŋbá, a síísi nɩɛ ná há to Zuwifiwa hé, ɓa isi nyɛl Zeezi laadííre mí.
44014003	Pool rɩ́ Barnabasɛ ké Ikooni mí a dáánɛ. Ɓa yéllí Nyuutɩna mɛ́, a bʋ́lʋ́ wɩ́bʋlɛ ná rɩ́ bancɩpɩrɩ́, ɛ́ nɛ́ ʋ pɛ́wɔ́ mɛ́, ɓa wólli wɩ́nyɩnɩwa rɩ́ wɩ́gɩrɛ́ aá a, a makɛ rɩ́wɔ́ zɩŋ rɩ́ bárka wɩ́bʋlɛ ná ká taŋá rɛ́.
44014004	Ɛ́ nɛ́ tɔ́ɔ́ ná nɩɛ caksɛ bɛllɛ. Náŋa mɩŋ Zuwifiwa har, ká náŋa má mɩŋ Zeezi nɩtʋmɛ́ ná har.
44014005	Zuwifiwa rɩ́wɔ́ ná há to Zuwifiwa sɩɛ́ tʋ́ŋ nʋɔ mɛ́, rɩ́wɔ́ píŋŋíwó, a yósíwó rɩ́ dɔ́wʋ́ɔ́.
44014006	Zeezi nɩtʋmɛ́ ná há kúé zɩŋ, ɓa fɔ́ɔ́ mʋ́ Lisitiri rɩ́ Dɛrbɛ, a rɩ́wɔ́ laka tɔ́nɛ ná há mɩŋ Likawoni tíé.
44014007	Ɓa bʋ́l Labaarɩwero ná a pɔ́wɔ́ nɩɛ.
44014008	Bágbɛrkɔ oro mɩŋ Lisitiri mí, ɓa lʋ́lʋ́ rʋʋ gbɛ́rkɔ́, ʋ wɩ válɛ́ ná.
44014009	Ʋ kénó aá zesi wɩ́ɛ́ ná Pool háá bʋlɛ́. Pool há néé rʋʋ kéŋ yardá ná há wóú aá dúóri, ʋ cirki sɩ́ɛ́ hóú mí,
44014010	ká bʋl rɩ́ dóé: "Isi cɩ́ dahá, ɩ naasɛ mɛ́." Ɛ́ nɛ́ ʋ tɩkɛ isi ɓéri naasɩ́ balá, aá va.
44014011	Nɩhilmé ná há ná Pool wɩ́"aalɩ́ ná, ɓa cáásó, ɓa Likawoni tɩ́náwa liŋó mí a bʋlɛ́: "Wɩŋsa bɩ́rmɛ́ nɩbííne ko túwírá mɛ́."
44014012	Ɛ́ nɛ́ ɓa ka Barnabasɛ a yɩ́yɩ́rɛ Zɩpɩtɛrɛ, ká ka Pool yɩ́yɩ́rɛ Mɛrkɩɩrɛ, ʋ nɛ́ fa há lá wɩ́ɛ́ aá bʋl wɩ́ɛ́.
44014013	Ɓa fa sɔ́ Zɩpɩtɛrɛ jaa, tɔ́ɔ́ dánnʋɔ mɛ́ nɛ́. Ʋ vʋk"ɔɔsɔ sɩɛ́ isi ja nɔɓallɛ arɩ́ pɛ́ŋsɛ, rʋ́ʋ́ kaa mʋ́ ɔsɛ vʋk, nɩɛ wuu saŋ.
44014014	Barnabasɛ rɩ́ Pool há nɛ́ ɛ́ wɩ́ɩ́, ɓa cɔ́nnɩ́wɔ́ gɛnnɛ, ká fá kɩ́kɛ́lɛ́ mʋ́ zʋ nɩɛ ná sɩɛrʋ;
44014015	a cáási bʋlɛ́: "Nɩɛwa, beé rí tɛ ɩ́ ɩ́"a nyɛ? Á má ká nɩbííne ní, a nɩ́ɩ́wa há nɩhɩ̃́ ɛ́; á kúó ráá bʋl Labaarɩwero wɩ́ɛ́ nɛ́ pɛ́ɩ́wa, áá sʋ́lɩ́wa, ɩ́ lo wɩ́yɔ́ɔ́wa nyáŋ ɛɛ, ká bɩ́rɩ́wa sɩ́ɛ́ hé Wɩɩsɛ ná há wómmó rɩ́. Ʋ nɛ́ á bána rɩ́ tíé rɩ́ mʋʋ, arɩ́ óŋ ná wuu há mɩ́ŋwɔ́ sɩɛrʋ.
44014016	Tésíé mí, ɛ́ Wɩɩsɛ fa lóó nɛrɔ wuu tɩ́ŋʋ́ ŋmɛ́ŋjaalɩ́,
44014017	ká arɩ́ ɛ́ wuu, ʋ wɩ́were ɛɛ tɛ́ sɩɛ́da, a makɛ rɩ́wɔ́ zɩ́mʋ́ há ká nɛ́ŋ ná; ʋ tʋ́ŋ tʋtʋ́ŋwero pɛ́ɩ́wa. Ʋ ɔ́sɩ́wa yibinni, a a duonni ko, ɩ́ baksɛ ɓɩɛ bɛ, ɓɩdííle mɩŋ kɩ́ŋkáŋ, ɩ́ sɩɛnnɛ wuu tɔrɛ."
44014018	Wɩ́ɛ́ ná wuu ɓa há bʋ́lɛ́, ɓa ná wɩɩla wérí, ká kɛ́rɛ rɩ́wɔ́ sɩ́ vʋk ɔ́sɩ́ pɔ́wɔ́.
44014019	Zuwifiwa náŋa ísó lɛ Aŋtɩɔsɛ, náŋa má lɛ Ikooni a ko, nɩɛ saŋ pɔ́wɔ́, ɓa yosi Pool rɩ́ dɔ́wʋ́ɔ́, a kaa tuu lɩ́wɔ́ tɔ́ɔ́ mɛ́ tá. Ɓa bɩ́ɩ́nɔ́ rʋʋ sʋ́wɔ́ rɛ́.
44014020	Amá Zeezi laadííre mʋ́ɔ́ kílú, ʋ isi a bɩrzʋ tɔ́ɔ́ sɩɛrʋ. Tɔ́ɔ́ pʋl, ʋ rɩ́ Barnabasɛ col Dɛrbɛ.
44014021	Ɓa há mʋ́ɛ́ bʋl Labaarɩwero ná pá ɛ́ tɔ́ɔ́ nɩɛ, ɓa ké ráŋ tápʋlɛ bɛllɛ, Zeezi laadííre dɩhɩ̃́, ká bɩrmʋ́ Lisitiri, Ikooni arɩ́ Aŋtɩɔsɛ,
44014022	aá dúóri Zeezi laadííre naasɛ, aá ɓáánɩ́wɔ́, rɩ́wɔ́ ka yardá géŋgéŋ, a bʋ́lwɔ́ rɩ́ bʋlɛ́: "Á sɩ́ ná wɩhála ká zʋ Wɩɩsɛ kuótɔ́ɔ́ sɩɛrʋ."
44014023	Tɔ́ɔ́ ná wuu mí wɩcʋɔla púl há mɩŋ ráŋ, ɓa ɔ́ɔ́ ɓa lɩ́sɛ wɩcʋ́ɔ́lɩ́sɩ́dííre bil. Ɓa vɔsɛ nʋʋsɛ, a cʋɔlɛ Wɩɩsɛ ká píwó hé Wɩɩsɛ ná ɓa há lɔ́ʋ́ wɩ́ɛ́ dí nɛ́sɛ mɛ́.
44014024	Ɓa mʋ́ɔ́ caŋ Pisidi lɛ a mʋ́ Paŋfiili,
44014025	a bʋl Wɩɩsɛ wɩ́bʋlɛ pá Pɛrzɛ tɩ́náwa, ká daarɛ tuwi Atali.
44014026	Ɓa cɩ́ ráŋ zʋ nyiidabore a bɩrmʋ́ Aŋtɩɔsɛ, ráŋ ná ɓa fa há sʋ́l Wɩɩsɛ bárka pɔ́wɔ́, ɓa wólli tʋŋ tʋtʋmɛ́ nyáŋ wuu, ɓa há tʋ́mɛ́.
44014027	Ɓa há mʋ́ɛ́ peri, ɓa yɩ́rɛ wɩcʋɔla púl nɩɛ wuu hé náŋá mɛ́, a cesi wɩ́ɛ́ ná wuu Wɩɩsɛ há pɛ́wɔ́ mɛ́ ɓa a, arɩ́ ɛ́ náwa Wɩɩsɛ há wúri ŋmɛ́nɔ pá nɩɛ ná má há to Zuwifiwa, rɩ́wɔ́ la Zeezi wɩ́ɛ́ dí.
44014028	Ɓa ké Zeezi laadííre ná há mɩŋ Aŋtɩɔsɛ mɛ́ dɩhɩ̃́, a dáánɛ.
44015001	Báála bamma há lɛ́ Ziide ko Aŋtɩɔsɛ, ɓa ísó aá kármɩ́wɔ́ maábináŋa ná há lá Zeezi wɩ́ɛ́ dí a bʋlɛ́: "Laatɛ́ toó a pɛ́ɩ́wa, rɩɩ́wa nɛ́ wɩ lóé rɩ́wɔ́ cónníwa pɛnɛ, anɛ ɛ́ ná Moyizi há máŋsɛ́."
44015002	Ɛ́ nɛ́ ɓa rɩ́ Pool rɩ́ Barnabasɛ kaá pɔsɛ, a na náŋá wérí. Zeezi laadííre ná sɩɛ́ lɩ́sɛ Pool rɩ́ Barnabasɛ, a píwó nɩɛ náŋa súúri, rɩ́wɔ́ ka ɛ́ wɩ́ɩ́ mʋ́ Zerizalɛmɛ, Zeezi nɩtʋmɛ́ ná rɩ́ wɩcʋ́ɔ́lɩ́sɩ́dííre ná há mɩŋ ráŋ dɩhɩ̃́, a zɩŋ.
44015003	Aŋtɩɔsɛ Zeezi laadííre héwó ŋmɛ́nɔ mɛ́, ɓa tɩŋ Fenisi rɩ́ Samari, a máŋsɛ ɛ́ ná nɩɛ ná há to Zuwifiwa má há sáŋ Wɩɩsɛ, aá pɔ́wɔ́ maábináŋa, ɓa wuu sɩɛnnɛ tɔrɛ.
44015004	Ɓa mʋ́ɔ́ peri Zerizalɛmɛ wɩcʋɔla púl nɩɛ, Zeezi nɩtʋmɛ́ rɩ́ wɩcʋ́ɔ́lɩ́sɩ́dííre ná wuu caklɔ́wɔ́ wérí; ká ɓa má máŋsɛ Wɩɩsɛ há pɛ́wɔ́ mɛ́ ɓa a wɩ́ɛ́ ná.
44015005	Farɩzɩɛ̃wa ná há lá Zeezi wɩ́ɛ́ dí, náŋa isi bʋlʋ́ mɔhɔ̃́ rɩ́wɔ́ conni nɩɛ ná há to Zuwifiwa pɛnɛ, ká a rɩ́wɔ́ má tɩ́tɩŋ Moyizi wɩ́máŋsɛ ná.
44015006	Zeezi nɩtʋmɛ́ rɩ́ wɩcʋ́ɔ́lɩ́sɩ́dííre sɩɛ́ ko ciki rɩ́wɔ́ zɩŋ ɛ́ wɩ́ɩ́.
44015007	Kapɔsɛ ɓɩzeno ísíwó pɛ́kɛ, ɛ́ nɛ́ Pɩɛrɛ isi a bʋlɛ́: "Maábináŋa, ɩ́ ɩ́ɔ̃́ zɩŋ rɩ́ fól wuu rí Wɩɩsɛ lɩ́sɩ́ŋ ɩ́ sɩɛrʋ, rɩ́ nɩɛ ná há to Zuwifiwa tɩ́ŋɩ́ŋ nʋɔ mɛ́ nɛ́, a nɛ Labaarɩwero ná wɩ́ɛ́, a laa dí.
44015008	Wɩɩsɛ há ɛ̃ nɩbííno wuu sɩɛrʋ, ʋ tɔ́ʋ́ sɩɛ́da, a púú Sabɩɩna pɔ́wɔ́, anɛ ʋ há píé párá má ɛ́.
44015009	Ʋ wɩ cakɔ́ oro wuu héé á rɩ́wɔ́ pɛ́kɛ, ká tɩŋ yardá mɛ́ pɩ́ɩ́rɩ́wɔ́ sɩɛnnɛ.
44015010	Mʋ́l néé mí sɩɛ́, beé rí tɛ ɩ́ sɩ́sáánɛ Wɩɩsɛ, a pi cɩka né aá cɩ́ɩ́nɛ Zeezi laadííre nyáŋ, cɩka ná duo, á rɩ́rá ánáwa há wɩ wóllé cɩ́ɩ́nɛ?
44015011	Á é lɔ́ɔ́ dí, rɩ Nyuutɩna Zeezi zilé wɩ́ɛ́ nɛ́ ɓa ná laatɛ́, anɛ á má há ná laatɛ́ ɛ́."
44015012	Nɩciké ná wuu sikli síkísíkí, káá zesi Barnabasɛ rɩ́ Pool, ká ɓa sɩɛ́ máŋsɛ ɛ́ ná Wɩɩsɛ há pɛ́wɔ́ mɛ́, ɓa a wɩ́nyɩnɩwa arɩ́ wɩ́gɩrɛ́, nɩɛ ná há to Zuwifiwa sɩɛrʋ.
44015013	Ɓa há bʋ́lɛ́ mʋ́ tenni, Zakɛ lá dɩhɩ̃́ a bʋlɛ́: "Maábináŋa, ɩ́ zésíŋ rí!
44015014	Sɩmɔŋ máŋsɛ ɛ́ náwa Wɩɩsɛ há lá sɩ́ɛ́ muuli nɩɛ ná há to Zuwifiwa sɩɛrʋ, a bɛ́llɛ lɩ́sɛ duo balá, ʋ yɩr wɩ́ɛ́.
44015015	Ʋ ɛ́ rɩ́ Wɩɩsɛ wɩ́laabʋlla sɛ́ ná cɛ́rɔ́, anɛ ɛ́ ɓa há pʋ́ŋsɛ́ bʋ́lɛ́:
44015016	'Ɛ́ har rɩ́ mɛ́, ŋ sɛ́ bɩrko cúóli Davidi jɩɓalɩ́, ŋ sɩ́ sɔ́ zekuléwa, a tʋ́rwɔ́ wuu,
44015017	a makɛ rɩ́ nɩkáánɛ ná ja Nyuutɩna. Káŋ yɩr há yɩ́rɛ́ duo ná wuu sɩɛrʋ, rʋ́ʋ́ má jáŋ.
44015018	Nyuutɩna ná háá a wɩ́ɛ́ nyáŋ wuu, a zɩ́ŋwɔ́ wuu mí dúníé púle mí, ʋ nɛ́ bʋ́l ɛ́.'
44015019	"Ɛ́ wɩ́ɛ́, ŋ má Zakɛ sáŋɔ́, ráá báá sɩ́ wɩhála jáá pá to Zuwifiwa ná há sáŋ Wɩɩsɛ.
44015020	Amá ɩ́ lo ráá pʋ́ŋsɛ kɛnɔ pɔ́wɔ́, a bʋl rɩ́wɔ́ báá sɩ́ venni káá bírsíwó tɩɩ, rɩ́wɔ́ sɩ́ nɩcɔrmɩwɩ́ɛ́ á, rɩ́wɔ́ sɩ́ pʋsɛ ná há sʋ́sɛ́ pim, ɓa wɩ kɔ́rkɛ́ namɩŋsa dí, a sɩ́ cɛ́l dí.
44015021	Ʋ bɩna lúŋ, nɩɛ há mɩŋ tɔ́ɔ́ wuu mí a máŋsɛ Moyizi wɩ́máŋsɛ ná aá pá nɩɛ. Ɓa haá kármɩ́wɔ́ nɛ́ Zuwifiwa fɩɛlɛ́ tápʋlɛ wuu, cémejɩɩsɛ mɛ́."
44015022	Ɛ́ nɛ́ Zeezi nɩtʋmɛ́ ná rɩ́ wɩcʋ́ɔ́lɩ́sɩ́dííre rɩ́ nɩhilmé ná wuu, ná rɩ́ ɛ́ wéró; ɓa lɩ́sɩ́wɔ́ sɩɛrʋ, Ziidi ná ɓa háá yɩ́rɛ́ Barsabasɛ rɩ́ Sila; nɩtaŋáwa bɛllɛ, nɩɛ háá búwó, a súúri Pool rɩ́ Barnabasɛ mɛ́, a tʋ́ŋwɔ́ Aŋtɩɔsɛ mɛ́.
44015023	Ná kɛnɔ ná ɓa há píé tʋ́ŋwɔ́, sɩɛrʋ wɩ́ɛ́: Á é Zeezi nɩtʋmɛ́, rɩ́ wɩcʋ́ɔ́lɩ́sɩ́dííre, rɩ́rá maábináŋa, áá cʋ́ɔ́lɩ́wa nɩɛ ná há to Zuwifiwa, ká taŋa saŋ la Zeezi wɩ́ɛ́ dí a mɩŋ Aŋtɩɔsɛ rɩ́ Silisi mí.
44015024	Á nɩ́ɔ́ rɩ ɓa sɛ́ nɩɛ lɩ́rá sɩɛrʋ, a ko bʋl wɩ́ɛ́ vúkmíwa kéne, ká fúklíwa dʋŋsɛ, ká á wʋ́ɔ́ tʋ́mɛ́.
44015025	Ɛ́ nɛ́ sɩɛ́ á hé náŋá mɛ́, a vʋʋrɛ ná, rʋʋ mɔhɔ̃́ ráá lɩ́sɛ nɩɛ tʋ́mɩ́wa mɛ́, rɩ́wɔ́ pɛ́rá naŋnɔ́ŋwere Barnabasɛ rɩ́ Pool mí;
44015026	ɓa tʋ́ŋrá Nyuutɩna Zeezi Kirisi tʋtʋmɛ́, ɓa mɩɩsɛ jɩ́ja rʋ́ʋ́ yʋ́ksɛ ɛ́ wɩ́ɛ́.
44015027	Á sɩɛ́ tʋ́ŋ Ziidi rɩ́ Sila, ɓa sɩ́ ko máŋsɛ ɛ́ wɩ́ɛ́ tɩɩ tɩɩ pɛ́ɩ́wa.
44015028	Á rɩ́ Wɩɩsɛ Sabɩɩna wuu nóó rʋʋ mɔhɔ̃́, ráá báá sɩ́ wɩ́ɛ́ náŋa páá nyáŋɩ́wa, rɩ wɩ́mɔhɔ̃́wa dʋŋɔ rá.
44015029	Ɓa nɛ́ ká: ɩ́ sɩ́ venni namɩŋsa dí, ɩ́ sɩ́ cɛ́l dí, ɩ́ sɩ́ pʋsɛ ná há sʋ́sɛ́ pim, ɓa wɩ kɔ́rkɛ́ namɩŋsa dí, a sɩ́ nɩcɔrmɩwɩ́ɛ́ á. Rɩɩ́wa nɛ́ wuolé lɩ́sɩ́wa tɩɩ rɩ́ ɛ́ wɩ́ɛ́, ɩ́ á wérí. Wɩɩsɛ sɩ́ pɛ́ɩ́wa mɛ́.
44015030	Ɛ́ nɛ́ nɩɛ ná ɓa há tʋ́mɛ́, sʋ́lwɔ́ tɩɩ, a col Aŋtɩɔsɛ, a pi kɛnɔ ná pá nɩhilmé ná wuu.
44015031	Ɓa há kármɛ́ kɛnɔ ná, a ná nyúnyáásɩ́wɩ́ɛ́ ná wuu há mɩŋ ráŋ, ɓa wuu sɩɛnnɛ tɔ́rɔ́.
44015032	Ziidi rɩ́ Sila tɩɩ wuu há ká Wɩɩsɛ wɩ́laabʋ́llá, ɓa cáánɩ́wɔ́ wérí, a bʋl wɩ́ɛ́ ɓɩkana dúóríwó naasɛ.
44015033	Ɓa ké ráŋ tápʋlɛ mʋɔ́, ká Aŋtɩɔsɛ tɩ́náwa tɔ́wɔ́, ɓa bɩrmʋ́ nɩɛ ná há tʋ́ŋwɔ́ rɩ́.
44015034	((Ká Sila é ha cólli ráŋ, a ké.))
44015035	Ká Pool rɩ́ Barnabasɛ mɩŋ Aŋtɩɔsɛ mɛ́ ráŋ, nɩkana náŋa súúríwó mí, ɓaá karmɛ nɩɛ, a bʋl Nyuutɩna Labaarɩwero ná aá pá nɩɛ.
44015036	Ʋ a tápʋlɛ mʋɔ́, ká Pool bʋl Barnabasɛ rɩ́: "Lo ráá bɩrmʋ́ nárá maábináŋa ná há mɩŋ tɔ́nɛ ná wuu mí, á há mʋ́ɛ́ bʋl Nyuutɩna wɩ́bʋlɛ, a nówó kéne mʋɔsɔ."
44015037	Barnabasɛ jɩ́ja rʋ́ʋ́ pɛ́ ka Zaŋ ná ɓa háá yɩ́rɛ Markɛ,
44015038	ká Pool é ná rʋʋ wɩ mɔhɛ̃́, rɩ́wɔ́ baa ka nɛrɔ ná ɓa há lá sɩ́ɛ́ kaa lɩɩ tɩ́ŋwɔ́ tɩɩ mɛ́, a mʋ́ peri Paŋfiili ʋ bɩrfá, ká wʋ́ɔ́ mɛ́ pɛ́ɛ́ a tʋ́ŋwɔ́ tʋtʋmɛ́.
44015039	Ɛ́ kapɔsɛ nyɛl, a cáksɩ́wɔ́ náŋá mɛ́. Ká Barnabasɛ ka Markɛ hóú tɩɩ mɛ́, ɓa zʋ nyiidabore, a mʋ́ Siipiri.
44015040	Pool má ka Sila, ɓa maábináŋa sʋl Nyuutɩna bárka héwó mí, ká ɓa col.
44015041	Pool mʋ́ Sɩɩrɛnɛ rɩ́ Silisi, a gʋɔrɛ aá dúóri nɩɛ ná há lá Zeezi wɩ́ɛ́ dí naasɛ.
44016001	Pool lɛ́ ráŋ, a mʋ́ Dɛrbɛ arɩ́ Lisitiri. Ráŋ nɛ́ ʋ ná Timote, Zeezi laadííro oro. Ʋ áná ká Gɩrɛkɛ rɛ́, ká ʋ maá a Zuwifi, a la Zeezi wɩ́ɛ́ dí wérí.
44016002	Ɓa maábináŋa ná há mɩŋ Lisitiri rɩ́ Ikooni wuu ní sʋ́ʋ́ ká nɛ́ŋ.
44016003	Pool có rʋ́ʋ́ kánʋ́ tɩ́ŋʋ́ tɩɩ mɛ́. Ɛ́ nɛ́ ʋ a ɓa cókú pɛŋ, Zuwifiwa ná há mɩŋ ráŋ wɩ́ɛ́; bee wɩ́ɛ́ ɓa wuu ɩ́ɔ̃́ rʋ́ʋ́ áná ká Gɩrɛkɛ rɛ́.
44016004	Rɩ ɓa nɛ́ mʋ́ɛ́ lɛ tɔ́ɔ́ wuu, ɓaá cáánɩ́wɔ́ maábináŋa ná há mɩŋ ráŋ, a bʋl rɩ́wɔ́ zíl Zeezi nɩtʋmɛ́, rɩ́ Zerizalɛmɛ wɩcʋ́ɔ́lɩ́sɩ́dííre há máŋsɛ wɩ́ɛ́ ná pɔ́wɔ́.
44016005	Wɩcʋɔla púlli nɩɛ yardá ɔsɛ aá súúri, ká ɓa nɩɛ pul aá súúri tápʋ́l wuu.
44016006	Wɩɩsɛ Sabɩɩna há wʋ́ɔ́ ŋmɛ́nɔ pɛ́ɛ́, rɩ́wɔ́ bʋl Wɩɩsɛ wɩ́bʋlɛ Azi mí, ɓa mʋ́ɔ́ caŋ Firizi lɛ, a mʋ́ Galasi tíé.
44016007	Ɓa mʋ́ɔ́ saasɛ Miisi, aá ja rɩ́wɔ́ mʋ́ Bitini, amá Zeezi Sabɩɩna wɩ sáŋɛ́.
44016008	Ɛ́ nɛ́ ɓa zʋ Miisi, a daarɛ mʋ́ Tʋrʋwasɛ.
44016009	Tɩ́taŋ, Pool pɩ́nɔ́ duosi, a ná Masɩdʋanɛ tɩ́náwa báálɔ, rʋʋ kúó sʋ́lʋ́ a bʋlɛ́: "Ko Masɩdʋanɛ a sáŋrá mɛ́."
44016010	Pool wɩ́náálɛ ná har rɩ́ mɛ́, á wɩ dáánɛ ká mʋ́ Masɩdʋanɛ; a ɩ́ɔ̃́ zɩŋ rɩ́ Nyuutɩna nɛ́ yɩ́rɩ́rá, ráá mʋ́ bʋl Labaarɩwero wɩ́ɛ́ ráŋ.
44016011	Á lɛ́ Tʋrʋwasɛ mɛ́, a zʋ nyiidabore a caasɛ Samɔtrasɛ térké. Tɔ́ɔ́ pʋ́lɔ́, ráá mɩŋ Neyapolisi mí.
44016012	Á lɛ ráŋ mɛ́, a mʋ́ Masɩdʋanɛ dɩtɩ́llɛ tɔ́zeno oro, yɩr há ká Filipi. Romi dɩtɩ́llɛ nɛ́ ká ráŋ wuu. Á ké ɛ́ tɔ́ɔ́ mɛ́ tápʋlɛ mʋɔ́.
44016013	Fɩɛlɛ́ tápʋl, á isi mʋ́ tɩŋ dánnʋɔ lɛ a mʋ́ fuo nʋɔ, a bɩɩnɛ raá sɩ́ ná Wɩɩsɛ dɩcʋɔlɩ́. Á kénó, aá bʋ́l wɩ́ɛ́ arɩ́ háála ná fa há hé náŋá mɛ́ ráŋ.
44016014	Ɛ́ háála nɔ́ŋɔ yɩr nɛ́ ká Liidi, ʋ ká háyɛlɔ́ rɛ́, a fɛ́l gɛnnɛ aá yɛ́llɛ Tiyatiiri mí. Ʋ ká háálɔ ná háá fá Wɩɩsɛ wérí. Ʋ há kéné aá zesi, Nyuutɩna wúrú sɩɛrʋ, ʋ zesi Pool wɩ́bʋlɛ́ ná wérí.
44016015	Ɓa kánʋ́ rɩ́rʋ́ jaa nɩɛ muŋsi nyii mí. Ɛ́ nɛ́ ʋ sʋ́lrá a bʋlɛ́: "Rɩɩ́wa búó rɩŋ lá Nyuutɩna wɩ́ɛ́ dí arɩ́ taŋá é rí, ɩ́ ko zʋʋ cɔ́ŋ jaa mɛ́." Ká de cɩ́ŋrá mɛ́ pɩ́ɩ̃́, á saŋ.
44016016	Á há lɩ́ɛ́ aá mʋ́ Wɩɩsɛ dɩcʋɔlɩ́, á céŋ tolyómo oro, nála há kené, ʋ vʋ́vʋrɛ. Ʋ vʋ́rɔ́ a la ɓɩɛ wérí aá pɔ́ʋ́ tɩ́náwa.
44016017	Ʋ de tɩ́ŋrá rɩ́ Pool mí, aá cáási bʋlɛ́: "Báála nyáŋ ká bána rɩ́ Wɩɩsɛ tʋtʋnna nɛ́, laatɛ́ ŋmɛ́nɔ nɛ́ ɓa máŋsɛ aá pɛ́ɩ́wa."
44016018	Ʋ cáási ɛ́ nɛ́ tɩ́ŋrá mɛ́, tápʋlɛ ɓɩkáná. Pool bɔl ká bɩ́rɛ́ bɛsɛ kaŋtɔŋ ná mɛ́ bʋlɛ́: "Arɩ́ Zeezi Kirisi yɩr ná, ŋ nɛ́ bʋ́lɛ́, lɛ toló né mí." Ɛ́ nɛ́ ʋ lɛ, mʋ́l ná tɩɩ tɩɩ mɛ́.
44016019	Tolyómo ná tɩ́náwa há néé rʋʋ báá wɩ vʋ́rɛ́ la ɓɩɛ ko aá pɔ́wɔ́, ɓa ísó mʋ́ ka Pool rɩ́ Sila, a kaa pɔsɛ lɛ nɩɛ náŋá dɩcémi, sarɩ́yadííre sɩ́ɛ́ mɛ́.
44016020	Ɓa mákwɔ́ cáánɛ Romi tɩ́náwa sarɩ́yadííre nɩhɩɛ̃́sɛ, a bʋlɛ́: "Nɩɛ nyáŋ ká Zuwifiwa rɛ́, aá vúkmírá tɔ́ɔ́.
44016021	Ɓaá máŋsɛ kíŋse ná, á é Romi nɩɛ há wʋ́ɔ́ wuó saŋ, a wʋ́ɔ́ wuó tɩŋ."
44016022	Nɩciké ná isi pɛ́wɔ́ mɛ́. Sarɩ́yadííre nɩhɩɛ̃́sɛ ná a ɓa wúrkwó gɛnnɛ, ká bʋl rɩ́wɔ́ ja vɩllɛ fɩ́rwɔ́.
44016023	Ɓa há fɩ́rwɔ́ wérí, ɓa kɛ́sɩ́wɔ́ tɔ́ bɩnajaa mɛ́, ká bʋlɛ́ dánnʋpɔ́ɔ́rɔ pɔ́wɔ́ mɛ́ wérí.
44016024	Dánnʋpɔ́ɔ́rɔ ná há nɛ́ ɛ́, ʋ kéŋwó daarɛ zʋ sɩ́ɛ́rɩ́ jaa, a hé kure ɓa naasɛ mɛ́.
44016025	Tɔ́ɔ́ há fɩ́ɛ́lɛ́, ʋ ɓaamɔnáŋáwa mɛ́, Pool rɩ́ Sila ísó aá cʋɔlɛ Wɩɩsɛ, a yɩ yɩɩla aá bɩ Wɩɩsɛ mɛ́, bɩnajaa nɩɛ wuu nɩ́nɛ.
44016026	Naasɩ́ balá rɩ tíé zíkló, a pɛ́ ka bɩnajaa zeŋe má zíkli; ɛ́ mɛ́ nɛ́, dánnʋʋsɛ wuu wúnni, nɩtɔ́ɔ́lɛ ná wuu naasɛ kure pánnɛ.
44016027	Dánnʋpɔ́ɔ́rɔ gírkó isi, rɩ jaa ná dánnʋʋsɛ wuu wúnnó; ɛ́ nɛ́ ʋ fókú tókowí rʋ́ʋ́ ɓʋ́ʋ́ tɩɩ; ʋ bɩ́ɩ́nɔ́ rɩ nɩtɔ́ɔ́lɛ ná wuu lɩ́ɔ́ fá rɛ́.
44016028	Ɛ́ nɛ́ Pool cáási kɩ́ŋkáŋ bʋlɛ́: "Sɩ́ɩ́ tɩɩ bɛ́ŋsʋ́, á wuu ní mɩnɛ́."
44016029	Dánnʋpɔ́ɔ́rɔ ná sʋl níŋ, a fá kɩ́kɛ́lɛ́ zʋʋ ɓírmi Pool rɩ́ Sila sɩ́ɛ́, káá cel.
44016030	Ʋ a ɓa isi lɛ, ʋ bɔ́sɩ́wɔ́ bʋlɛ́: "Nyúútɩ́náwa, beé rí rɩ́ŋ a, ká ná Wɩɩsɛ laatɛ́?"
44016031	Pool rɩ́ Sila bʋ́lʋ́ rɩ́ bʋlɛ́: "La Nyuutɩna Zeezi wɩ́ɛ́ dí, ɩ sɩ́ ná Wɩɩsɛ laatɛ́, ɩ rɩ́rɩ́ jaa nɩɛ."
44016032	Ɓa ɔsɛ máŋsɛ Nyuutɩna wɩ́bʋlɛ pɔ́ʋ́ rɩ́rʋ́ jaa nɩɛ wuu.
44016033	Ʋ káŋwɔ́ mʋ́ʋ́ jaa tɩ́taŋ ná wuu, a sɛ́sɩ́wɔ́ tɛŋ fʋrsɛ, a a ɓɩdííle pɔ́wɔ́ ɓa dí. Ɓa kánʋ́ rɩ́rʋ́ nɩɛ wuu muŋsi nyii, ká ʋ rɩ́rʋ́ jaa nɩɛ wuu jɩ́jʋɔsɛ, ʋ há lá Wɩɩsɛ wɩ́ɛ́ dí.
44016035	Tɔ́ɔ́ há pʋ́lɛ́, sarɩ́yadííre nɩhɩɛ̃́sɛ ná tʋ́ŋ gárdɩwa, rɩ́wɔ́ mʋ́ bʋl dánnʋpɔ́ɔ́rɔ ná mɛ́, rʋ́ʋ́ tá báála ná rɩ́wɔ́ lɛ.
44016036	Dánnʋpɔ́ɔ́rɔ zʋʋ bʋl Pool mí: "Sarɩ́yadííre nɩhɩɛ̃́sɛ tʋ́mɔ́ rɩ́wɔ́ ko bʋl ráá lɩ́sɩ́wa tá; ɩ́ sɩɛ́ lɛ, aá col arɩ́ tɛŋfɩ́ɛ́l."
44016037	Ɛ́ nɛ́ Pool bʋl gárdɛ tʋ́mɛ́ ná rɩ́: "Á é Romi nɩɛ, ɓa wɩ sarɩ́ya má díé yórá, ká kɛ́sɩ́rá fɩ́rɛ rɩ́ vɩllɛ nɩkana sɩ́ɛ́ mɛ́, a káŋrá mʋ́ tɔ́ bɩnajaa mɛ́, káá ja rɩ́wɔ́ lʋɔrɛ lɩ́sɩ́rá tá! Ɛ́ waá a; rɩ́wɔ́ tɩɩ ko lɩ́sɩ́rá tá."
44016038	Gárdɩwa ná bɩrmʋ́ bʋl pá sarɩ́yadííre nɩhɩɛ̃́sɛ ná. Ɓa há nɩ́ɛ́ rɩ ɓa ká Romi nɩɛ, héwíŋ kéŋwó.
44016039	Ɛ́ nɛ́ sɩɛ́ ɓa ko bʋ́ɔ́lɩ́wɔ́, a lɩ́sɩ́wɔ́ tá, ká sʋl rɩ́wɔ́ lɩ́wɔ́ tɔ́ɔ́ mɛ́.
44016040	Ɓa há lɛ́ bɩnajaa mɛ́, ɓa zʋ́ Liidi jaa, a nówó maábináŋa, a dúóríwó naasɛ, ká lɩɩ col.
44017001	Pool rɩ́ Sila mʋ́ɔ́ tɩŋ Aŋfipoli rɩ́ Apoloni, a mʋ́ Tesaloniki. Zuwifiwa cémejaa fa mɩŋ ráŋ.
44017002	Pool mʋ́ zʋ ráŋ, ʋ ɛ́ há kɔ́ʋ́ wɩ́"aamalɩ́, Zuwifiwa fɩɛlɛ́ tápʋl. Ʋ zʋ́ ráŋ ɛ́, Zuwifiwa fɩɛlɛ́ tápʋ́lwa botoro, ʋ rɩ́wɔ́ ka Wɩɩsɛ Kɛnɔ wɩ́ɛ́ aá pɔsɛ náŋá.
44017003	Ʋ pi wɩ́ɛ́ máŋsɛ, a lɩ́sɩ́wɔ́ mʋ́ʋ́la, rɩ Wɩɩsɛ Nɩlɩsɛ mɔhɔ̃́ rʋ́ʋ́ ná wɩɩla, a sʋwɛ ká bɩr"isi a lɛ sʋsɛ mɛ́. Ká sɩɛ́ bʋ́lwɔ́ rɩ́ bʋlɛ́: "Zeezi ná wɩ́ɛ́ ŋ há bʋ́lɛ́ aá pɛ́ɩ́wa, ʋ nɛ́ ká Wɩɩsɛ Nɩlɩsɛ."
44017004	Ɓa nɩɛ ɓɩkana la ɛ́ wɩ́ɛ́ dí, a isi tɩŋ Pool rɩ́ Sila mɛ́. Gɩrɛkɛwa má sɩɛrʋ nɩkana, ɓa ná háá fá Wɩɩsɛ, ɓa rɩ́ háála má náŋa há ká hápíŋé, ɓa má wuu a yardá, a isi pɛ́wɔ́ mɛ́.
44017005	Ká Zuwifiwa tɛŋ búbuori; ɓa hé nɩlaama, rɩ́wɔ́ yɩ́rɛ saháksɩ́tɩɩna hé náŋá mɛ́, a cɛŋ tɔ́ɔ́. Ɓa mʋ́ Zazɔŋ jaa rɩ́wɔ́ kɛsɛ Pool rɩ́ Sila, a kaa lɛ jamáŋ sɩ́ɛ́.
44017006	Ɓa ha mʋ́ɛ́ ɓa wʋ́ɔ́ néé, ɓa kéŋ Zazɔŋ arɩ́ Zeezi laadííre ná náŋa lɛ tɔ́ɔ́ sɩ́dííre sɩ́ɛ́, a cáási bʋlɛ́: "Nɩɛ ná háá vúkmi dúníé ní kó rɛɛ́, Zazɔŋ káŋwɔ́ zʋ́ʋ́ jaa.
44017007	Ɓa wuu duó vɛ́ Sɩzaarɛ sɛ́, ká bʋlɛ́ kuór nɔ́ŋ má rɛ́ mɩnɛ́ ɓaá yɩ́rʋ́ Zeezi."
44017008	Ɓa wɩ́bʋlɛ́ ná zʋ́ tɔ́ɔ́ sɩ́dííre ná rɩ́ nɩkana ná wuu;
44017009	ɓa a Zazɔŋ rɩ́rʋ́ náŋa ná túŋ meéwíé, ká ɓa píwó tá.
44017010	Tɔ́ɔ́ há bíré, ɓa maábináŋa ɔ́ɔ́ Pool rɩ́ Sila col Beere. Ɓa há mʋ́ɛ́ peri ráŋ, ɓa zʋ́ Zuwifiwa cémejaa.
44017011	Beere Zuwifiwa sɩɛnnɛ wéró kɩ́llɛ Tesaloniki Zuwifiwa. Ɓa lá Wɩɩsɛ wɩ́bʋlɛ dí mɔlɛ́, ká tɔ́ɔ́ wuu há pʋ́lɛ́, ɓaá karmɛ Wɩɩsɛ wɩ́pʋ́ŋsɛ ná, rɩ́wɔ́ ná, wɩ́ɛ́ ná ɓa há píé aá mákwɔ́ ká taŋá rɛ́.
44017012	Ɓa nɩɛ ɓɩkana la Zeezi wɩ́ɛ́ dí. Gɩrɛkɛwa má sɩɛrʋ, háála ná há ká hápíŋé, ɓa ɓɩkana, rɩ́ báála ɓɩkana má lɔ́ʋ́ wɩ́ɛ́ dí.
44017013	Amá Tesaloniki Zuwifiwa há nɩ́ɛ́, rɩ Pool báá mɩŋ Beere má mɛ́ aá bʋl Wɩɩsɛ wɩ́bʋlɛ, ɓa ísó mʋ́ ráŋ, a yiki nɩɛ héwó mí.
44017014	Mʋ́l ná tɩɩ tɩɩ mɛ́, ɓa maábináŋa ɔ́ɔ́ Pool caasɛ mʋʋ rɩ́ a col, ká Sila rɩ́ Timote káánɛ Beere mí.
44017015	Nɩɛ ná há kéŋ Pool va rɩ́wɔ́ tá, kenú mʋ́ peri Atɛɛnɛ, ká bɩrcol. Pool sɛ́ rɩ ɓa mʋ́ɔ́, rɩ́wɔ́ a rɩ́ Sila rɩ́ Timote va kɩ́kɛ́lɛ́ kóú rí.
44017016	Pool há ké Atɛɛnɛ mɛ́ aá dɛllɛ Sila rɩ́ Timote, ʋ nóó rɩ venni dʋŋɔ nɛ́ sú ɛ́ tɔ́ɔ́ wuu. Ʋ sɩɛrʋ wuu zɔkɛ ɛ́ wɩ́ɛ́.
44017017	Ʋ sɩɛ́ zʋ Zuwifiwa cémejaa, a bʋl Wɩɩsɛ wɩ́ɛ́ aá pá Zuwifiwa, rɩ́ nɩɛ ná háá fá Wɩɩsɛ; ká rʋʋ lɛ́ pʋmmɔ rɩ́, ʋ́ ké nɩɛ wuu náŋá dɩcémi, a bʋl Wɩɩsɛ wɩ́ɛ́ aá pá nɛrɔ ná wuu ʋ́ há néé.
44017018	Wɩ́zɩnna bamma má ko aá bɔ́sʋ́ rɩ́ wɩ́ɛ́. Ɓa náŋa ká Epikiiri harwa nɛ́, ká náŋa má a Sitoyisi harwa. Náŋa sɛ́: "Beéwa rɛ́ wɩ́kana nyáŋ tɩ́na, nɩkɔsɔ né, cícesi?" Náŋa má há nɩ́ɛ́ rʋʋ́ bʋl Zeezi wɩ́ɛ́, arɩ́ sʋʋ ká bɩr"isé wɩ́ɛ́ nɛ́, ɓa sɛ́: "Ʋ nɩhɩ̃́ wɩ́húónní bamma wɩ́ɛ́ rɛ́ ʋ bʋ́bʋl."
44017019	Ɛ́ nɛ́ ɓa kánʋ́ mʋ́ zɩ́ ráŋ ná, ɓa há cɩ́nɛ́ bʋl wɩ́ɛ́ aá pá nɩkana, ɓaá yɩ́rɛ ráŋ Arɩyɔpaazɛ, a bʋlɛ́: "Ɩ ŋmɛ́ŋfɛlɔ ná wɩ́ɛ́ ɩ háá bʋlɛ́, á sɩ́ wóllú naasɛ zɩŋ?
44017020	Ɩ wɩ́bʋlɛ́ ná ká wɩ́fɛ́lɛ́ rɛ́ á rɩ́. Á sɩɛ́ já ráá ɔsɛ nɩ́wɔ́ mʋ́ʋ́la nɛ́."
44017021	Atɛɛnɛ tɩ́náwa rɩ́wɔ́ nɩhʋɔra wuu wɩ́ɩ́ nɛ́ ká, wɩ́fɛlɛ ké bʋlɛ́, rɩ́wɔ́ ké zesé.
44017022	Pool sɩɛ́ isi cɩ́ dahá Arɩyɔpaazɛ ná mɛ́, ká bʋlɛ́: "Atɛɛnɛ nɩɛwa, ŋ nóó rɩɩ́wa có venni cʋɔlɛ́ a mʋ́ daarɛ.
44017023	Ŋ há cɛ́lɩ́wa tɔ́ɔ́, ŋ ná oŋkana ná ɩ́ háá cʋɔlɛ́, ŋ ná oŋ"máálɛ nɔ́ŋɔ má tɩɩ, ɓa pʋ́ŋsʋ́ daha bʋlɛ́: 'Wɩɩsɛ ná á há wʋ́ʋ́ ɛ̃ nɛ́ tʋ́ʋ́.' Wɩɩsɛ ná ɩ́ sɩɛ́ háá cʋɔlɛ́ ká wʋ́ʋ́ ɛ̃, ʋ wɩ́ɛ́ nɛ́ ŋ ko rɩ́ŋ makɛ pɛ́ɩ́wa.
44017024	"Wɩɩsɛ ná há á dúníé arɩ́ onni ná wuu há mɩŋ dúníé mí, ʋ nɛ́ ká bána rɩ́ tíé wuu Nyuutɩna. Ʋ to nɩbííne oŋɓaarɛ́ jɩɩsɛ sɩɛrʋ.
44017025	Ʋ nɛ́ pá nɩbííno rɩ́ mɩɩsɛ, hiẽsó rɩ́ óŋ wuu, ɛ́ wɩ́ɛ́, ʋ wɩ nɩbííne sáŋɛ óŋ oro wuú ja.
44017026	Wɩɩsɛ ɔ́ɔ́ nɩbííno duo wuu tɩŋ bál balá mɛ́ rɛ́, a ko mɩŋ tíé nyúú wuu. Ʋ máŋsɛ wɩ́ɩ́ wuu dáánɛ mʋɔsɔ tá, a máŋsɛ nɩbííne tɔ́kéne súsúbʋɔnnɛ wuu tá,
44017027	rɩ́ nɩbííne gʋɔrɛ laarɛ ko túkú mí, ká ʋ dɩhɩ̃́ wɩ bol rɩ́ nɛ́ŋ wuu má.
44017028	Ʋ dóé mí ní á ka hiẽsó, a a nɩ́ɛ́, aá va. Ɩ́ tɩɩ gɔkɛ́ náŋa má dɛ́nnɛ́ nasárɛ bʋlɛ́: 'Á kɔ́ʋ́ duo ní.'
44017029	"Raá nɛ́ sɩɛ́ ká Wɩɩsɛ duo, ʋ wɩ mɔhɛ̃́ ráá máŋsɛ Wɩɩsɛ rʋʋ nɩ́ɛ́sɛ́ salmɛ, rɩ́ wárɛ, arɩ́ oŋcɔ́ɔ́lɛ, nɩbííne há pá dɔ́wʋ́ɔ́ cɔ́ bil, ɓa tɩɩ sabɩŋsɛ mɛ́.
44017030	Nɩbííno wɩ ráŋ ɛ̃ wɩ́"állɛ ná wuu, Wɩɩsɛ lówó, ká zaa yɩ́yɩ́rɛ nɩbííno há mɩŋ ráŋ ná wuu, rʋ́ʋ́ kóú rɩ́, a sʋl suúri,
44017031	bee wɩ́ɛ́ Wɩɩsɛ hé kal tá. Kal ná ʋ háá á rʋ́ʋ́ tɩŋ bál balá mɛ́, a dí dúníé sarɩ́ya rɩ́ taŋá. Ɛ́ báálɔ sʋ́wɔ́ ká ʋ a ʋ bɩr"isi, a makɛ rɩ́ nɩɛ wuu zɩŋ rɩ́ taŋá nɛ́, ʋ bʋ́bʋl."
44017032	Pool há kúé bʋl sʋsɛ bɩr"isé ná wɩ́ɛ́, ɓa náŋa dé mʋ́mɔ́mʋ́ nɛ́, ká náŋa má sɛ́: "Kal nɔ́ŋɔ nɛ́ ráá baa zésí wɩ́ɩ́ né."
44017033	Ɛ́ nɛ́ sɩɛ́ Pool isi lɛ ká tɔ́wɔ́.
44017034	Amá nɩzesé ná náŋa lɔ́ʋ́ wɩ́bʋlɛ́ ná dí, a isi tɩ́ŋʋ́ mɛ́. Arɩyɔpaazɛ tɩ́náwa nɔ́ŋɔ, Deniisi, rɩ́ háálɔ oro ɓa háá yɩ́rɛ Damarisi, ɓa rɩ́ nɩɛ náŋá nɛ́ ísé tɩ́ŋwɔ́ mɛ́.
44018001	Ɛ́ nɛ́ ká Pool lɛ Atɛɛnɛ mɛ́, a mʋ́ Kɔrɛŋtɛ.
44018002	Ráŋ nɛ́ ʋ ná Zuwifiwa báálɔ oro, ʋ yɩr nɛ́ Akila. Ʋ lɛ́ Pɔŋ dɩtɩ́llɛ nɛ́. Romi kuózeno Kulodi fa tɛ́ liŋó, rɩ́wɔ́ kiri Zuwifiwa wuu, rɩ́wɔ́ lɛ Romi mí. Ɛ́ nɛ́, ɛ́ báálɔ má rɩ́rʋ́ háálɔ Pirisiili sɩɛ́ lɛ Itali, a ko mɩŋ Kɔrɛŋtɛ mɛ́. Ɓa jaa nɛ́ Pool mʋ́ zʋ.
44018003	Pool tʋtʋ́ŋdííli rɩ́wɔ́ ɓɩnɔ há ká balá, ʋ kéŋwó dɩhɩ̃́. Ɓa wuú nyɛrɛ táŋtɛwa nɛ́.
44018004	Fɩɛlɛ́ tápʋ́l wuu, Pool zʋ Zuwifiwa cémejaa a máŋsɛ wɩ́ɛ́, Zuwifiwa rɩ́ Gɩrɛkɛwa pɔ́ʋ́ taŋá.
44018005	Sila rɩ́ Timote há lɛ́ Masɩdʋanɛ ko ráŋ, Pool dé tá wɩ́ɩ́ wuu ɛɛ, ká de bʋl Wɩɩsɛ wɩ́ɛ́ dʋŋɔ nɛ́ aá pá nɩɛ, a paasɛ wɩ́ɛ́ mʋ́ʋ́la aá pá Zuwifiwa, rɩ́wɔ́ zɩŋ rɩ́ Zeezi ní ká Kirisi.
44018006	Zuwifiwa wɩ sáŋɛ́, ká isi aá tʋksɛ Pool. Ɛ́ nɛ́ ʋ ɓósú gɛnnɛ kuŋkulo héwó mí ká bʋlɛ́: "Ɩ́ sʋʋ kɛ́ɩ́wa nyúú wɩ́ɩ́, ʋ tóŋ é nyúú wɩ́ɩ́, a kaa mɔ zaa mɛ́, ŋŋ́ á rɩ́ŋ bɩ́rɩ́ŋ sɩ́ɛ́ hé nɩɛ ná há to Zuwifiwa rɩ́ nɛ́."
44018007	Ʋ há lɛ́ ráŋ, ʋ mʋ́ɔ́ zʋ báálɔ oro jaa há mɩ́ŋwɔ́ cémejaa laka. Ɛ́ báálɔ fá Wɩɩsɛ wérí, ʋ yɩr nɛ́ Zisitisi.
44018008	Zuwifiwa cémejaa nɔhɔ̃́ Kirisipiisi é rɩ́rʋ́ jaa nɩɛ lá Nyuutɩna wɩ́ɛ́ dí. Kɔrɛŋtɛ nɩɛ ná há zésí Pool, ɓa ɓɩkana má lá ɛ́ wɩ́ɛ́ dí, ɓa káŋwɔ́ muŋsi nyii mí.
44018009	Wɩɩsɛ tɩŋ duose mí bʋl Pool rɩ́ a bʋlɛ́: "Sɩ́ héwíŋ fá, bʋ́bʋl, ká sɩ́ɩ́ nʋɔ táŋŋʋ́.
44018010	Ŋ mɩ́nɩ́ har. Nɛ́ŋ toó a kánɩ́ aá bɛŋsɛ. Bʋ́bʋl, ŋ nɩɛ káŋ tɔ́ɔ́ né sɩɛrʋ."
44018011	Ká Pool sɩɛ́ ké ráŋ bɩná sɩ́ɩ́ arɩ́ caŋsɛ balgo, a máŋsɛ Wɩɩsɛ wɩ́ɛ́ aá pá Kɔrɛŋtɛ tɩ́náwa.
44018012	Tɛ́ŋ ná mɛ́ Galɩɔŋ nɛ́ fa há ká kuóro, Akayi mí, Zuwifiwa ísó tʋŋ nʋɔ mɛ́ a ka Pool mʋ́ sarɩ́yadííre sɩ́ɛ́,
44018013	a bʋlɛ́: "Báálɔ né máŋsɛ nɩɛ rɩ́wɔ́ cʋɔlɛ Wɩɩsɛ, cʋɔlɛ́ ná háá zɔ́krá Wɩɩsɛ kíŋse ní."
44018014	Pool wúrú nʋɔ rʋ́ʋ́ bʋl wɩ́ɛ́, ɛ́ nɛ́ Galɩɔŋ bʋl Zuwifiwa rɩ́ bʋlɛ́: "Zuwifiwa, rɩ wɩ́zɔkɩ́ rɛ́, rɩ́ báálɔ né a, rɩ sɔhɔwɩ́ɩ́ má rɛ́, rʋ́ʋ́ a, ʋ mɔhɔ̃́ rɩ́ŋ zésíwa.
44018015	Amá rʋʋ nɛ́ ká wɩ́bʋlyɔ́ɔ́wa é, rɩ yɩra rɩ́rɩ́wa tɩɩ kíŋse é wɩ́ɛ́ nɛ́, ɩ́ kaá vásɛ náŋá, ʋ́ kɛ́ɩ́wa tɩɩ wɩ́ɩ́ rɛ́. Ŋ wɩ nyáŋ sarɩ́ya dí."
44018016	Ká kírwó ɓa lɛ sarɩ́ya jaa ná mɛ́.
44018017	Ɓa wuu suki ka Zuwifiwa cémejaa nɔhɔ̃́ Sɔsɩtɛɛnɛ, a ŋmɔwɛ sarɩ́ya jaa laka ráŋ, ká Galɩɔŋ sɩ́ɛ́ to ráŋ.
44018018	Pool dáánɛ Kɔrɛŋtɛ mɛ́, ká sɩɛ́ isi bɔ́llʋ́ maábináŋa ká rʋ́ʋ́ col. Ʋ tɩ́ŋ nʋtálɔ oro wɩ́ɛ́, a píérú nyúú, ká ʋ rɩ́ Pirisiili rɩ́ Akila mʋ́ zʋ nyiidabore, rɩ́wɔ́ mʋ́ Siiri.
44018019	Ɓa mʋ́ peri Ɩfɛɛzɛ, Pool tɔ́ʋ́ vállɩ́náŋa, ká mʋ́ zʋ cémejaa, ʋ rɩ́ Zuwifiwa máŋsɛ wɩ́ɛ́ aá pá náŋá.
44018020	Ɓa sʋ́lʋ́, rʋ́ʋ́ kéŋwó dɩhɩ̃́ dáánɛ; amá ʋ wɩ sáŋɛ́.
44018021	Ʋ cʋ́ɔ́lɩ́wɔ́ ká bʋlɛ́: (("Cana né háá kué, ŋ có rɩŋ dúú Zerizalɛmɛ mɛ́ nɛ́.)) Amá rɩ Wɩɩsɛ nɛ́ sáŋɛ́, ŋ sɩ́ bɩrkóíwa rɩ́." Ká ʋ sɩɛ́ lɛ Ɩfɛɛzɛ mɛ́, a zʋ nyiidabore col.
44018022	Ʋ há mʋ́ɛ́ lɛ Sezaare mí, ʋ mʋ́ Zerizalɛmɛ nɛ́, a bɔ́llɛ wɩcʋɔla púl nɩɛ laadííre, ká daarɛ tuwi Aŋtɩɔsɛ.
44018023	Pool há cɔ́ Aŋtɩɔsɛ mɛ́ mʋɔ́, ʋ lɩ́ɔ́ zʋ ŋmɛ́nɔ, a mʋ́ gʋɔrɛ Galasi rí Firizi tɔ́nɛ, a bʋl wɩ́ɛ́ aá dúóri Zeezi laadííre wuu naasɛ.
44018024	Zuwifiwa báálɔ oro má kó Ɩfɛɛzɛ; ʋ lɛ́ Alɛkzaŋdiri ní, ɓaá yɩ́rʋ́ Apolosi. Ʋ ɛ̃ wɩ́ɛ́ bʋlɛ́ wérí, a zɩŋ Wɩɩsɛ wɩ́pʋ́ŋsɛ má wérí.
44018025	Ʋ kármɛ́ Nyuutɩna ŋmɛ́nɔ wɩ́ɛ́, a zɩ́ŋwɔ́ má wérí; ʋ fɛ́l sɩ́ɩ́ a máŋsɛ Zeezi wɩ́ɛ́ arɩ́ taŋá aá pá nɩɛ. Amá Zaŋ nyimuŋsi dʋŋɔ wɩ́ɛ́ nɛ́ ʋ zɩŋ.
44018026	Ʋ zʋ́ɔ́ cɩ́ Zuwifiwa cémejaa mɛ́, a tɔ́ʋ́ tɩɩ ká máŋsɛ ɛ́ wɩ́ɛ́ aá pá nɩɛ. Akila rɩ́ Pirisiili há zésú tenni, ɓa kenú mʋ́wɔ́ jaa, a ɔsɛ máŋsɛ Wɩɩsɛ ŋmɛ́nɔ wɩ́ɛ́ ʋ sɩ́ɩ́ mɛ́, a pɔ́ʋ́.
44018027	Apolosi háá já rʋ́ʋ́ daarɛ mʋ́ Akayi, ʋ maábináŋa, Zeezi laadííre bʋ́l wɩ́ɛ́ dúórú naasɛ, ká pʋ́ŋsɛ kɛnɔ rɩ́wɔ́ kaa mʋ́ pá Akayi Zeezi laadííre, a bʋlɛ́, rʋʋ kó ráŋ, rɩ́wɔ́ kánʋ́ wérí. Ʋ há mʋ́ɛ́ peri, ʋ pɛ́ nɩɛ ná há lá Zeezi wɩ́ɛ́ dí mí wérí, Wɩɩsɛ zilé mí.
44018028	Ʋ cɩ́ nɩɛ sɩɛrʋ bʋl wɩ́ɛ́ yo Zuwifiwa. Ká tɩŋ Wɩɩsɛ Kɛnɔ sɩɛrʋ wɩ́pʋ́ŋsɛ mɛ́, a máŋsɛ rɩ Zeezi ní ká Kirisi.
44019001	Apolosi há mɩŋ Kɔrɛŋtɛ mɛ́ tɛ́ŋ ná mɛ́, Pool lɩ́ɔ́ a gʋɔrɛ Azi dɩtɩ́llɛ tɔ́nɛ, a ko peri Ɩfɛɛzɛ. Ráŋ nɛ́ ʋ ná karmɩbɛlɛ bamma, a bɔ́sɩ́wɔ́ bʋlɛ́:
44019002	"Ɩ́ há lá Wɩɩsɛ dí, ʋ Sabɩɩna túwíwa nyúú rí?" Ɛ́ nɛ́ ɓa sɛ́: "Á ha wɩ Wɩɩsɛ Sabɩɩna wɩ́ɛ́ nɩ́ɛ́ ná má tɩɩ."
44019003	Ɛ́ nɛ́ ʋ baa bɔ́sɩ́wɔ́: "Ká nyimuŋsi orí duó mí rí, ɓa kánɩ́wa muŋsi?" Rɩ ɓa sɛ́: "Zaŋ nyimuŋsi ní."
44019004	Ɛ́ nɛ́ Pool sɛ́: "Wɩ́tɛ"aara ná há bɩ́rsɛ́, ɓa nɛ́ Zaŋ kaá muŋsi nyii mí, ká bʋl aá pá nɩɛ, rɩ́wɔ́ ko la nɛrɔ ná há tɩ́ŋʋ́ har aá ko wɩ́ɛ́ dí, ɛ́ tɩ́na nɛ́ ká Zeezi."
44019005	Ɓa há zésí ɛ́ wɩ́ɛ́ ko tenni, ɓa sáŋɔ́ ɓa káŋwɔ́ muŋsi nyii mí, Nyuutɩna Zeezi yɩr mɛ́.
44019006	Pool púú nɛ́ŋsa tɩ́kwɔ́ mɛ́ ká cʋɔlɛ Wɩɩsɛ, Wɩɩsɛ Sabɩɩna ko tuwi súwó wuu. Ɓa bʋl líŋsi ná ɓa há wɩ máŋsɛ́, a la Wɩɩsɛ nʋɔ wɩ́ɛ́ bʋl aá pá nɩɛ.
44019007	Ɓa wuu fa pérí báála fí rí bɛllɛ.
44019008	Ká Pool baa isi zʋ Zuwifiwa cémejaa, á tɔ́ʋ́ tɩɩ kaá bʋl wɩ́ɛ́. Ʋ pí Wɩɩsɛ kuótɔ́ɔ́ wɩ́ɛ́ a karmɛ nɩɛ caŋsɛ botoro, a caasɛ máŋsɛ, a makɛ rɩ́ nɩɛ ná háá zesé laa dí.
44019009	Amá dɩlhɔtɩɩna rɩ́ kéké nɩbííne há mɩ́ŋwɔ́ sɩɛrʋ, ɓa vɛ́ ɛ́ wɩ́ɛ́ saŋɛ́, ká má isi cɩ́ nɩɛ sɩ́ɛ́ mɛ́, a bʋl aá zɔkɛ Nyuutɩna ŋmɛ́nɔ wɩ́ɛ́. Ɛ́ nɛ́ Pool isi lɛ ká tɔ́wɔ́, a yɩ́rɛ karmɩbɛlɛ ná, ɓa mʋ́ zʋ báálɔ oro karmɩjaa; ɓaá yɩ́rɛ ɛ́ báálɔ Tiranisi. Ʋ sɩɛ́ va aá kármɩ́wɔ́ ráŋ tápʋ́l wuu.
44019010	Pool tʋ́ŋ ɛ́ nɛ́ bɩŋsɛ bɛllɛ, Zuwifiwa rɩ́ Gɩrɛkɛwa ná wuu há mɩŋ Azi dɩtɩ́llɛ, ɓa nɛ Nyuutɩna wɩ́bʋlɛ.
44019011	Wɩɩsɛ pɛ́ Pool mí, ʋ a wɩ́nyáŋberme.
44019012	Ɓa pɔ́ʋ́ tɛŋ gɛnnɛ rɩ́ pɛ́ŋsɛ ná há tɩ́kʋ́ mɛ́, a sakɛ pʋɔllɛ mɛ́, ká ɓa ná tɛŋfɩ́ɛ́l; sabɩŋbɔmɔ má lɛ ká tá nɩɛ.
44019013	Zuwifiwa bamma má fa mɩŋ ráŋ, a gʋɔrɛ tʋŋ bɔmɩ́ kiri sabɩŋbɔmɔ, ɓa lɛ káá tá nɩɛ. Ɓa má isi aá máŋsɛ, rɩ́wɔ́ ka Nyuutɩna Zeezi yɩr ná, a kiri sabɩŋtɩɛnnɛ nɩɛ mɛ́. Ɓaá bɛsɛ sabɩŋbɔmɔ mɛ́ ká bʋlɛ́: "Ɩ́ lɛ, Zeezi ná Pool háá bʋ́lʋ́ wɩ́ɛ́ yɩr mɛ́."
44019014	Báála balpɛ rɛ́ faá tʋŋ ɛ́ tʋtʋmɩ́, ɓa wuu áná nɛ́ ká Seva, Zuwifiwa vʋk"ɔɔsa nɔhɔ̃́ nɔ́ŋɔ.
44019015	Sabɩŋbɔmɔ ná bʋ́lwɔ́ rɩ́ bʋlɛ́: "Ŋ ɛ̃ Zeezi, a zɩŋ Pool má há ká nɛ́ŋ ná; ɩ́ má sɩɛ́, áŋ rɩ́ kɛ́ɩ́wa?"
44019016	Ɛ́ nɛ́ sabɩŋbɔmɔ há mɩŋ báálɔ ná mɛ́, de isi ɓéri zɩ́ŋwɔ́, a wóllíwó wuu ŋmasɛ bʋ́rmɛ, a cɔ́nnɩ́wɔ́ gɛnnɛ wuu, ká ɓa ka tɛŋɓɩla lɛ jaa ná mɛ́, a fá col.
44019017	Zuwifiwa rɩ́ Gɩrɛkɛwa ná wuu há mɩŋ Ɩfɛɛzɛ mɛ́, ɓa wuu ní nɛ́ ɛ́ wɩ́ɩ́, héwíŋ de káŋwɔ́ wuu, ká Nyuutɩna Zeezi yɩr la píŋ.
44019018	Nɩɛ ná há lá Zeezi wɩ́ɛ́ dí ɓɩkana má ko, a wúrwó nʋʋsɛ mɛ́, a césíwó wɩ́zɔkɛ́ nɩɛ sɩ́ɛ́ mɛ́, á pá Pool.
44019019	Ɓa nɩɛ ná fa há ká tɩ́ɩ́wá, aá tʋŋ hɩlɩ́, ɓa ɓɩkana má ísó pɔ́wɔ́ kɛnnɛ ná ɓa há kármɛ́ aá ɔ́wɔ́ lunne, a kaa ko nyɩkɛ nɩɛ wuu sɩ́ɛ́ mɛ́. Ɓa gíélí kɛŋnyɩkɛ́ ná wuu, rɩ ɓa ká ɓɩyɛ́llɛ́, ɓa kéŋ meéwícááka bʋ́ɩ́ mɛɛ́sɛllɛ rɩ́ fí.
44019020	Ɛ́ nɛ́ tɛ Wɩɩsɛ wɩ́bʋlɛ ná bʋl ceŋ dɩhɩ̃́ wuu, Wɩɩsɛ dóé sɩɛrʋ.
44019021	Ɛ́ wɩ́ɛ́ wuu há dáárɛ́, Pool bɩ́ɩ́nɔ́ rʋ́ʋ́ tɩŋ Masɩdʋanɛ rɩ́ Akayi dɩtɩ́llɛ, a mʋ́ Zerizalɛmɛ. Ʋ sabɩɩna nɛ́ ká rʋʋ mʋ́ɔ́ peri ráŋ, rʋ́ʋ́ daarɛ mʋ́ ná Romi má.
44019022	Ʋ lá sɩ́ɛ́ tʋŋ Timote rɩ́ Ɛrasɩtɛ, há tɩ́ŋɛ́ aá sáŋʋ́ mɛ́, ɓa mʋ́ Masɩdʋanɛ, ká ʋ tɩɩ ha ké Azi tíé a dáánɛ mʋɔ́.
44019023	Ɛ́ tɛŋ mɛ́, Nyuutɩna ŋmɛ́nɔ́ wɩ́ɛ́ kúó zʋ kapɔsɛ.
44019024	Bálukro oro, ɓaá yɩ́rʋ́ Demetiriyisi, fa mɩŋ ráŋ, a pi wárɛ cʋɔrɛ bɩrmɛ ɓɩɛ, aá yɛ́llɛ. Ʋ fa pí wárɛ cʋɔrɛ veŋgúlli, wɩɩsɛ oro ɓa háá yɩ́rɛ Artemisi, ʋ yɩr mɛ́. Ʋ yɛ́llɩ́wɔ́ a ná nyʋɔrɛ́ kɩ́ŋkáŋ, a pi aá túmú tʋtʋnna.
44019025	Ɛ́ nɛ́ sɩɛ́, ʋ isi yɩ́rʋ́ tʋtʋnna, arɩ́rʋ́ lúkrínáŋa hé náŋá mɛ́, a bʋ́lwɔ́ rɩ́ bʋlɛ́: "Nɩbíínewa, ɩ́ wuu ɩ́ɔ̃́ zɩŋ ráá nɛrɩ́ wuu lɛ́ lúkri né ní.
44019026	Ká, ɩ́ nóú, a nɛ má, ɛ́ ná Pool né há bʋ́lɛ́ aá pá nɩɛ. Ʋ báá to Ɩfɛɛzɛ dʋŋɔ mɛ́ má, ká a Azi tɔ́nɛ wuu mí. Ʋ sɛ́: 'Wɩŋsa ná wuu nɩbííno nɛ́sɛ há dé má, rɩ́ ɓa to wɩ́ŋsá, a bʋl kiri nɩɛ ɓɩkana, ɓa báá wɩ́rá rɩ́ ko.'
44019027	Á é yɛlɩ́ ɓalɛ́ wɩ́ɛ́ rá, ʋ dɩtɔk nɛ́ ká, ʋ háá já rɩ́ nɩɛ bʋlɛ́ wɩɩsɛ Artemisi jaa to óŋ wuu, rɩ́wɔ́ sʋ́ʋ́ bú, ká Azi nɩɛ rɩ́ dúníé nɩɛ wuu cʋ́cʋ́ɔ́lʋ́ nɛ́."
44019028	Ɓa nɛ́ ɛ́ wɩ́ɛ́ ko tenni, rɩ ɓa wuu cɔ́ɛ́ wɩ́ɔ́. Ɓa isi cáási bʋlɛ́: "Ɩfɛɛzɛ tɩ́náwa wɩɩsɛ Artemisi zénó!"
44019029	Ɛ́ wɩ́ɛ́ ka tɔ́ɔ́ wuu vúkmi. Ɓa isi pa náŋá fá lɩ́wɔ́ dɩjɛlɔ, ɓa tɔ́ɔ́ wuu gberu dɩgbé, a isi kɛsɛ Gayisi rɩ́ Arɩsɩtarkɛ, Masɩdʋanɛ báála bɛllɛ háá tɩŋ Pool mí, a kaa pɛ́ lɛ.
44019030	Pool jɩ́ja rʋ́ʋ́ lɛ nɩɛ ná sɩɛrʋ, karmɩbɛlɛ kɛ́rʋ́ mɛ́ rʋ́ʋ́ sɩ́ lɛ́.
44019031	Azi tɩ́náwa má tɩɩ, ɓa ná há ká Pool naŋnɔ́ŋsɛ, tʋ́mɔ́ rɩ́wɔ́ mʋ́ bʋ́lʋ́ mɛ́, rʋ́ʋ́ pʋ́pɔ́ rʋ́ʋ́ háá lɛ nɩɛ ná sɩɛrʋ, ɓa gberu dɩgbé ná.
44019032	Ɓa náŋá cáási bʋlɛ́ nyɛ nɛ́, náŋa má cáási bʋlɛ́ nyɛ nɛ́. Kʋɔllɛ dʋŋɔ, ká wɩ wɩ́balá bʋl. Ɓa dɩkáŋ má tɩɩ wɩ wɩ́ɩ́ ná mʋ́l, ɓa há kúé hé náŋá mɛ́ má tɩɩ ɛ̃.
44019033	Alɛkzaŋdɛ nɛ́ Zuwifiwa pii héwó wɩ́ɛ́ sɩ́ɛ́. Ɓa sɩɛ́ a, ʋ ko lɩɩ cɩ́ nɩkana ná sɩ́ɛ́ mɛ́, a nyaanɛ nɛ́sɛ rɩ́wɔ́ sikli; ká rʋ́ʋ́ bʋl wɩ́ɛ́ pɔ́wɔ́.
44019034	Amá ɓa há ʋ́ʋ̃́ rʋʋ ká Zuwifi ná, ɓa wuu de tʋŋ liŋó mí, a cáási bʋlɛ́: "Ɩfɛɛzɛ tɩ́náwa wɩɩsɛ Artemisi zénó!" Ɓa kɩ́ɩ́lɛ ɛ́ a peri lɛ́ɛ́rɛwa bɛllɛ.
44019035	Ɛ́ nɛ́ ɓa tɔ́ɔ́ kɛŋpʋ́ŋsɔ a ɓa lo kʋɔllɛ, ká ʋ sɛ́: "Ɩfɛɛzɛ nɩɛ, nɩɛ wuu ní ɩ́ɛ̃́ zɩŋ rɩ́ɩ́wa nɛ́ pɔ́ Artemisi jaa mɛ́, a rɩ́rʋ́ sɩɛrʋ nɔŋɓúóle ná há lɛ́ bána tuwi mí.
44019036	Tɩ́ŋtɔ́ɛ́ to ráŋ; ɛ́ wɩ́ɛ́, ɩ́ pɔ́rɩ́wa tɩɩ mɛ́, ká sɩ́ bʋ́ʋ́rɩ́ a wɩ́ɩ́ wuu.
44019037	Amá ɩ́ há ísé kɛsɛ báála nyáŋ kaa ko rɛɛ́, ɓa wɩ́rá wɩháálɔ lɔ́rɛ́; ɓa wʋ́ʋ́ zoŋ yɩ́r yɩ́rɛ́.
44019038	Rɩ Demetiriyisi rɩ́rʋ́ tʋtʋnna nɛ́ kéŋ wɩ́ɩ́ rɩ́ nɛ́ŋ, sarɩ́ya díí kal mɩ́nɔ́ rɛ́, sarɩ́yadííre má mɩŋ; rɩ́wɔ́ isi yɩ́rɛ náŋá mʋ́wɔ́ rɩ́, rɩ́wɔ́ díwó sarɩ́ya ráŋ.
44019039	Rʋʋ ká wɩ́ɩ́ ɓɩhuó wɩ́ɛ́ má, ɩ́ dɛllɛ kal ná nɩhɩɛ̃́sɛ háá kóó yɩ́rɛ nɩɛ ná há wo wɩ́ɩ́ ná aá zɩŋ rɩ́ɩ́ ciki, rɩ́ɩ́wa kaa mʋ́ rɩ́wɔ́ zɩŋ pɛ́ɩ́wa.
44019040	Rɩ ɛ́ rá, ká rɩ zaa wɩ́ɩ́ né é wɩ́ɛ́ nɛ́, á sɩ́ ko vɔ́sɩ́rá tɩɩ, rɩ́wɔ́ ko bʋlɩ́rá ká tɔ́zɔ́krá. Á rɛɛ́ hilmé né, wɩ wɩ́nyúú kené."
44019041	Báálɔ ná sɩɛ́ bʋ́l ɛ́ nɛ́ mʋ́ tenni, ká a ɓa isi aá mʋ́ jɩɩsɛ́.
44020001	Tɔ́ɔ́ vúkme ná há kúé tenni, Pool yɩ́rɛ Zeezi laadííre ná hé náŋá mɛ́, a cáánɩ́wɔ́, ká sʋ́lʋ́ tɩɩ a col Masɩdʋanɛ dɩtɩ́llɛ.
44020002	Ʋ há mʋ́ ráŋ, ʋ gʋ́ɔ́rɛ́ ɛ́ tɔ́nɛ kílo wuu, a bʋl wɩ́ɛ́ dúóri Zeezi laadííre naasɛ,
44020003	ká daarɛ mʋ́ Gɩrɛkɛwa tíé, a ké ráŋ caŋsɛ botoro. Ʋ há kenú tɩɩ rʋ́ʋ́ mʋ́ daarɛ Siiri cɔɔ rɩ́ tɛ́ŋ ná mɛ́, rɩ Zuwifiwa vʋ́ʋ́rʋ́ ɓʋ́ɩ́ wɩ́ɛ́. Ɛ́ nɛ́ ʋ bɩrɛ, a tɩŋ Masɩdʋanɛ ŋmɛ́nɔ col.
44020004	Nɩɛ ná há tɩ́ŋʋ́ mɛ́ a col ní ká: Beere tɩ́náwa Piriisi bio Sɔpatɛrɛ, rɩ́ Arɩsɩtarkɛ rɩ́ Sekoŋ há lɛ́ Tesaloniki, rɩ́ Gayisi há lɛ́ Dɛrbɛ, rɩ́ Timote, a pi Tisiiki rɩ́ Tirofiimi há lɛ́ Azi.
44020005	Ɓa nyáŋ wuu lárá sɩ́ɛ́, a mʋ́ mɩŋ Tʋrʋwasɛ mɛ́, aá dɛ́llɩ́rá.
44020006	Ɓa dí sɩbʋ́r toó dɩpɛ́ŋ cana tápʋlɛ balpɛ, ká á é isi mʋ́ Filipi a zʋ nyiidabore, a col. Á vá tápʋlɛ bɔmmʋ́ɔ́, ká mʋ́ púwó Tʋrʋwasɛ mɛ́, á wuu ké ráŋ tápʋlɛ balpɛ.
44020007	Jɩmáásɛ kal, á hé náŋá mɛ́, ráá dí liisidílo. Ʋ tɔ́ɔ́ nɩ́ɩ́ pʋlɛ́ rɩ́ Pool col. Ɛ́ nɛ́ ʋ rɩ́ nɩɛ ná há mɩŋ ráŋ ké, a bʋl wɩ́ɛ́ wuu, tɔ́ɔ́ ɓaamɔnáŋáwa peri.
44020008	Jɩtúko sɩɛrʋ nɛ́ á zʋʋ ké, ɓa nyɩkɛ cáŋsɛ ɓɩkana tá.
44020009	Bápʋɔsɩ́wie oro, ɓaá yɩ́rʋ́ Etikiisi, fa ké tókóró mí aá zesi. Pool há bʋ́l wɩ́ɛ́ aá dáánɛ, dóŋ kenú ʋ pɛ́. Dóŋ kɔrɔ zʋ́ʋ́, ʋ lɛ jɩtúkni botoro nyúú mí tuwi ɓal tíé. Ɓa túwó ka rɩ́wɔ́ cúóli, rʋʋ sʋ́wɔ́.
44020010	Amá Pool há túwé a cúllú mí, ʋ kenú ɓɔ́, ká bʋlɛ́: "Ɩ́ sɩ́ fúklú, ʋ wɩ sʋ́wɛ́."
44020011	Pool há bɩ́rɛ́ zɩ́ túko ná sɩɛrʋ, ʋ pí dɩpɛ́ŋ conni a dí, ká baa ha ké bʋl wɩ́ɛ́ dáánɛ wuu, tɔ́ɔ́ pʋl. Ɛ́ nɛ́ sɩɛ́ ká ʋ isi col.
44020012	Bápʋɔsɩ́wie ná ísó aá hiẽsi, ɓa kánʋ́ bɩrzɛ́ nɩɛ ná rɩ́; ʋ ɛ́ a beŋtúpɔ́ɔ́rwɩ́ɩ́.
44020013	Á é lá sɩ́ɛ́ a zʋ nyiidabore aá mʋ́ Asɔsɛ, ká Pool va naasɛ mɛ́, aá kɛ́rɩ́rá ráŋ, ráá púú; á vʋ́ʋ́rɛ́ ɛ́ nɛ́.
44020014	Ʋ há kúé púrá Asɔsɛ mɛ́, á púú hérá nyiidabore ná mɛ́, á wuu mʋ́ Mɩtɩlɛnɛ.
44020015	Á lɛ́ ráŋ mɛ́, a zʋ mʋʋ va wuu, tɔ́ɔ́ kúó aá pʋl, raá mʋ́ɔ́ aá cɛ́rɛ Kɩɔsɛ. Tɔ́ɔ́ pʋl, á isi caasɛ Samɔsɛ rɩ́, tɔ́ɔ́ nɔ́ŋɔ́ báá pʋ́lɔ́, raá pérí Mile.
44020016	Pool sʋ́ʋ́ sɩ́ mʋ́ daarɛ Ɩfɛɛzɛ mɛ́, ká sɩ́ ráŋ cɩ́nʋ́; ʋ wɩ có rʋʋ zɔ́kʋ́ tɛ́ŋ Azi tíé, káá ja, rʋʋ ká mɔlɛ́, rʋ́ʋ́ va kɩ́kɛ́lɛ́ mʋ́ dí Paŋtɩkɔtɛ cana, Zerizalɛmɛ mɛ́.
44020017	Pool sɩɛ́ mɩŋ Mile mí ní, ká tʋŋ ɓa mʋ́ yɩ́rɛ Ɩfɛɛzɛ wɩcʋɔla púl sɩ́dííre.
44020018	Ɓa ko, ʋ bʋ́lwɔ́ rɩ́ bʋlɛ́: "A kaa púlíŋ Azi tíé dʋ́ŋdʋ́ʋ̃́ kal zʋʋlɩ́ mɛ́, ɩ́ wuu ní ɛ̃ ɛ́ ná, ŋ há keníŋ tɩɩ héíwa mɛ́.
44020019	Zuwifiwa háá jɛɛ́ rɩ́wɔ́ lɩ́sɩ́ŋ mɩɩsɛ, ŋ mɩŋ wɩhála sɩɛrʋ ɛ́ nɛ́, ká múúríŋ tɩɩ a tʋŋ aá pá Nyuutɩna, arɩ́ sɩ́mɩɩrʋ.
44020020	Wɩ́ɛ́ ná há mɔhɛ̃́ rɩ́wɔ́ sáŋɩ́wa mɛ́, ɩ́ ɩ́ɔ̃́ zɩŋ rɩ́ŋ wʋ́ɔ́ oro wuu píé féŋsíwa. Ŋ wɩ sɩ́ɩ́ fɛ́ɛ́, ká cáánɩ́wa, a kármɩ́wa, nɩkana sɩɛrʋ, arɩ́ jɩɩsɛ má sɩɛrʋ.
44020021	Ŋ bʋ́lɔ́ aá pá Zuwifiwa rɩ́ Gɩrɛkɛwa, rɩ́wɔ́ bɩ́rsɛ, a sɩ́ áá zɔkɛ Wɩɩsɛ mɛ́, ká a yardá á Nyuutɩna Zeezi Kirisi mí.
44020022	"Ká mʋ́l néé mí, Wɩɩsɛ Sabɩɩna vɔ́wɩ́ŋ, ŋ mʋ́mʋ́ Zerizalɛmɛ, ká wɩ wɩ́ɩ́ ná háá á rʋ́ʋ́ péríŋ ráŋ ɛ̃.
44020023	Amá taŋa, rɩŋ nɛ́ mʋ́ɛ́ aá zʋ tɔ́ɔ́ wuu, Wɩɩsɛ Sabɩɩna nɩ́ɩ́ la sɩ́ɛ́ mákɩ́ŋ wɩɩla ná ŋ háá á rɩ́ŋ dí, ká rɩ́wɔ́ kánɩ́ŋ vɔwɛ, a tɔ́ bɩnajaa má mɛ́.
44020024	Amá ŋ wɩ́ŋ mɩɩsɛ búé kɩ́llɛ wɩ́ɩ́ wuu; ʋ wɩ́ɛ́ wɩ́ŋ wálmɛ. Ʋ ná wɩ́ɛ́ há fɩ́ɛ́mɔ́ ŋ rɩ́ nɛ́ ká, rɩ́ŋ wóllíŋ ŋmɛ́nɔ va, a mʋ́ pérú tokó arɩ́ satɔrɔ́, a wólli tʋŋ tʋtʋmɩ́ ná, Nyuutɩna Zeezi há píé héŋ nɛ́sɛ mɛ́, rɩ́ŋ bʋl Wɩɩsɛ Labaarɩwero rɩ́rʋ́ zilé ná wɩ́ɛ́ pá nɩɛ.
44020025	"Ká mʋ́l néé mí, ŋ ɩ́ɔ̃́ zɩŋ rɩ́ɩ́wa báá waá bɩ́rnáŋ, ɩ́ é nɩɛ nyáŋ wuu, ŋ há gʋ́ɔ́rɩ́wa sɩɛrʋ a bʋl Wɩɩsɛ kuótɔ́ɔ́ ná wɩ́ɛ́.
44020026	Ɛ́ nɛ́ tɛ, ŋ bʋl taŋá aá pɛ́ɩ́wa zaa, ɩ́ oro wuu cɛ́l tóŋ nyúú mí,
44020027	bee wɩ́ɛ́ ŋ máŋsɛ Wɩɩsɛ cáánɛwa wuu ní pɛ́ɩ́wa, ŋ wɩ wɩ́ɩ́ wuu féŋsé.
44020028	Ɩ́ sɩɛ́ pɔ́ɩ́wa tɩɩ mɛ́ wérí, ká bel nɩɛ ná wuu mí, Wɩɩsɛ Sabɩɩna há pííwa héwó sɩ́ɛ́. Ɩ́ bel wɩcʋɔla púl nɩɛ mɛ́, anɛ penʋɔlɔ háá bélú pieŋse mí ɛ́. Wɩɩsɛ nɛ́ púú tɩɩ Bio cɛ́l a yɔwɛ lɔ́wɔ́.
44020029	Ŋ ɩ́ɔ̃́ rɩ́ŋ colé har rɩ́ mɛ́, nɩbínaŋcáwuríwa sɩ́ ko zʋ́ɩ́wa sɩɛrʋ, a zɔ́kɩ́wa anɛ naŋcáwurí há zʋ́ petuu.
44020030	Ká nɩɛ sɩ́ lɩ́ɩ́wa sɩɛrʋ a pi nyɛwɩ́ɛ́ karmɛ aá pá nɩɛ, a makɛ rɩ́wɔ́ pɔsɛ karmɩbɛlɛ, rɩ́wɔ́ ko tɩ́ŋwɔ́ mɛ́.
44020031	Ɩ́ líísíwa tɩɩ, ʋ bɩŋsɛ botoro ní nyɛ, ŋ wɩ tɛ́ɛ́, káá cáánɩ́wa baláwa, wɔhɔ rɩ́ tɩ́taŋ wuu, arɩ́ sɩ́mɩɩrʋ. Ɩ́ sɩɛ́ pɔ́ wérí.
44020032	"Ká mʋ́l néé mí sɩɛ́, ŋ pííwa hé Wɩɩsɛ, arɩ́rʋ́ zilé wɩ́bʋlɛ nɛ́sɛ mɛ́. Ʋ nɛ́ wóíwa naasɛ aá dúóri, rɩ́ɩ́wa ka wérí, a mʋ́ ná ker ná Wɩɩsɛ há bílú nɩɛ wuu mí.
44020033	Ŋ wɩ nɛ́ŋ wuu wárɛ meéwí, rɩ́rʋ́ salmɛ meéwí, rɩ́rʋ́ gɛnnɛ wɩ́ɛ́ hɩ́ɛ̃́nɛ́.
44020034	Ɩ́ tɩɩ ɩ́ɔ̃́ zɩŋ rɩ́ŋ nɛ́ŋsa nyáŋ nɛ́, ŋ kaa tʋŋ, a yɔ́wɩ́ŋ rɩ́rɩ́ŋ harwa wuu oŋjaalɛ́.
44020035	Ŋ sɩɛ́ tʋ́ŋ ɛ́, rɩ́ŋ mákɩ́wa nɛ́, rɩ́ɩ́wa zɩŋ ɛ́ ná ɓa háá tʋŋ, a wólli nɩyaara mɛ́ pɛ́; ká rɩ́ɩ́wa pi Nyuutɩna Zeezi wɩ́bʋlɛ́ ná aá líísíwa tɩɩ. Ʋ há sɛ́: 'Pɛ́ɛ́ kéŋ tɛŋpɔrɔ́ a kɩ́llɛ lɛɛ.' "
44020036	Ʋ há bʋ́l ɛ́ tenni, ʋ ɓírmi tíé, ʋ rɩ́wɔ́ cʋɔlɛ Wɩɩsɛ.
44020037	Ɓa wuu yuori sɩ́mɩnnʋ, ká ko vɔwɛ Pool baŋ mɛ́, a kórmú.
44020038	Ɓa sɩɛnnɛ zɔ́kɔ́ wérí, ʋ há sɛ́ ɓa báá waá bɩ́rnóú ná wɩ́ɛ́. Ká ɓa kánʋ́ mʋ́ tá nyiidabore laka.
44021001	Á tɔ́wɔ́ ká zʋ nyiidabore, a va térké mʋ́ Kɔɔsɛ; tɔ́ɔ́ pʋl á isi mʋ́ Rɔɔdɛ, a cɩ́ ráŋ mɛ́ á lɩɩ mʋ́ Patara.
44021002	Ráŋ nɛ́ á ná nyiidaborzeno nɔ́ŋɔ rʋʋ kúó caŋ Fenisi aá daarɛ, á isi zʋ́ʋ́, a col.
44021003	Á há mʋ́ɛ́ aá peri Siipiri, a púú tá nágʋɔ rɩ́, ká daarɛ a caasɛ Siiri rɩ́ cɔɔ, a mʋ́ tuwi Tiiri mí; ráŋ nɛ́ ɓa kuori nyiidaborzeno ná cɩksɛ.
44021004	Á ná Zeezi laadííre ráŋ, a ké ráŋ tápʋlɛ balpɛ. Zeezi laadííre ka Wɩɩsɛ Sabɩɩna zɩmɛ́ a bʋl Pool mí, rʋ́ʋ́ sɩ́ Zerizalɛmɛ mʋ́.
44021005	Amá tápʋlɛ balpɛ ná nʋɔ mɛ́, á báá zʋ́ ŋmɛ́nɔ aá col. Ɛ́ nɛ́ ɓa wuu, rɩ́wɔ́ háála, rɩ́wɔ́ heŋbiisi, káŋrá vaa kɛkɛ tɔ́ɔ́ mɛ́, á vaa mʋ́ peri mʋʋ nʋɔ; á wuu ɓírmi tíé ráŋ, a cʋɔlɛ Wɩɩsɛ,
44021006	ká á sɩɛ́ tá náŋá. Á zʋ nyiidaborzeno ná, ká ɓa má bɩrmʋ́ jɩɩsɛ́.
44021007	Á cɩ́ Tiiri mí a mʋ́ Pitoleme, a bɔ́llɩ́rá maábináŋa, ká kéŋwó rɩ́ kál balá.
44021008	Tɔ́ɔ́ pʋl, á isi col, a mʋ́ peri Sezaare, a zʋʋ mɩŋ Filipi jaa mɛ́. Ɛ́ Filipi ká Wɩɩsɛ labáárɩbʋlla ná balpɛ, ɓa há tʋ́ɔ́sɛ́ Zerizalɛmɛ mɛ́, nɔ́ŋɔ nɛ́.
44021009	Ʋ fa kéŋ tolé baná, ha há wɩ báála wɩ́ɛ́ ɛ̃, a a Wɩɩsɛ wɩ́laabʋ́llá.
44021010	Á ráŋ mɩnɛ́ tápʋl kana ná sɩɛrʋ nɛ́, Wɩɩsɛ wɩ́laabʋllɔ oro, ɓaá yɩ́rʋ́ Agabisi, ʋ lɛ Ziide tíé ko ráŋ, a ko nárá.
44021011	Ʋ lá Pool tɩŋa vɔwɛ́, a vɔ́wʋ́ naasɛ rɩ́rʋ́ nɛ́ŋsa, ká bʋlɛ́: "Báálɔ ná há tɛ vɔwɛ́ né, Zuwifiwa sɩ́ kánʋ́ vɔwɛ nyɛ ná, Zerizalɛmɛ mɛ́, a kánʋ́ lɩɩ hé nɩɛ ná há to Zuwifiwa nɛ́sɛ mɛ́."
44021012	Á há nɛ́ ɛ́ wɩ́ɩ́, á rɩ́ Sezaare nɩɛ sʋ́l Pool, rʋ́ʋ́ sɩ́ Zerizalɛmɛ mʋ́.
44021013	Ɛ́ nɛ́ ʋ sɛ́: "Beé rí, ɩ́ wi, a zɔ́kɩ́ŋ sɩɛrʋ mɔ nyɛ? Ŋ sáŋɔ́ rɩ́wɔ́ vɔ́wɩ́ŋ Zerizalɛmɛ mɛ́, rɩ ɓaá ɓʋ́ŋ má, rɩ́wɔ́ ɓʋ́, ŋ Nyuutɩna Zeezi yɩr mɛ́."
44021014	Á há bʋ́lʋ́ rɩ́ a bʋl aá gúl, á wʋ́ʋ́ mɛ́ háárɛ́; á sɛ́: "Rɩ́ Nyuutɩna tʋ́mʋ́ cólle."
44021015	Ɛ́ tápʋlɛ há dáárɛ́, á bɩ́rmɩ́rá cɩksɛ, a isi mʋ́ Zerizalɛmɛ.
44021016	Sezaare Zeezi laadííre náŋa má tɩ́ŋrá mɛ́ mʋ́; á zʋ báálɔ oro jaa ráá cɔ ráŋ. Ɛ́ báálɔ lɛ́ Siipiri ní, ʋ yɩr nɛ́ Mɩnasɔŋ, ʋ ká Zeezi laadír rí fól wuu.
44021017	Á há mʋ́ɛ́ peri Zerizalɛmɛ, á maábináŋa kéŋrá wérí arɩ́ satɔrɔ́.
44021018	Tɔ́ɔ́ pʋl, á rɩ́ Pool mʋ́ ráá ná Zakɛ. Wɩcʋ́ɔ́lɩ́sɩ́dííre wuu ko hé náŋá mɛ́ ráŋ.
44021019	Á bɔ́llɩ́wɔ́ tenni, ká wɩ́ɛ́ náwa, Wɩɩsɛ há pɔ́ʋ́ mɛ́ ʋ a, nɩɛ ná há to Zuwifiwa sɩɛrʋ, Pool sɩɛ́ césíwó wuu kúnúnú a pɔ́wɔ́.
44021020	Ɓa há zésú wɩ́ɛ́ wuu, ɓa bɩ́ Wɩɩsɛ mɛ́. Ká bʋl Pool rɩ́ bʋ́lɛ́: "Ɩ nóó, maábinɔ́ŋɔ, Zuwifiwa nɩɛ bʋ́ɩ́ bʋ́ɩ́wa ɛrɛ́ nɛ́ lá Zeezi wɩ́ɛ́ dí, a wuu ka kajáŋa rɩ́ Wɩɩsɛ kíŋse wɩ́ɛ́.
44021021	Ɓa nɩ́ɔ́ rɩɩ gʋ́ɔ́rɛ́ nɩɛ ná há to Zuwifiwa tɔ́nɛ, aá karmɛ́ Zuwifiwa, rɩ́wɔ́ sɩ́ Moyizi wɩ́ɛ́ tɩ́ŋʋ́, rɩ́wɔ́ sɩ́ bɛlɛ pɛnɛ cónnú, ká vɛ́wɔ́ Zuwifiwa kusúŋ wɩ́ɛ́.
44021022	Ɓa sɩ́ nɛ rɩɩ kó rɛɛ́, wɩ́ɩ́ waá kɛ́rɛ, ((ɓa sɩɛ́ sɩ́ ko hilmi rɛɛ́ má)) á sɩɛ́ a beé rí?
44021023	Ɛ́ wɩ́ɛ́, saŋ wɩ́ɩ́ né á háá á ráá bʋl pɛ́ɩ́. Báála baná mɩŋ rɛɛ́, a tá nʋɔ Wɩɩsɛ rɩ́.
44021024	Kɛ́sɩ́wɔ́, rɩ́ɩ́ rɩ́wɔ́ wuu mʋ́ʋ́rɩ́wa tɩɩ, rɩ́ɩ́ jɔ́wɔ́ nʋlɩ́sɔ ɓɩɛ pɔ́wɔ́, rɩ́wɔ́ píéríwó nyunni, ɛ́ nɛ́ rɩ́wɔ́ wuu zɩŋ rɩ́ ɓa wɩ́ɛ́ ná wuu ɓa há bʋ́lɛ́ cáásɩ́, ká nyɩɛnnɛ nɛ́. Ká rɩ́wɔ́ taŋa zɩŋ rɩ́ɩ́ tɩŋ Wɩɩsɛ kíŋse ná wuu ní.
44021025	Á nóó rʋʋ cɛ́rɔ́, ráá pʋ́ŋsɛ pá nɩɛ ná há to Zuwifiwa, káá cʋɔlɛ Zuwifiwa Wɩɩsɛ, a bʋ́lwɔ́ rɩ́, rɩ́wɔ́ báá sɩ́ pʋsɛ ná ɓa há kené ɔsɛ vʋka venni mí, namɩŋsa dí, rɩ́wɔ́ sɩ́ cɛ́l dí, a sɩ́ pʋsɛ ná há sʋ́sɛ́ pim, ɓa wɩ kɔ́rkɛ́ namɩŋsa dí, a sɩ́ nɩcɔrmɩwɩ́ɛ́ á."
44021026	Ɛ́ nɛ́ Pool kɛsɛ báála ná, a la sɩ́ɛ́ mʋ́ʋ́rʋ́ busunnu, ká mʋ́ʋ́rɩ́wɔ́ má, ká tɔ́ɔ́ pʋl, ɓa wuu zʋ Wɩcʋɔlɩjɩzeno, rɩ́wɔ́ makɛ kal ná ɓa háá kóó ténní mʋ́ʋ́rɩ́wɔ́ busunnu, káá ɔsɛ nɛ́ŋ nyúú wuu nʋlɩ́sɔ vʋk.
44021027	Tápʋlɛ balpɛ ná há kúé cesi, Azi tíé Zuwifiwa ná Pool Wɩcʋɔlɩjɩzeno mí, ɛ́ nɛ́ ɓa yiki nɩkana hóú mí, ɓa kánʋ́,
44021028	káá cáási a bʋlɛ́: "Ɩzɩrayɛl nɩɛwa, ɩ́ fárá búŋse! Ɩ́ ná báálɔ né há gʋ́ɔ́rɛ́ aá karmɛ dɩhɩ̃́ wuu, a bʋl wɩ́ɛ́ cɩ́ŋrá mɛ́, aá lɔ́rɛ Wɩɩsɛ kíŋse rɩ́ Wɩcʋɔlɩjɩzeno; ʋ kɛ́sɛ́ Gɩrɛkɛwa má tɩɩ zʋ Wɩcʋɔlɩjɩzeno, a bírírá dɩpáár."
44021029	Ɓa fa ná Turofimi há lɛ́ Ɩfɛɛzɛ, rʋʋ tɩ́ŋʋ́ mɛ́ ɓaá va tɔ́ɔ́ sɩɛrʋ, ɓa sɩɛ́ bɩ́ɩ́nɔ́ rɩ Pool kenú zʋ Wɩcʋɔlɩjɩzeno rí.
44021030	Tɔ́ɔ́ wuu gírki, nɩɛ lɛ dɩhɛ̃́ wuu fá ko. Ɓa ka Pool, a kaa pɔsɛ lɛ har rɩ́, ká ka Wɩcʋɔlɩjɩzeno ná dánnʋʋsɛ tɔ́ kɩ́kɛ́lɛ́.
44021031	Ɓa ka Pool aá ja rɩ́wɔ́ ɓʋ́; Zerizalɛmɛ tɔ́ɔ́ wuu vúkmi, kʋɔllɛ zʋ sóójiwa nɔhɔ̃́ dɩllɛ.
44021032	Ɛ́ nɛ́ ʋ lɩ́sɛ sóójiwa rɩ́wɔ́ nyúútɩ́náwa náŋá, ɓa mʋ́ kʋɔllɛ ná dɩhɩ̃́. Ɓa há ná sóójiwa rɩ́wɔ́ nɩhɩɛ̃́sɛ rɩ ɓaá kó, ɓa ló Pool ŋmɔwɛ́.
44021033	Ɛ́ nɛ́ sóójiwa nɔhɔ̃́ ná tuu peri Pool, a a ɓa kánʋ́ vɔwɛ rɩ́ bɛŋzɛllɛ bɛllɛ. Ká ʋ bɔsɛ rʋ́ʋ́ ná Pool há ká nɛ́ŋ ná, arɩ́ wɩ́ɩ́ ná ʋ há ɛ́ɛ́.
44021034	Amá nɩkana ná wɩ nʋɔ mɛ́ tʋ́mɛ́, ɓa náŋá bʋ́lɔ́ aá hé cɔɔ́, náŋá má bʋl aá hé cɔɔ nɔ́ŋɔ. Ɓa wɩ wɩ́taŋá bʋ́lɛ́ pá sóójiwa nɔhɔ̃́ ná, káá kɔ kʋɔllɛ dʋŋɔ. Ɛ́ nɛ́ ʋ a ɓa ka Pool mʋ́ zɩ́ sóójizʋ́ɔ́.
44021035	Pool há ísé tɩŋ naŋcolo rʋ́ʋ́ zɩ́ sóójizʋ́ɔ́, nɩkana ná wɩ sáŋɛ́, káá jɔ́ʋ́ ɓʋ́ɩ́; sóójiwa bɔl ká púú cɩ́ɩ́nɛ.
44021036	Ká ɓa tɩŋ aá cáási a bʋlɛ́: "Ɩ́ ɓʋ́ʋ́!"
44021037	Ɓa há mʋ́ɛ́ rɩ́wɔ́ zɛ́ sóójizʋ́ɔ́, Pool bɔ́sɛ́ sóójiwa nɔhɔ̃́ ná bʋlɛ́: "Ŋ wo wɩ́ɩ́ aá bʋl rɛ́?" Ɛ́ nɛ́ sóójiwa nɔhɔ̃́ bɔ́sʋ́ bʋlɛ́: "Ɩɩ́ nɛ Gɩrɛkɛwa liŋó rí?
44021038	Ɛ́ nɛ́ ɩ rá to Ezipiti tɩ́náwa báálɔ ná, há ísé hé nɛsɛ tɛ́sɩ́ɩ́ nyɛ, ká pɛ́ kɛsɛ nɩɓʋ́ʋ́ra bʋ́ɩ́wʋná tɩ́ŋʋ́ tɩɩ mɛ́, a fá zɩ́ baka ɓó?"
44021039	Ɛ́ nɛ́ Pool sɛ́: "Ŋ ká Zuwifi rí, a lɛ Tarsɛ, Silisi tíé; ŋ tɔ́ɔ́ to tɔ́wíé. Ŋŋ́ sʋ́lɩ́ rɛ́, páŋ ŋmɛ́nɔ rɩ́ŋ bʋl wɩ́ɛ́ nɩɛ nyáŋ rɩ́."
44021040	Ʋ pɔ́ʋ́ ŋmɛ́nɔ. Ɛ́ nɛ́ sɩɛ́, Pool zɩ́ cɩ́ naŋcolo daha, ká nyaanɛ nɛ́sɛ nɩɛ ná rɩ́. Ɓa wuu sikli síkísíkí, ká Pool sɩɛ́ púl rʋ́ʋ́ bʋl wɩ́ɛ́, Ebirewa liŋó mí, a bʋlɛ́:
44022001	"Ŋ ánáwa rɩ́rɩ́ŋ aŋbɛlɛ, ɩ́ zesi wɩ́ɩ́ ná ŋ há kené rɩ́ŋ bil pɛ́ɩ́wa, ká láŋ tɩɩ."
44022002	Ɓa há nɩ́ɛ́ rɩ Ebirewa liŋó mí ní Pool bʋ́bʋ́lwɔ́ rɩ́, ɓa ɔ́sɔ́ ké cɩ́m, ká Pool sɩɛ́ bʋ́lwɔ́ rɩ́ bʋlɛ́:
44022003	"Ŋ ká Zuwifi rí, ɓa lʋ́lɩ́ŋ Tarsɛ mɛ́ nɛ́, Silisi tíé; ŋ taŋa wá tɔ́ɔ́ né sɩɛrʋ nɛ́. Á ánáwa kíŋse wuu, Gamalɩyɛl nɛ́ kármɩ́ŋ ŋ zɩ́ŋwɔ́ wérí. Ŋ má fa kéŋ kajáŋa wérí Wɩɩsɛ wɩ́ɛ́ sɩɛrʋ, anɛ ɩ́ má zaa há kéŋ kajáŋa nyɛ nɛ́.
44022004	Ŋ fa ɓʋ́ʋ́sɛ nɩɛ má, Zeezi ŋmɛ́nɔ́ né wɩ́ɛ́, a a ɓa kɛsɛ báála rɩ́ háála vɔsɛ, a kaa mʋ́ hé bɩnajaa mɛ́, ɛ́ wɩ́ɛ́.
44022005	Vʋk"ɔɔsa nɔhɔ̃́ rɩ́ tɔ́ɔ́ nɩhɩɛ̃́sɛ wuu káŋ dáŋsɩ́ɛ́wa nɛ́. Ɓa pʋ́ŋsɛ kɛnnɛ má tɩɩ páŋ rɩ́ŋ kaa mʋ́ Damaasɛ, a pɔ́wɔ́ maábináŋa rɩ́wɔ́ páŋ ŋmɛ́nɔ, rɩ́ŋ kɛsɛ Zeezi laadííre ná há mɩŋ ráŋ, a vɔsɛ kaa ko Zerizalɛmɛ, rɩ́wɔ́ tʋ́rwɔ́.
44022006	"Ŋ há lɛ́ ŋmɛ́nɔ a mʋ́ aá peri Damaasɛ, pʋmmʋzeno oro lɛ́ bána rɩ́, wɔhɔ, a ko cúólíŋ wuu, naasɩ́ balá.
44022007	Ŋ tuwi ɓal tíé, ká nɛ nɛrɔ liŋó há bʋ́lɩ́ŋ rɩ́ bʋlɛ́: 'Sool, Sool, beé rí tɛ ɩ wɩ́wálmɩ́ŋ nyɛ?'
44022008	"Ɛ́ nɛ́ ŋ bɔsɛ: 'Áŋ rɩ́ kɛ́ɩ́, Nyuutɩna?' "Ɛ́ nɛ́ ʋ sɛ́: 'Ŋ nɛ́ ká Nazarɛtɛ Zeezi ná, ɩ háá wálmɛ́.'
44022009	Ŋ rɩ́ nɩɛ ná háá valɛ́ wuu ná pʋmmɔ ná, amá ɓa wɩ liŋó ná há bʋ́lɩ́ŋ rɩ́ é nɩ́ɛ́. "Ɛ́ nɛ́ ŋ sɩɛ́ bɔsɛ: 'Nyuutɩna, ŋ́ a beé?'
44022010	"Nyuutɩna sɛ́: 'Isi mʋ́ Damaasɛ, ráŋ nɛ́ rɩ́wɔ́ mákɩ́ wɩ́ɩ́ ná wuu ɩ há mɔhɛ̃́ rɩ́ɩ́ a.'
44022011	Pʋmmɔ ná há cúólíŋ sɩ́ɛ́, ŋ báá wɩ ráŋ ná; ŋ vállɩ́náŋa nɛ́ cɔ́ŋ nɛ́sɛ mɛ́, a kánɩ́ŋ mʋ́ Damaasɛ.
44022012	"Báálɔ oro má fá mɩŋ ɛ́ tɔ́ɔ́ mɛ́ aá tɩŋ Wɩɩsɛ kíŋse wérí, ɓaá yɩ́rʋ́ Ananɩyasɛ, Damaasɛ Zuwifiwa wuu sʋ́ʋ́ ká nɩtaŋá.
44022013	Ɛ́ báálɔ nɛ́ kóŋ rɩ́, a bʋlɛ́: 'Ŋ maábinɔ́ŋɔ Sool, bel aá ná ráŋ.' Mʋ́l ná tɩɩ tɩɩ mɛ́, rɩŋ sɩ́ɛ́ ná ráŋ, ŋ bel nóú.
44022014	"Ɛ́ nɛ́ ʋ sɛ́: 'Á ánáwa Wɩɩsɛ nɛ́ lɩ́sɩ́ rɩ́ɩ́ zɩ́mʋ́ cólle, rɩ́ɩ́ ná nɩtékétéké ná, ká nʋ́ʋ́ nʋɔ wɩ́bʋlɛ́.'
44022015	Ʋʋ́ já rɩ́ɩ́ ɔ́ʋ́ sɩɛ́da nɛ́ŋ rɛ́, nɩbííne wuu sɩ́ɛ́ mɛ́, a tɛ wɩ́ɛ́ ná wuu ɩ há néé, arɩ́ ɓa ná wuu ɩ há nɩ́ɛ́ sɩɛ́da.
44022016	Mʋ́l néé mí sɩɛ́, ɩ báá kénó tɩkɛ beé? Isi dahá, a yɩ́rɛ hé Nyuutɩna yɩr mɛ́, ká rɩ́wɔ́ kánɩ́ muŋsi nyii mí, rɩ́ɩ́ wɩ́bɔmɔ suúri hé."
44022017	"Ŋ há bɩ́rɛ́ ko Zerizalɛmɛ, a zʋ Wɩcʋɔlɩjɩzeno aá cʋɔlɛ Wɩɩsɛ, ŋ ná Nyuutɩna nyaamɩ́, anɛ duose sɩɛrʋ.
44022018	Ʋ bʋ́lɩ́ŋ rɩ́ bʋlɛ́: 'Pɛ́rmɛ a lɛ Zerizalɛmɛ mɛ́ kɩ́kɛ́lɛ́, bee wɩ́ɛ́ ɓa sɩ́ vɛ sɩɛ́da ná ɩ háá á rɩ́ɩ́ tɛ, ŋ yɩr mɛ́.'
44022019	"Ɛ́ nɛ́ ŋ sɛ́: 'Nyuutɩna, ɓa tɩɩ ɩ́ɔ̃́ rɩ́ŋ ɔ́ɔ́ ɓa kɛsɛ nɩɛ ná há lɛ́ɩ́ dí, a tɔ́ bɩnajaa mɛ́, ká a ɓa zʋ cémejɩɩsɛ, a kɛ́sɩ́wɔ́ ná wuu há lɛ́ɩ́ wɩ́ɛ́ dí, a ŋmasɛ wérí.
44022020	Ká kal ná ɓa há ɓʋ́ Ɩtɩɛnɛ, ɩ sɩɛ́da nɛrɔ, ŋ mɩŋ ráŋ, a pɔ́ nɩɛ ná há ɓʋ́ʋ́, gɛnnɛ mɛ́; a má saŋ bʋlɛ́ rɩ́wɔ́ ɓʋ́ʋ́.'
44022021	"Ɛ́ nɛ́ Nyuutɩna sɩɛ́ bʋ́lɩ́ŋ rɩ́ bʋlɛ́: 'Isi rɩ́ŋ tʋ́mɩ́ dɩbólí, nɩɛ ná há to Zuwifiwa rɩ́.' "
44022022	Ɓa zésí Pool wɩ́bʋlɛ́ wérí, a ko pérú har dɩbʋlɩ́ né. Amá ɓa há kúé nɛ ɛ́ wɩ́ɩ́ é, ɓa dé ŋmaarɛ nɛ́, a bʋlɛ́: "Ɩ́ a rɩ́ báálɔ né nyɩ́ɩ́kɛ tíé nyúú! Ʋ wɩ mɔhɛ̃́ rʋ́ʋ́ mɩŋ dúníé mí."
44022023	Ká ɓa cáási, a pɔ́wɔ́ gɛnnɛ yo nyúú rí, a pa kuŋkulo má yo bána rɩ́.
44022024	Ɛ́ nɛ́ sóójiwa nɔhɔ̃́ ná sɛ́ rɩ́wɔ́ ka Pool zɩ́ sóójizʋ́ɔ́ ná, a pi vɩla, a a rʋ́ʋ́ makɛ wɩ́ɩ́ ná wɩ́ɛ́, ɓa há tɩ́ŋɛ́ a kɔ kʋɔllɛ aá hóú mí.
44022025	Ɓa háá vɔwɛ Pool, ká rɩ́wɔ́ fɩ́rɛ́, ɛ́ nɛ́ ʋ bʋl sóójiwa zɔlɔ nɔhɔ̃́ ná há cɩ́ ráŋ dɩhɩ̃́ a bʋlɛ́: "Ŋmɛ́nɔ mɩ́nɔ́, rɩ́ɩ́wa ŋmɔwɛ nɛrɔ ná há ká Romi tíé nɛrɔ tɩɩ, rɩ ɓa nɛ́ wʋ́ʋ́ sarɩ́ya díé kɛ́rɛ́?"
44022026	Sóójiwa zɔlɔ nɔhɔ̃́ há nɛ́ Pool bɔsɛ́ ná, ʋ mʋ́ɔ́ hé duosi pɔ́wɔ́ wuu nɔhɔ̃́, a bʋlɛ́: "Báálɔ ná ká Romi bíí rí; ɩ sɩɛ́ a ɛrɛ́ rɛ́?"
44022027	Ɛ́ nɛ́ sɩɛ́, sóójiwa nɔhɔ̃́ ná ko bɔsɛ Pool bʋlɛ́: "Bʋl rɩ́ŋ nɛ yá, ɩ ká Romi bíí rí?" Pool sɛ́: "Óó."
44022028	Rɩ sóójiwa nɔhɔ̃́ ná sɛ́: "Meéwíkana nɛ́ ŋ túŋ, ká a Romi nɛ́ŋ." Ɛ́ nɛ́ Pool sɛ́: "Ŋ é kɔ́ʋ́, ŋ lʋlɛ́ mɛ́ wuu ní."
44022029	Kɩ́kɛ́lɛ́, rɩ nɩɛ ná há cɩ́nɛ́ rɩ́wɔ́ ŋmɔwɛ Pool, túó lɛ, ká héwíŋ ka sóójiwa nɔhɔ̃́ ná má, ʋ há ɛ́ɛ́ ɓa ka Pool vɔwɛ, ká ʋ nɛ rʋʋ ká Romi bíí wɩ́ɛ́.
44022030	Tɔ́ɔ́ há pʋ́lɛ́, sóójiwa nɔhɔ̃́ ná jɩ́ja rʋ́ʋ́ zɩŋ wɩ́ɩ́ ná tɩɩ tɩɩ wɩ́ɛ́ Zuwifiwa háá jɛɛ́ rɩ́wɔ́ ɓʋ́ Pool, ʋ ɔ́ɔ́ ɓa púrú tá, ká ʋ yɩ́rɛ Wɩɩsɛ vʋk"ɔɔsa nɩhɩɛ̃́sɛ, rɩ́ Zuwifiwa sɩ́dííre hé náŋá mɛ́; ká ʋ a Pool tuwi, a ko cɩ́ŋwɔ́ sɩ́sɩ́ɛ́nnʋ́wa.
44023001	Pool bel Zuwifiwa sɩ́dííre ná cúrútútú ká bʋlɛ́: "Ŋ aŋbináŋa, ŋ áŋ wɩ́ɛ́ wuu rɩ́ sapʋmmɩ́ nɛ́ Wɩɩsɛ sɩ́ɛ́ mɛ́, a kaa ko aá lɛ zaa mɛ́."
44023002	Ɛ́ nɛ́ vʋk"ɔɔsa nɔhɔ̃́ Ananɩyasɛ sɛ́ nɩɛ ná há mɩ́nʋ́ laka, rɩ́wɔ́ ŋmɔ́wʋ́ nʋɔ mɛ́.
44023003	Ɛ́ nɛ́ Pool bʋ́lʋ́ rɩ́ bʋlɛ́: "Wɩɩsɛ sɩ́ ŋmɔ́wɩ́, ɩ ká zebʋ́kɛ rɛ́! Ɩ kénó rɩ́ɩ́ pi Wɩɩsɛ kíŋse ní díŋ sarɩ́ya, ká aá zɔkɛ ɛ́ kíŋse mí, a bʋlɛ́ rɩ́wɔ́ ŋmɔ́wɩ́ŋ!"
44023004	Pool laka nɩcɩ́nɛ ná bʋ́lʋ́ rɩ́ bʋlɛ́: "Wɩɩsɛ vʋk"ɔɔsa nɔhɔ̃́ nɛ́ ɩ tʋksɛ?"
44023005	Ɛ́ nɛ́ Pool sɛ́: "Aŋbináŋa, ŋ wɩ ɛ̃ rɩ́ vʋk"ɔɔsa nɔhɔ̃́ nɛ́; rɩŋ fa ɩ́ɔ̃́ rɛ́, ŋ wɩ ɛ́ɛ́ bʋl; bee wɩ́ɛ́ ɓa pʋ́ŋsɔ́ bʋlɛ́: 'Ɩ wɩ mɔhɛ̃́ rɩ́ɩ́ bʋl bɔ́ŋbɔ́ŋ cáásɩ́ tɔ́ɔ́ kuóro.' "
44023006	Pool há ɩ́ɔ̃́ zɩŋ rɩ́ nɩciké ná náŋá ká Sadɩsɩɛ̃wa, ká náŋa má a Farɩzɩɛ̃wa, ɛ́ nɛ́ ʋ ɓɔ́ʋ́ liŋó, a bʋl nɩɛ ná rɩ́ bʋlɛ́: "Ŋ ká Farɩzɩɛ̃ rɛ́, ŋ lʋlla má Farɩzɩɛ̃wa. Ŋ há sáŋɛ́ laa dí, rɩ sʋsɛ wúóló bɩrɛ aá isi wɩ́ɛ́ nɛ́, ɓa kánɩ́ŋ rɩ́wɔ́ díŋ sarɩ́ya."
44023007	Ʋ há bʋ́l ɛ́, kapɔsɛ zʋ́ Farɩzɩɛ̃wa rɩ́ Sadɩsɩɛ̃wa pɛ́kɛ, a káŋwɔ́ púl ná caksɛ bɛllɛ.
44023008	Sadɩsɩɛ̃wa é sɛ́, rɩ nɛrɔ sʋ́wɔ́, ʋ báá wɩ wuo bɩrɛ aá isi; rɩ́ malɩ́kawa toó, kaŋtɔmɔ toó, lɛlɛ má toó; ká Farɩzɩɛ̃wa má sɛ́, ɓa nyáŋ nyɛ wuu ní mɩnɛ́.
44023009	Tɩ́ŋtɔ́ɛ́ zúkó, Wɩɩsɛ kɛŋzɩnna náŋa má há mɩŋ Farɩzɩɛ̃wa har, ɓa má isi a pɛ́wɔ́ mɛ́ bʋlɛ́: "Á wɩ báálɔ né wɩ́tɔ́k wuu néé; nyɛ mɛ́ leeɓoŋ ní bʋ́lʋ́ rɩ́, ɛ́ rá má malɩ́ka nɛ́."
44023010	Nɛsɛ de ɔsɛ aá zuki wuu. Sóójiwa nɔhɔ̃́ ná fɩ́fá rɩ́ nɩɛ ná háá ka Pool cɔ́nnɛ; ɛ́ nɛ́ ʋ a sóójiwa tuwi ka Pool, a kaa bɩrzɛ́ sóójizʋ́ɔ́.
44023011	Ɛ́ tɔ́ɔ́ há pʋ́lɛ́, Nyuutɩna túwó bʋl Pool rɩ́ tɩ́taŋ a bʋlɛ́:"Dí nyamma, ɩ há bʋ́lɩ́ŋ wɩ́ɛ́ ɛ́ Zerizalɛmɛ mɛ́, ʋ mɔhɔ̃́ rɩ́ɩ́ bʋ́lɩ́ŋ wɩ́ɛ́ Romi má mɛ́ ɛ́ nɛ́."
44023012	Tɔ́ɔ́ há pʋ́lɛ́, Zuwifiwa náŋa vʋ́ʋ́rɔ́; a ŋmɩ́ɛ́sɛ bʋlɛ́: "Raá nɛ́ wɩ Pool ɓʋ́ɛ́, á wɩ ɓɩɛ́ dí, a wɩ nyií nyɔ; rɩ ɛ́ rá, rɩ́ Wɩɩsɛ zɔ́krá."
44023013	Ɓa nɩɛ ná há vʋ́ʋ́rɛ́ ɛ́ vʋʋrɛ́, ɓa kɩ nɩɛ mɛɛ́sɛllɛ.
44023014	Ɛ́ nɛ́ ɓa isi mʋ́ ná vʋk"ɔɔsa nɩhɩɛ̃́sɛ rɩ́ tɔ́ɔ́ nɩhɩɛ̃́sɛ, a bʋl pɔ́wɔ́ bʋlɛ́: "Á vʋ́ʋ́rɔ́ rɛ́, a ŋmɩ́ɛ́sɛ bʋlɛ́: ' Raá wɩ Pool ɓʋ́ɛ́, á wɩ ɓɩɛ́ dí.'
44023015	Ɛ́ wɩ́ɛ́, ɩ́ rɩ́ Zuwifiwa sɩ́dííre isi mʋ́l néé mí, a mʋ́ ná sóójiwa nɔhɔ̃́ ná, ɩ́ bʋl rɩ́ɩ́waá já rɩ́ɩ́wa ɔsɛ dí Pool sarɩ́ya nɛ́, rʋ́ʋ́ kánʋ́ bɩrkóíwa sɩ́ɛ́; ká ráá má pɔ́ wérí, rʋʋ́ ko, ráá kɛ́rɛ ŋmɔwɛ ɓʋ́."
44023016	Pool nátoló bio fa mɩŋ ráŋ, a nɛ ɛ́ vʋʋrɛ́. Ɛ́ nɛ́ ʋ mʋ́ sóójizʋ́ɔ́, a bʋl pá Pool.
44023017	Ɛ́ nɛ́ Pool yɩ́rɛ sóójiwa zɔlɔ nɔhɔ̃́, a bʋ́lʋ́ rɩ́ bʋlɛ́: "Ka báwie né mʋ́ɩ́wa nɔhɔ̃́ rɩ́, ʋ kéŋ wɩ́ɩ́, aá bʋ́lʋ́ rɩ́."
44023018	Sóójiwa zɔlɔ nɔhɔ̃́ ná ka báálɔ ná mʋ́wɔ́ nɔhɔ̃́ rɩ́, a bʋlɛ́: "Pool ná há mɩŋ bɩnajaa mɛ́ nɛ́ tʋ́mɩ́ŋ, rɩ́ŋ ka báálɔ né ko; rʋ́ʋ́ kéŋ wɩ́ɩ́ rɛ́ aá bʋ́lɩ́ rɩ́."
44023019	Sóójiwa nɔhɔ̃́ ná ka Pool nátoló bio ná nɛ́sɛ mɛ́, a kaa kɛkɛ nɩɛ mɛ́, ká bɔ́sʋ́ bʋlɛ́: "Bee wɩ́ɩ́ rɛ́ ɩ ka aá ja rɩ́ɩ́ bʋ́lɩ́ŋ rɩ́?"
44023020	Ɛ́ nɛ́ ʋ sɛ́: "Zuwifiwa tʋ́ŋ nʋɔ mɛ́ rɩ́wɔ́ ko sʋ́lɩ́, rɩ́ɩ́ cíé ka Pool kówó sɩ́dííre sɩ́ɛ́, ká bʋlɛ́ ɓaá já rɩ́wɔ́ ɔsɛ dúú sarɩ́ya nɛ́.
44023021	Sɩɛ́ sɩ́wɔ́ láá dí. Ɓa nɩɛ kɩ mɛɛ́sɛllɛ, a ŋmɩ́ɛ́sɛ bʋlɛ́ ɓa wɩ ɓɩɛ́ dí, a wɩ nyií nyɔ, rɩ ɓa nɛ́ wɩ Pool ɓʋ́ɛ́. Mʋ́l néé mí sɩɛ́, ɓa kéŋwó tɩɩ a féŋsi ŋmɛ́nɔ mɛ́, aá dɛ́llʋ́, rɩɩ pɔ́ʋ́ ŋmɛ́nɔ rʋ́ʋ́ kúko, rɩ́wɔ́ ɓʋ́ʋ́."
44023022	Sóójiwa nɔhɔ̃́ ná zésú tenni ká bʋlɛ́: "Sɩ́ ló rí nɛ́ŋ wuu nɛ wɩ́ɩ́ né, ɩ há bʋ́lɛ́ páŋ wɩ́ɛ́." Ká púú tá, ʋ col.
44023023	Ɛ́ nɛ́ sóójiwa nɔhɔ̃́ ná yɩ́rɛ sóójiwa zɔlɔwa nɩhɩɛ̃́sɛ ná bɛllɛ, a bʋ́lwɔ́ rɩ́ bʋlɛ́: "Ɩ́ lɩ́sɛ sóójiwa zɔwɛllɛ, a lɩ́sɛ zákzɩ́nna mɛɛ́sɩbotoro rɩ́ fí, a lɩ́sɛ hɛyoore má zɔwɛllɛ, rɩ́ɩ́wa isi tɩ́taŋ bɩ́ŋbɩlɩ́ nɛ́mɛ́ cɛ́rɛ, a mʋ́ Sezaare.
44023024	Ɩ́ ja záksɛ, rɩ́ Pool má zɛ́, rɩ́ɩ́wa kánʋ́ va wérí, a kaa mʋ́ pá kʋ́máŋdá Feliksi."
44023025	Ká ʋ pʋ́ŋsɛ kɛnɔ, rɩ́wɔ́ kaa mʋ́ pá Feliksi, a bʋlɛ́:
44023026	Ŋ Kulodi Lɩsɩyasɛ nɛ́ pʋ́ŋsɛ kɛnɔ né a pɛ́ɩ́, nɩpiŋo kʋ́máŋdá Feliksi; ŋŋ́ cʋ́ɔ́lɩ́!
44023027	Báálɔ né ní Zuwifiwa ka, aá ja rɩ́wɔ́ ɓʋ́. Ŋ sɩɛ́ nɩ́ɔ́ rʋʋ ká Romi bíí rí, ɛ́ nɛ́ ŋ lɩ́sɛ sóójiwa, á mʋ́ lɔ́ʋ́ ɓa nɛ́sɛ mɛ́.
44023028	Ŋ há wɩ wɩ́ɩ́ ná há tɛ ɓaá ja rɩ́wɔ́ ɓʋ́ʋ́ ɛ̃, ŋ ɔ́ɔ́ ɓa kánʋ́ mʋ́wɔ́ sɩ́dííre sɩ́ɛ́.
44023029	Ɛ́ báálɔ bílú nʋʋsɛ ɓa sɩ́ɛ́ mɛ́, ŋ ná rʋʋ wɩ wɩ́ɩ́ zɔ́kɛ́ mɔ ɓʋ́ɩ́, a mɔ rɩ́wɔ́ kánʋ́ tɔ́ bɩnajaa mɛ́; amá ɓa tɩɩ kíŋse wɩ́ɛ́ nɛ́ ɓa kaa cɩ́nʋ́ mɛ́.
44023030	Ká ŋ nɛ rɩ ɓa féŋsó aá jɔ́ʋ́, ɛ́ nɛ́ ŋ sɩ́wɔ́ kánʋ́ tʋosi kóí rí, a makɛ rɩ́ nɩɛ ná há cɩ́nʋ́ mɛ́, tɩɩ tɩŋ kóí laka, a mákʋ́ wɩ́zɔkɩ́. ((Wɩɩsɛ sɩ́ pɛ́ɩ́ mɛ́.))
44023031	Sóójiwa ná ɓɩɛ́na isi ka Pool, anɛ ɛ́ ɓa nɔhɔ̃́ há sɛ́; a va tɩ́taŋ ná mʋ́ peri Aŋtipatiri.
44023032	Tɔ́ɔ́ pʋl, sóójiwa ná háá va naasɛ mɛ́, bɩrmʋ́ sóójizʋ́ɔ́, ká zákzɩ́nna ná dʋŋɔ ka Pool daarɛ col.
44023033	Ɓa mʋ́ peri Sezaare, a lɩ́sɛ kɛnɔ ná pá kʋ́máŋdá Feliksi, a pi Pool má hóú nɛ́sɛ mɛ́.
44023034	Kʋ́máŋdá Feliksi lá kɛnɔ karmɛ, ká bɔsɛ Pool ʋ há lɛ́ dɩtɩ́llɛ ná mɛ́; ʋ há nɩ́ɛ́ rɩ Pool lɛ́ Silisi ní,
44023035	ʋ sɛ́: "Nɩɛ ná há cɩ́nɩ́ mɛ́, ɓa nɩ́ɩ́ kué rɩ́ŋ sɩɛ́ bɔ́sɩ́ arɩ́ wɩ́ɛ́." Ká a ɓa ka Pool zʋʋ hé jaa ná kuóro Erodi há sɔ́ɛ́ sɩɛrʋ, a pɔ́ʋ́ mɛ́ wérí.
44024001	Tápʋlɛ bɔmmʋ́ɔ́ há dáárɛ́, Wɩɩsɛ vʋk"ɔɔsa nɔhɔ̃́ Ananɩyasɛ ísó ko Sezaare, ʋ rɩ́ nɩhɩɛ̃́sɛ bamma, arɩ́ wɩ́laazɩnnɔ bɩbar oro, ɓaá yɩ́rʋ́ Tertiliisi, ɓa zʋ́ kʋ́máŋdá Feliksi rɩ́, a bʋlɛ́ rɩ́ ɓa kéŋ wɩ́ɩ́ rɛ́ cɩ́ Pool mí.
44024002	Ɓa yɩ́rɛ Pool ʋ zʋ. Tertiliisi sɩɛ́ la sɩ́ɛ́ a máŋsɛ Pool wɩ́zɔkɩ́. Ʋ sɛ́: "Nɩwero Feliksi, ɩ yɩ́r mɛ́ nɛ́, á ké tɛŋfɩ́ɛ́l sɩɛrʋ; ɩ zɩmɛ́ má wɩ́ɛ́ nɛ́, á tíé wɩ́ɛ́ wuu bɩ́rsɛ, a a wérí,
44024003	ɩ sɩɛ́ há á wɩ́were ná aá párá kál wuu, dɩhɛ̃́ wuu mí wɩ́ɛ́, áá bárkɩ́ kɩ́ŋkáŋ.
44024004	Ŋ waá ja rɩ́ŋ bʋl wɩ́ɛ́ dáánɛ, a zɔ́kɩ́ tɛ́ŋ. Ŋ sɩɛ́ sʋ́lɩ́, ɩ há ká sawértɩ́ŋ, rɩ́ɩ́ zésírá mʋɔ́, a nɩ́rá wɩ́ɩ́ mʋ́l.
44024005	"Á kɩ́ɛ́lɔ́ rɩ báálɔ né ká tɔ́zɔ́krʋ́ rɛ́, a yiki Zuwifiwa aá hé náŋá mɛ́, ráŋ ná ɓa há mɩnɛ́, dúníé wuu mí; ʋ nɛ́ ká Nazarɛtɛ karmɛ́ tɩ́náwa nɔhɔ̃́ má.
44024006	Ʋ fa díŋrá Wɩcʋɔlɩjɩzeno bírse, ɛ́ nɛ́ á kánʋ́. ((Á faá já ráá dúú sarɩ́ya arɩ́ ɛ́ há cɛ́rɛ́ á kíŋse mí.
44024007	Amá sóójiwa nɔhɔ̃́ Lɩsɩyasɛ kúó, a hé dóé ká lɔ́ʋ́, á nɛ́sɛ mɛ́.
44024008	Ká sɩɛ́ bʋlɛ́ nɩɛ ná há cɩ́nʋ́ mɛ́ kóí rɩ́.)) Rɩɩ nɛ́ bɔ́sɛ́ báálɔ né, ɩ tɩɩ sɩ́ ná rɩ wɩ́ɩ́ ná á há kené cɩ́nʋ́ mɛ́, ká taŋá rɛ́."
44024009	Ɛ́ nɛ́ Zuwifiwa isi pɛ́, a bʋlɛ́ Tertiliisi wɩ́bʋlɛ́ ná ká taŋá nɛ́.
44024010	Kʋ́máŋdá pá Pool ŋmɛ́nɔ rʋ́ʋ́ bʋl wɩ́ɛ́; ɛ́ nɛ́ ʋ sɛ́: "Ŋ ɩ́ɔ̃́ rɩ́ɩ́ ká tɔ́ɔ́ né nɩɛ wuu sarɩ́yadír, ʋ bɩŋsɛ káŋ; ɛ́ nɛ́ tɛ, ŋ baŋcɩla waá yo, rɩ́ŋ cɩ́nɩ́ sɩ́ɛ́ a bʋl wɩ́ɛ́ láŋ tɩɩ.
44024011	Bɔsɛ nɩɛ ná, ŋ há mʋ́ Zerizalɛmɛ rɩ́ŋ cʋɔlɛ Wɩɩsɛ, ʋ ha wɩ tápʋlɛ fí rí bɛllɛ kɛ.
44024012	Nɩɛ nyáŋ wɩ́ŋ néé rɩŋ zʋ́ Wɩcʋɔlɩjɩzeno, aá tɔ tɩ́ŋtɔ́ɛ́ rɩ́ nɛ́ŋ wuu, ɓa wɩ́ŋ néé rɩŋ yíkí nɩɛ hé náŋá mɛ́, ɓa cémejɩɩsɛ sɩɛrʋ dɩhɩ̃́ wuu.
44024013	Ɓa sɩɛ́ wɩ wɩ́ɩ́ ná tɩɩ ɓa há kené cɩ́nɩ́ŋ mɛ́, wuo makɛ aá pɛ́ɩ́.
44024014	Amá ŋ é há kéŋ wɩ́ɩ́ ná aá bʋ́lɩ́ rɩ́ nɛ́ ká: 'Ŋŋ́ cʋ́ɔ́lɩ́rá naabálwa Wɩɩsɛ nɛ́, aá tɩŋ wɩcʋ́ɔ́lɩ́ŋmɛ́ŋfɛlɔ ná ɓa há sʋ́ʋ́ ká nyɩɛrʋ ŋmɛ́nɔ. Amá ŋ lá wɩ́ɛ́ ná wuu ɓa há pʋ́ŋsɛ Wɩɩsɛ kíŋse kɛnnɛ sɩɛrʋ, arɩ́ Wɩɩsɛ wɩ́laabʋlla kɛnnɛ sɩɛrʋ wuu dí.
44024015	Ŋ kéŋ yɩɛla rɩ Wɩɩsɛ sɩ́ a rɩ́ sʋsɛ bɩr"isi, nɩbíwere rɩ́ nɩbíbɔmɔ wuu. Ɓa má tɩɩ kéŋ ɛ́ yɩɛla rɛ́.
44024016	Ɛ́ nɛ́ tɛ, ŋ fɩ́fɩ́kɩ́ŋ tɩɩ kál wuu, rɩ́ŋ sabɩɩna sɩ́ nyɔ́rkʋ́, Wɩɩsɛ sɩ́ɛ́ mɛ́, arɩ́ nɩbííne sɩ́ɛ́ mɛ́.'
44024017	"Ŋ há lɛ́ Zerizalɛmɛ mɛ́ a dáánɛ bɩŋsɛ ɓɩkáná, ŋ bɩ́rɔ́ ka meéwíé ko ráŋ, rɩ́ŋ sáŋɩ́ŋ dunɩɛ mɛ́, ká ɔsɛ vʋka pá Wɩɩsɛ.
44024018	Ɛ́ nɛ́ ɓa ko zʋʋ náŋ Wɩcʋɔlɩjɩzeno sɩɛrʋ, rɩŋ faá ɔsɛ busummʋ́ʋ́rɛ vʋk. Nɩkáná wɩ́ŋ mɛ́ tɩ́ŋɛ́ zʋ ráŋ, ŋ wɩ nɩɛ má wálmɛ́.
44024019	Amá Azi dɩtɩ́llɛ Zuwifiwa bamma rɩ́ fa mɩŋ ráŋ; ɛ́ nɩɛ nɛ́ fa mɔhɛ̃́ rɩ́wɔ́ ko cɩ́nɩ́ sɩ́ɛ́ rɛɛ́, a makɛ wɩ́ɩ́ ná ɓa há kéné cɩ́nɩ́ŋ mɛ́, rɩ ɓa nɛ́ ná wɩ́ɩ́.
44024020	Rɩ nɩɛ nyáŋ há cɩ́ rɛɛ́ má nɛ́ néé, rɩŋ á wɩ́ɩ́ zɔkɛ, ɓa há keníŋ lɛ Zuwifiwa sɩ́dííre sɩ́ɛ́ tɛ́ŋ ná mɛ́, ɩ lo rɩ́wɔ́ makɛ.
44024021	Wɩ́ɩ́ ná balá ŋ há cɩ́ŋwɔ́ sɩ́ɛ́ mɛ́ a cáási bʋl nɛ́ ká: 'Ŋ lɔ́ɔ́ dí rɩ nɩsʋsɛ wúóló bɩrɛ aá isi.' Ɛ́ wɩ́ɛ́ nɛ́ ɩ́ zaa kánɩ́ŋ lɩ́ɩ́wa sɩ́ɛ́, rɩ́ɩ́wa díŋ sarɩ́ya."
44024022	Feliksi ɛ̃ ŋmɛ́ŋfɛlɔ ná, Pool há mɩ́nʋ́ mɛ́ wɩ́ɛ́ wérí. Ɛ́ nɛ́ ʋ yiki sarɩ́ya hé kal nɔ́ŋɔ, ká bʋlɛ́: "Sóójiwa nɔhɔ̃́ Lɩsɩyasɛ nɩ́ɩ́ kué, rɩ́ŋ zɩ́mɩ́wa wɩ́ɩ́ né pɛ́ɩ́wa."
44024023	Ká bʋlɛ́ sóójiwa zɔlɔ nɔhɔ̃́ nɔ́ŋɔ ka Pool zʋʋ tɔ́ bɩnajaa mɛ́; ká taŋa lo rʋ́ʋ́ tɩ́llʋ́ tɩɩ mʋɔ́wa, a lo rʋ́ʋ́ naŋnɔ́ŋsɛ má zʋ́ʋ́ rɩ́, aá sáŋʋ́ mɛ́.
44024024	Tápʋlɛ mʋɔ́ há dáárɛ́, Feliksi rɩ́rʋ́ háálɔ Dirisili, Zuwifiwa toló, kúó. Feliksi tʋŋ ɓa mʋ́ yɩ́rɛ́ Pool, ʋ ko. Pool ko máŋsɛ Zeezi Kirisi laadí wɩ́ɛ́, ʋ zesi.
44024025	Amá Pool há kúé aá bʋl wɩ́were ɛɛ wɩ́ɛ́, rɩ́ wóllí tɩɩ kanɛ́, arɩ́ sarɩ́ya ná háá kúé é wɩ́ɛ́, héwíŋ kéŋ Feliksi. Ɛ́ nɛ́ ʋ sɛ́: "Mʋ́l néé mí, cúcol. Rɩŋ kúó ná tɛ́ŋ, rɩ́ŋ baa yɩ́rɩ́."
44024026	Ʋ bɩ́ɩ́nɔ́ rɩ Pool sɩ́ pɔ́ʋ́ meéwíé ká rʋ́ʋ́ púú tá; ɛ́ yɩɛla nʋ́ʋ́ ka, a a ɓa yɩ́rɛ Pool, ʋ vaá kóú rɩ́, ɓa bɩ́bɛ bɩsɛ.
44024027	Ʋ ɛ́ déŋdéŋ, bɩŋsɛ bɛllɛ daarɛ, ká Pɔrsɩ Fesitiisi ko la kʋ́máŋdá Feliksi nyúú mí. Feliksi sɩɛ́ há có rʋʋ ɔ́ɔ́ tɔrɛ Zuwifiwa sɩɛrʋ, ʋ ló Pool bɩnajaa mɛ́ ráŋ.
44025001	Fesitiisi há kué a tápʋlɛ botoro Sezaare mí, ʋ lɩ́ɔ́ mʋ́ Zerizalɛmɛ.
44025002	Ráŋ nɛ́ Wɩɩsɛ vʋk"ɔɔsa nɩhɩɛ̃́sɛ rɩ́ Zuwifiwa nɩhɩɛ̃́sɛ sɩɛ́ isi kóú sɩ́ɛ́, a máŋsɛ Pool wɩ́zɔkɛ́ pɔ́ʋ́.
44025003	Ká ɓa sʋl Fesitiisi, rʋ́ʋ́ lo rí Pool ko Zerizalɛmɛ, bee wɩ́ɛ́ ɓa vʋ́ʋ́rɔ́ rɩ́wɔ́ pɔ́ ŋmɛ́nɔ mɛ́, rʋʋ́ kó, rɩ́wɔ́ ɓʋ́ʋ́.
44025004	Ɛ́ nɛ́ Fesitiisi sɛ́ Pool mɩŋ bɩnajaa mɛ́, Sezaare mí, rʋ́ʋ́ waá dáánɛ ká rʋ́ʋ́ tɩɩ bɩrmʋ́ ráŋ.
44025005	Ká bʋl pɔ́wɔ́ bʋlɛ́: "Ɩ́ a rɩ́ nɩhɩɛ̃́sɛ tɩ́ŋɩ́ŋ mɛ́ mʋ́ Sezaare; rɩ báálɔ ná á wɩ́ɩ́ zɔkɛ, rɩ́wɔ́ makɛ."
44025006	Fesitiisi ké ráŋ peri tápʋlɛ córí rí fíwa, ká bɩrmʋ́ Sezaare. Tɔ́ɔ́ pʋl, ʋ lɩɩ ké sarɩ́yadɩdíí, ká bʋlɛ́ rɩ́wɔ́ ka Pool ko.
44025007	Pool há kúé, Zuwifiwa ná há lɛ́ Zerizalɛmɛ ko, ɓa túó peri a kílú, a cesi wɩ́piŋe ɓɩkana, Pool há ɛ́ɛ́ zɔkɛ, ká wʋ́ɔ́ há cɩ́ ɛ́wa a taŋá wuó makɛ.
44025008	Pool lɩ́sɛ nʋʋsɛ rʋ́ʋ́ lɔ́ʋ́ tɩɩ a bʋlɛ́: "Ŋ wɩ wɩ́ɩ́ ɛ́ɛ́ zɔkɛ Zuwifiwa naabálwa kíŋse mí, ŋ wɩ wɩ́ɩ́ ɛ́ɛ́ zɔkɛ Wɩcʋɔlɩjɩzeno mí, ŋ wɩ wɩ́ɩ́ ɛ́ɛ́ zɔkɛ Romi kuózeno má mɛ́."
44025009	Fesitiisi má há có rʋʋ ɔ́ɔ́, rɩ́ Zuwifiwa sɩɛrʋ tɔ́rʋ́ nyúú, ʋ sɩɛ́ bɔsɛ Pool a bʋlɛ́: "Ɩ sɩ́ mʋ́ Zerizalɛmɛ rɩ́wɔ́ díí wɩ́ɩ́ né sarɩ́ya ráŋ, ŋ sɩ́ɛ́ mɛ́?"
44025010	Ɛ́ nɛ́ Pool sɛ́: "Kuózeno, sarɩ́yadɩdíí ní ŋ cɛ́, rɛɛ́ nɛ́ mɔhɛ̃́ rɩ́wɔ́ díŋ sarɩ́ya. Ŋ wɩ wɩ́bɔ́ŋ ɛ́ɛ́ caasɛ Zuwifiwa, ɩ tɩɩ ɛ̃ ɛ́ mɛ́ wérí.
44025011	Rɩŋ nyɔ́rkɛ wɩ́ɩ́ é mí rí, rɩ́ŋ wɩ́zɔkɩ́ mɔ rɩ́wɔ́ ɓʋ́ŋ, ŋ wɩ sʋʋ́ vɛ. Amá rɩ ɓa wɩ́ɛ́ ná ká nyɩ́ɛ́nnɛ́ rɛ́, ɓa nyɛ aá héŋ mí é, nɛ́ŋ toó a píŋ aá héwó nɛ́sɛ mɛ́. Romi kuózeno nɩ́ɩ́ dé díŋ sarɩ́ya."
44025012	Ɛ́ nɛ́ Fesitiisi isi nóú cɩ́cáána, ká bʋlɛ́: "Ɩ sɩ́ Romi kuózeno nɩ́ɩ́ díí sarɩ́ya, ɩ sɩɛ́ mʋ́ʋ́ rɩ́ɩ́ nɛ́."
44025013	Ʋ ɛ́ wɩ dáánɛ́, ká kuóro Agiripa rɩ́ Berenisi isi ko Sezaare, rɩ́wɔ́ bɔ́llɛ kʋ́máŋdá fɛlɔ Fesitiisi.
44025014	Ɓa há ké ráŋ aá dáánɛ, Fesitiisi bʋ́l Pool wɩ́ɛ́ pá kuóro Agiripa, a bʋlɛ́: "Báálɔ oro rí Feliksi a ɓa kaa tɔ́ bɩnajaa mɛ́, ʋ ha mɩŋ ráŋ.
44025015	Ŋ há mʋ́ Zerizalɛmɛ, Wɩɩsɛ vʋk"ɔɔsa rɩ́ Zuwifiwa nɩhɩɛ̃́sɛ ísó cɩ́nʋ́ mɛ́, a sʋ́lɩ́ŋ, rɩ́ŋ dúú sarɩ́ya, a pi dɩtɔk cɩ́ɩ́nʋ́.
44025016	"Ɛ́ nɛ́ ŋ bʋ́lwɔ́ rɩ́ bʋlɛ́: 'La sɩ́ɛ́ dí nɛrɔ sarɩ́ya a yóú, ká nɩɛ ná há cɩ́nʋ́ mɛ́, ha wɩ kúé bílwó nʋʋsɛ, rʋ́ʋ́ bʋl lɔ́ʋ́ tɩɩ gúl, ʋ ɛ́ to Romi nɩɛ wɩ́"aamalɩ́.'
44025017	Ŋ rɩ́wɔ́ nɛ́ sɩɛ́ kó rɛɛ́. Ŋ wɩ kené ziemi, ká tɔ́ɔ́ pʋl ŋ ké sarɩ́yadɩdíí, ká a ɓa ka ɛ́ báálɔ ko.
44025018	Nɩɛ ná há cɩ́nʋ́ mɛ́ há kúé, ŋ bɩɩnɛ wɩ́zɔkɛ́ ná ɓa háá bʋ́l cáásʋ́, ɓa wʋ́ɔ́ balá má bʋ́lɛ́ hóú rɩ́.
44025019	Ɓa tɩɩ wɩcʋɔ́llɛ ŋmɛ́nɔ wɩ́ɛ́ dʋŋɔ nɛ́, ɓa rɩ́rʋ́ kaá pɔsɛ náŋá, arɩ́ báálɔ oro ɓaá yɩ́rʋ́ Zeezi, há sʋ́wɛ́ ká Pool sʋ́ʋ́ wómmó wɩ́ɛ́.
44025020	Ŋ wɩ́ŋ háá a ɛ́, káá dí ɛ́ wɩ́ɛ́ duduusi sarɩ́ya ɛ̃. Ɛ́ nɛ́ ŋ bɔsɛ Pool, rʋʋ nɛ́ có rʋ́ʋ́ kánʋ́ wɩ́ɩ́ ná mʋ́ Zerizalɛmɛ rɩ́wɔ́ dúú sarɩ́ya ráŋ.
44025021	Amá Pool wɩ sáŋɛ́. Ʋ sɛ́ rɩ́wɔ́ lo rʋ́ʋ́ ké bɩnajaa mɛ́, rɩ́ kuózeno tɩɩ nɩ́ɩ́ kóó dúú sarɩ́ya. Ɛ́ nɛ́ ŋ sɛ́ rɩ́wɔ́ bíbélú mí, rɩŋ kúó ná ŋmɛ́nɔ, rɩ́ŋ a rʋ́ʋ́ mʋ́ kuózeno rɩ́."
44025022	Ɛ́ nɛ́ Agiripa bʋl Fesitiisi rí: "Ŋ có rɩ́ŋ má tɩɩ zesi ɛ́ báálɔ wɩ́ɛ́ rɛ́." Ɛ́ nɛ́ Fesitiisi sɛ́: "Ɩ cíé sɩ́ nʋ́ʋ́ wɩ́bʋlɛ́."
44025023	Tɔ́ɔ́ sɩɛ́ pʋl, Agiripa rɩ́ Berenisi isi káŋwɔ́ tɩɩ píŋ píŋ, a mʋ́ zʋ sarɩ́yadíírijaa. Sóójihɩɛ̃́sɛ rɩ́ tɔ́ɔ́ nɩpiŋe má kúó zʋ ráŋ. Ká Fesitiisi tɛ ŋmɛ́nɔ, ɓa mʋ́ ka Pool ko.
44025024	Ɛ́ nɛ́ sɩɛ́ ká Fesitiisi sɛ́: "Kuóro Agiripa, ɩ́ nɩɛ nyáŋ wuu há mɩŋ rɛɛ́ a súúrírá mɛ́, ɩ́ ná báálɔ né: Ʋ mɛ́ nɛ́ Zuwifiwa wuu isi cɛ́, ɓa ná há lɛ́ Zerizalɛmɛ, rɩ́ rɛɛ́ nɩɛ wuu. Ʋ wɩ́ɛ́ nɛ́ ɓa kaa kóŋ rí, ká cáási bʋlʋ́ mɔhɔ̃́ rɩ́wɔ́ lɩ́sʋ́ mɩɩsɛ.
44025025	Ŋ é tɩɩ wɩ wɩ́ɩ́ néé rʋʋ ɔ́ɔ́, a mɔ rɩ́wɔ́ ɓʋ́ʋ́. Amá ʋ tɩɩ nɛ́ há sʋ́lɛ́ rʋ́ʋ́ mʋ́ kuózeno sɩ́ɛ́, rɩ́wɔ́ dúú sarɩ́ya, ŋ sɩɛ́ já rɩ́ŋ tɔ́ʋ́ rʋ́ʋ́ mʋ́ ráŋ nɛ́.
44025026	Ŋ wɩ Pool wɩ́ɩ́ ná tɩɩ tɩɩ ŋ há sɩ́ pʋ́ŋsɛ bʋl kuózeno rɩ́ ɛ̃; ɛ́ nɛ́ ŋ a ʋ kóí sɩ́ɛ́, kuóro Agiripa, ɩ rɩ́ nɩɛ ná wuu rɩ́, rɩ́ɩ́ bɔ́sʋ́, ká rɩ́ŋ má ná wɩ́ɩ́, a pʋ́ŋsɛ pá kuózeno.
44025027	Nɩcʋ́lwɩ́ɩ́ rɩ́ ká, ɩ há tá bɩnajaa nɛrɔ rʋ́ʋ́ mʋ́ kuózeno rɩ́, ká wʋ́ʋ́ wɩ́zɔkɩ́ ɛ̃."
44026001	Ɛ́ nɛ́ Agiripa bʋl Pool rɩ́ bʋlɛ́: "Ŋmɛ́nɔ mɩ́nɔ́ rɩ́ɩ́ bʋl wɩ́ɛ́ a lɛ́ɩ́ tɩɩ." Ɛ́ nɛ́ Pool nyaanɛ nɛ́sɛ, ká sɩɛ́ bʋlɛ́:
44026002	"Kuóro Agiripa, ŋ sɩɛrʋ tɔ́rɔ́, ŋ zaa há wóí sɩ́ɛ́ cɛ́, rɩ́ŋ lɩ́sɛ nʋʋsɛ, arɩ́ nyɛwɩ́ɛ́ ná wuu Zuwifiwa há kené cɩ́nɩ́ŋ mɛ́,
44026003	bee wɩ́ɛ́ ɩ tɩɩ ɛ̃ Zuwifiwa kusúŋ, rɩ́wɔ́ tɩ́ŋtɔ́wɩ́ɛ́ wuu ní. Ɛ́ wɩ́ɛ́, ŋŋ́ sʋ́lɩ́, rɩ́ɩ́ nyammɛ ká zésíŋ wɩ́bʋlɩ́.
44026004	"Zuwifiwa wuu ɩ́ŋ hiẽsó wɩ́ɛ́, ŋ heŋbííri mí wuu ní; ɓa ɛ̃ ɛ́ ná ŋ há mɩ́nɩ́ŋ nɩɛ sɩɛrʋ Zerizalɛmɛ mɛ́, a kaa wa.
44026005	Rɩ ɓaá jɔ́wɔ́ bʋl taŋá, ɓa ɩ́ŋ fól rí; a zɩŋ rɩ́ŋ ká Farɩzɩɛ̃ rɛ́, á mɩ́ŋrá wɩcʋ́ɔ́lɩ́ŋmɛ́nɔ cɔɔ ná há dúókó kɩ́ŋkáŋ mɛ́.
44026006	Ká mʋ́l néé mí, ŋ há kéŋ yɩɛla, Wɩɩsɛ há tá nʋɔ ná párá naabálwa, wɩ́ɛ́ nɛ́ ɓaá ja rɩ́wɔ́ díŋ sarɩ́ya.
44026007	Ɩzɩrayɛl duo nɩɛ, jɩmʋ́ʋ́la fí rí bɛllɛ ná wuu kéŋ ɛ́ nʋtálɔ yɩɛla nɛ́, a fɛ́l sɩ́ɩ́ aá cʋɔlɛ Wɩɩsɛ, wɔhɔ rɩ́ tɩ́taŋ wuu. Kuóro, ɛ́ yɩɛla wɩ́ɛ́ nɛ́ Zuwifiwa cɩ́nɩ́ŋ mɛ́.
44026008	Beé rí tɛ, Zuwifiwa, ɩ́ ná rɩ Wɩɩsɛ wɩ sʋsɛ wuo bɩrɛ aá ílli?
44026009	"Ŋ tɩɩ fa bɩ́ɩ́nɔ́ rɩ́ŋ yo Nazarɛtɛ Zeezi, a áŋ há wo ɛ́ wuu, a zɔ́kʋ́ yɩr.
44026010	Ɛ́ nɛ́ ŋ tʋŋ Zerizalɛmɛ mɛ́. Wɩɩsɛ vʋk"ɔɔsa nɩhɩɛ̃́sɛ páŋ dóé, ŋ kɛsɛ Zeezi laadííre ɓɩkana hé bɩnajaa mɛ́, ká rɩ ɓa kúó aá ɓʋ́ʋ́sɩ́wɔ́, ŋ má sɛ́ mɩŋ ráŋ.
44026011	Ŋ válɔ́ zʋ Zuwifiwa cémejɩɩsɛ, a a ɓa kɛ́sɩ́wɔ́ bɛŋsɛ, a fɩ́kwɔ́ mɛ́ rɩ́wɔ́ báásɛ Zeezi, káá tʋ́ksʋ́. Ŋ cɔ́ɛ́ wɩ́wɔ́ kɩ́ŋkáŋ, ŋ mʋ́ tɔ́nɛ ná há to Zuwifiwa tɔ́nɛ má, a kɛ́sɩ́wɔ́ aá bɛŋsɛ.
44026012	"Ɛ́ wɩ́ɛ́ nɛ́ Wɩɩsɛ vʋk"ɔɔsa nɩhɩɛ̃́sɛ tʋ́mɩ́ŋ Damaasɛ mɛ́, ŋ káŋwɔ́ dóé mʋ́.
44026013	Kuóro, ŋ sɩɛ́ há mɩŋ ŋmɛ́nɔ mɛ́ aá va, pʋmmɔ tʋlɛ́ há kɛ wɩpomí, lɛ́ bána rɩ́ a ko tuwi cúólíŋ, ŋ rɩ́rɩ́ŋ vállɩ́náŋa.
44026014	Á wuu tuwi ɓallɛ tíé. Káŋ nɛ liŋó há bʋ́lɩ́ŋ rɩ́, Ebirewa liŋó mí a bʋlɛ́: 'Sool, Sool, beé rí tɛ ɩ wɩ́wálmɩ́ŋ? Anɛ nɔɔ há vɛ́ valɛ́ ɓaá ŋmɔ́wʋ́ ɛ́, ɩ má wɩ́ŋ nɛ́sɛ mɛ́ wuó fóri.'
44026015	"Ɛ́ nɛ́ ŋ bɔsɛ: 'Áŋ rɩ́ kɛ́ɩ́, Nyuutɩna?' "Ɛ́ nɛ́ Nyuutɩna sɛ́: 'Ŋ nɛ́ ká Zeezi ná ɩ háá wálmɛ́.
44026016	Amá isi cɩ́ dahá. Ŋ keníŋ tɩɩ ko nyɩ́ɩ́sɩ́ mɛ́, rɩ́ɩ́ ko áŋ tʋtʋnnɔ rɩ́rɩ́ŋ har nɛrɔ nɛ́; bʋ́lɩ́ŋ wɩ́ɛ́ pá nɩɛ; máŋsɛ ɛ́ náwa ɩ zaa há néŋ, a bʋl wɩ́ɛ́ ná wuu ŋ háá á rɩ́ŋ a rɩ́ɩ́ ha ná.
44026017	Ŋ lɩ́sɩ́, Zuwifiwa rɩ́ nɩɛ ná há to Zuwifiwa sɩɛrʋ, rɩ́ŋ tʋ́mɩ́, ɓa rɩ́. Ŋ sɩɛ́ sɩ́ lɛ́ɩ́ tá, ɓa wálmɛ wuu mí,
44026018	rɩ́ɩ́ mʋ́, a a rɩ́wɔ́ sɩ́ɛ́ wúri, rɩ́ɩ́ káŋwɔ́ lɩ́sɛ bíno mí, a hé pʋmmɔ sɩɛrʋ, a lɩ́sɩ́wɔ́ Sɩtaanɛ nɛ́sɛ mɛ́, a kaa ko Wɩɩsɛ rɩ́, a makɛ rɩ ɓa láŋ wɩ́ɛ́ dí, rɩ́ŋ héwó wɩ́bɔmɔ suúri, ká rɩ́wɔ́ ná liwe Wɩɩsɛ nɩlɩ́sɛ sɩɛrʋ.'
44026019	"Ɛ́ nɛ́ sɩɛ́ tɛ, kuóro Agiripa, ŋ wɩ wɩ́muulináálɛ ná há lɛ́ bána rɩ́ ko túwíŋ mí wɩ́ɛ́ vɛ́ɛ́.
44026020	Amá ŋ púló bʋl Wɩɩsɛ wɩ́ɛ́ pá Damaasɛ tɩ́náwa rɩ́ Zerizalɛmɛ nɩɛ, ká baa mʋ́ bʋl pá Ziide nɩɛ wuu, arɩ́ nɩɛ ná há to Zuwifiwa. Ŋ bʋ́lwɔ́ rɩ́, rɩ́wɔ́ bɩ́rsɛ a lo Wɩɩsɛ mɛ́ aa zɔkɛ́, ká kóú rí, a tʋŋ tʋtʋmɛ́ ná háá makɛ́, rɩ ɓa ɓɩɛ́na bɩ́rsɔ́.
44026021	Ɛ́ wɩ́ɩ́ wɩ́ɛ́ nɛ́ Zuwifiwa kánɩ́ŋ Wɩcʋɔlɩjɩzeno sɩɛrʋ, aá wálmɛ rɩ́wɔ́ ɓʋ́ŋ.
44026022	Amá Wɩɩsɛ kɛ́rɩ́ŋ mɛ́ a kaa ko aá lɛ zaa, ŋ ha mɩŋ, a bʋ́lʋ́ wɩ́ɛ́ aá pá nɩɛ wuu, nɩhɩɛ̃́sɛ rɩ́ heŋbiisi. Wɩɩsɛ wɩ́laabʋlla rɩ́ Moyizi há sɛ́ wɩ́ɛ́ náwa sɩ́ ko, ɓa tɩɩ tɩɩ nɛ́ ŋ bʋl, ŋ wɩ wɩ́ɩ́ súúré.
44026023	Ɓa sɛ́: 'Wɩɩsɛ Nɩlɩsɛ sɩ́ ná wɩɩla a mʋ́ sʋwɛ; ʋ sɩ́ la sɩ́ɛ́ lɛ sʋsɛ mɛ́, a a nɩwómmí, a máŋsɛ pʋmmɔ wɩ́ɛ́, a pá Zuwifiwa rɩ́ nɩɛ ná há to Zuwifiwa.' "
44026024	Pool háá bʋl wɩ́ɛ́ rʋ́ʋ́ lɔ́ʋ́ tɩɩ ɛ́, Fesitiisi ɓɔ́ʋ́ mɛ́ bʋlɛ́: "Ɩɩ́ gáásɛ́ nɛ́ Pool! Ɩ́ kármɔ́ mʋ́ daarɛ, a pi aá gáásɛ."
44026025	Ɛ́ nɛ́ Pool bʋl pɔ́ʋ́ bʋlɛ́: "Ŋ waá gáásɛ, ŋ nɩwero Fesitiisi; ŋ wɩ́bʋlɛ́ ná wuu ká wɩ́táŋsɛ nɛ́, a ka ŋmɛ́ŋsɛ.
44026026	Kuóro Agiripa ɛ̃ wɩ́ɛ́ nyáŋ wuu ní, ɛ́ nɛ́ tɛ ŋ ka baŋcɩpɩrɩ́ aá bʋ́lwɔ́ ʋ sɩ́ɛ́. Ŋ ɩ́ɔ̃́ arɩ́ taŋá, rʋʋ ɛ̃ ɛ́ wɩ́ɛ́ wuu ní. Lóŋgbóŋ mí rá, ɓa féŋsi a ɛ́ wɩ́ɛ́.
44026027	Kuóro Agiripa, Wɩɩsɛ wɩ́laabʋlla há bʋ́l wɩ́ɛ́ ná ɩ lɔ́ɔ́ dí rí? Ŋ ɩ́ɔ̃́ rɩ́ lɔ́wɔ́ dí rí!"
44026028	Ɛ́ nɛ́ Agiripa bʋl Pool rɩ́ bʋlɛ́: "Ʋ káánɛ mʋɔ́ kɛ́ɩ́ bʋl kánɩ́ŋ, rɩ́ŋ la Zeezi wɩ́ɛ́ dí."
44026029	Ɛ́ nɛ́ Pool sɛ́: "Rɩ mʋ́l néé mí ní, rɩ mʋɔ́ nɩ́ɩ́ pɛ́ɛ́, ŋ sʋ́l Wɩɩsɛ aá ja rʋ́ʋ́ sɩ́ɩ́ dʋŋɔ á, amá ɩ́ nɩɛ nyáŋ wuu zaa háá zésíŋ, rɩ́ɩ́wa laa dí, a nɩ́ŋ há nɩhɩ̃́ nyɛ, ká rɩ́wɔ́ sɩ́ bɛŋzɛllɛ páá vɔ́sɩ́wa!"
44026030	Pool há bʋ́l ɛ́, kuóro rɩ́ kʋ́máŋdá arɩ́ Berenisi, rɩ́ nɩɛ ná wuu há mɩŋ ráŋ ísó lɛ.
44026031	Ká ɓa sɩɛ́ bʋl náŋá rɩ́ bʋlɛ́: "Báálɔ né wɩ wɩ́ɩ́ zɔ́kɛ́ a mɔ rɩ́wɔ́ ɓʋ́ʋ́, a sɩɛ́ kánʋ́ aá tɔ́ bɩnajaa nɛ́."
44026032	Ɛ́ nɛ́ Agiripa sɩɛ́ bʋl Fesitiisi rɩ́ bʋlɛ́: "Rɩ báálɔ né há sʋ́lɛ́ rʋ́ʋ́ mʋ́ Romi kuózeno sɩ́ɛ́ rʋ́ʋ́ dúú sarɩ́ya wɩ́ɛ́ rá nɛ́, ɩ fa wóú pi aá tá rɛ́."
44027001	Ɓa há kúé bʋlɛ́ ráá zʋ nyiidaborzeno a mʋ́ Itali, ɓa pí Pool rɩ́ bɩnajaa nɩɛ náŋa hé sóójihɔ̃́ oro nɛ́sɛ mɛ́. Ɛ́ báálɔ ká Romi kuózeno sóójiwa nɔhɔ̃́ nɔ́ŋɔ nɛ́, ʋ yɩr nɛ́ Ziliyisi.
44027002	Á zʋ́ nyiidaborzeno oro, há lɛ́ Adiramiti a ko aá mʋ́ Azi dɩtɩ́llɛ tɔ́nɛ ná há mɩŋ mʋʋ nʋɔ nɛ́, a col. Báálɔ oro há ká Masɩdʋanɛ nɛ́ŋ, a lɛ Tesaloniki, má fa mɩ́ŋrá sɩɛrʋ. Ʋ yɩr nɛ́ Arɩsɩtarkɛ.
44027003	Tɔ́ɔ́ kúó pʋl, raá pérí Sɩdɔŋ. Ziliyisi kéŋ zilé rɩ́ Pool, ɛ́ nɛ́ ʋ pɔ́ʋ́ ŋmɛ́nɔ rʋ́ʋ́ tuwi mʋ́ nóú naŋnɔ́ŋsɛ, rɩ́wɔ́ sáŋʋ́ mɛ́, arɩ́ óŋ ná wuu ʋ háá jɛɛ́.
44027004	Á isi ráŋ aá col, poo lú aá wálmɩ́rá, ɛ́ nɛ́ á mʋ́ tɩŋ Siipiri, dɩhɩ̃́ ná tíé há nyɩ́ɩ́sɛ́ mʋʋ sɩɛrʋ.
44027005	Á cáŋ mʋʋ a mʋ́ tɩŋ Silisi rɩ́ Paŋfiili laka nɛ́, a mʋ́ lɛ tɔ́ɔ́ oro ɓa háá yɩ́rɛ Miira, a mɩŋ Liisi dɩtɩ́llɛ.
44027006	Ráŋ nɛ́ sóójiwa nɔhɔ̃́ ná ná nyiidaborzeno nɔ́ŋɔ, rʋʋ lɛ́ Alɛkzaŋdiri ko aá mʋ́ Itali; ɛ́ nɛ́ ʋ lɩ́sɩ́rá hóú sɩɛrʋ.
44027007	Ɓa kúósírá tápʋlɛ ɓɩkáná. Á ná wɩɩla, ká va mʋɔ́ mʋɔ́wa a mʋ́ saasɛ tɔ́ɔ́ oro, ɓa háá yɩ́rɛ Kinidi. Poo háá lúé, a waá saŋ ráá va térké, á gólló tɩŋ Salmone, a mʋ́ lɛ tíé há nyɩ́ɩ́sɛ́ mʋʋ sɩɛrʋ ráŋ ná, Kɩrɛtɛ cɔɔ rɩ́.
44027008	Á cɛ́l gíŋgiŋí laka ɛ́ nɛ́, a ná wɩɩla ká mʋ́ peri dɩhɩ̃́ oro, ɓaá yɩ́rɛ ráŋ Bɔpɔɔrɛ, a mɩŋ tɔ́ɔ́ ná há ká Laze laka.
44027009	Á dáánɔ́ kɩ́ŋkáŋ; ɛ́ nɛ́ á valɛ́ ná pii ka héwíŋ, bee wɩ́ɛ́ Zuwifiwa nʋɔ vɔwɛ́ cana dáárɔ́. Ɛ́ nɛ́ Pool cáánʋ́ náŋa a bʋlɛ́:
44027010	"Nɩɛwa, ŋ nóó, raá valɛ́ ná waá mʋ́ʋ́ tenni wérí. Nyiidabore né rɩ́ cɩksɛ nyáŋ wuu sɩ́ zɔkɛ, ká, raá nyúú wɩ weri, á má sɩ́ sʋsɛ."
44027011	Amá sóójiwa nɔhɔ̃́ ná há kéŋwó aá va, ʋ lá nyiidaborzeno mɩ́mɩlmɔ rɩ́rʋ́ tɩ́na wɩ́ɛ́ dí, a kɩ́llɛ Pool cáánɛ ná.
44027012	Ráŋ dɩcɩ́nɛ ná má wɩ weri, rɩ́ nyiidaborzeno mʋ́ cɩ́ ráŋ, rɩ́ tɔ́ɔ́ lɛ. Ɛ́ nɛ́ ŋmɛ́ŋvalla ná dɩkáŋ sɛ́ ráá mʋ́ peri Feniksi, Kɩrɛtɛ nyiidaborsi dɩcɩ́nɛ, tɔ́ɔ́ nyúú rɩ́ cɔɔ, a ké ráŋ nɛ́, rɩ́ tɔ́ɔ́ lɛ.
44027013	Ɛ́ nɛ́ pofɩɛsɩ́wie oro lú, a lɛ tɔ́ɔ́ lʋ́lɔ́ŋɛ rɩ́ aá ko. Nyiidaborzeno tɩ́náwa bɩ́ɩ́nɔ́ rɩ ɓa jáŋ díó rí; ɛ́ nɛ́ ɓa ka hɔzeno ná ɓa há píé hé nyii sɩɛrʋ ʋ ka nyiidaborzeno cɛ́, a lɩ́sɛ hé sɩɛrʋ, ká ɓa vaa lɛ́l gíŋgiŋí, Kɩrɛtɛ cɔɔ rɩ́ aá col.
44027014	Mʋɔ́ rɩ pozeno lúó aá ko; ɓaá yɩ́rʋ́ tɔ́ɔ́ mʋ́l poo, a lɛ pallɛ há nyɩ́ɩ́sɛ́ mʋʋ sɩɛrʋ rɩ́, aá tuwi.
44027015	Ʋ ko yíkrá nyiidaborzeno ná a kaá col. Á wɩ wuo va aá cáásʋ́, ɛ́ nɛ́ á lo ʋ káŋrá aá mʋ́ʋ́ há cáásɛ́ ráŋ ná.
44027016	Á mʋ́ɔ́ tɩŋ tɔ́wie oro há mɩŋ nyii sɩɛrʋ, ɓaá yɩ́rʋ́ Kuloda, ʋ tɔ́ɔ́ mʋ́l rɩ́ nɛ́, a wálmɛ káŋrá nyiidaborwie ʋ cɛ́,
44027017	ɓa kaa pɔsɛ hé nyiidaborzeno sɩɛrʋ. Ká pa ŋmɛ́sɛ vɔwɛ nyiidaborzeno tɩɩ ɓarɛ, rɩ́ nyipoo háá yiki caasɛ hɩɛl dúŋdúóme ná há mɩŋ Libi cɔɔ rɩ́; a ka nyiidaborzeno pɛ́ŋsɛ wuu yʋɔkɛ, ká lo poo yíkwó aá va.
44027018	Pozeno ná lú ɛ́ nɛ́, ɓa púl kuori cɩksɛ yo aá hé mʋʋ sɩɛrʋ.
44027019	Tɔ́ɔ́ baa pʋl, ɓa kuori nyiidaborzeno tɩɩ cɩksɛ rɩ́wɔ́ nɛ́ŋsa, a yoo hé mʋʋ sɩɛrʋ.
44027020	Á sɩ́ɩ́ wɩ wɩɩsɛ rɩ́ caŋwʋllɛ néé, tápʋlɛ ɓɩkáná, ká ɛ́ pozeno ha waá siki; laatɛ́ yɩɛla mʋɔ́ wuu báá tórá sɩɛrʋ.
44027021	Nɩɛ ná há mɩŋ nyiidaborzeno sɩɛrʋ dáánɔ́, ɓa wɩ óŋ wuu díé. Ɛ́ nɛ́ Pool isi cɩ́ŋwɔ́ sɩɛrʋ, ká bʋ́lwɔ́ rɩ́ bʋlɛ́: "Nɩɛwa, ʋ fa mɔhɔ̃́ rɩ́ɩ́wa zésíŋ há bʋ́lʋ́ ná, ká sɩ́ ló ráá lɛ Kɩrɛtɛ mɛ́, rɩɩ́wa fa zésó rí, á ɓɩɛ nyáŋ há yʋ́ksɛ́, fa waá yʋ́ksɛ, nabɔmɔ né há pérírá, fa wɩ́rá peri.
44027022	Amá ŋ sɩɛ́ sʋ́lɩ́wa rɛ́, ɩ́ ɓáŋɩ́wa beŋtunni, ɩ́ nɛ́ŋ balá wuu mɩɩsɛ waá yʋ́ksɛ; nyiidaborzeno né rɩ́rʋ́ cɩksɛ dʋŋɔ nɩ́ɩ́ yʋ́ksɛ́.
44027023	Wɩɩsɛ ná há tɩ́ŋ, ŋ tʋŋ aá pɔ́ʋ́, ʋ malɩ́ka nɔ́ŋɔ́ kóŋ rɩ́ tɩ́taŋ né,
44027024	a bʋ́lɩ́ŋ rɩ́ bʋlɛ́: 'Pool, sɩ́ héwíŋ fá; ɩ sɩ́ mʋ́ lɩɩ cɩ́ Sɩzaarɛ sɩ́ɛ́; Wɩɩsɛ tɩ́ŋɩ́ wɩ́ɛ́, a lɛ́ɩ́wa nɩɛ ná wuu há mɩŋ nyiidaborzeno ná sɩɛrʋ mɩɩsɛ tá.'
44027025	Ɛ́ wɩ́ɛ́, nɩɛwa, ɩ́ zɩŋ rɩ́ Wɩɩsɛ há bʋ́l ɛ́ ŋ rɩ́, ɛ́ nɩ́ɩ́ cɩ́nɛ́, ŋ ɔ́ʋ́ yardá.
44027026	Amá taŋa, tɔ́wie oro há mɩŋ nyii sɩ́sɩ́ɛ́nnʋ́wa mɛ́ nɛ́, rɩ́ nyiidaborzeno ná yórá tá."
44027027	Poo ná léŋrá ɛ́ nɛ́ a kaa mʋ́ zʋ Mediterane mʋʋ sɩɛrʋ; á tápʋlɛ fí rí baná kal tɩ́tafɩɛla, daborkuose kɩ́ɛ́lɔ́ raá pérí dɩhɩ̃́ nɔ́ŋ tíé rí.
44027028	Ɓa lɩ́sɛ ŋmɛ́máŋsɛ yoo hé nyii sɩɛrʋ a máŋsɛ, rʋʋ lúŋ pérí mɛ́ɛ́tɩr mɛrɛ́ rɩ́ fí rí balpɛ; ɓa vaa mʋ́ sɩ́ɛ́ mʋɔ́ a baa yo oŋ"máŋsɛ ná, rɩ nyii lúŋ pérí mɛ́ɛ́tɩr mɛrɛ́ rɩ́ córí.
44027029	Ɓaá fá héwíŋ ráá nyiidaborzeno háá caasɛ bʋ́ɔ́ a mʋ́ yakɛ, ɛ́ nɛ́ ɓa lɩ́sɛ ŋmɛ́sɛ a vɔwɛ nyiidaborzeno ná ɓarɛ hɔzeŋsi bamma baná, ɓa kánʋ́ cɛ́, ká á sʋ́sʋl Wɩɩsɛ rɩ́ tɔ́ɔ́ pʋl.
44027030	Nyiidaborkuose ná faá a rɩ́wɔ́ lɩɩ fá; ɓa lɩ́sɛ nyiidaborwie hé nyii sɩɛrʋ, ká bʋlɛ́ ɓaá já rɩ́wɔ́ tuwi ka nyiidaborzeno ná nɛ́ ɔsɛ vɔwɛ ɓarɛ hɔzeŋsi ná.
44027031	Ɛ́ nɛ́ Pool zɩŋ, a bʋl sóójiwa rɩ́wɔ́ nɔhɔ̃́ ná rɩ́ bʋlɛ́: "Rɩ báála nyáŋ nɛ́ wɩ nyiidaborzeno sɩɛrʋ kéné, ɩ́ waá lú."
44027032	Ɛ́ nɛ́ sóójiwa conni nyiidaborwie ná ŋmɛ́sɛ, ká tá ʋ mɩŋ mʋʋ sɩɛrʋ.
44027033	Tɔ́ɔ́ ha wɩ pʋ́lɛ́, ká Pool isi cáánɛ nɩɛ ná wuu, rɩ́wɔ́ dí ɓɩdííle; ʋ sɛ́: "Tápʋlɛ fí rí baná nɛ́ zaa, ɩ́ há vɛ́ ɓɩɛ díí, káá dɛllɛ wɩ́ɩ́ ná háá á rʋ́ʋ́ a.
44027034	Ɛ́ wɩ́ɛ́, ŋŋ́ sʋ́lɩ́wa rɛ́, ɩ́ isi dí ɓɩdííle rɩ́ hiẽsó ko, ɩ́ oro wuu nyúpʋ́na balá má waá yʋ́ksɛ."
44027035	Pool há bʋ́l ɛ́ tenni, ʋ pí dɩpɛ́ŋ, a cɩ́ŋwɔ́ wuu sɩ́ɛ́ mɛ́ ráŋ, a bárkɛ Wɩɩsɛ, ká kaa conni a dídí.
44027036	Ɛ́ nɛ́ ɓa wuu naasɛ dúóri, ɓa má dí ɓɩdííle.
44027037	Á nɩɛ ná wuu fa há mɩŋ nyiidaborzeno ná sɩɛrʋ, á nɛ́ zɔwɛllɛ mɛɛ́sɩbotoro rí fí rí balgo.
44027038	Ɓa há dí ɓɩdííle vɔksɛ, ɓa pá mɩ́káánɛ yoo hé mʋʋ mɛ́, ká rɩ́ nyiidaborzeno dɔ́llɛ.
44027039	Tɔ́ɔ́ há pʋ́lɛ́, daborkuose ná wʋ́ɔ́ dɩcɩ́nɛ ɛ̃, ká tɩ́ɛ́nɛ ná tínyɩɩsɩ́ mʋɔ́, sɩ́ɛ́rɩ́, ɛ́ nɛ́ ɓa vʋʋrɛ, rʋʋ ká mɔlɛ́, rɩ́wɔ́ káŋwɔ́ nyiidaborzeno mʋ́ lɩɩ cɩ́ ráŋ.
44027040	Ɓa kéŋ ŋmɛ́sɛ ná há vɔ́wɩ́ nyiidaborzeno ɓarɛ hɔzeŋsi ná há kenú aá cɛ́, puri tá; a puri ŋmɛ́sɛ ná má há vɔ́sɛ́ ɓaŋsɛ ná ɓa há kené aá kuosi nyiidaborzeno, ká ka nyiidaborzeno pɛ́ŋwie yo, poo kaa vásɛ a yíkwó caasɛ gíŋgiŋí rɩ́.
44027041	Amá ɓa válɔ́ mʋ́ zʋ hɩɛl dúŋdówie há mɩŋ nyinaasɛ bɛllɛ pɛ́kɛ, a mʋʋrɛ ráŋ; nyipoo sɩɛ́ há dúókó kɩ́ŋkáŋ, ʋ ŋmɔ́wɩ́ nyiidaborzeno ná har rɩ́, ʋ pánnɛ.
44027042	Ɛ́ nɛ́ sóójiwa vʋʋrɛ rɩ́wɔ́ ɓʋ́ʋ́sɛ bɩnajaa nɩɛ ná wuu, rɩ́ balá má sɩ́ hɛ́kɩ́ yʋ́ksɛ.
44027043	Amá sóójiwa nɔhɔ̃́ ná há có rʋʋ lá Pool tá, ʋ wɩ sáŋɛ́ ɓa tʋŋ ɛ́. Ʋ pá ŋmɛ́nɔ rɩ́ nɩɛ ná há ɛ̃ hɛkɛ́, rɩ́wɔ́ la sɩ́ɛ́ zʋ nyii a hɛkɛ mʋ́ lɛ gíŋgiŋí,
44027044	ká rɩ́ náŋa má pa dacɔrʋ, rɩ́ nyiidaborzeno ná dakuléwa, a zɩ́ sákwɔ́ daha. Ɛ́ nɛ́ ɓa wuu ɓɩɛ́na a, a wuu lɛ nyii ná mɛ́ rɩ́ tɛŋfɩ́ɛ́l.
44028001	Á há lúé lɛ a ko tenni ní, á sɩɛ́ zɩŋ rɩ́ ɛ́ tɔ́ɔ́ há mɩŋ nyii sɩ́sɩ́ɛ́nnʋ́wa, ʋ yɩr nɛ́ Maltɛ.
44028002	Ɛ́ tɔ́ɔ́ nɩɛ sáŋrá, a káŋrá wérí. Duóŋ faá kó, waarʋ mɩŋ kɩ́ŋkáŋ, ɛ́ nɛ́ ɓa marɛ níŋ, á wuu tuu peri aá wieni.
44028003	Pool há mʋ́ɛ́ kʋɔrɛ kʋɔra a kaa ko hé níŋ mí, dʋbɔmɔ fa mɩ́ŋwɔ́ sɩɛrʋ; lʋmɔ wúúrú, ʋ isi ɓéri cɔ́ Pool nɛ́sɛ mɛ́.
44028004	Tɔ́ɔ́ ná tɩ́náwa há ná dʋŋ ná rʋʋ dʋ́mɔ́ cɔ́ Pool nɛ́sɛ mɛ́, ɛ́ nɛ́ ɓa bʋl náŋá rɩ́ bʋlɛ́: "Taŋá wuu, báálɔ né ká nɩɓʋ́r rɛ́. Ʋ lúó lɛ mʋʋ é mí rí, amá wɩŋsa wʋ́ʋ́ hiẽsó có."
44028005	Ɛ́ nɛ́ Pool ka dʋŋ ná mɩ́sɛ hé nɩ́ŋ mí, ká ʋ dɩhɩ̃́ má wuu waá wɛ.
44028006	Ɓa faá dɛ́llʋ́ rʋ́ʋ́ ɓal sʋwɛ, ɛ́ rá má rʋ́ʋ́ ŋmɛrɛ, mʋ́l ná tɩɩ tɩɩ mɛ́; ɓa sɩɛ́ há dɛ́llɛ́ dáánɛ, ká ʋ wɩ sʋ́ʋ́ dɩhɩ̃́ wuú wɛ́, ɓa bɩ́rsɛ sabɩɩna, a bʋlɛ́ Pool ká wɩɩsɛ́ rɛ́.
44028007	Ɛ́ tɔ́ɔ́ kuóro nɛ́ fa tɛ ráŋ kílo tíé wuu. Ʋ yɩr nɛ́ ká Pibilisi. Ʋ nɛ́ kéŋrá kaa mʋ́ʋ́ jaa, a káŋrá, a hʋ́ɔ́rɩ́rá wérí tápʋlɛ botoro.
44028008	Pibilisi ná áná sɩɛ́ faá wɩ́ɩ́lʋ́, a pɩ́ jaa mɛ́; ʋ tɛŋ nɛ́ lʋ́mɛ́ ká ʋ nɩ́nɩ́klɛ. Ɛ́ nɛ́ Pool zʋ́ʋ́ dɩpɩ́nɛ, a cʋɔlɛ Wɩɩsɛ pɔ́ʋ́, a pɔ́ʋ́ nɛ́ŋsa tɩ́kʋ́ mɛ́, ʋ dúóri.
44028009	Ɛ́ nɛ́ sɩɛ́ tɔ́ɔ́ ná pʋɔllɛ náŋa má ko Pool rɩ́, ʋ a ɓa dúóri.
44028010	Ɓa zílrá kɩ́ŋkáŋ, a hʋ́ʋ́mɩ́rá wérí, ká, á colé há péré, ɓa já ŋmɛ́ŋvállɩ́ɓɩɛ ná wuu á háá jɛɛ́, a párá.
44028011	Á ráŋ kéne wuu ní caŋsɛ botoro, ká á sɩɛ́ isi zʋ nyiidaborzeno oro há lɛ́ Alɛkzaŋdiri, a col. Ɛ́ nyiidaborzeno fa cɩ́ ráŋ yibíŋ wuu ní. Ɓa cɔ́ wɩbilɩɛnnɛ a ɓásʋ́ daha.
44028012	Á mʋ́ɔ́ peri tɔ́ɔ́ oro ɓa háá yɩ́rɛ Sirakisi, a ké ráŋ tápʋlɛ botoro.
44028013	Á lɛ́ ráŋ a cɛl kíŋkere, a vaa mʋ́ lɛ Regio. Tɔ́ɔ́ há pʋ́lɛ́, tɔ́ɔ́ mʋ́l poo ná báá púló aá lú; ɛ́ nɛ́ á va tápʋlɛ bɛllɛ, ká peri Puzooli,
44028014	á nárá maábináŋa, Zeezi laadííre ráŋ, ɓa sʋ́lrá, ráá kéŋwó dɩhɩ̃́ tápʋlɛ balpɛ. Ɛ́ nɛ́ ká á sɩɛ́ daarɛ a mʋ́ Romi.
44028015	Zeezi laadííre ná há mɩŋ Romi mí há nɩ́rá wɩ́ɛ́, ɓa ísó ko céŋrá. Ɓa náŋa céŋrá Apiyi yɔwɔ mɛ́ wuu ní, ká náŋa má ko céŋrá, ráŋ ná ɓa háá yɩ́rɛ: jɩɩsɛ botoro, nɩhʋɔra dɩcɩkɩ́ mɛ́. Pool há nówó, ʋ bɔ́llɛ Wɩɩsɛ, ká ʋ nyúú nyaasɛ, ʋ naasɛ dúóri.
44028016	Á há mʋ́ɛ́ peri Romi, ɓa lóó Pool mʋ́ mɩ́nʋ́ dʋŋɔ jaa mɛ́, sóóji balá pʋ́pɔ́ʋ́ mɛ́.
44028017	Tápʋlɛ botoro kal, Pool yɩ́rɛ Romi Zuwifiwa sɩ́dííre, ɓa ko hé náŋa mɛ́ ʋ dɩhɩ̃́; ɛ́ nɛ́ ʋ sɩɛ́ bʋl pɔ́wɔ́ bʋlɛ́: "Ŋ wɩ wɩ́ɩ́ ɛ́ɛ́ zɔ́krá dunɩɛ mɛ́, ŋ wɩ́rá naabálwa kusúŋ má zɔ́kɛ́, ká ɓa kánɩ́ŋ tɔ́ bɩnajaa, Zerizalɛmɛ mɛ́, a baa lɩ́sɩ́ŋ hé Romi nɩɛ nɛ́sɛ mɛ́.
44028018	Ɓa pi wɩ́ɛ́ bɔ́sɩ́ŋ bɔ́sɩ́ŋ, ká wɩ wɩ́ɩ́ néé rɩŋ zɔ́kɔ́, a mɔ rɩ́wɔ́ tɩŋ ɛ́ wɩ́ɛ́ a ɓʋ́ŋ; ɛ́ nɛ́ ɓaá ja rɩ́wɔ́ píŋ tá,
44028019	amá Zuwifiwa wɩ sáŋɛ́ rɩ́wɔ́ píŋ tá; ɛ́ nɛ́ ŋ bɔl ká yɩ́rɛ hé Romi kuózeno mí, a bʋlʋ́ nɩ́ɩ́ dé díŋ sarɩ́ya; ʋ to anɛ ŋ kéŋ wɩ́ɩ́ rɩ́rɩ́ŋ dunɩɛ.
44028020	Ɛ́ nɛ́, ŋ sɩ́ɩ́wa ko rɩ́ŋ néíwa, ká ráá bʋl wɩ́ɛ́; nɛrɔ ná yɩɛla Ɩzɩrayɛl dunɩɛ há kené, ʋ wɩ́ɛ́ nɛ́ ɓa vɔ́wɩ́ŋ rɩ́ bɛŋzɛlɛ né."
44028021	Ɛ́ nɛ́ Zuwifiwa sɩ́dííre ná sɛ́: "Ziide tɩ́náwa wɩ kɛ́ŋ wuu pʋ́ŋsɛ́ a bʋ́lɩ́ wɩ́ɛ́ hé ráŋ tɛ, rɩ́wɔ́ kaa ko párá; á aŋbɛlɛ má oro wɩ ráŋ lɩ́ɛ́ a ko césí wɩ́ɛ́ párá, a sɩɛ́ yɩ́rɩ́ yɩtɔk.
44028022	Amá á taŋa có ráá zésí wɩ́ɛ́ rɛ́, a néí má sabɩɩna; bee wɩ́ɛ́ á ɩ́ɔ̃́ zɩŋ rɩ́ dɩhɩ̃́ wuu ní, nɩɛ bɛ́rɩ́ ŋmɛ́ŋtɩŋɩ́ né."
44028023	Ɛ́ nɛ́ ɓa hé kal pá Pool; ɛ́ kal peri, ɓa nɩɛ ɓɩkana ko Pool háá cɔ ráŋ ná, rɩ́wɔ́ zésú. Pool pí Wɩɩsɛ kíŋse ná ʋ há máŋsɛ́ pá Moyizi, arɩ́ Wɩɩsɛ wɩ́laabʋlla kɛnnɛ ná, a tɩ́ŋwɔ́ mɛ́, a máŋsɛ Wɩɩsɛ kuótɔ́ɔ́ wɩ́ɛ́, aá ja rɩ́wɔ́ zɩŋ Zeezi há ká nɛ́ŋ ná. Ʋ púl cɩ́cʋɔ nɛ́ a kármɩ́wɔ́ rɩ́ wɩ́ɛ́, a kaá ja gbaŋ.
44028024	Nɩzesé ná náŋa la ɛ́ wɩ́ɛ́ dí, ká náŋa má wɩ lɛ́ɛ́ dí.
44028025	Ɓa kéŋ ɛ́ wɩ́ɛ́ tɔ tɩ́ŋtɔ́ɛ́, a kaa pɔsɛ náŋá aá lɛ rɩ́wɔ́ col; ɛ́ nɛ́ Pool súúri wɩ́ɛ́ nyáŋ dʋŋɔ a bʋlɛ́: "Wɩɩsɛ Sabɩɩna há tɩ́ŋ Wɩɩsɛ wɩ́laabʋllɔ Ezayi mí bʋl wɩ́ɩ́ ná pɛ́ɩ́wa naabálwa, ʋ kéŋ taŋá!
44028026	Ʋ sɛ́: 'Mʋ́ bʋl pá duó né nɩɛ a bʋlɛ́: Ɩ́ sɩ́ zízesi wɩ́ɛ́ wérí, ká sɩ́wɔ́ mʋ́ʋ́la nɛ́. Ɩ́ sɩ́ bíbel wérí, ká sɩ́ óŋ wuu ná.
44028027	Bee wɩ́ɛ́ duó né nɩɛ nyunni dúókó; ɓa fɛ́sɩ́wɔ́ dɩlla, a tɔ́wɔ́ sɩ́ɛ́ mɛ́, a makɛ rɩ́wɔ́ sɩ́ɛ́ sɩ́ óŋ ná, rɩ́wɔ́ dɩlla sɩ́ wɩ́ɩ́ nɛ́, rɩ́wɔ́ sɩ́ wɩ́ɩ́ mʋ́l zɩ́mʋ́. Ɓa waá ja rɩ́wɔ́ bɩ́rsɛ, a lo Wɩɩsɛ mɛ́ aa zɔkɛ́, ɛ́ nɛ́ tɛ, ŋ wʋ́ɔ́ dúóré.' Wɩɩsɛ bʋ́l ɛ́ nɛ́."
44028028	Ká Pool sɩɛ́ baa súúri bʋlɛ́: "Ɩ́ sɩɛ́ zɩŋ rɛ́ ɓa bʋ́l Wɩɩsɛ laatɛ́ ná wɩ́ɛ́ pá nɩɛ ná há to Zuwifiwa rɛ́; ɓa sɩɛ́ sɩ́ zesi nɛ."
44028029	((Pool há bʋ́l ɛ́ wɩ́ɛ́ ko tenni, Zuwifiwa ná ísó lɛ, a ka ɛ́ wɩ́ɛ́ vaa cɔ́ksɛ aá col.))
44028030	Pool ké Romi mí bɩŋsɛ bɛllɛ, a túŋ jaa aá zʋ. Ʋ fa cákɔ́ aá la nɩɛ ná wuu háá kóú rí.
44028031	Ʋ bʋ́l Wɩɩsɛ kuótɔ́ɔ́ wɩ́ɛ́ aá pá nɩɛ, a pi Nyuutɩna Zeezi Kirisi má wɩ́ɛ́ máŋsɛ, aá pá nɩɛ arɩ́ taŋá, ká wɩ́ɩ́ wʋ́ʋ́ mɛ́ kɛ́rɛ́.
45001001	Ŋ é Pool, há ká Zeezi Kirisi tʋtʋnnɔ, ŋ nɛ́ pʋ́ŋsɛ kɛnɔ né aá pɛ́ɩ́wa, Zeezi laadííre ná há mɩŋ Romi mí. Wɩɩsɛ yɩ́rɩ́ŋ, rɩ́ŋ a Kirisi nɩtʋmɩ́, a lɩ́sɩ́ŋ, rɩ́ŋ bʋ́lʋ́ Labaarɩwero pá nɩɛ.
45001002	Wɩɩsɛ tɩ́ŋʋ́ wɩ́laabʋlla mɛ́, a la sɩ́ɛ́ tá nʋɔ bʋlɛ́, rɩ́ ɓa sɩ́ ko bʋl ɛ́ Labaarɩwero wɩ́ɛ́ párá, fól wuu. Ɓa pʋ́ŋsɛ ɛ́ nʋtálɔ hé Wɩɩsɛ Kɛnɔ sɩɛrʋ.
45001003	Ɛ́ Labaarɩwero mʋ́ɔ́ tɩ́ɩ́nɩ́rá Nyuutɩna Zeezi Kirisi há kɔ́ʋ́ Bio mí ní. Ʋ nɩbinní mí, ʋ ká Davidi nihĩ ní.
45001004	Amá Wɩɩsɛ tɩ́ŋʋ́ Sabɩɩna mɛ́ a íllú sʋʋ mɛ́, a cɩ́ ɛ́ mɛ́, a máŋsɛ rʋʋ nɛ́ kɔ́ʋ́ Bio ná há kéŋ dóé wuu.
45001005	Wɩɩsɛ tɩ́ŋ Zeezi Kirisi mí a zílrá, á ko a nɩtʋmɛ́, Zeezi tʋŋ, ráá mʋ́ dúníé nɩɛ duo wuu sɩɛrʋ, a kɛsɛ nɩɛ ko, rɩ́wɔ́ la Zeezi dí, aá tɩ́ŋʋ́ sɛ́.
45001006	Ɩ́ má sɩɛ́ mɩŋ ɛ́ nɩɛ sɩɛrʋ nɛ́. Ɩ́ nɩɛ ná wuu Wɩɩsɛ há cóíwa, a yɩ́rɛ, ɩ́ a Zeezi nɩtɩ́llɛ, a mɩŋ Romi mí. Ɩ́ nɛ́, ŋ pʋ́ŋsɛ kɛnɔ né aá pá. Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
45001008	Ŋ tɩ́ŋ Zeezi Kirisi mí, a la sɩ́ɛ́ aá bɔ́llɩ́ŋ Wɩɩsɛ kɛ́rɛ́, ɩ́ wɩ́ɛ́, bee wɩ́ɛ́ ɩ́ Zeezi laadí wɩ́ɛ́ céŋ dúníé wuu.
45001009	Ŋ tʋ́mɔ́ aá pá Wɩɩsɛ nɛ́ arɩ́rɩ́ŋ sɩɛrʋ wuu, a tɩ́ŋʋ́ Bio Labaarɩwero ná mɛ́, ŋ há bʋ́lɛ́ aá pá nɩɛ. Wɩɩsɛ ká dáŋsɩ́ɛ́, rɩ taŋá nɛ́ ŋ bʋ́bʋl. Ʋ ɩ́ɔ̃́ zɩŋ rɩ́ŋ wɩcʋɔlɔ́ wuu mí, ŋ wɩ́ɩ́wa mɩ́ɩ́ sʋ́llɛ.
45001010	Tɛ́ŋ wuu mí, ŋŋ́ sʋl Wɩɩsɛ, rɩ ɛ́ kɔ́ʋ́ cólle, rʋʋ kúó páŋ ŋmɛ́nɔ, rɩ́ŋ ko néíwa.
45001011	Ɩ́ ko néé wɩ́ɛ́ mɩ́nɩ́ŋ baŋcɩla mɛ́ wérí. Ŋŋ́ já, rɩŋ nɛ́ kúé, rɩ́ŋ pɛ́ɩ́wa mɛ́, rɩ́ɩ́wa ná Wɩɩsɛ Sabɩɩna pállɛ ná, a makɛ rɩ́ɩ́wa naasɛ ɔsɛ dúóri.
45001012	Ŋ háá já rɩ́ŋ bʋ́lʋ́ ná nɛ́ ká, ráá sáŋ náŋá mɛ́. Rɩ́ɩ́wa Zeezi laadí ná dúóríŋ naasɛ, ká rɩ́ŋ má Zeezi laadí ná dúóríwa má naasɛ.
45001013	Ŋ maábináŋa, ŋ có rɩ́ɩ́wa zɩŋ rɩ́ŋ ja ŋmɛ́nɔ rɩ́ŋ kóíwa rɩ́ rɛ́, tɛ́ŋ wuu mí, ká ha wɩ wóllé, arɩ́ zaa. Ŋ faá já rɩ́ŋ kóíwa dɩhɩ̃́, a tʋŋ tʋtʋmɩ́ ná há kéŋ nyʋɔrɛ́, anɛ ʋ há kéŋ nyʋɔrɛ́ ɛ́, tɔ́nɛ náŋa mɛ́.
45001014	Ʋ mɔhɔ̃́ rɩ́ŋ tʋŋ Wɩɩsɛ tʋtʋmɛ́ nɩɛ ná há kéŋ sɩ́puró, arɩ́ nɩɛ ná há wɩ sɩ́puró kené sɩɛrʋ, a mɔ rɩ́ŋ tʋŋ nɩɛ ná há kéŋ kɛnɔ zɩmɛ́, arɩ́ nɩɛ ná há wɩ wɩ́ɩ́ ɛ̃ má sɩɛrʋ, bee wɩ́ɛ́ ŋ ká nɩɛ wuu óŋ rí.
45001015	Ɛ́ nɛ́ sɩɛ́ tɛ, ŋ cólli rɩ́ŋ ko bʋl Labaarɩwero ná pɛ́ɩ́wa má nɩɛ ná, há mɩŋ Romi mí.
45001016	Ŋ wɩ Labaarɩwero ná bʋlɛ́ hɩɩ̃sɩ́ fá, bee wɩ́ɛ́ ʋ ká Wɩɩsɛ dóé ná há lá nɛrɔ ná wuu há lɔ́ɔ́ dí, aá tá nɛ́, a púl Zuwifiwa mɛ́, ká nɩɛ ná há to Zuwifiwa sɩɛ́ tʋkɛ.
45001017	Wɩɩsɛ tɩ́ŋ Labaarɩwero ná mɛ́ nɛ́, a pi taŋá aá pá nɩɛ nyaamɩ́. Ʋʋ́ bel laadí dʋŋɔ nɛ́, ká bʋlɛ́ nɛrɔ ká tékétéké; anɛ ɛ́ ɓa há pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Nɛrɔ ná há tɩ́ŋ laadí mí, a a tékétéké, ʋ sɩ́ ná mɩɩsɛ ná há waá tenni."
45001018	Wɩɩsɛ cɔ́ɛ́ isi nyaamɩ́, a tuwi nɩbííne nyúú, ɓa há ká wɩ́bɔŋ"áárá, aá tʋŋ bɔ́ŋbɔ́ŋ wɩ́ɛ́. Ɓa wɩ́tɩɛnnɛ nyáŋ Wɩɩsɛ taŋá ɓarɛ, ʋ wɩ wɩ́ɩ́ wuó a.
45001019	Ɓa há mɔhɛ̃́ rɩ́wɔ́ zɩŋ Wɩɩsɛ ɛ́, ʋ ká nyaamɩ́ ɓa rɩ́. Wɩɩsɛ mákʋ́ pɔ́wɔ́.
45001020	Wɩɩsɛ dóé ná há wɩ tokó kené, arɩ́rʋ́ Wɩɩsɛ nɩɩsɔ wuu, ká wɩ́ɛ́ ná há to wɩ́náálɛ nɛ́. Amá a kaa púl dúníé ɛɛ mɛ́, nɩbííno wówó aá ná, Wɩɩsɛ wɩ́"állɛ sɩɛrʋ. Ɛ́ nɛ́ sɩɛ́ tɛ Wɩɩsɛ waá píí cɛ́ nɩbííne.
45001021	Ɓa ɛ̃ Wɩɩsɛ, ká wʋ́ʋ́ zílé rʋʋ ká Wɩɩsɛ, a wʋ́ʋ́ bárkɛ́. Ɓa bɩ́rɔ́ lo ɓa sabɩŋyɔ́ɔ́wa yéŋŋíwó, ɓa sɩɛnnɛ ná há wɩ wɩ́zɩmɛ kené mɩŋ bíno mí.
45001022	Ɓa cʋ́ʋ́lɔ́, ká bʋlɛ́ ɓa ɛ̃ wɩ́ɛ́ rɛ́.
45001023	Ɓa há mɔhɛ̃́ rɩ́wɔ́ cʋ́cʋɔlɛ Wɩɩsɛ ná há kéŋ píŋ, a waá sʋwɛ, ɓa bɩrɛ aá cʋɔlɛ oŋbɩrmɛ́. Oŋbɩrmɛ́ ná há nɩhɩ̃́ nɩbííno há ká ɓɩsʋwɩ́, anɛ diíwiisi, anɛ pʋsɛ naasɛ baná tɩ́náwa, anɛ tíé tútuure.
45001024	Ɛ́ nɛ́ tɛ Wɩɩsɛ lówó ráŋ, ɓa ɩ́"ɔ́wɔ́ satɔrɔ́ wɩ́laama. Ɓa tɩ́ŋ hɩɩ̃sɛ tʋtʋmɛ́ náŋa mɛ́ aá lɔ́rɩ́wɔ́ tɛnnɛ.
45001025	Ɓa pí Wɩɩsɛ taŋá lenni nyɩɛrʋ, a bɩrɛ aá cʋɔlɛ Wɩɩsɛ oŋ"aalɛ́, aá tɩ́ŋwɔ́, ká lo Wɩɩsɛ tɩɩ há ká mɩ́máárɔ. Ʋ nɛ́ mɔhɛ̃́ rɩ́wɔ́ bɩ́bʋ́ mɛ́ wuu! Amɩɩ!
45001026	Ɛ́ nɛ́ tɛ Wɩɩsɛ lówó ráŋ, ɓaá a hɩɩ̃sɛ wɩ́hɩɛ̃nɛ́. Ɓa háála tʋ́tʋŋ tʋtʋmɩ́ ná há wɩ cɛ́rɛ́ rɩ́ tɔ́ɔ́, a vɛ́wɔ́ báláwa pɩ́nɛ, ká bɩrɛ aá pɩ́ŋwɔ́ hánáŋa.
45001027	Báála máá tʋŋ ɛ́ nɛ́. Ɓa vɛ́ háála pɩ́nɛ, káá hɩ́ɛ̃́nɩ́wɔ́ bánáŋa pɩ́nɛ, aá pɩ́ náŋá. Ʋ ɛ́ ká hɩɩ̃sɛ́ rɛ́, a mɔ rɩ́wɔ́ díwó wɩ́laama ná ɛɛ wɩɩla; ɛ́ nɛ́ ɓɩɛ́na pérwó.
45001028	Ɓa há vɛ́ Wɩɩsɛ zɩmɛ́, Wɩɩsɛ lówó ráŋ, ɓa tɩ́ŋwɔ́ sabɩŋsɛ wɩ́yéŋŋe mí, aá a wɩ́ɛ́ ná há to wɩ́"aalɛ́.
45001029	Ɓaá tʋŋ bɔ́ŋbɔ́ŋ rɩ́rʋ́ duo wuu ní. Ɓaá zɔkɛ zɔ́krʋ, aá hɩɛ̃nɛ náŋá ɓɩɛ, a ka sɔhɔ, a ka sɩ́ɩ́. Ɓaá ɓʋ́ʋ́sɛ nɩɛ, a a nanáárá, aá nyɩsɛ náŋá, a a wɩ́ɛ́ aa zʋ nɩɛ mɛ́, a a susóóré.
45001030	Ɓa pá wɩ́ɛ́ cɩ́ɩ́nɛ nɩɛ, a zɔ́kwɔ́ yɩra. Ɓa ká Wɩɩsɛ dɩŋdɔmá, aá tʋksɛ nɩɛ, a ka nyʋkɔ, aá mákwɔ́ tɩɩ, aá ja ŋmɛ́ŋsɛ ná wuu ɓa há sɩ́ tɩŋ ká tʋŋ bɔ́ŋbɔ́ŋ. Ɓaá vɛ́wɔ́ ánáwa rɩ́wɔ́ maáwa nʋʋsɛ.
45001031	Ɓa wɩ wɩ́zɩmɛ kené, a bʋl wɩ́ɛ́ ká wɩ cɩ́nɛ́ aá tɩkɛ, ɓa wɩ nɩɛ có, a wɩ náŋá susú fá.
45001032	Ɓa sɩɛ́ ɛ̃ Wɩɩsɛ sarɩ́ya há kɔ́ʋ́, ɛ́ wɩ́ɛ́ nyúú mí má. Ʋ sɩ́ nɩɛ ná háá tʋŋ ɛ́ tʋtʋmɛ́ mɔhɛ̃́ sʋʋ, ká ɓa vɛ káá a, á cɩ́ ráŋ mɛ́, a yílli hé, aá pá nɩɛ ná háá tʋŋ ɛ́ tʋtʋ́ŋbɔmɔ.
45002001	Ɩ nɛ́ŋ ná háá díí náŋa sarɩ́ya, rɩɩ có rɩ́ɩ́ a nɩbeé má, ɓa waá píí cɛ́ɩ́, ɓa sɩ́ díí má sarɩ́ya. Ɩ háá díí náŋa sarɩ́ya, ká má ɩ́"a wɩ́ɛ́ ná tɩɩ tɩɩ ɓa háá ɛɛ́, ɩ dídíwó sarɩ́ya, ɓa sɩ́ dí sarɩ́ya yóí, a héí wɩhála sɩɛrʋ.
45002002	Nɩɛ ná háá tʋŋ ɛ́, á ɩ́ɔ̃́ rɩ Wɩɩsɛ díwó sarɩ́ya, ʋ sɩ́ɩ́ mɛ́ nɛ́ arɩ́ taŋá.
45002003	Ɩɩ́ dí nɩɛ ná háá a wɩ́bɔmɔ sarɩ́ya, ká tɩɩ ɩ́"a ɛ́ wɩ́bɔmɔ. Ɩ sɩɛ́ bɩ́ɩ́nɔ́ rɩ Wɩɩsɛ sɩ́ pii cɛ́ɩ́, ká sɩ́ɩ́ sarɩ́ya dí?
45002004	Ɩ bɩ́ɩ́nɔ́ rɩ Wɩɩsɛ sɩɛrʋ há wéró, ʋ ka nyamma kɩ́ŋkáŋ ɛ́, rʋʋ wɩ wɩ́ɩ́ wuó a nɛ́? Ɩ wɩ ɛ̃ rɩ́ Wɩɩsɛ há kéŋ sawér ɛ́, ʋʋ́ já rɩ́ɩ́ bɩ́rsɩ́ mála nɛ́, a báá sɩ́ wɩ́bɔmɔ á?
45002005	Amá ɩ dɩllɛ háákɔ́, ɩ waá ja rɩ́ɩ́ bɩ́rsɛ, a lo wɩ́bɔmɔ ɛɛ. Wɩɩsɛ cɔ́ɛ́ nɛ́ sɩɛ́ ɩ pusi aá héí tɩɩ mɛ́. Ʋ sɩɛ́ sɩ́ díí sarɩ́ya, tápʋl ná ʋ háá á rʋ́ʋ́ dí dúníé nɩɛ sarɩ́ya. Ɛ́ tápʋl, nɩɛ wuu sɩ́ ná ɛ́ ná Wɩɩsɛ háá dí sarɩ́ya arɩ́ taŋá.
45002006	Nɛrɔ wuu wɩ́"állɛ mʋɔsɔ nɛ́, rʋ́ʋ́ bel ká túŋ tɩ́na.
45002007	Nɩɛ ná há kéŋ kajáŋa tʋtʋ́ŋwere ɛɛ mɛ́, a tʋŋ aá ja píŋ rɩ́ yɩr, arɩ́ tɛŋ ná há waá sʋɔrɛ, ʋ sɩ́ pɔ́wɔ́ rɩ́ mɩɩsɛ ná há waá tenni.
45002008	Ká mákʋ́ cɔwɩɩlɩ́zeno, a pá nɩɛ ná há vɔ́ʋ́ nʋɔ, a vɔ́ʋ́ taŋá má, káá a wɩ́bɔmɔ.
45002009	Wɩɩla rɩ́ sazɔkɔ́ sɩ́ peri nɩɛ ná wuu háá tʋŋ bɔ́ŋbɔ́ŋ. Ɛ́ sɩ́ la sɩ́ɛ́ peri Zuwifiwa nɛ́ kɛ́rɛ́, ká sɩɛ́ pá nɩɛ ná há to Zuwifiwa.
45002010	Amá Wɩɩsɛ sɩ́ píŋsí nɩɛ ná wuu háá a wɩ́were, a yɩ́rwɔ́ yɩwero, a pɔ́wɔ́ tɛŋfɩ́ɛ́l. Ʋʋ́ á rʋ́ʋ́ púl Zuwifiwa mɛ́ nɛ́, ká rɩ́ nɩɛ ná há to Zuwifiwa sɩɛ́ tʋkɛ,
45002011	bee wɩ́ɛ́ Wɩɩsɛ wɩ nɩɛ́ caksɛ.
45002012	Nɩɛ ná wuu há wɩ Wɩɩsɛ kíŋse ná Moyizi há ɛ́ɛ́ ɓa pʋ́ŋsɛ ɛ̃, káá a wɩ́bɔmɔ, ɓa sɩ́ sʋsɛ. Wɩɩsɛ sɩɛ́ waá a rʋ́ʋ́ pi kíŋse ná wɩ́ɩ́ oro wuu bɔ́sɩ́wɔ́. Amá nɩɛ ná wuu há ɛ̃ Wɩɩsɛ kíŋse ná Moyizi há ɛ́ɛ́ ɓa pʋ́ŋsɛ, káá a wɩ́bɔmɔ, rɩ ɓa nɛ́ sʋ́sɛ́, Wɩɩsɛ sɩ́ pi ɛ́ kíŋse ní díwó sarɩ́ya.
45002013	Wɩɩsɛ kíŋse zesé dʋŋɔ wɩ wuo a, ɩ ɩ́"a tékétéké Wɩɩsɛ sɩ́ɛ́ mɛ́; amá nɩɛ ná há sáŋɛ́ aá tɩŋ kíŋse ná, ɓa nɛ́ rɩ́ Wɩɩsɛ bʋl, rɩ́ ɓa ká tékétékéwa.
45002014	Nɩɛ ná há to Zuwifiwa wɩ Wɩɩsɛ kíŋse ná kené. Amá rɩ ɓa nɛ́ píwó sɩɛrʋ mɛ́ aá a wɩ́ɛ́ ná Wɩɩsɛ há máŋsɛ́ pá Moyizi, ɓa rɩ́wɔ́ wʋ́ɔ́ kené ná wuu, ɛ́ wɩ́ɛ́ mɩ́ŋwɔ́ tɛŋ mɛ́.
45002015	Ɓa wɩ́"állɛ ná sɩɛ́ mákʋ́, rɩ́ Wɩɩsɛ kíŋse ná mɩ́ŋwɔ́ sɩɛrʋ rɩ́ nɛ́. Ʋ ká ɛ́ nɛ́ ɓa sabɩŋsɛ má mɛ́. Ɛ́ nɛ́ tɛ, rɩ ɓa á wɩ́ɩ́ zɔkɛ, ɓa sabɩŋsɛ bʋl aá lɩ́wɔ́ har; ká rɩ ɓa á wɩ́wérí, ɓa sabɩŋsɛ bʋl aá pɛ́wɔ́ mɛ́.
45002016	Ʋ sɩɛ́ á rʋ́ʋ́ nɛ ɛ́ nɛ́, kal ná Wɩɩsɛ háá á rʋ́ʋ́ tɩŋ Zeezi Kirisi mí, a dí dúníé wuu sarɩ́ya. Anɛ ɛ́ há mɩŋ Labaarɩwero ná ŋ háá bʋlɛ́ sɩɛrʋ, ɛ́ kal, nɩbííno hiẽsó sɩɛrʋ wɩ́féŋse wuu sɩ́ nyɩɩsɛ, rɩ́ Wɩɩsɛ díwó sarɩ́ya.
45002017	Ɩ nɛ́ŋ ná há sɩ́ɩ́ ká Zuwifi, a yelli Wɩɩsɛ kíŋse mí, aá nyʋ́kɛ rɩ́ɩ́ ɛ̃ Wɩɩsɛ,
45002018	rɩ́ɩ́ ɛ̃ Wɩɩsɛ cólle. Ɓa pí Wɩɩsɛ kíŋse ná nɛ́ kármɩ́, ɩ zɩŋ wɩ́were caksɛ aá lɩ́sɛ.
45002019	Ɩ bɩ́ɩ́nɔ́ rɩɩ nɩ́ɩ́ tɩɛsɛ nyʋmma, a a caanɔ́ a pá nɩɛ ná há mɩŋ bíno mí.
45002020	Ɩ nɩ́ɩ́ makɛ nɩcʋ́llɛ, aá karmɛ heŋbiisi má, bee wɩ́ɛ́ Wɩɩsɛ kíŋse ná mákɛ́ zɩmɛ́ ŋmɛ́ŋsɛ wuu pɛ́ɩ́, a a ɩ zɩŋ taŋá má.
45002021	Ɩ sɩɛ́ háá karmɛ nɩɛ, ká wɩ́ɩ́ tɩɩ karmɛ! Ɩɩ́ bʋlɛ́ rɩ́wɔ́ sɩ́ gá, ká tɩɩ gɩ́ga!
45002022	Ɩ sɩ́ rɩ́wɔ́ sɩ́ cɔ́rmʋ tʋ́mʋ́, ká tɩɩ tʋ́tʋŋ cɔ́rmʋ. Ɩ bɛ́rɛ venni, ká zʋʋ gáwɔ́, a kaa lɛ aá yɛ́llɛ.
45002023	Ɩɩ́ nyʋ́kʋ́, ɩ há ɛ̃ Wɩɩsɛ kíŋse, ká wʋ́ɔ́ tɩŋ; ɛ́ wɩ́ɛ́, Wɩɩsɛ nɛ́ ɩɩ́ lɔ́rɛ ɛ́.
45002024	Wɩɩsɛ Kɛnɔ sɩɛrʋ ɓa pʋ́ŋsɔ́ bʋlɛ́: "Ɩ́ Zuwifiwa nɛ́ ɛ́ɛ́, nɩɛ ná há to Zuwifiwa, zɩ́zɔkɛ Wɩɩsɛ yɩr."
45002025	Taŋá rɛ́, Wɩɩsɛ kíŋse sɩɛrʋ, ʋ sɩ́ɩ́wa cónníwa pɛnɛ. Rɩɩ cókí pɛŋ ká wɩ Wɩɩsɛ kíŋse ná zíl, ɩ rɩ́rɩ́ pɛŋcoki ná wuu, ɩ dé nɛ́ pɛŋkɛnɔ tɩ́na nɛ́.
45002026	Rɩ nɛrɔ ná há wʋ́ʋ́ pɛŋ cóké nɩ́ɩ́ tɩŋ Wɩɩsɛ kíŋse ná, ɩ wɩ ɛ̃ rɩ́ Wɩɩsɛ wóú aá bú, anɛ pɛŋcokí tɩ́na?
45002027	Ɛ́ pɛŋkɛnɔ tɩ́na háá zíl Wɩɩsɛ kíŋse, sɩɛ́ sɩ́ díí sarɩ́ya, a héí wɩɩla sɩɛrʋ, ɩ é nɛ́ŋ ná há cókí pɛŋ, a zɩŋ Wɩɩsɛ kíŋse ná ɓa há pʋ́ŋsɛ́ má.
45002028	Nyɩpʋmmɔ yɔ́ɔ́ Zuwifi rá to ɩ ká Zuwifi. Pɛŋkɛnɔ né coké má rá to pɛŋcoki.
45002029	Amá nɛrɔ ná há ká Zuwifi tɩɩ, ʋ sabɩɩna wɩ́"állɛ nɩ́ɩ́ mákʋ́. Ɩ há tɩ́ŋɩ́ sabɩɩna mɛ́, aá a wɩ́ɛ́ ná pɛŋcokí tɩ́na há mɔhɛ̃́ rʋ́ʋ́ a, ɛ́ nɛ́ ká pɛŋcoki tɩɩ. Ʋ nɛ́ ká pɛŋcoki ná há lɛ́ Wɩɩsɛ Sabɩɩna, ʋ wɩ kíŋse ná Moyizi há ɛ́ɛ́ ɓa pʋ́ŋsɛ lɩ́ɛ́. Ɛ́ nɛrɔ duo, rʋʋ ká Zuwifi, rʋʋ to Zuwifi, Wɩɩsɛ nɩ́ɩ́ bʋ́ʋ́ mɛ́, nɩbííne rá.
45003001	Beé sɩɛ́ Zuwifiwa ka, a kɩ́llɛ nɩɛ ná há to Zuwifiwa? Pɛŋcoki é bee nyʋɔrɛ́ sɩɛ́?
45003002	Taŋá, ɓa kɩ nɩɛ ná há to Zuwifiwa, wɩ́ɛ́ ɓɩkana mɛ́ nɛ́. Dʋ́ŋdʋ́ʋ̃́ wɩ́ɩ́ nɛ́ ká: Wɩɩsɛ púú nʋɔ wɩ́ɛ́ pá Zuwifiwa nɛ́, rɩ́wɔ́ zízíl.
45003003	Rɩ Zuwifiwa náŋa nɛ́ sɩɛ́ wɩ ɛ́ wɩ́ɛ́ lɛ́ɛ́ dí, ɛ́ sɩ́ a rɩ́ Wɩɩsɛ sɩ́ taŋá kánʋ́?
45003004	Ɛ́ wɩ wuó a! Rɩ nɩbííne wuu ní ká nyɛtɩ́ɩ́ná má, Wɩɩsɛ wɩ nyɩɛrʋ́ nyɛ, ʋ kéŋ taŋá. Ɛ́ nɛ́ ɓa bʋl Wɩɩsɛ wɩ́ɛ́ ʋ kɛnɔ sɩɛrʋ a bʋlɛ́: "Ʋ mɔhɔ̃́ rɩ́wɔ́ zɩŋ rɩ́ɩ́ bʋl wɩ́táŋsɛ nɛ́. Rʋʋ ká sarɩ́ya díí má, rɩ́wɔ́ pi taŋá pɛ́ɩ́."
45003005	Raá wɩ́bɔmɔ ná ɛɛ nɩ́ɩ́ máŋsɛ Wɩɩsɛ há kéŋ taŋá ɛ́, áá já ráá bʋlɛ́ beé rí? Wɩɩsɛ cɔ́ɛ́ háá ko wɛ, ʋ isi aá tʋ́rɩ́rá ɛ́, ʋ wɩ taŋá kené ní? Nyɛ é sɩɛ́ ká nɩbinní zɩmɛ́ mɛ́ nɛ́, ŋ bʋ́bʋl.
45003006	Ɛ́ rá toó! Rɩ Wɩɩsɛ nɛ́ to taŋá tɩ́na, ʋʋ́ a ɛrɛ́ káá dí dúníé nɩɛ sarɩ́ya?
45003007	Rɩŋ nyɛ́ nyɩɛrʋ, ká rɩ́ Wɩɩsɛ taŋá tɩŋ ɛ́ mɛ́ a caasɛ nyɩɩsɛ, a píŋsú, bee wɩ́ɛ́ sɩɛ́, ɓa pi zɔ́krʋ aá cɩ́ɩ́nɩ́ŋ, anɛ ŋ ká wɩ́tɛ"ár?
45003008	Rɩ ɛ́ nɛ́, ŋŋ́ bʋ́lɩ́wa lo ráá ɩ́"a wɩ́bɔmɔ nɛ́, rɩ́ wɩ́were tɩŋ ɛ́ mɛ́ nyɩɩsɛ. Nɩɛ náŋa faá tʋ́ksɩ́ŋ rɛ́ má wuu; a nyɛ nyɩɛrʋ héŋ nʋɔ mɛ́, a bʋlɩ́ŋ sɛ́ nɩɛ ɩ́"a ɛ́ nɛ́. Rɩ Wɩɩsɛ dí sarɩ́ya yo ɛ́ nɩɛ duo mí, ʋ sɩ́ɩ́ mɛ́ nɛ́.
45003009	Beé sɩɛ́? Á é Zuwifiwa, á nɛ́ kɩ nɩɛ ná há to Zuwifiwa? Aɩ́, á wʋ́ɔ́ kɛ. Ʋ nɛ́ ŋ la sɩ́ɛ́ bʋl, rɩ́ Zuwifiwa rɩ́ nɩɛ ná há to Zuwifiwa wuu ká wɩ́bɔŋ"aara nɛ́.
45003010	Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ. Ɓa sɛ́: "Nɩbíŋ wuu to tékétéké, balá má tɩɩ.
45003011	Wɩ́zɩ́nnʋ́ wuu toó, nɛ́ŋ wuu toó aá ja Wɩɩsɛ.
45003012	Ɓa wuu cʋ́rɔ́ ká tá ŋmɛ́ŋwero, a wuu tɛl. Nɛ́ŋ wuu toó aá a wɩ́were, balá má tɩɩ.
45003013	Ɓa nʋʋsɛ wɩ́bʋlɛ́ lɔrɛ́, a lɩ́wɔ́ sɩɛnnɛ aá lɛ, anɛ lɛlbule ɓa há wúré. Ɓa neŋdúlli daha wɩ́ɛ́ wuu ká nɩnyɩsɛ wɩ́ɛ́ nɛ́. Ɓa wɩ́bʋlɛ́ huõno nɩhɩ̃́ bɔsɔ huõno ní.
45003014	Ɓa nʋʋsɛ wɩ́ɛ́ nɛ́ ká, rɩ́wɔ́ bʋrɛ aá zɔkɛ nɩɛ, arɩ́ wɩ́bɔmɔ bʋlɛ́.
45003015	Ɓa bíéró wérí nɩɛ ɓʋ́ɩ́ mɛ́.
45003016	Ɓa dɩmaanɩ́ wuu ɓaá zɔkɛ zɔ́krʋ nɛ́, a hé nɩɛ wɩhála mɛ́.
45003017	Ɓa wɩ tɛŋfɩ́ɛ́l ja nɩɛ pɛ́kɛ.
45003018	Ɓa wɩ Wɩɩsɛ héwíŋ fá mʋɔ́ má."
45003019	Á sɩɛ́ ɩ́ɔ̃́, rɩ́ Wɩɩsɛ kíŋse kɛnɔ há máŋsɛ wɩ́ɩ́ ná, ɛ́ máŋsɔ́ pá nɩɛ ná háá tɩŋ ɛ́ kíŋse ní, a makɛ rɩ́ nɩbíŋ wuu sʋ́ʋ́ nʋɔ mɛ́ wúrú, ká rɩ́ Wɩɩsɛ bʋl yo dúníé nɩbííne wuu, ʋ sarɩ́ya kal;
45003020	bee wɩ́ɛ́ nɛ́ŋ wuu wɩ Wɩɩsɛ kíŋse ná wuó zíl, a mʋ́ aá a tékétéké Wɩɩsɛ sɩ́ɛ́ mɛ́. Wɩɩsɛ kíŋse ná mɛ́ nɛ́ nɩbííno tɩŋ aá zɩŋ, rʋ́ʋ́ ká wɩ́bɔŋ"ár.
45003021	Amá mʋ́l néé mí, Wɩɩsɛ mákɛ́ ŋmɛ́nɔ ná ʋ há tɩ́ŋɛ́, a pi tékétéké aá pá nɩbííne, ká ʋ kíŋse ná wɩ sɛ́ kené ráŋ. Wɩɩsɛ kíŋse rɩ́ Wɩɩsɛ wɩ́laabʋlla má wuu bʋ́l ɛ́ ŋmɛ́nɔ wɩ́ɛ́ nɛ́.
45003022	Zeezi laadí ní ká ŋmɛ́nɔ ná nɩbííno duo wuu háá tɩŋɛ́, rɩ́ Wɩɩsɛ bʋlʋ́ ká tékétéké, ʋ sɩ́ɛ́ mɛ́. Rɩɩ ká Zuwifi, rɩɩ to Zuwifi, ɛ́ nɛ́. Wɩɩsɛ wɩ nɩɛ́ caksɛ.
45003023	Nɩbííne wuu dúó ní ɛ́ɛ́ zɔkɛ Wɩɩsɛ mɛ́, a wʋ́ʋ́ píŋ sɩɛrʋ wuó zʋ.
45003024	Amá Wɩɩsɛ sawér zénó. Ʋ tɩ́ŋ Zeezi Kirisi mí a yɔwɛ lɔ́wɔ́ yɔ́ɔ́, ʋ zilé sɩɛrʋ, a pɔ́wɔ́ tékétéké.
45003025	Zeezi Kirisi ní Wɩɩsɛ kaa ɔsɛ vʋk anɛ pewie, rʋ́ʋ́ tɩ́ŋʋ́ sʋʋ mɛ́ a hé nɩbííno ná wuu há lá Zeezi Kirisi wɩ́ɛ́ dí, wɩ́zɔkɛ́ suúri. Ʋ tʋ́ŋ ɛ́, rɩ́ nɩɛ zɩŋ rʋ́ʋ́ ká tékétéké, bee wɩ́ɛ́ nɩbííne die á wɩ́ɛ́ zɔ́kʋ́ mɛ́, ká ʋ nyammɛ.
45003026	Amá Wɩɩsɛ zaa mákɛ́ ŋmɛ́nɔ ná nɩbííno háá tɩŋɛ́, káá a tékétéké ʋ sɩ́ɛ́ mɛ́. Ʋ mákɔ́ rʋʋ tɩɩ ká tékétéké, ká wólli bʋlɛ́ nɩɛ ná há lá Zeezi wɩ́ɛ́ dí, ɓa má ká tékétékéwa.
45003027	Nyʋkwɩ́ɩ́ rɩ́ sɩɛ́ báá mɩnɛ́? Aɩ́! Wɩ́ɩ́ toó! Beé kísó mí sɩɛ́? Á tʋtʋ́ŋwere ɛɛ mɛ́ nɛ́ tɛ? Aɩ́! Á há lá Zeezi dí ní tɛ, wɩ́ɩ́ toó.
45003028	Á ɩ́ɔ̃́ rɩ́ nɩbííno ká tékétéké Wɩɩsɛ sɩ́ɛ́ mɛ́, a tɩ́ŋʋ́ Zeezi laadí mí ní. Ʋ wɩ tékétéké wuó a, a tɩŋ kíŋse tɩŋɛ́ mɛ́.
45003029	Ɩ́ bɩ́ɩ́nɔ́ rɩ Wɩɩsɛ ká Zuwifiwa dʋŋɔ Wɩɩsɛ rɛ́ ɓó? Ʋ to nɩɛ ná há to Zuwifiwa é Wɩɩsɛ? Taŋá, ʋ kɔ́wɔ́ má Wɩɩsɛ nɛ́,
45003030	bee wɩ́ɛ́ Wɩɩsɛ nɛ́ balá léŋ. Ʋ balá nɛ́ wuolé, rʋ́ʋ́ bʋlɛ́ Zuwifi ká tékétéké ʋ há lá Zeezi dí wɩ́ɛ́, a nɛ́ baa wólli aá bʋlɛ́ nɛrɔ ná má há to Zuwifi má ká tékétéké, ʋ má há lá Zeezi dí wɩ́ɛ́.
45003031	Á Zeezi laadí ná sɩɛ́ gírí Wɩɩsɛ kíŋse ná Moyizi há ɛ́ɛ́ ɓa pʋ́ŋsɛ nɛ́? Aɩ́, á laadí ná taŋa ɔ́sɔ́ aá makɛ ɛ́ ná, Wɩɩsɛ kíŋse ná há wéró ní.
45004001	Abɩrahaŋ há kárá naabál, á sɩɛ́ bʋ́lɛ́ beé rí, ʋ wɩ́ɛ́? Ʋ wólló ná beé, ʋ tɩɩ mɛ́?
45004002	Rɩ Abɩrahaŋ fa wólló tɩ́ŋʋ́ wɩ́were ɛɛ mɛ́, rɩ́ɩ́ a tékétéké rí, ʋ fa sɩ́ nyʋ́nyʋ́kɛ; Wɩɩsɛ sɩ́ɛ́ é mí rá taŋa.
45004003	Wɩɩsɛ Kɛnɔ sɩɛrʋ, ɓa pʋ́ŋsɔ́ bʋlɛ́ beé rí? Ɓa sɛ́: "Abɩrahaŋ lá Wɩɩsɛ dí, Wɩɩsɛ sʋ́ʋ́ ká tékétéké, ʋ yardá ná wɩ́ɛ́."
45004004	Nɛrɔ há tʋ́mɛ́ ká ɓa túmú, ɛ́ túme to zilé, ʋ suolé ní;
45004005	ká nɛrɔ ná má há wɩ tʋ́mɛ́, ká la Wɩɩsɛ dí, rɩ Wɩɩsɛ nɩ́ɩ́ pá wɩ́bɔŋ"aarɔ tékétéké, Wɩɩsɛ sɩ́ bʋlɛ́ ɛ́ tɩ́na ká tékétéké, a tɩ́ŋʋ́ laadí ná wɩ́ɛ́.
45004006	Ɛ́ nɛ́ Davidi má máŋsɛ, nɛrɔ ná Wɩɩsɛ há wʋ́ʋ́ tʋtʋmɛ́ nɛ́ bélé, ká bʋlʋ́ ká tékétéké wér mʋɔsɔ, a bʋlɛ́:
45004007	"Nɩɛ ná Wɩɩsɛ há héwó wɩ́zɔkɛ́ suúri, ká dʋ́sɩ́wɔ́ wɩ́bɔma, ɓa ná wér!
45004008	Nɛrɔ ná Wɩɩsɛ há wʋ́ʋ́ wɩ́bɔmɔ gíélé, ʋ ná wér."
45004009	Ɛ́ wér sɩɛ́ ká nɩɛ ná há cónníwó pɛnɛ dʋŋɔ nɛ́ tʋ́ʋ́ yáá, nɩɛ ná há wʋ́ɔ́ pɛnɛ cónné má yúú mí rí? Á lá sɩ́ɛ́ bʋlɛ́: "Abɩrahaŋ yardá wɩ́ɛ́ nɛ́ Wɩɩsɛ sʋ́ʋ́ ká tékétéké ʋ sɩ́ɛ́ mɛ́."
45004010	Tɛŋ beé mí rí sɩɛ́, Wɩɩsɛ bʋl ɛ́ Abɩrahaŋ rɩ́? Ɛ́ mɛ́ rʋʋ cókú pɛŋ rɩ́ yáá, ʋ fa ha wɩ cóké rí? Wɩɩsɛ bʋ́l ɛ́, rɩ Abɩrahaŋ fa ha wʋ́ʋ́ pɛŋ cóké. Ʋ fa ká pɛŋkɛ́ŋ tɩ́ná rɛ́.
45004011	Ɛ́ har rɩ́ mɛ́ nɛ́, Wɩɩsɛ a ʋ cókú pɛŋ, anɛ mállá, ʋ há tɩ́ŋʋ́ yardá mɛ́ a ná tékétéké malla, a makɛ rɩ́ Abɩrahaŋ bɩrmɛ nɩɛ ná má wuu há wʋ́ɔ́ pɛnɛ cónné, ká la Wɩɩsɛ dí, a a tékétékéwa, ɓa má naabál.
45004012	Rɩ́ Abɩrahaŋ nɛ́ a nɩɛ ná má há cónníwó pɛnɛ, ká la Wɩɩsɛ dí naabál, anɛ ʋ há lá Wɩɩsɛ dí ɛ́, tɛ́ŋ ná mɛ́ ʋ fa há wʋ́ʋ́ pɛŋ cóké.
45004013	Wɩɩsɛ tá nʋɔ, a bʋlʋ́ sɩ́ pi dúníé pá Abɩrahaŋ rɩ́rʋ́ duo nɩɛ, rʋ́ʋ́ ɔ́wɔ́ liwe. Abɩrahaŋ há zíl Wɩɩsɛ kíŋse ná wɩ́ɛ́ rá sɩɛ́, ʋ Wɩɩsɛ laadí ná há tɛ ʋ a tékétéké yɩr mɛ́ nɛ́.
45004014	Rɩ Wɩɩsɛ kíŋse ná tɩŋɛ́ nɛ́ faá ɛɛ́, rɩ́ Wɩɩsɛ nʋtállɛ ná peri nɩɛ, Wɩɩsɛ laadí báá wɩ mʋ́l ka, rɩ́ Wɩɩsɛ nʋtállɛ má sɩ́ nyʋɔrɛ́ kánʋ́.
45004015	Wɩɩsɛ kíŋse ná é kéŋ Wɩɩsɛ cɔwɩɩlɔ́ nɛ́ aá ko nɩbííne nyúú, bee wɩ́ɛ́ ɓa wʋ́ɔ́ wuó zíl. Ká ráŋ ná kíso há toó, wɩ́zɔkɩ́ má toó.
45004016	Ɛ́ wɩ́ɛ́, Wɩɩsɛ nʋtálɔ ná ká yardá wɩ́ɩ́ rɛ́, a makɛ rɩ́ Wɩɩsɛ nʋtálɔ ná a zilé, Abɩrahaŋ duo nɩɛ wuu yɩr mɛ́. Ɛ́ nʋtálɔ sɩɛ́ to nɩɛ ná háá tɩŋ Wɩɩsɛ kíŋse dʋŋɔ óŋ, nɩɛ ná há lá Wɩɩsɛ dí, anɛ Abɩrahaŋ há lɔ́ʋ́ dí ɛ́, má tʋ́ʋ́ rɛ́; bee wɩ́ɛ́ Abɩrahaŋ ká Zuwifiwa rɩ́ nɩɛ ná há to Zuwifiwa wuu áná nɛ́,
45004017	anɛ ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ bʋlɛ́: "Ŋ lɩ́sɩ́ rɩ́ɩ́ a dukana áná nɛ́." Wɩɩsɛ ná, Abɩrahaŋ há lɛ́ɛ́ dí sɩ́ɛ́ mɛ́, Abɩrahaŋ kárá áná nɛ́. Ɛ́ Wɩɩsɛ nɛ́ pí hiẽsó aá pá nɩsʋsɛ, a a onni ná há toó, ɓa mɩŋ.
45004018	Abɩrahaŋ lá Wɩɩsɛ dí, ká ka yɩɛla tɛ́ŋ ná mɛ́ ʋ fa há wɩ mɔhɛ̃́ rʋ́ʋ́ ka yɩ́ɛ́lá wuu, ɛ́ nɛ́ ʋ ko a dukana áná, anɛ ɛ́ Wɩɩsɛ há bʋ́lɛ́ pɔ́ʋ́ bʋlɛ́: "Ɩ dunɩɛ káŋ mʋɔsɔ nɛ́ ɛ́."
45004019	Abɩrahaŋ bɩŋsɛ fa sáásɛ́ zɔlɔ, ɛ́ tɛ́ŋ mɛ́. Ʋ tɩɩ ɩ́ɔ̃́ rʋ́ʋ́ nɩ́ɩ́nɔ́, ʋ tɛŋnamɩɛ báá wɩ wɩ́ɩ́ wuó a, ʋ háálɔ Saara há wɩ lʋ́lɛ́ ná, má nɩɩnɛ, a báá wɩ bíí wuó lʋl. Amá ʋ wɩ léklé mʋɔ́ má, ʋ Wɩɩsɛ laadí mí.
45004020	Ʋ wɩ yardá yóé tá, a wɩ Wɩɩsɛ nʋtálɔ má kené káŋsɛ, ʋ taŋa yéllí Wɩɩsɛ mɛ́ nɛ́, ʋ yardá pɔ́ʋ́ dóé, ʋ bɩ Wɩɩsɛ mɛ́,
45004021	a laa dí arɩ́ taŋá, rɩ Wɩɩsɛ há tá nʋɔ bʋlʋ́ sɩ́ a wɩ́ɩ́ ná, ʋ ɓɩɛ́na sɩ́ a.
45004022	Ɛ́ nɛ́ tɛ Wɩɩsɛ sʋ́ʋ́ ká tékétéké, ʋ yardá ná wɩ́ɛ́.
45004023	Ɓa sɩɛ́ há pʋ́ŋsɛ́ bʋlɛ́: "Wɩɩsɛ sʋ́ʋ́ ká tékétéké ná, ʋ dʋŋɔ wɩ́ɛ́ rá wɩ tɛ, ɛ́ pʋ́ŋsɛ."
45004024	Ɛ́ pʋ́ŋsɩ́rá má wɩ́ɛ́ nɛ́. Á má nɩ́ɛ́ ná há lá Wɩɩsɛ ná há íllírá Nyuutɩna Zeezi sʋʋ mɛ́ wɩ́ɛ́ dí; ɛ́ nɛ́ sɩɛ́ tɩ́llɛ́ ráá má a tékétékéwa.
45004025	Wɩɩsɛ lóó Zeezi sʋ́wɩ́rá wɩ́bɔmɔ wɩ́ɛ́, ká ʋ bɩr"íllú sʋʋ mɛ́, á tékétéké wɩ́ɛ́.
45005001	Ɛ́ wɩ́ɛ́, á há lá Zeezi dí, Wɩɩsɛ sɩ́ ráá ká tékétéké ʋ sɩ́ɛ́ mɛ́. Á rɩ́ Wɩɩsɛ pɛ́kɛ sɩɛ́ wéró, a tɩ́ŋrá Nyuutɩna Zeezi Kirisi mí.
45005002	Ʋ mɛ́ nɛ́ á tɩŋ, á há lɔ́ʋ́ dí wɩ́ɛ́, a tuu peri Wɩɩsɛ, a zʋʋ mɩ́nʋ́ susufárʋ ná sɩɛrʋ wérí. Ká á ka yɩɛla raá sɩ́ zʋ Wɩɩsɛ píŋ má sɩɛrʋ, a jɩ́jʋɔsɛ ɛ́ wɩ́ɛ́.
45005003	Wɩɩla ná á háá díé wɩ́ɛ́ nɛ́, á ɔsɛ aá jʋɔsɛ wuu. Wɩɩla ná sɩɛ́ sɩ́ a ráá ka nyamma,
45005004	rɩ́ nyamma a ráá dí dóé wálmɛ sɩɛrʋ, rɩ́ ɛ́ dóé má a ráá ka yɩɛla.
45005005	Ɛ́ yɩɛla sɩɛ́ wɩ nɛ́ŋ tɛl, bee wɩ́ɛ́ Wɩɩsɛ bɩ́sʋ́ cólle hérá sɩɛrʋ, a tɩ́ŋ Wɩɩsɛ Sabɩɩna ná ʋ há píé párá mɛ́.
45005006	Tɛ́ŋ ná mɛ́ á fa há wɩ dóé wuu kené, Kirisi lá wɩ́bɔŋ"aara sʋʋ sʋwɛ, Wɩɩsɛ tɛ́ŋ makɩ́ mɛ́.
45005007	Nɩtékétéké má tɩɩ nyúú mí laa sʋwɛ́ ká wɩ́dúó rí; nyɛ mɛ́, nɛrɔ nɔ́ŋɔ sɩ́ ka baŋcɩpɩrɩ́, a saŋ la wɩ́wer"aarɔ nyúú mí sʋwɛ.
45005008	Amá Wɩɩsɛ mákrá, ʋ há córá mɔ ɛ́; bee wɩ́ɛ́ tɛ́ŋ ná mɛ́ á fa há ká wɩ́bɔŋ"áárá, Kirisi sʋ́wɩ́rá wɩ́ɛ́.
45005009	Ʋ sʋʋ ná yɩr mɛ́, á ká tékétéké Wɩɩsɛ sɩ́ɛ́ mɛ́. Ɛ́ nɛ́ sɩɛ́ á zɩŋ kɩ́ŋkáŋ wuu, rʋ́ʋ́ sɩ́ lárá Wɩɩsɛ cɔwɩɩlɔ́ má mɛ́.
45005010	Á fa ká Wɩɩsɛ dɩŋdɔma nɛ́, ká ʋ tɩ́ŋʋ́ Bio sʋʋ ná mɛ́, a a, á rɩ́rʋ́ pɛ́kɛ a wérí. Á rɩ́rʋ́ pɛ́kɛ zaa sɩɛ́ há wéró, ɛ́ nɛ́ rʋ́ʋ́ tɩ́ŋʋ́ Bio hiẽsó mí, a lárá tá wuu.
45005011	Ɛ́ má dʋŋɔ rá sɩɛ́; áá jʋ́ɔ́sʋ́, Wɩɩsɛ há tɩ́ŋrá Nyuutɩna Zeezi Kirisi mí, a a, á rɩ́rʋ́ pɛ́kɛ a wérí má wɩ́ɛ́.
45005012	Nɩbíŋ balá mɛ́ rɛ́ wɩ́bɔmɔ tɩŋ zʋ dúníé, wɩ́bɔmɔ má pɔsɛ sʋʋ hé dúníé mí. Ɛ́ nɛ́ sʋʋ mɩŋ dúníé nɩbííne wuu nyúú, bee wɩ́ɛ́ ɓa wuu ká wɩbɔŋ"áárá.
45005013	Wɩ́bɔmɔ fa zʋ́ dúníé rí, ká Wɩɩsɛ zɩŋ púú kíŋse ná pá Moyizi. Ɓa sɩɛ́ fa wɩ wɩ́bɔmɔ taalɛ́ píé aá cɩ́ɩ́nɛ nɩɛ, kíso toó ná tɛ́ŋ mɛ́.
45005014	Amá sʋʋ é fa wo dúníé wuu ní, a kaa pɔ́ Adaŋ mɛ́, ká kaa ko yakɛ Moyizi mí. Ʋ ɓʋ́ʋ́sɛ nɩɛ ná má tɩɩ, ɓa wɩ́bɔmɔ há wɩ Adaŋ Wɩɩsɛ nʋɔ vɛɛ ná nɩhɛ̃́. Adaŋ fa ká nɛrɔ ná háá kué cuunó ní.
45005015	Adaŋ wɩ́zɔkɩ́ ná rɩ́ Wɩɩsɛ zilé ná sɩɛ́ wɩ náŋá wuó máŋsɛ, wér mí. Taŋá rɛ́, Adaŋ balá wɩ́bɔmɔ ná wɩ́ɛ́, nɩkana sʋ́sɔ́; amá Wɩɩsɛ zilé zénó kɩ́ŋkáŋ wuu. Ʋ tɩ́ŋ Zeezi balá mɛ́, a fá nɩkana susu kɩ́llɛ ɛ́.
45005016	Wɩɩsɛ zilé ná sɩɛ́ há mʋ́ɛ́ lúri wɩ́ɩ́ ná mɛ́, ʋ kɛ nɩbala wɩ́bɔmɔ há kéŋ wɩ́ɩ́ ná ko; Adaŋ balá wɩ́bɔmɔ yɩr mɛ́, Wɩɩsɛ dí nɩbííne sarɩ́ya, a héwó wɩɩla mɛ́, amá ʋ tɩ́ŋʋ́ zilé ná mɛ́, a pi wɩ́bɔŋkana sarɩ́ya cɛ́ nɩbííne.
45005017	Óó! Nɩbala dʋŋɔ wɩ́bɔmɔ yɩr mɛ́ nɛ́, sʋʋ dí kuorí dúníé mí; amá Wɩɩsɛ há tɩ́ŋ Zeezi Kirisi balá mɛ́, a tʋ́mʋ́ ná párá, ʋ kɛ ɛ́ kɩ́ŋkáŋ wuu. Nɩɛ ná wuu Wɩɩsɛ há fɔ́wɔ́ susu, a pi tékétéké dí zilé pɔ́wɔ́, ɓa wuu sɩ́ ná mɩɩsɛ ná há waá tenni, a dí kuorí Zeezi Kirisi dʋŋɔ yɩr mɛ́.
45005018	Ɛ́ wɩ́ɛ́, anɛ ɛ́ Adaŋ balá wɩ́bɔmɔ há hé nɩbííne wuu zɔ́krʋ sɩɛrʋ ɛ́, Wɩɩsɛ sɩ́ɛ́ mɛ́, Zeezi Kirisi má balá tʋtʋ́ŋwero ní lá nɩbííne wuu tá, Wɩɩsɛ sarɩ́ya mɛ́, ká pɔ́wɔ́ hiẽsó.
45005019	Nɩbala há vɛ́ Wɩɩsɛ nʋɔ zíle ní ɛ́ɛ́, nɩɛ wuu a wɩ́bɔŋ"áárá; ɛ́ nɛ́ rɩ́ nɩbala má há zíl Wɩɩsɛ nʋɔ sɛ́, a rɩ́ nɩkana a tékétékéwa, Wɩɩsɛ sɩ́ɛ́ mɛ́.
45005020	Wɩɩsɛ kíŋse ná nɛ́ kúé, a makɛ rɩ́ wɩ́bɔmɔ ɔsɛ pʋrkɛ. Ráŋ ná sɩɛ́ wɩ́bɔmɔ há pʋ́rkɛ́, ráŋ nɛ́ Wɩɩsɛ zilé ɔsɛ pʋrkɛ kɩ́ŋkáŋ,
45005021	a makɛ rɩ́ wɩ́bɔmɔ há tɩ́ŋ sʋʋ mɛ́, a dí kuorí dúníé mí ɛ́, rɩ́ Wɩɩsɛ ló rʋ́ʋ́ zilé má tɩ́ŋʋ́ tékétéké mí, a dí kuorí ɛ́, a makɛ ráá tɩ́ŋrá Nyuutɩna Zeezi Kirisi mí, a ná mɩɩsɛ ná há waá tenni.
45006001	Á sɩɛ́ já ráá bʋlɛ́ beé rí? Ráá ha mɩŋ wɩ́bɔmɔ ɛɛ mɛ́, rɩ́ Wɩɩsɛ zilé ɔsɛ pʋrkɛ kɩ́ŋkáŋ yáá?
45006002	Ɛ́ rá toó! Á sʋ́sɔ́ rɛ́ wɩ́bɔmɔ cɔɔ rɩ́; á sɩɛ́ báá cɩ́ ɛrɛ́ rɩ́ɩ́ mɩŋ wɩ́bɔmɔ ɛɛ mɛ́?
45006003	Á há tɩ́ŋ wɩcʋ́ɔ́lɩ́nyimuŋsi ná mɛ́ á rɩ́ Zeezi Kirisi a óŋ balá ɛ́, ɩ́ wɩ ɛ̃ ráá tɩ́ŋ ɛ́ mɛ́, á rɩ́rʋ́ a óŋ balá, ʋ sʋʋ má mɛ́ rɛ́?
45006004	Ɛ́ wɩ́ɛ́, nyii ná muŋsé nɩhɩ̃́ anɛ á tɩ́ŋʋ́ mɛ́, a muŋsi sʋʋ má sɩɛrʋ nɛ́, a makɛ, anɛ Wɩɩsɛ há ílli Kirisi sʋʋ mɛ́, ʋ dóé mí ɛ́, ráá má bɩr"isi sʋʋ mɛ́, aá va mɩfɛlɔ sɩɛrʋ.
45006005	Á rɩ́rʋ́ wuu há kúé a óŋ balá, a tɩ́ŋʋ́ sʋʋ mɛ́ ɛ́, á rɩ́rʋ́ wuu sɩ́ ko a óŋ balá má, a tɩŋ sʋʋ mɛ́ bɩr"isé mí.
45006006	Á sɩɛ́ zɩŋ rɩ́ Kirisi dagɛsɛ́ daha sʋʋ ná tɛ́ŋ mɛ́, ɓa ɓásʋ́ rɩ́rá die nɩɩsɔ ná é ní, a makɛ rɩ́ wɩ́bɔmɔ cólle dóé ná há mɩ́ŋrá mɛ́, rʋ́ʋ́ báá sɩ́ wóllé wuu kánʋ́, ráá báá sɩ́ wɩ́bɔmɔ yósi á,
45006007	bee wɩ́ɛ́ nɛrɔ ná há sʋ́wɛ́, lɔ́ʋ́ tɩɩ wɩ́bɔmɔ nɛ́sɛ mɛ́.
45006008	Á rɩ́ Kirisi há hé náŋá sʋsɛ, á lɔ́ɔ́ dí raá rɩ́rʋ́ sɩ́ hé náŋá lɛ sʋʋ mɛ́, aá hiẽsi arɩ́rʋ́.
45006009	Á ɩ́ɔ̃́ zɩŋ rɩ́ Wɩɩsɛ há ílli Kirisi sʋʋ mɛ́, ʋ báá waá sʋ́wɩ́ ná; sʋʋ báá wʋ́ʋ́ wo.
45006010	Kirisi sʋ́wɔ́ naasɩ́ balá dʋŋɔ nɛ́, wɩ́bɔmɔ yɩr mɛ́. Ʋ zaa wómmó, a lo Wɩɩsɛ nɛ́ tɩ́llʋ́ mɩɩsɛ.
45006011	Ɛ́ wɩ́ɛ́, ɩ́ zɩŋ rɩ́ɩ́wa má sʋ́sɔ́ rɛ́ wɩ́bɔma cɔɔ rɩ́, ká lo rɩ́ Wɩɩsɛ nɛ́ tɩ́llɩ́wa mɩɩsɛ, ɩ́ rɩ́ Zeezi Kirisi há ká óŋ balá wɩ́ɛ́.
45006012	Ɩ́ báá sɩ́ ló rɩ́ wɩ́bɔmɔ dí dóé, tɛŋnamɩɛ né há ká ɓɩsʋwɩ́ nyúú, rɩ́ɩ́wa tʋ́tʋ́mʋ́ cólle.
45006013	Ɩ́ sɩ́ɩ́wa tɛŋ naŋdaasɛ lóó pá wɩ́bɔmɔ, anɛ tʋtʋ́nnʋ́ɓɩ́ɛ́, rʋ́ʋ́ kaá tʋŋ bɔ́ŋbɔ́ŋ. Ɩ́ ká nɩɛ ná há sʋ́sɛ́ ká bɩr"isi ní; ɩ́ sɩɛ́ pííwa tɩɩ wuu hé Wɩɩsɛ nɛ́sɛ mɛ́. Ɩ́ kánɩ́wa naŋdaasɛ wuu anɛ tʋtʋ́nnʋ́ɓɩɛ, aá a wɩ́ɛ́ ná há ká tékétéké.
45006014	Ɩ́ báá wɩ kíŋse ná Moyizi há pʋ́ŋsɛ nɩ́ɩ́ tɩŋ, ɩ́ mɩŋ Wɩɩsɛ zilé sɩɛrʋ nɛ́. Ɛ́ wɩ́ɛ́, wɩ́bɔmɔ báá wɩ mɔhɛ̃́ rʋ́ʋ́ wóllíwa.
45006015	Beé sɩɛ́? Á aá zɔkɛ Wɩɩsɛ mɛ́, á há mɩŋ zilé sɩɛrʋ, ká ʋ to fɩkɛ́ ráá tɩŋ kíŋse mí yáá? Aɩ́!
45006016	Ɩ́ tɩɩ ɩ́ɔ̃́, rɩɩ́wa pííwa tɩɩ rɩ́ɩ́ hé nɛ́ŋ nɛ́sɛ mɛ́, rɩ́ɩ́ tʋ́ŋ pɩ́pɔ́ʋ́, aá sáŋʋ́ sɛ́, ɩ́ bɩ́rmɛ́ ɛ́ tɩ́na yósi ní: rɩ wɩ́bɔmɔ nɛ́, ɩ́ kɔ́ʋ́ yósi ní, ʋ kánɩ́wa aá zʋ sʋʋ sɩɛrʋ; rɩ Wɩɩsɛ nʋɔ saŋɛ́ má nɛ́, ɩ́ kɔ́ʋ́ yósi ní, ʋ kánɩ́wa aá zʋ tékétéké sɩɛrʋ.
45006017	Amá Wɩɩsɛ bárka! Ɩ́ nɩɛ ná die fa há ká wɩ́bɔmɔ yósi, ɩ́ zaa lá Wɩɩsɛ wɩ́ɛ́ dí arɩ́ taŋá, a saŋ ɛ́ wɩ́ɛ́ wuu ɓa há píé kármɩ́wa.
45006018	Ɓa lɩ́sɩ́wa wɩ́bɔmɔ nɛ́sɛ mɛ́, ɩ́ bɩ́rmɛ́ tékétéké yósi ní.
45006019	Ɩ́ dɩlla zímó wɩ́ɛ́ nɩɩ mɛ́, ɛ́ nɛ́ tɛ, ŋ pi nyɛ máŋsɛ rɩ́ɩ́wa nɩ́wɔ́ mʋ́ʋ́la. Ɩ́ die fa pííwa tɩɩ wuu hé busunnu tʋtʋmɛ́ mɛ́ nɛ́, aá tʋŋ bɔ́ŋbɔ́ŋ, a nɩ́wɔ́ yósi. Zaa sɩɛ́, ɩ́ pííwa tɩɩ wuu hé tékétéké wɩ́ɛ́ ɛɛ mɛ́, a nʋ́ʋ́ yósi, a lo rí Wɩɩsɛ tɩ́llɩ́wa ɓóŋ.
45006020	Ɩ́ fa há ká wɩ́bɔmɔ yósi tɛ́ŋ ná mɛ́, ɩ́ sɩ́ɛ́ fa to tékétéké wɩ́ɛ́ mɛ́.
45006021	Bee nyʋɔrɛ́ sɩɛ́ ɩ́ ná ráŋ? Ɛ́ wɩ́ɛ́ wuu zaa ká hɩ̃wɩ́ɛ́ rɛ́ a pɛ́ɩ́wa. Ɓa dɩmʋ́tenní ká sʋʋ nɛ́.
45006022	Amá zaa, Wɩɩsɛ há lɛ́ɩ́wa tá, ɩ́ ɔ́ʋ́ yósi, ɩ́ wɩ́"állɛ kéŋ nyʋɔrɛ́, ɓa báá há wɩ busunnu kené wɩ́ɛ́; ɓa dɩmʋ́tenní ní ká mɩɩsɛ ná há waá tenni.
45006023	Wɩ́bɔmɔ túme ká sʋʋ nɛ́; amá Wɩɩsɛ há pí óŋ ná aá pá zilé ní ká, mɩɩsɛ ná há waá tenni, a tɩ́ŋrá Nyuutɩna Zeezi Kirisi mí.
45007001	Maábináŋa, ɩ́ ɛ̃ wɩ́ɩ́ ná ŋ háá já rɩ́ŋ bʋl má tɩɩ rɛ́. Ɩ́ ká nɩɛ ná há ɛ̃ kíŋse ní. Kíso kéŋ dóé nɛrɔ ná há wómmó dʋŋɔ rɩ́ nɛ́.
45007002	Ɛ́ wɩ́ɛ́, rɩ háálɔ nɛ́ já bála, kíso kéŋwó hé náŋá mɛ́. Ʋ bála hiẽsó wuu mí, ʋ bála nɛ́ tʋ́ʋ́; amá rʋʋ bála kúó rʋʋ sʋ́wɔ́, ʋ tʋ́ʋ́ tɩɩ, ɛ́ kíso báá wʋ́ʋ́ wo.
45007003	Rʋʋ bála nɛ́ ha mɩnɛ́, ká rʋ́ʋ́ lɩɩ mʋ́ ja bál nɔ́ŋ, ɓaá yɩ́rʋ́ hácɔrmɔ nɛ́; amá rʋʋ bála nɛ́ sʋ́wɛ́, ɛ́ kíso báá wʋ́ʋ́ wo. Ɛ́ é, ʋ wo bála nɔ́ŋɔ jɩ́ja, ká rɩ́wɔ́ sʋ́ʋ́ káá yɩ́rɛ hácɔrmɔ.
45007004	Maábináŋa, ʋ sɩɛ́ ká ɛ́ nɛ́, ɩ́ má rɩ́. Kíso cɔɔ rɩ́, ɩ́ tɩ́ŋ Kirisi mí sʋsɛ rɛ́, ká rɩ́ nɛ́ŋ nɔ́ŋ wóllíwa tɩ́llɛ. Nɛrɔ ná há sʋ́wɛ́ ká bɩr"isi, ʋ nɛ́ sɩ́sɛ́nyɛ tɩ́ɩ́wa, a makɛ rɩ́ɩ́wa ɩ́"a wɩ́ɛ́ ná háá tɔrɛ Wɩɩsɛ sɩɛrʋ.
45007005	Tɛ́ŋ ná mɛ́, á fa háá tʋ́ŋrá tɛŋnamɩɛ cólle, kíso ná yíkí wɩ́bɔmɔ hɩɛŋ hérá mɛ́, á ɩ́"a wɩ́ɛ́ ná há kéŋrá aá pá sʋʋ.
45007006	Amá mʋ́l néé mí, Wɩɩsɛ lárá tá kíso nɛ́sɛ mɛ́, á sʋsɛ ká tá wɩ́ɛ́ ná wuu fa háá gɛ́rɩ́rá, anɛ bɩnajaa sɩɛrʋ, á mɩŋ. Ɛ́ wɩ́ɛ́, á wo ŋmɛ́ŋfɛ́lʋ́ pi, a tʋŋ aá pá Wɩɩsɛ, ʋ Sabɩɩna dóé sɩɛrʋ, ká báá sɩ́ áá nɛ́ tésíé mí, á fa háá tɩŋ kíŋse.
45007007	Á sɩɛ́ já ráá bʋlɛ́ beé rí? Kíso ká wɩ́bɔ́ŋ rɛ́? Aɩ́, ɛ́ rá! Kíso taŋa ɔ́ɔ́, ŋ zɩŋ óŋ ná há ká wɩ́bɔmɔ nɛ́. Ŋ fa waá zɩŋ rɩ́ hɩɛ̃nɛ́ ká wɩ́tɔ́k, rɩ kíso há sɛ́: "Sɩ́ɩ́ nɔ́ŋɔ omo hɩ́ɛ̃́nʋ́" wɩ́ɛ́ rá.
45007008	Kíso mɩnɛ́ nɛ́ tɛ, wɩ́bɔmɔ ná ŋmɛ́nɔ, a pɔsɛ wɩ́kíse dúó wuu hɩɛ̃nɛ́ héŋ sɩɛrʋ. Rɩ Moyizi há pʋ́ŋsɛ kíŋse ná wɩ́ɛ́ rá nɛ́, wɩ́bɔmɔ ká sʋ́wɛ́.
45007009	Ŋ fa há wɩ kíŋse ná ɛ̃, ŋ ká nɩwómmí rí; amá kíŋse ná kúó, wɩ́bɔmɔ ná há ká sʋ́wɛ́, bɩr"isi a dí dóé, káŋ nɛ́ bɩrsʋwɛ.
45007010	Ɛ́ nɛ́ tɛ, ŋ é rɩ́, kíŋse ná fa há mɔhɛ̃́ rɩ́wɔ́ kánɩ́ŋ mʋ́ hé hiẽsó mí, ɓa bɩ́rɔ́ kánɩ́ŋ mʋ́ pá sʋʋ nɛ́.
45007011	Kíŋse ná nɛ́ ɛ́ɛ́ wɩ́bɔmɔ ná gbel, a nyɩ́sɩ́ŋ kaa mʋ́, a pi ɛ́ kíŋse tɩɩ tɩɩ ɓʋ́ŋ.
45007012	Ɛ́ wɩ́ɛ́, Wɩɩsɛ kíŋse ná wɩ busunnu kené, ɓa sɩɛrʋ wɩ́máŋsɛ má wɩ busunnu kené; ɓa wuu ní ká tékétéké, a a wérí.
45007013	Oŋwero ná sɩɛ́ sɩ́ ko a sʋ́ʋ́rɩ́wɩ́ɩ́? Aɩ́! Ɛ́ rá. Wɩ́bɔmɔ nɛ́ ká sʋ́ʋ́rɩ́wɩ́ɩ́, a tɩŋ ɛ́ mɛ́ wúllú mʋ́l, a mákʋ́ nɩɩsɔ tɩɩ cáánɛ. Omo ná há wéró ní, ʋ kaa bɩ́rmɩ́ŋ ɓʋ́ʋ́rɔ. Á sɩɛ́ tɩ́ŋ wɩ́máŋsɛ ná mɛ́ nɛ́, a zɩŋ rɩ́ wɩ́bɔmɔ ɔ́sɔ́ lɔrɛ kɩ́ŋkáŋ wuu.
45007014	Á ɩ́ɔ̃́ rɩ́ kíso ná é lɛ́ Wɩɩsɛ nɛ́; amá ŋ nɛ́ ká nɩbíŋ, a wɩ dóé kené, a mɩŋ wɩ́bɔmɔ nɛ́sɛ mɛ́, anɛ yómó, ɓa yɛ́llɛ pɔ́ʋ́.
45007015	Ŋ báá wɩ wɩ́ɩ́ ná há keníŋ má tɩɩ ɛ̃. Ŋ há có rɩŋ á wɩ́ɛ́ ná, ŋ wʋ́ɔ́ nɩ́ɩ́ a, ká bɩrɛ aá a wɩ́ɛ́ ná ŋ há bɛ́rɛ́.
45007016	Rɩŋ nɛ́ sɩɛ́ a wɩ́ɛ́ ná ŋ há wʋ́ɔ́ có, ŋŋ́ tɩŋ ɛ́ mɛ́ nɛ́ zɩŋ rɩ́ kíŋse ná Moyizi há pʋ́ŋsɛ́ wéró.
45007017	Ɛ́ wɩ́ɛ́, ŋ tɩɩ ra wɩ ɛ́ɛ́ a; wɩ́bɔmɔ ná há mɩ́nɩ́ŋ mɛ́ nɩ́ɩ́ ɛɛ́.
45007018	Ŋ ɩ́ɔ̃́ rɩ́ wɩ́wérí tóŋ mí; ŋŋ́ já rɩ́ŋ bʋ́lɩ́ŋ tɛ́ŋ né há wɩ dóé kené wɩ́ɛ́ nɛ́. Ŋ có wérí wérí ɛɛ é rí, ká a aá gúl ní.
45007019	Wɩ́wero ná ŋ há cóú ɛɛ, ŋ wʋ́ʋ́ nɩ́ɩ́ a, ká bɩrɛ aá a bɔ́ŋbɔ́ŋ ná ŋ há wɩ có.
45007020	Ɛ́ wɩ́ɛ́, rɩŋ nɩ́ɩ́ a wɩ́ɩ́ ná ŋ há wʋ́ʋ́ có, ŋ tɩɩ rá waá a, amá wɩ́bɔmɔ ná há mɩ́nɩ́ŋ mɛ́ nɩ́ɩ́ ɛɛ́.
45007021	Ɛ́ nɛ́ ŋ zɩŋ wɩ́ɩ́ né há ká: Ŋŋ́ já rɩ́ŋ a wɩ́wero, ŋŋ́ gúl ká wólli bɔ́ŋbɔ́ŋ nɛ́ aá a.
45007022	Ŋ có Wɩɩsɛ kíŋse ná wérí, arɩ́rɩ́ŋ sɩɛrʋ wuu.
45007023	Amá loo oro rɩ́ mɩ́nɩ́ŋ tɛŋ mɛ́. Kíso oro má rɩ́ mɩŋ ráŋ, a cɩ́ Wɩɩsɛ kíso ná ŋ sabɩɩna há có mí. Ʋ nɛ́ ɛ́ɛ́ wɩ́bɔmɔ kíso ná há mɩ́nɩ́ŋ tɛŋ mɛ́, píŋ makɛ bɩnajaa nɛ́ŋ.
45007024	Ŋ ká nabɔŋtɩ́ŋ fɛ́! Áŋ láŋ mɛ́, wɩ́ɛ́ nyáŋ nɛ́sɛ mɛ́? Ɓa yíkíŋ aá hé sʋʋ nɛ́sɛ mɛ́ nɛ́.
45007025	Ŋŋ́ bɔ́llɛ Wɩɩsɛ nɛ́, á Nyuutɩna Zeezi Kirisi yɩr mɛ́! Ɛ́ wɩ́ɛ́, ŋ sabɩɩna rɩ́, ŋ tʋ́mɔ́ aá pá Wɩɩsɛ nɛ́, aá zílú kíŋse, ká ŋ tɛŋnamɩɛ cɔɔ rɩ́, ŋ tʋŋ aá pá wɩ́bɔmɔ, aá zílú nʋɔ.
45008001	Ɛ́ nɛ́ tɛ, Wɩɩsɛ báá wɩ sarɩ́ya díí yo nɩɛ ná há lá Zeezi dí, ɓa rɩ́rʋ́ a balá.
45008002	Á rɩ́ Zeezi Kirisi há ká balá ɛ́, ʋ Sabɩɩna nɩ́ɩ́ párá hiẽsó. Ʋ nɛ́ lárá tá wɩ́bɔmɔ rɩ́ sʋʋ wuu nɛ́sɛ mɛ́.
45008003	Wɩɩsɛ kíŋse ná Moyizi há pʋ́ŋsɛ́, há wʋ́ʋ́ ná wuó a, a tɩŋ nɩbííne há wʋ́ɔ́ wuó zíl wɩ́ɛ́, Wɩɩsɛ tɩɩ tʋ́ŋ ɛ́ tʋtʋmɩ́. Ʋ tɩɩ Bio ní, ʋ tá ʋ ko bɩrmɛ nɩbíŋ, anɩ́rá, ʋ kaa ɔsɛ vʋk, a la nɩbííne wɩ́bɔmɔ tá, ká tɩŋ ɛ́ mɛ́, a dí wɩ́bɔmɔ ná há mɩŋ nɩbííno mí sarɩ́ya.
45008004	Ʋ sɩɛ́ tʋ́ŋ ɛ́, a makɛ ráá nɩ́ɛ́ ná háá va Wɩɩsɛ Sabɩɩna cólle mí, ká wɩ tɛŋnamɩɛ cólle míí va, ráá wólli a wɩ́ɛ́ ná Wɩɩsɛ kíŋse há sɛ́ nɩɛ a nɛ́.
45008005	Nɩɛ ná wuu háá va tɛŋnamɩɛ cólle sɩɛrʋ, tɛŋnamɩɛ wɩ́ɛ́ nɛ́ mɩ́ŋwɔ́ nyúú mí, ká nɩɛ ná háá va Sabɩɩna cólle mí, Sabɩɩna wɩ́ɛ́ nɛ́ mɩ́ŋwɔ́ má nyúú mí.
45008006	Tɛŋnamɩɛ wɩ́jaalɛ́ é mí cúme ká sʋʋ nɛ́, amá Sabɩɩna wɩ́jaalɛ́ é mí cúme ká hiẽsó rɩ́ tɛŋfɩ́ɛ́l nɛ́.
45008007	Nɩɛ ná wuu há cúŋ tɛŋnamɩɛ wɩ́ɛ́ cólle mí, ɓa ká Wɩɩsɛ dɩŋdɔma nɛ́; ɓa wɩ Wɩɩsɛ kíŋse ná tɩŋ, ɓa wʋ́ɔ́ wuó saŋ má wuu.
45008008	Nɩɛ ná háá va tɛŋnamɩɛ cólle sɩɛrʋ, ɓa wɩ wuo a, aá tɔrɛ Wɩɩsɛ sɩɛrʋ.
45008009	Amá ɩ́ é, ɩ́ wɩ tɛŋnamɩɛ cólle mí níí va, ɩ́ɩ́ va Wɩɩsɛ Sabɩɩna ná há mɩ́nɩ́wa sɩɛrʋ cólle mí ní. Rɩ Kirisi Sabɩɩna to nɛ́ŋ mɛ́, Kirisi wɩ tɩ́na tɛ.
45008010	Rɩ Kirisi ní mɩ́nɩ́wa mɛ́, tɛŋnamɩɛ sɩ́ sʋwɛ, a tɩŋ wɩ́bɔmɔ wɩ́ɛ́; ká rɩ́ Wɩɩsɛ Sabɩɩna ná há mɩ́nɩ́wa mɛ́ a hiẽsó, a pɛ́ɩ́wa, ɩ́ há ká tékétéké Wɩɩsɛ sɩ́ɛ́ mɛ́ wɩ́ɛ́.
45008011	Rɩ Wɩɩsɛ ná há ílli Zeezi sʋʋ mɛ́ Sabɩɩna nɛ́ mɩ́nɩ́wa mɛ́, ʋ sɩ́ tɩŋ ɛ́ Sabɩɩna dóé mí, a íllíwa tɛŋnamɩɛ ná há wuolé aá sʋwɛ.
45008012	Ɛ́ wɩ́ɛ́ sɩɛ́, maábináŋa, ʋ wɩ mɔhɛ̃́ ráá tʋ́tʋŋ tɛŋnamɩɛ cólle, anɛ ʋ kɩŋ há mɩ́ŋrá nyúú, á tʋŋ aá túŋ.
45008013	Rɩɩ́wa tɩ́ŋ tɛŋnamɩɛ cólle é mí ní, ɩ́ɩ́ sʋ́sɛ́ nɛ́; ká rɩɩ́wa nɛ tɩ́ŋ Wɩɩsɛ Sabɩɩna cólle mí, a lo tɛŋnamɩɛ wɩ́jaalɛ́ sʋsɛ, ɩ́ sɩ́ ná hiẽsó.
45008014	Nɩɛ ná wuu há lóé Wɩɩsɛ Sabɩɩna tɩ́ɛ́sɩ́wɔ́ aá va, ɓa ká Wɩɩsɛ bɛlɛ nɛ́.
45008015	Wɩɩsɛ Sabɩɩna ná há mɩ́nɩ́wa sɩɛrʋ, ʋ wɩ́ɩ́wa píé makɛ yósí, rɩ́ɩ́wa fɩ́fá héwíŋ. Amá ɛ́ Sabɩɩna yɩr mɛ́ nɛ́, ɩ́ a Wɩɩsɛ bɛ́lɛ́, a tɩ́ŋʋ́ mɛ́ cáási aá yɩ́rɛ Wɩɩsɛ bʋlɛ́: "|iAba|d! Ŋ Ana!"
45008016	Wɩɩsɛ Sabɩɩna tɩɩ bʋ́lɔ́ párá sabɩŋsɛ, ráá ká Wɩɩsɛ bɛlɛ nɛ́, á zɩŋ ɛ́ mɛ́.
45008017	Á sɩɛ́ há kɔ́ʋ́ bɛ́lɛ́, á tɛ liwe ná wuu ʋ há bílú bɛlɛ mɛ́ nɛ́. Á rɩ́ Kirisi ní tʋ́ŋ Wɩɩsɛ liwe wuu mí! Raá nɛ́ tɩ́ŋ Kirisi mí a ná wɩɩla, á sɩ́ tɩ́ŋʋ́ mɛ́ a zʋ́ʋ́ píŋ sɩɛrʋ.
45008018	Wɩɩsɛ cíé háá á rʋ́ʋ́ makɛ píŋ ná duo párá, ŋ bɩ́ɩ́nɔ́ ʋ rɩ́ zaa wɩɩla né wɩ náŋá wuó máŋsɛ.
45008019	Dúníé wuu pɛ́ sɩ́ɩ́ aá dɛllɛ kal ná Wɩɩsɛ háá kóó mákʋ́ bɛlɛ píŋ ní.
45008020	Dúníé né Wɩɩsɛ há ɛɛ, ʋ zʋ́ɔ́ ɓal wɩ́ɛ́ ná há kéŋ dóé ká wɩ mʋ́l kené sɩɛrʋ. Ʋ sɩɛ́ to anɛ ʋ má có, Wɩɩsɛ nɛ́ lóé ʋ ɓal ɛ́ wɩ́duoru mí. Yɩɛla taŋa ha mɩ́nɔ́ rɛ́, a pá dúníé,
45008021	rɩ kal oro, ɓa sɩ́ ko lɔ́ʋ́ tá wɩ́ɛ́ ná háá zɔ́kʋ́ a kánʋ́ anɛ yómó, nɛ́sɛ mɛ́, rʋ́ʋ́ má ko tɩ́llʋ́ tɩɩ anɛ Wɩɩsɛ bɛlɛ háá zʋ píŋ sɩɛrʋ, rɩ́ɩ́ tɩ́llɩ́wɔ́ tɩɩ ɛ́.
45008022	Ká á sɩɛ́ ɩ́ɔ̃́ arɩ́ zaa wuu, dúníé né Wɩɩsɛ há ɛ́ɛ́, haá ná wɩɩla rɛ́, aá hiĩni anɛ hápuuko háá ko aá lʋl aá hiĩni ɛ́.
45008023	Dúníé né dʋŋɔ rá sɩɛ́ wɩ ɛ́ɛ́ hiĩni, á má nɩɛ ná Wɩɩsɛ há púú Sabɩɩna pá, anɛ ʋ oŋpállɛ oŋdʋʋnɛ, á máá hiĩni ɛ́ nɛ́ á sɩɛrʋ rɩ́, aá dɛllɛ tɛ́ŋ ná mɛ́ Wɩɩsɛ ná há lárá tá, háá kóó bɩ́rsɩ́rá tɛnnɛ, káá pírá rɩ́ɩ́ mákʋ́ bɛlɛ tɩɩ.
45008024	Wɩɩsɛ lárá tá rɛ́, ʋ sɩɛ́ ha ká yɩɛla nɛ́. Rɩɩ sɩ́ɩ́ kúó ná omo ná ɩ háá yɩɛlɛ́, ʋ báá to yɩ́ɛ́lá. Áŋ rɩ́ sɩɛ́ báá yɩɛlɛ omo ná ɩ sɩ́ɩ́ há néé?
45008025	Amá ráá nɛ́ kéŋ omo ná á há wʋ́ʋ́ néé yɩɛla, á sɩ́ ka nyamma aá dɛllɛ.
45008026	Ɛ́ nɛ́ Wɩɩsɛ Sabɩɩna ko aá pɛ́rá mɛ́, á há ká pʋ́ɔ́llɛ́ wɩ́ɛ́. Á wɩ Wɩɩsɛ cʋɔlɛ́ yɛ́rɛ́ má ɛ̃. Ɛ́ nɛ́ Sabɩɩna laa cʋɔlɛ aá párá, arɩ́ hiĩné ná, nʋɔ há wɩ wuo la áá bʋl.
45008027	Wɩɩsɛ háá muuli nɩbííne sɩɛnnɛ, ʋ ɛ̃ wɩ́ɩ́ ná wɩ́ɛ́ Sabɩɩna háá cʋ́ɔ́lʋ́, bee wɩ́ɛ́ Wɩɩsɛ cólle sɩɛrʋ nɛ́, ʋ sʋ́lʋ́ aá pá Wɩɩsɛ nɩɛ.
45008028	Á ɩ́ɔ̃́ rɩ́ nɩɛ ná há có Wɩɩsɛ, a ɔ́ʋ́ nɩtʋɔsɛ́ fól wuu, rɩ wɩ́ɩ́ wuu pérwó, ɓa wér wɩ́ɛ́ nɛ́.
45008029	Wɩɩsɛ sɩɛ́ há tʋ́ɔ́sɛ́ nɩɛ ná fól wuu, ʋ sʋ́ʋ́ sɩ́ bɩ́rsɩ́wɔ́, rɩ́wɔ́ nʋ́ʋ́ Bio nɩɩsɔ, a makɛ rʋ́ʋ́ Bio a maábikana máálá.
45008030	Wɩɩsɛ há tʋ́ɔ́sɛ́ nɩɛ ná fól wuu, ɓa nɛ́ ʋ yɩ́rɛ; nɩɛ ná ʋ há yɩ́rɛ́, ʋ ɔ́ɔ́ ɓa a tékétéké ʋ sɩ́ɛ́ mɛ́; nɩɛ ná há ká tékétéké ʋ sɩ́ɛ́ mɛ́, ʋ pí píŋ má pɔ́wɔ́.
45008031	Ráá sɩɛ́ baa bʋl beé súúri ɛ́ wɩ́ɛ́ mɛ́? Rɩ Wɩɩsɛ mɩ́ŋrá har, áŋ rɩ́ wórá mɛ́ aá cɛ́?
45008032	Wɩɩsɛ wʋ́ʋ́ Bio tɩɩ mɛ́ kɛ́rɛ́, ká kaa pá, ɓa ɓʋ́, á wuu wɩ́ɛ́. Ɛ́ wɩ́ɛ́, ʋ sɩ́ tɩ́ŋʋ́ Bio mí, a pi onni wuu párá yɔ́ɔ́.
45008033	Áŋ rɩ́ɩ́ á rʋ́ʋ́ pi zɔ́krʋ cɩ́ɩ́nɛ Wɩɩsɛ nɩtʋɔsɛ́? Nɛ́ŋ toó, bee wɩ́ɛ́ Wɩɩsɛ tɩɩ nɛ́ sɛ́ ɓa ká tékétéké.
45008034	Áŋ rɩ́ɩ́ á rʋ́ʋ́ díwó sarɩ́ya a bʋl yówó? Nɛ́ŋ toó, Zeezi Kirisi sʋ́wɔ́, ɛ́ há kɩ́ɔ̃́, ʋ bɩ́rɔ́ isi sʋʋ mɛ́, a mɩŋ Wɩɩsɛ néduu, a cʋɔlɛ Wɩɩsɛ aá párá.
45008035	Kirisi córá, áŋ rɩ́ɩ́ á rʋ́ʋ́ kɛ́rɛ rʋ́ʋ́ sɩ́rá cóllú? Wɩɩla nɛ́ yáá? Sazɔkɔ́ nɛ́ yáá? Nɩwálmɔ nɛ́ yáá? Losu ní yáá? Yaársɛ nɛ́ yáá? Dʋŋsʋ́ʋ́rwɩ́ɩ́ nɛ́ yáá? Sʋʋ nɛ́?
45008036	Ɓa pʋ́ŋsɛ Wɩɩsɛ Kɛnɔ sɩɛrʋ má bʋlɛ́: "Ɩ wɩ́ɛ́ nɛ́ ɓa tɩŋ aá járá ɓʋ́ɩ́ kál wuu, aá árá anɛ pieŋse, ɓa há kɛ́sɛ́ aá lɛ dɩɓʋ́ɩ́."
45008037	Amá ɛ́ wɩ́ɛ́ wuu sɩɛrʋ, á nɛ́ ha ká bɩbara tɩɩ, a tɩŋ nɛrɔ ná há córá dóé yɩr mɛ́.
45008038	Ŋ ɩ́ɔ̃́ arɩ́ taŋá, wɩ́ɩ́ toó aá kɛ́rɩ́rá rɩ́ Wɩɩsɛ cólle mí: sʋʋ wɩ wo, hiẽsó wɩ wo, malɩ́kawa wɩ wo, dóé tɩ́náwa wɩ wo, zaa wɩ́ɛ́ rɩ́ cíé wɩ́koolé wɩ wo,
45008039	áŋwóŋwa wɩ wo, nyúú rí bɩbarɩ́ wɩ wo, tíé rí bɩbarɩ́ wɩ wo, oŋ"máálɛ oro wuu wɩ wo. Wɩɩsɛ há tɩ́ŋrá Nyuutɩna Zeezi Kirisi mí a cóllírá ɛ́, óŋ wuu toó, aá kɛ́rɛ ɛ́ cólle mí.
45009001	Taŋá nɛ́ ŋ bʋ́bʋl, Kirisi yɩr mɛ́, ŋ wɩ nyɩɛrʋ́ nyɛ. Wɩɩsɛ Sabɩɩna má bʋ́lɩ́ŋ sɩɛrʋ rɩ́ ŋ zɩŋ rɩ́ taŋá nɛ́.
45009002	Ŋ sɩɛrʋ zɔ́kɔ́ kɩ́ŋkáŋ, ʋ ɛ́ a wɩ́ɩ́lá aá wɩ́ŋ mɛ́ kál wuu.
45009003	Ŋ fa có rí Wɩɩsɛ zɔ́kɩ́ŋ nɛ́, a kánɩ́ŋ kɛ́rɛ tá Kirisi mí, ká láŋ aŋbɛlɛ há káŋ dunɩɛ nɛ́ tá.
45009004	Ɓa nɛ́ ká Ɩzɩrayɛl bɛlɛ ná Wɩɩsɛ há píé mákʋ́ bɛlɛ, a púú píŋ pɔ́wɔ́, ʋ rɩ́wɔ́ ka nʋtʋmɛ, ʋ mákʋ́ kíŋse pɔ́wɔ́, a mákʋ́ cʋɔlɛ́ ŋmɛ́ŋsɛ pɔ́wɔ́, a tá nʋtállɛ pɔ́wɔ́.
45009005	Ɓa kárá naabálwa duo ní. Ɓa há lʋ́l Kirisi má nɩbinní mí, ʋ má lɛ́ ɛ́ duo sɩɛrʋ nɛ́; Kirisi ná há kɛ onni wuu. Á bɩ Wɩɩsɛ mɛ́ wuu! Amɩɩ!
45009006	Wɩɩsɛ há tá nʋɔ ná sɩɛ́ wɩ yɔ́ɔ́ tɛ́ɛ́. Ɩzɩrayɛl duo nɩɛ ná wuu rá tóú duo tɩɩ.
45009007	Ɓa há lʋ́l bɛlɛ ná má Abɩrahaŋ jaa mɛ́, ɓa má wuu rá tóú bɛlɛ. Wɩɩsɛ bʋ́l Abɩrahaŋ rɩ́ bʋlɛ́: "Bɛlɛ ná háá lɛ Ɩzakɛ mɛ́, ɓa dʋŋɔ nɛ́ kɛ́ɩ́ bɛlɛ tɩɩ."
45009008	Ʋ mʋ́l nɛ́ ká, nɩbííno tɛŋnamɩɛ satɔrɔ́ bilʋlɛ́ rá to Wɩɩsɛ bɛlɛ; ɓa ná Wɩɩsɛ há tá nʋɔ bʋlʋ́ sɩ́ lʋl nɩ kɔ́ʋ́ duo.
45009009	Sɩɛ́ ná Wɩɩsɛ nʋtálɔ ná; ʋ sɛ́: "Wɩ́ɩ́rɛ́, nyɛ cɛ́rɛ tɩɩ tɩɩ mɛ́, ŋ sɩ́ bɩrko, rɩ Saara lʋ́l heŋbóle."
45009010	Ʋ wuu rá ha. Rebeka má há lʋ́l bɛlɛ ná bɛllɛ, ɓa wuu áná nɛ́ balá, á naabál Ɩzakɛ.
45009011	Wɩɩsɛ kenú ŋmɛ́nɔ rɛ́ aá tʋ́ɔ́sʋ́ nɩɛ. Ʋ nɩtʋɔsɛ́ wuu ká nɩɛ ná ʋ há yɩ́rɛ́ nɛ́, ʋ wʋ́ɔ́ tʋtʋ́ŋwere nɩ́ɩ́ bel. Ɛ́ nɛ́ tɛ, ʋ bʋl Rebeka rɩ́ bʋlɛ́: "Máálá sɩ́ tʋŋ pá maábio." Ʋ bʋ́l ɛ́, rɩ Rebeka ha wʋ́ʋ́ bɛlɛ ná lʋ́lɛ́, rɩ́wɔ́ sɩɛ́ zɩŋ wérí wérí rɩ́ bɔ́ŋbɔ́ŋ.
45009013	Anɛ ɛ́ ɓa há pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Ŋ có Zakɔbɛ, ká bɛ́rɛ Ezayu."
45009014	Á sɩɛ́ já ráá bʋlɛ́ beé rí? Rɩ́ Wɩɩsɛ wɩ taŋá kené? Ɛ́ rá toó!
45009015	Wɩɩsɛ bʋ́l Moyizi rɩ́ bʋlɛ́: "Nɛ́ŋ ná ŋ há có rɩŋ fɔ́ʋ́ susu, ŋ sɩ́ fɔ́ʋ́ susu, ká tʋŋ sawér a pá nɛ́ŋ ná ŋ há có rɩŋ tʋ́ŋ sawér pá."
45009016	Ɛ́ wɩ́ɛ́, ʋ susufárʋ ná to nɩbííne wɩ́cóllí wɩ́ɩ́, ʋ báá to nɩbííne tʋtʋ́ŋwere má nɛ́ ʋ bíbel, ʋ kɔ́ʋ́ Wɩɩsɛ tɩɩ susufárʋ wɩ́ɩ́ rɛ́.
45009017	Wɩɩsɛ Kɛnɔ sɩɛrʋ, ʋ bʋ́lɔ́ pá Faarɔŋ bʋlɛ́: "Ŋ há lóé ɩ dí kuorí ná, ʋ kéŋ mʋ́l rɛ́. Ŋŋ́ já rɩ́ŋ tɩ́ŋɩ́ mɛ́ mákɩ́ŋ dóé ní, ká rɩ́ŋ yɩr yɩ́rɛ dúníé wuu mí."
45009018	Ɛ́ wɩ́ɛ́, nɛ́ŋ ná ʋ há có, ʋ susu ní ʋ fɩ́fá, ká nɩ́ɛ́ ná má ʋ há có rɩ ɓa baŋcɩllɛ dúóró, ʋ a ɓa dúóri.
45009019	Ɩ́ sɩɛ́ sɩ́ bɔ́sɩ́ŋ bʋlɛ́: "Rʋʋ ká nyɛ, Wɩɩsɛ báá wúóló rʋ́ʋ́ bʋlɛ́ nɩɛ á wɩ́ɛ́ aá zɔ́kʋ́ mɛ́? Nɛ́ŋ wóú satɔ́ɔ́rwɩ́ɩ́ mɛ́ aá kɛ́rɛ́?"
45009020	Áŋ rɩ́ kɛ́ɩ́ má nɩbíwie, rɩ́ɩ́ ka Wɩɩsɛ aá tɔ tɩ́ŋtɔ́ɛ́? Cʋ́ʋ́ vie sɩ́ wólli bʋl vimáárɔ rɩ́ bʋlɛ́: "Beé rí tɛ ɩ máŋ nyɛ?"
45009021	Vimáárɔ kéŋ ŋmɛ́nɔ rʋ́ʋ́ ka cʋ́ʋ́ má vie rɩ́rʋ́ duo wuu: vikɩɛla rɩ́ vikaatʋmɛ́. Wɩɩsɛ é ní sɩɛ́ wɩ ŋmɛ́nɔ kené, rʋ́ʋ́ a ɛ́ á mɛ́?
45009022	Wɩɩsɛ fa có rʋʋ cɔ́ɛ́ wɩ́ɔ́, rʋ́ʋ́ mákʋ́ dóé ní, ká ʋ dí nyamma kɩ́ŋkáŋ, ka lo nɩɛ ná ʋ fa há mɔhɛ̃́ rʋ́ʋ́ tɩ́ksɛ, ʋ cɔwɩɩlɔ́ mɛ́;
45009023	ká rʋ́ʋ́ mákʋ́ há ká kuór ɛ́, píŋ mí, a pá nɩɛ ná ʋ há fɔ́wɔ́ susu, a la sɩ́ɛ́ bɩ́rmɩ́wɔ́, rɩ́wɔ́ ko zʋ́ʋ́ píŋ sɩɛrʋ.
45009024	Ɛ́ nɛ́ ʋ yɩ́rɩ́rá; á wuu to Zuwifiwa, náŋa lɛ́ nɩɛ ná há to Zuwifiwa sɩɛrʋ nɛ́. Beé sɩɛ́?
45009025	Wɩɩsɛ bʋ́l ɛ́ nɛ́ Oze kɛnɔ sɩɛrʋ; ʋ sɛ́: "Nɩɛ ná fa há tóŋ nɩ́ɛ́, ŋ sɩ́ káŋwɔ́ yɩ́rɩ́ŋ nɩɛ, ká ka duo ná nɩɛ ŋ fa há wʋ́ɔ́ có, a yɩ́rɩ́ŋ nɩcólle tɩɩ.
45009026	Ká ráŋ ná ɓa há bʋ́lwɔ́ rɩ́ bʋlɛ́: 'Ɩ́ tóŋ nɩ́ɛ́.' Ráŋ tɩɩ nɛ́ rɩ́wɔ́ káŋwɔ́ aá yɩ́rɛ Wɩɩsɛ há wómmó bɛlɛ."
45009027	Ezayi má bʋ́l ɛ́ nɛ́ caasɛ Ɩzɩrayɛl duo nɩɛ. Ʋ sɛ́: "Rɩ Ɩzɩrayɛl duo nɩɛ có rɩ́wɔ́ pul a mɔ mʋʋ nʋɔ hɩɛla má, ɓa sɩɛrʋ nɩɛ mʋɔ́ nɛ́ rɩ́ Wɩɩsɛ laa tá.
45009028	Wɩɩsɛ sɩɛ́ há bʋ́l wɩ́ɩ́ ná, ʋ sɩ́ ɔ́ʋ́ mʋ́ tenni kɩ́kɛ́lɛ́, tíé nyúú rɛɛ́."
45009029	Ezayi ná tɩɩ tɩɩ báá lá sɩ́ɛ́ bʋlɛ́: "Rɩ Wɩɩsɛ ná há kéŋ dóé wuu fa wɩ duo lóé ní, á wuu nyɛ fá ká sʋ́sɛ́, anɛ Sodomi rɩ́ Gɔmɔɔrɛ."
45009030	Á sɩɛ́ já ráá bʋlɛ́ beé rí? Nɩɛ ná fa há waá ja rɩ́wɔ́ a tékétéké Wɩɩsɛ sɩ́ɛ́ mɛ́, ɓa nɛ́ bɩ́rɛ́ tɩŋ yardá mɛ́, a ko a tékétéké ʋ sɩ́ɛ́ mɛ́;
45009031	ká Ɩzɩrayɛl nɩɛ ná háá já rɩ́wɔ́ tɩŋ kíŋse ná Moyizi há pʋ́ŋsɛ́ mɛ́ a mʋ́ lúri tékétéké mí, ɓa wɩ wólle zíl kíŋse ná mʋ́ ɓírmi.
45009032	Beé rí sɩɛ́ tɛ ɓa gúlú mí? Ɓa há wɩ có rɩ ɓa pí yardá mɛ́ aa tɔrɛ Wɩɩsɛ sɩɛrʋ, ká bɩɩnɛ rɩ ɓa nɛ́ tɩ́ŋ kíŋse, ɓa sɩ́ a tékétéké ní tɛ. Ɓa ŋmɔ́wɩ́wɔ́ naa, dɔ́wɩ́ ná nɩɛ háá gɛ́nnɛ́ mɛ́.
45009033	Dɔ́wɩ́ ná wɩ́ɛ́ ɓa há pʋ́ŋsɛ́ Wɩɩsɛ kɛnnɛ sɩɛrʋ bʋlɛ́: "Ɩ́ ná, dɔ́wɩ́ rɛ́ ŋ bil Sɩyɔŋ mɛ́, nɩɛ gɩ́gɛ́nnʋ́ mɛ́; bʋ́ɩ́ ná há yíkí nɩɛ aá yo. Amá nɛrɔ ná wuu há lɔ́ʋ́ wɩ́ɛ́ dí, ʋ wɩ fa"ɩ́ɔ̃́ bʋl."
45010001	Maábináŋa, ŋ sɩɛrʋ wɩ́cólli wuu rɩ́rɩ́ŋ wɩsʋlɔ́ nɛ́ ká, rɩ́ Wɩɩsɛ la Zuwifiwa tá. Ɛ́ nɛ́ ŋ sʋ́sʋ́lʋ́ rɩ́ aá pɔ́wɔ́.
45010002	Ŋ wúóló aá bʋlɛ́ ɓa kéŋ kajáŋa é rí, Wɩɩsɛ wɩ́ɛ́ mɛ́, amá taŋa, wɩ́zɩmɛ toó kajáŋa nɛ́, ɓa ka.
45010003	Ɓa wɩ ŋmɛ́nɔ ná Wɩɩsɛ há mákɛ́, rɩ́ nɩɛ tɩŋ a a tékétékéwa ʋ sɩ́ɛ́ mɛ́ ɛ̃, ká má bílwó tɩɩ tékétéké ŋmɛ́nɔ. Ɛ́ wɩ́ɛ́, ɓa wɩ Wɩɩsɛ tékétéké ŋmɛ́nɔ ná ʋ há makɛ́ tɩ́ŋɛ́.
45010004	Kirisi sɩɛ́ kúó a zíl Wɩɩsɛ kíŋse ná wuu, a kaa mʋ́ cesi; ɛ́ wɩ́ɛ́, nɛrɔ ná wuu há lá Zeezi Kirisi wɩ́ɛ́ dí, ʋ ká tékétéké Wɩɩsɛ sɩ́ɛ́ mɛ́.
45010005	Moyizi há pʋ́ŋsɛ́ bʋl tékétéké ná há lɛ́ Wɩɩsɛ kíŋse ná wɩ́ɛ́, ʋ sɛ́: "Rɩɩ wo ɛ́ wɩ́ɛ́ wuu nʋɔ zíl, ɓa sɩ́ pɛ́ɩ́ hiẽsó."
45010006	Amá tékétéké ná há lɛ́ yardá wɩ́ɛ́, ʋ sɛ́: "Sɩ́ɩ́ tɩɩ mɛ́ bɩ́ɩ́nʋ́ káá bʋlɛ́: 'Áŋ rɩ́ɩ́ á rʋ́ʋ́ zɩ́ bána, a ka Kirisi kaa tuwi?'
45010007	Sɩɛ́ báá sɩ́ bʋ́l bʋlɛ́: 'Áŋ rɩ́ɩ́ á rʋ́ʋ́ zʋ tíé mʋ́l, a ka Kirisi bɩrlɛ sʋsɛ mɛ́?' "
45010008	Ʋ sɩɛ́ bʋ́lɔ́ bʋlɛ́ beé rí? Ʋ sɛ́: "Wɩ́bʋlɛ mɩ́nɩ́ laka, a mɩ́nɩ́ nʋɔ mɛ́, a mɩ́nɩ́ sɩɛrʋ." Ɛ́ wɩ́bʋlɛ nɛ́ ká yardá labáárɛ ná wɩ́ɛ́, á háá bʋlɛ́.
45010009	Rɩɩ cɩ́ nɩɛ sɩ́ɛ́ mɛ́, a wúrí nʋɔ mɛ́, a bʋlɛ́ Zeezi ká Nyuutɩna, a laa dí rɩ́rɩ́ sɩɛrʋ wuu rɩ Wɩɩsɛ íllú sʋʋ mɛ́, Wɩɩsɛ sɩ́ lɛ́ɩ́ tá.
45010010	Rɩɩ lá Zeezi dí a rɩ́rɩ́ sɩɛrʋ wuu, Wɩɩsɛ sɩ́ bʋlɩ́ ká tékétéké; rɩɩ cɩ́ nɩɛ sɩ́ɛ́ má mɛ́, a wúrí nʋɔ mɛ́ bʋlɩ́ mɩŋ Kirisi har, Wɩɩsɛ sɩ́ lɛ́ɩ́ tá.
45010011	Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Nɛrɔ ná wuu há lɔ́ʋ́ wɩ́ɛ́ dí, ʋ wɩ fa"ɩ́ɔ̃́ bʋl."
45010012	Ɛ́ wɩ́ɛ́, caksɛ́ to Zuwifiwa rɩ́ nɩɛ ná há to Zuwifiwa pɛ́kɛ. Ɓa wuu Nyuutɩna nɛ́ balá; nɩɛ ná wuu há yɩ́rɛ́ aá hóú mí, ʋʋ́ pɛ́wɔ́ mɛ́ wérí.
45010013	Ɛ́ nɛ́ Wɩɩsɛ Kɛnɔ sɩɛrʋ ɓa sɛ́: "Nɛrɔ ná wuu há yɩ́rɛ́ aá hé Nyuutɩna mɛ́, ʋ sɩ́ lɔ́ʋ́ tá."
45010014	Ɓa sɩɛ́ a ɛrɛ́ káá yɩ́rɩ́ hé Nyuutɩna mɛ́, rɩ ɓa wʋ́ʋ́ lɛ́ɛ́ dí? Ɓa sɩɛ́ a ɛrɛ́ káá lɔ́ʋ́ rɩ́ɩ́ dí, rɩ ɓa wʋ́ʋ́ wɩ́ɛ́ nɩ́ɛ́? Ɓa sɩɛ́ a ɛrɛ́ é rí, rɩ́ɩ́ nʋ́ʋ́ wɩ́ɛ́, rɩ nɛ́ŋ wɩ bʋ́lɛ́ pɔ́wɔ́?
45010015	Ɓa sɩɛ́ báá a ɛrɛ́ rɩ́ɩ́ bʋ́lʋ́ wɩ́ɛ́, rɩ ɓa wɩ nɩɛ tʋ́mɛ́ rɩ́wɔ́ lɩɩ bʋl? Anɛ ɓa há bʋ́l ɛ́ Wɩɩsɛ Kɛnɔ sɩɛrʋ a bʋlɛ́: "Labaarɩwero bʋ́bʋlla ná koe kéŋ satɔrɔ́."
45010016	Amá ɓa wuu wɩ Labaarɩwero ná sáŋɛ́. Ezayi fa bʋ́l wɩ́ɩ́ né bʋlɛ́: "Nyuutɩna, áŋ rɩ́ lárá wɩ́bʋlɛ́ ná dí?"
45010017	Ɩɩ́ nɛ wɩ́ɩ́ nɛ́, a laa dí, ká wɩ́ɩ́ ná sɩɛ́ há mɔhɩ̃́ nɩɩ nɛ́ ká, Kirisi wɩ́ɛ́.
45010018	Ŋ sɩɛ́ á rɩ́ŋ bɔsɛ wɩ́ɩ́ rɛ́: Zuwifiwa wɩ Labaarɩwero ná nɩ́ɛ́? Ɓa nɩ́ɔ́ wérí. Wɩɩsɛ Kɛnɔ sɩɛrʋ ɓa sɛ́: "Bʋ́bʋlla liŋó céŋ tíé nyúú wuu, dúníé wuu ní nɩ́wɔ́ wɩ́bʋlɛ́."
45010019	Ŋ báá háá bɔ́sɛ́ rɛ́: Ɩzɩrayɛl nɩɛ sɩɛ́ ha wɩ nɩ́ɛ́ nɛ́? Ná Moyizi há lá sɩ́ɛ́ a bʋl wɩ́ɩ́ ná, ʋ sɛ́ Wɩɩsɛ sɛ́: "Ŋ sɩ́ lo rɩ́ɩ́wa tɛŋ búbuori duo ná há tóŋ duo wɩ́ɛ́, ká rɩ́ɩ́wa cɔ́ɛ́ wɩ́wɛ duo ná há wɩ wɩ́zɩmɛ kené."
45010020	Ezayi kɔ́llɔ́ bʋl má tɩɩ bʋlɛ́ Wɩɩsɛ sɛ́: "Nɩɛ ná fa há wɩ́ŋ ja, ɓa nɛ́ túkíŋ mí, ŋ mákɩ́ŋ tɩɩ pá nɩɛ ná há wɩ́ŋ wɩ́ɛ́ bɔ́sɛ́."
45010021	Ká Ɩzɩrayɛl é wɩ́ɛ́, ʋ sɛ́: "Ŋ tɛ́rɩ́ŋ nɛ́sɛ tápʋl pírmí wuu, a caasɛ duó oro nɩɛ há ká dɩlhɔtɩ́ɩ́ná, aá vɛ wɩ́ɛ́."
45011001	Ʋ ká bɔsɛ́ rɛ́: Wɩɩsɛ sɩɛ́ vɛ́ Ɩzɩrayɛl duo nɩɛ tá rɩ́ ɓó? Aɩ́! Ʋ wʋ́ɔ́ vɛ́ɛ́ tá. Ŋ má tɩɩ ká Ɩzɩrayɛl nɛ́ŋ rɛ́, ŋ lɛ́ Abɩrahaŋ duo sɩɛrʋ nɛ́, a a Bɛŋzamɛ jɩmʋ́l nɛ́ŋ.
45011002	Wɩɩsɛ wʋ́ʋ́ duo ná nɩɛ ʋ há ɩ̃́wɔ́ mɛ́ fól wuu vɛ́ɛ́ tá. Wɩɩsɛ wɩ́laabʋllɔ Eli há bʋ́lʋ́ ná pá Wɩɩsɛ, a tɩɩnɛ Ɩzɩrayɛl duo nɩɛ mɛ́, ɩ́ wʋ́ʋ́ ɛ̃?
45011003	Ʋ sɛ́: "Nyuutɩna, ɓa ɓʋ́ɩ́ wɩ́laabʋlla, a céŋŋi korsi ná ɓa há ɓʋ́ʋ́sɛ pʋsɛ ɓa daha aá pɛ́ɩ́. Ŋ dʋŋɔ nɛ́ káánɛ́, ká ɓaá ja rɩ́wɔ́ ɓʋ́ŋ má."
45011004	Wɩɩsɛ sɩɛ́ bʋ́l beé rí pɔ́ʋ́? Ʋ sɛ́: "Ŋ lɩ́sɛ nɩɛ bʋ́ɩ́"alpɛ bil, a tɩ́llɩ́wɔ́, ɓa wɩ tíé ɓírmé cʋɔlɛ veno ná ɓa háá yɩ́rɛ Baalɛ."
45011005	Ɛ́ tɩɩ nɛ́ sɩɛ́ zaa má ha; ɓa nɩɛ mʋɔ́ yɔ́ɔ́ tɩɩ nɛ́ Wɩɩsɛ lo ɓa káánɛ, ʋ zilé mí.
45011006	Rɩ Wɩɩsɛ zilé mí ní sɩɛ́, ʋ tʋ́ɔ́sɩ́wɔ́ bil, ʋ báá to ɓa háá tɩŋ kíŋse wɩ́ɛ́ nɛ́; rɩ ɛ́ rá, ʋ zilé ná báá to zilé tɩɩ.
45011007	Ɛ́ sɩɛ́ ká beé rí? Ɩzɩrayɛl duo nɩɛ háá ja wɩ́ɩ́ ná, ɓa gúlú mí. Nɩɛ ná Wɩɩsɛ há tʋ́ɔ́sɛ́ dʋŋɔ nɛ́ túkú mí. Náŋa ná baŋcɩllɛ dúóró, ɓa wɩ wɩ́ɩ́ wuó nɛ.
45011008	Anɛ ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ, ɓa sɛ́: "Wɩɩsɛ lóó cʋ́llɛ pérwó, ɓa sɩ́ɛ́ wɩ ráŋ ná, ɓa dɩlla wɩ wɩ́ɛ́ nɛ, a ko aá lɛ zaa wuu."
45011009	Kuóro Davidi má bʋ́lɔ́ bʋlɛ́: "Rɩ́wɔ́ ɓɩdííle bɩrmɛ báráwa, anɛ fííléwa a kɛ́sɩ́wɔ́, anɛ butúó rɩ́wɔ́ zʋʋ ɓálʋ́ sɩɛrʋ, rɩ́ ɛ́ nɛ́ ɔ́wɔ́ túme.
45011010	Lo rɩ́wɔ́ nyʋmmɛ, a sɩ́ óŋ wuu ná; a rɩ́ wɩ́ɛ́ nyáŋwɔ́, rɩ́wɔ́ dúduuri tɛ́ŋ wuu mí."
45011011	Ʋ ká bɔsɛ́ rɛ́: Ɓa há gɛ́rɛ́ ɛ́, ɓa gɛ́rɔ́ rɩ́wɔ́ de ɓal ɓóŋ ní? Ɛ́ rá toó! Amá ɓa zɔkɛ́ ná taŋa lóó, Wɩɩsɛ laatɛ́ peri nɩɛ ná má há to Zuwifiwa nɛ́, a makɛ rʋ́ʋ́ ɛ́ a tɛŋbuoró wɩ́ɩ́ a pá Zuwifiwa.
45011012	Rɩ Zuwifiwa zɔkɛ́ ná sɩɛ́ ká nawerwɩ́ɩ́ pá dúníé, ká ɓa há ɛ́ɛ́ Wɩɩsɛ múúríwó ná, ʋ a kuorí a pá nɩ́ɛ́ ná há to Zuwifiwa, rɩ ɓa nɛ́ bɩ́rɛ́ ko la Wɩɩsɛ wɩ́ɛ́ dí, ʋ ɛ́ nyʋɔrɛ́ nɛ́ zené kɩ́ŋkáŋ.
45011013	Mʋ́l néé mí sɩɛ́, ɩ́ má nɩ́ɛ́ ná há to Zuwifiwa rɩ́ nɛ́ ŋ bʋ́bʋl. Ŋ ká Wɩɩsɛ nɩtʋmɩ́ rɛ́, ɩ́ nɩɛ ná há to Zuwifiwa rɩ́. Ɛ́ tʋtʋmɩ́ sɩɛ́ ʋ há píé páŋ, ŋŋ́ píŋsú arɩ́ taŋá.
45011014	Ɛ́ nɛ́ ŋ tʋŋ, aá ja rɩ́ŋ dunɩɛ tɛŋ fífísi, rɩ́wɔ́ náŋa ko Wɩɩsɛ rɩ́, rʋ́ʋ́ lɔ́wɔ́ tá.
45011015	Wɩɩsɛ há kéŋwó gɛ́ŋŋɛ tá ná, dúníé nɩɛ túó peri, ɓa rɩ́ Wɩɩsɛ pii hé balá. Rɩ ɓa nɛ́ sɩɛ́ bɩ́rɛ́ ko, rɩ́ Wɩɩsɛ caklɔ́wɔ́, ʋʋ́ nɛ ɛrɛ́ rɛ́? Ʋʋ́ nɛ nɩɛ há sʋ́sɛ́ ká bɩr"isi ní.
45011016	Ɩ́ háá wasɛ dɩpɛ́ŋ, a pi dɩpɛ́ŋdʋʋnɛ pá Wɩɩsɛ ʋ saŋ, zɩŋ rʋ́ʋ́ sáŋ káánɛ ná má rɛ́. Rɩ Wɩɩsɛ tɛ tuu nalursi, ʋ tɛ tuu hílli má rɛ́.
45011017	Ɩzɩrayɛl duo nɩɛ nɩhɩ̃́ anɛ zʋ́ɔ́ tuu hílli, ɓa há conné ní. Ɩ má nɛ́ŋ ná há to Zuwifi, ɩ nɩhɩ̃́ gɩr sɩɛrʋ tuu híle ɓa há cóké, a kaa ko féri zʋ́ɔ́ tuu ná mɛ́, ʋ nalursi dɩ́dɩ́ɛ́sɩ́ nɛ́.
45011018	Ɛ́ wɩ́ɛ́ sɩɛ́, ɩ wɩ mɔhɛ̃́ rɩ́ɩ́ nyʋ́nyʋ́kɛ hílconné ná rɩ́. Ɩ ra há wɩ nalursi kené cɛ́, ká nalursi ní kánɩ́ cɛ́, ɩ nyʋkɔ dɩhɩ̃́ sɩɛ́ mɩŋ nɛɛ́?
45011019	Ɩ sɩ́ bʋlɛ́: "Ɓa cónní hílli ná tá, ká rɩ́wɔ́ kánɩ́ŋ nɛ́ ko héwó bʋɔ mɛ́."
45011020	Ʋ ká taŋá rɛ́. Wɩɩsɛ cónníwó, ɓa há wʋ́ʋ́ wɩ́ɛ́ lɛ́ɛ́ dí ní, ká ɩ é lɔ́ʋ́ wɩ́ɛ́ dí, a ko cɩ́ŋwɔ́ bʋɔ mɛ́. Sɩɛ́ sɩ́ lóú ɛ́ɩ́ nyʋkwɩ́ɩ́, amá fɩ́fá héwíŋ.
45011021	Rɩ Wɩɩsɛ nɛ́ wo zʋ́ɔ́ tuuni tɩɩ hílli aá conni, ʋ wo ɛ́ aá tʋŋ, ɩ má mɛ́ rɛ́.
45011022	Kɩ́ɛ́lɛ ná Wɩɩsɛ háá tʋŋ sawér ɛ́, arɩ́rʋ́ háá tʋŋ haksɩ́ má ɛ́. Ʋ kéŋ haksɩ́ caasɛ nɩɛ ná há ɓállɛ́, ká ka sawér cáásɩ́ má. Sɩɛ́ mɩ́nʋ́ sawér ná sɩɛrʋ, rɩ ɛ́ rá, ʋ sɩ́ cókí anɛ tuu híle.
45011023	Amá kál ná wuu Zuwifiwa há bɩ́rɛ́ ko a la Wɩɩsɛ wɩ́ɛ́ dí, Wɩɩsɛ kéŋ dóé, rʋ́ʋ́ káŋwɔ́ bɩrko féri tucokí ná mɛ́.
45011024	Ɩ é ká gɩr sɩɛrʋ tuu hílé rí, ká Wɩɩsɛ cókí a kaa ko féri tucɔ́ŋsɛ mɛ́, ká ʋ ɛ́ fa wɩ mɔhɛ̃́; Zuwifiwa sɩɛ́ há ká zʋ́ɔ́ tuuni ná hílli, Wɩɩsɛ wówó kaa bɩrko aá féri, ɓa tulɩɩlɩ́ ná mɛ́, kɩ́ŋkáŋ wuu.
45011025	Maábináŋa, wɩ́taŋá rɩ́ féŋsíwa mɛ́, ŋ sɩɛ́ jɩ́ja rɩ́ŋ a, rɩ́ɩ́wa zɩ́mʋ́ mɛ́, a makɛ rɩ́ɩ́wa sɩ́ɩ́wa tɩɩ píí makɛ wɩ́zɩ́nná. Ɛ́ wɩ́ɩ́ nɛ́ ká: Ɩzɩrayɛl duo nɩɛ náŋa ná, baŋcɩllɛ há dúóré ná kéŋ tokó rí; ʋ tokó ní ká, tɛ́ŋ ná mɛ́ nɩɛ ná há to Zuwifiwa háá kóó la Wɩɩsɛ wɩ́ɛ́ rɩ́ɩ́ dí, rɩ́wɔ́ nʋɔ cesi.
45011026	Ɛ́ mɛ́ nɛ́ sɩɛ́, rɩ́ Wɩɩsɛ la Ɩzɩrayɛl duo nɩɛ wuu tá, anɛ ɛ́ ɓa há pʋ́ŋsɛ Wɩɩsɛ Kɛnɔ sɩɛrʋ. Ɓa sɛ́: "Laataarɔ á rʋ́ʋ́ lɛ Sɩyɔŋ nɛ́, a ko mʋ́ʋ́rɛ Zakɔbɛ duo nɩɛ busunnu.
45011027	Sɩɛ́ ná nʋtʋmɛ ná há sɩ́ mɩ́nɩ́ŋ rɩ́wɔ́ pɛ́kɛ, rɩŋ nɛ́ kúé lɔ́wɔ́ wɩ́bɔmɔ tá."
45011028	Raá nɩ́ɩ́ bel Labaarɩwero ná Zuwifiwa há vɛ́ɛ́ nɛ́, ɓa ká Wɩɩsɛ dɩŋdɔmɔ nɛ́, a ɔ́sɩ́wa; amá raá nɩ́ɩ́ bel Wɩɩsɛ tʋɔsɛ é ní, ɓa nɛ́ ká nɩɛ ná Wɩɩsɛ há có, ɓa naabálwa yɩr mɛ́.
45011029	Wɩɩsɛ yɩ́rɛ waá kíŋŋi, ʋ wɩ omo má píé pá, ká kaá la.
45011030	Ɩ́ má die fa há vɛ́ Wɩɩsɛ nʋɔ sɛ́, ká ʋ zaá tɩŋ Zuwifiwa há vɔ́ʋ́ wɩ́ɛ́, a fɛ́ɩ́wa susu ɛ́,
45011031	ɛ́ tɩɩ nɛ́, ɓa má zaa há vɛ́ Wɩɩsɛ, ʋ sɩ́ fɔ́wɔ́ susu anɛ ʋ há fɛ́ɩ́wa susu ɛ́.
45011032	Wɩɩsɛ hé nɩbííne wuu bʋɔ balá mɛ́, ɓa wuu há vɛ́ Wɩɩsɛ nʋɔ wɩ́ɛ́, a makɛ rʋ́ʋ́ wólli mákʋ́ susufárʋ pɔ́wɔ́ wuu dúó.
45011033	Póó! Wɩɩsɛ kuorí zénó kɩ́ŋkáŋ! Ʋ zɩmɛ́ rɩ́rʋ́ wɩ́ɛ́ bɩɩnɛ́ lúŋó wérí! Áŋ rɩ́ wóú sarɩ́yawa mʋ́ʋ́la aá zɩŋ? Áŋ rɩ́ wóú wɩ́ɛ́ ŋmɛ́ŋsɛ aá zɩŋ?
45011034	Ɛ́ nɛ́ Wɩɩsɛ Kɛnɔ sɛ́: "Áŋ rɩ́ ɛ̃ Nyuutɩna Wɩɩsɛ bɩɩna? Ɛ́ rá má, áŋ rɩ́ kɔ́ʋ́ cɩ́cáánɔ?
45011035	Áŋ rɩ́ lá sɩ́ɛ́ pi óŋ pɔ́ʋ́, rʋ́ʋ́ má sɩɛ́ baa pi óŋ túŋ tɩ́na?"
45011036	Wɩɩsɛ nɛ́ á onni wuu, onni wuu tɩ́ŋʋ́ wɩ́ɛ́ nɛ́ mɩŋ, ʋ nɛ́ tɛ onni wuu. Á píŋsú, bɩná rɩ́ bɩná wuu mí! Amɩɩ!
45012001	Ɛ́ wɩ́ɛ́, ŋŋ́ sʋ́lɩ́wa rɛ́ maábináŋa, Wɩɩsɛ susufárʋ ná wɩ́ɛ́, ɩ́ pííwa tɩɩ wuu pá Wɩɩsɛ anɛ vʋk"ɔsɔ́ ná há wómmó, a wɩ busunnu kené, káá tɔrɛ Wɩɩsɛ sɩɛrʋ. Ʋ ɛ́ nɛ́ ká Wɩɩsɛ cʋɔlɛ́ taŋá.
45012002	Ɩ́ sɩ́ dúníé né wɩ́"állɛ naa pí, amá ɩ́ lo rí Wɩɩsɛ bɩ́rsɩ́wa sabɩŋsɛ, a makɛ rɩ́ɩ́wa zɩŋ Wɩɩsɛ wɩ́cólli há kɔ́ʋ́ ná: Ʋ ná há wéró, a ka hɩɛŋ, a cɛ́rɛ wérí.
45012003	A tɩŋ Wɩɩsɛ zilé ná ʋ há páŋ wɩ́ɛ́, ɩ́ nóú ná ŋ há píé aá bʋ́lɩ́wa nɛ́ŋ balá wuu rí: Nɛ́ŋ wuu sʋ́ʋ́ tɩɩ mákʋ́ rɩ́ɩ́ kɩ́llʋ́ tɩɩ; ʋ́ʋ́ taŋa tɩŋ yardá ná Wɩɩsɛ há pɔ́ʋ́ má mɛ́, a zɩ́mʋ́ tɩɩ.
45012004	Nɩbííno tɛŋ nɛ́ balá, ká ʋ cɔrʋ káŋ; oro wuu rɩ́rʋ́ tʋtʋmɩ́ nɛ́.
45012005	Ʋ sɩɛ́ nɩhɩ̃́ ɛ́ nɛ́, á má rɩ́. Á kánɔ́ rɛ́, ká wuu ko hé náŋá mɛ́ Kirisi mí, a a nɛ́ŋ balá, a wuu a naŋdaasɛ́, oro wuu rɩ́rʋ́ dɩhɩ̃́.
45012006	Wɩɩsɛ dí zilé párá wuu ní, ká ɓa wɩ náŋá nɩhɛ̃́. Ɛ́ wɩ́ɛ́, rɩ Wɩɩsɛ pá nɛ́ŋ dóé, rʋ́ʋ́ wólli Wɩɩsɛ nʋɔ wɩ́ɛ́ laa bʋl aá pá nɩɛ, ʋ́ʋ́ bʋ́bʋl rɩ́ yardá.
45012007	Nɛ́ŋ ná ʋ há pɔ́ʋ́ dóé, rʋ́ʋ́ tʋŋ aá pá nɩɛ, ʋ́ʋ́ tʋŋ aá pá. Nɛrɔ ná ʋ há pɔ́ʋ́ dóé, rʋ́ʋ́ kɩ́karmɛ nɩɛ, ʋ́ʋ́ má kɩ́karmɛ.
45012008	Nɛrɔ ná ʋ há pɔ́ʋ́ dóé, rʋ́ʋ́ bʋl aá dúóri nɩɛ naasɛ, ʋ́ʋ́ má bʋl aá dúóri. Ʋ ná há púú ɓɩɛ aá pá nɩɛ, ʋ́ʋ́ pɩ́pá rɩ́ sabalá. Ʋ ná há ká nɩɛ sɩ́dír, ʋ́ʋ́ tʋ́tʋ́mʋ́ tʋtʋmɩ́ rɩ́ kajáŋa. Ʋ ná háá fá nɩɛ susu, ʋ́ʋ́ tʋ́tʋŋ ɛ́ arɩ́ satɔrɔ́.
45012009	Ɩ́ sɩ́ ló rɩ́ɩ́wa cólle a nʋɔ yɔ́ɔ́ cólle. Ɩ́ bɛ́rɛ bɔ́ŋbɔ́ŋ, ká héíwa tɩɩ wérí wérí ɛɛ mɛ́.
45012010	Ɩ́ cólli náŋá wérí, a ɔsɛ búbú náŋá, anɛ mááláwa rɩ́ maábɛlɛ.
45012011	Ɩ́ ka kajáŋa a tʋŋ aá pá Nyuutɩna, ʋ Sabɩɩna dóé mí, ká sɩ́ tɛŋwɩtɩ́ɩ́ná á.
45012012	Ɩ́ jɩ́jʋɔsɛ yɩɛla ná ɩ́ há kené wɩ́ɛ́; rɩɩ́waá ná wɩɩla, ɩ́ dí nyamma; ɩ́ ɔsɛ aá cʋɔlɛ Wɩɩsɛ wérí.
45012013	Ɩ́ pɩ́pɛ́ɩ́wa maábináŋa ná há lá Wɩɩsɛ dí mí, arɩ́ onni ná ɓa háá jɛɛ́; ɩ́ cakɛ aá la nɩhʋɔra wérí.
45012014	Ɩ́ sʋl Wɩɩsɛ rʋ́ʋ́ hé bárka pá nɩɛ ná háá wálmɩ́wa, ɩ́ sʋl rʋ́ʋ́ hé bárka ká sɩ́wɔ́ zɔ́kʋ́.
45012015	Ɩ́ pɛ́ nɩɛ ná háá jʋɔsɛ́ mɛ́ aá jʋɔsɛ; ká pɛ́ nɩɛ ná háá wié mí aá wi.
45012016	Ɩ́ wúólíwa sɩɛnnɛ pá náŋá. Ɩ́ sɩ́ ló rí dúníé yɩjɔɔ gɩŋgárʋ kánɩ́wa, ɩ́ taŋa ja múúríŋ tɩɩ wɩ́ɛ́. Ɩ́ sɩ́ɩ́wa tɩɩ píí makɛ wɩ́zɩ́nná.
45012017	Ɩ́ sɩ́ bɔ́ŋbɔ́ŋ tʋ́ŋ túŋ bɔ́ŋbɔ́ŋ, nɛ́ŋ wuu mí. Ɩ́ ɔ́ʋ́ ná há wéró, nɩɛ wuu sɩ́ɛ́ mɛ́.
45012018	Ɩ́ ɛ́ɩ́wa há wo ɛ́, a ja tɛŋfɩ́ɛ́l, ɩ́ rɩ́ nɩɛ wuu pɛ́kɛ.
45012019	Ŋ nɩcólle, ɩ́ sɩ́ áá túŋ nɩɛ ná há á wɩ́ɛ́ wɩ́wɩ́wa mɛ́, ɩ́ lo rí Wɩɩsɛ nɛ́ dúú cɔwɩɩlɔ́ ɓa nyúú; bee wɩ́ɛ́ Wɩɩsɛ Kɛnɔ sɩɛrʋ, ɓa pʋ́ŋsɔ́ bʋlɛ́ Nyuutɩna sɛ́: "Ŋ nɛ́ tɩ́ɩ́ tɛŋbuoró, ŋ nɛ́ tɩ́wɔ́ aa túme."
45012020	Ká ɓa baa pʋ́ŋsɛ bʋlʋ́ sɛ́: "Rɩ losu kení dɩŋdɔmɔ, ɩ pɔ́ʋ́ ɓɩdííli rʋ́ʋ́ dí; rɩ nyinyʋɔ́sɛ kenú, ɩ pɔ́ʋ́ nyii rʋ́ʋ́ nyɔ; rɩɩ á ɛ́, ʋ ká níŋhálá rɛ́, ɩ pa aá sákʋ́ nyúú daha."
45012021	Sɩ́ ló rí bɔ́ŋbɔ́ŋ ɛɛ wóllí. Taŋa a wɩ́were, a dí dóé bɔ́ŋbɔ́ŋ ɛɛ nyúú.
45013001	Nɛrɔ wuu mɔhɔ̃́ rʋ́ʋ́ zízíl gʋ́vɛ́rnɩ́máŋ tíŋtɩ́náwa nɩhɩɛ̃́sɛ nʋɔ. Tíŋ wuu lɛ́ Wɩɩsɛ nɛ́. Nɩɛ ná wuu há ké tíŋ dɩhɛ̃́, Wɩɩsɛ nɛ́ bílwó ráŋ.
45013002	Ɛ́ wɩ́ɛ́, nɛrɔ ná há vɛ́ tíŋtɩ́náwa nʋɔ, Wɩɩsɛ há có rɩ́ wɩ́ɛ́ vá ɛ́ nɛ́, ʋ vɛ. Nɩɛ ná sɩɛ́ háá a ɛ́, ɓa pɔ́sɛ́ sarɩ́ya nɛ́ aá héwó tɩɩ mɛ́.
45013003	Nɛrɔ ná háá a wérí, ʋ wɩ tíŋtɩ́náwa ná fá, bɔ́ŋbɔ́ŋ ɩ́"aarɔ nɩ́ɩ́ fɔ́wɔ́. Rɩɩ́ já rɩ́ɩ́ sɩ́ tíŋtɩ́náwa fá, ɩ ɩ́"a wérí, ɓa sɩ́ bɩ́ɩ́ mɛ́.
45013004	Tíŋtɩ́na ká Wɩɩsɛ tʋtʋ́nnʋ́ rɛ́, aá jɛ́ɩ́ wérí. Amá rɩɩ́ a bɔ́ŋbɔ́ŋ, ɩ fɩ́fá héwíŋ, Wɩɩsɛ há pɔ́ʋ́ tíŋ ná, ʋ to yɔ́ɔ́. Ʋ ká Wɩɩsɛ tʋtʋnnɔ nɛ́, rʋ́ʋ́ tʋrɛ wɩ́tɛ"aarɔ, rʋ́ʋ́ zɩŋ rɩ́ Wɩɩsɛ cɔ́ɛ́ wɩ́ɔ́.
45013005	Ɛ́ nɛ́ tɛ, ʋ mɔ rɩ́ɩ́wa saŋ pá tíŋtɩ́náwa. Ɩ́ sɩɛ́ sɩ́ ɛ́ tʋ́mʋ́, ɩ́ háá fá Wɩɩsɛ cɔwɩɩlɔ́ ná dʋŋɔ wɩ́ɛ́ nɛ́, amá ɩ́ taŋa saŋ pɔ́wɔ́, ɩ́ há néé, rɩ ɛ́ nɛ́ mɔhɛ̃́ ɩ́ sabɩɩna mɛ́.
45013006	Ɛ́ nɛ́ tɛ ɩ́ tútúŋ loŋpówa má. Loŋpolaara ná má ká Wɩɩsɛ tʋtʋnna nɛ́, aá tʋ́ŋwɔ́ tʋtʋmɩ́ ɛ́.
45013007	Ɩ́ túŋ nɛrɔ ná wuu omo kɩŋ há mɩ́nɩ́wa mɛ́; ɩ́ túŋ loŋpó a pá nɛrɔ ná há mɔhɛ̃́ rɩ́ɩ́wa túŋ pá, a túŋ táksɩwa pá nɛrɔ ná há mɔhɛ̃́ rɩ́ɩ́wa túŋ pá; ɩ́ fá nɛrɔ ná há mɔhɛ̃́ rɩ́ɩ́wa fɔ́ʋ́, a zíl nɛrɔ ná há mɔhɛ̃́ zíle.
45013008	Ɩ́ sɩ́ ló rɩ́ nɛ́ŋ kɩ́ŋ mɩ́nɩ́wa mɛ́. Náŋá cólle kɩŋ dʋŋɔ nɛ́ waá tenni. Nɛrɔ ná há cóú náŋa, Wɩɩsɛ kíŋse kɛnɔ sɩɛrʋ wɩ́máŋsɛ wuu ní, ʋ tɩŋ ɛ́.
45013009	Wɩɩsɛ wɩ́máŋsɛ nyáŋ há ká: "Sɩ́ cɔ́rmʋ tʋ́mʋ́, sɩ́ nɛrɔ ɓʋ́, sɩ́ gá, sɩ́ nɩɛ ɓɩɛ hɩ́ɛ̃́nʋ́," ɓa rɩ́ náŋa ná wuu, kúó hé náŋá mɛ́ wɩ́máŋsɛ né mí ní: "Cóllí nɔ́ŋɔ anɩ́ tɩɩ."
45013010	Rɩɩ cóí nɔ́ŋɔ, ɩ wʋ́ʋ́ bɔ́ŋbɔ́ŋ a. Rɩɩ có nɩɛ, Wɩɩsɛ kíŋse ná wuu ní, ɩ tɩŋ ɛ́.
45013011	Ɩ́ tʋŋ ɛ́, bee wɩ́ɛ́ ɩ́ ɩ̃́rá há mɩŋ tɛ́ŋ ná mɛ́ rɛ́. Ɩ́ dóŋ mí gírki isé tɛ́ŋ péró. Mʋ́l néé mí, laatɛ́ ɔ́sɔ́ pérírá tɛ́sɩ́ɩ́, a kɩ́llɛ tɛ́ŋ ná mɛ́, á há lá Zeezi dí.
45013012	Tɩ́tafɩɛla nɛ́, tɔ́ɔ́ pʋlɛ́ pérí tɛ́sɩ́ɩ́. Á tá bíno sɩɛrʋ wɩ́"állɛ, ká pa lal gɛnnɛ su, a wólli yo pʋmmɔ sɩɛrʋ lal.
45013013	Á ka nɩtáŋnɛ, aá a wɩ́ɛ́ anɛ wɔhɔ sɩɛrʋ. Á pɔ́rá tɩɩ mɛ́ rɩ́ caŋsɛ dídaarɔ́, rɩ́ nyɔɔbuké mí; a pɔ́rá tɩɩ mɛ́ rɩ́ nɩlɩɩlɩ́wɩ́ɛ́, rɩ́ wɩ́tɩɛnnɛ ɛɛ mɛ́; á pɔ́ nɛsɛ nɛɛ, rɩ́ sahaksɩ́ mɛ́.
45013014	Ɩ́ lo rí Nyuutɩna Zeezi Kirisi súíwa, anɛ gɛrɔ, ká sɩ́ ló rɩ́ɩ́wa sɩ́ɛ́ mɩŋ tɛŋnamɩɛ satɔrɔ́ wɩ́hɩɛ̃nɛ́ mɛ́.
45014001	Ɩ́ saŋ nɛrɔ ná há ká pʋɔlá, yardá sɩɛrʋ, ɩ́ sɩ́sɩ́ɛ́nnʋ́wa, ká lo tɩ́ŋtɔ́wɩ́ɛ́.
45014002	Ɓɩ́ŋnyáŋwɩ́ɩ́ bɩ́ɩ́nɔ́ rʋʋ wo óŋ wuu ní aá dí; ká ɓɩ́ŋ né yardá há wɩ duoki, ʋ é dídí dɩpaarʋ dʋŋɔ.
45014003	Nɛrɔ ná há wo óŋ wuu aá dí, ʋ wɩ mɔhɛ̃́ rʋ́ʋ́ lɔ́rɛ nɛrɔ ná háá dí ɓɩdííle náŋa, ká wɩ náŋa dí; nɛrɔ ná má há wʋ́ɔ́ wuú dí, ʋ́ʋ́ má sʋ́ʋ́ ná háá dí óŋ wuu sarɩ́ya dí; Wɩɩsɛ sáŋʋ́ tɩ́na.
45014004	Áŋ rɩ́ kɛ́ɩ́, a la nɛrɔ nɔ́ŋɔ tʋtʋnnɔ sarɩ́ya aá dí? Rʋʋ́ tʋ́ŋ wérí, rʋʋ ɔ́ɔ́ aá zɔkɛ, ʋ kɔ́ʋ́ nyúútɩ́na wɩ́ɩ́ rɛ́. Ʋ sɩɛ́ sɩ́ tʋŋ wérí, bee wɩ́ɛ́ Nyuutɩna sɩ́ pɔ́ʋ́ dóé.
45014005	Nɛrɔ nɔ́ŋɔ béló ná rɩ tápʋlɛ wér kɩ náŋá rɛ́, ká nɔ́ŋɔ má bel ná, rɩ ɓa wuu mɔhɩ̃́ náŋá. Nɛ́ŋ wuu zɩ́mɩ́ dɩnáálɛ taŋá, a cɩ́nʋ́ har.
45014006	Nɛrɔ ná háá caksɛ tápʋlɛ, Nyuutɩna wɩ́ɛ́ nɛ́, ʋʋ́ a ɛ́. Nɛrɔ ná há wo óŋ wuu aá dí, Nyuutɩna yɩr mɛ́ nɛ́, ʋ dídí; ʋʋ́ bɔ́llɛ Wɩɩsɛ nɛ́ ká dí. Nɛrɔ ná má há wɩ onni wuú dí, Nyuutɩna wɩ́ɛ́ nɛ́, ʋ waá dí, ká má bʋ́bɔ́llɛ Wɩɩsɛ.
45014007	Á oro wuu wʋ́ʋ́ tɩɩ tɛ, ʋ hiẽsó mí, a wʋ́ʋ́ tɩɩ tɛ, ʋ sʋʋ má mɛ́.
45014008	Raá wómmó, á wómmó pá Nyuutɩna nɛ́, raá sʋ́sʋ́ má, áá sʋ́sʋ́ pá Nyuutɩna nɛ́. Ɛ́ wɩ́ɛ́, raá wómmó, Nyuutɩna nɛ́ tɩ́rá, raá sʋ́sɔ́ nɛ́, Nyuutɩna nɛ́ tɩ́rá.
45014009	Kirisi sʋ́wɔ́ ká bɩr"isi sʋʋ mɛ́, rʋ́ʋ́ a nɩsʋsɛ rɩ́ nɩwómme wuu Nyuutɩna.
45014010	Beé rí sɩɛ́ tɛ, ɩ é dídí maábinɔ́ŋɔ sarɩ́ya? Beé rí tɛ, ɩ má lʋ́lɔ́rɩ́ maábinɔ́ŋɔ? Á wuú á ráá mʋ́ cɩ́ Wɩɩsɛ sɩ́ɛ́ nɛ́, rʋ́ʋ́ dírá sarɩ́ya.
45014011	Wɩɩsɛ Kɛnɔ sɩɛrʋ, ɓa pʋ́ŋsɔ́ bʋlɛ́ Nyuutɩna Wɩɩsɛ sɛ́: "Ŋ wómmó, nɩbííne wuu sɩ́ ɓírmi tíé ŋ sɩ́ɛ́, ká rɩ́ neŋdulí wuu píŋsíŋ Wɩɩsɛ."
45014012	Ɛ́ wɩ́ɛ́, Wɩɩsɛ sɩ́ bɔ́sɩ́rá, rɩ́ nɛ́ŋ má wuu bílú nʋɔ pɔ́ʋ́.
45014013	Á tá náŋá sarɩ́ya díí; ká rɩ́ɩ́wa sabɩɩna wɩ́ɩ́ nɛ́ a: Sɩ́ wɩ́ɩ́ á rʋ́ʋ́ a nagbámɔ, rɩ́ɩ́ maábinɔ́ŋɔ gɛ́rʋ́ mɛ́, a a wɩ́bɔmɔ.
45014014	Rɩ́ ɓɩdííli ká busunnú a to páár, ʋ toó; ŋ tɩ́ŋ Nyuutɩna Zeezi mí ní zɩ́mʋ́ ɛ́. Amá rɩ nɛrɔ púú sɩɛrʋ mɛ́ bʋlɛ́ ɓɩdííli to páár, ʋ ɓɩɛ́na nɛ ɛ́ nɛ́ tɩ́na rɩ́.
45014015	Rɩɩ tɩ́ŋ ɓɩdííli wɩ́ɛ́, a aa zɔ́kɩ́ maábinɔ́ŋɔ sɩɛrʋ, ʋ ɛ́, ɩ wɩ cólle mákɛ́ pɔ́ʋ́. Nɛrɔ né Kirisi há sʋ́wʋ́ wɩ́ɛ́, sɩ́ɩ́ ɓɩdííli wɩ́ɛ́ tɩ́ŋ a rʋ́ʋ́ zɔ́kʋ́ tɩɩ.
45014016	Wɩ́ɩ́ ná ɩ́ há néé rʋʋ wéró a pɛ́ɩ́wa, ɩ́ sɩ́ lo rʋ́ʋ́ a hagaasɛ a pá náŋa.
45014017	Wɩɩsɛ kuótɔ́ɔ́ sɩɛrʋ wɩ́fɩɛŋsɛ rá to ɓɩdííle rɩ́ nyɔɔlɔ́. Ʋ wɩ́fɩɛŋsɛ nɛ́ ká, tékétéké rɩ́ tɛŋfɩ́ɛ́l, arɩ́ satɔrɔ́ ná Wɩɩsɛ Sabɩɩna háá tɛɛ́.
45014018	Nɛrɔ ná wuu há tɩŋ ɛ́ mɛ́ a tʋŋ aá pá Kirisi, Wɩɩsɛ có tɩ́na, ká rɩ́ nɩbííne má bʋlʋ́ wɩ́ɛ́ wéró.
45014019	Ɛ́ wɩ́ɛ́, á a wɩ́ɛ́ ná há sɩ́ lo rí tɛŋfɩ́ɛ́l mɩ́ŋrá pɛ́kɛ, wɩ́ɛ́ ná há sɩ́ súúrírá yardá.
45014020	Sɩ́ ɓɩdííli wɩ́ɛ́ tɩ́ŋ zɔkɛ Wɩɩsɛ há tʋ́ŋ tʋtʋmɩ́ ná. Ʋ ká taŋá rɛ́, ɓa wo ɓɩdííli wuu ní aá dí. Amá rɩɩ́ dí ɓɩdííli, ká rɩ́ɩ́ maábinɔ́ŋɔ tɩŋ ɛ́ wɩ́ɛ́ a wɩ́bɔmɔ, ʋ wɩ weri.
45014021	Ɛ́ ná há wéró ní ká: Sɩ́ namɩɛ dí, a sɩ́ dɩvɛ́ŋ nyɔ́, a sɩ́ óŋ dí, rʋ́ʋ́ a nagbámɔ a pɛ́ɩ́ maábinɔ́ŋɔ, rʋ́ʋ́ tɩŋ ráŋ a ɓal.
45014022	Ɩ sabɩɩna há kɔ́ʋ́ ná wɩ́ɩ́ né mʋ́l mɛ́, lo rʋ́ʋ́ ɛ́ɩ́ rɩ́ Wɩɩsɛ pɛ́kɛ wɩ́ɩ́. Nɛrɔ ná háá já rʋ́ʋ́ a wɩ́ɩ́, a kɩ́ɛ́lɛ rʋʋ ɛɛ wéró, ʋ ná wér.
45014023	Amá nɛrɔ ná há ná ɓɩdííli, a kɩ́ɛ́lɛ rʋʋ díí wɩ weri, ká ʋ dí, Wɩɩsɛ sarɩ́ya yó tɩ́na, bee wɩ́ɛ́ ʋ wɩ Wɩɩsɛ yardá ɛ́ɛ́, rɩ ɛ́ wéró ká ʋ a. Wɩ́ɩ́ ná wuu sɩɛ́ ɩ há wɩ Wɩɩsɛ yardá ɛ́ɛ́, rʋʋ wéró ká ɩ a, wɩ́bɔmɔ nɛ́ ɛ́.
45015001	Á nɩɛ ná há dúókó yardá wɩ́ɛ́ mɛ́, ʋ mɔhɔ̃́ ráá nyammɛ nɩɛ ná há ká pʋ́ɔ́llɛ́ yardá mɛ́, héwíwɩ́ɛ́, ká sɩ́ dé ɩ́"árá tɩɩ tɛŋpɔrɔ́ wɩ́ɛ́ nɛ́.
45015002	Ʋ mɔhɔ̃́ ráá nɛ́ŋ balá wuu a wɩ́ɛ́ aá jɔ́ʋ́ nɔ́ŋɔ́ wérí ní, a aá jɔ́ʋ́ tɛŋpɔrɔ́ nɛ́, a makɛ rʋ́ʋ́ yardá súúri.
45015003	Kirisi wʋ́ʋ́ tɩɩ tɛŋpɔrɔ́ wɩ́ɛ́ nɛ́ jɛ́ɛ́, amá ɓa pʋ́ŋsɛ Wɩɩsɛ Kɛnɔ sɩɛrʋ a bʋ́lʋ́ wɩ́ɛ́ bʋlɛ́: "Zome ná nɩɛ há píé aá tʋ́ksɩ́ nɛ́, ɓa pii tʋ́ksɩ́ŋ."
45015004	Ká wɩ́pʋ́ŋsɩbilé ná wuu sɩɛ́ ká ɓa pʋ́ŋsɔ́ bil, á cáánɛ wɩ́ɛ́ nɛ́. Rɩ́ ɛ́ pʋ́ŋsɛ bʋ́ɔ́lɩ́rá, a párá nyamma, a makɛ ráá ka yɩɛla.
45015005	Rɩ́ Wɩɩsɛ ná háá pá nyamma, a nɛ́ bʋ́bʋɔlɛ nɩɛ, rʋ́ʋ́ pɛ́ɩ́wa mɛ́ rɩ́ɩ́wa ka nʋtʋmɛ, aá va Zeezi Kirisi nabulle mí,
45015006	a wuu hé náŋá mɛ́, a tʋŋ nʋɔ mɛ́, aá bɩ Wɩɩsɛ ná há kárá Nyuutɩna Zeezi Kirisi Ana mɛ́.
45015007	Ɛ́ wɩ́ɛ́, ɩ́ saŋ ka náŋá wérí, anɛ Kirisi há keníwa wérí ɛ́, rɩ́ Wɩɩsɛ yɩr píŋsi.
45015008	Ŋ bʋ́lɔ́ aá pɛ́ɩ́wa, Wɩɩsɛ wʋ́ʋ́ nʋɔ hár bɩrɛ; Kirisi púú tɩɩ makɛ yómo, a pá Zuwifiwa, a makɛ rɩ́ Wɩɩsɛ há tá nʋʋsɛ ná párá naabálwa, rɩ́wɔ́ nʋɔ sú.
45015009	Ká rɩ́ nɩɛ ná há to Zuwifiwa má pípíŋsi Wɩɩsɛ, ʋ susufárʋ wɩ́ɛ́. Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́: "Ɛ́ wɩ́ɛ́, ŋ sɩ́ bɩ́ɩ́ mɛ́ nɩɛ ná há to Zuwifiwa sɩɛrʋ, a yɩ yɩɩla dɛ́nnɩ́."
45015010	Ɓa báá pʋ́ŋsɔ́ bʋlɛ́: "Ɩ́ nɩɛ ná há to Zuwifiwa, ɩ́ rɩ́ duo ná nɩɛ Wɩɩsɛ há lɩ́sɛ́, ɩ́ wuu hé náŋá aá jʋɔsɛ."
45015011	Ká baa bʋlɛ́: "Nɩɛ ná há to Zuwifiwa, ɩ́ bɩ Nyuutɩna mɛ́, rɩ́ duó wuu nɩɛ bʋ́ʋ́ mɛ́."
45015012	Ezayi má báá sɛ́: "Izayi dunɩɛ sɩɛrʋ báálɔ nɔ́ŋɔ sɩ́ ko, a isi dí kuorí nɩɛ ná há to Zuwifiwa nyúú. Rɩ́ nɩɛ ná há to Zuwifiwa tɩ́ŋʋ́ mɛ́, a ka yɩɛla."
45015013	Wɩɩsɛ ná há hé yɩɛla nɩɛ sɩɛrʋ, sɩ́ a rɩ́ satɔrɔ́ súíwa, rɩ́ tɛŋfɩ́ɛ́l mɩŋ, ɩ́ há lɔ́ʋ́ dí wɩ́ɛ́, a makɛ rʋ́ʋ́ tɩ́ŋʋ́ Sabɩɩna dóé mí, a a rɩ́ yɩɛla má péríwa wérí.
45015014	Maábináŋa, ŋ tɩɩ ɩ́ɔ̃́ zɩŋ rɩ́ sawér súíwa rɛ́. Ɩ́ ɛ̃ wɩ́ɛ́ má wérí, a wólli náŋá aá cáánɛ.
45015015	Amá wɩ́ɛ́ náŋa mɛ́, ŋ ha ɔ́sɔ́ aá pʋ́ʋ́sɩ́wa dɩlla mɛ́ rɛ́, ŋ kɛnɔ né sɩɛrʋ, a jɩ́ja rɩ́ɩ́wa pi wɩ́ɛ́ ná, ɩ́ há ɩ̃́wɔ́ a líísíwa tɩɩ, a tɩŋ zilé ná mɛ́ Wɩɩsɛ há píé páŋ,
45015016	rɩ́ŋ wólli a Zeezi Kirisi tʋtʋ́nnʋ́, nɩɛ ná há to Zuwifiwa sɩɛrʋ. Ŋ tʋ́ŋwɔ́ sɩ́sɩ́ɛ́nnʋ́wa anɛ vʋk"ɔɔsɔ nɛ́, a bʋ́l Labaarɩwero ná pɔ́wɔ́, a makɛ rɩ́ Wɩɩsɛ sáŋwɔ́, anɛ vʋk ná há kéŋ hɩɛŋ nɛ́, rɩ́wɔ́ a nɩɛ ná Wɩɩsɛ Sabɩɩna há mʋ́ʋ́rɩ́wɔ́ busunnu.
45015017	Ɛ́ nɛ́ tɛ, Wɩɩsɛ wɩ́ɛ́ sɩɛrʋ, ŋ wóŋ tɩɩ aá píŋsi Zeezi Kirisi yɩr mɛ́.
45015018	Ŋ wɩ wɩ́ɩ́ nɔ́ŋ wɩ́ɛ́ kɔwɛ aá bʋl, rɩ Kirisi há pɛ́ŋ mɛ́, ŋ tʋŋ tʋtʋmɛ́ ná dʋŋɔ wɩ́ɛ́ rá. Ŋ wólló kɛsɛ nɩɛ ná há to Zuwifiwa, ɓa ko saŋ aá tɩŋ Wɩɩsɛ nʋɔ; a tɩŋ nʋɔ wɩ́bʋlɛ́ rɩ́ wɩ́"állɛ mɛ́,
45015019	a tɩŋ nyáŋsɛ rɩ́ wɩ́gɩrɛ́ dóé mí, a tɩŋ Wɩɩsɛ Sabɩɩna dóé mí. Ŋ sɩɛ́ púl Zerizalɛmɛ mɛ́ nɛ́, a bʋl Kirisi Labaarɩwero wɩ́ɛ́ pá nɩɛ, a kaa zʋ kíŋkere tɔ́nɛ, a mʋ́ yakɛ Iliri dɩtɩ́llɛ mɛ́.
45015020	Ŋ hé dóé a zʋ tɔ́nɛ ná, nɛ́ŋ wuu ha há wɩ Kirisi yɩr ráŋ yɩ́rɛ́ ná nɛ́, a bʋl Labaarɩwero ná, a makɛ rɩ́ŋ sɩ́ nɩɛ náŋa mʋ́biló daha sɔ́.
45015021	Anɛ ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ a bʋl; ɓa sɛ́: "Nɩɛ ná ɓa há wʋ́ʋ́ wɩ́ɛ́ bʋ́lɛ́ pɔ́wɔ́, ɓa sɩ́ nóú, ká nɩɛ ná má há wʋ́ʋ́ wɩ́ɛ́ nɩ́ɛ́, ɓa sɩ́ nɛ."
45015022	Ɛ́ wɩ́ɛ́ nɛ́ kɛ́rɩ́ŋ naasɩ́ ɛrɛ́, ŋ ja ŋmɛ́ŋsɛ gúl rɩ́ŋ kóíwa rɩ́.
45015023	Mʋ́l néé mí sɩɛ́, ŋ ténníŋ tʋtʋmɩ́, ɛ́ tɔ́nɛ mɛ́ rɛ́. Bɩŋsɛ kánɔ́, ŋ há cóíwa rɩ́ koe.
45015024	Rɩŋ nɛ́ kúé aá mʋ́ Ɛsɩpanyɛ tíé, ŋŋ́ bɩ́ɩ́nʋ́ rɩ́ŋ tɩŋ néíwa rɛ́. Ŋ sɩ́ ko kéníwa dɩhɩ̃́ mʋɔ́, rɩ́ŋ tɛŋ pɔrɛ, ká rɩ́ɩ́wa pɛ́ŋ mɛ́ rɩ́ŋ daarɛ col.
45015025	Mʋ́l néé mí, ŋŋ́ mʋ́ Zerizalɛmɛ nɛ́, rɩ́ŋ tʋŋ pá Wɩɩsɛ nɩɛ ná há mɩŋ ɛ́ tɔ́ɔ́ mɛ́.
45015026	Masɩdʋanɛ dɩtɩ́llɛ, rɩ́ Akayi dɩtɩ́llɛ Zeezi laadííre vʋ́ʋ́rɔ́, a kɩɛsɛ kɩɛsɔ́, rɩ́wɔ́ pii sáŋ Wɩɩsɛ nɩɛ sɩɛrʋ nɩyaara ná há mɩŋ Zerizalɛmɛ mɛ́.
45015027	Ɓa bɩ́ɩ́nɛ́ ɛ́, rɩ́wɔ́ sáŋwɔ́ mɛ́ nɛ́, amá ʋ sɩɛ́ ká kɩ́ŋ rɩ́ ɛ́, ɓa túŋ. Nɩɛ ná há to Zuwifiwa, há tɩ́ŋ Zuwifiwa mɛ́ nɛ́ a ná Wɩɩsɛ wɩ́ɛ́ nyʋɔrɛ́, ɓa má mɔhɔ̃́ rɩ́wɔ́ sáŋ Zuwifiwa mɛ́, a rɩ́wɔ́ oŋjaalɛ́ rɛ́.
45015028	Rɩŋ nɛ́ zɩ́ŋ ɛ́ wɩ́ɩ́ tenni, rɩ́ɩ́ pi kɩɛsɔ́ ná rɩ́ɩ́ héwó nɛ́sɛ mɛ́, ŋ sɩ́ ko néíwa, ká daarɛ mʋ́ Ɛsɩpanyɛ tíé.
45015029	Ŋ sɩɛ́ ɩ́ɔ̃́ rɩŋ nɩ́ɩ́ kúé, Kirisi bárka sɩ́ súŋ, rɩ́ŋ kaa kóíwa rɩ́.
45015030	Maábináŋa, ŋŋ́ sʋ́lɩ́wa rɛ́, Nyuutɩna Zeezi Kirisi yɩr mɛ́, aá sʋ́lɩ́wa, Wɩɩsɛ Sabɩɩna há pí cólle ná párá yɩr mɛ́, ɩ́ pɛ́ŋ mɛ́, ráá lowi wɩcʋɔlɔ́ mɛ́, rɩ́ɩ́wa sʋl Wɩɩsɛ páŋ wérí,
45015031	rɩ́ŋ lú lɛ Ziide dɩtɩ́llɛ nɩɛ ná há wɩ Wɩɩsɛ ɛ̃ nɛ́sɛ mɛ́. Ká makɛ rɩ́ Wɩɩsɛ nɩɛ ná há mɩŋ Zerizalɛmɛ mɛ́, cakla kɩɛsɔ́ ná ŋ há kené aá mʋ́ rɩ́ŋ pɔ́wɔ́,
45015032	a makɛ, rɩ Wɩɩsɛ nɛ́ sáŋɛ́, rɩ́ŋ jʋɔsɛ kóíwa rɩ́, a ko kéníwa sɩɛrʋ fɩɛlɛ mʋɔ́.
45015033	Rɩ́ tɛŋfɩ́ɛ́l Wɩɩsɛ mɩ́nɩ́wa wuu har! Amɩɩ!
45016001	Á nátoló Foobe, ŋ púú héíwa nɛ́sɛ mɛ́. Ɩ́ kánʋ́ wérí. Háála ná há tʋ́mɛ́ aá pá wɩcʋɔla púl ná há mɩŋ Saŋkire mí, ɓa nɔ́ŋɔ nɛ́.
45016002	Ɩ́ kánʋ́ wérí Nyuutɩna yɩr mɛ́, ɛ́ ná Wɩɩsɛ nɩɛ há mɔhɛ̃́ rɩ́wɔ́ ka náŋá. Rʋʋ sʋ́lɩ́wa óŋ, ɩ́ sáŋʋ́ mɛ́ arɩ́ óŋ ná ʋ háá jɛɛ́. Ʋ má sáŋ nɩɛ ɓɩkana mɛ́ wérí, ʋ sáŋɩ́ŋ má mɛ́ rɛ́.
45016003	Ɩ́ bɔ́llɛ Pirisiili rí Akila. Ŋ rɩ́wɔ́ wuu ní ká tʋtʋ́nnʋ́náŋá Zeezi Kirisi tʋtʋmɛ́ mɛ́.
45016004	Ɓa yówó mɩɩsɛ má tɩɩ tá, ŋ wɩ́ɛ́. Ŋŋ́ bárkwɔ́; ŋ dʋŋɔ má rá sɩɛ́ wʋ́ɔ́ bárkɛ, wɩcʋɔla púlli nɩɛ ná wuu há to Zuwifiwa, ɓa máá bárkwɔ́ rɛ́.
45016005	Ɩ́ bɔ́llɛ wɩcʋɔla pul nɩɛ ná wuu há mɩ́ŋwɔ́ jaa mɛ́. Ɩ́ bɔ́llɩ́ŋ nɩcólli tɩɩ Ɩpayɩnɛtɛ. Ʋ nɛ́ ká dʋ́ŋdʋ́ʋ̃́ nɛrɔ ná há lá Zeezi wɩ́ɛ́ dí, Azi dɩtɩ́llɛ wuu mí.
45016006	Ɩ́ bɔ́llɛ Maari, ʋ tʋ́mɔ́ wérí a pɛ́ɩ́wa.
45016007	Ɩ́ bɔ́llɛ Aŋdonikisi rɩ́ Zuniya. Ɓa káŋ dunɩ́ɛ́ rɛ́, a baa áŋ bɩnajaa zʋ́zʋ́ʋ́rnáŋá má. Kirisi nɩtʋmɛ́ ná sɩɛrʋ, ɓa ká nɩbúúlé rí; ɓa láŋ sɩ́ɛ́ má tɩɩ, a la Kirisi wɩ́ɛ́ dí.
45016008	Ɩ́ bɔ́llɛ Aŋpiliyatisi, ʋ káŋ nɩcólli tɩɩ rɛ́, Nyuutɩna wɩ́ɛ́ mɛ́.
45016009	Ɩ́ bɔ́llɛ Ɩrbɛŋ, á tʋtʋ́nnʋ́nɔ́ŋɔ, Kirisi wɩ́ɛ́ mɛ́, a bɔ́llɛ Sitaki, ŋ naŋnɔ́ŋcólli.
45016010	Ɩ́ bɔ́llɛ Apɛlɛsɛ ná, wálmɛ há pérú Kirisi wɩ́ɛ́ mɛ́, ká ʋ cɩ́ tɩkɛ. Ɩ́ bɔ́llɛ Arisitobili jaa nɩɛ.
45016011	Ɩ́ bɔ́llɩ́ŋ dunɛrɔ Erodiyoŋ má. Ɩ́ bɔ́llɛ Narsiisi jaa nɩɛ ná há mɩŋ Nyuutɩna ŋmɛ́nɔ mɛ́.
45016012	Ɩ́ bɔ́llɛ Tɩrɩfɛɛnɛ rɩ́ Tirifozi, ɓa ká háála ná há tʋ́mɛ́ aá pá Nyuutɩna nɛ́. Ɩ́ bɔ́llɩ́rá nɩcólli tɩɩ Persidi má. Ʋ ká háálɔ ná há tʋ́ŋ kɩ́ŋkáŋ a pá Nyuutɩna.
45016013	Ɩ́ bɔ́llɛ Nyuutɩna nɩlɩ́sɛ Rufisi, rɩ́rʋ́ maá ná há káŋ má maá.
45016014	Ɩ́ bɔ́llɛ Asɛŋkiriti, a bɔ́llɛ Fɩlɛgɔŋ, a bɔ́llɛ Ɛrmɛɛsɛ, a bɔ́llɛ Patiroba, a bɔ́llɛ Ɛrmaasɛ, a bɔ́llɩ́rá maábináŋa ná wuu há mɩ́ŋwɔ́ dɩhɩ̃́.
45016015	Ɩ́ bɔ́llɛ Filologi rɩ́ Zili, a bɔ́llɛ Nere rɩ́rʋ́ nátoló, rɩ́ Ɔlɛŋpɛ, arɩ́ Zeezi laadííre ná wuu há mɩ́ŋwɔ́ dɩhɩ̃́.
45016016	Ɩ́ bɔ́llɛ náŋá wérí arɩ́ cólle, ká rɩ́ busunnu sɩ́ ráŋ mɩ́nʋ́. Kirisi laadííre púlli nɩɛ wuú bɔ́llɩ́wa.
45016017	Maábináŋa, ŋŋ́ sʋ́lɩ́wa rɛ́, ɩ́ pɔ́ɩ́wa tɩɩ mɛ́ arɩ́ nɩɛ ná háá hé cakɔ́, aá yéŋŋi nɩɛ, rɩ́wɔ́ sɩ́ cáánɛ ná ɩ́ há nɩ́ɛ́ sáŋʋ́. Ɩ́ sɩ́ ɛ́ nɩɛ ɓárʋ́.
45016018	Ɛ́ nɩɛ duo mí wɩ tʋ́mɛ́ aá párá Nyuutɩna Kirisi ní, ɓa tʋ́mɔ́ aá héwó filli mí ní, a bʋl nʋŋmɔ́ŋwɩ́ɛ́ rɩ́ nɩnyɩ́ɩ́sɩ́wɩ́ɛ́, aá tɛl nɩɛ ná wɩ́zɩmɛ há wɩ zeŋ.
45016019	Ɩ́ há sáŋɛ́ aá tɩŋ Wɩɩsɛ nʋɔ sɛ́ ɛ́, nɩɛ wuu ní ʋ́ʋ̃́ mɛ́. Ʋ ɛ́ káŋ satɔrɔ́, ŋ jɩ́jʋ́ɔ́sɩ́wa wɩ́ɛ́; ŋ sɩɛ́ có rɩ́ɩ́wa zɩŋ wɩ́ɛ́, aá a wɩ́were, ká kánɩ́wa tɩɩ páár wɩ́bɔmɔ cɔɔ rɩ́.
45016020	Tɛŋfɩ́ɛ́l Wɩɩsɛ sɩ́ tɩ́ksɛ Sɩtaanɛ ɩ́ naasɛ mʋ́l, ʋ waá dáánɛ. Ráá Nyuutɩna Zeezi Kirisi hé bárka pɛ́ɩ́wa!
45016021	Ŋ tʋtʋ́nnʋ́nɔ́ŋɔ Timote bɔ́llɩ́wa. Ŋ dunɩɛ Likisi rɩ́ Zasɔŋ rɩ́ Sɔsɩpatɛrɛ máá bɔ́llɩ́wa.
45016022	Ŋ é Tertisi ní pʋ́ŋsɛ kɛnɔ né, ŋŋ́ bɔ́llɩ́wa Nyuutɩna yɩr mɛ́.
45016023	Ŋ é Pool nɩhɔjaatɩ́na Gayisi rɩ́ wɩcʋɔla púl nɩɛ ná wuu há mɩ́nʋ́ jaa mɛ́, ɓaá bɔ́llɩ́wa. Tɔ́ɔ́ meéwíbillo Ɛrasɩtɛ máá bɔ́llɩ́wa. Á maábinɔ́ŋɔ Kartisi máá bɔ́llɩ́wa.
45016024	((Ráá Nyuutɩna Zeezi Kirisi hé bárka pɛ́ɩ́wa wuu! Amɩɩ!))
45016025	Á píŋsi Wɩɩsɛ! Ʋ nɛ́ wóíwa yardá aá súúri, a tɩŋ Labaarɩwero mí, arɩ́ Zeezi Kirisi ná wɩ́ɛ́ ŋ háá bʋlɛ́ mɛ́. Ɛ́ Labaarɩwero mí ní, Wɩɩsɛ tɩŋ a, ʋ wɩ́ɛ́ ná wuu fa há féŋsé bɩŋsɛ ɓɩkáná,
45016026	ɓa zaá a nyaamɩ́, a báá wɩ féŋsé, ká dúníé nɩɛ wuu zɩ́ŋwɔ́, a tɩŋ Wɩɩsɛ há ɛ́ɛ́ ʋ wɩ́laabʋlla pʋ́ŋsɩ́wɔ́ hé kɛnnɛ mɛ́, a makɛ rɩ́ duó wuu nɩɛ wólli la ɛ́ wɩ́ɛ́ dí. Á píŋsi Wɩɩsɛ ná, há wɩ dɩpúli kené a wɩ dɩtenní kené; ʋ dʋŋɔ nɛ́ ká wɩ́zɩ́nnʋ́. A tɩŋ Zeezi Kirisi mí, á bʋ́ʋ́ mɛ́, bɩŋsɛ́ rɩ́ bɩŋsɛ́! Amɩɩ!
46001001	Ŋ é Pool, Wɩɩsɛ nɛ́ há có, a yɩ́rɛ rɩ́ŋ ko a Zeezi Kirisi nɩtʋmɩ́, ŋ rɩ́rá maábinɔ́ŋɔ Sɔsɩtɛɛnɛ nɛ́ pʋ́ŋsɛ kɛnɔ né ráá pá,
46001002	Wɩɩsɛ púl nɩɛ ná há mɩŋ Kɔrɛŋtɛ mɛ́. Ɓa nɩɛ ná há cákɛ́ lɩ́sɩ́wɔ́ tɩɩ, a tɩŋ Zeezi Kirisi mí, a a Wɩɩsɛ nɩɛ, arɩ́ nɩɛ ná wuu há mɩŋ dúníé kíŋkere wuu mí, aá cʋ́ɔ́lɩ́rá Nyuutɩna Zeezi Kirisi ná, há kárá rɩ́wɔ́ wuu Nyuutɩna.
46001003	Ráá Ana Wɩɩsɛ, rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
46001004	Ŋŋ́ bɔ́llɩ́ŋ Wɩɩsɛ kál wuu ɩ́ wɩ́ɛ́, ʋ há tɩ́ŋ Zeezi Kirisi mí a hóú bárka ná pɛ́ɩ́wa wɩ́ɛ́.
46001005	Wɩɩsɛ tɩ́ŋ Kirisi mí a púú pállɛ duo wuu pɛ́ɩ́wa, ɩ́ a kuóre ɓa sɩɛrʋ, ɛ́ nɛ́ tɛ ɩ́ kánʋ́ wɩ́bʋlɛ ná zɩmɛ́, a zɩŋ wɩ́ɛ́ wuu mʋ́ʋ́la aá lɩ́sɛ.
46001006	Wɩ́were ná ɓa há bʋ́lɛ́ pɛ́ɩ́wa a tɩɩnɛ Kirisi mí, ɓa cáásɔ́ cɩ́ wérí ɩ́ sɩ́sɩ́ɛ́nnʋ́wa.
46001007	Ɛ́ wɩ́ɛ́, Wɩɩsɛ pállɛ ná oro wuu wɩ́ɩ́wa múré, ɩ́ nɩɛ ná wuu háá dɛ́llɩ́rá Nyuutɩna Zeezi Kirisi bɩrkoe.
46001008	Wɩɩsɛ sɩ́ pɛ́ɩ́wa mɛ́, rɩ́ɩ́wa ka géŋgéŋ a mʋ́ peri tokó, a makɛ rɩ́wɔ́ sɩ́ wɩ́zɔkɩ́ wuu ná, ɩ́ mɛ́, á Nyuutɩna Zeezi Kirisi kal bɩrkoolí.
46001009	Wɩɩsɛ ká tékétéké, ʋ nʋtállɛ waá giri. Ʋ nɛ́ yɩ́rɩ́wa, rɩ́ɩ́wa a óŋ balá, ɩ́ rɩ́rʋ́ Bio Zeezi Kirisi, há kárá Nyuutɩna.
46001010	Ŋ maábináŋa, ŋŋ́ sʋ́lɩ́wa, á Nyuutɩna Zeezi Kirisi yɩr mɛ́, ɩ́ tʋŋ nʋɔ mɛ́, a sɩ́ ló rí nʋbámmá zʋ́ɩ́wa pɛ́kɛ. Amá ɩ́ ka sabɩŋbalá, a wuu tʋŋ wɩ́jaalɩ́ mɛ́.
46001011	Ŋ nɩ́ɔ́ rɩ kapɔsɛ zʋ́ɩ́wa pɛ́kɛ. Kulowe jaa nɩɛ nɛ́ kúé bʋl ɛ́ wɩ́ɛ́ páŋ.
46001012	Ŋ háá já rɩ́ŋ bʋ́lʋ́ ná nɛ́ ká, ɩ́ cáksɛ́ goó goówa. Nɔ́ŋɔ sɛ́: "Ŋ mɩŋ Pool har nɛ́!" Nɔ́ŋɔ má sɛ́: "Ŋ é mɩŋ Apolosi har nɛ́!" Nɔ́ŋɔ má sɛ́: "Ŋ é mɩŋ Sefa har nɛ́!" Ká nɔ́ŋɔ má sɛ́: "Ŋ é mɩŋ Kirisi har nɛ́!"
46001013	Kirisi cáksɔ́ rɛ́? Ɓa ɓásɛ Pool dagɛsɛ́ daha nɛ́ ʋ sʋ́wɩ́wa yɩr mɛ́ yáá, Pool yɩr mɛ́ nɛ́ ɓa múŋsíwa nyii mí?
46001014	Ŋŋ́ bɔ́llɛ Wɩɩsɛ, ŋ há wɩ́ɩ́wa oro wuu kené muŋsi nyii mí wɩ́ɛ́, rɩ Kirisipiisi rɩ́ Gayisi dʋŋɔ rá;
46001015	a makɛ rɩ́ nɛ́ŋ wuu sɩ́ bʋ́lɩ́ŋ yɩr mɛ́ nɛ́, ɓa kánʋ́ muŋsi nyii mí.
46001016	Taŋá rɛ́, ŋ múŋsí Sitefana má rɩ́rʋ́ jaa nɩɛ nɛ́; ŋ báá wɩ bɩ́ɩ́nɛ́ rɩŋ múŋsí nɛ́ŋ nɔ́ŋ.
46001017	Kirisi há tʋ́mɩ́ŋ, ʋ wɩ sɛ́ rɩ́ŋ mʋ́ muŋsi nɩɛ nyii mí, ʋ sɛ́ rɩ́ŋ mʋ́ bʋl Labaarɩwero wɩ́ɛ́ nɛ́ pá nɩɛ. Ŋ sɩɛ́ wɩ nɩbííne zɩmɛ́ nɛ́ kené aá bʋl, a makɛ rɩ́ Kirisi dagɛsɛ́ daha sʋʋ ná, sɩ́ yɔ́ɔ́ tá.
46001018	Kirisi dagɛsɛ́ daha sʋʋ ná wɩ́ɛ́ bʋlɛ́ ká gɩŋgáwɩ́ɩ́ rɛ́, nɩɛ ná háá yʋ́ksɛ́ rɩ́; ká a dóé, a párá é nɩɛ ná Wɩɩsɛ há lɛ́ɛ́ aá tá.
46001019	Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́ Wɩɩsɛ sɛ́: "Ŋ sɩ́ a rɩ́ zɩmɛ́ tɩ́náwa zɩmɛ́ nyɩ́ɩ́kɛ, ká rɩ́ wɩ́"ɩɩ̃ra má zɩmɛ́ a yɔ́ɔ́."
46001020	Ɛ́ wɩ́ɛ́, wɩ́zɩ́nnɩ́kɩ́ŋkáŋwa ná mɩŋ nɛɛ́? Kɛŋzɩ́nnɩ́bɩbara é zɩmɛ́ mɩŋ nɛɛ́? Zaa tɩ́ŋtɔ́tɩɩnɔ é mɩŋ nɛɛ́? Wɩɩsɛ mákɔ́ rɩ dúníé wɩ́zɩmɛ ná ká cʋ́llʋ́ rɛ́,
46001021	bee wɩ́ɛ́ Wɩɩsɛ wɩ́zɩmɛ mɛ́, dúníé nɩbííne rɩ́wɔ́ wɩ́zɩmɛ ná wuu, ɓa wʋ́ʋ́ mɛ́ wuo tɩŋ aá zɩŋ Wɩɩsɛ. Wɩɩsɛ é sɩɛ́ tɩ́ŋʋ́ wɩ́bʋlɛ ná bʋlɛ́ há nɩhɩ̃́ gɩŋgáwɩ́ɩ́ mɛ́, a la nɩɛ ná há lɔ́ʋ́ dí, a tá.
46001022	Zuwifiwa ja nyáŋwɩ́ɛ́ nɛ́ rɩ́wɔ́ ná, Gɩrɛkɛwa má jɩ́ja zɩmɛ́ nɛ́.
46001023	Amá Kirisi há sʋ́wɛ́ dagɛsɛ́ daha wɩ́ɛ́ nɛ́, á é bʋ́bʋl. Ʋ ɛ́ nɩ́ɩ́ wɛ Zuwifiwa mɛ́, ká a gɩŋgárʋ́ a pá nɩɛ ná há to Zuwifiwa.
46001024	Amá nɩɛ ná Wɩɩsɛ há yɩ́rɛ́, Zuwifiwa rɩ́ Gɩrɛkɛwa wuu sɩɛrʋ, ɛ́ Kirisi ká Wɩɩsɛ dóé ní, a a Wɩɩsɛ wɩ́zɩmɛ má, a pɔ́wɔ́.
46001025	Wɩɩsɛ wɩ́ɩ́ ná ɓa há sʋ́ʋ́ ká gɩŋgárʋ́, ʋ kéŋ wɩ́zɩmɛ kɩ́llɛ nɩbííne zɩmɛ́; Wɩɩsɛ pʋɔlɩ́wɩ́ɩ́ ná má ɓa há bɩ́ɩ́nɛ́, ʋ kéŋ dóé kɩ́llɛ nɩbííne dóé.
46001026	Maábináŋa, ɩ́ kɩ́ɛ́lɛ ná, ɩ́ nɩɛ ná wuu Wɩɩsɛ há yɩ́rɛ́ sɩɛrʋ, nɩbinní mí, zɩmɛ́ tɩ́náwa wɩ kaŋ, nɩduoru wɩ kaŋ, nɩpiŋe má wɩ kaŋ.
46001027	Amá dúníé nɩbííne há sɛ́ nɩɛ ná ká gɩŋgátɩ́ɩ́ná, ɓa nɛ́ Wɩɩsɛ tʋɔsɛ rʋ́ʋ́ kaa hɩɩ̃sɛ zɩmɛ́ tɩ́náwa. Ɓa ná má dúníé nɩbííne há sɛ́ ɓa ká nɩpʋɔllɛ nɛ́, ʋ tʋɔsɛ rɩ́wɔ́ hɩɩ̃sɛ nɩduoru.
46001028	Wɩɩsɛ sɩɛ́ báá tʋ́ɔ́sɛ́ nɩɛ ná, nɩbííne há sɛ́ ɓa ká nɩkɔ́ŋsá a kaá lɔ́rɛ, nɩɛ ná nɩbííne há sɛ́ ɓa ká oŋyɔ́ɔ́wa, rɩ́wɔ́ zɔkɛ nɩɛ ná há sɛ́ ɓa ká nɩtaŋáwa,
46001029	a makɛ rɩ́ nɛ́ŋ wuu sʋ́ʋ́ tɩɩ mákʋ́ Wɩɩsɛ sɩ́ɛ́ mɛ́.
46001030	Wɩɩsɛ sɩɛ́ keníwa cɔ́ Zeezi Kirisi mí, ʋ nɛ́ árá zɩmɛ́. Wɩɩsɛ tɩ́ŋʋ́ mɛ́ a lárá tá, a bel ráá ká tékétéké, a wɩ busunnu kené, ʋ sɩ́ɛ́ mɛ́.
46001031	Ɛ́ wɩ́ɛ́, anɛ ɛ́ ɓa há pʋ́ŋsɛ bʋlɛ́: "Rɩ nɛrɔ́ já rʋ́ʋ́ mákʋ́ tɩɩ, rʋ́ʋ́ mákʋ́ tɩɩ Nyuutɩna wɩ́"állɛ sɩɛrʋ."
46002001	Ŋ maábináŋa, ŋ há kóíwa rɩ́ rɩ́ŋ bʋl Wɩɩsɛ wɩ́ɛ́ ná pɛ́ɩ́wa, ŋ wɩ nʋŋmɔ́ŋ liŋó ní kené ko, ŋ báá wɩ zɩ́ŋzɩ́nnɩ́wɩ́ɛ́ má bʋ́lɛ́.
46002002	Ŋ há kúé mɩ́nɩ́wa sɩɛrʋ, ŋ wɩ wɩ́ɩ́ oro wuu wɩ́ɛ́ zɩ́mɛ́, rɩ Zeezi Kirisi dʋŋɔ wɩ́ɛ́ rá; Zeezi Kirisi ná ɓa há ɓásɛ́ dagɛsɛ́ daha.
46002003	Ɛ́ nɛ́ tɛ, ŋ fa ko mɩ́nɩ́wa sɩɛrʋ a a nɩpʋɔlá, a fɩ́fá héwíŋ, aá cel.
46002004	Wɩɩsɛ wɩ́bʋlɛ ná ŋ há bʋ́lɛ́ aá pá nɩɛ, a pi wɩ́ɛ́ ná aá karmɛ nɩɛ, nɩbííne wɩ́zɩmɛ rá, ŋ kaa bʋl aá ja nɩɛ sabɩŋsɛ bɩ́rsɛ, amá ɛ́ ná ŋ háá bʋl wɩ́ɛ́, ɛ́ mákɔ́ rɩ Wɩɩsɛ Sabɩɩna dóé ní mɩ́nɩ́ŋ mɛ́.
46002005	Ɛ́ wɩ́ɛ́, rɩ́ɩ́wa Zeezi laadí ná sɩ́ nɩbííne wɩ́zɩmɛ wɩ́ɩ́ á, ká taŋa lɛ Wɩɩsɛ dóé ní.
46002006	Wɩ́zɩ́mɛ́ rɛ́ ŋ máŋsɛ aá pá nɩɛ ná há bɩ́ɛ́, Wɩɩsɛ ŋmɛ́nɔ sɩɛrʋ. Ɛ́ wɩ́zɩmɛ sɩɛ́ to dúníé óŋ, ʋ to nɩɛ ná má zaa há tɛ dúníé kaa ké, ká rɩ́wɔ́ cíé sʋsɛ má wɩ́zɩ́mɛ́.
46002007	Wɩɩsɛ wɩ́zɩmɛ wɩ́ɛ́ nɛ́ ŋ bʋ́bʋl. Wɩ́zɩmɛ ná Wɩɩsɛ há bílé, ráá tɩ́ŋʋ́ mɛ́ a ná píŋ, ʋ fa mɩŋ Wɩɩsɛ rɩ́, rʋʋ ha wɩ dúníé ɛ́ɛ́, ká fa féŋsi nɩbííne sɩ́ɛ́ mɛ́.
46002008	Ɛ́ wɩ́zɩmɛ, dúníé kuóre balá má wʋ́ʋ́ ɛ̃. Rɩ ɓa fa ʋ́ʋ̃́ rɛ́, ɓa waá sáŋ ka Nyuutɩna ná há kéŋ píŋ, rɩ́ɩ́ ɓásɛ dagɛsɛ́ daha.
46002009	Amá anɛ ɛ́ há pʋ́ŋsɛ́ Wɩɩsɛ Kɛnɔ sɩɛrʋ bʋlɛ́: "Wɩ́ɛ́ ná nɩbííno sɩ́ɩ́ há wʋ́ɔ́ néé ná, ʋ dɩllɛ há wʋ́ɔ́ nɩ́ɛ́ ná, wɩ́ɛ́ ná ha há wɩ nɩbííno sabɩɩna sɩɛrʋ zʋ́ɛ́ ná, ɓa nɛ́ Wɩɩsɛ jaa bil nɩɛ ná há cóú mí."
46002010	Wɩɩsɛ ɔ́ɔ́ ʋ Sabɩɩna makɛ ɛ́ wɩ́ɛ́ párá é, bee wɩ́ɛ́ Wɩɩsɛ Sabɩɩna lúksó zɩŋ wɩ́ɩ́ wuu ní, a zɩŋ Wɩɩsɛ wɩ́luŋe má tɩɩ.
46002011	Nɩbííno há wʋ́ʋ́ nɔ́ŋɔ sɩɛrʋ wɩ́ɛ́ wuó zɩŋ, rʋʋ tɩɩ sabɩɩna rá ɛ́, nɛ́ŋ wɩ Wɩɩsɛ má wɩ́ɛ́ wuó zɩŋ, rɩ Wɩɩsɛ Sabɩɩna dʋŋɔ rá.
46002012	Ká sabɩɩna ná sɩɛ́ há mɩ́ŋrá mɛ́, ʋ wɩ dúníé lɩ́ɛ́, Wɩɩsɛ Sabɩɩna nɛ́ ʋ pii párá, a makɛ ráá zɩŋ onni ná wuu, Wɩɩsɛ há píé párá, ʋ zilé mí.
46002013	Ɛ́ wɩ́ɛ́ nɛ́, á bʋl aá pá nɩɛ. Á sɩɛ́ wɩ nɩbííne wɩ́máŋsɛ zɩmɛ́ nɛ́ kené aá bʋl, Wɩɩsɛ Sabɩɩna há pí zɩmɛ́ ná párá nɛ́, á kaá bʋl. Ɛ́ nɛ́ á wólli máŋsɛ Wɩɩsɛ Sabɩɩna wɩ́ɛ́, aá pá nɩɛ ná há kéŋ ɛ́ Sabɩɩna.
46002014	Nɛrɔ ná há wɩ Wɩɩsɛ Sabɩɩna kené, ʋ wɩ ɛ́ Sabɩɩna wɩ́táŋsɛ wuó saŋ, ɓa wuu dé ká gɩŋgáwɩ́ɛ́ nɛ́, ʋ rɩ́; ʋ wʋ́ɔ́ mʋ́ʋ́la wuó nɛ, bee wɩ́ɛ́ Wɩɩsɛ Sabɩɩna nɩ́ɩ́ pɛ́, ɓa wóllíwó aá kɩ́ɛ́lɛ.
46002015	Nɛrɔ ná há kéŋ Wɩɩsɛ Sabɩɩna, ʋ wo wɩ́ɩ́ wuu ní aá kɩ́ɛ́lɛ, ká nɛ́ŋ toó aá kɩ́ɛ́lʋ́.
46002016	Anɛ ɛ́ Wɩɩsɛ Kɛnɔ há sɛ́: "Áŋ rɩ́ ɛ̃ Nyuutɩna háá bɩ́ɩ́nʋ́ ná? Áŋ rɩ́ wóú aá cáánɛ?" Ká á é, Kirisi háá bɩ́ɩ́nʋ́ ná nɛ́ mɩ́ŋrá má mɛ́.
46003001	Maábináŋa, ŋ fa há mɩ́nɩ́wa sɩɛrʋ, ŋ wɩ́ɩ́wa rɩ́ wuó bʋl anɛ nɩɛ ná háá tɩŋ Wɩɩsɛ Sabɩɩna cólle. Amá rɩŋ nɩ́ɩ́ bʋ́lɩ́wa rɩ́, ŋŋ́ bʋ́bʋl anɛ nɩɛ ná háá tɩ́ŋwɔ́ tɩɩ cólle rɩ́ nɛ́, anɛ heŋbiisí, Kirisi wɩ́ɛ́ sɩɛrʋ.
46003002	Ŋ wɩ́bʋlɛ ná nɩhɩ̃́ nɛ"ɩ́l nɛ́, ŋ pɛ́ɩ́wa. Nɛ"ɩ́l dʋŋɔ nɛ́ ɩ́ wólli aá nyɔ, ɩ́ wɩ ɓɩdíduoru wuó dí. Arɩ́ zaa má tɩɩ, ɩ́ ha wɩ ɓɩdíduoru wuó dí, bee wɩ́ɛ́ ɩ́ ha dé nɛ nɩɛ ná háá tɩ́ŋwɔ́ tɩɩ cólle ní.
46003003	Sagʋʋmɔ́ rɩ́ nɛsɛ há mɩ́nɩ́wa pɛ́kɛ, nɩɛ ná háá tɩ́ŋwɔ́ tɩɩ cólle wɩ́"állɛ rá ɛ́ rɛ́? Nɩɛ ná háá tɩ́ŋwɔ́ tɩɩ cólle valɛ́ sɩɛrʋ nɛ́, ɩ́ mɩŋ.
46003004	Ɩ́ sɩɛrʋ, nɔ́ŋɔ háá bʋlɛ́: "Ŋ é mɩŋ Pool har nɛ́!" Nɔ́ŋɔ má sɛ́: "Ŋ é mɩŋ Apolosi har nɛ́!" Dúníé nɩbííne wɩ́bʋlɛ́ rá ɛ́ rɛ́?
46003005	Áŋ rɩ́ ká Apolosi? Áŋ rɩ́ ká Pool é? Á wuu ká tʋtʋ́nná rɛ́, oro wuu rɩ́rʋ́ wɩ́"aalɩ́, Nyuutɩna tʋŋ, á ko bʋl Labaarɩwero wɩ́ɛ́ pɛ́ɩ́wa, ɩ́ laa dí.
46003006	Ŋ é cɔ́ŋsɛ tuu rí, Apolosi ko a nyii gaarɛ. Amá Wɩɩsɛ nɛ́ ɛ́ɛ́, ʋ barɛ.
46003007	Ɛ́ wɩ́ɛ́, nɛrɔ ná há cɔ́ŋsɛ́, rɩ́ nɛrɔ ná há á nyii gaarɛ, ɓa rá to fɛ́. Wɩɩsɛ nɛ́ kɩ́wɔ́ wuu, ʋ nɛ́ ɛ́ɛ́ tuu barɛ.
46003008	Nɛrɔ ná há cɔ́ŋsɛ́, rɩ́ nɛrɔ ná há gáárɛ́ é, ɓa wuu mɔhɩ̃́ náŋá rɛ́. Wɩɩsɛ sɩ́ pɔ́wɔ́ nɛ́ŋ wuu rɩ́rʋ́ ker, a cɛ́rwɔ́ nɛ́ŋ wuu tʋmɛ́ mʋɔsɔ.
46003009	Á é wuu ká tʋtʋ́nnʋ́náŋá rɛ́, Wɩɩsɛ tʋtʋmɛ́ sɩɛrʋ. Ɩ́ nɛ́ sɩɛ́ ká Wɩɩsɛ baka; ɩ́ ká jaá má rɛ́, Wɩɩsɛ sɩ́sɔ.
46003010	Wɩɩsɛ bárka ná mɛ́, ŋ bíl jaa ná mʋ́l anɛ jɩsɔ́ɔ́rbɩbar, nɛrɔ nɔ́ŋɔ sɔ́ʋ́ nyúú. Amá nɛ́ŋ má wuu pɔ́ʋ́ tɩɩ mɛ́, arɩ́ ɛ́ ná ʋ háá sɔ ɛ́ jaa.
46003011	Jaa mʋ́l bíló, ʋ nɛ́ ká Zeezi Kirisi. Nɛ́ŋ wuu báá wɩ jɩmʋ́l húó wuó bil.
46003012	Ká, rɩ salmɛ nɛ́, rɩ wárɛ nɛ́, rɩ dɔ́wɩ́were ní, rɩ daasɛ nɛ́, rɩ mɔrɔ nɛ́, rɩ nyɔ́míŋ ní, rɩ́ɩ́ tína pii sɔ́ʋ́ nyúú, nɛrɔ wuu tʋtʋmɩ́ sɩ́ ko a nyaamɩ́.
46003013	Kál ná Wɩɩsɛ háá á rʋ́ʋ́ dí dúníé sarɩ́ya, jɩtaŋáwa rɩ́ jɩyɔ́ɔ́wa sɩ́ nyɩɩsɛ. Wɩɩsɛ sɩ́ pi níŋ nyɩkɛ nɛrɔ wuu sɔɔlɔ́, a zɩ́mʋ́ jaa dóé mʋɔsɔ.
46003014	Rɩɩ ná jɩsɔɔlɩ́ nɛ́ wɩ díé mʋ́ɔ́lɛ, Wɩɩsɛ sɩ́ túŋ tɩ́na.
46003015	Ká rʋʋ ná jaa díó mʋ́ɔ́lɛ, ʋ wɩ túmé wuu kené. Ʋ sɩ́ ná laatɛ́ é, amá ʋʋ́ dé nɛ nɛrɔ há cáŋ níŋ lɛ nɛ́.
46003016	Ɩ́ wɩ ɛ̃ rɩ́ɩ́wa ká Wɩɩsɛ jaa nɛ́, Wɩɩsɛ Sabɩɩna zʋʋ mɩ́nɩ́wa mɛ́?
46003017	Ɛ́ wɩ́ɛ́, nɛrɔ ná háá zɔkɛ Wɩɩsɛ jaa, Wɩɩsɛ sɩ́ zɔ́kʋ́ tɩ́na. Wɩɩsɛ jaa wɩ busunnu kené, ɩ́ sɩɛ́ ká ɛ́ jaa nɛ́.
46003018	Nɛrɔ wuu sʋ́ʋ́ tɩɩ nyɩ́sʋ́. Rɩ nɛ́ŋ mɩ́nɩ́wa sɩɛrʋ a bɩɩnɛ rʋʋ kéŋ dúníé né wɩ́zɩmɛ, rʋ́ʋ́ tɩ́na cʋʋlɛ, ká rɩ́ wɩ́zɩmɛ tɩɩ pérú.
46003019	Dúníé né wɩ́zɩmɛ ká cʋ́llɛ rɛ́, Wɩɩsɛ é sɩ́ɛ́ mɛ́. Ɛ́ nɛ́ ɓa pʋ́ŋsɛ bʋlɛ́: "Ʋʋ́ kɛsɛ wɩ́zɩnna ɓa lɩ́ŋ sɩɛrʋ nɛ́."
46003020	Ká baa pʋ́ŋsɛ bʋlɛ́: "Nyuutɩna ɛ̃ wɩ́zɩnna sabɩŋsɛ, ʋ ɩ́ɔ̃́ rɩ́ ɓa wuu ká yɔ́ɔ́."
46003021	Ɛ́ wɩ́ɛ́, nɛrɔ wuu sɩ́ ló rʋ́ʋ́ nyʋkɔ lɛ nɩbííno har tɩŋɛ́ mɛ́. Ɩ́ taŋa zɩŋ rɩ́ɩ́wa nɛ́ tɛ óŋ wuu.
46003022	Rɩ Pool ní, rɩ Apolosi ní, rɩ Sefa nɛ́, rɩ dúníé ní, rɩ hiẽsó ní, rɩ sʋʋ nɛ́, rɩ zaa wɩ́ɛ́ nɛ́, rɩ cíé wɩ́ɛ́ nɛ́, ɩ́ nɛ́ tɩ́wɔ́ wuu.
46003023	Kirisi má nɛ́ tɩ́ɩ́wa, ká Wɩɩsɛ má tɩ́llɛ Kirisi.
46004001	Ɛ́ wɩ́ɛ́, ɩ́ bélrá anɛ Kirisi tʋtʋnna. Á ká Wɩɩsɛ wɩ́féŋse laabʋlpáára nɛ́.
46004002	Ʋ ná sɩɛ́ há cɛ́rɛ́ rɩ́ laabʋlpáára nɛ́ ká, rɩ́ oro wuu a tékétéké.
46004003	Rɩɩ́wa nɩ́ɩ́ díŋ sarɩ́ya, rɩ dúníé nɩɛ nɛ́, ʋ ɛ́ wɩ́ŋ wálmɛ. Ŋ má tɩɩ wɩ́ŋ tɩɩ sarɩ́ya dí, ŋ ɩ́ɔ̃́ rɩ́ŋ wɩ wɩ́ɩ́ zɔ́kɛ́.
46004004	Ɛ́ rá taŋa wɩ́ŋ taŋá pá. Nɛrɔ ná háá díŋ sarɩ́ya nɛ́ ká Nyuutɩna.
46004005	Ɛ́ wɩ́ɛ́, ɩ́ sɩ́ nɛ́ŋ sarɩ́ya dí, rɩ kal ha wɩ péré. Ɩ́ dɛllɛ Nyuutɩna rʋ́ʋ́ ko. Ʋ nɩ́ɩ́ kué, rɩ́ɩ́ a rɩ́ bíno sɩɛrʋ wɩ́féŋse nyɩɩsɛ pʋmmɔ mɛ́, rɩ́ nɩbííne sɩɛrʋ wɩ́bilé má lɛ pʋmmɔ. Ɛ́ nɛ́ sɩɛ́, rɩ́ Wɩɩsɛ bɩ nɛ́ŋ wuu mí, a cɛ́rɛ ɛ́ há mɔhɛ̃́.
46004006	Ŋ maábináŋa, ŋ bʋ́l wɩ́ɛ́ nyáŋ ko tɩ́ɩ́nɩ́ŋ rɩ́ Apolosi mí, ráá wɩ́ɛ́ a cáánɛ́ rɛ́ a pɛ́ɩ́wa. Ɩ́ bélrá háá a ɛ́, a makɛ rɩ́ɩ́wa nɛ wɩ́ɩ́ né mʋ́l há sɛ́: Ɩ́ sɩ́ áá daarɛ ɛ́ há pʋ́ŋsɛ Wɩɩsɛ Kɛnɔ sɩɛrʋ. Ɩ́ sɩ́ nyʋ́kɩ́ tɩŋ nɩɛ náŋa mɛ́, káá cɩ́ náŋa mɛ́.
46004007	Áŋ rɩ́ tɛ ɩ kɩ́llɩ́ nɔ́ŋɔ? Beé ɩ ka, rɩ Wɩɩsɛ ra wɩ́ɩ́ pɛ́ɛ́? Ɛ́ wɩ́ɛ́ sɩɛ́, beé rí tɛ ɩ mɩ́mákɩ́ tɩɩ, anɛ óŋ ná ɩ há kené, rɩ Wɩɩsɛ ra wɩ píé pɛ́ɩ́?
46004008	Ɩ́ záŋɔ́ ná onni ná wuu ɩ́ háá jɛɛ́ nɛ́, a ka ɓɩɛ. Ɩ́ bɩ́rmɛ́ kuóré, ká á é ha to kuóré. Ŋ có rɩ́ɩ́wa ɓɩɛ́na a kuóré tɩɩ, ráá má dí kuorí arɩ́rɩ́wa.
46004009	Á é Zeezi nɩtʋmɛ́, ʋ nɩhɩ̃́ anɛ Wɩɩsɛ ɔ́ɔ́, á nɛ́ a nɩbííne wuu hatɩŋna. Á dé nɛ nɩɛ ɓa há lɩ́sɛ́ tá, rɩ́wɔ́ ɓʋ́ʋ́sɛ nɛ́. Á ká nɩbelé rí dúníé sɩɛrʋ, malɩ́kawa rɩ́ nɩbííne wuu sɩ́ɛ́ mɛ́.
46004010	Á tɩ́ŋ Kirisi wɩ́ɛ́, a de nɛ gɩŋgátɩɩna nɛ́, ká ɩ́ é a wɩ́zɩ́nná, Kirisi sɩɛrʋ. Á ká pʋ́ɔ́llɛ́, ká ɩ́ a bɩbárá; ɓaá zílíwa, káá lɔ́rɩ́rá.
46004011	Arɩ́ zaa, losu rɩ́ nyinyʋɔ́sɛ wɩɩlá wɩ́rá mɛ́. Áá laalɛ gɛkɔŋsa nɛ́. Ɓaá ŋmásɩ́rá, á a nɩgʋɔrbaarɛ́.
46004012	Áá tʋŋ bɔl nɛ́, aá járá nʋɔ ɓɩdííli. Rɩ ɓaá tʋ́ksɩ́rá, á bárkɛ; rɩ ɓaá wálmɩ́rá, á nyammɛ.
46004013	Rɩ ɓa bʋ́l bɔ́ŋbɔ́ŋ párá, á bʋl wérí pɔ́wɔ́. Arɩ́ zaa, dúníé nɩɛ wɩ́rá bú; á nɩhɩ̃́ pupul kʋɔra nɛ́ ɓa sɩ́ɛ́ mɛ́, a ɔ́wɔ́ nɩkaagbésitáálɛ́.
46004014	Ŋ wɩ wɩ́ɛ́ nyáŋ pʋ́ŋsɛ́ aá jɛ́ɩ́wa hɩɩ̃sɛ́ nɛ́, amá ŋ pʋ́ŋsɔ́ aá ja rɩ́ŋ cáánɩ́wa nɛ́, bee wɩ́ɛ́ ɩ́ káŋ bicólle ní.
46004015	Rɩ sɩ́dííre có rɩ́wɔ́ a bʋ́ɩ́ fí má, a máŋsɛ Kirisi wɩ́ɛ́ aá pɛ́ɩ́wa, ɩ́ áná é ní balá. Ŋ nɛ́ kɛ́ɩ́wa áná, Kirisi ŋmɛ́nɔ mɛ́. Ŋ nɛ́ bʋ́l Labaarɩwero wɩ́ɛ́ pɛ́ɩ́wa, ɩ́ laa dí.
46004016	Ɛ́ wɩ́ɛ́ sɩɛ́, ŋŋ́ sʋ́lɩ́wa rɛ́, ɩ́ nɩ́ŋ, aá válɩ́ŋ nabulle mí.
46004017	Ɛ́ nɛ́ tɛ, ŋ tʋ́mɩ́ŋ bicólli Timote ɩ́ rɩ́. Timote ká tékétéké Nyuutɩna wɩ́ɛ́ sɩɛrʋ. Ŋ háá va ɛ́ Kirisi ŋmɛ́nɔ mɛ́, arɩ́ wɩ́ɛ́ ná ŋ há gʋ́ɔ́rɛ́ aá bʋl wɩcʋɔla púlli wuu mí, Timote sɩ́ ko ɔsɛ máŋsɩ́wɔ́ wuu pɛ́ɩ́wa.
46004018	Ɩ́ náŋá nyʋ́kʋ́, a bɩɩnɛ rɩŋ báá waá kóó néíwa rɛ́.
46004019	Rɩ Nyuutɩna nɛ́ sɩɛ́ sáŋɛ́, ŋ waá dáánɛ káá kóíwa rɩ́. Ɛ́ nɛ́ sɩɛ́, rɩ́ŋ ko ná nyʋktɩɩna ná wɩ́bʋlɛ́ rɩ́wɔ́ dóé mʋɔsɔ.
46004020	Wɩɩsɛ kuótɔ́ɔ́ ná sɩɛ́ to wɩ́bʋlkáná óŋ, amá ʋ ká dóé wɩ́ɩ́ rɛ́.
46004021	Ɩ́ sɩɛ́ có beé rí? Ŋ́ pɛ́ pi daa nɛ́ aá ko yáá, ŋ́ ka cólle rɩ́ líŋpɔrɩ́ nɛ́ ko?
46005001	Nɩlaŋwɩ́ɩ́ rɛ́ tʋ́mɩ́wa sɩɛrʋ, ɓa bʋ́lʋ́ wɩ́ɛ́ la dɩhɩ̃́ wuu. Ɛ́ wɩ́ɩ́, nɩɛ ná há wɩ Wɩɩsɛ lɛ́ɛ́ dí, ɓa má tɩɩ waá sáŋ ɔ́ʋ́. Ɩ́ sɩɛrʋ nɔ́ŋɔ nɛ́ kenú áná háálɔ aá pɛ́.
46005002	Ká ɩ́ ha wólli nyʋkɔ aá a. Ʋ fa mɔhɔ̃́ rɩ́ɩ́wa sɩɛrʋ zɔkɛ rɛ́, ká rɩ́ɩ́wa kiri báálɔ ná há tʋ́ŋ ɛ́ tʋtʋmɩ́, rʋ́ʋ́ lɩ́ɩ́wa sɩɛrʋ.
46005003	Ŋ dɩhɩ̃́ bóló rɩ́rɩ́wa, amá ŋ sabɩɩna é mɩ́nɩ́wa sɩɛrʋ. Ŋ é záŋɔ́ dí nɛrɔ ná há tʋ́ŋ ɛ́ tʋtʋmɩ́ sarɩ́ya rɛ́, á Nyuutɩna Zeezi yɩr mɛ́, anɛ ŋ há mɩ́nɩ́wa sɩɛrʋ. Rɩɩ́wa kúó céŋ rɩ́ɩ́wa zɩŋ ɛ́ wɩ́ɩ́, ŋ sabɩɩna mɩ́nɩ́wa har; á Nyuutɩna Zeezi sɩ́ pɛ́ɩ́wa dóé.
46005005	Ɩ́ lo ɛ́ báálɔ pá Sɩtaanɛ, rʋ́ʋ́ zɔ́kʋ́ tɛŋnamɩɛ, ká rɩ́ Wɩɩsɛ lɔ́ʋ́ dʋma é tá, Nyuutɩna kal kóé.
46005006	Mákɩ́ tɩɩ wɩ́ɩ́ to ráŋ. Ɩ́ wɩ ɛ̃ rɩ́ sɩbʋ́r mʋɔ́ nɩ́ɩ́ a dɩpɛ́ŋ míŋ wuu isi?
46005007	Ɩ́ lɩ́sɛ sɩbʋ́rbɩnɛ́wa ɩ́ sɩɛrʋ, ká a nɩfɛ́lɛ́ anɛ dɩpɛ́ŋ míŋfɛlɛ, ɓa há ŋmʋ́sɛ́, ká wɩ sɩbʋ́r héé. Kirisi há kárá Pakɛ cana pewie, ʋ sʋ́wɔ́.
46005008	Ɛ́ wɩ́ɛ́, ɩ́ lo ráá dírá cana; ɩ́ sɩɛ́ sɩ́ ló ráá dúú, arɩ́ dɩpɛ́ŋ ná há kéŋ sɩbʋ́rbɩnɛ́wa. Ɛ́ sɩbʋ́r nɛ́ ká sabɔ́ŋ rɩ́ nɩlaŋwɩ́ɛ́. Á dírá cana arɩ́ dɩpɛ́ŋ ná há wɩ sɩbʋ́r kené. Ɛ́ dɩpɛ́ŋ nɛ́ ká sapʋmmɩ́ arɩ́ taŋá.
46005009	Kɛnɔ ná ŋ há pʋ́ŋsɛ́ pɛ́ɩ́wa sɩɛrʋ, ŋ bʋ́lɔ́ bʋlɩ́wa lɩ́sɩ́wa tɩɩ rɩ́ nɩlaama.
46005010	Ʋ to anɛ ŋ dé bʋlɩ́wa sɩ́ dúníé nɩlaama, rɩ́ sɩ́ɩ́tɩ́náwa, rɩ́ gaara, rɩ́ veŋɓaara wuu sɩɛrʋ nɛ́ kúósú. Rɩ ɛ́ é ní, ɩ́ɩ́ lɛ́ káá tá dúníé ní.
46005011	Ŋ taŋá já rɩ́ŋ bʋlɩ́wa lɩ́sɩ́wa tɩɩ, arɩ́ nɛrɔ ná wuu há sʋ́ʋ́ kɛ́ɩ́wa maábinɔ́ŋ, ká a nɩláŋ, ɛ́ rá má sɩ́ɩ́tɩ́na, veŋɓaarɔ, nɩtʋksɔ, sɩnyɔɔrɔ, gaarɔ. Ɩ́ sɩ́ ló rɩ́ɩ́wa rɩ́ nyɛ nɛrɔ duo dí ɓɩɛ má tɩɩ.
46005012	Ŋ ra wɩ nɩɛ ná há wɩ Wɩɩsɛ lɛ́ɛ́ dí, sarɩ́yá dí. Wɩɩsɛ nɩ́ɩ́ díwó sarɩ́ya. Ɩ́ taŋa mɔhɔ̃́ rɩ́ɩ́wa dííwa púl sɩɛrʋ nɛrɔ é sarɩ́ya rɛ́. Anɛ ɛ́ Wɩɩsɛ Kɛnɔ há sɛ́: "Ɩ́ lɩ́sɛ sabɔ́ŋtɩɩnɔ ɩ́ sɩɛrʋ."
46006001	Rɩɩ́wa sɩɛrʋ oro kúó ka nɛsɛ rɩ́rʋ́ nɔ́ŋɔ, ʋʋ́ káá mʋ́ nɩɛ ná há wɩ Wɩɩsɛ lɛ́ɛ́ dí sɩ́ɛ́ nɛ́, rɩ́ɩ́ bʋl, káá sɩ́ káá mʋ́ Wɩɩsɛ nɩɛ rɩ́?
46006002	Ɩ́ wɩ ɛ̃ rɩ́ Wɩɩsɛ nɩɛ nɩ́ɩ́ á rɩ́wɔ́ dí dúníé nɩɛ sarɩ́ya? Rɩɩ́wa nɛ́ sɩɛ́ á rɩ́ɩ́wa ko dí dúníé nɩɛ sarɩ́ya, ɩ́ tɩɩ wɩ́wɩɛla nɛ́ sɩɛ́ ɩ́ wʋ́ɔ́ wuó zɩŋ?
46006003	Ɩ́ zɩŋ ráá nɩ́ɩ́ á ráá dí malɩ́kawa sarɩ́ya; dúníé nyúú wɩ́ɛ́ nɛ́ sɩɛ́ ráá sɩ́ wóllú?
46006004	Ká, rɩ dúníé nyúú wɩ́ɛ́ kúó hé nɛsɛ ɩ́ pɛ́kɛ, ɩ́ kaá ja sarɩ́yadííre ná há wɩ sɛ́ kené, wɩcʋɔla púl mí!
46006005	Ʋ ɛ́ to hɩɩ̃sɛ́ a pɛ́ɩ́wa? Wɩ́zɩ́nnʋ́ balá má tóíwa sɩɛrʋ, a wóllú maábináŋa pɛ́kɛ zʋ, aá ɔsɛ wɩ́ɩ́?
46006006	Ká rɩ maábináŋa bɛllɛ ná náŋá ɩ́ sɩɛrʋ, nɔ́ŋɔ ka ɛ́ wɩ́ɩ́ isi mʋ́ nɩɛ ná há wɩ Wɩɩsɛ lɛ́ɛ́ dí rɩ́, a bʋl aá zɔ́kʋ́ nanáárɩ́nɔ́ŋɔ ná yɩr.
46006007	Ɩ́ há dé pa náŋá mʋ́ sarɩ́yadííre sɩ́ɛ́ ná má tɩɩ, ɩ́ ɓalɛ dɩhɩ̃́ nɛ́ ɛ́. Ɩ́ wɩ nɩlɔ́rɔ mʋɔ́ wuu wuó nyammɛ? Beé rí tɛ ɩ́ wɩ có rɩ ɓa vɩ́rɩ́wa?
46006008	Ká ɩ́ nɛ́ bɩrɛ aá lɔ́rɛ náŋá, aá vɩrɛ náŋá; ɩ́ maábináŋa rɩ́ má nɛ́, ɩ́ tʋ́tʋŋ ɛ́.
46006009	Ɩ́ wɩ ɛ̃ rɩ́ gologolo nɩbííne wɩ ker kené Wɩɩsɛ kuótɔ́ɔ́ sɩɛrʋ? Ɩ́ sɩ́ɩ́wa tɩɩ nyɩ́sʋ́: nɩlaama, veŋɓaara, nɩcɔrma, báála ná há gɩ́rɛ́ aá pɩ́ náŋá, rɩ́ háála ná há gɩ́rɛ́ aá pɩ́ náŋá,
46006010	gaara, sɩ́ɩ́tɩ́náwa, sɩnyɔɔra, nɩtʋksa, kaafórdííre, ɓa wɩ ker kené Wɩɩsɛ kuótɔ́ɔ́ sɩɛrʋ.
46006011	Ɩ́ sɩɛrʋ nɩɛ náŋa sɩɛ́ fa ká ɛ́ nɛ́. Amá á Wɩɩsɛ Sabɩɩna dóé mí, ʋ tɩ́ŋ Nyuutɩna Zeezi Kirisi yɩr mɛ́, a mʋ́ʋ́rɩ́wa, ɩ́ ɔ́ʋ́ nɩɛ, a a nɩtékétékéwa Wɩɩsɛ sɩ́ɛ́ mɛ́.
46006012	Ɩ́ náŋa sɛ́: "Á há có wɩ́ɩ́ ná wuu ní á wólli aá a." Ɛ́ ká taŋá rɛ́, amá ɓa wuu ra wɩ́ɩ́wa mɩ́ɩ́ sáŋ; ŋ wo wɩ́ɩ́ wuu aá a, amá ŋ waá sáŋ bɩrmɛ wɩ́ɩ́ wuu yómo.
46006013	Ɩ́ báá sɛ́: "Ɓɩdííle mɩ́nɔ́ luoru wɩ́ɛ́ nɛ́, luoru má mɩ́nɔ́ ɓɩdííle wɩ́ɛ́ nɛ́." Taŋá rɛ́, amá Wɩɩsɛ sɩ́ zɔ́kwɔ́ wuu. Wɩɩsɛ wɩ́rá tɛŋ ɛ́ɛ́ nɩlánnʋ wɩ́ɛ́ nɛ́, amá ʋ ɔ́ʋ́, rɩ́ nɩbííno kaa tʋŋ aá pá Nyuutɩna nɛ́, ká rɩ́ Nyuutɩna tɩ́llʋ́.
46006014	Ká Wɩɩsɛ ná há íllírá Nyuutɩna sʋʋ mɛ́, ʋ sɩ́ íllírá má sʋʋ mɛ́, ʋ dóé ná mɛ́.
46006015	Ɩ́ wɩ ɛ̃ rɩ́ɩ́wa tɛnnɛ ká Kirisi tɛŋ cɔrʋ nɛ́? Ŋ sɩɛ́ sɩ́ wólli ka Kirisi tɛŋ cɔɔ kaa mʋ́ cɔ́ hácɔrmɔ tɛŋ mɛ́?
46006016	Aɩ́! Ɛ́ waá a. Ɩ́ wɩ ɛ̃ rɩ́ báálɔ ná há pɩ́ hácɔrmɔ, ɓa tɛnnɛ cɔ́ náŋá mɛ́ a bɩrmɛ tɛŋ balá nɛ́? Ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́: "A makɛ rɩ́wɔ́ bɛllɛ ná a nɩbíŋ balá."
46006017	Ká nɛrɔ ná há kenú tɩɩ cɔ́ Nyuutɩna mɛ́, ʋ rɩ́ tɩ́na sɩ́ a balá sabɩɩna mɛ́.
46006018	Ɛ́ wɩ́ɛ́, ɩ́ fá kɛkɛ nɩlánnʋ mɛ́. Wɩ́bɔmɔ wuu ní rɩ́ nɩbííno a, ʋ wʋ́ʋ́ tɛŋ mɛ́ cɔ́ɛ́, amá rɩ nɩlánnʋ é ní rʋ́ʋ́ tʋŋ, ʋ ɛ́ ká wɩ́bɔ́ŋ rɛ́, aá zɔ́kʋ́ tɛŋ.
46006019	Ɩ́ wɩ ɩ̃ rɩ́ɩ́wa ká Wɩɩsɛ Sabɩɩna jaá rɛ́? Wɩɩsɛ há púú Sabɩɩna ná pɛ́ɩ́wa, ʋ mɩ́nɩ́wa mɛ́, ʋ nɛ́ tɩ́ɩ́wa; ɩ́ wɩ́ɩ́wa tɩɩ tɛ.
46006020	Wɩɩsɛ túŋ kɩzéní rí, ká yɔwɛ lɛ́ɩ́wa. Ɛ́ wɩ́ɛ́, ɩ́ kánɩ́wa tɛnnɛ, a tʋŋ tʋtʋmɛ́ ná háá píŋsi Wɩɩsɛ.
46007001	Ɩ́ há pí wɩ́ɛ́ ná bɔ́sɩ́ŋ, ɩ́ kɛnɔ ná ɩ́ há pʋ́ŋsɛ́ sɩɛrʋ, ŋ sɩ́ lɩ́sɩ́wɔ́ sɩ́ɛ́ pɛ́ɩ́wa. Ʋ yɛ́rɛ́ nɛ́ ká, rɩ́ báálɔ sɩ́ háálɔ já.
46007002	Amá rɩ́ɩ́wa sɩ́ nɩlaŋwɩ́ɛ́ á, bál má wuu jɔ́ʋ́ háálɔ, rɩ́ háálɔ má wuu kánʋ́ bála.
46007003	Báálɔ sʋ́ʋ́ tɩɩ káá vɔ́mʋ́ háálɔ, rɩ́ háálɔ má sʋ́ʋ́ tɩɩ káá vɔ́mʋ́ bála.
46007004	Háálɔ wʋ́ʋ́ tɛŋ tɛ, ʋ bála nɛ́ tʋ́ʋ́. Báálɔ má wʋ́ʋ́ tɛŋ tɛ, ʋ háálɔ nɛ́ tʋ́ʋ́.
46007005	Ɩ́ sɩ́ náŋá pɩ́nɛ vɛ́. Rɩ ɛ́ nɛ́ kúé aá cɩ́ má, ɩ́ lo rʋ́ʋ́ ɛ́ɩ́wa wuu nʋtʋ́mɛ́, rɩ́ɩ́wa tá náŋá pɩ́nɛ mʋɔ́, káá cʋɔlɛ Wɩɩsɛ. Rɩɩ́wa cʋ́ɔ́lɔ́ tenni, ɩ́ bɩrzʋ náŋá rɩ́, a makɛ rɩ́ɩ́wa háá nyammɛ gúl, ká rɩ́ Sɩtaanɛ ko wóllíwa.
46007006	Wɩ́ɩ́ né ŋ há bílé pɛ́ɩ́wa, ʋ kéŋ ŋmɛ́nɔ; ʋ taŋa to wɩ́fɩkɩ́.
46007007	Rɩŋ é dʋŋɔ mɛ́ nɛ́, ŋŋ́ bʋ́lɛ́ nɩbííne wuu sɩ́ náŋá já rɛ́, ká nɩ́ŋ há nɩhɩ̃́ nyɛ; amá nɛrɔ wuu Wɩɩsɛ pálɔ wʋ́ʋ́ nɔ́ŋɔ ɓɩnɔ nɩhɛ̃́, ɓa ká bámmáwa rɛ́.
46007008	Ŋŋ́ bʋl bózome rɩ́ yúháála rɩ́ nɛ́: Rɩ́ ɓá nɩ́ŋ há nɩhɩ̃́ nyɛ, a sɩ́ báláwa rɩ́ háála já; ʋ ɛ́ nɛ́ weré a pɔ́wɔ́.
46007009	Amá rɩ ɓa wʋ́ɔ́ tɩɩ wuó ka, rɩ́ ɓá ja. Ɩ há já bála rɩ́rɩ́ há já háálɔ, ʋ nɛ́ wérí há wɩ wuó nyammɛ, káá sʋwɛ hɩɛŋ.
46007010	Nɩɛ ná há já náŋá má rɩ́ nɛ́ ŋ bʋ́bʋl, ŋ ra wɩ sɛ́, Nyuutɩna nɛ́ sɛ́: "Háálɔ sɩ́ lɛ́ káá tɔ́ʋ́ bála.
46007011	Rʋʋ kúó rʋʋ lɩ́ɔ́ má, ʋ́ʋ́ sɩ́ bál nɔ́ŋ já, ká bɩrɛ kóú bála rɩ́. Ká rɩ́ báálɔ má sʋ́ʋ́ háálɔ kírí tá."
46007012	Nɩkáánɛ ná rɩ́, Nyuutɩna ra wɩ sɛ́, ŋ nɛ́ sɛ́: Rɩ maábinɔ́ŋɔ oro háálɔ wɩ Zeezi lɛ́ɛ́ dí, ká cólli rʋʋ kénú bála rɩ́, ʋ́ʋ́ sʋ́ʋ́ kírí tá.
46007013	Rɩ háálɔ má nɛ́ lá Zeezi dí ká ʋ bála wɩ lɛ́ɛ́ dí, ká cóllú háálɔ kanɛ́, ʋ́ʋ́ sɩ́ lɛ́ káá tɔ́ʋ́,
46007014	bee wɩ́ɛ́ Wɩɩsɛ sáŋ báálɔ ná há wɩ Zeezi wɩ́ɛ́ lɛ́ɛ́ dí, ʋ háálɔ ná yɩr mɛ́, rʋʋ nɛ́ kɔ́ʋ́ bála. Wɩɩsɛ sáŋ háálɔ ná há wɩ Zeezi wɩ́ɛ́ lɛ́ɛ́ dí, ʋ má bála yɩr mɛ́, rʋʋ nɛ́ kɔ́ʋ́ háálɔ; rɩ ɛ́ rá, ɩ́ bɛlɛ ká busunnu bɛlɛ nɛ́, ká mʋ́l néé mí, ɓa wɩ busunnu kené Wɩɩsɛ sɩ́ɛ́ mɛ́.
46007015	Ʋ ná tɩ́na há wɩ Zeezi lɛ́ɛ́ dí, ká cólli lɩɩ, rɩ háálɔ nɛ́, rɩ báálɔ nɛ́, ʋ́ʋ́ lɛ. Ʋ to baŋkanɔ́ a pɔ́ʋ́ ná há lá Zeezi wɩ́ɛ́ dí. Wɩɩsɛ já rɩ́ tɛŋfɩ́ɛ́l nɛ́ mɩ́ŋrá pɛ́kɛ.
46007016	Háálɔ, rɩ ɛ́ɛ́ á, rɩ́ɩ́ bála la Wɩɩsɛ wɩ́ɛ́ dí ɩ ɩ́ɔ̃́? Báálɔ, rɩ ɛ́ɛ́ á, rɩ́ɩ́ háálɔ lá Wɩɩsɛ wɩ́ɛ́ dí ɩ é ɩ́ɔ̃́?
46007017	Nɛ́ŋ wuu nɩ́ɩ́ há nɩhɩ̃́ ɛ́, ká Wɩɩsɛ yɩ́rɩ́, aá va Wɩɩsɛ há yɩ́rɩ́ a pi ɓaalɛ ná pɛ́ɩ́ sɩɛrʋ. Ʋ ɛ́ ká wádá rɛ́, ŋ máŋsɛ aá pá wɩcʋɔla púlli há mɩŋ dɩhɛ̃́ ná wuu.
46007018	Rɩ Wɩɩsɛ yɩ́rɛ nɛ́ŋ, rʋʋ wʋ́ʋ́ pɛŋ cóké, ʋ sɩ́ á rɩ́wɔ́ cókú pɛŋ; rɩ Wɩɩsɛ yɩ́rɩ́ ná má tɩ́na, rɩɩ cókí pɛŋ, ɩ nɛ ɛ́.
46007019	Rɩɩ cókí pɛŋ rá to wɩ́ɩ́, rɩɩ wɩ́ɩ́ pɛŋ cóké má rá to wɩ́ɩ́. Amá wɩ́fɩɛmɔ nɛ́ ká Wɩɩsɛ kíŋse ná zíle.
46007020	Nɛrɔ wuu nɩ́ɩ́ há nɩhɩ̃́ ɛ́, ká Wɩɩsɛ yɩ́rɩ́.
46007021	Wɩɩsɛ kúó aá yɩ́rɩ́ rɩɩ ká yómó, ɩ sɩ́ ló rʋ́ʋ́ wɩ́ɩ́ mɛ́. Amá rɩ ŋmɛ́nɔ kúó mɩŋ, rɩ́ɩ́ wóllí tɩɩ la, ɩ tɩŋ a lɛ́ɩ́ tɩɩ.
46007022	Yómo ná wuu Nyuutɩna há yɩ́rɛ́, ʋ tʋ́ʋ́ tɩɩ, Kirisi mí. Nɛrɔ ná má há tʋ́ʋ́ tɩɩ ká Wɩɩsɛ yɩ́rʋ́, ʋ bɩ́rmɛ́ Kirisi yómo.
46007023	Wɩɩsɛ túŋ yɛ́ldúó rí, a yɔwɛ lɛ́ɩ́wa; ɛ́ wɩ́ɛ́, ɩ́ sɩ́ ló rí nɩbííne kánɩ́wa bɩ́rmɩ́wɔ́ yósi.
46007024	Maábináŋa, rɩ́ nɛ́ŋ wuu mɩ́nʋ́ nɩɩsɔ sɩɛrʋ. Ɩ há nɩhɩ̃́ ɛ́ ká Wɩɩsɛ yɩ́rɩ́, nɩ ɛ́ ʋ sɩ́ɛ́ mɛ́.
46007025	Báála ná ha há wɩ háála jɛ́ɛ́, rɩ́ háála ná ha há wɩ báláwa jɛ́ɛ́ é wɩ́ɛ́, Nyuutɩna sɛ́ rá, ŋ tɩɩ cáánɛ nɛ́. Amá ɩ́ zɩŋ rɩ́ Nyuutɩna sawér mí ní, ŋ a nɩtékétéké aá cáánɩ́wa taŋá mɛ́.
46007026	Ŋ cáánɛ nɛ́ ká, rɩ báálɔ ná wɩ háálɔ jɛ́ɛ́, ʋ́ʋ́ nɛ́ ɛ́, ʋ nɛ́ weré, bee wɩ́ɛ́ dúníé wɩɩla sɩ́sɛ́nyɛ zénó.
46007027	Rɩɩ já háálɔ, ɩ sʋ́ʋ́ kiré já; rɩɩ wɩ háálɔ kené, ɩ sɩ́ háálɔ já.
46007028	Amá rɩɩ ná já háálɔ, ɩ wɩ wɩ́bɔ́ŋ ɛ́ɛ́; rɩɩ toló má já bála, ʋ wɩ wɩ́bɔ́ŋ ɛ́ɛ́; ʋ ɛ́ taŋa sɩ́ a wɩhála a pɔ́wɔ́. Ká ŋ waá ja rɩ́ɩ́wa zʋ ɛ́ wɩhála sɩɛrʋ.
46007029	Maábináŋa, ŋ wɩ́bʋlɩ́ ná mʋ́l nɛ́ ká: Á waá a ráá dáánɛ dúníé mí; ɛ́ wɩ́ɛ́, rɩ́ háála tɩ́náwa a, anɛ ɓa wɩ háála kené.
46007030	Rɩ́ nɩɛ ná háá wié nɛ, anɛ ɓa waá wi, ɓa ná háá jʋɔsɛ́, nɛ anɛ ɓa waá jʋɔsɛ, rɩ́ nɩɛ ná háá yɔwɛ ɓɩɛ, nɛ anɛ ɓa wɩ óŋ kené.
46007031	Ká rɩ́ nɩɛ ná há kéŋ dúníé né ɓɩɛ aá tʋŋ, rɩ́wɔ́ má nɛ anɛ ɓa wʋ́ɔ́ kené aá tʋŋ; dúníé né ká ɓɩdaarɩ́ rɛ́.
46007032	Ká ŋ sɩɛ́ fa waá ja rɩ́ wɩ́ɩ́ wálmɩ́wa. Nɛrɔ ná há wɩ háálɔ kené, Nyuutɩna wɩ́ɛ́ dʋŋɔ nɛ́ mɩ́nʋ́ nyúú mí; rʋ́ʋ́ wólli tʋŋ, rɩ́ Nyuutɩna sɩɛrʋ tɔrɛ.
46007033	Ká báálɔ ná há já háálɔ, dúníé ɓɩɛ wɩ́ɛ́ nɩ́ɩ́ wálmʋ́, ʋ háá a ɛ́ rʋ́ʋ́ háálɔ sɩɛrʋ tɔrɛ.
46007034	Sabɩŋsɛ bɛllɛ nɛ́ ʋ kaá tʋŋ. Ʋ ká ɛ́ nɛ́ háálɔ rɩ́, ɛ́ rá má toopero má rɩ́; ʋ ná há wɩ bála jɛ́ɛ́, Nyuutɩna wɩ́ɛ́ nɛ́ mɩ́nʋ́ nyúú mí. Ʋʋ́ jɩ́ja rʋ́ʋ́ tɛŋ rɩ́rʋ́ sabɩɩna wuu a páár, Wɩɩsɛ sɩ́ɛ́ mɛ́. Ká háálɔ ná há kéŋ bála, dúníé ɓɩɛ wɩ́ɛ́ nɩ́ɩ́ wálmʋ́, ʋʋ́ aá ja rʋ́ʋ́ bála sɩɛrʋ tɔrɛ nɛ́.
46007035	Ŋ bʋ́l nyɛ aá jɛ́ɩ́wa ɔsɛ́ nɛ́, ʋ to anɛ bárá ŋ hé, rɩ́ŋ kɛ́sɩ́wa. Ŋŋ́ já rɩ́ɩ́wa zɩŋ ɛ́ há wéró ní, a sɩ́ Nyuutɩna tʋtʋmɛ́ káá hé sɛ́ŋɓɛlɩ́.
46007036	Rɩ báálɔ kenú toló, rʋ́ʋ́ ké aá daarɛ bála jɛɛ, rʋ́ʋ́ bel rɩ ɛ́ kɔ́ʋ́ toló hɩɩ̃sɛ́, rʋ́ʋ́ cóllú bála pii pɛ́ɛ́, ʋ́ʋ́ ɔ́ʋ́ há cóú ná, ʋ ɛ́ to wɩ́bɔ́ŋ; ʋ́ʋ́ lo rʋ́ʋ́ ja bála.
46007037	Áná ná wuu há wóú tɩɩ aá ka, ɓa wʋ́ʋ́ mɛ́ fɩ́kɛ́, ká ʋ lo ʋ toló ké aá daarɛ bála jɛɛ, rɩ ɛ́ kɔ́ʋ́ sɩɛrʋ wɩ́cólli é ní, ʋ á wérí.
46007038	Ɛ́ wɩ́ɛ́, nɛrɔ ná há púú toló pá bála á wérí, nɛrɔ ná há wʋ́ʋ́ toló píé pá bála nɛ́ á wérí wuu.
46007039	Háálɔ há já bála, rʋʋ bála ná wɩ sʋ́wɛ́, ʋ wɩ kɔwɛ aá lɛ. Háálɔ rɩ́rʋ́ bála cɔ́ náŋá mɛ́, bála hiẽsó wuu mí ní. Ká rʋʋ bála nɛ́ sʋ́wɛ́, ʋ tʋ́ʋ́ tɩɩ, rʋ́ʋ́ lɩɩ ja bála ná wuu ʋ há có. Ʋ taŋa mɔhɔ̃́ rʋ́ʋ́ a Nyuutɩna nɩɛ sɩɛrʋ oro ní.
46007040	Amá rɩŋ é dʋŋɔ mɛ́ nɛ́, rʋʋ báá wɩ bɩ́rɛ́ ja bála ká ké ɛ́, ɛ́ nɛ́ rʋ́ʋ́ ná wér kɩ́ŋkáŋ. Ŋ sɩɛ́ ɩ́ɔ̃́ rɩ́ Wɩɩsɛ Sabɩɩna nɛ́ mɩ́nɩ́ŋ má mɛ́.
46008001	Venni namɩŋsa ná é wɩ́ɛ́, ʋ ká taŋá, á wuu ní kéŋ zɩmɛ́. Amá ɛ́ zɩmɛ́ é, ʋʋ́ nyʋ́kɛ nɩɛ rɛ́; cólle níí súúri nɩɛ.
46008002	Rɩɩ ná sɩ́ɩ́ ɛ̃ wɩ́ɛ́, zɩŋ rɩ́ɩ́ wɩ́zɩmɛ ná tíó rí, ɩ wɩ ɛ̃ a mɔ ɛ́ há mɔhɛ̃́ rɩ́ɩ́ zɩŋ.
46008003	Amá nɛrɔ ná há có Wɩɩsɛ, Wɩɩsɛ má ʋ́ʋ̃́ tɩ́na nɛ́.
46008004	Ɩ́ há bɔ́sɛ́ venni namɩŋsa ná díí wɩ́ɛ́, á ɩ́ɔ̃́ rɩ́ veno to óŋ, dúníé mí. Á sɩ́ɛ́ ɩ́ɔ̃́ zɩŋ rɩ́ Wɩɩsɛ má nɛ́ balá léŋ.
46008005	Rɩ ónní rí mɩŋ bána nyúú rɩ́ tíé nyúú, ɓa píwó makɛ wɩ́ŋsá, ɛ́ wɩŋsa duduusi káŋ, nyúútɩ́náwa má káŋ.
46008006	Amá á é rɩ́, Wɩɩsɛ nɛ́ balá; ʋ nɛ́ ká Ana ná há á onni wuu, a nɛ́ tɩ́llɩ́rá. Nyuutɩna má nɛ́ balá. Ʋ nɛ́ ká Zeezi Kirisi. Ʋ yɩr mɛ́ nɛ́ onni wuu mɩŋ, ʋ yɩr mɛ́ nɛ́ á má mɩŋ.
46008007	Amá nɩɛ wuu ra wɩ ɛ́ zɩmɛ́ kené. Náŋa há mál vʋka ɔsɛ́, ɓa búó rɩ veno wómmó rí. Ɓaá dí veno namɩɛ, ká bɩɩnɛ rɩ veno ká óŋ rí; a tɩŋ ɛ́ mɛ́, ɓa sabɩŋsɛ há ká kúlééwa, a bɩɩnɛ rɩ ɓa zɔ́kɛ́ kíso rí.
46008008	Ɓɩdííli ra wɩ́rá kené aá peri Wɩɩsɛ. Raá wɩ díé, ɛ́ wɩ́rá wuó múúri; raá báá díó má, ɛ́ wɩ́rá wuó súúri.
46008009	Ɩ́ tɩ́ɩ́wa tɩɩ é rí, ɩ́ taŋa pɔ́ rɩ́ tɩ́ŋtɩɩ ná sɩ́ dɔ́wɩ́ nɛ́, rɩ́ nɩɛ ná yardá há wɩ péré gɛ́rʋ́ mɛ́.
46008010	Ɩ há sɩ́ɩ́ kéŋ zɩmɛ́, ká zʋʋ ké venni jaa mɛ́ aá díwó namɩŋsa, ʋ ɛ́ wɩ nɛrɔ ná yardá há wɩ péré sabɩɩná yiki, rʋ́ʋ́ zʋʋ dí ɛ́ namɩŋsa?
46008011	Ʋ ɛ́ɛ́ á rɩ́ nɛrɔ ná yardá há wɩ péré, ɩ maábinɔ́ŋɔ, Zeezi há sʋ́wʋ́ wɩ́ɛ́, rʋ́ʋ́ tɩ́ŋɩ́ zɩmɛ́ ná wɩ́ɛ́ yʋ́ksɛ nɛ́.
46008012	Rɩɩ́wa á ɛ́ zɔ́kɩ́wa maábináŋa ná sabɩŋsɛ há ká kúlééwa mɛ́, Kirisi mí ní ɩ́ aa zɔkɛ ɛ́.
46008013	Ɛ́ wɩ́ɛ́, rɩ ɓɩdííli díí níí yíkíŋ maábinɔ́ŋɔ rɩ́ɩ́ hé wɩ́bɔmɔ mɛ́, ŋ báá wɩ namɩɛ́ díí ná, a makɛ rɩ́ŋ sɩ́ŋ maábinɔ́ŋɔ yíkí hé wɩ́bɔmɔ mɛ́.
46009001	Ŋ wɩ́ŋ tɩɩ tɛ? Ŋ to Zeezi nɩtʋmɩ́? Ŋ wɩ́rá Nyuutɩna Zeezi néé? Ŋ Nyuutɩna tʋŋ pɛ́ɛ́ nɔnɔ rá tóíwa?
46009002	Rɩ nɩɛ náŋa nɛ́ wɩ néé rɩŋ ká Zeezi nɩtʋmɩ́ má, ɩ́ é ɩ́ɔ̃́ rɩ́ŋ kɔ́ʋ́ nɩtʋmɩ́ rɛ́; ʋ ɛ́ malla nɛ́ kɛ́ɩ́wa, a tɩŋ mɩɩsɛ ná ɩ́ há kené Nyuutɩna ŋmɛ́nɔ mɛ́ wɩ́ɛ́.
46009003	Ŋ nʋlɩ́sɔ wɩ́ɩ́ nɛ́ ɛ́, ŋ kaa bʋl aá láŋ tɩɩ, nɩɛ ná há cɩ́nɩ́ŋ mɛ́ nɛ́sɛ mɛ́.
46009004	Á tʋtʋmɛ́ yɩr mɛ́, á wɩ mɔhɛ̃́ ráá ná ɓɩdííle aá dí, a ná nyii aá nyɔ?
46009005	Á wɩ mɔhɛ̃́ ráá ja háála, a kaa tɩ́ŋrá tɩɩ mɛ́ anɛ nɩtʋmɛ́ ná náŋa, rɩ́ Nyuutɩna maábɛlɛ, arɩ́ Sefa háá a ɛ́?
46009006	Ŋ rɩ́ Barnabasɛ dʋŋɔ nɛ́ mɔhɛ̃́ ráá tʋŋ aá pɛ́ɩ́wa, ká jaá dírá tɩɩ mɛ́?
46009007	Sóóji orí rí mɩŋ gɛnnɛ mɛ́, káá dɔ́ʋ́ tɩɩ ʋ suolé mí? Áŋ rɩ́ɩ́ cɔ́ŋsɛ tuu, káá sʋ́ʋ́ nɔŋ dí? Áŋ é ríí nʋɔlɛ nɛsɛ, ká wʋ́ɔ́ nɛ"ɩ́l nyɔ?
46009008	Wɩ́bɔsɛ́ nyáŋ ŋ há píé máŋsɛ, nɩbííne wɩ́zɩmɛ nɛ́; Wɩɩsɛ kíŋse é sɩɛ́ wɩ ɛ́ nɛ́ bʋ́lɛ́ rɛ́?
46009009	Wɩɩsɛ kíŋse ná Moyizi há pʋ́ŋsɛ́ sɩɛrʋ ɓa sɛ́: "Rɩɩ kéŋ nɔɔ aá tʋ́mɩ́ mɩ́ɛ́ sɩɛrʋ, ɩ sɩ́ omo píí tɔ́ʋ́ nʋɔ mɛ́." Nɔɔ dʋŋɔ wɩ́ɛ́ nɛ́ Wɩɩsɛ bʋl nyɛ?
46009010	Á wɩ́ɛ́ rá Wɩɩsɛ bʋl ɛ́ rɛ́? Óó! Á wɩ́ɛ́ nɛ́ Wɩɩsɛ bʋl ɛ́. Padííro rɩ́ mɩ́ŋmɔɔrɔ wuu kéŋ yɩɛla, rɩ ɓa sɩ́ ná óŋ, ɓa tʋtʋmɩ́ mʋ́l mɛ́.
46009011	Á há bʋ́l Wɩɩsɛ wɩ́ɛ́ pɛ́ɩ́wa anɛ mɩ́dúó á dúíwa sɩɛrʋ, ʋ wɩ mɔhɛ̃́ ráá ka kʋsɛ́ yɩɛla ɩ́ tíé nyúú ɓɩɛ mɛ́?
46009012	Rɩ nɩ́ɛ́ bamma rɩ́ mɩnɛ́, a tɩ́llɩ́wa ɓɩɛ aá dí, á ra wɩ mɔhɛ̃́ ráá dííwa ɓɩɛ kɩ́llɩ́wɔ́? Ká á wɩ ɛ́ ɛ́ɛ́. Á wɩ́ɩ́wa óŋ sʋ́lɛ́. Á sáŋ wɩɩla duó wuu, a makɛ ráá sɩ́ nagbámɔ wɩ́ɩ́ wuu á, Zeezi Labaarɩwero ná bʋlɛ́ mɛ́.
46009013	Ɩ́ tɩɩ ɩ́ɔ̃́ zɩŋ rɩ́ nɩɛ ná háá tʋŋ Wɩcʋɔlɩjɩzeno sɩɛrʋ, ɓa ɓɩdíílí lɛ ráŋ nɛ́, ká Wɩɩsɛ vʋk"ɔɔsa má ka ker, vʋka ná ɓa há ɔ́sɛ́ aá pá Wɩɩsɛ, ɓɩɛ sɩɛrʋ.
46009014	Ʋ ká ɛ́ nɛ́, arɩ́ nɩɛ ná má háá bʋl Wɩɩsɛ Labaarɩwero ná. Nyuutɩna sɛ́, rɩ́ ɓa ɓɩdííli mɔhɔ̃́ rʋ́ʋ́ lɛ Labaarɩwero ná bʋlɛ́ mɛ́ nɛ́.
46009015	Ká arɩ́ ɛ́ wuu, ŋ wɩ ɛ́ wɩ́ɛ́ tɩ́ŋɛ́ lɛ́ɩ́wa óŋ wuu. Ʋ sɩɛ́ to anɛ ŋ pʋ́ŋsɛ kɛnɔ né má aá ja rɩ́ɩ́wa páŋ ɓɩɛ nɛ́. Ʋ ɛ́ káŋ píŋ wɩ́ɩ́ rɛ́. Ŋ sɩɛ́ waá ja rɩ́ŋ tɩŋ nɩɛ ɓɩɛ wɩ́ɛ́, a sɩ́ ɛ́ píŋ dí; rɩŋ sʋ́wɔ́ nɛ́ cúcó ɛ́ mɛ́.
46009016	Ŋ háá bʋl Wɩɩsɛ Labaarɩwero ná, ʋ to nyʋkwɩ́ɩ́; ʋ ká wɩ́fɩkɩ́ rɛ́. Wɩɩla sɩ́ púŋ, rɩŋ nɛ́ wɩ Labaarɩwero ná bʋ́lɛ́.
46009017	Rɩŋ tɩɩ nɛ́ fa bɛ́llɛ́ pi Labaarɩwero ná bʋlɛ́ páŋ tɩɩ, ɛ́ é, ŋ sɩ́ ké tɩkɛ rɩ́wɔ́ túmíŋ. Ɛ́ rá sɩɛ́, Wɩɩsɛ nɛ́ héŋ ráŋ, ŋ nyúú cɩka nɛ́.
46009018	Beé sɩɛ́ káŋ túme? Ŋ túme ní ká, rɩ́ŋ bʋl Labaarɩwero ná pá nɩɛ yɔ́ɔ́, ká sɩ́ kénú rɩ́ɩ́ tɩkɛ, Labaarɩwero bʋ́bʋlla túme ná há mɔhɛ̃́ rɩ́ŋ ná.
46009019	Ŋ tɩ́ŋ tɩɩ wɩ́ɩ́ wuu mí; ŋ to yómó. Ŋ taŋa sáŋɔ́ bɩrmɛ nɩɛ wuu yómo, a makɛ rɩ́ŋ wólli nɩkana pɔsɛ ko Zeezi rí.
46009020	Rɩŋ zʋ́ Zuwifiwa sɩɛrʋ, ŋŋ́ kánɩ́ŋ tɩɩ anɛ Zuwifi, a makɛ rɩ́ŋ wólli pɔ́sɩ́wɔ́ ko Zeezi rí; ŋ wɩ kíŋse ná Moyizi há pʋ́ŋsɛ́ tɩŋ, ká rɩŋ zʋ́ nɩɛ ná háá tɩ́ŋwɔ́ sɩɛrʋ, ŋ má nɩ́wɔ́, a makɛ rɩ́ŋ wóllíwó má nɩkana pɔsɛ ko Zeezi rí.
46009021	Rɩŋ nɛ́ zʋ́ nɩɛ ná há wɩ Wɩɩsɛ kíŋse ná ɛ̃ má sɩɛrʋ, ɛ́ nʋ́ʋ́ nɛ́; ŋŋ́ kánɩ́ŋ tɩɩ a nɩ́wɔ́ nɛ́, a makɛ rɩ́ŋ wóllíwó ɓɩkana pɔsɛ ko Zeezi rí. Ɛ́ sɩɛ́ to anɛ ŋ wɩ kíŋsé tɩŋ nɛ́, ŋŋ́ tɩŋ Kirisi kíŋse ní.
46009022	Ŋ zʋ́ nɩɛ ná há wɩ duoki sɩɛrʋ, a bɩ́rmɩ́wɔ́ nɔ́ŋɔ, a makɛ rɩ́ŋ wóllíwó ɓɩkana pɔsɛ ko Zeezi rí. Ŋ píŋ tɩɩ makɛ óŋ rɩ́rʋ́ duó wuu, nɩɛ wuu sɩ́ɛ́ mɛ́, a makɛ rɩ́ŋ bɩ́rɛ bɩ́rɛ́ rɩ́rʋ́ duó wuu, a wóllíwó náŋa kɛsɛ ko Wɩɩsɛ rɩ́, rʋ́ʋ́ lɔ́wɔ́ tá.
46009023	Labaarɩwero ná wɩ́ɛ́ nɛ́ sɩɛ́ ŋ tɩŋ aá a nyáŋ wuu, a makɛ rɩ́ŋ ka ker ʋ sɩɛrʋ.
46009024	Rɩ nɩɛ nɛ́ lɛ́ fɛ́ɛ́ mɛ́, ɓaá a ɓɩkáná rɛ́ aá fá, amá nɩbala nɩ́ɩ́ fá la sɩ́ɛ́, a mʋ́ dí nyúú, a la bɩbaker. Ɛ́ wɩ́ɛ́, ɩ́ má ɔsɛ fá wérí a mʋ́ la sɩ́ɛ́, a mʋ́ dí nyúú, a la bɩba"onni.
46009025	Nɩɛ ná wuu háá lɛ áá fá ɛ́, ɓa ɩ̃́wɔ́ tɩɩ kanɛ́; ɓaá bɛ́ŋsɩ́wɔ́ tɩɩ ɛ́ nɛ́, aá ja rɩ́wɔ́ mʋ́ dí ŋmɛ́sɛ, a la bɩba"omo; omo ná há wɩ dáánɛ́ káá zɔkɛ. Amá á é fá, a mʋ́ la bɩba"onni ná há waá zɔkɛ.
46009026	Ɛ́ nɛ́ tɛ, ŋ fá térké a caasɛ dɩmʋ́tenní, ŋ wɩ bínó fá. Aá yo cɔrɛ́, ká wɩ nɛ́sɛ yɔ́ɔ́ viki.
46009027	Amá ŋŋ́ bɛ́ŋsɩ́ŋ tɩɩ ɛ́, a háárɩ́ŋ tɩɩ mɛ́, aá ja rɩ́ŋ sɩ́ Wɩɩsɛ wɩ́ɛ́ bʋ́l pá nɩɛ, káá mʋ́ʋ́ peri, rɩ́wɔ́ yíkíŋ tá har rɩ́.
46010001	Maábináŋa, á naabálwa die há tɩ́ŋ Moyizi mí aá va, wɩ́ɛ́ ná pérwó, ɩ́ píwó aá líísíwa tɩɩ. Wɩɩsɛ ɔ́ɔ́ duóbána tuwi cúllíwó mí, ɓa wuu zʋ mʋfɩɛmɔ mʋ́ lɛ.
46010002	Mʋfɩɛmɔ ná zʋʋ lɩɩ, rɩ́ duóbána ná sɩɛrʋ valɛ́, nɩhɩ̃́ nyimuŋsi rí, Moyizi múŋsíwó.
46010003	Ɓa wuu ní dí ɓɩdííli ná Wɩɩsɛ há tɛ́ɛ́, ʋ lɛ bána rɩ́ tuwi pɔ́wɔ́,
46010004	a wuu nyɔ nyii ná há lɛ́ Wɩɩsɛ rɩ́; bee wɩ́ɛ́ bʋ́ɩ́ oro fa tɩ́ŋwɔ́ mɛ́, a bul nyii pɔ́wɔ́ ɓaá nyɔ; ɛ́ bʋ́ɩ́ nɛ́ ká Kirisi.
46010005	Amá ɓa dɩkáŋ nɛ́ wɩ ɛ́ɛ́ tɔrɛ Wɩɩsɛ sɩɛrʋ, ɛ́ nɛ́ tɛ ɓa sʋsɛ ɓɛ́sɛ, gɩrbétéke sɩɛrʋ.
46010006	Ɛ́ wɩ́ɛ́ wuu sɩɛ́ ká cáánɛ́ rɛ́ a párá, ráá sɩ́ sabɩŋtɩɛnɛ kánʋ́, anɛ ɓa fa há kéŋwó ɛ́.
46010007	Ɩ́ sɩ́ venni ɓáárʋ́, anɛ ɓa náŋa há tʋ́ŋ ɛ́; ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Jamáŋ kúó ciki rɩ́wɔ́ dí ɓɩɛ, a nyɔ sɩ́ŋ, ká sɩɛ́ isi aá gɔ gʋɔla."
46010008	Á sɩ́ nɩlaŋwɩ́ɛ́ á, anɛ ɓa náŋa há tʋ́ŋ ɛ́, ɓa nɩɛ bʋ́ɩ́ mɛrɛ́ rɩ́ botoro sʋsɛ tápʋ́l balá.
46010009	Á sɩ́ Nyuutɩna díŋú, anɛ ɓa náŋá há á ɛ́, dʋma ɓíésíwó ɓʋ́ʋ́sɛ.
46010010	Ɩ́ sɩ́ wɩ́ɛ́ ŋmúrmú, anɛ ɓa náŋa há ŋmúrmí wɩ́ɛ́ ɛ́, Wɩɩsɛ tʋ́mʋ́ malɩ́ka ʋ ko ɓʋ́ʋ́sɩ́wɔ́.
46010011	Wɩ́ɛ́ ná wuu há tʋ́ŋwɔ́ mɛ́ ká cáánɛ́ rɛ́, Wɩɩsɛ pii mákwɔ́. Ɓa pʋ́ŋsɩ́wɔ́ hé Wɩɩsɛ Kɛnɔ mɛ́, rɩ́wɔ́ pii mákrá nɛ́. Á mɩŋ dúníé isé hatɩ́ŋnɩ́tápʋlɛ sɩɛrʋ nɛ́.
46010012	Ɛ́ wɩ́ɛ́ sɩɛ́, nɛrɔ ná wuu há bɩ́ɩ́nɛ́ rʋʋ cɩ́ wérí rí, ʋ́ʋ́ pɔ́ wérí, rʋ́ʋ́ sɩ́ túwí ɓal.
46010013	Díŋe ná wuu háá díŋíwa, ɓa tɩɩ nʋ́ʋ́ nɛ́ Sɩtaanɛ pi aá díŋ dúníé nɩbííne wuu. Wɩɩsɛ ká tékétéké, ʋ waá sáŋ lo rí díŋe kɩ́llɩ́wa dóé. Amá rɩ wálmɛ kúó péríwa, Wɩɩsɛ sɩ́ pɛ́ɩ́wa dóé rɩ́ɩ́wa wólli. Ʋ nɩ́ɩ́ makɛ ŋmɛ́nɔ rɩ́ɩ́ pɛ́ɩ́wa, rɩ́ɩ́wa lú lɛ.
46010014	Ɛ́ wɩ́ɛ́, naŋnɔ́ŋcólle, ɩ́ lɩ́sɩ́wa tɩɩ venni ɓaarɛ́ mɛ́.
46010015	Ŋ ɩ́ɔ̃́ rɩ́ɩ́waá nɛ wɩ́ɛ́ mʋ́ʋ́la, ɛ́ nɛ́ tɛ, ŋ pi nyɛ bílíwa rɩ́; ɩ́ tɩɩ kɩ́ɛ́lɩ́ŋ wɩ́bʋlɛ́ ná ná.
46010016	Liisidílo bárka nyɔɔlɔ́ ná á há bárkɛ Wɩɩsɛ káá nyɔ, á wɩ́rá tɩɩ kené cɔ́ Kirisi mí ní, a tɩ́ŋʋ́ cɛ́l mɛ́? Liisidílo dɩpɛ́ŋ ná á háá díé, á wɩ́rá tɩɩ kené cɔ́ Kirisi mí ní, a tɩ́ŋʋ́ tɛŋ mɛ́?
46010017	Dɩpɛ́ŋ balá nɛ́ á kaa conni pá náŋá, a dídí. Á kánɔ́, ká wuu tʋŋ aá dí dɩpɛ́ŋ balá; ɛ́ wɩ́ɛ́, á ká tɛŋ balá nɛ́.
46010018	Ɩ́ bɩɩnɛ Ɩzɩrayɛl nɩɛ wɩ́ɛ́; rɩ ɓa nɛ́ ɓʋ́ pʋna ɔsɛ vʋk pá Wɩɩsɛ, ɓaá lɩ́sɩ́wɔ́ ker ní, ká pi Wɩɩsɛ ker físú koro daha. Ʋ ɛ́, ɓa rɩ́ Wɩɩsɛ ká óŋ balá nɛ́, ɓa há tʋ́ŋ vʋk namɩɛ mɛ́.
46010019	Ŋ dɩbʋlɩ́ ná mʋ́l nɛ́ sɩɛ́ beé rí? Rɩ́ veno ní ká óŋ yáá, veno namɩɛ nɛ́ ká óŋ? Aɩ́! Ɛ́ rá toó!
46010020	Ŋŋ́ já rɩ́ŋ bʋlɛ́ vʋk"ɔɔsa háá ɓʋ́ʋ́sɛ pʋsɛ ná, ɓa ɓʋ́ʋ́sɔ́ aá pá kaŋtɔmɔ nɛ́; ká, ŋ sɩɛ́ waá ja rɩ́ɩ́wa rɩ́ kaŋtɔmɔ tʋŋ nʋɔ mɛ́.
46010021	Ʋ wɩ mɔhɛ̃́ rɩ́ɩ́wa nyʋ́nyɔ Wɩɩsɛ nyɔɔlɔ́, káá nyɔ kaŋtɔmɔ má nyɔɔlɔ́; a dídí Nyuutɩna liisidílo, káá dí kaŋtɔmɔ má ɓɩdííle.
46010022	Áá já ráá pusi Wɩɩsɛ cɔ́ɛ́ mɛ́ nɛ́? Á bɩ́ɩ́nɔ́ raá dóé ní kɛ Wɩɩsɛ ɓó?
46010023	Ɩ́ náŋa sɩ́ wɩ́kísí toó. Ɛ́ ká taŋá rɛ́, á wo wɩ́ɩ́ wuu ní aá a, amá ɓa wuu rá wɩ nyʋɔrɛ́ kené. Á wo wɩ́ɩ́ wuu ní aá a, amá ɓa wuu wɩ yardá súúri.
46010024	Nɛ́ŋ wuu sɩ́ɩ́ dʋŋɔ wér wɩ́ɛ́ já, amá bɩ́ɩ́nɩ́ nɔ́ŋɔ má wér wɩ́ɛ́.
46010025	Rɩɩ́wa ná namɩɛ yɔwɔ mɛ́ rɩ ɓaá yɛ́llʋ́, ɩ́ yɔwɛ mʋ́ dí. Ɩ́ taŋa sɩ́ bɔ́sʋ́ rɩ́ɩ́ jɩ́jɔ́ʋ́ dɩlɩ́, rʋ́ʋ́ wɩ́wálmɩ́wa.
46010026	Wɩɩsɛ Kɛnɔ sɩɛrʋ ɓa sɛ́: "Dúníé rɩ́rʋ́ onni wuu, Nyuutɩna nɛ́ tɩ́wɔ́."
46010027	Rɩ nɛrɔ nɛ́ wɩ Zeezi lɛ́ɛ́ dí, ká yɩ́rɩ́wa rɩ́ɩ́wa ko dí ɓɩɛ, ɩ́ mʋ́; ʋ há pí omo ná wuu pɛ́ɩ́wa, ɩ́ dí, ká sɩ́ kénú rɩ́ɩ́ bɔ́sɩ́ jɩ́jɔ́ʋ́ dɩlɩ́, rʋ́ʋ́ wɩ́wálmɩ́wa.
46010028	Amá rɩ nɛ́ŋ rɩ́ bʋ́lɩ́wa rɩ́ bʋlɛ́: "Namɩɛ né ká veno namɩɛ nɛ́!" Ɩ́ báá sɩ́ dí; nɩbʋlpáálɛ ná wálmɛ wɩ́ɛ́.
46010029	Ɩ́ é wálmɛ wɩ́ɛ́ rá, amá nɛrɔ ná há bʋ́lɛ́ pɛ́ɩ́wa wálmɛ wɩ́ɛ́ nɛ́, ŋ sɩ́ɩ́wa sɩ́ dí. Beé rí sɩɛ́ tɛ ŋ tɩ́llɩ́ŋ tɩɩ, ká nɛrɔ nɔ́ŋɔ wálmɛ wɩ́ɛ́ kɩ́kɛ́rɩ́ŋ namɩɛ díí mí?
46010030	Rɩŋ bárkɛ Wɩɩsɛ ɓɩdííli wɩ́ɛ́ ká dí, hagaasɛ báá lɩ́ nɛɛ́; ɓɩdííli ná wɩ́ɛ́ ŋ há bárkɛ Wɩɩsɛ?
46010031	Ɛ́ wɩ́ɛ́, rɩɩ́waá dí ní, rɩɩ́waá nyɔ́ nɛ́, wɩ́ɩ́ ná wuu ɩ́ háá ɛɛ́, ɩ́ lo rɩ́ɩ́wa wɩ́"állɛ wuu pípíŋsi Wɩɩsɛ.
46010032	Ɩ́ pɔ́ wérí, rɩ́ɩ́wa wɩ́"állɛ sɩ́ Zuwifiwa yíkí yo, a sɩ́ Gɩrɛkɛwa yíkí yó, a sɩ́ Wɩɩsɛ púl nɩɛ má yíkí yo.
46010033	Ɩ́ áŋ háá a ɛ́. Wɩ́ɩ́ wuu mí, ŋ fɩ́kɩ́ŋ tɩɩ aá ja rɩ́ŋ tɔrɛ nɩɛ wuu sɩɛrʋ nɛ́; ŋ wɩ́ŋ dʋŋɔ wér níí ja, amá ŋŋ́ ja nɩkana wér ní, a makɛ rɩ́ Wɩɩsɛ lɔ́wɔ́ tá.
46011001	Ɩ́ césíŋ, anɛ ŋ má háá cesi Kirisi ɛ́.
46011002	Ŋŋ́ bɩ́ɩ́wa mɛ́, ɩ́ há láŋ cáánɛ dí, aá bɩ́ɩ́nɩ́ŋ wɩ́ɛ́ tɛ́ŋ wuu mí.
46011003	Ŋ taŋa có rɩ́ɩ́wa zɩŋ, rɩ́ Kirisi ní ká báálɔ wuu Nyuutɩna, báálɔ má nɛ́ kɔ́ʋ́ háálɔ nyúútɩ́na, ká Wɩɩsɛ má a Kirisi Nyuutɩna.
46011004	Rɩ báálɔ́ cʋɔlɛ Wɩɩsɛ nɛ́ yáá, rʋʋ lá Wɩɩsɛ nʋɔ wɩ́ɛ́ nɛ́ bʋl aá pá nɩɛ, ká pi óŋ tɔ́ʋ́ nyúú mí, ʋ dɔ́l Nyuutɩna nɛ́;
46011005	Amá rɩ háálɔ nɛ́ wɩ óŋ píé tɔ́ʋ́ nyúú mí, káá cʋɔlɛ Wɩɩsɛ, a la Wɩɩsɛ nʋɔ wɩ́ɛ́ bʋl aá pá nɩɛ, ʋ dɔ́lʋ́ bála há kɔ́ʋ́ nyúútɩ́na nɛ́; ʋ nɩhɩ̃́ anɛ háálɔ há pʋ́ʋ́rʋ́ nyúú ní.
46011006	Rɩ háálɔ nɛ́ wɩ nyúɓɩɛrɛ́ píí tɔ́ʋ́ nyúú mí, ʋ píérú nyúpʋ́sɛ tá. Rɩ háálɔ nyúú pʋ́ʋ́rɛ nɛ́ sɩɛ́ kéŋ hɩɩ̃sɛ a pɔ́ʋ́, ʋ́ʋ́ ja nyúɓɩɛrɛ́ tɔ́ʋ́ nyúú mí.
46011007	Báálɔ é wɩ mɔhɛ̃́ rʋ́ʋ́ pi óŋ tɔ́ʋ́ nyúú mí; ʋ ká Wɩɩsɛ cuunó rí, Wɩɩsɛ píŋ mɩ́nʋ́ mɛ́. Ká háálɔ é, báálɔ píŋ ní mɩ́nʋ́ mɛ́.
46011008	Wɩɩsɛ wɩ háálɔ mɛ́ tɩ́ŋɛ́ má báálɔ, ká tɩŋ báálɔ mɛ́ nɛ́ má háálɔ.
46011009	Wɩɩsɛ sɩɛ́ báá wɩ báálɔ mɛ́ɛ́ háálɔ wɩ́ɛ́, ká má háálɔ nɛ́ báálɔ wɩ́ɛ́.
46011010	Ɛ́ wɩ́ɛ́ sɩɛ́, háálɔ mɔhɔ̃́ rʋ́ʋ́ ja óŋ tɔ́ʋ́ nyúú mí rí, malɩ́kawa wɩ́ɛ́, ká rɩ́ nɩɛ zɩŋ rʋ́ʋ́ múúrú tɩɩ pɔ́ʋ́ bála.
46011011	Ká Nyuutɩna Zeezi Kirisi é ŋmɛ́nɔ sɩɛrʋ, háálɔ wɩ wuó mɩŋ, rɩ báálɔ toó, báálɔ má wɩ wuó mɩŋ, rɩ háálɔ toó. Ɓa wuu tɛ náŋá rɛ́.
46011012	Ɛ́ ná Wɩɩsɛ há tɩ́ŋ báálɔ mɛ́ a má háálɔ, ɛ́ nɛ́ háálɔ má nɛ́ lʋ́lʋl báálɔ. Ɓa wuu lɛ́ Wɩɩsɛ nɛ́.
46011013	Ɩ́ tɩɩ bɩɩnɛ ná: Háálɔ há zʋ́ɛ́ ké rʋ́ʋ́ cʋɔlɛ Wɩɩsɛ nɩɛ sɩɛrʋ, ká wɩ nyúɓɩɛrɛ́ píé tɔ́ʋ́ nyúú mí, ʋ ɛ́ wéró rí?
46011014	Báálɔ mála wuu mí, ʋ rɩ́ nyúpʋ́kana wɩ cɛ́rɛ́. Ʋ ɛ́ kéŋ hɩɩ̃sɛ a pɔ́ʋ́.
46011015	Amá háálɔ é rɩ́, nyúpʋ́kana ká yɩ́r wɩ́ɩ́ rɛ́. Ɓa nɩhɩ̃́ nyútɔ́lɔ nɛ́ Wɩɩsɛ pii pɔ́ʋ́.
46011016	Rɩ nɛ́ŋ jɔ́ʋ́ ka ɛ́ wɩ́ɩ́ tɔ tɩ́ŋtɔ́ɛ́, ʋ́ʋ́ zɩŋ ráá to tɩ́ŋtɔ́ɛ́ mɛ́. Á é rɩ́ wɩcʋɔla púlli nɩɛ ná náŋa wuú a ɛ́ nɛ́.
46011017	Wɩ́ɩ́ nɔ́ŋ rɛ́ ŋ jɩ́ja rɩ́ŋ bʋl. Ʋ é mí, ŋ wɩ́ɩ́wa mɩ́ɩ́ bɛ. Ʋ nɛ́ ká, ɩ́ náŋá cémé wɩ́ɩ́waá ɔsɛ, ʋʋ́ zɔ́kɩ́wa nɛ́.
46011018	Ŋ sɩɛ́ nɩ́ɔ́ rɩ ɓa sɛ́, rɩɩ́wa nɛ́ kúé hé náŋá mɛ́ rɩ́ɩ́wa cʋɔlɛ Wɩɩsɛ, ɩ́ɩ́ caksɛ rɛ́, a ké goó goówa. Ŋ lɔ́ʋ́ dí mʋɔ́ rɛ́.
46011019	Ʋ sɩɛ́ mɔhɔ̃́ rɩ́ caksɛ́ ɓɩɛ́na zʋ́ɩ́wa pɛ́kɛ, a makɛ rɩ́wɔ́ zɩŋ nɩɛ ná ɓɩɛ́na há lá Zeezi dí, rɩ́ nɩɛ ná há wɩ lɛ́ɛ́ dí.
46011020	Rɩɩ́wa nɛ́ kúé hé náŋá mɛ́, ɩ́ wɩ kéné rɩ́ɩ́wa dí Nyuutɩna liisidílo ní.
46011021	Ɩ́ɩ́ ké rɩ́ɩ́wa dí, oro má de dídú ɓɩdí"aalɩ́ nɛ́. Náŋa ka losu ké, ká náŋa buki.
46011022	Ɩ́ wɩ jɩɩsɛ nɛ́ kené, rɩ́ɩ́wa ké ráŋ a dí káá nyɔ? Ɩ́ɩ́ jɛ́ɩ́wa lɔ́rɛ Wɩɩsɛ púl ní, aá hɩɩ̃sɛ nɩɛ ná há wɩ óŋ kené? Ŋ́ bʋl beé pɛ́ɩ́wa? Rɩ́ŋ bɩ́ɩ́wa mɛ́ yáá? Aɩ́! Ŋ wɩ́ɩ́wa mɩ́ɩ́ bɛ.
46011023	Ŋ há nɛ́ wɩ́ɩ́ ná Nyuutɩna rɩ́, a pii cáánɩ́wa nɛ́ ká, tɩ́taŋ ná ɓa há kéŋ Nyuutɩna Zeezi, ɛ́ tɩ́taŋ, ʋ pí dɩpɛ́ŋ,
46011024	a sʋl Wɩɩsɛ bárka hé, ká kaa conni conni, ká bʋlɛ́: "Ŋ tɛŋ nɛ́ ɛ́, ŋ pii pɛ́ɩ́wa. Ɩ́ tʋŋ ɛ́ aá líísíŋ wɩ́ɛ́."
46011025	Ɓa há díé tenni, ʋ báá pí nyíŋgbaŋa rɩ́ nyɔɔlɔ́ má, ká bʋlɛ́: "Nyɔɔlɔ́ nyáŋ káŋ cɛ́l nɛ́, Wɩɩsɛ nʋtʋŋfɛlɔ ná malla nɛ́ ɛ́, a pá nɩɛ. Kál ná wuu ɩ́ há kúé aá nyɔ ɛ́ nyɔɔlɔ́, ɩ́ nyɔ aá líísíŋ wɩ́ɛ́."
46011026	Kál ná wuu ɩ́ há dí dɩpɛ́ŋ né ká nyɔ nyɔɔlɔ́ nyáŋ má, Nyuutɩna sʋʋ wɩ́ɛ́ nɛ́ ɩ́ mɩ́máŋsɛ ɛ́, a kaá jɔ́ʋ́ bɩrkoe.
46011027	Ɛ́ wɩ́ɛ́, nɛrɔ ná wuu há dí Nyuutɩna dɩpɛ́ŋ, a nyɔ Nyuutɩna nyíŋgbaŋa nyɔɔlɔ́, ká wɩ Nyuutɩna bú, ʋ tʋ́ŋ wɩ́bɔmɔ. Ʋ zɔ́kɛ́ Nyuutɩna Zeezi tɛŋ rɩ́rʋ́ cɛl mɛ́ nɛ́.
46011028	Ɛ́ wɩ́ɛ́, nɛrɔ wuu bɩ́ɩ́nɩ́ tɩɩ mɛ́ wérí, ká zɩŋ dí dɩpɛ́ŋ ná, a nyɔ nyɔɔlɔ́ ná má.
46011029	Nɛrɔ ná wuu há dí dɩpɛ́ŋ ná, a nyɔ nyɔɔlɔ́ ná, ká wɩ Nyuutɩna Zeezi tɛŋ wɩ́ɛ́ líísé, sarɩ́ya nɛ́ ʋ dí ká nyɔ ɛ́, a pɔ́ʋ́ tɩɩ.
46011030	Ɛ́ wɩ́ɛ́ nɛ́ tɛ, ɩ́ sɩɛrʋ, nɩɛ ɓɩkana wɩ́wɩɩlɛ, dóé muri náŋa, ká dɩkáŋ má sʋsɛ.
46011031	Raá nɛ́ gɩ́rɛ́ dírá tɩɩ sarɩ́ya, á báá wɩ Wɩɩsɛ sarɩ́ya sɩɛrʋ́ zʋ.
46011032	Amá rɩ Wɩɩsɛ nɛ́ dírá sarɩ́ya, ʋʋ́ tʋ́rɩ́rá nɛ́, a makɛ rʋʋ cíé kúó aá dí dúníé sarɩ́ya, rʋ́ʋ́ sɩ́ pɛ́ɛ́ yíkrá rɩ́wɔ́ rɩ́ɩ́ hé wɩɩla sɩɛrʋ.
46011033	Ɛ́ wɩ́ɛ́ sɩɛ́, ŋ maábináŋa, rɩɩ́wa kúó ké rɩ́ɩ́wa dí liisidílo ná, ɩ́ ké tɩkɛ náŋá.
46011034	Rɩ losu kéŋ nɛ́ŋ, ʋ́ʋ́ la sɩ́ɛ́ dí ɓɩɛ ʋ jaa mɛ́ kɛ́rɛ́, ká ko, a makɛ rɩ́ɩ́wa sɩ́ kóó hé náŋá mɛ́, rɩ́ɩ́ pɔsɛ Wɩɩsɛ sarɩ́ya rɩ́ɩ́ héíwa tɩɩ mɛ́. Wɩ́ɛ́ ná náŋa há káánɛ́, rɩŋ nɛ́ kóíwa rɩ́, ŋ sɩ́ lɩ́sɩ́wɔ́ sɩ́ɛ́ pɛ́ɩ́wa.
46012001	Ŋ maábináŋa, ɩ́ lo rɩ́ŋ sɩɛ́ baa bʋl Wɩɩsɛ Sabɩɩna há pí dóé ná, a ɓaá pá nɩɛ wɩ́ɛ́ pɛ́ɩ́wa. Ŋ waá ja rɩ́ɩ́wa sɩ́ ɛ́ wɩ́ɛ́ zɩ́mʋ́.
46012002	Ɩ́ ɩ́ɔ̃́ zɩŋ rɩ́ tɛ́ŋ ná mɛ́ ɩ́ fa há wɩ Wɩɩsɛ cʋɔlɛ, Sɩtaanɛ nɛ́ fa tɩ́ɩ́wa, a yíkíwa hé venni ná há wɩ wɩ́ɛ́ bʋl cʋɔlɛ́ mɛ́.
46012003	Ɛ́ nɛ́ tɛ, ŋ có rɩ́ɩ́wa zɩŋ rɩ́, rɩ nɛ́ŋ kéŋ Wɩɩsɛ Sabɩɩna dóé, ʋ waá sáŋ bʋlɛ́: "Wɩɩsɛ zɔkɛ Zeezi!" Ká nɛ́ŋ má báá wɩ wo rʋ́ʋ́ bʋlɛ́: "Zeezi ní ká Nyuutɩna!" Rɩ Wɩɩsɛ Sabɩɩna dóé mí rá.
46012004	Sabɩɩna balá nɛ́, ká pi dóé bámmá bámmáwa aá pá nɩɛ.
46012005	Nyuutɩna Zeezi tʋŋ pɛ́ɩ́wa duo káŋ, amá Nyuutɩna Zeezi balá nɛ́ ɓa wuu tʋŋ aá pá.
46012006	Wɩɩsɛ tʋmɛ́ ŋmɛ́ŋsɛ káŋ, amá Wɩɩsɛ balá léŋ ní tɩ́ŋ nɩɛ wuu mí, aá tʋ́ŋwɔ́ wuu.
46012007	Ká, Sabɩɩna dóé ná ʋ há píé aá pá nɩɛ, ʋ píó aá pá náŋá sáŋɛ wɩ́ɛ́ nɛ́.
46012008	Ɛ́ nɛ́ tɛ, ʋʋ́ pá nɔ́ŋɔ dóé, ʋ ka wɩ́zɩmɛ aá bʋl wɩ́ɛ́; ká pá nɔ́ŋɔ má dóé, ʋ zɩŋ Wɩɩsɛ wɩ́ɛ́ mʋ́ʋ́la lɩ́sɛ, Sabɩɩna ná balá nɛ́.
46012009	Ʋʋ́ pi yardá ná há kɔ́ʋ́ dʋŋɔ, a pá nɔ́ŋɔ, a pi pʋɔllɛ dúóre pá nɔ́ŋɔ má; ɛ́ Sabɩɩna balá.
46012010	Ʋʋ́ pá nɔ́ŋɔ dóé, ʋ tʋ́tʋŋ wɩ́nyáŋsɛ; nɔ́ŋɔ nɩ́nɛ Wɩɩsɛ liŋó, a laa bʋl aá pá nɩɛ; nɔ́ŋɔ wólli sabɩŋtɩɛnnɛ rɩ́ Wɩɩsɛ Sabɩɩna zɩŋ aá caksɛ; nɔ́ŋɔ bʋ́bʋl Wɩɩsɛ wɩ́ɛ́, liŋó ná ʋ há wɩ máŋsɛ́ mɛ́; nɔ́ŋɔ má nɩ́nɛ ɛ́ wɩ́ɛ́, a lɩ́sɩ́wɔ́ mʋ́ʋ́la aá pá nɩɛ.
46012011	Sabɩɩna ná balá tɩɩ nɩ́ɩ́ tʋŋ ɛ́ wɩ́ɛ́ wuu; ʋ há có dóé ná nɛ́, ʋ pi aá pá nɛrɔ ná ʋ há có.
46012012	Nɩbííno tɛŋ ká balá rɛ́, ká ka naŋdaasɛ ɓɩkáná. Naŋdaasɛ kánɔ́ ɛ́ nɛ́, ká hé náŋá mɛ́ a a tɛŋ balá. Kirisi sɩɛ́ nɩhɩ̃́ ɛ́ nɛ́.
46012013	Á wuu há lá Zeezi dí, á nɩhɩ̃́ ɛ́ nɛ́. Á kánɔ́, ká hé náŋá mɛ́ a bɩrmɛ nɛ́ŋ balá. Zuwifiwa rɩ́ nɩɛ ná há to Zuwifiwa, yósi arɩ́ ɓa ná há to yósi wuu, Sabɩɩna ná balá sɩɛrʋ nɛ́ á wuu muŋsi; á wuu lɔ́ʋ́ balá nɛ́ hérá sɩɛnnɛ.
46012014	Nɩbííno tɛŋ naŋdaasɛ to óŋ balá, ɓa kánɔ́ rɛ́.
46012015	Rɩ naa ísó bʋlɛ́: "Ŋ há to nɛ́sɛ, ŋ to nɩbííno tɛŋ naŋdáá." Ɛ́ bʋlɛ́ wúóló aá a rʋ́ʋ́ sɩ́ nɩbííno tɛŋ naŋdaa á?
46012016	Rɩ dɩllɛ má ísó bʋlɛ́: "Ŋ to sɩ́ɩ́, ɛ́ wɩ́ɛ́ ŋ to nɩbííno tɛŋ cɔɔ́." Ɛ́ bʋlɛ́ sɩ́ wólli a rʋ́ʋ́ lɛ nɩbííno tɛŋ cɔrʋ sɩɛrʋ?
46012017	Rɩ nɩbííno tɛŋ wuu ní ká sɩ́ɩ́, ʋ wo wɩ́ɛ́ aá nɛ? Rʋʋ wuu sɩɛ́ báá ká dɩllɛ é, ʋ wo sɔ́ŋ aá nɛ?
46012018	Ʋ ká ɛ́ nɛ́, Wɩɩsɛ á nɩbííno rɩ́rʋ́ naŋdaasɛ, ɛ́ ná ʋ há có ní; oro wuu rɩ́rʋ́ tʋtʋmɩ́.
46012019	Rɩ nɩbííno wuu fa ká naŋdáá balá, ŋ́ nóú tɛŋ dɩhɩ̃́?
46012020	Ʋ ká ɛ́ nɛ́, naŋdaasɛ kánɔ́ rɛ́, ká wuu cɔ́ náŋá mɛ́, a a tɛŋ balá.
46012021	Ɛ́ wɩ́ɛ́ sɩɛ́, sɩ́ɩ́ wɩ wo rʋ́ʋ́ bʋlʋ́ wɩ nɛ́sɛ́ ja; nyúú má wɩ wo rʋ́ʋ́ bʋlʋ́ wɩ naasɛ́ ja.
46012022	Ɛ́ wɩ wuó a; rɩ nɩbííno tɛŋ cɔwɩɛla ná má tɩɩ há wɩ dóé kené ní tóú mí, ʋ wɩ wér ná;
46012023	ká tɛŋ cɔrʋ ná á háá guoné ní, á bɩrɛ aá bú kɩ́ŋkáŋ. Ɛ́ nɛ́ tɛŋ cɔrʋ ná há féŋsé, ɓa wʋ́ɔ́ wɩ́ɛ́ bʋl, ɓa mɛ́ nɛ́ á bɩrɛ aá bel wérí.
46012024	Ká ɓa ná há wɩ féŋsé, ɓa wɩ belé ja. Wɩɩsɛ ɔ́ɔ́ nɩbííno tɛŋ naŋdaasɛ cɔ́ náŋá mɛ́ ɛ́, rʋ́ʋ́ búbúwó ná má ɓa há waá bú, a kɩ́llɛ náŋa,
46012025	a makɛ rɩ́ cakɔ́ sɩ́wɔ́ pɛ́kɛ zʋ́, ká rɩ́wɔ́ wuu tʋŋ pɩ́pá náŋá.
46012026	Rɩ nɩbííno cɔbalá nɩ́ɩ́ ná wɩɩla, ʋ cɔrʋ ná náŋa má wuú tɩŋ aá ná wɩɩla nɛ́; rɩ cɔbalá mɛ́ nɛ́ rɩ́wɔ́ bɩ́bɛ, náŋa ná má wuú tɩŋ aá jʋɔsɛ nɛ́.
46012027	Ɩ́ wuu ká Kirisi tɛŋ nɛ́, oro wuu kɔ́ʋ́ tɛŋ cɔɔ́ rɛ́.
46012028	Ká wɩcʋɔla púl mí, Wɩɩsɛ bíl nɩɛ rɩ́wɔ́ tʋ́tʋ́mʋ́ tʋtʋmɛ́. Ʋ lá sɩ́ɛ́ bil Zeezi nɩtʋmɛ́ nɛ́, bʋllɛ mɛ́, Wɩɩsɛ wɩ́laabʋlla nɛ́ tʋ́kɛ́, botoro mí, Wɩɩsɛ kɛŋzɩnna nɛ́ tʋ́kɛ́; ká baa pá nɩɛ náŋa dóé ɓaá tʋŋ wɩ́nyáŋsɛ, náŋa dúdúóri pʋɔllɛ, náŋa mɩŋ aá pɛ́ nɩɛ mɛ́, náŋa mɩŋ a a sɩ́láárá, aá bel nɩɛ mɛ́, ká náŋa má mɩŋ aá bʋl Wɩɩsɛ wɩ́ɛ́, líŋsi ná ɓa há wʋ́ɔ́ máŋsɛ́ mɛ́.
46012029	Ɩ́ nɩɩ mɛ́, ɓa wuu ní ká Zeezi nɩtʋmɛ́? Ɓa wuu ní ká Wɩɩsɛ wɩ́laabʋlla? Ɓa wuu ní ká Wɩɩsɛ kɛŋzɩnna? Ɓa wuu ní sɩɛ́ tʋŋ wɩ́nyáŋsɛ é?
46012030	Ɓa wuu níí dúóri nɩɛ? Ɓa wuu níí bʋl wɩ́ɛ́ líŋhuonni ná ɓa há wʋ́ɔ́ máŋsɛ́ mɛ́? Ɓa wuu ní sɩɛ́ lɩ́sɛ líŋsi ná ɓa há wʋ́ɔ́ máŋsɛ́ wɩ́ɛ́ mʋ́ʋ́la, aá pá nɩɛ? Aɩ́.
46012031	Ɛ́ wɩ́ɛ́, ɩ́ fɛ́l sɩ́ɩ́ ja Wɩɩsɛ Sabɩɩna pállɛ ná há kɛ náŋa wuu. Ŋ sɩɛ́ báá ha sɩ́ mákɩ́wa ŋmɛ́nɔ ná, há weri ŋmɛ́ŋsɛ wuu, rɩ́ɩ́wa tɩŋ.
46013001	Rɩŋ nɛ́ wo nɩbííne líŋsi wuu aá bʋl, a wólli malɩ́kawa má líŋsi aá bʋl, ká wɩ cólle kené, ʋ ɛ́ ká kɔyɔ́ɔ́wa nɛ́ ŋ kʋ́kɔ, anɛ bɩ́ŋbɩlɩ́ ɓa háá ŋmɔwɛ́, ɛ́ rá má kuléŋléŋ háá dɔ́mɛ́.
46013002	Rɩ Wɩɩsɛ Sabɩɩna dóé ní mɩ́nɩ́ŋ mɛ́, rɩ́ŋ wólli Wɩɩsɛ wɩ́ɛ́ laa bʋl aá pá nɩɛ, a ka wɩ́zɩmɛ wuu, a zɩŋ Wɩɩsɛ wɩ́féŋse mʋ́ʋ́la, rɩŋ yardá má nɛ́ zené, rɩ́ŋ wólli kaá giri pallɛ, ká rɩŋ nɛ́ wɩ cólle kené, ŋ to óŋ wuu.
46013003	Rɩŋ ɓɩɛ wuu ní rɩ́ŋ pii ɓa summe, rɩŋ tɩɩ má nɛ́ rɩ́ŋ ló rɩ́wɔ́ kaa hé níŋ mí, ká rɩŋ wɩ cólle kené, ʋ wɩ nyʋɔrɛ́ wuu kené.
46013004	Cólle tɩ́na kéŋ nyamma, ʋ kéŋ sawér, cólle tɩ́na wɩ sagʋʋmɔ́ kené; cólle tɩ́na wʋ́ʋ́ tɩɩ makɛ, ʋ wɩ nyʋkwɩ́ɛ́ a,
46013005	ʋ wɩ hɩ̃wɩ́ɛ́ a, ʋ wʋ́ʋ́ dʋŋɔ wérí ja, ʋ wɩ cɔwɩɩlɔ́ dí, rɩ nɛ́ŋ ɔ́ʋ́ bɔ́ŋbɔ́ŋ, ʋ wɩ píé aá bílú sɩɛrʋ.
46013006	Ʋ wɩ bɔ́ŋbɔ́ŋ bélé aá jʋɔsɛ, amá ʋʋ́ jʋɔsɛ taŋá sɩɛrʋ nɛ́.
46013007	Cólle tɩ́na kéŋ nyamma wɩ́ɛ́ wuu mí ní; ʋ lá wɩ́ɛ́ wuu ní aá dí, ʋ kéŋ yɩɛla wɩ́ɛ́ wuu mí, ʋ kéŋ baŋcɩla wɩ́ɛ́ wuu mí.
46013008	Cólle waá tenni. Wɩɩsɛ wɩ́ɛ́ laa bʋlɛ́ sɩ́ tenni, líŋhuonni bʋlɛ́ sɩ́ toki, wɩ́ɛ́ zɩmɛ́ sɩ́ tenni.
46013009	Á wɩ́zɩmɛ ká kɩɛsʋ́, á Wɩɩsɛ wɩ́ɛ́ laa bʋlɛ́ má kɩɛsʋ́;
46013010	amá rʋʋ ná há césé ní kúé, ʋ ná há ká kɩɛsʋ́ sɩ́ nyɩ́ɩ́kɛ.
46013011	Ŋ fa há ká heŋbíé, ŋŋ́ bʋl heŋbiwɩ́ɛ́ nɛ́, aá bɩɩnɛ wɩ́ɛ́ anɛ heŋbie, aá kɩ́ɛ́lɛ wɩ́ɛ́ anɛ heŋbie; ŋ zaa há wɛ́ɛ́ tenni, ŋ tá heŋbiwɩ́ɛ́ ná wuu ní.
46013012	Zaa, áá ná wɩ́ɛ́ wuu anɛ cúŋsi ní, anɛ nɛrɔ há múúlí nyiiló mí a nówó. Amá cíé kal, á sɩ́ ná wɩ́ɛ́ wuu nyaamɩ́. Ŋ zaa ɛ̃ wɩ́ɛ́ wuu kɩɛsʋ́ kɩɛsʋ́ rɛ́, amá ŋ cíé sɩ́ ko zɩ́ŋwɔ́ wuu ɓɩlɩ́ɩ́, anɛ Wɩɩsɛ há ɩ́ŋ ɛ́.
46013013	Nyɛ mɛ́ sɩɛ́, onni botoro rí mɩnɛ́ a waá daarɛ; ɓa nɛ́ ká: yardá, yɩɛla arɩ́ cólle; amá ɓa wuu sɩɛrʋ, cólle ní kɩ́ɛ́.
46014001	Ɩ́ ja cólle pɛ́ɩ́wa tɩɩ. Ɩ́ fɛ́l sɩ́ɩ́ ja Wɩɩsɛ Sabɩɩna há pí dóé ná aá ɓa nɩɛ; ɩ́ ja Wɩɩsɛ nʋɔ wɩ́ɛ́ laa bʋlɛ́ nɛ́ kɩ́ŋkáŋ.
46014002	Nɛrɔ ná há ná Sabɩɩna dóé, aá bʋl wɩ́ɛ́ líŋsi ná ʋ há wʋ́ɔ́ máŋsɛ́ mɛ́, ʋ bʋ́lɔ́ aá pá Wɩɩsɛ nɛ́. Ʋ wɩ bʋ́lɛ́ aá pá nɩbííne, bee wɩ́ɛ́ nɛ́ŋ wuu wʋ́ɔ́ mʋ́ʋ́lá nɛ. Wɩ́ɛ́ ná há féŋsé ní taŋa, ʋ bʋ́bʋl Sabɩɩna dóé mí.
46014003	Amá nɛrɔ ná há lá Wɩɩsɛ nʋɔ mɛ́ aá bʋl, ʋ é tɩ́na bʋ́lɔ́ aá pá nɩbííne ní; a bʋl aá súúríwó yardá, aá cáánɩ́wɔ́, aá bʋ́ɔ́lɩ́wɔ́.
46014004	Nɛrɔ ná há tɩ́ŋ líŋsi ná ʋ há wʋ́ɔ́ máŋsɛ́ mɛ́, aá bʋl wɩ́ɛ́ ká nɩɛ waá nɛ́, ʋ tɩɩ mɛ́ nɛ́ ʋ bʋl aá pɛ́; ká nɛrɔ ná há lá Wɩɩsɛ nʋɔ wɩ́ɛ́ bʋl pá nɩɛ, ɓaá nɩ́wɔ́ mʋ́ʋ́la, ʋ é bʋ́lɔ́ aá súúri wɩcʋɔla púl nɩɛ yardá nɛ́.
46014005	Ŋ có rɩ́ɩ́wa wuu bʋ́bʋl wɩ́ɛ́, líŋsi ná ɩ́ há wɩ máŋsɛ́ mɛ́ rɛ́, ká cólli rɩ́ɩ́wa ka Sabɩɩna dóé, a la Wɩɩsɛ nʋɔ wɩ́ɛ́ bʋl aá pá nɩɛ nɛ́ kɩ́ŋkáŋ. Nɛrɔ ná há lá Wɩɩsɛ nʋɔ wɩ́ɛ́ bʋl aá pá nɩɛ, ɓaá nɩ́wɔ́ mʋ́ʋ́la, ʋ nɛ́ kɛ nɛrɔ ná háá bʋl wɩ́ɛ́ líŋsi mí; rɩ líŋbʋllɔ ná nɛ́ wʋ́ɔ́ mʋ́ʋ́la wuo lɩ́sɛ aá pá nɩɛ, ɓaá súúri wɩcʋɔla púl nɩɛ yardá.
46014006	Maábináŋa, rɩŋ nɛ́ kóíwa rɩ́, aá bʋl wɩ́ɛ́ liŋó ná ɩ́ há waá nɛ mɛ́, ʋ ɛ́ wóíwa mɛ́ aá sáŋ rɛ́? Aɩ́, ɛ́ háá sáŋɩ́wa mɛ́ nɛ́ ká, rɩŋ nɛ́ kúé, rɩ́ Wɩɩsɛ Sabɩɩna wúlli wɩ́ɛ́ mʋ́ʋ́la páŋ, rɩ́ŋ bʋl pɛ́ɩ́wa, a la Wɩɩsɛ nʋɔ wɩ́ɛ́ bʋl aá pɛ́ɩ́wa, ɛ́ rá má, rɩ́ŋ zɩŋ wɩ́ɛ́ a máŋsɛ pɛ́ɩ́wa.
46014007	Ɩ́ kɩ́ɛ́lɛ gbɔkɛ́ cɩksɛ ná; rɩ muule ní rɩ́wɔ́ múmu, ká wɩ wérí mu, nɛ́ŋ sɩ́ wólli zɩ́ŋwɔ́ há múé aá bʋ́lʋ́ ná? Rɩ cemo ní rɩ́wɔ́ dúdú, ká wɩ wérí dú, nɛ́ŋ sɩ́ wólli zɩ́ŋwɔ́ há dúé aá bʋ́lʋ́ ná?
46014008	Rɩ lal nyɩ́la nɛ́ rɩ́wɔ́ múmu, ká wɩ wérí mu, áŋ rɩ́ɩ́ nɩɛ́, rɩ́ɩ́ pɔ́?
46014009	Rɩɩ́wa má nɛ́ sɩɛ́ bʋl wɩ́ɛ́ líŋsi ná ɩ́ há wʋ́ɔ́ máŋsɛ́ mɛ́, ká nɛ́ŋ wʋ́ɔ́ mʋ́ʋ́lá nɛ, ɩ́ bʋ́lɔ́ aá tá tíé ní; ɓa sɩɛ́ a ɛrɛ́ káá nɩ́ɩ́ háá já rɩ́ɩ́ bʋ́lʋ́ ná?
46014010	Dúníé nyúú líŋsi káŋ, ká oro má wuu sɩɛ́ kéŋ mʋ́l rɛ́.
46014011	Rɩ nɛ́ŋ rɩ́ɩ́ bʋl wɩ́ɛ́ káŋ wʋ́ɔ́ mʋ́ʋ́lá nɛ, ŋ ká nɩhʋ́ɔ́r rɛ́ tɩ́na rɩ́, ká tɩ́na má a nɩhʋ́ɔ́r ŋ rɩ́.
46014012	Ɛ́ wɩ́ɛ́, ɩ́ háá ja Wɩɩsɛ Sabɩɩna dóé pállɛ ná ʋ há píé aá ɓa nɩɛ, ɩ́ ja a káŋwɔ́ kɩ́ŋkáŋ, a kaá súúri wɩcʋɔla púl nɩɛ yardá.
46014013	Ɛ́ nɛ́ tɛ, nɛrɔ ná ker ní há ká líŋsi ná ʋ há wʋ́ɔ́ máŋsɛ́ bʋlɛ́, ʋ́ʋ́ sʋl Wɩɩsɛ aá ja, rʋ́ʋ́ ná ker ná má há ká wɩ́ɛ́ mʋ́ʋ́la lɩ́sɛ.
46014014	Rɩŋ nɩ́ɩ́ cʋɔlɛ Wɩɩsɛ, liŋó ná Wɩɩsɛ Sabɩɩna há ɓɛ́ɛ́ páŋ mɛ́, ŋ sabɩɩna nɩ́ɩ́ bʋl Wɩɩsɛ rɩ́, ŋ wɩ́zɩmɛ é ké bínó rí.
46014015	Ŋ sɩɛ́ a ɛrɛ́ rɛ́? Ŋŋ́ kánɩ́ŋ sabɩɩna rɩ́rɩ́ŋ wɩ́zɩmɛ wuu ní, rɩ́ɩ́ cɩ́cʋɔlɛ Wɩɩsɛ, rɩ́ɩ́ káŋwɔ́ wuu má, rɩ́ɩ́ yɩ́yɛ yɩɩla.
46014016	Rɩɩ nɛ́ sɩɛ́ kení sabɩɩna aá bɔ́llɛ Wɩɩsɛ, ɩ laka nɩkéni máá a ɛrɛ́ rɩ́ɩ́ nɛ, rɩ́ɩ́ sɩɛ́ bʋlɛ́: "Amɩɩ?"
46014017	Ʋ ká taŋá rɛ́, ɩ ɓɩɛ́ná bɔ́llɛ Wɩɩsɛ rɛ́ wérí, amá ɛ́ wɩ́ɩ́ laka nɛrɔ ná é yardá súúri.
46014018	Ŋŋ́ bɔ́llɛ Wɩɩsɛ, ŋ háá bʋl wɩ́ɛ́ líŋsi ná ŋ há wʋ́ɔ́ máŋsɛ́ mɛ́, a kɩ́llɩ́wa wuu.
46014019	Amá wɩcʋɔla púl nɩɛ é sɩɛrʋ, rɩŋ bʋ́l wɩ́ɛ́ bɔmmʋ́ɔ́, rɩ́ nɩɛ nɩ́wɔ́ mʋ́ʋ́la, a súúríwó zɩmɛ́, ŋ cóú kɩ́llɛ wɩ́ɛ́ bʋ́ɩ́ fí, ŋ há bʋ́lɛ́ líŋsi ná ŋ há wʋ́ɔ́ máŋsɛ́ mɛ́, ká nɩɛ wʋ́ɔ́ mʋ́ʋ́lá nɛ.
46014020	Maábináŋa, ɩ́ sɩ́ wɩ́ɛ́ bɩ́bɩ́ɩ́nʋ́ anɛ heŋbiisi háá bɩɩnɛ ɛ́; bɔ́ŋbɔ́ŋ é ɛɛ mɛ́, ɩ́ nɛ heŋbiisi; amá wɩ́ɛ́ bɩɩnɛ́ é mí, ɩ́ ka nɔhɔ̃́ sabɩɩna.
46014021	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́ Nyuutɩna sɛ́: "Nɩhʋɔra líŋsi rɩ́ nɩhʋɔra nʋʋsɛ mɛ́ nɛ́, ŋŋ́ já rɩ́ŋ tɩŋ bʋl wɩ́ɛ́ pá duó né nɩɛ. Ká ɛ́ má, rɩ́wɔ́ ha sɩ́ nɛ́."
46014022	Ɛ́ wɩ́ɛ́, líŋsi ná ɓa há wʋ́ɔ́ máŋsɛ́ bʋlɛ́ ká mállá wɩ́ɩ́ rɛ́, a pá nɩɛ ná há wɩ Zeezi lɛ́ɛ́ dí, ká to mállá wɩ́ɩ́, a pá nɩɛ ná é há lá Zeezi dí. Ká Wɩɩsɛ líŋsi laa bʋl pá é, ká nɩɛ ná há lá Zeezi dí malla nɛ́. Ʋ to nɩɛ ná há wɩ Zeezi lɛ́ɛ́ dí mállá.
46014023	Rɩ wɩcʋɔla púl nɩɛ kúó hé náŋá mɛ́, rɩ́ɩ́ wúú dé cɛ́rɛ rɩ́ɩ́ bʋ́bʋl wɩ́ɛ́, líŋsi ná ɓa há wʋ́ɔ́ máŋsɛ́ mɛ́, rɩ nɩɛ ná sɩ́ɛ́ ha há wɩ púré, ɛ́ rá má nɩɛ ná há wɩ Zeezi lɛ́ɛ́ dí zʋ́ɔ́ cɛ́rɛ, ɓa waá bʋlɩ́waá gáásʋ́ nɛ́ rɛ́?
46014024	Ká rɩɩ́wa wuu ní lá Wɩɩsɛ nʋɔ wɩ́ɛ́ bʋl, aá pá nɩɛ ɓaá nɩ́wɔ́ mʋ́ʋ́la, rɩ́ nɛrɔ ná má sɩ́ɛ́ ha há wɩ púré má ko zʋ ráŋ, ɛ́ rá má nɛrɔ ná há wɩ Zeezi lɛ́ɛ́ dí, ɩ́ wuu wɩ́bʋlɛ́ ná ʋ háá nɩ́wɔ́ mʋ́ʋ́la, ɓa sɩ́ dúú sarɩ́ya, rʋ́ʋ́ zɩŋ rʋ́ʋ́ ká wɩ́bɔŋ"ár.
46014025	Ʋ sɩɛrʋ wɩ́féŋse sɩ́ lɛ pʋmmɔ. Ɛ́ é, ʋ sɩ́ ɓírmi tíé a cʋɔlɛ Wɩɩsɛ ká bʋlɛ́: "Wɩɩsɛ ɓɩɛ́na mɩ́nɩ́wa sɩ́sɩ́ɛ́nnʋ́wa rɛ́."
46014026	Maábináŋa, ŋ wɩ́ɛ́ nyáŋ dɩgúlli ní ká nɛɛ́ rɛ́? Rɩɩ́wa kúó ké rɩ́ɩ́wa cʋɔlɛ Wɩɩsɛ, nɔ́ŋɔ cólli yɩl yɩɩ, nɔ́ŋɔ ka wɩ́cáánɛ, Wɩɩsɛ wúlli wɩ́ɩ́ mʋ́l pá nɔ́ŋɔ má, ʋ jɩ́ja rʋ́ʋ́ bʋl, nɔ́ŋɔ jɩ́ja rʋ́ʋ́ bʋl Wɩɩsɛ wɩ́ɛ́ líŋhuonni mí, nɔ́ŋɔ jɩ́ja rʋ́ʋ́ lɩ́sɩ́wɔ́ mʋ́ʋ́la; ʋ mɔhɔ̃́ rɩ́wɔ́ wuu a wɩcʋɔla púl nɩɛ yardá súúre wɩ́ɛ́ nɛ́.
46014027	Rɩ nɩɛ́ já rɩ́wɔ́ ka líŋsi ná ɓa há wɩ máŋsɛ́ bʋl Wɩɩsɛ wɩ́ɛ́, rɩ́wɔ́ sɩ́ bɛllɛ, botoro dáárʋ́; rɩ́wɔ́ bʋ́bʋl balá baláwa, ká rɩ́ nɛ́ŋ mɩŋ a lɩ́sɩ́wɔ́ mʋ́ʋ́la aá pá.
46014028	Rɩ nɛ́ŋ toó a lɩ́sɩ́wɔ́ mʋ́ʋ́la aá pá, rɩ́wɔ́ sɩ́wɔ́ nʋʋsɛ wúrú, rɩ́ɩ́ bʋl rʋ́ʋ́ lɛ pʋmmɔ, púl sɩɛrʋ; rɩ́wɔ́ píwó sɩɛrʋ mɛ́ aá bʋl Wɩɩsɛ rɩ́, aá bʋ́lwɔ́ tɩɩ rɩ́.
46014029	Rɩ́ Wɩɩsɛ wɩ́laabʋlla ná má, bɛllɛ, botoro, bʋ́bʋl, ká rɩ́ náŋa ké, aá kɩ́ɛ́lɛ ɛ́ wɩ́ɛ́.
46014030	Rɩ Wɩɩsɛ kúó wúlli wɩ́ɩ́ mʋ́l pá nɛ́ŋ rʋ́ʋ́ nóú, aá ja rʋ́ʋ́ bʋl, rɩ́ sɩ́laarɔ ná táŋŋʋ́ nʋ́ɔ́, ká rʋ́ʋ́ bʋl.
46014031	Ɩ́ wuu, balá baláwa, ɩ́ wo Wɩɩsɛ wɩ́ɛ́ laa bʋl aá pá nɩɛ rɛ́, rɩ́wɔ́ zɩmɛ́ súúri, rɩ́wɔ́ naasɛ dúóri.
46014032	Wɩɩsɛ wɩ́laabʋllɔ wuu mɔhɔ̃́, rʋ́ʋ́ wólli Sabɩɩna dóé ná há mɩ́nʋ́ mɛ́.
46014033	Wɩɩsɛ to basabasa, ʋ ká tɛŋfɩ́ɛ́l Wɩɩsɛ nɛ́.
46014034	Rɩ wɩcʋɔla púl nɩɛ kúó ciki, ʋ mɔhɔ̃́ rɩ́wɔ́ háála sikli, anɛ ɛ́ háá tʋŋ wɩcʋɔla púlli wuu sɩɛrʋ; bee wɩ́ɛ́ ŋmɛ́nɔ toó rɩ́wɔ́ bʋl wɩ́ɛ́, amá rɩ́wɔ́ múúríwó tɩɩ, anɛ ɛ́ Wɩɩsɛ kíŋse kɛnɔ há bʋ́lɛ́.
46014035	Rɩ ɓa wɩ wɩ́ɩ́ ɛ̃ káá ja rɩ́wɔ́ bɔsɛ zɩ́mʋ́ má, rɩ́wɔ́ kaa mʋ́ jaa, a bɔ́sɩ́wɔ́ báláwa; rɩ háálɔ bʋ́l wɩ́ɛ́ wɩcʋɔla púl mí, ʋ ɛ́ wɩ cɛ́rɛ́.
46014036	Rɩ́ beé sɩɛ́? Wɩɩsɛ wɩ́bʋlɛ ná púlíwa dɩhɩ̃́ nɛ́ ɓó? Ɩ́ dʋŋɔ nɛ́ ɓa bʋ́lʋ́ pá?
46014037	Rɩ nɛ́ŋ sʋ́ʋ́ ká Wɩɩsɛ wɩ́laabʋ́llʋ́, ɛ́ rá má rʋʋ sɩ́ Wɩɩsɛ Sabɩɩna dóé ní mɩ́nʋ́ mɛ́ má, ʋ́ʋ́ zɩŋ rɩ́ŋ má wɩ́pʋ́ŋsɛ nyáŋ sɩɛ́ ká Nyuutɩna wɩ́máŋsɛ nɛ́.
46014038	Rɩ tɩ́na wʋ́ɔ́ ɛ̃ má, Wɩɩsɛ má wɩ tɩ́na ɛ̃.
46014039	Ɛ́ wɩ́ɛ́, maábináŋa, ɩ́ fɛ́l sɩ́ɩ́ sʋl Wɩɩsɛ, aá ja rʋ́ʋ́ Sabɩɩna pɛ́ɩ́wa dóé, rɩ́ɩ́wa a Wɩɩsɛ wɩ́laabʋ́llá, ká sɩ́ líŋhuonni ná ɩ́ há wʋ́ɔ́ máŋsɛ bʋlɛ́ mɛ́ kɛ́rʋ́.
46014040	Ɩ́ taŋa pɔ́ rɩ́ wɩ́ɩ́ wuu a wérí, ʋ sɩ́ɩ́ mɛ́.
46015001	Ŋ maábináŋa, ŋ có rɩ́ŋ líísíwa Labaarɩwero ná ŋ há bʋ́lɛ́ pɛ́ɩ́wa, ɩ́ laa dí, a vɔ́wɩ́wa tɩɩ ɓárʋ́ mɛ́ wérí wɩ́ɛ́ nɛ́.
46015002	Ɛ́ Labaarɩwero ní lɛ́ɩ́wa tá, rɩɩ́wa nɛ́ sáŋʋ́, ʋ ɛ́ ná ŋ há bʋ́lɛ́ pɛ́ɩ́wa; rɩ ɛ́ rá, ɩ́ laadí ná ká yɔ́ɔ́ nɛ́.
46015003	Wɩ́ɩ́ ná ŋ há nɩ́ɛ́, ʋ nɛ́ ŋ la sɩ́ɛ́ pii kármɩ́wa ɛ́: Kirisi sʋ́wɔ́ á wɩ́bɔma yɩr mɛ́, anɛ ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ;
46015004	ɓa húú, ká tápʋlɛ botoro kal, ʋ bɩ́rɔ́ isi sʋʋ mɛ́, anɛ ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ.
46015005	Ʋ kenú tɩɩ ko makɛ Sefa, a kánʋ́ tɩɩ cáánʋ́ nɩtʋmɛ́ fí rí bɛllɛ má,
46015006	a baa kánʋ́ tɩɩ makɛ cáánʋ́ hatɩŋna, há kɛ zɔmmʋ́ɔ́, a hé náŋá mɛ́; ɓa sɩɛrʋ dɩkáŋ ha mɩ́nɔ́, ká náŋa sʋsɛ.
46015007	Ɛ́ har rɩ́ mɛ́, ʋ mákʋ́ tɩɩ cáánɛ Zakɛ, a ha cɩ́ ráŋ mɛ́, a mákʋ́ tɩɩ cáánɛ nɩtʋmɛ́ ná wuu.
46015008	Ɛ́ nɩɛ wuu har rɩ́ mɛ́ nɛ́ sɩɛ́, ʋ ko mákʋ́ tɩɩ cáánɩ́ŋ má.
46015009	Ŋ nɛ́ ká Zeezi nɩtʋmɛ́ ná wuu sɩɛrʋ ɓɩwie; ŋ bɛ́ŋsɛ́ wɩcʋɔla púl nɩɛ daarɛ, ʋ wɩ mɔhɛ̃́ rɩ́wɔ́ yɩ́rɩ́ŋ Zeezi nɩtʋmɩ́.
46015010	Amá Wɩɩsɛ zilé mí ní, ŋ zaá nɩ́ŋ há nɩhɩ̃́ nyɛ; ʋ zilé sɩɛ́ wɩ yɔ́ɔ́ tɛ́ɛ́; bee wɩ́ɛ́ ŋ tʋ́mɔ́ kɩ́llɛ Zeezi nɩtʋmɛ́ ná wuu. Ŋ tɩɩ dóé mí rá sɩɛ́, Wɩɩsɛ dóé ná há mɩ́nɩ́ŋ mɛ́ nɛ́.
46015011	Ɛ́ wɩ́ɛ́ sɩɛ́, rɩŋ nɛ́, rɩ ɓa nɛ́, ɛ́ wɩ́ɛ́ nɛ́ á pii bʋl aá pɛ́ɩ́wa; ɓa nɛ́ sɩɛ́ ɩ́ laa dí.
46015012	Raá nɛ́ sɩɛ́ sɛ́ Kirisi sʋ́wɔ́ ká bɩr"isi, beé rí tɛ, ɩ́ sɩɛrʋ náŋa wólli bʋlɛ́, nɩbííno wɩ sʋ́wɛ́ ká bɩrɛ aá isi?
46015013	Rɩ sʋsɛ bɩr"isé ní toó, Kirisi má wɩ bɩ́rɛ́ isi.
46015014	Rɩ Kirisi ní sɩɛ́ wɩ bɩ́rɛ́ isi sʋʋ mɛ́, á wɩ́bʋlɛ́ ná wuu ká yɔ́ɔ́ nɛ́, ɩ́ yardá má a yɔ́ɔ́.
46015015	Ká, á nyɛ nyɩɛrʋ má pá Wɩɩsɛ, á há sʋ́ʋ́ nɛ́ ílli Kirisi sʋʋ mɛ́, ká ʋ wɩ wɩ́ɩ́ ɛ́ɛ́, rɩ sʋsɛ nɛ́ wɩ bɩ́rɛ́ aá isi.
46015016	Rɩ sʋsɛ nɛ́ waá isi é, Kirisi má wɩ ísé.
46015017	Rɩ Kirisi ní wɩ bɩ́rɛ́ isi sʋʋ mɛ́, ɩ́ há lɔ́ʋ́ dí ná ká wɩ́yɔ́ɔ́ nɛ́ ɩ́ a; ɩ́ ha mɩ́nɩ́wa wɩ́bɔmɔ sɩɛrʋ nɛ́.
46015018	Ká nɩɛ ná má há lá Kirisi dí ká sʋsɛ, ɓa má yʋ́ksɔ́.
46015019	Raá há kéŋ yɩɛla ná Kirisi mí, ká dúníé hiẽsó né dʋŋɔ wɩ́ɛ́ nɛ́, á nɛ́ ká dúníé susunáára wuu sɩɛrʋ wɩɩla nɩɛ.
46015020	Amá Kirisi ɓɩɛ́na bɩ́rɔ́ isi sʋʋ mɛ́; ʋ nɛ́ ká sɩ́laarɔ. Ɛ́ mákɔ́ rɩ́ nɩɛ ná wuu há sʋ́sɛ́ sɩ́ bɩr"isi sʋʋ mɛ́.
46015021	Sʋʋ há tɩ́ŋ nɩbalá mɛ́ rɛ́ ko tɔ́ɔ́, sʋʋ mɛ́ bɩr"isé máá á rʋ́ʋ́ tɩ́ŋ nɩbalá mɛ́ rɛ́ ko.
46015022	Nɩɛ wuu há tɩ́ŋ Adaŋ mɛ́ nɛ́ aá sʋsɛ, nɩɛ wuú á rɩ́wɔ́ tɩŋ Kirisi mí ní, a bɩrná hiẽsó.
46015023	Kirisi kal bɩrkóé, nɩɛ ná wuu há kɔ́ʋ́ nɩ́ɛ́, ɓa sɩ́ tʋkɛ náŋá mɛ́, a isi sʋʋ mɛ́, rɩ́ Kirisi a sɩ́laarɔ, ká rɩ́wɔ́ tɩŋ.
46015024	Ɛ́ har rɩ́ mɛ́ nɛ́ ká dúníé isé, rɩ́ Kirisi sɩɛ́ zɔkɛ bána nyúú, rɩ́ tíé nyúú tíŋ tɩ́náwa wuu; a tʋŋ ballɩ́ kuóre wuu nyúú, a zɔkɛ dóé tɩ́náwa rɩ́ áŋwóŋwa má wuu, ká sɩɛ́ pi kuorí hóú Ana Wɩɩsɛ nɛ́sɛ mɛ́.
46015025	Ʋ mɔhɔ̃́ rɩ́ Kirisi dí kuorí a kaá ja tɛ́ŋ ná mɛ́, Wɩɩsɛ há sɩ́ kɛ́sʋ́ dɩŋdɔma wuu hóú nɛ́sɛ mɛ́.
46015026	Dɩŋdɔŋ ná ʋ háá á rʋ́ʋ́ tɩŋ har zɔkɛ nɛ́ ká sʋʋ.
46015027	Pʋ́ŋsɛ sɛ́ Wɩɩsɛ pí ɓɩɛ wuu hóú nɛ́sɛ mɛ́, ɛ́ ká taŋá rɛ́; amá Wɩɩsɛ ná há pí ɓɩɛ wuu hóú nɛ́sɛ mɛ́, ʋ é to ráŋ.
46015028	Wɩɩsɛ sɩ́ a rɩ́ onni wuu múúríwó tɩɩ pɔ́ʋ́ Bio Kirisi, rɩ́ Bio má baa múúrú tɩɩ pá Ana ná há ɛ́ɛ́ onni wuu múúríwó tɩɩ pɔ́ʋ́, a makɛ rɩ́ Wɩɩsɛ dʋŋɔ nɛ́ dí kuorí ɓóŋ, ɓa wuu nyúú.
46015029	Rɩ sʋsɛ nɛ́ wɩ bɩ́rɛ́ aá isi, beé rí tɛ, nɩɛ náŋa a ɓa káŋwɔ́ aá muŋsi nyii, ɓa nɩsʋsɛ yɩr mɛ́? Bee yɩ́ɛ́lá rɛ́ ɓa ka, aá tʋŋ ɛ́?
46015030	Beé rí sɩɛ́ tɛ, sʋʋ cɩ́ tɩ́krá tɛ́ŋ wuu mí?
46015031	Kál wuu, ŋ mɩŋ sʋʋ dánnʋɔ mɛ́ nɛ́, maábináŋa; ká, ɩ́ lo rɩ́ŋ bʋl pɛ́ɩ́wa, ŋ tɩ́ŋɩ́wa wɩ́ɛ́ aá nyʋ́kɛ á Nyuutɩna Zeezi Kirisi mí.
46015032	Ŋ rɩ́ nɩɛ ɓɩkana lówó, Ɩfɛɛzɛ mɛ́, anɛ kaadíhuorúwa; rʋʋ ɛ́ sɩɛ́ ká rɩŋ lówó aá ja yɩr nɛ́, nɩbííne rɩ́, ʋ nyʋɔrɛ́ mɩŋ nɛɛ́? Rɩ nɩsʋsɛ nɛ́ wɩ bɩ́rɛ́ aá isi, á tʋŋ anɛ ɛ́ nɩɛ náŋa há sʋ́ɔ́lɛ bʋlɛ́: "Á dídí, a nyʋ́nyɔ, bee wɩ́ɛ́ á cíé níí sʋsɛ́."
46015033	Ɩ́ sɩ́ɩ́wa tɩɩ nyɩ́sʋ́, nɩtɩɛnnɛ mɛ́ tɩŋɛ́ nɩ́ɩ́ zɔkɛ nɩtáŋnɛ.
46015034	Ɩ́ ɔsɛ cɩ́ wérí, a báá sɩ́ wɩ́bɔmɔ á, ʋ ɛ́ nɛ́ cɛ́rɛ́. Ɩ́ sɩɛrʋ nɩɛ náŋa wɩ Wɩɩsɛ ɛ̃ má tɩɩ. Ŋ bʋ́l nyɛ rɩ́ŋ hɩ́ɩ̃́sɩ́wa nɛ́.
46015035	Amá nɛrɔ nɔ́ŋɔ sɩ́ bɔsɛ bʋlɛ́: "Sʋsɛ á ɛrɛ́ káá isi? Tɛŋ orí dúó rí, ɓaá a rɩ́wɔ́ kaa isi?"
46015036	Nɩcʋʋlɛ́! Rɩɩ pí oŋbíí du, rʋʋ wɩ sʋ́wɛ́, ʋʋ́ nyʋ́ rɛ́?
46015037	Omo ná ɩ háá dué, nyɩ́la rá ɩ dúdu, ɩɩ́ du bíí ní; rɩ lɛɛmɩ́ nɛ́, ʋ há ká oŋduo ná wuu.
46015038	Ká Wɩɩsɛ a ʋ nyʋ́, anɛ ɛ́ ʋ há có. Ʋ ɔ́ɔ́ óŋ wuu kánʋ́ nɩɩsɔ dúníé mí.
46015039	Tɛŋnamɩŋsa má wuu to balá. Nɩbííne namɩɛ kɔ́ʋ́ dʋŋɔ, pʋsɛ namɩɛ ɔ́ʋ́ dʋŋɔ, diíwiisi namɩɛ ɔ́ʋ́ dʋŋɔ, náŋwʋlɛ́ má namɩɛ ɔ́ʋ́ dʋŋɔ.
46015040	Bána nyúú onni nɩɩsɔ kɔ́wɔ́ dʋŋɔ, tíé nyúú onni nɩɩsɔ má ɔ́wɔ́ dʋŋɔ; nyúú rí onni tʋlɛ́ rɩ́ tíé nyúú onni tʋlɛ́ to balá.
46015041	Wɩpomí tʋlɛ́ kɔ́ʋ́ dʋŋɔ, cana tʋlɛ́ ɔ́ʋ́ dʋŋɔ, caŋwʋllɛ má tʋlɛ́ ɔ́wɔ́ dʋŋɔ; caŋwʋllɛ má náŋa tʋlɛ́ baa kɩ́llɛ náŋa.
46015042	Ʋ sɩɛ́ ká ɛ́ nɛ́ sʋsɛ bɩr"isé mí. Tɛŋ ná ɓa há píé hu é ká oŋsʋɔrɩ́ rɛ́; amá tɛŋ ná há bɩ́rɛ́ aá lɛ sʋʋ mɛ́ é waá sʋɔrɛ.
46015043	Rʋʋ lɔ́rɔ́ má rɩ́wɔ́ pii hu, ʋʋ́ bɩrlɛ rɩ́ wér ní; rʋʋ ká pʋɔlá má rɩ́wɔ́ pii hu, ʋʋ́ bɩrlɛ rɩ́ dóé ní.
46015044	Tíé nyúú tɛŋ nɛ́ ɓaá píí hu, ká ʋʋ́ bɩrlɛ, rʋʋ ká tɛŋ ná Wɩɩsɛ Sabɩɩna há pɔ́ʋ́ nɛ́. Rɩ tíé nyúú tɛŋ nɛ́ mɩnɛ́, Wɩɩsɛ Sabɩɩna tɛŋpáálɛ má mɩ́nɔ́ rɛ́.
46015045	Ɛ́ nɛ́ Wɩɩsɛ Kɛnɔ sɩɛrʋ ɓa pʋ́ŋsɛ bʋlɛ́: "Dʋ́ŋdʋ́ʋ̃́ báálɔ, Adaŋ bɩ́rmɛ́ oŋhiẽsí." Hatɩ́ŋnɛ́ Adaŋ é ká Sabɩɩna ná há kéŋ hiẽsó aá pá nɩɛ nɛ́.
46015046	Wɩɩsɛ Sabɩɩna tɛŋ páálɛ ná ra wɩ sɩ́ɛ́ lɛ́ɛ́, tíé nyúú tɛŋ nɛ́ lá sɩ́ɛ́, bána rɩ́ tɛŋ tʋkɛ.
46015047	Dʋ́ŋdʋ́ʋ̃́ báálɔ lɛ́ tíé kuŋkulo ní, a a tíé óŋ; bʋllɛ mɛ́ báálɔ é lɛ́ bána rɩ́ nɛ́.
46015048	Tíé nyúú nɛrɔ há nɩhɩ̃́ ɛ́, tíé nyúú nɩɛ wuu nɩhɩ̃́ ɛ́ nɛ́; bána rɩ́ nɛrɔ má há nɩhɩ̃́ ɛ́, bána rɩ́ nɩɛ má nɩhɩ̃́ ɛ́ nɛ́.
46015049	Ɛ́ ná á rɩ́ tíé kuŋkulo báálɔ há nɩhɩ̃́ náŋá, á rɩ́ bána rɩ́ báálɔ máá kóó nɛ náŋá ɛ́ nɛ́.
46015050	Maábináŋa, ʋ ná ŋ háá já rɩ́ŋ bʋl nɛ́ ká: Namɩɛ rɩ́ cɛ́l nɩbííno wɩ Wɩɩsɛ kuótɔ́ɔ́ wuó tɩ́llɛ, ká omo ná há wuolé sʋwɛ aá sʋɔrɛ, má wɩ omo ná há waá sʋwɛ wuó tɩ́llɛ.
46015051	Ɩ́ ná wɩ́féŋsí né ŋ háá á rɩ́ŋ bʋl pɛ́ɩ́wa: Á wuu waá sʋsɛ, amá naasɩ́ balá, sɩ́ɩ́ kɩ́ŋsɛ balá mɛ́, hatɩ́ŋnɩ́nyɩ́la mui mí, Wɩɩsɛ sɩ́ bɩ́rsɩ́rá. Nyɩ́la sɩ́ mu, rɩ́ sʋsɛ isi lɛ arɩ́ tɛŋ ná báá há waá sʋwɛ, ká rɩ́ Wɩɩsɛ káŋrá má bɩ́rsɛ.
46015053	Wɩɩsɛ sɩ́ bɩ́rsɛ tɛŋ sʋɔrɩ́, rʋ́ʋ́ báá sɩ́ sʋ́ɔ́rʋ́, a bɩ́rsɛ tɛŋ sʋwɩ́, rʋ́ʋ́ báá sɩ́ sʋ́wʋ́.
46015054	Rɩ tɛŋ sʋɔrɩ́ né ní, rɩ́ Wɩɩsɛ kaa bɩ́rmʋ́ ná há waá sʋɔrɛ, rɩ tɛŋ sʋwɩ́ né ní, rɩ́ Wɩɩsɛ kaa bɩ́rmʋ́ ná há waá sʋwɛ, ɛ́ mɛ́ nɛ́, rɩ́ wɩ́ɩ́ ná há pʋ́ŋsɛ Wɩɩsɛ Kɛnɔ sɩɛrʋ nʋɔ sú. Ɓa pʋ́ŋsɔ́ bʋlɛ́: "Dóé dí sʋʋ."
46015055	"Sʋʋ, ɩ ballɩ́ ná mɩŋ nɛɛ́? Sʋʋ, ŋ́ néí yooló hɛŋ ná?"
46015056	Sʋʋ yooló hɛŋ nɛ́ ká wɩ́bɔmɔ. Wɩ́bɔmɔ má dóé sɩɛ́ lɛ́ Wɩɩsɛ kíŋse ná nɛ́.
46015057	Á bɩ Wɩɩsɛ mɛ́, ʋ nɛ́ tɩ́ŋrá Nyuutɩna Zeezi Kirisi mí, a a, á wólli dóé aá dí.
46015058	Ɛ́ wɩ́ɛ́, ŋ maábináŋa, ŋ nɩcólle tɩɩ, ɩ́ ka wérí, a sɩ́ yʋ́ɔ́rʋ́. Ɩ́ tʋŋ Nyuutɩna tʋtʋmɛ́ arɩ́ kajáŋa, tɛ́ŋ wuu mí. Ɩ́ zɩŋ rɩ́ tʋtʋmɩ́ ná wuu ɩ́ há tʋ́mɛ́ Nyuutɩna yɩr mɛ́, ʋ wɩ yɔ́ɔ́ tá.
46016001	Óŋ ná ɩ́ háá á rɩ́ɩ́wa kɩɛsɛ, rɩ́wɔ́ pii mʋ́ sáŋ wɩcʋɔla púl nɩɛ ná há mɩŋ Zerizalɛmɛ mɛ́, ɩ́ má a, anɛ ŋ há cáánɛ wɩcʋɔla púlli nɩɛ ná há mɩŋ Galasi mí, ɓa tʋŋ ɛ́.
46016002	Jɩmáásɛ kal wuu, nɛ́ŋ wuú lɩ́sʋ́ há ná meéwí ná sɩɛrʋ, ɛ́ ʋ há wuolé, a bil, a makɛ rɩŋ kúó, rɩ́wɔ́ báá sɩ́ kéní kɩ́kɩɛsɛ meéwíé.
46016003	Rɩŋ nɛ́ kúé, ŋ sɩ́ pʋ́ŋsɛ kɛnnɛ a súúríwa kɩɛsɔ́ ná mɛ́, a pii pá nɩɛ ná ɩ́ tɩɩ há sɩ́ lɩ́sɛ, rɩ́wɔ́ kaa mʋ́ pá Zerizalɛmɛ nɩɛ.
46016004	Rʋʋ hé rɩ́ŋ tɩɩ mʋ́, ŋ rɩ́wɔ́ wuu sɩ́ mʋ́.
46016005	Rɩŋ nɛ́ zʋ́ Masɩdʋanɛ lɛ, ŋ sɩ́ kóíwa rɩ́, ŋŋ́ já rɩ́ŋ tɩŋ Masɩdʋanɛ nɛ́.
46016006	Ŋ sɩ́ ko kéníwa dɩhɩ̃́ mʋɔ́, rɩ́ waarʋ daarɛ, ká rɩ́ɩ́wa pɛ́ŋ mɛ́, rɩ́ŋ daarɛ mʋ́ŋ háá mʋ́ ráŋ ná.
46016007	Mʋ́l néé mí, ŋ waá ja rɩ́ŋ ko néíwa, ká pɛ́rmɛ daarɛ. Ŋ sɩ́ kéníwa rɩ́ a dáánɛ mʋɔ́, rɩ Wɩɩsɛ nɛ́ sáŋɛ́.
46016008	Ŋ taŋa sɩ́ ké Ɩfɛɛzɛ mɛ́, rɩ́ Paŋtɩkɔtɛ peri;
46016009	Wɩɩsɛ wúri ŋmɛ́nɔ́ rɛ́ páŋ, ŋmɛ́ŋjɛ́lɛ́, rɩ́ŋ tʋŋ tʋtʋmɩ́, ká dɩŋdɔma a ɓɩkáná.
46016010	Rɩ Timote kóíwa rɩ́, ɩ́ kánʋ́ wérí, a sɩ́ ló rʋ́ʋ́ fá wɩ́ɩ́ wuu; ʋʋ́ tʋŋ Nyuutɩna tʋtʋmɛ́, anɛ ŋ háá tʋŋ ɛ́ nɛ́.
46016011	Nɛ́ŋ wuu sʋ́ʋ́ gúónú. Ɩ́ pɔ́ʋ́ mɛ́, rʋ́ʋ́ va rɩ́ tɛŋfɩ́ɛ́l a ko péríŋ. Ŋ rɩ́rá maábináŋá dɛ́llʋ́ nɛ́.
46016012	Ŋ cáánɩ́rá maábinɔ́ŋɔ Apolosi, rʋ́ʋ́ tɩ́ŋrá maábináŋa mɛ́ a kóíwa rɩ́. Amá ɛ́ tóú cólle sɩɛrʋ mʋ́l néé mí; rʋʋ kúó ná ŋmɛ́nɔ, ʋ sɩ́ ko.
46016013	Ɩ́ pɔ́ wérí, a ka yardá wérí, ɩ́ tʋŋ ballɩ́ a lo rɩ́ɩ́wa naasɛ dúóri.
46016014	Ɩ́ ɛ́ɩ́wa wɩ́ɛ́ wuu arɩ́ cólle.
46016015	Ɩ́ lo rɩ́ŋ baa sʋ́lɩ́wa wɩ́ɩ́ nɔ́ŋ má, maábináŋa. Ɩ́ ɩ́ɔ̃́ rɩ́ Sitefana rɩ́rʋ́ jaa nɩɛ nɛ́ lá sɩ́ɛ́ la Zeezi wɩ́ɛ́ dí Akayi mí. Ɓa kéŋ Wɩɩsɛ nɩɛ wérí, a tʋŋ aá pɔ́wɔ́ rɩ́wɔ́ sɩɛrʋ wuu.
46016016	Nyɛ nɩɛ duo mí, ɩ́ múúríwa tɩɩ pɔ́wɔ́, ɓa rɩ́ nɩɛ ná wuu háá tʋŋ tʋtʋmɩ́ balá.
46016017	Ŋ sɩɛrʋ tɔ́rɔ́ wérí, Sitefana rɩ́ Fɔrtɩnatɩɩsɛ arɩ́ Akayikisi, há kúé náŋ wɩ́ɛ́; ɩ́ há to rɛɛ́ rɩ́ɩ́wa sáŋɩ́ŋ mɛ́, ɓa lɛ́ɩ́wa nyúú mí a sáŋɩ́ŋ mɛ́ wérí.
46016018	Ɓa dúóríŋ naasɛ, ŋ baŋcɩla pɩ́ dɩbalá, anɛ ɓa há ɛ́ɛ́ ɩ́ má baŋcɩllɛ pɩ́ dɩbalá ɛ́. Ɩ́ zízíl nyɛ báála duo.
46016019	Azi tíé wɩcʋɔla púlli nɩɛ́ bɔ́llɩ́wa; Akila rɩ́ Pirisiili, rɩ́ wɩcʋɔla púl nɩɛ ná háá céŋ náŋá ɓa jaa mɛ́, ɓa wuú bɔ́llɩ́wa wérí, Nyuutɩna yɩr mɛ́.
46016020	Ɩ́ maábináŋa ná wuu há mɩŋ rɛɛ́, ɓaá bɔ́llɩ́wa. Ɩ́ bɔ́llɛ náŋá wérí, a tɩŋ náŋá baŋa vɔsɛ́ mɛ́.
46016021	Ŋ é Pool tɩɩ nɛ́sɛ pʋ́ŋsɛ nɛ́ nyɛ: Ŋŋ́ bɔ́llɩ́wa.
46016022	Rɩ nɛ́ŋ wɩ Nyuutɩna Zeezi có, rɩ́ Wɩɩsɛ zɔkɛ tɩ́na! |iMaranata!|d Ʋ mʋ́l nɛ́ ká: Á Nyuutɩna, ko!
46016023	Rɩ́ Nyuutɩna Zeezi hé bárka pɛ́ɩ́wa!
46016024	Zeezi Kirisi yɩr mɛ́, ŋ cóíwa wuu ní.
47001001	Ŋ Pool há ká Zeezi Kirisi nɩtʋmɩ́ Wɩɩsɛ cólle mí, ŋ rɩ́rá maábinɔ́ŋɔ Timote ní pʋ́ŋsɛ kɛnɔ né, a pá wɩcʋɔla púl nɩɛ ná há mɩŋ Kɔrɛŋtɛ mɛ́, ɓa rɩ́ Wɩɩsɛ nɩɛ ná wuu há mɩŋ Akayi tíé wuu mí.
47001002	Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
47001003	Á bɩ́rá Nyuutɩna Zeezi Kirisi Ana Wɩɩsɛ mɛ́. Ʋ ká Ana ná sɩɛrʋ há wéró, a a Wɩɩsɛ ná há ɛ̃ nɩɛ naasɛ dúóre, wɩ́ɩ́ wuu mí.
47001004	Á wɩɩla wuu sɩɛrʋ, ʋ nɩ́ɩ́ dúórírá naasɛ, a makɛ ráá má wólli nɩɛ ná háá ná wɩɩla duó wuu, naasɛ dúóri, arɩ́ nadúóriwɩ́ɛ́ ná ʋ há píé dúórírá naasɛ.
47001005	Á há ná wɩɩla kɩ́ŋkáŋ aá mɔ ɛ́, Kirisi wɩ́ɛ́, ʋ má dúórírá naasɛ aá mɔ ɛ́ nɛ́.
47001006	Raá nɩ́ɩ́ ná wɩɩla, ɩ́ naasɛ dúóre rɩ́rɩ́wa laatɛ́ wɩ́ɛ́ nɛ́. Rɩ Wɩɩsɛ nɛ́ dúórírá naasɛ, ráá má wóllíwa naasɛ dúóri wɩ́ɛ́ nɛ́; a makɛ rɩ́ɩ́wa ka nyamma, a saŋ wɩɩlawa ná tɩɩ tɩɩ, á háá néé.
47001007	Á kéŋ yɩɛla wérí ɩ́ wɩ́ɛ́. Á ɩ́ɔ̃́ zɩŋ rɩ́ wɩɩlawa ná á háá néé ní, ɩ́ má nɩ́ná; ɛ́ wɩ́ɛ́, ɛ́ há dúórírá naasɛ, ɛ́ nɛ́ sɩ́ dúóríwa má naasɛ.
47001008	Maábináŋa, á sɩɛ́ já rɩ́ɩ́wa zɩŋ ráá ná wɩɩla wérí, Azi dɩtɩ́llɛ. Ɛ́ wɩɩla fa dúkrá nɛ́sɛ, á wɩ bɩ́ɩ́nɛ́ raá sɩ́ wa má tɩɩ.
47001009	Á fa nóó rɩ ɓa ɓʋ́rá tenni. Ɛ́ ɔ́ɔ́ á wɩ́rá tɩɩ dóé mí yéllé, ká pírá tɩɩ yelli Wɩɩsɛ ná háá ílli sʋsɛ mɛ́ nɛ́.
47001010	Wɩɩsɛ nɛ́ sɩɛ́ lárá tá. Ʋ nɛ́ sɩɛ́ báá ha sɩ́ lárá tá, ɛ́ sʋʋ duo nɛ́sɛ mɛ́. Á kéŋ ɛ́ yɩɛla rʋʋ ha sɩ́ lárá tá.
47001011	Ɩ́ má pɛ́rá mɛ́, a sʋl Wɩɩsɛ párá. Wɩɩsɛ sɩ́ saŋ nɩkana wɩsʋlɔ́, ká dí zilé párá, a makɛ rɩ́ nɩkana bárkʋ́ á wɩ́ɛ́.
47001012	Wɩ́ɩ́ ná há tɛ á nyʋ́nyʋ́kɛ, á sabɩɩna dí ɛ́ wɩ́ɩ́ dáŋsɩ́ɛ́; ʋ nɛ́ ká: Á kéŋrá tɩɩ wérí dúníé mí, a wɩ busunnu ɓákɛ́, Wɩɩsɛ sɩ́ɛ́ mɛ́. Ɩ́ rɩ́ nɛ́ sɩɛ́ á ɔsɛ káŋrá tɩɩ wérí wuu. Ʋ ɛ́ lɛ́ Wɩɩsɛ zilé ná há pɛ́rá mɛ́ nɛ́, ʋ wɩ nɩbííne zɩmɛ́ lɩ́ɛ́.
47001013	Á kɛnnɛ ná á há pʋ́ŋsɛ́ pɛ́ɩ́wa, á wɩ wɩ́ɩ́ nɔ́ŋ wɩ́ɛ́ bʋ́lɛ́ ráŋ. Ɩ́ há kármɩ́wɔ́ ná, a nɩ́wɔ́ mʋ́ʋ́la, ɓa nɛ́ á pʋ́ŋsɛ. Wɩ́ɩ́ né má sɩɛ́, ŋ kéŋ yɩɛla rɩɩ́wa sɩ́ nʋ́ʋ́ mʋ́l peri.
47001014	Mʋ́l néé mí, ɩ́ nʋ́ʋ́ mʋ́l kɩɛsʋ́ rɛ́. Ʋ nɛ́ ká: Nyuutɩna Zeezi kal koolí, ɩ́ sɩ́ nyʋ́nyʋ́kɛ, á wɩ́ɛ́; ká ráá má nyʋ́nyʋ́kɛ, ɩ́ wɩ́ɛ́.
47001015	Ɛ́ wɩ́ɩ́ yardá nɛ́ fa ŋ ka, a faá ja rɩ́ŋ la sɩ́ɛ́ kóíwa rɩ́, rɩ́ɩ́wa ná wér bʋllɛ.
47001016	Ŋ faá já rɩ́ŋ ko tɩ́ŋɩ́wa dɩhɩ̃́ nɛ́ a daarɛ mʋ́ Masɩdʋanɛ. Ká rɩŋ bɩ́rɔ́ lɛ Masɩdʋanɛ aá ko, rɩ́ŋ baa tɩ́ŋɩ́wa dɩhɩ̃́, rɩ́ɩ́wa ja mʋɔ́ sáŋɩ́ŋ mɛ́, rɩ́ŋ daarɛ peri Ziide.
47001017	Ŋ sɩɛ́ fa há sɩ́ŋ já rɩ́ŋ kóíwa dɩhɩ̃́ ɛ́, ŋ wɩ bɩ́ɩ́nɛ́ nɛ́ ká bʋl ɛ́? Ŋ sɩɛ́ háá ko bʋlɩ́ŋ já rɩ́ŋ a wɩ́ɩ́ é, ɩ́ bɩ́ɩ́nɔ́ rɩ nɩbinní ní ŋ tʋ́tʋŋ, anɛ nɩɛ wuu, a bʋlɛ́ "óó" ká baa bʋlɛ́ "aɩ́" má, mʋ́l ná tɩɩ tɩɩ mɛ́?
47001018	Ɩ́ ɩ́ɔ̃́ rɩ́ Wɩɩsɛ ká taŋá, ʋ wʋ́ʋ́ nʋɔ hár bɩrɛ, ɩ́ sɩɛ́ zɩŋ rɩ́ wɩ́ɛ́ ná á há bʋ́lɛ́ pɛ́ɩ́wa to "óó" rɩ́ "aɩ́" nɛ́ hé náŋá mɛ́.
47001019	Wɩɩsɛ Bio Zeezi Kirisi ná wɩ́ɛ́, ŋ rɩ́ Sila rɩ́ Timote há bʋ́lɛ́ pɛ́ɩ́wa, ʋ to "óó" rɩ́ "aɩ́". Amá "óó" dʋŋɔ nɛ́ mɩ́nʋ́ mɛ́.
47001020	Wɩɩsɛ há tá nʋɔ rʋ́ʋ́ a wɩ́ɛ́ ná wuu párá, ɓa "óó" ní mɩŋ Zeezi Kirisi mí. Á háá bɩ Wɩɩsɛ mɛ́ ko tenni ká bʋlɛ́ "Amɩɩ" ná má, Zeezi Kirisi mí ní á tɩŋ aá bʋl ɛ́, rɩ́ Wɩɩsɛ yɩr la píŋ.
47001021	Wɩɩsɛ tɩɩ nɛ́ sɩɛ́ ɛ́ɛ́, á rɩ́rɩ́wa wuu ka dóé, hiẽsó ná Kirisi há píé párá sɩɛrʋ. Ʋ nɛ́ lɩ́sɩ́rá, a cáksɩ́rá rɩ́ nɩɛ náŋá mɛ́,
47001022	a púú tɩ́llɛ malla hérá mɛ́. Ʋ púú Sabɩɩna hérá sɩɛrʋ, ráá zɩŋ rʋ́ʋ́ sɩ́ párá oŋkana má.
47001023	Wɩɩsɛ káŋ dáŋsɩ́ɛ́. Rɩŋ nyɛ́ nyɩɛrʋ, ʋ́ʋ́ láŋ mɩɩsɛ. Rɩ́ wɩɩla sɩ́ɩ́wa pérú wɩ́ɛ́ nɛ́ tɛ́, ŋ wɩ bɩ́rɛ́ ko Kɔrɛŋtɛ ɛ́.
47001024	Á waá ja ráá fɩ́kɩ́wa mɛ́, ɩ́ yardá wɩ́"állɛ mɛ́, bee wɩ́ɛ́ ɩ́ yardá bɩ́ɔ́. Amá áá já ráá pɛ́ɩ́wa mɛ́ nɛ́, rɩ́ɩ́wa ná satɔrɔ́.
47002001	Ɛ́ nɛ́ tɛ, ŋ wɩ́ɩ́wa dɩhɩ̃́ kúé, rɩ́ŋ háá a rɩ́ɩ́wa sɩɛrʋ baa zɔkɛ.
47002002	Rɩŋ ɔ́ɔ́ zɔ́kɩ́wa sɩɛrʋ, áŋ rɩ́ sɩɛ́ báá áá tɔ́rɩ́ŋ má sɩɛrʋ? Rɩɩ́wa nɩɛ ná ŋ há ɛ́ɛ́ zɔ́kɩ́wa sɩɛrʋ rá!
47002003	Wɩ́ɩ́ ná há tɛ ŋ pʋ́ŋsɛ nyɛ kɛnɔ pɛ́ɩ́wa, ŋ waá ja rɩ́ŋ kóíwa dɩhɩ̃́, ɩ́ nɩɛ ná há mɔhɛ̃́ rɩ́ɩ́wa a rɩ́ŋ sɩɛrʋ tɔrɛ, rɩ́ɩ́wa nɛ́ a rɩ́ŋ sɩɛrʋ zɔkɛ. Ŋ sɩɛ́ ɩ́ɔ̃́ arɩ́ taŋá, rɩŋ sɩɛrʋ tɔ́rɔ́, ɩ́ má wuu sɩɛnnɛ tɔ́rɔ́ nɛ́.
47002004	Ŋ pʋ́ŋsɩ́wa mɛ́, káŋ tɛŋ wɩ́wáásɛ nɛ́, arɩ́ sazɔkɔ́ rɩ́ sɩ́mɩɩrʋ. Ŋ sɩɛ́ wɩ pʋ́ŋsɛ́ aá ja rɩ́ɩ́wa sɩɛnnɛ zɔkɛ nɛ́, amá rɩ́ɩ́wa ná ɛ́ ná, ŋ há cóíwa nɛ́.
47002005	Rɩ nɛ́ŋ rɩ́ á sazɔ́krɩ́wɩ́ɩ́, ŋ dʋŋɔ sɩɛrʋ ra wɩ zɔ́kɛ́, ɩ́ má náŋa sɩɛnnɛ zɔ́kɔ́ rɛ́. Bʋl daarɛ́ há wɩ weri, rɩ ɛ́ rá, ŋ bʋ́lɩ́wa má wuu sɩɛnnɛ zɔ́kɔ́ rɛ́.
47002006	Ʋ yɛ́rɛ́ nɛ́ ká, ɩ́ sɩɛrʋ nɩkana há ɛ́ɛ́, tɩ́na ná wɩɩla.
47002007	Amá mʋ́l néé mí, ɩ́ hóú suúri, a aa dúórú naasɛ, rʋ́ʋ́ sɩɛrʋ sɩ́ zɔ́kɩ́ daarɛ, rʋ́ʋ́ báá sɩ́ yɩɛla kánʋ́.
47002008	Ŋ sɩɛ́ sʋ́lɩ́wa rɛ́, ɩ́ aa makɛ rɩ́ tɩ́na zɩŋ rɩ́ɩ́wa cóú rí.
47002009	Ŋ kɛnɔ ná pʋ́ŋsɛ mʋ́l nɛ́ ká: Ŋŋ́ já rɩ́ŋ mɩ́lɩ́wa ná, ɩ́ɩ́ tɩ́ŋɩ́ŋ wɩ́máŋsɛ ná wuu rí?
47002010	Rɩɩ́wa hé nɛrɔ wɩ́bɔmɔ suúri, ŋ má hé tɩ́na suúri rí. Ká wɩ́ɩ́ ná suúri ŋ há héé, rɩŋ nɛ́ hé wɩ́ɩ́ suúri é, ɩ́ wɩ́ɛ́ nɛ́ ŋ hé suúri, Kirisi sɩ́ɛ́ mɛ́.
47002011	Ŋ waá ja rɩ́ Sɩtaanɛ wóllírá; á ʋ́ʋ̃́ wɩ́kanɛ́ wuu ní.
47002012	Ŋ há kó Tɩrɔwasɛ rɩ́ŋ bʋl Kirisi Labaarɩwero ná pá nɩɛ, ŋ nóó rɩ Nyuutɩna wúri ŋmɛ́nɔ páŋ, rɩ́ŋ tʋŋ tʋtʋmɩ́ rɛ́ ráŋ.
47002013	Amá ŋ sabɩɩna wɩ dɩbalá pɩ́nɛ́, ŋ há wɩ́ŋ maábinɔ́ŋɔ Tiiti néé. Ɛ́ nɛ́ ŋ cʋɔlɛ Tɩrɔwasɛ nɩɛ, ká col Masɩdʋanɛ.
47002014	Á bɩ Wɩɩsɛ mɛ́, ʋ há tɩ́ŋ Kirisi mí a, á zʋ ballɩ́ nɩɛ sɩɛrʋ, ká tɩ́ŋrá mɛ́ a, Kirisi zɩmɛ́ sɔ́ŋ nɛ tulaalé, a la dɩhɩ̃́ wuu.
47002015	Á ɓɩɛ́na ká tulaalé ná sɔ́ŋ há wéró ní, Kirisi pii pá Wɩɩsɛ. Á kéŋ sɔ́ŋ ɛ́ nɛ́, nɩɛ ná Wɩɩsɛ há lɛ́ɛ́ tá sɩɛrʋ, a ka sɔ́ŋ ɛ́, nɩɛ ná má háá yʋ́ksɛ́ sɩɛrʋ.
47002016	Nɩɛ ná háá yʋ́ksɛ́ rɩ́, ʋ ká sɔ́ŋ ná há sʋ́ɔ́rɛ́ aá ɓʋ́ʋ́sɩ́wɔ́ nɛ́; ká nɩɛ ná Wɩɩsɛ há lɛ́ɛ́ tá é rɩ́, ʋ ká sɔ́ŋ ná háá pɔ́wɔ́ hiẽsó ní. Áŋ rɩ́ sɩɛ́ wo nyɛ wɩ́ɩ́ aá a?
47002017	Á wɩ Wɩɩsɛ wɩ́bʋlɛ ná píé aá va yɛlɩ́, anɛ nɩɛ ɓɩkana háá a ɛ́. Amá Wɩɩsɛ tɩɩ nɛ́ há tʋ́ŋrá, áá bʋl wɩ́táŋsɛ nɛ́, ʋ tɩɩ sɩ́ɛ́ mɛ́, anɛ Kirisi tʋtʋnna.
47003001	Ɛ́ sɩɛ́ ká, áá járá baa mákrá tɩɩ nɛ́? Nɩɛ náŋá ja kɛŋpʋ́ŋsɛ nɛ́, rɩ́wɔ́ kaa ko mákwɔ́ tɩɩ cáánɩ́wa, ɛ́ rá má, rɩ́ɩ́wa nɛ́ pʋ́ŋsɛ kɛnnɛ, a mákwɔ́ cáánɛ. Á máá jɔ́wɔ́ rɛ́?
47003002	Ɩ́ nɛ́ kárá é kɛnnɛ, a pʋ́ŋsɩ́rá sɩɛnnɛ, nɩɛ wuu zɩŋ aá karmɛ.
47003003	Ʋ ká nyaamɩ́, ɩ́ nɛ́ ká kɛnɔ ná Kirisi há pʋ́ŋsɛ́, a tɩ́ŋrá Labaarɩwero bʋlɛ́ mɛ́. Ʋ sɩɛ́ wɩ kɛŋpʋ́ŋsɛ dawie ní kené pʋ́ŋsɛ, ʋ kéŋ Wɩɩsɛ ná há wómmó Sabɩɩna nɛ́ pʋ́ŋsɛ. Ʋ sɩɛ́ báá wɩ pʋ́ŋsɛ́ tá dɔ́wɩ́pɛ́rsɛ daha nɛ́, amá ʋ pʋ́ŋsɔ́ hé nɩbííne sɩɛnnɛ nɛ́.
47003004	Á wɩ bʋ́lɛ́ káá fá, á tɩ́ŋ Kirisi mí, a ka Wɩɩsɛ yardá.
47003005	Á sɩɛ́ wɩ wo ráá bʋlɛ́ ráá tɩɩ dóé mí ní, á wólli nyɛ wɩ́ɩ́ a a. Amá á wólle wuu lɛ́ Wɩɩsɛ nɛ́.
47003006	Wɩɩsɛ nɛ́ párá wólle, á bɩrmɛ nʋtʋŋfɛlɔ tʋtʋnna. Ɛ́ nʋtʋmɛ to Wɩɩsɛ kíŋse óŋ, ʋ kɔ́ʋ́ Sabɩɩna óŋ rí. Kíŋse ná éé ɓʋ́ nɛ́, ká Sabɩɩna wɩ́ɛ́ pɩ́pá hiẽsó.
47003007	Ɓa fa pʋ́ŋsɛ kíŋse ná háá ɓʋ́ɛ́, a hé dɔ́wɩ́pɛ́rsɛ daha nɛ́, ká Wɩɩsɛ píŋ ha nyɩɩsɛ ɛ́ tɛ́ŋ mɛ́. Moyizi há lá ɛ́ kíŋse aá ko, ʋ sɩ́ɛ́ wuu dé tʋ́tʋl nɛ́ pólpól, aá cuoli Ɩzɩrayɛl nɩɛ sɩ́ɛ́, ɓa wʋ́ʋ́ wuó bel má tɩɩ; ká ʋ sɩ́ɛ́ cuolé ná to wɩ́dáánɛ́.
47003008	Wɩɩsɛ píŋ cuolé ná há kíl Sabɩɩna, nɛ́ sɩɛ́ kɩ́ɛ́ wuu.
47003009	Rɩ omo ná há pí zɔ́krɛ aá pá nɩɛ píŋ ní mɔhɩ̃́ nyɛ, omo ná há ɛ́ɛ́ nɩbííne a tékétéké Wɩɩsɛ sɩ́ɛ́ mɛ́, píŋ ní kɩ́ɛ́.
47003010	Ɛ́ wɩ́ɛ́, dʋ́ŋdʋ́ʋ̃́ píŋ ná tʋlɛ́ dé to óŋ wuu, píŋ ɓɩzeno ná há kúé lɔ́ʋ́ mɛ́, ʋ tʋlɛ́ laka.
47003011	Rɩ omo ná há waá dáánɛ nɛ́ fa kéŋ píŋ, omo ná háá dáánɛ́, a waá daarɛ nɛ́ kéŋ píŋ wuu.
47003012	Á há kéŋ ɛ́ wɩ́ɩ́ yɩɛla nɛ́ tɛ, á wɩ wɩ́ɩ́ fá.
47003013	Á wɩ Moyizi nɩhɛ̃́. Ʋ fa pí pɛ́nɛ nɛ́ tɔ́ʋ́ sɩ́ɛ́ mɛ́, rɩ́ píŋdaarɩ́ ná tʋlɛ́ sɩ́ nyɩ́ɩ́sʋ́, rɩ́ Ɩzɩrayɛl nɩɛ nóú tokó.
47003014	Amá Ɩzɩrayɛl nɩɛ ná sɩɛrʋ ɓáŋɔ́. Arɩ́ zaa wuu, rɩ ɓa nɩ́ɩ́ karmɛ Wɩɩsɛ Kɛŋbɩnɛ sɩɛrʋ, óŋ rɩ́ɩ́ tɔ́wɔ́ sɩ́ɛ́ mɛ́, anɛ ɛ́ pɛ́nɛ. Nɛrɔ ná há lá Kirisi dí dʋŋɔ nɛ́, ɛ́ pɛ́nɛ wʋ́ʋ́ sɩ́ɛ́ mɛ́ tɔ́ɛ́.
47003015	Zaa má ha, rɩ Ɩzɩrayɛl nɩɛ nɩ́ɩ́ karmɛ Wɩɩsɛ kíŋse kɛnnɛ ná Moyizi há pʋ́ŋsɛ́, ʋʋ́ nɛ óŋ rí tɔ́wɔ́ wɩ́zɩmɛ mɛ́, anɛ pɛ́nɛ.
47003016	Ká rɩ ɓa kúó la Nyuutɩna wɩ́ɛ́ dí, Wɩɩsɛ ka ɛ́ pɛ́nɛ dórwó mí.
47003017	Nyuutɩna nɛ́ ká Wɩɩsɛ Sabɩɩna ná. Ká Wɩɩsɛ Sabɩɩna há mɩŋ ráŋ ná, ráŋ nɛ́ nɩɛ tɩ́llɩ́wɔ́ tɩɩ.
47003018	Pɛ́nɛ wɩ́rá oro wuu sɩ́ɛ́ mɛ́ tɔ́ɛ́, ká Nyuutɩna píŋ ná tʋ́tʋ́lrá mɛ́, anɛ nyiiló háá cuolé. Ɛ́ nɛ́ Nyuutɩna Sabɩɩna ná bɩ́rsɩ́rá, á má nɛ Nyuutɩna tɩɩ, á ka píŋ ná há ɔ́sɛ́ aá súúri wuu.
47004001	Wɩɩsɛ sawér mí ní, ʋ pí tʋtʋmɩ́ né hérá nɛ́sɛ mɛ́. Ɛ́ nɛ́ tɛ, á naasɛ waá yʋɔrɛ.
47004002	Hɩɩ̃sɛ wɩ́ɛ́ ná ɓa há lʋ́ɔ́rɛ́ aá a, á vɛ́wɔ́. Á wɩ nɩɛ́ gɩrmɛ, á wɩ Wɩɩsɛ wɩ́bʋlɛ ná kené aá bɩ́rsɛ. Amá á cáásɔ́ bʋl wɩ́ɛ́ arɩ́ taŋá Wɩɩsɛ sɩ́ɛ́ mɛ́, nɩɛ wuu zɩŋ ɛ́ mɛ́.
47004003	Rɩ Labaarɩwero ná á háá bʋlɛ́, rʋʋ nɛ́ ha ká wɩ́féŋsí má, ʋ ká wɩ́féŋsí, nɩɛ ná há ká nɩyʋ́ksɛ́,
47004004	a wɩ Wɩɩsɛ lɛ́ɛ́ dí rɩ́ nɛ́. Dúníé né kuóro tɔ́wɔ́ sɩ́ɛ́ mɛ́, rɩ́wɔ́ sɩ́ Kirisi Labaarɩwero ná píŋ tʋlɛ́ ná; Kirisi ná há ká Wɩɩsɛ cuunó.
47004005	Á tɩɩ wɩ́ɛ́ rá á pii aá kármɩ́wa, Zeezi Kirisi há ká Nyuutɩna wɩ́ɛ́ nɛ́, á pi aá kármɩ́wa. Zeezi wɩ́ɛ́ nɛ́, á sɩ́rá kɛ́ɩ́wa tʋtʋ́nná.
47004006	Wɩɩsɛ ná há sɛ́: "Rɩ́ pʋmmɔ tʋl bíno sɩɛrʋ." Ʋ nɛ́ ɛ́ɛ́, ʋ pʋmmɔ tʋ́lrá má sɩɛnnɛ. Ɛ́ pʋmmɔ nɛ́ ɛ́ɛ́, á nóú píŋ ná háá tʋlɛ́, Kirisi sɩ́ɛ́ mɛ́.
47004007	Á nɩhɩ̃́ cʋ́ʋ́ viini ní, ká Wɩɩsɛ púú oŋwero kɩ́ŋkáŋ hérá sɩɛnnɛ. Ʋ á ɛ́, rɩ́ nɩɛ zɩŋ rɩ́ dóé ná wuu lʋ́ʋ́ Wɩɩsɛ nɛ́, ʋ wɩ́rá lɩ́ɛ́.
47004008	Nɩɛ ɔ́ɔ́ á ná wɩɩla duo wuu ní, ká á há cɩ́ tɩkɛ. Wɩ́ɛ́ nɩ́rá wérí, amá á naasɛ wɩ yʋ́ɔ́rɛ́.
47004009	Ɓa wálmɩ́rá wérí, amá Wɩɩsɛ wɩ́rá vɛ́ɛ́ tá. Ɓaá ko pírá yo tíé, amá ɓa wɩ́rá ɓʋ́ʋ́sɛ́.
47004010	Zeezi sʋʋ ná wɩɩla nɛ́, á má pii cɩ́ɩ́nɩ́rá tɩɩ kal wuu, a makɛ rɩ́ nɩɛ tɩ́ŋrá mɛ́, a zɩŋ rɩ́ Zeezi wómmó.
47004011	Á dúníé mí mɩnɛ́ wuu mí, ɓa tɩ́ŋ Zeezi wɩ́ɛ́ aá járá mɩɩsɛ lɩ́sɛ kál wuu ní. Ɓa sɩɛ́ sɩ́ ná Zeezi hiẽsó ná, á tɛnnɛ nyáŋ há sɩ́ sʋsɛ mɛ́.
47004012	Ɛ́ wɩ́ɛ́, sʋʋ nɛ́ mɩ́ŋrá mɛ́, ká hiẽsó ní mɩ́nɩ́wa é mí.
47004013	Wɩɩsɛ Kɛnɔ sɩɛrʋ, ɓa pʋ́ŋsɔ́ bʋlɛ́: "Ŋ lá Wɩɩsɛ wɩ́ɛ́ dí, ɛ́ nɛ́ ŋ bʋ́lwɔ́ aá pá nɩɛ." Ɛ́ yardá tɩɩ nɛ́ mɩ́ŋrá mɛ́, á má la Wɩɩsɛ wɩ́ɛ́ dí, a bʋl aá pá nɩɛ.
47004014	Á ɩ́ɔ̃́ zɩŋ rɩ́ Wɩɩsɛ nɛ́ ílli Nyuutɩna Zeezi sʋʋ mɛ́. Ʋ sɩ́ a ráá má tɩŋ Zeezi mí isi, káá a, ráá rɩ́rɩ́wa wuu ko lɩɩ cɩ́nʋ́ sɩ́ɛ́.
47004015	Ɩ́ wɩ́ɛ́ nɛ́, wɩ́ɛ́ nyáŋ wuu a; a makɛ rɩ́ Wɩɩsɛ zilé peri nɩɛ ɓɩkana. Ɛ́ nɛ́ rɩ́ nɩɛ yʋkɛ, a bárkɛ Wɩɩsɛ, káá píŋsú.
47004016	Ɛ́ nɛ́ tɛ, á naasɛ wɩ yʋ́ɔ́rɛ́. Raá tɛŋ né níí pʋɔlɛ́ má, á sabɩɩna dóé é ɔ́sɔ́ aá súúri rí, kál wuu.
47004017	Á zaa wɩɩla né é dɔ́lɔ́, a baa a oŋdaarɩ́ má; amá á háá kóó mʋ́ Wɩɩsɛ sɩ́ɛ́, rʋ́ʋ́ pi píŋ ná párá, ʋ kɛ wɩɩla né kɩ́ŋkáŋ. Ká ɛ́ píŋ to oŋdaarɩ́ má.
47004018	Ɛ́ nɛ́ tɛ, á wɩ́rá sɩ́ɛ́ píé cɔ́ sɩ́ɩ́ oŋnáálɛ mɛ́, á pírá sɩ́ɛ́ cɔ́ onni ná sɩ́ɩ́ há waá ná mɛ́ nɛ́. Sɩ́ɩ́ oŋnáálɛ éé dáárʋ́ rɛ́, amá sɩ́ɩ́ há wʋ́ɔ́ ná ná é, ɓa waá dáárɩ́ ná.
47005001	Á tɛŋ né ká lɔ́k rɛ́, á mɩ́nʋ́ sɩɛrʋ tíé nyúú rɛɛ́. Rʋʋ nɛ́ kúé rʋʋ kúsó má, á ɩ́ɔ̃́ rɩ́ Wɩɩsɛ sɔ́ jaa ná há waá yɛ́rkɩ́ ná, a bílrá mɛ́, bána nyúú. Nɩbííne ra wɩ ɛ́ jaa sɔ́ɛ́.
47005002	Ká mʋ́l néé mí, áá híĩ́ní rí, a cólli raá mʋ́ɔ́ zʋ́rá bána nyúú jɩfɛlɔ.
47005003	Wɩɩsɛ háá kóó pi ɛ́ jɩfɛlɔ rɩ́ɩ́ súrá, anɛ gɛrɔ, a báá wɩ tɛŋɓɩllɩ́ ka.
47005004	Á ha há mɩ́ŋrá lɔkɔ nyáŋ sɩɛrʋ tíé nyúú rɛɛ́, áá híĩ́nú, anɛ cɩkzime á há cɩ́ɩ́nɛ́ nɛ́. Á sɩɛ́ wɩ sɩ́ Wɩɩsɛ káŋrá foki ká tárá tɛŋ né má, amá á có rʋʋ pí tɛŋfɛlɔ ná há waá sʋwɛ nɛ́ súrá, a makɛ rɩ́ tɛŋ ná há waá sʋwɛ, rʋ́ʋ́ la ɓɩsʋwɩ́ ná nyúú mí.
47005005	Ɛ́ bɩ́rsɛ duo mí sɩɛ́, Wɩɩsɛ tɩɩ nɛ́ bɩ́rmɩ́rá hé ɛ́ mɛ́. Ʋ púú Sabɩɩna párá, ráá zɩŋ rʋ́ʋ́ sɩ́ párá oŋkana má.
47005006	Ɛ́ wɩ́ɛ́, á naasɛ dé dúdúóri ní kál wuu. Á ha há mɩŋ tɛŋ né é sɩɛrʋ, á ɩ́ɔ̃́ ráá rɩ́ Nyuutɩna dɩhɩ̃́ bóló náŋá mɛ́.
47005007	Á kéŋ yardá nɛ́ aá tʋŋ, sɩ́ɩ́ nóó rá.
47005008	Á naasɛ ɓɩɛ́na dúóró, ká á cólli raá lɩ́ɔ́ ká tá tɛŋ né, a mʋ́ mɩŋ Nyuutɩna laka.
47005009	Raá ha mɩŋ dúníé mí rɛɛ́ nɛ́? Raá mʋ́ɔ́ mɩ́nʋ́ laka nɛ́? Á há ɔ́sɛ́ cólli wɩ́ɩ́ ná nɛ́ ká: Ráá a wɩ́ɛ́ ná háá tɔ́rʋ́ sɩɛrʋ,
47005010	bee wɩ́ɛ́ á wuu sɩ́ mʋ́ cɩ́ Kirisi sɩ́ɛ́, rʋ́ʋ́ dírá sarɩ́ya, a túŋ nɛ́ŋ wuu, ʋ tíé nyúú rɛɛ́ wɩ́"állɛ mʋɔsɔ. Raá á wérí, áá la wérí túme ní; raá á bɔ́ŋbɔ́ŋ, áá la bɔ́ŋbɔ́ŋ túme ní.
47005011	Á há ɛ̃ Nyuutɩna Wɩɩsɛ zíle mʋɔsɔ, ɛ́ nɛ́ tɛ, á bʋ́lʋ́ wɩ́ɛ́ aá ja rɩ́ nɩɛ laa dí. Wɩɩsɛ ɩ̃́rá wérí, ŋ sɩɛ́ bɩ́ɩ́nɔ́ rɩɩ́wa má ɩ̃́rá rɛ́, ɩ́ sɩɛnnɛ mɛ́.
47005012	Á waá ja ráá baa mákrá tɩɩ nɛ́ pɛ́ɩ́wa, amá aá já rɩ́ɩ́wa nɛ́ ná gbele, aá nyʋ́kɛ á wɩ́ɛ́, a makɛ rɩ́ɩ́wa wólli nʋɔ lɩ́sɛ pá nɩɛ ná, nyʋkwɩ́ɛ́ há ká sɩ́ɛ́ daha, ká wɩ sɩɛrʋ péré.
47005013	Raá fa ká nyúútoó tɩ́náwa má, Wɩɩsɛ wɩ́ɛ́ nɛ́. Raá nyunni mɩ́nɔ́ má, ɩ́ wɩ́ɛ́ nɛ́.
47005014	Á wɩ́"állɛ wuu sɩɛ́ ká Kirisi cólle níí yíkrá. Á sáŋɔ́, rɩ nɩbala sʋ́wɛ́ nɩɛ wuu yɩr mɛ́, a tɩŋ ɛ́ wɩ́ɛ́, ʋ nɩhɩ̃́ anɛ nɩɛ wuu tɩ́ŋʋ́ mɛ́ sʋwɛ nɛ́.
47005015	Ʋ sʋ́wɩ́wɔ́ wuu yɩr mɛ́ nɛ́, ɛ́ wɩ́ɛ́, nɩɛ ná há wómmó báá wʋ́ɔ́ tɩɩ tɛ; Kirisi ná há sʋ́wɛ́ ká bɩr"isi sʋʋ mɛ́, ʋ nɛ́ tɩ́wɔ́.
47005016	Ɛ́ wɩ́ɛ́, mʋ́l néé mí, á báá wɩ nɛ́ŋ wuu bél, anɛ nɩbííne háá zíl náŋá ɛ́. Á fa bél Kirisi anɛ nɩbííne háá zíl náŋá ɛ́ nɛ́, amá mʋ́l néé mí, ɛ́ rá toó.
47005017	Rɩ nɛ́ŋ cɔ́ Kirisi mí, Wɩɩsɛ ɔ́ɔ́ ʋ tɩ́na a nɩfɛ́lʋ́ rɛ́. Wɩ́bɩnɛ́wa ná dáárɔ́, ká wɩ́ɛ́ wuu bɩrmɛ wɩ́fɛlɛ.
47005018	Wɩɩsɛ nɛ́ ɔ́wɔ́ wuu. Ʋ nɛ́ tʋ́ŋ Kirisi ʋ ko zá zárʋ, ká tɛŋfɩ́ɛ́l mɩ́ŋrá rɩ́ Wɩɩsɛ pɛ́kɛ. Ká tʋ́ŋrá má, ráá mʋ́ zá zárʋ, ká rɩ́ tɛŋfɩ́ɛ́l mɩ́nʋ́ rɩ́ nɩɛ náŋá má pɛ́kɛ.
47005019	Wɩɩsɛ tɩ́ŋ Kirisi mí ní a ja tɛŋfɩ́ɛ́l, ʋ rɩ́ dúníé nɩbííne pɛ́kɛ. Ʋ wɩ nɩbííne wɩ́bɔmɔ taalɛ́ píé cɩ́ɩ́nɩ́wɔ́, ká pi zárʋ wɩ́bʋlɛ párá má.
47005020	Ɛ́ wɩ́ɛ́, Kirisi yɩr mɛ́ nɛ́ á bʋ́bʋ́lɩ́wa rɩ́, anɛ Wɩɩsɛ tɩɩ nɛ́ tɩ́ŋrá mɛ́ aá yɩ́rɩ́wa; áá sʋ́lɩ́wa rɛ́, Kirisi yɩr mɛ́, ɩ́ saŋ zárʋ, ká rɩ́ tɛŋfɩ́ɛ́l mɩ́nɩ́wa rɩ́ Wɩɩsɛ pɛ́kɛ.
47005021	Kirisi wɩ wɩ́bɔ́ŋ wuu kené, ká Wɩɩsɛ tɩ́ŋrá wɩ́ɛ́, a lárá wɩ́bɔmɔ cɩ́ɩ́nʋ́. Wɩɩsɛ sɩɛ́ tʋ́ŋ ɛ́, ráá wólli tɩŋ Kirisi mí ní, a a tékétékéwa, ʋ sɩ́ɛ́ mɛ́.
47006001	Á rɩ́ Kirisi ní sɩɛ́ tʋmɛ́, ɛ́ nɛ́ a sʋ́sʋ́lɩ́wa, ɩ́ sɩ́ ló rí Wɩɩsɛ zilé ná ʋ ha díé pɛ́ɩ́wa tá yɔ́ɔ́.
47006002	Wɩɩsɛ tɩɩ bʋ́lʋ́ kɛnɔ sɩɛrʋ bʋlɛ́: "Tɛ́ŋ ná mɛ́, ŋ há có rɩŋ á wérí pá nɩbííne há péré, ŋ zésí sʋlɛ́. Nɩɛ laatɛ́ tɔ́ɔ́ há pʋ́lɛ́, ŋ fɛ́ɩ́ búŋse." Mʋ́l néé mí ní sɩ́ɛ́ ká tɛ́ŋ ná, Wɩɩsɛ há có rʋʋ á wérí párá, mʋ́l néé mí ní ká laatɛ́ kal.
47006003	Á waá ja ráá tʋtʋmɛ́ yɩtɔk yɩ́rɛ, ɛ́ nɛ́ tɛ, á waá ja ráá a wɩ́ɩ́ wuu rʋ́ʋ́ a nagbámɔ wɩ́ɩ́, nɛ́ŋ ŋmɛ́nɔ mɛ́.
47006004	Á taŋá árá wɩ́ɛ́ wuu, aá ja rɩ́ nɩɛ zɩŋ ráá ká Wɩɩsɛ tʋtʋnna nɛ́. Ɛ́ nɛ́ wɩɩla wɩ́rá mɛ́, ká á nyammɛ. Sazɔkɔ́ rɩ́ wɩhálwɩ́ɛ́ wuu pérírá, á nyammɛ.
47006005	Ɓa ŋmásɩ́rá, a kɛ́sɩ́rá tɔ́ bɩnajaa, a yiki nɩɛ hérá mɛ́. Á tʋ́ŋ tʋtʋ́ŋduoru, á wɩ dóŋ néé aá pɛ́, a wɩ ɓɩdííle má néé aá dí.
47006006	Á kéŋrá tɩɩ anɛ Wɩɩsɛ tʋtʋnna nɛ́, a wɩ lóé busunnu ɓákrá; á ɛ̃ wɩ́ɛ́, á kéŋ nyamma, a ka sawér; Wɩɩsɛ Sabɩɩna mɩ́ŋrá mɛ́, á có nɩɛ rɩ́ taŋá.
47006007	Wɩɩsɛ párá dóé, á bʋ́lʋ́ wɩ́táŋsɛ aá pá nɩɛ. Á ká tékétékéwa, Wɩɩsɛ sɩ́ɛ́ mɛ́. Tékétéké ná nɛ́ sɩɛ́ kárá lalyóórí"omo, á kaá yo dɩŋdɔmɔ, ká kaá pɔ́rá tɩɩ mɛ́.
47006008	Nɩɛ náŋá búrá, ká náŋa má hɩ́hɩ́ɩ̃́sɩ́rá; náŋa bɩ́bɩ́rá mɛ́, ká náŋa má tʋ́tʋ́ksɩ́rá. Ɓa pírá makɛ nyɛtɩ́ɩ́ná, ká taŋá nɛ́ á bʋ́bʋl;
47006009	ɓaá bélrá anɛ ɓa wɩ́rá ɛ̃, ká ɓa wuu ní ɩ̃́rá; ɓaá bélrá anɛ á cɩ́ sʋʋ mɛ́, ká á a nɩwómmé, ɓaá bélrá anɛ nɩbɛŋsɛ́, ká á wɩ sʋ́sɛ́.
47006010	Ɓaá aa zɔ́krá sɩɛnnɛ, ká á jɩ́jʋɔsɛ kál wuu. Á nɩhɩ̃́ summe ní, ká a nɩɛ ɓɩkana dí kuorí; anɛ wɩ"óŋkenéwa, ká nɛ́ tɩ́llɛ onni wuu.
47006011	Kɔrɛŋtɛ tɩ́náwa, á cáásɔ́ bʋl taŋá pɛ́ɩ́wa, á wúrírá sɩɛnnɛ má wuu pɛ́ɩ́wa.
47006012	Á dé wúólírá sɩɛnnɛ wuu ní cáásɩ́wa, ká ɩ́ é wɩ́ɩ́wa sɩɛnnɛ wúré cáásɩ́rá.
47006013	Ŋŋ́ bʋ́lɩ́wa rɩ́ nɛ́, anɛ ŋ bɛ́lɛ́: Ɩ́ má wúólíwa sɩɛnnɛ párá!
47006014	Ɩ́ sɩ́ ló rɩ́ɩ́wa rɩ́ nɩɛ ná há wɩ Zeezi lɛ́ɛ́ dí, suki cɩ́ɩ́nɛ cɩka. Nɛrɔ ná há ká tékétéké, rɩ́ nɛrɔ ná há to tékétéké wɩ náŋá wuó hé? Pʋmmɔ é rí bíno sɩ́ wólli hé náŋá mɛ́?
47006015	Kirisi rɩ́ Sɩtaanɛ sɩ́ tʋŋ nʋɔ mɛ́? Nɛrɔ ná há lá Zeezi dí, arɩ́ nɛrɔ ná há wʋ́ʋ́ lɛ́ɛ́ dí, ɓa tʋ́ŋ beé mí?
47006016	Wɩcʋɔlɩjɩzeno rɩ́ venni sɩ́ cɛ́rɛ́? Á nɛ́ sɩɛ́ ká Wɩɩsɛ ná há wómmó jaa, anɛ ɛ́ Wɩɩsɛ tɩɩ há bʋ́lɛ́, ʋ sɛ́: "Ŋ sɩ́ zʋʋ mɩ́ŋwɔ́ sɩ́sɩ́ɛ́nnʋ́wa aá va. Ŋ sɩ́ ɔ́wɔ́ Wɩɩsɛ, ká rɩ́wɔ́ má áŋ nɩ́ɛ́."
47006017	Ɛ́ nɛ́ tɛ́ Nyuutɩna Wɩɩsɛ sɛ́: "Ɩ́ lɛ ɛ́ nɩɛ sɩɛrʋ, a ɛ́ɩ́wa dʋŋɔ. Ɩ́ sɩ́ busunnu óŋ wuu mí tɩ́kʋ́. Rɩɩ́wa á ɛ́, ká kóŋ rɩ́, ŋ sɩ́ caklɛ́ɩ́wa.
47006018	Ŋ sɩ́ ɛ́ɩ́wa Ana, ká rɩ́ɩ́wa má áŋ heŋbólli rɩ́rɩ́ŋ tolé." Dóé wuu tɩ́na Wɩɩsɛ nɛ́ sɛ́.
47007001	Ŋ nɩcólle, Wɩɩsɛ sɩɛ́ há tá nʋɔ bʋlʋ́ sɩ́ a wɩ́ɛ́ nyáŋ wuu párá, á lɩ́sɩ́rá tɛnnɛ rɩ́rá dʋŋsɛ, busunnu duó wuu mí, a a sapʋmmɔ tɩ́náwa, aá zíl Wɩɩsɛ.
47007002	Ɩ́ wúólíwa sɩɛnnɛ párá. Á wɩ nɛ́ŋ wɩ́ɩ́ zɔ́kɛ́, á wɩ nɛ́ŋ nyúú zɔ́kɛ́, á wɩ nɛ́ŋ vɩ́rɛ́.
47007003	Ŋ sɩɛ́ wɩ nyɛ bʋ́lɛ́, aá ja rɩ́ŋ bʋlɩ́wa zɔ́kɛ́ wɩ́ɩ́ nɛ́. Ŋ lá sɩ́ɛ́ bʋ́lɩ́wa rɩ́ bʋlɛ́: "Á cóíwa, ɩ́ wɩ́ɛ́ mɩ́ŋrá sɩɛnnɛ; ɛ́ nɛ́ tɛ, raá wómmó, á rɩ́rɩ́wa nɛ́; raá báá sʋ́sɔ́ má, á rɩ́rɩ́wa nɛ́."
47007004	Ŋ keníwa yɩɛla wérí, a tɩ́ŋɩ́wa wɩ́ɛ́ aá nyʋ́kɛ. Á wɩɩla wuu sɩɛrʋ, nayʋɔrɔ́ tóŋ mí, satɔrɔ́ nɛ́ mɩ́nɩ́ŋ mɛ́ kɩ́ŋkáŋ.
47007005	Á há kúé zʋ Masɩdʋanɛ dɩtɩ́llɛ má tɩɩ, á wɩ fɩɛla néé. Á taŋa ná wɩhála rɩ́rʋ́ duó wuu ní; nɩɛ cɩ́ŋrá mɛ́, ká héwíŋ má mɩ́ŋrá sɩɛnnɛ.
47007006	Amá Wɩɩsɛ nɛ́ háá dúóri nɩɛ ná naasɛ há yʋ́ɔ́rɛ́, ʋ nɛ́ dúórírá naasɛ, a tɩŋ Tiiti rɛɛ́ koe mí.
47007007	Ʋ rɛɛ́ koe ná má dʋŋɔ wɩ́ɛ́ rá sɩɛ́; ʋ há césí wɩ́ɛ́ ná párá nɛ́ ɔ́sɛ́ dúórírá naasɛ. Ʋ sɩ́ɩ́wa kenú wérí, a dúórú naasɛ. Ʋ sɩ́ɩ́waá hɩ́ɛ̃́nɩ́ŋ bɩrnéé wérí. Ʋ máŋsɩ́wa sazɔkɔ́ má mʋɔsɔ párá, arɩ́ ɛ́ ná, ɩ́ há keníŋ wɩ́ɛ́. Ɛ́ wɩ́ɛ́ nɛ́, ŋ sɩɛrʋ ɔsɛ tɔrɛ kɩ́ŋkáŋ.
47007008	Ŋ kɛnɔ ná nɔ́ŋɔ ŋ há pɛ́ɩ́wa, ʋ ná wɩ́ɛ́ ŋ há bʋ́lɛ́, ʋ zɔ́kɩ́wa sɩɛnnɛ rɛ́, amá ŋ wɩ fa"ɩ́ɔ̃́ bʋl. Rɩŋ fa bʋ́l fa"ɩ́ɔ̃́ má, ɩ́ sazɔkɔ́ ná há wɩ dáánɛ́ wɩ́ɛ́ nɛ́.
47007009	Amá mʋ́l néé mí, ŋ sɩɛrʋ tɔ́rɔ́ rɛ́. Ɩ́ sazɔkɔ́ ná wɩ́ɛ́ rá sɩɛ́ ŋ sɩɛrʋ tɔrɛ. Amá ɩ́ há ɩ́ɔ̃́ zɩŋ rɩ́ɩ́wa á bɔ́ŋbɔ́ŋ, ɩ́ sɩɛnnɛ zɔkɛ, ɩ́ bɩ́rsɛ a ló Wɩɩsɛ mɛ́ aa zɔkɛ́, ʋ nɛ́ káŋ satɔrɔ́. Wɩɩsɛ cólle sɩɛrʋ nɛ́ sɩɛ́, ɩ́ sɩɛnnɛ zɔkɛ ɛ́, ɛ́ nɛ́ tɛ, á wɩ wɩ́tɔk wuu píé ɛ́ɩ́wa mɛ́.
47007010	Rɩ nɛrɔ sɩɛrʋ zɔ́kɔ́ Wɩɩsɛ cólle mí, ɛ́ sɩ́ a rʋ́ʋ́ bɩ́rsɛ, rɩ́ Wɩɩsɛ lɔ́ʋ́ tá, ʋ wɩ fa"ɩ́ɔ̃́ bʋl. Ká rɩ nɛrɔ sɩɛrʋ zɔ́kɔ́, anɛ dúníé nɩɛ sɩɛnnɛ háá zɔkɛ ɛ́, ʋ ɛ́ kéŋ tɩ́na aá zʋ sʋʋ sɩɛrʋ nɛ́.
47007011	Ɩ́ sazɔkɔ́ ná ká Wɩɩsɛ cólle ní. Ɩ́ sɩɛ́ nóú há ɛ́ɛ́, ɩ́ nɛ ɛ́: Ɩ́ zaa bíéró, wɩ́ɛ́ ɔsɛ́ mɛ́, a bʋl la taŋá aá pɛ́ɩ́wa tɩɩ. Ɩ́ ɛ̃ wɩ́bɔmɔ sazɔkɔ́, aá fá wɩ́bɔmɔ ɛɛ; ɩ́ kéŋ kajáŋa, a cólli wɩ́bɔŋ"aarɔ tʋrɛ́, ká cóllíŋ má néé. Ɩ́ á wɩ́ɛ́ wuu, a makɛ rɩ́wɔ́ zɩŋ rɩ́ɩ́wa wɩ wɩ́ɩ́ wuu zɔ́kɛ́.
47007012	Ŋ sɩɛ́ há pʋ́ŋsɛ kɛnɔ ná pɛ́ɩ́wa, nɛrɔ ná há á wɩ́ɩ́ zɔkɛ wɩ́ɛ́ rá, nɛrɔ ná ɓa há ɛ́ɛ́ zɔ́kʋ́ mɛ́, má wɩ́ɛ́ rá; ŋ taŋa pʋ́ŋsɔ́ aá ja rɩ́ɩ́wa zɩ́mɩ́wa há córá mɔ ɛ́ nɛ́, Wɩɩsɛ sɩ́ɛ́ mɛ́.
47007013	Ɛ́ nɛ́ dúórírá naasɛ. Wɩ́ɩ́ ná sɩɛ́ há ɔ́sɛ́ tɔ́rɩ́rá sɩɛnnɛ nɛ́ ká, ɩ́ wuu há ɛ́ɛ́ Tiiti sɩɛrʋ tɔrɛ, ʋ nyúú nyaasɛ.
47007014	Ŋ bʋ́lɩ́wa wɩ́ɛ́ pɔ́ʋ́ káá nyʋ́kɛ nɛ́, hɩɩ̃sɛ wɩ́ŋ kené. Taŋá ná á há bʋ́lɛ́ pɛ́ɩ́wa, a bɩ́ɩ́wa mɛ́ ɛ́, Tiiti sɩ́ɛ́ mɛ́, ɓa wuu taŋá nyɩ́ɩ́sɔ́.
47007015	Ʋ há kúé, ɩ́ cákɔ́ lɔ́ʋ́ wérí, aá zílú, aá zɛ́sʋ́ mɛ́, ʋ ná rɩɩ́wa có wɩ́ɛ́ saŋɛ́. Ɛ́ nɛ́ tɛ, ʋ ɔsɛ cóllíwa kɩ́ŋkáŋ.
47007016	Ŋ sɩɛrʋ tɔ́rɔ́, ŋ há wóíwa nyúú aá gieli wɩ́ɩ́ wuu mí.
47008001	Maábináŋa, áá já rɩ́ɩ́wa zɩŋ tʋtʋmɩ́ ná, Zeezi laadííre ná há mɩŋ Masɩdʋanɛ mɛ́ há tʋ́mɛ́, Wɩɩsɛ zilé mí ní.
47008002	Wɩɩla wálmɩ́wɔ́ kɩ́ŋkáŋ, amá ɓa sɩɛnnɛ ha tɔ́rɔ́ wérí. Ɓa ká súmmé kɩ́ŋkáŋ, ká ha ka sawér má kɩ́ŋkáŋ, a kɩɛsɛ kɩɛsɔ́ rɩ́wɔ́ laa sáŋ nɩɛ mɛ́.
47008003	Ŋ nɛ́ bʋ́lɛ́ pɛ́ɩ́wa, ɓa kɩ́ɛ́sɔ́, ɓa dóé mʋɔsɔ; ɓa kɩ́ɛ́sɔ́ kɩ́llɩ́wɔ́ dóé má tɩɩ, ɓa satɔrɔ́ mɛ́,
47008004	ká sʋ́lrá jɛ́ŋjɛ́ŋ, ráá pɔ́wɔ́ ŋmɛ́nɔ, rɩ́wɔ́ má sáŋ Zeezi laadííre ná há mɩŋ Ziide dɩtɩ́llɛ mɛ́.
47008005	Ɓa tʋ́mɔ́ dáárɩ́rá há kéŋ ɛ́ yɩɛla. Ɓa tɩ́ŋ Wɩɩsɛ cólle mí, a la sɩ́ɛ́ píwó tɩɩ pá Nyuutɩna nɛ́, ká sɩɛ́ baa píwó tɩɩ párá má.
47008006	Tiiti fa púló a, ɩ́ tʋ́tʋŋ tʋtʋ́ŋwérí rí. Ɛ́ nɛ́ á sʋ́lʋ́ rʋ́ʋ́ kóíwa rɩ́, a tʋŋ ɛ́ tʋtʋmɩ́ tenni.
47008007	Ɩ́ ká kuóré wɩ́ɛ́ wuu sɩɛrʋ; ɩ́ kéŋ yardá, ɩ́ ɩ̃ wɩ́ɛ́ bʋlɛ́, ɩ́ kéŋ wɩ́zɩmɛ, ɩ́ kéŋ kajáŋa wɩ́ɛ́ wuu mí, ɩ́ córá. Ɛ́ wɩ́ɛ́, ɩ́ a kuóré zilé díí má mɛ́, aá pá nɩɛ.
47008008	Ŋ wɩ́ɩ́wa mɩ́ɩ́ fɩkɛ rɩɩ́wa dí zilé pá nɩɛ. Amá ŋŋ́ já rɩ́ŋ makɛ nɩɛ náŋa há tʋ́ŋ ɛ́ arɩ́ kajáŋa nɛ́ pɛ́ɩ́wa, ká tɩŋ ɛ́ mɛ́ néíwa cólle mʋɔsɔ.
47008009	Ɩ́ ɩ̃́rá Nyuutɩna Zeezi Kirisi zilé mʋɔsɔ. Ʋ fa ká kuór, ká tɩ́ŋɩ́wa wɩ́ɛ́ a bɩrmɛ súmmú, a makɛ rʋ́ʋ́ tɩ́ŋʋ́ súmmú mí, a a rɩ́ɩ́wa dí kuorí.
47008010	Ɛ́ wɩ́ɩ́ mɛ́, ɩ́ náŋ sabɩɩna: Ʋ yɛ́rɛ́ nɛ́ ká, rɩ́ɩ́wa ha tʋ́tʋ́ŋ tʋtʋmɩ́ ná ɩ́ há púlé duoli. Ɩ́ nɛ́ lá sɩ́ɛ́ ka ɛ́ sabɩɩna, a la sɩ́ɛ́ tʋŋ má.
47008011	Ɩ́ tʋŋ ɛ́ mʋ́l néé mí, a kaa mʋ́ gírsi, arɩ́ óŋ ná wuu ɩ́ há kené. Kajáŋa ná ɩ́ há kené púl ɛ́ wɩ́ɩ́, ɩ́ ka ɛ́ kajáŋa tʋ́mʋ́ mʋ́ gírsi.
47008012	Rɩɩ pí óŋ, a wúólí sɩɛrʋ ká pii pá Wɩɩsɛ, Wɩɩsɛ néí zilé. Ʋʋ́ bélí há kéŋ óŋ ná nɛ́, ʋ wɩ́ɩ́ há wɩ óŋ ná kené bel.
47008013	Ʋ to anɛ ɓa sɩ́ɩ́wa pá nɩɛ náŋa rɩ́wɔ́ nɩ́ná wér, ká rɩ́ɩ́wa nɛ́ bɩrnɩ́ná wɩɩla. Amá ʋ ká, rɩ́ kaamɔnáŋá nɛ́ mɩŋ.
47008014	Ɩ́ zaa kéŋ ɓɩɛ, ɩ́ lɩ́sɛ sáŋ nɩɛ ná há mákɛ́ aá gúl mí, a makɛ rɩɩ́wa má cíé kúó mákɛ aá gúl, kɔ́wɔ́ ka, rɩ́wɔ́ má sáŋɩ́wa mɛ́. Ɛ́ nɛ́ rɩ́ kaamɔnáŋá mɩŋ.
47008015	Ʋ ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ. Ɓa sɛ́: "Nɛrɔ ná há kúré pá kɩ́ŋkáŋ, ʋ wɩ kené kɩ́llɛ, ká nɛrɔ ná há kúré pá mʋ́ɔ́, ʋ má wɩ jɛ́ɛ́ aá gúl."
47008016	Wɩɩsɛ bárka, ʋ há ɛ́ɛ́ Tiiti cóllíwa mɛ́ sáŋɛ, anɛ á má há cóíwa mɛ́ sáŋɛ ɛ́.
47008017	Á há tʋ́mʋ́ ɩ́ rɩ́, ʋ sáŋɔ́; ɩ dɩhɩ̃́ koe kajáŋa fa mɩ́nʋ́ sɩɛrʋ fól wuu rí.
47008018	Á tʋ́ŋrá maábinɔ́ŋɔ oro má, rʋ́ʋ́ rɩ́ Tiiti hé náŋá ko. Ɛ́ báálɔ bʋ́l Labaarɩwero wɩ́ɛ́, wɩcʋɔla púlli nɩɛ wuu bɩ́bʋ́ mɛ́.
47008019	Wɩ́ɩ́ ná nɔ́ŋɔ há tɛ á tʋ́mʋ́, ʋ nɛ́ ká báálɔ ná ɓa há lɩ́sɛ́ hérá har, ráá rɩ́rʋ́ wuu ka sáŋɛ ná mʋ́ pá nɩɛ. Ráá tʋŋ tʋtʋ́ŋwero ná háá píŋsi Nyuutɩna, kaá máŋsɩ́rá má cólle.
47008020	Kɩɛsɔ́ ná zénó, ká á waá ja rɩ́ hagaasɛ mɩŋ ráŋ, ɛ́ nɛ́ tɛ, á a ɛ́.
47008021	Áá járá tʋŋ tʋtʋmɩ́ ná há sɩ́ a wérí Nyuutɩna Wɩɩsɛ sɩ́ɛ́ mɛ́, arɩ́ nɩbííne wuu sɩ́ɛ́ mɛ́ nɛ́.
47008022	Á maábinɔ́ŋ oro má rɛ́ á tʋŋ, ʋ súúríwó mí ɓaá ko. Á kɩ́ɛ́lʋ́, wɩ́ɛ́ ɓɩkana mɛ́, ʋ kéŋ kajáŋa wérí. Ká mʋ́l néé mí, ʋ kajáŋa ɔ́sɔ́ súúri, bee wɩ́ɛ́ ʋ keníwa yardá kɩ́ŋkáŋ.
47008023	Tiiti é káŋ tʋtʋ́nnʋ́nɔ́ŋ rɛ́, ŋ rɩ́rʋ́ wuu tʋŋ aá pɛ́ɩ́wa. Maábináŋa ná há tɩ́ŋʋ́ mɛ́, wɩcʋɔla púlli nɩɛ nɛ́ tʋ́ŋwɔ́, ɓa tʋŋ aá píŋsi Kirisi.
47008024	Ɩ́ sɩɛ́ cóllíwó, a a, a makɛ rɩ́ wɩcʋɔla púlli nɩɛ ná, a zɩŋ ráá há tɩ́ŋɩ́wa wɩ́ɛ́ aá nyʋ́kɛ ɛ́, á kéŋ taŋá.
47009001	Kɩɛsɔ́ ná háá mʋ́ʋ́ sáŋ Zeezi laadííre ná há mɩŋ Zerizalɛmɛ mɛ́ wɩ́ɛ́, rɩŋ pʋ́ŋsɛ kɛ́ŋ pɛ́ɩ́wa má, ʋ ká yɔ́ɔ́ rɛ́.
47009002	Ŋ ɩ́ɔ̃́ rɩ́ɩ́wa kéŋ ɛ́ cólle rí; ɛ́ nɛ́ tɛ, ŋ bʋ́lɩ́wa wɩ́ɛ́ pá Masɩdʋanɛ nɩɛ, káá nyʋ́kɛ. Ŋ bʋ́lɔ́ pɔ́wɔ́ bʋlɛ́: "Akayi nɩɛ é duoli wuu ní kéŋwó tɩɩ, rɩ́wɔ́ tɛ́wɔ́ sáŋɛ." Ɩ́ kajáŋa nɛ́ sɩɛ́ pɔ́sɩ́wɔ́ ɓɩkana hé ɛ́ mɛ́.
47009003	Ŋ sɩɛ́ taŋa tʋ́ŋrá maábináŋa nyáŋ ɩ́ rɩ́, rɩ́ɩ́wa ɓɩɛ́na kánɩ́wa tɩɩ wérí, ɛ́ wɩ́ɛ́ mɛ́, anɛ ɛ́ ŋ há bʋ́lɛ́, a makɛ rɩ́ nyʋkwɩ́ɛ́ ná ŋ há bʋ́lɛ́ cáásɩ́wa, rɩ́wɔ́ sɩ́ nyɩɛrʋ á.
47009004	Rɩ Masɩdʋanɛ nɩɛ tɩ́ŋɩ́ŋ mɛ́ ko, rɩɩ́wa satɔ́ɔ́rpálɔ wɩ náŋá mɛ́ héé, ʋ sɩ́ a hɩɩ̃sɛ́ a párá, ká a hɩɩ̃sɛ́ pɛ́ɩ́wa má, ɓa sɩ́ɛ́ mɛ́, bee wɩ́ɛ́ á bʋ́lɩ́wa wɩ́ɛ́ sú nʋɔ daarɛ.
47009005	Ɛ́ nɛ́ ŋ ná, rʋʋ mɔhɔ̃́ rɩ́ŋ tʋŋ maábináŋa rɩ́wɔ́ láŋ sɩ́ɛ́ ko, a zɩ́mɩ́wa satɔ́ɔ́rpálɔ ná wɩ́ɛ́ ɩ́ há bʋ́lɛ́. Ŋŋ́ kúkó, rɩ ɓa hé náŋá mɛ́. Ɛ́ nɛ́ rɩ́wɔ́ zɩŋ rɩ́ɩ́waá tɛ́ rɩ́ satɔrɔ́ nɛ́, ɓa wɩ́ɩ́wa mɛ́ fɩ́kɛ́.
47009006	Ɩ́ sɩ́ wɩ́ɩ́ né mí sʋ́llʋ́: Nɛrɔ ná há dú mʋɔ́, ʋʋ́ kʋŋ mʋɔ́ nɛ́; nɛrɔ ná há du kɩ́ŋkáŋ, ʋʋ́ kʋŋ kɩ́ŋkáŋ nɛ́.
47009007	Nɛrɔ wuu há bɩ́ɩ́nʋ́ tɩɩ mɛ́ rʋ́ʋ́ tɛɛ mɔ ɛ́, ʋ tɛ, a makɛ rɩ́ sazɔkɔ́ rɩ́ fɩkɛ́ sɩ́ ráŋ mɩ́nʋ́. Wɩɩsɛ có nɛrɔ ná háá pɛ́ɛ́ rɩ́ satɔrɔ́ nɛ́.
47009008	Wɩɩsɛ é kéŋ dóé rʋ́ʋ́ pɛ́ɩ́wa óŋ wuu kɩ́ŋkáŋ, rɩ́ɩ́wa pii ɔ́sɩ́wa wɩ́ɛ́, ká káánɛ, a pi aá tʋŋ tʋtʋ́ŋwere.
47009009	Ɛ́ nɛ́ ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́: "Ʋʋ́ pá summe rɩ́ ɓɩɛ wérí, ʋ tékétéké waá tenni."
47009010	Wɩɩsɛ ná há já oŋduo aá pá dúduuro, a nɛ́ jɔ́ʋ́ nʋɔ ɓɩdííli má aá pɔ́ʋ́, ʋ sɩ́ pɛ́ɩ́wa oŋduo, a a rɩ́wɔ́ nyʋ́, a makɛ rɩ́ɩ́wa tékétéké ná nɔŋ nɔŋkana.
47009011	Wɩɩsɛ sɩ́ á rɩ́ɩ́wa ka ɓɩɛ wérí wɩ́ɩ́ wuu mí, a ɔsɛ dí zilé aá pá nɩɛ. Rɩ́ nɩɛ ɓɩkana tɩ́ŋɩ́wa zilé ná á há kené ko pɔ́wɔ́ wɩ́ɛ́, a bárkɛ Wɩɩsɛ.
47009012	Pálɔ ná ɩ́ háá píí sáŋ wɩcʋɔla púl nɩɛ ná mɛ́, sɩ́ a rɩ́wɔ́ nówó oŋjaalɛ́ wuu, ká a rɩ́ nɩɛ ɓɩkana bárkɛ Wɩɩsɛ, arɩ́wɔ́ sɩɛrʋ wuu.
47009013	Ɓa sɩ́ tɩŋ tʋtʋmɩ́ ná ɩ́ háá á rɩɩ́wa tʋŋ mɛ́, a néíwa háá tɩŋ Kirisi Labaarɩwero ná ɛ́, rɩ́wɔ́ ɓɩkana bɩ Wɩɩsɛ mɛ́. Ɓa sɩ́ tɩŋ zilé ná ɩ́ há díé pɔ́wɔ́ rɩ́ nɩɛ náŋa wuu wɩ́ɛ́ má, a bɩ Wɩɩsɛ mɛ́.
47009014	Wɩɩsɛ há tʋ́ŋ bárka tʋtʋ́ŋzeŋsi ná pɛ́ɩ́wa wɩ́ɛ́, ɓa sɩ́ cóllíwa, a cʋɔlɛ Wɩɩsɛ pɛ́ɩ́wa.
47009015	Á bárkɛ Wɩɩsɛ, ʋ há púú zilé ná nɔ́ŋɔ há toó párá wɩ́ɛ́.
47010001	Ŋ é Pool ná, nɩɛ há sɛ́ rɩŋ mɩ́nɩ́wa sɩɛrʋ, ŋ pɔrɛ́, ká rɩŋ tóíwa laka, ŋ haakɩ́, ŋ pí Kirisi sapɔrɩ́ rɩ́rʋ́ sawér aá sʋ́lɩ́wa.
47010002	Ŋŋ́ sʋ́lʋ́ rɛ́, ɩ́ sɩ́ŋ mɛ́ fɩ́kʋ́, rɩŋ kúó mɩ́nɩ́wa sɩɛrʋ, rɩ́ŋ tʋŋ haksɩ́. Ɩ́ nɩɛ náŋa sɩ́ ráá va tɛŋnamɩɛ cólle sɩɛrʋ nɛ́; ɛ́ nɩɛ é rɩ́, ŋ sɩ́ tʋŋ haksɩ́ mákwɔ́.
47010003	Á ká nɩbííne é rí dúníé sɩɛrʋ, amá á wɩ dúníé dóé ní kené aá yo lal ná, á háá yoé.
47010004	Á lalyóórícɩksɛ to dúníé né ɓɩ́ɛ́, ɓa lɩ́ Wɩɩsɛ rɩ́ nɛ́. Ɓa kéŋ dóé, a yiki dɩhɩ̃́ dúókówa wuu ní áá yo, aá zɔkɛ nɩbííne sabɩŋyeŋŋéwa.
47010005	Onni ná wuu há cɩ́nɛ́ arɩ́ nyʋkɔ, a kɛ́rɛ rɩ́ nɩɛ sɩ́ Wɩɩsɛ zɩ́mʋ́ mɛ́, ɓa wuu ní á yiki aá yo. Á ɔ́ɔ́ nɩɛ bɩ́bɩ́rsɛ sabɩŋsɛ, aá tɩŋ Kirisi mí, arɩ́wɔ́ sɩɛnnɛ wuu.
47010006	Rɩɩ́wa kúó wólli Kirisi nʋɔ wɩ́ɛ́ wuu aá zíl, á sɩ́ tʋrɛ nɛrɔ ná há sɩ́ vɛ́wɔ́ zíle.
47010007	Ɩ́ sɩ́ wɩ́ɛ́ bélú dɛ́ŋdɛ́rɛ́ŋ. Rɩ nɛrɔ bɩ́ɩ́nɔ́ rʋʋ ká Kirisi nɛ́ŋ, rʋ́ʋ́ zɩŋ rʋ́ʋ́ há ká Kirisi nɛ́ŋ ɛ́, á má ká Kirisi nɩɛ nɛ́.
47010008	Nyuutɩna há párá tíŋ ná, ʋ sɩ́ ráá kaa tʋŋ, ɩ́ súúre wɩ́ɛ́ nɛ́, ɩ́ zɔkɛ́ wɩ́ɛ́ rá. Rɩŋ tɩ́ŋ ɛ́ wɩ́ɛ́ nyʋ́kɛ aá daarɛ má, hɩɩ̃sɛ wɩ́ŋ ka.
47010009	Ŋ waá ja rɩ́ɩ́wa bɩɩnɛ, rɩŋ pʋ́ŋsɩ́ŋ kɛnnɛ ná pɛ́ɩ́wa, aá ja rɩ́ héwíŋ ní kánɩ́wa.
47010010	Nɩɛ sɛ́: "Pool kɛŋpʋ́ŋsɛ ná dúókó, ɓa háákɔ́ má; ká rʋʋ kúó mɩ́ŋrá sɩɛrʋ, ʋ wɩ dóé kené, ʋ wɩ́bʋlɛ́ a yɔ́ɔ́."
47010011	Rɩ nɛ́ŋ bɩ́ɩ́nɛ́ ɛ́, ʋ́ʋ́ zɩŋ rɩ́, á há nɩhɩ̃́ ɛ́ wɩ́bʋlɛ́ mɛ́ kɛnnɛ sɩɛrʋ, áá nɛ́ ɛ́ nɛ́ á wɩ́"állɛ má mɛ́, ɩ́ sɩ́sɩ́ɛ́nnʋ́wa, raá nɛ́ kúé.
47010012	Nɩɛ náŋa mákwɔ́ tɩɩ aá daarɛ. Á rɩ́wɔ́ wɩ náŋa wuó mɔ, á wɩ́rá tɩɩ kɔwɛ kaá máŋsɩ́wɔ́. Ɓa jɔ́wɔ́ tɩɩ oŋ"máŋsɛ a kaá máŋsɛ náŋá, a pi náŋá aá máŋsɩ́wɔ́ tɩɩ. Ɓa sɩɛ́ cʋ́ʋ́lɔ́ nɛ́ ɛ́.
47010013	Á é wɩ wuo nyʋ́kɛ aá daarɛ ɛ́ ná, Wɩɩsɛ há bílé. Wɩɩsɛ há párá ŋmɛ́nɔ ráá kóíwa dɩhɩ̃́, ʋ mákrá dɩtʋŋ"mʋ́ɓiirí párá rɛ́.
47010014	Á sɩɛ́ ɓɩɛ́na há kóíwa dɩhɩ̃́, á wɩ tʋ́mɛ́ mʋ́ daarɛ ɛ́ nʋɔ. Á nɛ́ lá sɩ́ɛ́ ka Kirisi Labaarɩwero ná ko yákɩ́wa mɛ́.
47010015	Á waá tʋ́ŋ daarɛ nʋɔ, rɩ́ɩ́ tɩŋ nɩɛ náŋa tʋtʋmɛ́ wɩ́ɛ́ rɩ́ nyʋ́nyʋ́kɛ. Amá á kéŋ yɩɛla, rɩɩ́wa yardá sɩ́ súúri, ká ráá má wólli ɔsɛ tʋŋ tʋtʋ́ŋzéní ɩ́ rɩ́, Wɩɩsɛ há cókí panʋɔ ná párá sɩɛrʋ.
47010016	Rɩ ɛ́ nɛ́ ɛ́ɛ́, á sɩ́ ka Labaarɩwero ná dáárɩ́wa mɛ́, a mʋ́ bʋ́lʋ́ pá sɩ́ɛ́rɩ́ tɔ́nɛ nɩɛ. Á waá ja ráá tɩŋ nɩɛ náŋa tɩ́llɛ sɩɛrʋ tʋtʋmɛ́ wɩ́ɛ́, aá a nyʋkɔ.
47010017	Wɩɩsɛ Kɛnɔ sɩɛrʋ, ɓa pʋ́ŋsɔ́ bʋlɛ́: "Rɩ nɛrɔ́ já rʋ́ʋ́ mákʋ́ tɩɩ, rʋ́ʋ́ mákʋ́ tɩɩ Nyuutɩna wɩ́"állɛ sɩɛrʋ."
47010018	Nɛrɔ ná tɩɩ há kenú tɩɩ aá ɓɔ́ rá, Wɩɩsɛ zízíl, amá Nyuutɩna Wɩɩsɛ tɩɩ há lɩ́sɛ nɛ́ŋ ná nɛ́, ʋ zízíl.
47011001	Ŋ faá já rɩ́ɩ́wa saŋ rɩ́ŋ bʋl gɩŋgáwɩ́ɩ́ rɛ́; óó! Ɩ́ saŋ rɩ́ŋ bʋl.
47011002	Ŋ cóíwa, aá dí báhaksɩ́ ɩ́ wɩ́ɛ́, báhaksɩ́ ná há lɛ́ Wɩɩsɛ, bee wɩ́ɛ́ ŋ cɔ́ɩ́wa pá bál balá rɛ́, ʋ nɛ́ ká Kirisi. Ŋŋ́ já rɩ́ɩ́wa nɛ toopero ná há wɩ bál ɛ̃ nɛ́, rɩ́ŋ pííwa pɔ́ʋ́.
47011003	Amá anɛ dʋŋ há kúé pi lɩ́ŋ mɛ́ nyɩsɛ Ɛɛvɛ ɛ́, ŋŋ́ fá rɩ́wɔ́ háá ko bʋl nyɛwɩ́ɛ́ pɛ́ɩ́wa, a yéŋŋíwa sabɩŋsɛ, rɩ́ɩ́wa báá sɩ́ Kirisi mí tɩ́ŋʋ́ wérí arɩ́ taŋá, anɛ ɩ́ háá tɩŋ ɛ́;
47011004	bee wɩ́ɛ́ rɩ nɛ́ŋ nɔ́ŋ kúó bʋl Zeezi nɔ́ŋ wɩ́ɛ́ pɛ́ɩ́wa, rʋʋ to Zeezi ná á há mákɛ́ pɛ́ɩ́wa má, ɩ́ɩ́ sáŋʋ́ tɩ́na. Rʋʋ bʋ́l sabɩɩna ná má há to Wɩɩsɛ Sabɩɩna wɩ́ɛ́ pɛ́ɩ́wa, a bʋl labáárɛ ná má há to Labaarɩwero ná wɩ́ɛ́ pɛ́ɩ́wa, ɩ́ɩ́ laa dí ní.
47011005	Ŋ sɩɛ́ wɩ bɩ́ɩ́nɛ́ rɩɩ́wa sabɩ́ɩ́nájáŋ Wɩɩsɛ nɩtʋmɛ́ bɩbara ná má kɩ́ŋ.
47011006	Rɩŋ wɩ wɩ́ɛ́ bʋlɛ́ ɛ̃ má, ŋ ɛ̃ wɩ́ɛ́ é rí. Á tɩ́ŋrá wɩ́"állɛ wuu mí, a mákrá wɩ́zɩmɛ pɛ́ɩ́wa.
47011007	Ŋ há kúé bʋl Wɩɩsɛ Labaarɩwero ná pɛ́ɩ́wa, ŋ wɩ́ɩ́wa óŋ lɛ́ɛ́; ŋ múúríŋ tɩɩ nɛ́, ká rɩ́ɩ́wa a nɩpíŋé. Ʋ ɛ́ sɩɛ́ ká wɩ́tɔ́k rɛ́ ŋ a?
47011008	Ŋ fa há tʋ́mɛ́ aá pɛ́ɩ́wa ɛ́, wɩcʋɔla púlli nɩ́ɛ́ náŋá rɩ́ɩ́ túmíŋ.
47011009	Ŋ fa há mɩ́nɩ́wa sɩɛrʋ, óŋ wɩ́ɛ́ ko kánɩ́ŋ baŋ mɛ́ má, káŋ wɩ́ɩ́wa oro wuu rɩ́ mʋ́ɛ́ la óŋ. Á maábináŋa ná há lɛ́ Masɩdʋanɛ ko, ɓa nɛ́ kéŋ ɓɩɛ ko páŋ, ŋ laa ɔ́sɩ́ŋ wɩ́ɛ́ wuu. Ŋ fa wɩ có rɩ́ŋ a cɩká, a pɛ́ɩ́wa oro wuu; ŋ sɩɛ́ ha waá ja rɩ́ŋ a cɩká a pɛ́ɩ́wa nɛ́ŋ oro wuu.
47011010	Ʋ ɛ́ ká jɛsɩwɩ́ɩ́ rɛ́ a páŋ. Kirisi taŋá ná há mɩ́nɩ́ŋ mɛ́ wɩ́ɛ́, nɛ́ŋ tóó aá kɛ́rɩ́ŋ mɛ́, Akayi dɩtɩ́llɛ wuu mí, rɩ́ŋ sɩ́ jɛ́sʋ́.
47011011	Beé rí sɩɛ́ tɛ ŋ bʋl nyɛ? Ŋ há wɩ́ɩ́wa có ní? Aɩ́! Wɩɩsɛ tɩɩ ɩ́ɔ̃́ rɩ́ŋ cóíwa.
47011012	Ŋ sɩɛ́ há tʋ́ŋ ɛ́, ŋ haá já rɩ́ŋ tʋŋ ɛ́ tɩɩ tɩɩ nɛ́, a makɛ rɩ́ ŋmɛ́nɔ sɩ́ mɩ́nʋ́, rɩ́ɩ́ pá nɩɛ ná háá nyʋ́kɛ́, a bɩɩnɛ rɩ́ ɓaá tʋ́ŋrá háá tʋŋ ɛ́ nɛ́.
47011013	Ɛ́ nɩɛ to Zeezi nɩtʋmɛ́, nyɛtɩ́ɩ́ná rɛ́ kɔ́wɔ́, ká píwó tɩɩ makɛ Kirisi nɩtʋmɛ́.
47011014	Ʋ ɛ́ to wɩ́gɩrɩ́, Sɩtaanɛ máá gɩ́nʋ́ tɩɩ ɛ́ nɛ́, anɛ malɩ́ka ná há kéŋ pʋmmɔ.
47011015	Ɛ́ wɩ́ɛ́, ʋ to wɩ́gɩrɩ́, rʋʋ tʋtʋnna má nɛ́ gɩ́ŋwɔ́ tɩɩ, anɛ tékétéké tʋtʋnna. Ɓa sɩɛ́ sɩ́ mʋ́ ná ker ná há cɛ́rɛ́ rɩ́wɔ́ tʋtʋmɛ́.
47011016	Ŋ báá ha bʋ́lɔ́ aá pɛ́ɩ́wa, ɩ́ sɩ́ bɩ́ɩ́nʋ́ rɩŋ ká gɩŋgátɩ́ŋ. Rɩɩ́wa píŋ makɛ gɩŋgátɩ́ŋ má, ɩ́ sáŋɩ́ŋ ɛ́, ká rɩ́ŋ a jɛsɔ mʋɔ́.
47011017	Ŋ dɩbʋlɩ́ né sɩɛ́ to Nyuutɩna háá ja ɛ́ nɛ́; rɩŋ nɛ́ sɛ́ rɩ́ŋ já rɩ́ŋ a jɛsɔ, ŋ gɩŋgárʋ mɛ́ nɛ́.
47011018	Nɩɛ ɓɩkana tɩ́ŋ nɩbinní mí aá ja rɩ́wɔ́ mákwɔ́ tɩɩ, ɛ́ nɛ́ ŋ má jɩ́ja rɩ́ŋ mákɩ́ŋ tɩɩ.
47011019	Ɩ́ ká wɩ́zɩ́nná, ká rɩ gɩŋgátɩɩna kúó aá bʋ́lwɔ́ wɩ́ɛ́, ɩ́ saŋ pɔ́wɔ́.
47011020	Ɩ́ sáŋɔ́ lo nɩɛ pííwa makɛ yósi, a kánɩ́wa tʋŋ aá dí, aá vɩ́rɩ́wa, a cúllíwa mɛ́, aá ŋmɔ́wɩ́wa sɩ́ɛ́ mɛ́.
47011021	Ʋ bʋlɛ́ hɩɩ̃sɛ keníŋ rí, á há wɩ ɛ́ dóé kené ɩ́ mɛ́. Ká rɩ nɛ́ŋ sʋ́ʋ́ wo wɩ́ɩ́ wɩ́ɛ́ tɩŋ aá a jɛsɔ, ŋŋ́ já rɩ́ŋ bʋl gɩŋgárʋ nɛ́, ŋ má wúóló rí.
47011022	Ɓa há ká Ebirewa nɛ́? Ŋ má ká nɔ́ŋɔ nɛ́. Ɓa há ká Ɩzɩrayɛl nɩɛ nɛ́? Ŋ má ká nɔ́ŋɔ nɛ́. Ɓa há ká Abɩrahaŋ dunɩɛ nɛ́? Ŋ má ká nɔ́ŋɔ nɛ́.
47011023	Ɓa ká Kirisi tʋtʋnna nɛ́? Ŋŋ́ já rɩ́ŋ bʋl anɛ ŋŋ́ gáásʋ́ nɛ́. Ŋ ká Kirisi tʋtʋ́nnʋ́, a tʋŋ pɔ́ʋ́ kɩ́llɩ́wɔ́. Ɓa tɔ́ŋ bɩnajaa kɩ́llɩ́wɔ́, a ŋmásɩ́ŋ kɩ́llɩ́wɔ́, ŋ cɩ́ sʋwɛ́ má mɛ́ a kɩ́llɩ́wɔ́.
47011024	Zuwifiwa fɩ́rɩ́ŋ, vɩla balá tóó mɛɛ́sɛllɛwa, naasɩ́ bɔmmʋ́ɔ́.
47011025	Naasɩ́ botoro ní, Romi tɩ́náwa há pɔ́wɔ́ vɩllɛ fɩ́rɩ́ŋ; Zuwifiwa yósíŋ rɩ́ dɔ́wʋ́ɔ́ rɩ́wɔ́ ɓʋ́, naasɩ́ balá. Ŋ há zʋ́ nyiidaborsi ɓa zɔkɛ héŋ mí mʋʋ sɩɛrʋ nɛ́, naasɩ́ botoro, ŋ cɔ́ nyii daha má, naasɩ́ balá, tɩ́taŋ rɩ́ wɔhɔ pírmí.
47011026	Ŋ vá ŋmɛ́ŋsɛ ɓɩkana a ná wɩɩla wérí, ɓa mɛ́. Ŋ ná wɩɩla fuonni há súé wɩ́ɛ́, a ná wɩɩla gaara nɛ́sɛ mɛ́, a ná wɩɩla ŋ aŋbɛlɛ Zuwifiwa, rɩ́ nɩɛ ná há to Zuwifiwa wuu nɛ́sɛ mɛ́; ŋ ná wɩɩla tɔ́nɛ sɩɛrʋ, baksɛ mɛ́ arɩ́ mʋʋ sɩɛrʋ. Ŋ ná wɩɩla nɩɛ ná há nyɛ́ nyɩɛrʋ bʋlɛ́ ɓa kárá maábináŋa, ká tówó, má nɛ́sɛ mɛ́.
47011027	Ŋ tʋ́ŋ tʋtʋ́ŋduoru, a ná wɩɩla wérí; ŋ wɩ dóŋ néé pɛ́, tɛŋ náŋa mɛ́; ŋ ná losu rɩ́ nyinyʋɔ́sɛ wɩɩla, a fɩkɛ vɔwɛ nʋɔ tɛ́ŋ náŋa mɛ́; waarʋ kánɩ́ŋ, ká ŋ wɩ gɛnnɛ má kené.
47011028	Rɩŋ ló wɩ́ɛ́ náŋa má, ŋ sɩ́ bʋ́lɩ́ŋ wɩ́fɩɛmɔ né: "Wɩcʋɔla púlli wuu nɩɛ wɩ́ɛ́ nɛ́ mɩ́nɩ́ŋ beŋtúú mí." Ŋŋ́ bɩ́ɩ́nɩ́wɔ́ wɩ́ɛ́ nɛ́ kál wuu.
47011029	Ɓa oro wuu wɩ dóé kené ká, ŋ má wɩ dóé kené ní; rɩ nɛ́ŋ á wɩ́bɔmɔ, ŋŋ́ de la aá ná wɩɩla nɛ́.
47011030	Rʋʋ hé rɩ́ŋ a jɛsɔ má, ŋ sɩ́ jɛsɛ, a tɩ́ŋɩ́ŋ há wɩ dóé kené wɩ́ɛ́.
47011031	Ŋ wɩ nyɩɛrʋ́ nyɛ, Wɩɩsɛ há ká Nyuutɩna Zeezi Ana, tɩɩ ɩ́ɔ̃́ rɩ́ŋ wɩ nyɩɛrʋ nɩ́ɩ́ nyɛ. Á píŋsú kál wuu!
47011032	Ŋ fa há mɩŋ Damaasɛ mɛ́, kuózeno Arɩtasɛ ɔ́ɔ́ kʋ́máŋdá tʋŋ gárdɩwa, rɩ́wɔ́ lɩɩ pɔ́ tɔ́ɔ́ dánnʋʋsɛ mɛ́ a kánɩ́ŋ.
47011033	Amá laadííre píŋ hé zaŋgbaarɛ mɛ́, a tɛrɛ a tá, ŋ tɩŋ tókóró tuwi zɩ́ŋbal, a lú lʋ́ʋ́ nɛ́sɛ mɛ́.
47012001	Ʋ mɔhɔ̃́ rɩ́ŋ a nyʋkɔ, ká zɩŋ rɩ́ nyʋkɔ wɩ nɛ́ŋ mɩ́ɩ́ sáŋ. Mʋ́l néé mí, ŋŋ́ já rɩ́ŋ bʋl wɩ́muulináálɛ arɩ́ wɩ́ɛ́ ná Nyuutɩna há mákɛ́ páŋ, wɩ́ɛ́ nɛ́.
47012002	Ŋ ɛ̃ bál oro há lá Zeezi wɩ́ɛ́ dí. Wɩɩsɛ púú kaa zɩ́ bána nyúú rí nyúú rí wuu. Ʋ ɛ́ bɩŋsɛ fí rí baná nɛ́ nyɛ. (Rʋʋ ɓɩɛ́na kenú tɛŋ nyɛ nɛ́ zɩ́ bána, ŋ wɩ ɛ̃. Rɩ duose mí ní rʋ́ʋ́ dʋma zɩ́ bána, ŋ wɩ ɛ̃. Amá Wɩɩsɛ dʋŋɔ nɛ́ ɩ́ɛ̃́.)
47012003	Ŋ ɩ́ɔ̃́ rɩ́ Wɩɩsɛ kéŋ ɛ́ báálɔ zɩ́nʋ́ dɩhɩ̃́, ʋ zʋ́ɔ́ mɛ́. (Rʋʋ ɓɩɛ́na kenú tɛŋ nyɛ nɛ́ zɛ́, ŋ wɩ ɛ̃. Rɩ duose mí ní rʋ́ʋ́ dʋma zɩ́ bána, ŋ wɩ ɛ̃. Wɩɩsɛ dʋŋɔ nɛ́ ɩ́ɛ̃́.)
47012004	Ʋ há zɩ́ ráŋ, ʋ nɩ́ wɩ́ɛ́ ná nɩbííne há wʋ́ɔ́ wuo la aá bʋl. Nɩbííno wɩ mɔhɛ̃́ rʋ́ʋ́ bʋ́lwɔ́ má tɩɩ.
47012005	Ŋ sɩ́ nyʋ́nyʋ́kɛ, nyɛ báálɔ duo mí wɩ́ɛ́. Ká rɩŋ nɩ́ɩ́ nyʋ́kɩ́ŋ tɩɩ nyɛ é wɩ́ɛ́ má, ŋ há wɩ dóé kené ná wɩ́ɛ́ nɛ́.
47012006	Rɩŋ faá já rɩ́ŋ bʋl nyʋkɔ má, ŋ waá gáásɛ; taŋá nɛ́ rɩ́ŋ bʋl. Ŋ sɩɛ́ wɩ nyʋkɔ́ a, rɩ́ nɩɛ máŋsɩ́ŋ mʋ́ dáárɩ́ŋ mʋɔsɔ; ŋ mʋɔsɔ ná ɓa há tɩ́ŋɩ́ŋ wɩ́"állɛ rɩ́rɩ́ŋ wɩ́bʋlɛ́ mɛ́ ná.
47012007	Wɩɩsɛ há ɛ́ɛ́ ŋ muuli ná wɩ́kɩɛka ná, ŋ fa wówó wɩ́ɛ́ tɩŋ aá a nyʋkɔ. Amá Nyuutɩna há wɩ ɛ́ɛ́ ja, ʋ lóó Sɩtaanɛ nɩtʋmɩ́ ko fɩ́rɩ́ŋ, a pi óŋ tʋ́rɩ́ŋ tɛŋ mɛ́ anɛ sɔɔ, a pɔ́ rɩ́ŋ sɩ́ nyʋkɔ á.
47012008	Naasɩ́ botoro ní, ŋ sʋl Nyuutɩna rʋ́ʋ́ lɩ́sɛ ɛ́ wɩɩla ŋ tɛŋ mɛ́.
47012009	Amá ʋ bʋ́lɔ́ páŋ bʋlɛ́: "Ŋ zilé dʋŋɔ mɔhɩ̃́. Ɩ há kúé ɩ wɩ dóé kené tɛ́ŋ ná mɛ́ nɛ́, rɩ́ŋ ɔsɛ mákɩ́ŋ há kéŋ dóé aá tʋŋ ɛ́." Ɛ́ wɩ́ɛ́, ŋ sɩ́ taalɛ aá a nyʋkɔ, ŋ há wɩ dóé kené wɩ́ɛ́, a makɛ rɩ́ Kirisi dóé ko mɩ́nɩ́ŋ mɛ́.
47012010	Ɛ́ nɛ́ tɛ, ŋ wɩ dóé kené káá jʋɔsɛ, a saŋ zome, sazɔ́krɩ́wɩ́ɛ́, wálmɛ rɩ́ tɛŋbuoró, Kirisi yɩr mɛ́. Dóé sɩɛ́ háá ko múríŋ tɛŋ ná mɛ́ nɛ́, Kirisi pi dóé aá páŋ.
47012011	Ɩ́ náŋ há píé aá gáásɛ ɛ́! Ɩ́ nɛ́ héŋ ráŋ. Ɩ́ nɛ́ fa mɔhɛ̃́ rɩ́ɩ́wa máŋsɩ́ŋ há ká nɛ́ŋ ná a pá nɩɛ. Rɩŋ nɛ́ to óŋ má, ɩ́ sabɩ́ɩ́nájáŋ Wɩɩsɛ nɩtʋmɛ́ bɩbara ná má wɩ́ŋ kɛ.
47012012	Ŋ kéŋ nyamma a tʋŋ tʋtʋmɛ́ ná ŋ há tʋ́mɛ́, rɩ́wɔ́ zɩŋ rɩ́ŋ ká Kirisi nɩtʋmɩ́, ɩ́ sɩ́sɩ́ɛ́nnʋ́wa. Ŋ á wɩ́nyɩnɩwa, a a wɩ́gɩrɛ́, a a wɩ́nyáŋsɛ.
47012013	Beé sɩɛ́ ŋ aa pá wɩcʋɔla púl nɩɛ náŋa, ká wɩ ɛ́ɛ́ pɛ́ɩ́wa é? Rɩŋ fa há tóíwa nyúú cɩká, rɩ́ɩ́wa pɩ́páŋ ɓɩɛ dʋŋɔ rá. Ʋ ɛ́ há to yɛ́rɛ́ wɩ́ɛ́, ɩ́ héŋ suúri.
47012014	Ŋ keníŋ tɩɩ rɩ́ŋ kóíwa dɩhɩ̃́ rɛ́, ŋ naasɩ́ botoro nyúú mí. Ŋ sɩɛ́ waá ja rɩ́ŋ ko cɩ́kɩ́wa oro wuu daha má. Ɩ́ ɓɩɛ rá ŋ jɩ́ja, ɩ́ tɩɩ wuu ní ŋ jɩ́ja; bee wɩ́ɛ́ bɛlɛ ra wɩ mɔhɛ̃́ rɩ́wɔ́ ja ɓɩɛ aá bil ánáwa mɛ́, ánáwa nɛ́ mɔhɛ̃́ rɩ́wɔ́ já ɓɩɛ aá bil bɛlɛ mɛ́.
47012015	Ŋ é có rɩ́ŋ taalɛ zɔ́kɩ́ŋ tɩɩ pɛ́ɩ́wa; rɩŋ kéŋ óŋ má, rɩ́ŋ pii sáŋɩ́wa mɛ́. Ŋ há cóíwa mɔ nyɛ, ɩ́ é wɩ́ŋ ɛ́ wuó cólli?
47012016	Ʋ ká taŋá rɛ́, ŋ wɩ kúé sákɩ́wa daha, a bʋlɩ́wa túmíŋ. Amá ɩ́ nɩɛ náŋa sɩ́ lɩ́ŋ nɛ́ ŋ a, a nyɩsɛ kɛ́sɩ́wa.
47012017	Nɩɛ ná wuu ŋ há tʋ́mɩ́wa rɩ́, ŋ tɩ́ŋwɔ́ oro mí fóríwa óŋ rí?
47012018	Ŋ sʋ́l Tiiti, a a, á maábinɔ́ŋɔ ná ɩ́ há ʋ́ʋ̃́, ʋ kánʋ́, ɓa kóíwa rɩ́. Ʋ kúó fóríwa óŋ rí? Ŋ rɩ́ Tiiti wuu to wɩ́ɩ́ balá hár rɛ́, a tʋŋ valɛ́ mɛ́?
47012019	Fól wuu, ɩ́ bɩ́ɩ́nɔ́ raá wɩ́bʋlɛ́ ná wuu ká nʋʋsɛ rɛ́, á lɩ́sɛ aá já ráá lárá tɩɩ ɩ́ sɩ́ɛ́ mɛ́? Ɛ́ rá sɩɛ́ toó! Wɩɩsɛ sɩ́ɛ́ mɛ́ nɛ́, á tɩŋ Kirisi mí aá bʋl. Naŋnɔ́ŋwere, á sɩɛ́ bʋ́l wɩ́ɛ́ nyáŋ wuu, aá jɛ́ɩ́wa yardá súúre ní.
47012020	Ŋŋ́ fá wɩ́ɩ́ héwíŋ rí: Rɩ́ŋ háá ko aá néíwa, rɩɩ́wa to ɛ́ ná ŋ háá jɛɛ́, ká, rɩŋ má to ɛ́ ná ɩ́ háá jɛɛ́ wɩ́ɛ́. Ŋŋ́ fá rɩ́ŋ háá ko, rɩ nɛsɛ, báhaksɩ́, cɔwɩɩlɔ́, dɩŋdɔmɩ́, nɩtʋksɛ, zaŋbá, nyʋkɔ, rɩ́ kapɔsɛ, nɛ́ mɩ́nɩ́wa pɛ́kɛ.
47012021	Ŋ sɩɛ́ haá fa héwíŋ wɩ́ɩ́ nɔ́ŋ má wɩ́ɛ́ rɛ́: Rɩ́ŋ háá ko, rɩ́ŋ Wɩɩsɛ baa múúríŋ pɛ́ɩ́wa; rɩ́ɩ́wa ɓɩkana wɩ́bɔmɔ wɩ́ɛ́ a yúó a páŋ. Wɩ́bɔmɔ ná ɓa há ɛ́ɛ́ fól wuu, ká ha mɩ́ŋwɔ́ ɛɛ mɛ́, a ha wɩ bɩ́rsɛ́ a ko Wɩɩsɛ rɩ́, ká ha mɩŋ busunnu wɩ́"állɛ mɛ́, aá a nɩlɩɩlɩ́wɩ́ɛ́, rɩ́ nyúzɔ́krɩ́wɩ́ɛ́.
47013001	Ŋ sɩ́ kóíwa rɩ́ naasɩ́ botoro nyúú mí. Rɩ wɩ́ɩ́ wuu kéŋ zɩmɛ́, nɩɛ bɛllɛ botoro, sɩ́ a dáŋsɩ́ɛ́wa, ká ráá zɩŋ ɛ́ wɩ́ɩ́.
47013002	Nɩɛ ná há a wɩ́bɔmɔ fól wuu, arɩ́ nɩɛ ná náŋa wuu rɩ́ nɛ́, ŋ bʋ́bʋl. Ŋ há kó ráŋ bʋllɛ mɛ́, a pi wɩ́ɩ́ ná cáánɩ́wɔ́, ŋ zaa tówó laka má, ká ɛ́ wɩ́ɩ́ tɩɩ nɛ́ ha, ŋ pi aá bʋ́lwɔ́ rɩ́. Rɩŋ nɛ́ kúé é, nɛ́ŋ waá káánɛ, ɩ́ wuu rɩ́ nɛ́ rɩ́ŋ bʋl.
47013003	Ɩ́ɩ́ ja ɓánɛ́ nɛ́, ká rɩ́ɩ́wa saŋ rɩ Kirisi tɩ́ŋɩ́ŋ mɛ́, aá bʋl wɩ́ɛ́. Kirisi sɩɛ́ to nɩpʋɔlá. Ʋʋ́ tʋ́mɩ́wa sɩ́sɩ́ɛ́nnʋ́wa rɩ́ dóé.
47013004	Taŋá, ɓa ɓásʋ́ dagɛsɛ́ daha, ʋ há wɩ dóé kené wɩ́ɛ́, amá Wɩɩsɛ dóé mí, ʋ zaa wómmó. Á rɩ́ Kirisi há ká óŋ balá, á ká pʋ́ɔ́llɛ́ ɛ́ nɛ́; amá Wɩɩsɛ dóé ná mɛ́, á sɩ́ a nɩwómmé, aá tʋŋ rɩ́ɩ́wa ná.
47013005	Ɩ́ bɩɩnɛ wérí ná, a kɩ́ɛ́lɩ́wa tɩɩ mɛ́ ná, ɩ́ mɩŋ yardá sɩɛrʋ rɛ́? Ɩ́ ɩ́ɔ̃́ rɩ́ Zeezi Kirisi mɩ́nɩ́wa sɩɛrʋ, ɛ́ rá? Rɩ ɛ́ rá é, ɩ́ to yardá nɩ́ɛ́.
47013006	Amá ŋ yɩɛla nɛ́ ká, rɩ́ɩ́wa ná wɩ́ɛ́, a zɩŋ ráá ká Zeezi nɩtʋmɛ́ nɛ́.
47013007	Á sʋ́l Wɩɩsɛ aá ja rɩ́ɩ́wa sɩ́ wɩ́ɩ́ áá zɔkɛ. Ɛ́ sɩɛ́ tórá nɛrɩ́ nɛ́ á jɩ́ja ráá makɛ pɛ́ɩ́wa; amá áá já rɩ́ɩ́wa wólli wɩ́ɛ́ ná há ká yɛ́rɛ́ nɛ́, aá a, ká rʋʋ hé ráá a nɩyɔ́ɔ́wa má, ráá a.
47013008	Á wɩ taŋá mɛ́ wuó kɛ́rɛ, á mɩŋ taŋá har nɛ́.
47013009	Raá nɛ́ wɩ dóé kené, ká rɩ́ɩ́wa é ka dóé má, áá jʋ́ɔ́sʋ́ rɛ́, ɛ́ wɩ́ɛ́. Á sɩɛ́ há sʋ́l Wɩɩsɛ aá jɔ́ʋ́ ná nɛ́ ká, rɩ́ɩ́wa bɛ, wɩ́ɛ́ wuu mí.
47013010	Wɩ́ɩ́ ná wɩ́ɛ́ ŋ há mɩŋ dɩbólí ká pʋ́ŋsɛ kɛnɔ aá pɛ́ɩ́wa nɛ́ ká: Ŋ waá ja rɩ́ŋ ko ka tíŋ ná Wɩɩsɛ há páŋ, aá háksɩ́wa mɛ́. Wɩɩsɛ há pí ɛ́ tíŋ páŋ, ʋ wɩ sɛ́ rɩ́ŋ kaa zɔ́kɩ́wa, ʋ sɛ́ rɩ́ŋ pii sáŋɩ́wa mɛ́, rɩ́ɩ́wa yardá súúri ní.
47013011	Ŋ maábináŋa, ŋ wɩ́ɛ́ ná dɩgúlli ní nyɛ. Ɩ́ ké wérí, satɔrɔ́ sɩɛrʋ; ɩ́ bɛ, Wɩɩsɛ wɩ́ɛ́ sɩɛrʋ; ɩ́ dúóri náŋa naasɛ; ɩ́ tʋŋ nʋɔ mɛ́, a lo rí tɛŋfɩ́ɛ́l mɩ́nɩ́wa pɛ́kɛ. Wɩɩsɛ há ká cólle rɩ́ tɛŋfɩ́ɛ́l Wɩɩsɛ, sɩ́ mɩŋ arɩ́rɩ́wa.
47013012	Ɩ́ bɔ́llɛ náŋá wérí a tɩŋ náŋá baŋa vɔsɛ́ mɛ́. Wɩɩsɛ nɩɛ wuú bɔ́llɩ́wa.
47013013	Rɩ́ Nyuutɩna Zeezi Kirisi hé bárka pɛ́ɩ́wa, rɩ́ Wɩɩsɛ cólle mɩŋ arɩ́rɩ́wa, rɩ́ Sabɩɩna a rɩ́ɩ́wa tʋŋ nʋɔ mɛ́!
48001001	Ŋ é Pool há ká Zeezi Kirisi rɩ́rʋ́ Ana ná há íllú sʋʋ mɛ́, nɩtʋmɩ́, ká to nɩbííne nɩtʋmɩ́, ŋ nɛ́ pʋ́ŋsɛ kɛnɔ né aá pá wɩcʋɔla púlli nɩɛ ná há mɩŋ Galasi mí. Ŋ rɩ́rá maábináŋa, Zeezi laadííre ná há mɩŋ rɛɛ́, á wuu ní pʋ́ŋsɛ́.
48001003	Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
48001004	Kirisi púú tɩɩ pá, ɓa ɓʋ́ʋ́, á wɩ́bɔmɔ wɩ́ɛ́ nɛ́, rʋ́ʋ́ lárá tá dúníé né há bɔ́mɔ́ nɛ́sɛ mɛ́. Ʋ ɛ́ sɩɛ́ kárá Ana Wɩɩsɛ cólle mí ní;
48001005	ʋ nɛ́ tɛ píŋ, kál rɩ́ kál wuu. Amɩɩ!
48001006	Wɩ́ɩ́ rɛ́ gɩ́rɩ́ŋ. Ʋ há wɩ dáánɛ́, ká ɩ́ bɩ́rɩ́wa har yakɛ nɛrɔ ná há tɩ́ŋ Kirisi zilé mí yɩ́rɩ́wa, ká bɩ́rɩ́wa sɩ́ɛ́ hé labáárɩwero nɔ́ŋɔ mɛ́.
48001007	Labáárɩwero nɔ́ŋɔ sɩɛ́ báá toó; nɩ́ɛ́ rɛ́ taŋa mɩnɛ́ aá yéŋŋíwa, aá ja rɩ́wɔ́ bɩ́rsɛ Kirisi Labaarɩwero ná.
48001008	Ɛ́ wɩ́ɛ́, rɩ nɛ́ŋ kúó bʋl labáárɩwérí oro wɩ́ɛ́ pɛ́ɩ́wa, rʋʋ ná wɩ́ɛ́ á há bʋ́lɛ́ pɛ́ɩ́wa rá, raá tɩɩ nɛ́, rɩ bána nyúú malɩ́ka nɛ́, rɩ́ Wɩɩsɛ zɔkɛ tɩ́na!
48001009	Á lá sɩ́ɛ́ bʋ́lʋ́ pɛ́ɩ́wa rɛ́, káŋ baa ha bɩrbʋ́lʋ́ tɩɩ tɩɩ nɛ́, aá pɛ́ɩ́wa mʋ́l néé mí: Rɩ nɛ́ŋ kúó bʋl labáárɩwérí oro pɛ́ɩ́wa, rʋʋ tóú ná á há bʋ́lɛ́ ɩ́ laa dí, rɩ́ Wɩɩsɛ zɔkɛ tɩ́na!
48001010	Nyɛ mɛ́ sɩɛ́, ŋŋ́ ja nɩbííne sɩ́ɛ́ wér ní yáá, ŋŋ́ ja Wɩɩsɛ sɩ́ɛ́ wér ní? Ŋ ɔ́ɔ́ aá ja nɩbííne satɔrɔ́ nɛ́? Rɩŋ faá já rɩ́ nɩbííne sɩɛrʋ nɛ́ tɔrɛ, ŋ fa wɩ Kirisi tʋtʋ́nnʋ́ a.
48001011	Maábináŋa, ŋŋ́ já rɩ́ɩ́wa zɩŋ rɩ́ Labaarɩwero ná ŋ háá bʋlɛ́, ʋ wɩ nɩbíŋ lɩ́ɛ́.
48001012	Nɩbíŋ ra wʋ́ʋ́ píé páŋ, nɩbíŋ ra wʋ́ʋ́ píé kármɩ́ŋ. Amá Zeezi Kirisi ní mákʋ́ páŋ.
48001013	Ŋ fa há mɩŋ Zuwifiwa wɩcʋɔlɔ́ ŋmɛ́nɔ mɛ́, a nɛ nɩɩsɔ ná duo mí, ɩ́ nʋ́ʋ́ wɩ́ɛ́ rɛ́. Ŋ fa héŋ dóé wuu, aá ja Wɩɩsɛ púl nɩɛ zɔkɛ́ nɛ́, a gʋɔrɛ aá wálmɩ́wɔ́.
48001014	Ŋ fa ɛ̃ Zuwifiwa wɩcʋɔlɔ́ ŋmɛ́nɔ wɩ́ɛ́, a kɩ́llɩ́ŋ wonáŋa ná wuu há ká Zuwifiwa. Ŋ fa kéŋ kajáŋdaarɔ́, á naabálwa kusúŋ wɩ́ɛ́ mɛ́.
48001015	Wɩɩsɛ sɩɛ́ há kéŋ zilé, ʋ lɩ́sɩ́ŋ, rɩŋ ha mɩ́nɩ́ŋ maá luoru mí ní, a yɩ́rɩ́ŋ rɩ́ŋ ko tʋŋ pɔ́ʋ́.
48001016	Wɩɩsɛ há kúé cólli, a mákʋ́ Bio páŋ, rɩ́ŋ bʋ́lʋ́ Labaarɩwero wɩ́ɛ́ pá nɩɛ ná há to Zuwifiwa, ŋ wɩ nɩbíŋ wuu rɩ́ mʋ́ɛ́, rʋ́ʋ́ cáánɩ́ŋ.
48001017	Ŋ wɩ nɩɛ ná má há láŋ sɩ́ɛ́, a a nɩtʋmɛ́ a mɩŋ Zerizalɛmɛ mɛ́, rɩ́ mʋ́ɛ́. Ŋ taŋa ísí kɩ́kɛ́lɛ́ a mʋ́ Arabi tíé ní, ká bɩrko Damaasɛ.
48001018	Bɩŋsɛ botoro ní dáárɛ́, káŋ mʋ́ Zerizalɛmɛ, a zɩŋ Pɩɛrɛ, a kénú dɩhɩ̃́ tápʋlɛ fí rí bɔmmʋ́ɔ́.
48001019	Amá ŋ wɩ nɩtʋmɛ́ ná oro wuu néé, Nyuutɩna Zeezi maábio Zakɛ dʋŋɔ nɛ́, ŋ ná.
48001020	Wɩ́ɛ́ nyáŋ ŋ há pʋ́ŋsɛ́ aá pɛ́ɩ́wa, ɓa ká wɩ́táŋsɛ́ rɛ́; Wɩɩsɛ sɩ́ɛ́ mɛ́, ŋ wɩ nyɩɛrʋ́ nyɛ.
48001021	Ɛ́ har rɩ́ mɛ́, ŋ ísó mʋ́ Siiri rɩ́ Silisi dɩtɩ́llɛ tɔ́nɛ.
48001022	Ziide tíé, wɩcʋɔla púlli ná há mɩŋ Kirisi mí, sɩɛ́ fa ha wɩ́ŋ ɛ̃.
48001023	Ɓa taŋa dé nɛ rɩ ɓa sɛ́: "Nɛrɔ ná fa háá wálmɩ́rá nɛ́ zaá bʋl yardá Labaarɩwero ná, ʋ fa háá já rʋ́ʋ́ zɔkɛ wɩ́ɛ́."
48001024	Ká ɓaá bɩ Wɩɩsɛ mɛ́, ŋ wɩ́ɛ́.
48002001	Bɩŋsɛ fí rí baná há dáárɛ́, ŋ rɩ́ Barnabasɛ ísó mʋ́ Zerizalɛmɛ. Ŋ pɛ́ ka Tiiti tɩ́ŋɩ́ŋ tɩɩ mɛ́.
48002002	Wɩɩsɛ nɛ́ ɛ́ɛ́, ŋ zɩŋ rʋ́ʋ́ mɔhɔ̃́ rɩ́ŋ mʋ́ ráŋ, ŋ mʋ́. Ŋ sɩɛ́ máŋsɛ Labaarɩwero ná, ŋ há bʋ́lɛ́ aá pá nɩɛ ná há to Zuwifiwa wɩ́ɛ́ pá Zeezi laadííre. Ŋ rɩ́wɔ́ sɩ́dííre ní cíké, ŋ máŋsɛ ɛ́ pɔ́wɔ́, a makɛ rɩ́ŋ fól wuu yʋ́ɔ́sɛ, rɩ́rɩ́ŋ zaa yʋ́ɔ́sɛ ná, wuu sɩ́ yɔ́ɔ́ tá.
48002003	Tiiti tɩɩ há ká Gɩrɛkɛ, ɓa wʋ́ʋ́ fɩ́kɛ́ rʋ́ʋ́ cókú pɛŋ;
48002004	maábináŋa yɩryɔ́ɔ́wa ná há mɩ́ŋrá sɩɛrʋ, ɓa é fa có ɛ́ nɛ́. Ɓa lʋ́ɔ́rɔ́ zʋʋ kúósírá sɩɛrʋ, rɩ́wɔ́ kɩ́ɛ́lɩ́rá nɛ́; rɩ́wɔ́ ná ɛ́, á rɩ́ Zeezi Kirisi há ká óŋ balá, á wɩ kusúŋ wɩ́ɛ́ tɩŋ, ká tɩ́llɩ́rá tɩɩ. Ɓa faá já rɩ́wɔ́ hérá yomí mí ní báá.
48002005	Á wɩ sáŋɛ́ pɔ́wɔ́ mʋɔ́ má, ká vɛ́wɔ́ máŋsɛ wuu, a makɛ rɩ́ Labaarɩwero taŋá ná sɩ́ yʋ́ksʋ́, ɩ́ sɩ́sɩɛrʋ.
48002006	Sɩ́dííre ná há mɩ́ŋwɔ́ sɩɛrʋ, (ɓa há kɔ́ʋ́ ná rá ŋ bíbel, Wɩɩsɛ é wɩ nɩbííne caksɛ;) ɛ́ sɩ́dííre há mɩ́ŋwɔ́ sɩɛrʋ, ɓa wɩ wɩ́fɛ́lʋ́ wuu mákɛ́ páŋ.
48002007	Ɓa taŋa nóó rɩ Wɩɩsɛ tʋ́mɩ́ŋ nɛ́, rɩ́ŋ bʋl Labaarɩwero ná pá nɩɛ ná há to Zuwifiwa, ká tʋŋ Pɩɛrɛ má, rʋ́ʋ́ má bʋ́lʋ́ pá Zuwifiwa.
48002008	Wɩɩsɛ dóé ná há tʋ́ŋ Pɩɛrɛ Zuwifiwa rɩ́, ɛ́ dóé ní tʋ́mɩ́ŋ má, nɩɛ ná há to Zuwifiwa rɩ́.
48002009	Zakɛ rɩ́ Pɩɛrɛ rɩ́ Zaŋ nɛ́ wɩcʋɔla púl nɩɛ pii mákwɔ́ nɩhɩɛ̃́sɛ. Ɓa nóó rɩ Wɩɩsɛ zílíŋ rí, a pi ɛ́ tʋtʋmɩ́ páŋ. Ɓa kánɩ́ŋ rɩ́ Barnabasɛ héwó sɩɛrʋ, á wuu pii hé balá. Ɓa sɛ́ ráá mʋ́ tʋ́tʋŋ nɩɛ ná há to Zuwifiwa sɩɛrʋ, ká rɩ́wɔ́ má mʋ́ tʋ́tʋŋ Zuwifiwa sɩɛrʋ.
48002010	Wɩ́ɩ́ ná balá ɓa há píé sʋ́lrá nɛ́ ká: "Ráá sɩ́wɔ́ sɩɛrʋ summe mí sʋ́llʋ́." Ŋ sɩɛ́ á ɛ́ nɛ́, arɩ́rɩ́ŋ sɩɛrʋ wuu.
48002011	Pɩɛrɛ há kó Aŋtɩɔsɛ, ŋ dé cɩ́nʋ́ sɩ́ɛ́ mɛ́ nɛ́ a bʋ́lʋ́ wérí, ʋ há wɩ wérí ɛ́ɛ́ wɩ́ɛ́.
48002012	Tɛ́ŋ ná mɛ́ Zakɛ fa há wɩ nɩɛ tʋ́mɛ́ ɓa ko Aŋtɩɔsɛ, Pɩɛrɛ faá dí ɓɩɛ, nɩɛ ná há to Zuwifiwa dɩhɩ̃́. Amá Zakɛ nɩtʋmɛ́ há kúé, ʋ lɩ́sʋ́ tɩɩ ɓa mɛ́, ʋ rɩ́wɔ́ báá wɩ ɓɩɛ́ dí, ʋ háá fá Zuwifiwa.
48002013	Zuwifiwa ná náŋa há mɩŋ ráŋ, má cɛl Pɩɛrɛ mɛ́, a má káŋwɔ́ tɩɩ kʋ́ʋ́rɛ, a sɩɛ́ pɛ́ pɔsɛ Barnabasɛ má héwó nʋŋmɔ́ŋyɔ́wɩ́ɛ́ ná mɛ́.
48002014	Ŋ nóó rʋʋ ɛ́ to taŋá, Labaarɩwero bʋlɛ́ mɛ́. Ɛ́ nɛ́ ŋ bʋ́lʋ́ rɩ́ ɓa wuu sɩ́ɛ́ mɛ́ bʋlɛ́: "Ɩ nɛ́, ɩ há ká Zuwifi, káá a, anɛ ɩ to Zuwifi, a wɩ Zuwifiwa wɩ́"állɛ́ a. Beé mí sɩɛ́, ɩ fɩ́fɩkɛ nɩɛ ná há to Zuwifiwa mɛ́, rɩ́wɔ́ ɩ́"a Zuwifiwa wɩ́"állɛ?
48002015	"Á é ká Zuwifiwa nɛ́, ɓa lʋ́lrá ɛ́ nɛ́. Á to wɩ́bɔŋ"áárá, anɛ nɩɛ ná há to Zuwifiwa há ká wɩ́bɔŋ"áárá ɛ́.
48002016	Á sɩɛ́ ɩ́ɔ̃́ rɩ́ nɩbíŋ wɩ Wɩɩsɛ kíŋse ná Moyizi há pʋ́ŋsɛ́ mɛ́ wuo tɩŋ, aá a tékétéké Wɩɩsɛ sɩ́ɛ́ mɛ́, rɩ Zeezi Kirisi laadí dʋŋɔ mɛ́ rá. Ɛ́ nɛ́ á má la Zeezi Kirisi dí, a makɛ ráá tɩŋ ɛ́ mɛ́ nɛ́, a a tékétéké. Rɩ nɩbííno tɩ́ŋ kíŋse ná Moyizi há pʋ́ŋsɛ mɛ́, ʋ wɩ tékétéké wuó a.
48002017	"Á sɩɛ́ há có raá tɩŋ Kirisi mí ní, a a tékétéké Wɩɩsɛ sɩ́ɛ́ mɛ́, raá nɛ́ sɩɛ́ báá a wɩ́bɔmɔ, Kirisi ní tɛ wɩ́ɩ́? Aɩ́, ɛ́ rá!
48002018	Wɩɩsɛ kíŋse ná Moyizi há pʋ́ŋsɛ́, ŋ vɛɛ tá, rɩŋ nɛ́ báá bɩ́rɛ́ mʋ́ aá tɩ́ŋwɔ́, ʋ ɛ́ ká ŋ héŋ tɩɩ wɩ́bɔmɔ ɛɛ mɛ́ nɛ́.
48002019	Ŋ tɩ́ŋ Wɩɩsɛ kíŋse ná mɛ́, ɓa ɓʋ́ŋ, ŋ sʋwɛ ká tá ɛ́ kíŋse wɩ́"állɛ, ká makɛ rɩ́ŋ híhiẽsi Wɩɩsɛ yɩr mɛ́.
48002020	Ŋ rɩ́ Kirisi ní ɓa ɓásɛ ɓʋ́, dagɛsɛ́ daha. Ɛ́ wɩ́ɛ́, rɩŋ nɩ́ɩ́ hiẽsé, ŋ rá waá hiẽsi, Kirisi níí híẽ́síŋ mí. Mʋ́l néé mí, rɩŋ nɩ́ɩ́ hiẽsé tɛŋnamɩɛ sɩɛrʋ má, ŋ hiẽsó lɛ́ yardá ná, ŋ há kené rɩ́ Wɩɩsɛ Bio ní. Wɩɩsɛ Bio ná há cóŋ, a púú mɩɩsɛ lenni sʋʋ ŋ wɩ́ɛ́.
48002021	Ŋ wɩ Wɩɩsɛ zilé ná vɛ́ɛ́; bee wɩ́ɛ́ rɩ nɩbíínó tɩŋ kíŋse ná mɛ́ nɛ́, rɩ́ɩ́ a tékétéké Wɩɩsɛ sɩ́ɛ́, Kirisi sʋʋ ná ká yɔ́ɔ́ nɛ́."
48003001	Óú! Galasi tɩ́náwa, nɩcʋ́llɛ! Áŋ rɩ́ bɛ́ŋsɩ́wa tá nyɛ? Ɩ́ nɩɛ ná á há máŋsɛ Zeezi Kirisi dagɛsɛ́ daha sʋʋ wɩ́ɛ́ pɛ́ɩ́wa, ɩ́ nʋ́ʋ́ mʋ́l, anɛ ʋ cɩ́nɩ́wa sɩ́ɛ́ mɛ́ nɛ́.
48003002	Ɩ́ lɩ́sɛ wɩ́ɩ́ né balá sɩɛ́ páŋ: Wɩɩsɛ há púú Sabɩɩna ná dí zilé pɛ́ɩ́wa, ʋ tɩ́ŋɩ́wa háá zíl kíŋse ná wɩ́ɛ́ nɛ́ yáá, ʋ tɩ́ŋɩ́wa há nɛ́ Labaarɩwero ná a laa dí wɩ́ɛ́ nɛ́?
48003003	Ɩ́ dé cʋʋlɛ ɓóŋ ní? Ɩ́ há púlé rɩ́ Wɩɩsɛ Sabɩɩna dóé, ɩ́ɩ́ ja rɩ́ɩ́wa mʋ́ tenni rɩ́ nɩbinní dóé ní?
48003004	Ɩ́ há ná wɩɩla ná wuu ká yɔ́ɔ́ nɛ́? Ɛ́ sɩɛ́ wɩ yɔ́ɔ́ wuó a.
48003005	Wɩɩsɛ há púú Sabɩɩna pɛ́ɩ́wa, a baa wólli tʋŋ wɩ́nyáŋsɛ ná ɩ́ sɩ́sɩɛrʋ, ʋ ɛ́ ká ɩ́ há sáŋɛ́ aá zíl kíŋse ná wɩ́ɛ́ nɛ́ yáá, ɩ́ há lá Labaarɩwero ná dí wɩ́ɛ́ nɛ́?
48003006	Abɩrahaŋ há lá Wɩɩsɛ wɩ́ɛ́ dí, Wɩɩsɛ tɩ́ŋ ɛ́ wɩ́ɛ́ nɛ́ bʋlʋ́ ká tékétéké.
48003007	Ɛ́ wɩ́ɛ́, ɩ́ sɩɛ́ zɩŋ rɩ́ nɩɛ ná wuu, há lá Wɩɩsɛ wɩ́ɛ́ dí, ɓa nɛ́ ká Abɩrahaŋ bɛlɛ.
48003008	Ɓa pʋ́ŋsɛ Wɩɩsɛ Kɛnɔ sɩɛrʋ fól, a bʋlɛ́ Wɩɩsɛ sɩ́ tɩŋ yardá wɩ́ɛ́, a bʋlɛ́ nɩɛ ná má há to Zuwifiwa ká tékétékéwa. Ɛ́ nɛ́ pʋ́ŋsɛ ná la sɩ́ɛ́ bʋl ɛ́ wɩ́wero pá Abɩrahaŋ bʋlɛ́: "Wɩɩsɛ sɩ́ tɩ́ŋɩ́ mɛ́, a hé bárka pá dúníé duo wuu nɩɛ."
48003009	Ɛ́ nɛ́ tɛ, Wɩɩsɛ sɩ́ hé bárka pá nɩɛ ná wuu, há sɩ́ lɔ́ʋ́ wɩ́ɛ́ dí, anɛ Abɩrahaŋ há lɔ́ʋ́ wɩ́ɛ́ dí, ʋ hé bárka pɔ́ʋ́ ɛ́.
48003010	Wɩɩla sɩ́ peri nɩɛ ná há bɩ́ɩ́nɛ́ rɩ ɓaá tɩŋ kíŋse mí ní, rɩ́ɩ́ a tékétéké, bee wɩ́ɛ́ ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́: "Wɩɩla pú nɛrɔ ná háá tɩŋ kíŋse, ká wʋ́ɔ́ ná há pʋ́ŋsɛ kíŋse kɛnɔ sɩɛrʋ wuu, zílé mʋ́ aá tenni."
48003011	Ʋ ká pʋmmɩ́, nɛ́ŋ wɩ kíŋse mí wuo tɩŋ aá a tékétéké Wɩɩsɛ sɩ́ɛ́ mɛ́; bee wɩ́ɛ́ ɓa pʋ́ŋsɛ Wɩɩsɛ Kɛnɔ sɩɛrʋ a bʋlɛ́: "Nɛrɔ ná há lá Wɩɩsɛ wɩ́ɛ́ dí, ʋ tɩ́na nɛ́ ká tékétéké ʋ sɩ́ɛ́ mɛ́; ʋ tɩ́na sɩɛ́ tɩŋ ɛ́ mɛ́ nɛ́, rɩ́ɩ́ ná hiẽsó."
48003012	Ká kíŋse sɩɛ́ wɩ yardá lɩ́ɛ́. Ɓa taŋa pʋ́ŋsɔ́ a bʋlɛ́: "Nɛrɔ ná háá tɩ́ŋ kíŋse, kíŋse níí pɔ́ʋ́ hiẽsó."
48003013	Kirisi há dí wɩɩla ná dagɛsɛ́ daha á wɩ́ɛ́, ʋ lárá tá kíŋse há pí wɩɩla ná aá cɩ́ɩ́nɩ́rá nɛ́sɛ mɛ́, bee wɩ́ɛ́ ɓa pʋ́ŋsɔ́ bʋlɛ́: "Wɩɩla pú nɛrɔ ná ɓa há ɓásɛ dagɛsɛ́ daha."
48003014	Ɛ́ sɩɛ́ ká rɩ́ Wɩɩsɛ tɩŋ Zeezi Kirisi mí ní, a hé bárka ná ʋ há sʋ́ʋ́ sɩ́ tɩŋ Abɩrahaŋ mɛ́ hé, a pá nɩɛ ná há to Zuwifiwa nɛ́. Ká ráá má tɩ́ŋrá Zeezi laadí ná mɛ́, a ná Wɩɩsɛ Sabɩɩna ná, ʋ há tá nʋɔ bʋlʋ́ sɩ́ párá.
48003015	Maábináŋa, ɩ́ lo rɩ́ŋ pírá tɩɩ nɩbííne wɩ́"állɛ wɩ́ɩ́ nɔ́ŋɔ, a máŋsɛ pɛ́ɩ́wa: Rɩ nɛrɔ nɛ́ bʋ́l wɩ́ɩ́ bil, a ŋmɩ́ɛ́sɛ, ɓa wʋ́ʋ́ wuó giri, ɓa báá wɩ wɩ́ɩ́ má wuó súúri.
48003016	Wɩɩsɛ sɩɛ́ tá nʋɔ rɛ́, a pá Abɩrahaŋ rɩ́rʋ́ duo. Ɓa sɩɛ́ wɩ pʋ́ŋsɛ́ bʋlɛ́: "Arɩ́rʋ́ dukana má," ɓa sɛ́: "Arɩ́rʋ́ duo." Duo balá nɛ́; ʋ nɛ́ ká Kirisi.
48003017	Ɩ́ ná ŋ háá já rɩ́ŋ bʋ́lʋ́ ná: Wɩɩsɛ wɩ́bʋlbilí ná ʋ há ŋmɩ́ɛ́sɛ́ pá Abɩrahaŋ, ʋ bɩŋsɛ zɔwaná rɩ́ mɛrɛ́ rɩ́ fí ní, ká Moyizi zɩŋ ko máŋsɛ kíŋse ná. Kíŋse sɩɛ́ sɩ́ tɩŋ har, ká ko wólli kɛ́rɛ ɛ́ nʋɔ mɛ́, rʋ́ʋ́ tá yɔ́ɔ́?
48003018	Rɩ nɩbííne sɩɛ́ fa tɩ́ŋ kíŋse mí ní aá ná liwe, ɓa báá wɩ Wɩɩsɛ nʋtálɔ mɛ́ wuo tɩŋ aá ná liwe. Ká Wɩɩsɛ sɩɛ́ tɩ́ŋʋ́ nʋtálɔ ná mɛ́ nɛ́, a dí zilé pá Abɩrahaŋ.
48003019	Beé wɩ́ɛ́ rɩ́ sɩɛ́ ɓa bil kíŋse? Rɩ́wɔ́ mákrá wɩ́zɔkɛ́ aá párá, a kaá ja Abɩrahaŋ duo ná lʋlɛ́; duo ná wɩ́ɛ́, Wɩɩsɛ há tá nʋɔ bʋl. Wɩɩsɛ púú ɛ́ nʋɔ tʋŋ malɩ́kawa nɛ́, ɓa kaa ko tɛ nɛrɔ ná há ká záárɔ mɛ́, ʋ laa pá nɩɛ.
48003020	Záárɔ wɩ nɩbalá mɛ́ nɩ́ɩ́ zá, amá Wɩɩsɛ sɩɛ́ ká balá nɛ́.
48003021	Kíŋse ná sɩɛ́ kɛ́rɛ Wɩɩsɛ nʋtállɛ ná mɛ́ rɛ́? Aɩ́, ʋ to ɛ́. Rɩ kísó rí fa mɩnɛ́ a wólli hiẽsó aá pá, nɩbííne tékétéké ɓɩɛ́na faá lɛ ɛ́ kíso ní.
48003022	Amá Wɩɩsɛ Kɛnɔ sɩɛrʋ, ɓa pʋ́ŋsɔ́ bʋlɛ́ wɩ́bɔmɔ tɔ́ nɩbííne wuu hé, a makɛ rɩ́ Wɩɩsɛ nʋtálɔ ná peri nɩɛ ná wuu há á yardá, a la Zeezi Kirisi wɩ́ɛ́ dí.
48003023	Yardá tɛ́ŋ fa há wɩ péré, kíŋse ná nɛ́ fa tɔ́rá é Zuwifiwa bɩnajaa, a kaá ja yardá tɛ́ŋ koolí.
48003024	Ɛ́ wɩ́ɛ́ nɛ́ fa pɔ́rá mɛ́, a lɛ́lrá kaa ko peri Kirisi, a makɛ ráá lɔ́ʋ́ wɩ́ɛ́ dí, a a tékétékéwa Wɩɩsɛ sɩ́ɛ́ mɛ́.
48003025	Yardá tɛ́ŋ sɩɛ́ kúó. Kíŋse ná há pɔ́rá mɛ́ báá wɩ́rá mɛ́ wuó bel.
48003026	A tɩŋ ɩ́ há lá Zeezi Kirisi dí wɩ́ɛ́, ɩ́ wuu ká Wɩɩsɛ bɛlɛ nɛ́.
48003027	Ɩ́ wuu sɩɛ́ há múŋsí nyii, Zeezi Kirisi yɩr mɛ́, Zeezi Kirisi nɩɩsɔ ná nɛ́ mɩ́nɩ́wa mɛ́.
48003028	Cakɔ́ báá toó: Ɓɩ́ŋ ká Zuwifi, ɓɩ́ŋ to Zuwifi, ɓɩ́ŋ ká yómó, ɓɩ́ŋ to yómó, ɓɩ́ŋ ká bál, ɓɩ́ŋ ká hál, ʋ toó. Ɩ́ wuu ká óŋ balá rɛ́, Zeezi Kirisi mí.
48003029	Rɩɩ́wa sɩɛ́ ká Kirisi nɩ́ɛ́, ɩ́ ká Abɩrahaŋ dunɩɛ nɛ́; Wɩɩsɛ há tá nʋɔ, rɩ́ liwe ná ká Abɩrahaŋ ónní, ɩ́ sɩ́ tɩ́llɩ́wɔ́.
48004001	Ɩ́ sɩɛ́ náŋ háá já rɩ́ŋ bʋ́lʋ́ ná: Bio ná háá kóó tɩ́llʋ́ áná liwe, rʋʋ nɛ́sɛ nɛ́ ha tíé, ʋ má wɩ yómo mí cúcó, ká nɛ́ taŋa tɩ́llɛ jaa ɓɩɛ wuu má.
48004002	Nɩɛ nɩ́ɩ́ bélú mí wuu, a máŋsɛ wɩ́ɛ́ aá pɔ́ʋ́, a kaá jɔ́ʋ́ áná tɛ́ŋ makɩ́.
48004003	Ʋ sɩɛ́ nɩhɩ̃́ ɛ́ nɛ́ á má rɩ́. Á má fa há ká heŋbiisí, á fa nɩhɩ̃́ yósi ní, wɩ́ɛ́ ná tésíé nɩɛ háá tɩŋɛ́ mʋ́l.
48004004	Amá Wɩɩsɛ tɛ́ŋ makɩ́ há péré, ʋ tʋ́mʋ́ Bio. Háálɔ nɛ́ lʋ́lʋ́, ʋ saŋ tɩŋ Zuwifiwa kíŋse,
48004005	a makɛ rʋ́ʋ́ la nɩɛ ná wuu háá tɩŋ kíŋse ná, a tá, ká ráá wuu ko a Wɩɩsɛ bɛlɛ.
48004006	Ɩ́ sɩɛ́ ɓɩɛ́na ká Wɩɩsɛ bɛlɛ nɛ́; ɛ́ nɛ́ ʋ púú Bio Sabɩɩna hérá sɩɛrʋ. Ɛ́ Sabɩɩna nɛ́ tɛ, á ka Wɩɩsɛ aá yɩ́rɛ: "|iAba|d! Ŋ Ana!"
48004007	Ɛ́ wɩ́ɛ́, ɩ báá to yómó, ɩ ká bio ní; rɩɩ nɛ́ sɩɛ́ ká bíí, ɩ sɩ́ tɩ́llɛ liwe, Wɩɩsɛ zilé mí.
48004008	Ɩ́ die fa há wɩ Wɩɩsɛ ɛ̃, ɩ́ tʋ́mɔ́ aá pá wɩŋsa ná há to wɩ́ŋsá tɩɩ nɛ́.
48004009	Amá mʋ́l néé mí ɩ́ há ɛ̃ Wɩɩsɛ, ŋŋ́ já rɩ́ŋ bʋlɛ́ Wɩɩsɛ há ɩ́ɩ̃́wa nɛ́, ʋ sɩɛ́ báá cɩ́ ɛrɛ́wa, ɩ́ baa bɩrmʋ́ wɩ́ɛ́ ná tésíé nɩɛ háá tɩŋɛ́, há wɩ cúcó, a wɩ dóé kené rɩ́? Ʋ cɩ́ ɛrɛ́wa, ɩ́ baa cólli rɩ́ɩ́wa bɩrmʋ́ ɔ́wɔ́ yósi?
48004010	Ɩ́ɩ́ kɩ́ɛ́lɛ tápʋlɛ rɩ́ caŋsɛ rɩ́ tɛ́ŋ arɩ́ bɩŋsɛ, a bʋlɛ́ ɓa náŋa kɛ náŋa.
48004011	Ŋŋ́ fá héwíŋ, rɩ́ŋ tʋtʋmɛ́ ná ŋ há tʋ́mɛ́ pɛ́ɩ́wa, háá tá yɔ́ɔ́.
48004012	Ŋ maábináŋa, ŋŋ́ jɛ́nnɩ́wa rɛ́, ɩ́ nɩ́ɛ́sɩ́ŋ, anɛ ŋ má há nɩhɩ̃́wa nyɛ. Ɩ́ wɩ wɩ́tɔ́k wuu ɛ́ɛ́ ŋ mɛ́.
48004013	Ŋ há kúé dʋʋnɛ bʋl Labaarɩwero ná aá pɛ́ɩ́wa tɛ́ŋ ná mɛ́, ɩ́ ɛ̃ wɩ́ɩ́ ná há tɛ rɛ́; ŋ faá wɩ́ɩ́lʋ́ nɛ́.
48004014	Ŋ tɛŋ wuu pii lɔrɛ; ká ɛ́ má, ɩ́ wɩ́ŋ lɔ́rɛ́, a wɩ́ŋ nyɛ́kɛ́. Ɩ́ cákɔ́ láŋ anɛ ŋ ká Wɩɩsɛ malɩ́ka nɛ́, anɛ ŋ ká Zeezi Kirisi ní.
48004015	Satɔrɔ́ ná ɩ́ fa há kené, ʋ mʋ́ nɛɛ́? Taŋá há wéró, ɩ́ fa có rɩ́ɩ́wa kúóríwa sɩ́ɛ́ má tɩɩ páŋ, rɩɩ́wa nɛ́ wuolé.
48004016	Ŋ sɩɛ́ bɩ́rmɩ́wa dɩŋdɔ́ŋ rɛ́ mʋ́l néé mí, ŋ há bʋ́l taŋá pɛ́ɩ́wa wɩ́ɛ́?
48004017	Nɩɛ ná wɩ́ɛ́ ŋ há bʋ́lɛ́ pɛ́ɩ́wa, há kéŋ kajáŋa ná duo anɛ ɓa keníwa wɩ́ɛ́, ɓa sabɩŋsɛ lɔrɛ́. Ɓaá jɔ́wɔ́ kánɩ́wa cɔ́rɩ́ŋ mɛ́ nɛ́, a héwó tɩɩ rɩ́, rɩ́ɩ́wa ka kajáŋa rɩ́wɔ́.
48004018	Ʋ wéró, rɩ ɓa nɛ́ kéŋ kajáŋa aá a wɩ́were tɛ́ŋ wuu mí, ká sɩ́ ló, rɩŋ nɛ́ kúé mɩ́nɩ́wa sɩ́sɩɛrʋ nɛ́, rɩ́wɔ́ sɩɛ́ isi aá a wɩ́were.
48004019	Ŋ bɛlɛ, ɩ́ wɩ́ɛ́ báá ɓáásɔ́ aá wɩ́ŋ mɛ́, anɛ háálɔ háá jɩ́ja rʋ́ʋ́ lʋl, ʋ luoru wɩ́wɛ ɛ́ nɛ́. Ɩ́ wɩ́ɛ́ sɩɛ́ dé wɩ́wɩ́ŋ mɛ́ ɛ́ nɛ́ wuu, a kaá ja rɩ́ɩ́wa ko nɛ Kirisi há nɩhɩ̃́ ɛ́.
48004020	Ŋ fa dé cólli rɩŋ mɩ́nɩ́wa sɩɛrʋ nɛ́ mʋ́l néé mí, rɩ́ɩ́ ka líŋhúó oro rɩ́rɩ́wa. Ɩ́ wɩ́ɛ́ kéŋ baŋcɩfɔ́ɔ́ rɛ́ páŋ.
48004021	Ɩ́ bʋl rɩ́ŋ nɛ yéé, ɩ́ é nɩɛ ná há có rɩ́ɩ́wa mɩŋ Wɩɩsɛ kíŋse ná, Moyizi há pʋ́ŋsɛ́ tɩŋɛ́ mɛ́, ɩ́ wɩ kíŋse ná mʋ́l ɛ̃ ɓó?
48004022	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Abɩrahaŋ lʋ́l bɛlɛ bɛllɛ nɛ́. Ʋ hátɩɩ Saara há to yómo, ʋ nɛ́ lʋ́l nɔ́ŋɔ. Ʋ háálɔ Agaarɛ há ká yómo, ʋ má nɛ́ lʋ́l nɔ́ŋɔ."
48004023	Ʋ rɩ́ yómo ná lʋ́lwɔ́ bio ná, nɩbinní makɛ́ mɛ́ nɛ́. Amá ʋ háálɔ ná há to yómó bio ná é, ká Wɩɩsɛ nʋtálɔ bio ní.
48004024	Ɛ́ wɩ́ɛ́ wuu mʋ́ʋ́la sɩɛ́ lúŋ. Háála ná bɛllɛ, ɓaá máŋsɛ Wɩɩsɛ nʋtʋmɛwa bɛllɛ wɩ́ɛ́ nɛ́. Agaarɛ nɛ́ nɩhɩ̃́ nʋtʋmɛ ná Wɩɩsɛ há cɩ́ Sinayi paalɔ daha bil. Ʋ bɛlɛ wuu ká yósi ní.
48004025	Agaarɛ nɛ́ ká Sinayi paalɔ ná há mɩŋ Arabi tíé. Ʋ nɩhɩ̃́ zaa Zerizalɛmɛ né, rɩ́rʋ́ bɛlɛ wuu há ká yósi nyɛ nɛ́.
48004026	Amá Zerizalɛmɛ ná há lɛ́ bána nyúú, ʋ to yómó. Ʋ tʋ́ʋ́ tɩɩ, ʋ nɛ́ kárá maá.
48004027	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Jɩ́jʋɔsɛ, hápɩrɛ! Cáási satɔrɔ́, ɩ nɛ́ŋ ná ha há wɩ lʋlɛ́ wɩɩla néé ná! Bee wɩ́ɛ́ hávɛɛtáálɛ bɛlɛ sɩ́ a ɓɩkáná, a kɩ́llɛ bála tɩ́na bɛlɛ."
48004028	Maábináŋa, ɩ́ é wuu ká Wɩɩsɛ nʋtálɔ bɛlɛ nɛ́, anɛ Ɩzakɛ.
48004029	Amá Abɩrahaŋ bio ná ɓa há lʋ́l nɩbinní makɛ mɛ́, die sɩɛ́ fa háá bɛŋsɛ háálɔ ná há to yómó, bio ná, ɓa há lʋ́l Wɩɩsɛ Sabɩɩna sáŋɛ mɛ́ ɛ́, ʋ ha ká ɛ́ nɛ́ arɩ́ zaa wuu.
48004030	Ɓa sɩɛ́ sɛ́ beé rí Wɩɩsɛ Kɛnɔ sɩɛrʋ? Ɓa sɛ́: "Kiri háyómo rɩ́rʋ́ bio tá. Háyómo bio rɩ́ bio ná há to háyómo bíí, waá súkí tɩ́llɛ áná liwe."
48004031	Ɛ́ wɩ́ɛ́, maábináŋa, á to háyómo bɛ́lɛ́, á ká háálɔ ná há to yómó, bɛlɛ nɛ́.
48005001	Kirisi há lárá tá, ʋʋ́ járá tɩ́llɩ́rá tɩɩ nɛ́. Ɛ́ wɩ́ɛ́, ɩ́ ka wérí, ɩ́ sɩɛ́ báá sɩ́ɩ́wa tɩɩ píí hé yomí mí.
48005002	Ŋ é Pool, ŋ bʋ́lɔ́ aá pɛ́ɩ́wa: Rɩɩ́wa lóó rɩ́wɔ́ cónníwa pɛnɛ, Kirisi há tʋ́mʋ́ ná pɛ́ɩ́wa, ʋ wuu tá yɔ́ɔ́ nɛ́.
48005003	Ká ŋ baa ha bʋl aá súúri: Báálɔ ná wuu há lóé ɓa cókú pɛŋ, ʋ tɩ́na mɔhɔ̃́ rʋ́ʋ́ tɩŋ kíŋse ná wuu duóduó ní.
48005004	Ɩ́ nɩ́ɛ́ ná háá jɛɛ́ rɩ́ɩ́wa tɩŋ kíŋse ní, a a tékétéké Wɩɩsɛ sɩ́ɛ́ mɛ́, ɩ́ lɩ́sɩ́wa tɩɩ Kirisi mí ní ɛ́. Ɩ́ sɩɛ́ gúl Wɩɩsɛ zílé ná mɛ́.
48005005	Á é kéŋ yɩɛla, rɩ Wɩɩsɛ sɩ́ bʋlɛ́ ráá ká tékétéké ʋ sɩ́ɛ́ mɛ́. Ʋ nɛ́ á dɩ́dɛllɛ arɩ́ yardá, a tɩŋ Wɩɩsɛ Sabɩɩna dóé mí.
48005006	Rɩ nɛrɔ lá Zeezi dí, ʋ rɩ́rʋ́ a óŋ balá, rɩ tɩ́na cókú pɛŋ, rʋʋ wɩ cóké, ʋ ɛ́ to wɩ́ɩ́; óŋ ná wɩ́ɛ́ há fɩ́ɛ́mɔ́ nɛ́ ká yardá. Yardá ná nɛrɔ háá ka, a cólli nɩɛ.
48005007	Ɩ́ fa púl wérí rí aá va, áŋ rɩ́ sɩɛ́ kɛ́rɩ́wa mɛ́ ɩ́ cɛ́, a báá wɩ taŋá tɩŋ?
48005008	Nyɛ wɩ́ɩ́ wɩ Wɩɩsɛ ná há yɩ́rɩ́wa lɩ́ɛ́.
48005009	Sɩbʋ́r mʋɔ́ nɛ́ ɓaá hé dɩpɛ́ŋ míŋbuulé mí, ká ɓa wuu isi ŋmɛrɛ.
48005010	Ŋ á yardá, Nyuutɩna Zeezi yɩr mɛ́, rɩŋ rɩ́rɩ́wa wuu wɩ́bɩɩnɛ́ nɛ́ balá. Amá Wɩɩsɛ sɩ́ bɛŋsɛ nɛrɔ ná há zʋ́ɛ́ aá vúkmi wɩ́ɛ́ ɩ́ sɩ́sɩɛrʋ, rʋʋ tɩ́na có rʋ́ʋ́ mɔ ɛrɛ́ má.
48005011	Maábináŋa, rɩŋ nɛ́ ha sɩ́ nɩɛ cúcónníwó pɛnɛ, bee yɩ́r mɛ́ rɛ́ sɩɛ́, ɓa baa wɩ́wálmɩ́ŋ? Rɩ ɛ́ nɛ́, Kirisi dagɛsɛ́ daha sʋʋ ná wɩ́ɛ́ ŋ háá bʋlɛ́, ʋ báá fa wɩ nɛ́ŋ wuu míí wɛ.
48005012	Ŋ có rí nɩɛ ná wuu háá vúkmíwa kéne, rɩ́wɔ́ lɩ́ɩ́wa sɩɛrʋ, a férwó tɩɩ ɓóŋ.
48005013	Maábináŋa, Wɩɩsɛ há yɩ́rɩ́wa, ʋ sɩ́ɩ́wa ko tɩ́llɩ́wa tɩɩ nɛ́; ɩ́ sɩɛ́ sɩ́ tɩ́ŋtɩɩ ná káá ŋmɔwɛ nyɛlɔ, káá mɩŋ nɩbinní wɩ́hɩɛ̃nɛ́ sɩɛrʋ. Amá ɩ́ tʋŋ aá pá náŋá arɩ́ cólle.
48005014	Wɩɩsɛ kíŋse ná wuu ʋ há máŋsɛ́ pá Moyizi, ɓa wuu lɛ́sɛ́ wɩ́ɩ́ balá sɩɛrʋ́ rɛ́. Ɛ́ wɩ́ɩ́ nɛ́ ká: "Cóllí nɩbínɔ́ŋɔ, anɛ ɩ há cóí tɩɩ ɛ́."
48005015	Amá rɩɩ́wa nɛ́ dʋ́sɛ́ náŋá cʋ́cɔ́nnɛ, anɛ kaadíhuorúwa, ɩ́ pɔ́ɩ́wa tɩɩ mɛ́, ɩ́ sɩ́ ko zɔkɛ náŋá tenni.
48005016	Ɩ́ nóú ná ŋ háá já rɩ́ŋ bʋl pɛ́ɩ́wa: Ɩ́ tɩŋ Wɩɩsɛ Sabɩɩna cólle mí, ɛ́ nɛ́ rɩ́ɩ́wa sɩ́ nɩbinní wɩ́hɩɛ̃nɛ́ á.
48005017	Nɩbinní wɩ́hɩɛ̃nɛ́ cɩ́ Wɩɩsɛ Sabɩɩna wɩ́hɩɛ̃nɛ́ mɛ́, ká Sabɩɩna má wɩ́hɩɛ̃nɛ́ cɩ́ nɩbinní má wɩ́hɩɛ̃nɛ́ mɛ́. Ɓa wɩ náŋá mɩ́ɩ́ hé; ɛ́ wɩ́ɛ́, ɩ́ wɩ́ɩ́wa wɩ́cólle wuó a.
48005018	Amá rɩ Wɩɩsɛ Sabɩɩna nɩ́ɩ́ tɩ́ɛ́sɩ́wa, kíŋse báá wɩ́ɩ́wa wo.
48005019	Nɩbinní wɩ́"állɛ sɩɛ́ wɩ féŋsé; ɓa nɛ́ ká: nɩlɩɩlɩ́wɩ́ɛ́, busunnu wɩ́ɛ́, nyúzɔ́krɩ́wɩ́ɛ́,
48005020	venni cʋɔlɛ́, bɔmɩ́, nɩbɛ́rɔ, nanáárɩ́wɩ́ɛ́, sahaksɩ́, cɔwɩɩlɔ́, kapɔsɛ, cɩ́nɩ́ŋ dʋŋɔ arɩ́ cakɔ́,
48005021	sɩ́ɩ́, sɩnyɔɔ, dídaarɔ́, arɩ́ wɩ́ɛ́ ná náŋa há nɩhɩ̃́wɔ́. Ɩ́ lo rɩ́ŋ baa ɓáánɩ́wa, anɛ ŋ há la sɩ́ɛ́ bʋ́lʋ́ pɛ́ɩ́wa ɛ́: Nɩɛ ná háá a ɛ́ wɩ́ɛ́ duo mí, ɓa wɩ Wɩɩsɛ kuótɔ́ɔ́ ná sɩɛrʋ wuó zʋ.
48005022	Amá Wɩɩsɛ Sabɩɩna háá a wɩ́ɛ́ ná anɛ nɔnɔ, ɓa nɛ́ ká: cólle, satɔrɔ́, tɛŋfɩ́ɛ́l, nyamma, sawér, wɩ́wer"aasɛ, nɩtáŋnɛ, pɔrɛ́, arɩ́ wóllí tɩɩ kanɛ́.
48005023	Wɩɩsɛ kíŋse ná wɩ nyɛ wɩ́ɛ́ duo mí cɩ́nɛ́.
48005024	Nɩɛ ná wuu há lá Zeezi Kirisi wɩ́ɛ́ dí, ɓa nɩbinní sʋ́wɔ́. Ʋ sʋ́wɔ́ rɩ́rʋ́ wɩ́jaalɛ́, arɩ́rʋ́ wɩ́hɩɛ̃nɛ́ wuu.
48005025	Wɩɩsɛ Sabɩɩna nɛ́ háá párá hiẽsó, á lo rʋ́ʋ́ tɩ́ɛ́sɩ́rá.
48005026	Á sɩ́ nyʋkɔ á, a sɩ́ náŋá nʋʋsɛ mɛ́ kɩ́ɛ́rʋ́, a sɩ́ náŋá ɓɩ́ɛ́ má hɩ́ɛ̃́nʋ́.
48006001	Maábináŋa, rɩɩ́wa oro kúó zɔkɛ wɩ́ɩ́ rɩ́wɔ́ cɛ́rʋ́, ɩ́ nɩɛ ná Wɩɩsɛ Sabɩɩna há mɩ́nɩ́wa mɛ́, ɩ́ pɔ́rɩ́wa tɩɩ mɛ́, a kánʋ́ hé ŋmɛ́nɔ mɛ́. Ɩ́ pɔ́ɩ́wa tɩɩ mɛ́, rɩ́ díŋe sɩ́ɩ́wa má wóllú.
48006002	Ɩ́ pɛ́ náŋá mɛ́, a cɩ́ɩ́nɛ náŋá cɩksɛ́. Ɛ́ nɛ́ ká Kirisi wɩ́makɛ́ tɩŋɛ́.
48006003	Rɩ nɛ́ŋ púú tɩɩ makɛ óŋ, ká to óŋ, ʋʋ́ nyɩ́sʋ́ tɩɩ nɛ́.
48006004	Nɛrɔ wuu kɩ́ɛ́lʋ́ wɩ́"állɛ ná. Rɩ ɓa wér mɔhɛ̃́ jʋɔsɛ́, rʋ́ʋ́ tɩŋ ɛ́ wɩ́ɛ́ jɩ́jʋɔsɛ, ká sɩ́ nɩɛ náŋa wɩ́ɛ́ bélú, rɩ́ɩ́ jɩ́jʋɔsɛ,
48006005	bee wɩ́ɛ́ nɛrɔ wuu wɩ́ɛ́ cɩ́ɩ́nʋ́ tɩɩ nɛ́.
48006006	Nɛrɔ ná ɓa há pí Wɩɩsɛ wɩ́ɛ́ aá kármʋ́, ʋ mɔhɔ̃́ rʋ́ʋ́ lɩ́sʋ́ ɓɩɛ aá pá nɛrɔ ná háá kármʋ́.
48006007	Ɩ́ sɩ́ɩ́wa tɩɩ nyɩ́sʋ́, ɓa wɩ Wɩɩsɛ mɔŋ. Nɩbííno wuu há dú omo ná, ʋ nɛ́ rʋ́ʋ́ kʋŋ.
48006008	Rɩɩ tɩ́na oŋduulé ní ká nɩbinní wɩ́hɩɛ̃nɛ́, ɩɩ́ mʋ́ʋ́ kʋŋ nɩbinní wɩ́ɛ́ há ká sʋʋ nɛ́; amá nɛrɔ ná há dú Wɩɩsɛ Sabɩɩna wɩ́hɩɛ̃nɛ́, ʋʋ́ mʋ́ʋ́ kʋŋ Sabɩɩna wɩ́ɛ́ ná há ká mɩɩsɛ ná há waá tenni ní.
48006009	Ɩ́ sɩ́ lórá bɔl wɩ́were ɛɛ mɛ́; raá nɛ́ wɩ píé tá, ká rɩ́ tɛ́ŋ ko peri, a sɩ́ mʋ́ ná óŋ kʋŋ.
48006010	Ɛ́ wɩ́ɛ́, raá nɛ́ ná gbel, ɩ́ lo ráá a wɩ́were pá nɩɛ wuu, a ɔsɛ a wɩ́were kɩ́llɛ, a pá Zeezi laadííre, á maábináŋa.
48006011	Ɩ́ ná pʋ́ŋsɩbíé há zéŋsó ɛ́; ŋ tɩɩ nɛ́sɛ nɛ́ ŋ kaa pʋ́ŋsɛ a pɛ́ɩ́wa.
48006012	Nɩɛ ná háá fɩ́kɩ́wa mɛ́ rɩ́ɩ́wa cónníwa pɛnɛ, ɓaá mákwɔ́ tɩɩ nɛ́, nɩbinní mí. Ɓa tɩɩ lá Zeezi wɩ́ɛ́ dí rí, káá fá, rɩ́ nɩɛ sɩ́wɔ́ wálmʋ́, Kirisi dagɛsɛ́ wɩ́ɛ́.
48006013	Ɛ́ nɩɛ tɩɩ sɩɛ́ há cónníwó pɛnɛ, ɓa wɩ Wɩɩsɛ kíŋse náá tɩŋ; ɓa taŋá já rɩ́ɩ́wa cónníwa pɛnɛ, rɩ́wɔ́ nyʋ́nyʋ́kɛ, ɓa há ɛ́ɛ́ ɛ́ malla mɩ́nɩ́wa tɛŋ mɛ́ nɛ́.
48006014	Ŋ é sɩɛ́ waá ja rɩ́ŋ tɩŋ óŋ wuu wɩ́ɛ́ nyʋ́kɛ, raá Nyuutɩna Zeezi Kirisi há sʋ́wɛ́ dagɛsɛ́ ná daha, wɩ́ɛ́ rá. Kirisi dagɛsɛ́ daha sʋʋ ná wɩ́ɛ́, dúníé nɩhɩ̃́ anɛ ʋ sʋ́wɔ́ rɛ́, ŋ sɩ́ɛ́ mɛ́, ŋ má nɛ, anɛ ŋ sʋ́wɔ́, dúníé sɩ́ɛ́ mɛ́.
48006015	Rɩɩ cókí pɛŋ rá to wɩ́fɩɛmɔ, rɩɩ wɩ cóké má rá to wɩ́fɩɛmɔ; ʋ ná há ká wɩ́fɩɛmɔ nɛ́ ká, rɩ́ Wɩɩsɛ bɩ́rsɩ́rá, ráá a nɩfɛ́lɛ́.
48006016	Nɩɛ ná wuu há sáŋɛ́, aá tɩ́ŋɩ́ŋ cáánɛ né, rɩ́ Wɩɩsɛ fɔ́wɔ́ susu, a pɔ́wɔ́ tɛŋfɩ́ɛ́l; ɓa rɩ́ Wɩɩsɛ nɩɛ wuu!
48006017	A pɔ́ zaa ká káá mʋ́ wuu, nɛ́ŋ wuu báá sɩ́ŋ wálmʋ́, Zeezi ní tɩ́ŋ, ɛ́ malla fʋgɩgɔrʋ nɛ́ ŋ tɛŋ mɛ́.
48006018	Maábináŋa, ráá Nyuutɩna Zeezi Kirisi hé bárka pɛ́ɩ́wa wuu! Amɩɩ!
49001001	Ŋ é Pool há ká Kirisi Zeezi nɩtʋmɩ́, a tɩŋ Wɩɩsɛ cólle mí, ŋ nɛ́ pʋ́ŋsɛ kɛnɔ né aá pɛ́ɩ́wa Wɩɩsɛ nɩɛ ná há mɩŋ Ɩfɛɛzɛ mɛ́, a ka Kirisi Zeezi wɩ́ɛ́ arɩ́ taŋá.
49001002	Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
49001003	Á píŋsi Wɩɩsɛ! Ʋ nɛ́ kárá Nyuutɩna Zeezi Kirisi Ana. Wɩɩsɛ tɩ́ŋ Kirisi mí ní, a púú Sabɩɩna bárka rɩ́rʋ́ duó wuu a párá, bána nyúú.
49001004	Wɩɩsɛ tɩ́ŋ Kirisi mí a lɩ́sɩ́rá, rʋʋ ha wɩ dúníé ɛ́ɛ́, a makɛ rʋ́ʋ́ tɩ́llɩ́rá, ráá árá dʋŋɔ, ráá sɩ́ wɩ́zɔkɩ́ wuu kánʋ́ ʋ sɩ́ɛ́ mɛ́.
49001005	Ʋ há córá, ʋ lá sɩ́ɛ́ tɩŋ Zeezi Kirisi mí, a pírá mákʋ́ bɛlɛ; ʋ tʋ́ŋ ɛ́ ʋ satɔrɔ́ rɩ́rʋ́ sawér mí ní.
49001006	Ʋ sɩɛ́ á ɛ́, a makɛ ráá bʋ́ʋ́ mɛ́ nɛ́, a tɩ́ŋʋ́ zilé ná há kéŋ píŋ wɩ́ɛ́. Ʋ Bicolli mí ní ʋ tɩŋ makɛ ɛ́ zilé párá.
49001007	Kirisi há púú tɩɩ ɔsɛ vʋk ɛ́, ʋ cɛ́l ná bɩ́sɛ, ɓa yɔ́wɔ́ lárá, ká á nárá wɩ́zɔkɛ́ má suúri. Wɩɩsɛ tɩ́ŋ ɛ́ mɛ́, a mákʋ́ zilé ná há zénó párá.
49001008	Taŋá, Wɩɩsɛ ɔ́ɔ́ ʋ zilé ná wáálɩ́rá, ʋ há párá zɩmɛ́ ɓɩzeno arɩ́ wɩ́zɩmɛ ɓɩzeno.
49001009	Ʋ ɔ́ɔ́ á zɩŋ wɩ́féŋsi ná, ʋ háá á rʋ́ʋ́ aa párá mʋ́l. Ɛ́ wɩ́féŋsi ní ká, ʋ fa há bɩ́ɩ́nɛ́ fól wuu, rʋ́ʋ́ tɩŋ Kirisi mí a tʋŋ tʋtʋmɩ́ ná ʋ satɔrɔ́ mɛ́.
49001010	Wɩɩsɛ sɩɛ́ á ɛ́, a makɛ rʋʋ tɛ́ŋ makɩ́ nɛ́ péré, rʋ́ʋ́ hé bána nyúú, rɩ́ tíé nyúú onni wuu náŋá mɛ́, a pá Kirisi, rʋ́ʋ́ nɛ́ ɔ́wɔ́ wuu kuóro.
49001011	Wɩɩsɛ tɩ́ŋ Kirisi mí ní a lɩ́sɩ́rá, á ka liwe, anɛ ɛ́ ʋ fa há bɩ́ɩ́nɛ́ fól wuu, ʋ satɔrɔ́ mɛ́, rʋ́ʋ́ tʋŋ.
49001012	Ʋ sɩɛ́ tʋ́ŋ ɛ́, a makɛ ráá bʋ́ʋ́ yɩr ná há píŋó mí, á nɩɛ ná há lá sɩ́ɛ́ pírá yɩɛla hé Kirisi mí.
49001013	Ɩ́ má sɩɛ́ tɩ́ŋ Kirisi mí ní, a nɛ Labaarɩwero ná nɛ́ há ká taŋá wɩ́bʋlɛ, Wɩɩsɛ tɩ́ŋʋ́ mɛ́ a lɛ́ɩ́wa tá. Ɩ́ lá Kirisi dí, ɛ́ nɛ́ tɛ Wɩɩsɛ púú malla héíwa mɛ́. Ɛ́ malla nɛ́ sɩɛ́ kɔ́ʋ́ Sabɩɩna ná, ʋ há tá nʋɔ pá nɩɛ.
49001014	Wɩɩsɛ Sabɩɩna ná nɛ́ ʋ la sɩ́ɛ́ pii bil mʋ́l a párá, a makɛ ráá zɩŋ rɩ́ síkesíke toó, á kéŋ liwe yɩɛla ʋ dɩhɩ̃́, tɛ́ŋ ná mɛ́ ʋ há sɩ́ yɔwɛ lárá, a tɩ́llɩ́rá ɓóŋ. Ɛ́ wɩ́ɛ́, á bɩ Wɩɩsɛ yɩr ná há píŋó mí.
49001015	Ɛ́ nɛ́ tɛ tɛ́ŋ wuu mí, ŋŋ́ bɔ́llɛ Wɩɩsɛ ɩ́ yɩr mɛ́, ɩ́ há lá Nyuutɩna Zeezi wɩ́ɛ́ dí ɛ́, arɩ́rɩ́wa há có Wɩɩsɛ nɩɛ wuu ɛ́, ŋ nɩ́wɔ́ wuu ní; ŋ sɩɛ́ sʋ́lʋ́, rʋ́ʋ́ pɛ́ɩ́wa mɛ́,
49001017	a makɛ ráá Nyuutɩna Zeezi Kirisi Wɩɩsɛ, há ká Ana ná há píŋó, rʋ́ʋ́ tɩ́ŋʋ́ Sabɩɩna mɛ́, a pɛ́ɩ́wa zɩmɛ́, a nyɩ́ɩ́sʋ́ tɩɩ rɩ́ɩ́wa ɔsɛ zɩ́mʋ́.
49001018	Ŋŋ́ sʋl Wɩɩsɛ rʋ́ʋ́ wúólíwa sɩɛnnɛ, a makɛ rɩ́ɩ́wa wólli zɩŋ yɩɛla ná duo há mɩ́nʋ́ yɩ́rɛ ná sɩɛrʋ, arɩ́rʋ́ liwe ná há ká kuó"oŋpíŋí, ɩ́ rɩ́ Wɩɩsɛ nɩɛ ná wuu há tʋ́mʋ́ mɛ́.
49001019	Ŋ haá sʋl Wɩɩsɛ, rʋ́ʋ́ a rɩ́ɩ́wa zɩ́mʋ́ dóényána ná há zénó mɔ ɛ́, ʋ kaá sáŋrá nɩɛ ná há lɔ́ʋ́ dí mí. Ɛ́ dóé mí ní Wɩɩsɛ tɩŋ, aá tʋŋ arɩ́ taŋá.
49001020	Ɛ́ dóé ní, Wɩɩsɛ kaa a, Kirisi há sʋ́wɛ́, ʋ bɩr"isi a lɛ sʋsɛ mɛ́, ʋ kánʋ́ zɩ́ bána nyúú a bílú ʋ néduu,
49001021	ʋ kɩ́llɛ tíŋ wuu, rɩ́ dóé wuu, rɩ́ bɩbara wuu, rɩ́ kuóre wuu, a a, ʋ yɩr má kɩ́llɛ yɩra tɩ́náwa ná wuu, ɓa há wúóló aá dɩɩsɛ, zaa dúníé né mí, arɩ́ cíé dúníé wuu mí.
49001022	Wɩɩsɛ pí onni wuu dóé hé Kirisi nɛ́sɛ mɛ́, a bílú ʋ a wɩcʋɔla púl Nyuutɩna, wɩ́ɛ́ wuu mí.
49001023	Wɩcʋɔla púl ní ká Kirisi tɛŋ; Kirisi sɩɛ́ mɩŋ wɩcʋɔla púl wɩ́ɛ́ wuu mí ní; ká Wɩɩsɛ má mɩŋ Kirisi mí, wɩ́ɛ́ wuu mí, a la dɩhɩ̃́ wuu.
49002001	Tésíé mí, ɩ́ fa ká sʋ́sɛ́ rɛ́, Wɩɩsɛ sɩ́ɛ́ mɛ́, a tɩ́ŋɩ́wa wɩ́zɔkɛ́ rɩ́rɩ́wa wɩ́bɔma ɛɛ mɛ́.
49002002	Ɩ́ fa tɩ́ŋ dúníé nɩɛ mɛ́ a píwó naa aá va; ɩ́ faá tɩŋ kaŋtɔmɔ kuóro ná há mɩŋ bána rɩ́ tíé pɛ́kɛ, poo sɩɛrʋ, ʋ nʋɔ nɛ́; ʋ sabɩɩna dóé ní mɩŋ kéké nɩbííne ná há cɩ́ Wɩɩsɛ mɛ́, a káŋwɔ́ aá tʋŋ.
49002003	Á wuu sɩɛ́ fa mɩŋ ɛ́ nɩɛ sɩɛrʋ nɛ́, a fa mɩ́ŋrá nɩbinní wɩ́hɩɛ̃nɛ́ mɛ́ aá tʋŋ, aá tʋ́ŋrá nɩbinní rɩ́rá sabɩɩna cólle. Ɛ́ wɩ́ɛ́, a tɩ́ŋrá mála mɛ́, Wɩɩsɛ cɔwɩɩlɔ́ fa mɩ́ŋrá nyúú, anɛ ʋ cɔwɩɩlɔ́ há mɩŋ ɛ́ nɩɛ nyúú ɛ́.
49002004	Amá Wɩɩsɛ susufárʋ zénó; ʋ cólle má zénó ʋ kaa cóllírá,
49002005	ɛ́ nɛ́ tɛ, á nɩɛ ná fa há ká sʋ́sɛ́, a tɩ́ŋrá wɩ́zɔkɛ́ ɛɛ mɛ́, ʋ a á rɩ́ Kirisi wuu ka hiẽsó. Wɩɩsɛ zilé sɩɛrʋ nɛ́, ʋ lɛ́ɩ́wa tá.
49002006	A tɩ́ŋrá rɩ́ Kirisi Zeezi há ká balá wɩ́ɛ́, ʋ íllírá rɩ́rʋ́ wuu sʋʋ mɛ́, a a, á rɩ́ Kirisi Zeezi wuu dí kuorí bána nyúú.
49002007	Wɩɩsɛ á ɛ́, a makɛ rʋ́ʋ́ cíé tɩŋ Kirisi Zeezi mí, a mákʋ́ zílzeno ná há dúkí nɛ́sɛ, arɩ́rʋ́ sawér ná nɛ́.
49002008	Ɛ́ wɩ́ɛ́, Wɩɩsɛ zilé sɩɛrʋ nɛ́ ʋ lɛ́ɩ́wa tá, a tɩŋ ɩ́ há lɔ́ʋ́ dí wɩ́ɛ́; ʋ ɛ́ sɩɛ́ wɩ́ɩ́wa tɩɩ lɩ́ɛ́, ʋ ká zilé rí, Wɩɩsɛ pɛ́ɩ́wa.
49002009	Ɩ́ tʋtʋ́ŋwere wɩ́ɛ́ rá Wɩɩsɛ lɛ́ɩ́wa tá, a makɛ rɩ́ nɛ́ŋ wuu sʋ́ʋ́ tɩɩ mákʋ́.
49002010	Á ká Wɩɩsɛ nɛ́sɛ nɩmáálɛ nɛ́. Ʋ tɩ́ŋ Kirisi Zeezi mí ní a márá, a makɛ ráá tʋ́tʋŋ tʋtʋ́ŋwere. Ɛ́ tʋtʋ́ŋwere, Wɩɩsɛ tɩɩ nɛ́ lá sɩ́ɛ́ máŋsɩ́wɔ́ tá fól wuu, ráá tʋŋ.
49002011	Ɩ́ líísíwa tɩɩ ná, ɩ́ fa há ká ɛ́, tésíé mí. Ɓa há lʋ́lɩ́wa, ɩ́ to Zuwifiwa; Zuwifiwa keníwa aá yɩ́rɛ pɛŋkɛnnɛ tɩ́náwa nɛ́, káá yɩ́rwɔ́ tɩɩ pɛŋconné tɩ́náwa, a tɩŋ ɓa há cónníwó pɛŋkɛnnɛ wɩ́ɛ́.
49002012	Taŋá, ɛ́ tɛ́ŋ mɛ́, ɩ́ fa wɩ Kirisi ɛ̃; ɩ́ fa ká nɩhʋ́ɔ́rá rɛ́, ɩ́ to Ɩzɩrayɛl duo nɩ́ɛ́, ɩ́ fa wɩ kér kené Wɩɩsɛ nʋtállɛ ná sɩɛrʋ; ɩ́ fa dé mɩŋ dúníé sɩɛrʋ ɛ́ nɛ́, a wɩ yɩ́ɛ́lá kené, a wɩ Wɩɩsɛ má ɛ̃.
49002013	Amá mʋ́l néé mí, a tɩŋ Kirisi Zeezi mí, ɩ́ nɩɛ ná rɩ́ Wɩɩsɛ pɛ́kɛ fa há bóló, Kirisi cɛ́l ná há bɩ́sɛ́, keníwa peri Wɩɩsɛ.
49002014	Kirisi tɩɩ nɛ́ ɛ́ɛ́ tɛŋfɩ́ɛ́l mɩ́ŋrá pɛ́kɛ, ʋ há kéŋ Zuwifiwa arɩ́ nɩɛ ná há to Zuwifiwa hé náŋá mɛ́, ɓa a duo balá. Dɩŋdɔmɩ́ ná fa há mɩŋ Zuwifiwa rɩ́ to Zuwifiwa pɛ́kɛ, anɛ zéŋ, Kirisi sʋʋ ná gíri ɛ́ zeŋ; dɩŋdɔmɩ́ báá toó.
49002015	Kirisi gírí Zuwifiwa kíŋse rɩ́wɔ́ wɩ́máŋsɛ ŋmɛ́ŋsɛ ná, Moyizi fa há pʋ́ŋsɛ́, a makɛ rɩ́ Zuwifiwa rɩ́ nɩɛ ná há to Zuwifiwa tɩ́ŋʋ́ mɛ́, a hé náŋá mɛ́, a a dufɛlɔ balá; ʋ nɛ́ ɛ́ɛ́ tɛŋfɩ́ɛ́l mɩ́ŋwɔ́ pɛ́kɛ.
49002016	A tɩ́ŋʋ́ dagɛsɛ́ daha sʋʋ ná mɛ́, ʋ héwó wuu náŋá mɛ́, ɓa a tɛŋ balá, ʋ sɩɛ́ káŋwɔ́ rɩ́ Wɩɩsɛ hé náŋá mɛ́; a tɩ́ŋʋ́ dagɛsɛ́ daha sʋʋ ná mɛ́, ʋ ɔ́ɔ́ dɩŋdɔmɩ́ yʋ́ksɛ.
49002017	Kirisi kó dúníé a bʋl tɛŋfɩ́ɛ́l Labaarɩwero wɩ́ɛ́, a pɛ́ɩ́wa nɩɛ ná rɩ́ Wɩɩsɛ pɛ́kɛ fa há bóló, arɩ́ nɩɛ ná má rɩ́ Wɩɩsɛ há ká tɛ́sɩ́ɩ́.
49002018	A sɩɛ́ tɩŋ Kirisi mí, Zuwifiwa arɩ́ nɩɛ ná há to Zuwifiwa, á wuu wo Wɩɩsɛ Sabɩɩna ná balá mɛ́ tɩŋ, aá zʋ́rá Ana Wɩɩsɛ sɩ́ɛ́.
49002019	Ɛ́ wɩ́ɛ́, ɩ́ nɩɛ ná há to Zuwifiwa, ɩ́ báá to nɩhʋ́ɔ́rá, ɩ́ to zʋ́zʋ́llɛ́, amá ɩ́ sɩ́sɛ́nyɛ ká Wɩɩsɛ jaa nɩɛ nɛ́, Wɩɩsɛ nɛ́ tɩ́ɩ́wa.
49002020	Ɩ́ nɩhɩ̃́ wárɛ́wa ɓa há píé sɔ Wɩɩsɛ jaa nɛ́. Kirisi nɩtʋmɛ́ arɩ́ Wɩɩsɛ wɩ́laabʋlla nɛ́ sɩɛ́ ká ɛ́ jaa mʋ́l, ká Kirisi Zeezi tɩɩ nɛ́ sɩɛ́ a nagbáŋjɛ́ dɔ́wɩ́.
49002021	Kirisi ní kéŋ jaa ná wuu cɛ́, ʋ ka dóé wérí, aá hɩ́ɛ̃́sɛ, rʋ́ʋ́ a Nyuutɩna Wɩɩsɛ Wɩcʋɔlɩjɩzeno ná há ká páár.
49002022	Ɩ́ rɩ́ Kirisi sɩɛ́ há ká balá, ɩ́ má nɩhɩ̃́ wárɛ́wa rɛ́, ɓa kaá sɔ ɛ́ jaa, Wɩɩsɛ tɩ́ŋʋ́ Sabɩɩna mɛ́, a zʋʋ mɩ́nʋ́ sɩɛrʋ.
49003001	Ɛ́ nɛ́ tɛ, ŋ é Pool sʋl Wɩɩsɛ aá pɛ́ɩ́wa. Ŋ ká bɩnajaa nɛ́ŋ rɛ́, Kirisi Zeezi yɩr mɛ́, ɩ́ nɩɛ ná há to Zuwifiwa wɩ́ɛ́.
49003002	Taŋá, ɩ́ nɩ́ɔ́ rɩ Wɩɩsɛ tɩ́ŋʋ́ sawér mí, a lɩ́sɩ́ŋ rɩ́ŋ tʋŋ pɛ́ɩ́wa.
49003003	Anɛ ɛ́ ŋ há lá sɩ́ɛ́ bʋl mʋɔ́ pɛ́ɩ́wa, kɛnɔ né sɩɛrʋ, ŋ máŋsɛ ɛ́ ná, Wɩɩsɛ há mákɛ́ wɩ́ɩ́ ná há ká wɩ́féŋsí a páŋ.
49003004	Rɩɩ́wa nɛ́ kármɛ́ ɛ́ wɩ́ɛ́, ɩ́ sɩ́ zɩŋ rɩ́ŋ ɓɩɛ́na ɛ̃ wɩ́ɩ́ ná há ká wɩ́féŋsí, a mʋ́ tɩɩnɛ Kirisi mí.
49003005	Tésíé mí, Wɩɩsɛ fa wɩ ɛ́ wɩ́féŋsi mákɛ́ pá nɩbííne; amá mʋ́l néé mí, ʋ tɩ́ŋʋ́ Sabɩɩna mɛ́, a mákʋ́ pɔ́ʋ́ nɩtʋmɛ́ arɩ́rʋ́ wɩ́laabʋlla.
49003006	Ɛ́ wɩ́féŋsi ní nyɛ: Liwe ná Wɩɩsɛ há bíl Zuwifiwa mɛ́, nɩɛ ná há to Zuwifiwa má kéŋ ker ráŋ. Ɓa rɩ́ Zuwifiwa wuu ní sɩ́sɛ́nyɛ ká balá. Omo ná Wɩɩsɛ há sɛ́ rʋ́ʋ́ sɩ́ pá Kirisi Zeezi nɩɛ, ʋ sɩ́ pɔ́wɔ́ má. Ɓa wuu sɩɛ́ lɛ́ ɓa há lá Labaarɩwero ná dí ní.
49003007	Wɩɩsɛ zilé yɩr mɛ́ nɛ́ ʋ a, ŋ ɔ́ʋ́ tʋtʋ́nnʋ́, a makɛ rɩ́ŋ bʋl Labaarɩwero ná wɩ́ɛ́ aá pá nɩɛ. Wɩɩsɛ dóé mí ní, ʋ tʋŋ ɛ́.
49003008	Wɩɩsɛ nɩɛ wuu sɩɛrʋ, ŋ nɛ́ wɩ cúcó, ká Wɩɩsɛ zilé ná sɩɛrʋ, ʋ lɩ́sɩ́ŋ nɛ́ rɩ́ŋ bʋl wɩ́wero né pá nɩɛ ná há to Zuwifiwa; ɛ́ wɩ́wero ní ká: Kirisi kuóɓɩɛ wɩ nʋɔ kené.
49003009	Wɩɩsɛ sɛ́ rɩ́ŋ mákʋ́ wɩ́ɩ́ ná fa há ká wɩ́féŋsí a pá nɩɛ wuu. Wɩɩsɛ nɛ́ sɩɛ́ há ká onni wuu ɩ́"aarɔ, ʋ lóó ɛ́ wɩ́ɩ́ féŋsi ɛ́, fól wuu, a ko peri nyɛ mɛ́,
49003010	a makɛ rɩ́ mʋ́l néé mí, a tɩŋ wɩcʋɔla púl nɩɛ mɛ́, rɩ́ tíŋ tɩ́náwa rɩ́ dóé tɩ́náwa ná wuu há mɩŋ bána rɩ́, rɩ́wɔ́ zɩŋ Wɩɩsɛ há kéŋ wɩ́zɩmɛ rɩ́rʋ́ duo wuu a mɔ ɛ́.
49003011	Wɩɩsɛ sɩɛ́ fa há bɩ́ɩ́nɛ́ rʋ́ʋ́ tʋŋ ɛ́ ná, rɩ dúníé ha wɩ púlé má tɩɩ, ʋ nɛ́ ʋ tɩ́ŋrá Nyuutɩna Kirisi Zeezi mí, a tʋŋ ɛ́.
49003012	A tɩ́ŋrá há lá Kirisi dí, á rɩ́rʋ́ a balá, ŋmɛ́nɔ wúró a párá, ráá mʋ́ Wɩɩsɛ sɩ́ɛ́, ká rɩ́ héwíŋ mʋɔ́ wuu sɩ́rá kánʋ́.
49003013	Ɛ́ wɩ́ɛ́, ŋŋ́ sʋ́lɩ́wa, rɩ́ɩ́wa sɩ́ ló rɩ́ɩ́wa naasɛ yʋɔrɛ, a tɩŋ wɩɩla né ŋ háá díé ɩ́ wɩ́ɛ́; ŋ wɩɩla né díí ká yɩ́r rɛ́, a pɛ́ɩ́wa.
49003014	Rɩŋ nɛ́ bɩ́ɩ́nɛ́ ɛ́ wɩ́ɛ́, ŋŋ́ de ɓírmi tíé ní, Ana Wɩɩsɛ sɩ́ɛ́.
49003015	Ʋ nɛ́ bíl duo wuu, bána nyúú arɩ́ tíé nyúú.
49003016	Ʋ ɓɩɛ́na píŋó kɩ́ŋkáŋ, ʋ kéŋ ɓɩɛ wuu ní. Ɛ́ nɛ́ tɛ ŋ sʋ́sʋ́lʋ́, rʋ́ʋ́ Sabɩɩna ná há dúókó, dúóríwa beŋtunni.
49003017	Ŋ haá sʋ́lʋ́, rɩ́ Kirisi ná dɩkéni ɩ́ beŋtunni sɩɛrʋ, a tɩ́ŋɩ́wa há lɔ́ʋ́ dí ná wɩ́ɛ́, ká rɩ́ɩ́wa ka cólle géŋgéŋ, anɛ tuu nalursi há zʋ́ tíé ɛ́, anɛ jaa mʋ́l ɓa háá bil ʋ cɩ́ wérí ɛ́;
49003018	a makɛ rɩ́ɩ́wa rɩ́ Wɩɩsɛ nɩɛ wuu wólli zɩŋ Kirisi cólle há mɔhɛ̃́ ɛ́, ʋ gbési, ʋ jɛ́l, ʋ isé arɩ́rʋ́ lúŋ mʋɔsɔ.
49003019	Ŋŋ́ sʋl Wɩɩsɛ, rɩ́ɩ́wa zɩŋ Kirisi cólle ná há kɛ nɩbííne zɩmɛ́ wuu, a makɛ rɩ́ Wɩɩsɛ má mɩ́nɩ́wa mɛ́ wérí.
49003020	Wɩɩsɛ kéŋ dóé, a wólli a aá kɩ́llɛ ɛ́, á háá sʋlɛ́, a aá kɩ́llɛ ɛ́, á háá bɩɩnɛ́ má tɩɩ, a tɩ́ŋʋ́ dóé ná háá tʋ́ŋrá mɛ́.
49003021	Rɩ́ wɩcʋɔla púl nɩɛ píŋsú, a tɩŋ Kirisi Zeezi yɩr mɛ́, woó wuu mí, bɩnákatí! Amɩɩ!
49004001	Ŋ é, ŋ ká bɩnajaa nɛ́ŋ rɛ́, Nyuutɩna Zeezi yɩr mɛ́, ŋ sɩɛ́ sʋ́lɩ́wa, ɩ́ há ká Wɩɩsɛ nɩyɩ́rɛ́, ɩ́ lo rɩ́ɩ́wa wɩ́"állɛ pi Wɩɩsɛ yɩ́rɛ ŋmɛ́nɔ.
49004002	Ɩ́ múúríwa tɩɩ tɛ́ŋ wuu mí, a a nɩpɔrɛ́, a ka nyamma má. Ɩ́ tɩŋ náŋá cólle mí, a ka náŋá wérí.
49004003	Ɩ́ hé dóé, a ka nʋtʋmɛ ná Wɩɩsɛ Sabɩɩna há héé, a tɩŋ tɛŋfɩ́ɛ́l ná há mɩ́nɩ́wa pɛ́kɛ mɛ́.
49004004	Kirisi tɛŋ nɛ́ balá, Wɩɩsɛ Sabɩɩna má nɛ́ balá, anɛ ɛ́ Wɩɩsɛ há yɩ́rɩ́wa, ɩ́ ka yɩɛla balá ʋ yɩ́rɛ ná mɛ́.
49004005	Nyuutɩna nɛ́ balá, yardá má balá, wɩcʋ́ɔ́lɩ́nyimuŋsi má balá.
49004006	Wɩɩsɛ nɛ́ balá léŋ, ʋ nɛ́ ká nɩɛ wuu Ana. Ʋ nɛ́ tɛ nɩɛ wuu aá bel; ʋ nɛ́ kéŋ nɩɛ wuu aá tʋŋ, ʋ nɛ́ mɩŋ nɩɛ wuu mí má.
49004007	Amá á oro wuu kenú pálɔ rɛ́, Wɩɩsɛ zilé sɩɛrʋ, Kirisi máŋsɛ pá.
49004008	Ɛ́ nɛ́ tɛ ɓa pʋ́ŋsɛ Wɩɩsɛ Kɛnɔ cɔɔ nɔ́ŋɔ bʋlɛ́: "Ʋ háá zɩ́ nyúú rí, ʋ kɛsɛ lal yósi pɛ́ kaa zɛ́, ká sɩɛ́ pi pállɛ ɓa nɩɛ."
49004009	Ʋ zɩ́ nyúú rí mʋ́l nɛ́ beé rí? Ʋ mʋ́l nɛ́ ká, ʋ lá sɩ́ɛ́ tuwi tíé nyúú rɛɛ́ nɛ́ kɛ́rɛ́.
49004010	Nɛrɔ ná há túwí tíé nyúú rɛɛ́, ɛ́ tɩ́na tɩɩ nɛ́ zɩ́ bána nyúú rí ɓóŋɓóŋ, a makɛ rʋ́ʋ́ sú onni wuu.
49004011	Ʋ nɛ́ pí pállɛ ɓa nɩɛ: Ʋ ɔ́ɔ́ náŋa a Kirisi nɩtʋmɛ́; a a náŋa a Wɩɩsɛ wɩ́laabʋlla; a a náŋa a Labaarɩwero bʋ́bʋlla; a a náŋa má a Zeezi laadííre bíbelle rɩ́ Wɩɩsɛ kɛŋzɩnna.
49004012	Ʋ bíl ɛ́ nɩɛ, a makɛ rɩ́wɔ́ pɛ́ Zeezi laadííre mí ní, rɩ́wɔ́ tʋŋ Wɩɩsɛ tʋtʋmɛ́, a makɛ rɩ́ wɩcʋɔla púl ná há ká Kirisi tɛŋ, rʋ́ʋ́ wa wérí.
49004013	Ʋ ɛ́, á wuu sɩ́ hé náŋá mɛ́ a tʋŋ yardá mɛ́, a tɩ́ŋrá wuu há ɛ̃ Wɩɩsɛ Bio ná yɩr mɛ́, a a nɩbɩɩlɛ́ Wɩɩsɛ wɩ́ɛ́ sɩɛrʋ, a nɩɛsɛ Kirisi, wɩ́ɛ́ wuu mí.
49004014	Ɛ́ wɩ́ɛ́, á báá wɩ heŋbiisí a, Wɩɩsɛ wɩ́ɛ́ sɩɛrʋ. Nɩɛ ná há tɩ́ŋ nyɩɛnnɛ mɛ́ aá nyɩsɛ nɩbííne, ɓa báá wʋ́ɔ́ wɩ́karmɛ́ mɛ́ wuo tɩŋ aá yéŋŋírá, anɛ nyipoo há kéŋ nyiidabore aá bɛ́ŋŋɛ ɛ́.
49004015	Amá á bʋ́bʋl taŋá, cólle sɩɛrʋ, á sɩ́ wa, wɩ́ɛ́ wuu mí, a ko nɛ Kirisi tɩɩ; ʋ nɛ́ ká nyúú.
49004016	Tɛŋ ná wuu tɩ́ŋʋ́ mɛ́ nɛ́, a cɔ́ náŋá mɛ́, a a óŋ balá. Tɛŋ cɔrʋ cɔ́llɛ sɩɛ́ káŋ a kánʋ́ hé náŋá mɛ́; rɩ tɛŋ cɔɔ wuu ní sɩɛ́ tʋ́mʋ́ tʋtʋmɩ́ ʋ sɩ́ɩ́ mɛ́, tɛŋ wuú de wʋ́wa nɛ́, arɩ́ cólle.
49004017	Wɩ́ɩ́ rɛ́ ŋ jɩ́ja rɩ́ŋ bʋl pɛ́ɩ́wa, arɩ́ sɩ́fɩɛma, Nyuutɩna yɩr mɛ́; ɛ́ wɩ́ɩ́ nɛ́ ká: Ŋŋ́ sʋ́lɩ́wa, rɩ́ɩ́wa báá sɩ́ nɩɛ ná há wɩ Wɩɩsɛ ɛ̃ valɛ́ válʋ́. Ɓa wɩ́bɩɩnɛ́ wuu ká wɩ́yɔ́ɔ́wa.
49004018	Bíno tɔ́wɔ́ sabɩŋsɛ mɛ́. Ɓa wɩ mɩɩsɛ ná há lɛ́ Wɩɩsɛ kené, bee wɩ́ɛ́ ɓa wɩ wɩ́ɩ́ wuu ɛ̃, ɓa dɩlla má haakɩ́.
49004019	Ɓa wɩ hɩɩ̃sɛ mʋɔ́ wuú fá, ɓa píwó tɩɩ yoo hé nyúzɔ́krɩ́wɩ́ɛ́ sɩɛrʋ, a tɩŋ ɓɩjadaarɔ́ mɛ́, aá a nɩlɩɩlɩ́wɩ́ɛ́ rɩ́wɔ́ duó wuu.
49004020	Amá ɩ́ é, nyɛ rá ɩ́ zɩŋ Kirisi.
49004021	Taŋá, ɩ́ nɛ́ Zeezi wɩ́ɛ́. Ɓa púú wɩ́ɛ́ wuu ní kármɩ́wa, a máŋsʋ́ taŋá ná pɛ́ɩ́wa.
49004022	Ɛ́ wɩ́ɛ́, ʋ mɔhɔ̃́ rɩ́ɩ́wa tɛ́ɩ́wa tésíé mála ná. Ɛ́ mála nɩ́ɩ́ hɩɛ̃nɛ wɩ́tɩɛnnɛ ná fa há yíkíwa aá mʋ́ dɩyéŋŋi.
49004023	Ɩ́ lo rí Wɩɩsɛ bɩ́rsɩ́wa sɩɛnnɛ rɩ́rɩ́wa sabɩŋsɛ ɓóŋ, rɩ́wɔ́ a oŋfɛ́lɛ́.
49004024	Ɩ́ ka málfɛlɔ ná Wɩɩsɛ há ɛ́ɛ́ pɛ́ɩ́wa, ʋ nɩ́ɛ́sʋ́ tɩɩ. Ɛ́ málfɛlɔ nɛ́ ká taŋá mála, ʋ nɛ́ ká tékétéké, ʋ nɩ́ɩ́ tɔrɛ Wɩɩsɛ sɩɛrʋ.
49004025	Ɛ́ wɩ́ɛ́, ɩ́ báá sɩ́ nyɩɛnnɛ nyɛ́. Nɛrɔ wuu bʋl taŋá pɛ́ɩ́ nɔ́ŋɔ, bee wɩ́ɛ́ á wuu nɩhɩ̃́ anɛ naŋdaasɛ rɛ́, a hé náŋá mɛ́ a bɩrmɛ tɛŋ balá.
49004026	Rɩɩ́wa cɔ́ɛ́ wɩ́ɔ́, ɩ́ pɔ́ rɩ́ɩ́wa sɩ́ wɩ́bɔmɔ á; ɩ́ lo rɩ́ɩ́wa cɔ́ɛ́ pɔrɛ, rɩ wɩɩsɛ ha wɩ zʋ́ɛ́.
49004027	Ɩ́ sɩ́ ló rí Sɩtaanɛ ná gbel a wóllíwa.
49004028	Nɛrɔ ná fa há ká gár, rʋ́ʋ́ bil gaárʋ, ká tʋŋ arɩ́rʋ́ nɛ́ŋsa, a sɩ́ gɩragɩra tʋ́mʋ́, a makɛ rʋ́ʋ́ ná dí, ká sáŋ summe má mɛ́.
49004029	Ɩ́ sɩ́ ló rí wɩ́bɔ́ŋ wuu lɩ́ɩ́wa nʋɔ mɛ́. Amá ɩ́ bʋ́bʋl wɩ́ɛ́ ná há wéró, aá súúri nɩɛ ná háá zesé yardá, káá sáŋwɔ́ mɛ́, anɛ ɛ́ ɓa háá jɛɛ́.
49004030	Ɩ́ sɩ́ á rɩ́ Wɩɩsɛ Sabɩɩna sɩɛrʋ zɔkɛ; ʋ nɛ́ ká malla, Wɩɩsɛ pii héíwa mɛ́, a makɛ rɩ́ɩ́wa zɩŋ, rɩ tápʋl nɛ́ péré, Wɩɩsɛ sɩ́ lɛ́ɩ́wa tá ɓóŋ, wɩ́bɔma nɛ́sɛ mɛ́.
49004031	Rɩ nɛ́ŋ á wɩ́ɩ́ a wɩ́ɩ́wa mɛ́, ɩ́ sɩ́ píí bílíwa sɩɛrʋ. Ɩ́ sɩ́ cɔwɩɩlɔ́ dí, a sɩ́ nɩɛ bɛ́rʋ́, a sɩ́ nɛsɛ ná, a sɩ́ nɩɛ tʋ́ksʋ́. Ɩ́ báá sɩ́ sɔhɔ mʋɔ́ wuu á.
49004032	Amá ɩ́ ka sawér náŋá rɩ́, aá fá náŋá susu, aá hé náŋá suúri, anɛ Wɩɩsɛ há tɩ́ŋ Kirisi mí, a héíwa suúri ɛ́.
49005001	Ɩ́ cícesi Wɩɩsɛ, ɩ́ há kɔ́ʋ́ bicóllé.
49005002	Ɩ́ wɩ́"állɛ wuu sɩɛrʋ, ɩ́ cólli náŋá, anɛ Kirisi há córá ɛ́, a sʋ́wɩ́rá wɩ́ɛ́. Ʋ púú tɩɩ pá ɓa ɓʋ́ʋ́, anɛ pʋna ɓa há ɓʋ́ɛ́ pá Wɩɩsɛ; ʋ ɛ́ sɩɛ́ tɔ́rɛ́ Wɩɩsɛ sɩɛrʋ, anɛ tulaalé ná sɔ́ŋ há wéró.
49005003	Ɩ́ ká Wɩɩsɛ nɩɛ nɛ́, ɛ́ wɩ́ɛ́, ʋ mɔhɔ̃́ rɩ́ɩ́wa lɩ́sɩ́wa tɩɩ nɩlɩɩlɩ́wɩ́ɛ́ mɛ́, a lɩ́sɩ́wa tɩɩ busunnu wɩ́"állɛ mɛ́, ɛ́ rá má, a sɩ́ɩ́wa náŋa onni hɩ́ɛ̃́nʋ́. Ɩ́ sɩ́ nyáŋ oro wuu yɩr má tɩɩ yɩ́rʋ́.
49005004	Ɩ́ sɩ́ wɩ́tɩɛnnɛ bʋ́bʋ́lʋ́, a sɩ́ wɩ́ɛ́ yíkí yíyo, a sɩ́ wɩ́sʋɔrɛ́ má bʋ́bʋ́lʋ́; ɓa wɩ weri. Amá ʋ mɔhɔ̃́ rɩ́ɩ́wa bʋ́bɔ́llɛ Wɩɩsɛ nɛ́, ʋ wɩ́"állɛ yɩr mɛ́.
49005005	Ɩ́ zɩ́mʋ́ nyɛ mɛ́ wérí: Nɩɛ ná háá a nɩlɩɩlɩ́wɩ́ɛ́, arɩ́ nɩɛ ná háá a busunnu wɩ́ɛ́, ɛ́ rá má nɩɛ ná háá hɩɛ̃nɛ nɩɛ onni, ɓa oro wuu wɩ liwe kené, Wɩɩsɛ rɩ́ Kirisi kuótɔ́ɔ́ ná mɛ́.
49005006	Ɩ́ pɔ́ rɩ́ nɛ́ŋ wuu sɩ́ wɩ́bʋlyɔ́ɔ́wa mɛ́ tɩ́ŋɩ́ yéŋŋíwa. Ɛ́ wɩ́ɛ́ duo ní púsí Wɩɩsɛ cɔwɩɩlɔ́, aá hé kéké nɩbííne ná há cɩ́ Wɩɩsɛ mɛ́.
49005007	Ɛ́ wɩ́ɛ́, ɩ́ lɩ́sɩ́wa tɩɩ ɛ́ nɩɛ duo mí.
49005008	Tésíé mí, ɩ́ fa mɩŋ bíno mí ní; amá a tɩŋ Nyuutɩna Zeezi mí, ɩ́ sɩ́sɛ́nyɛ mɩŋ pʋmmɔ mɛ́. Ɛ́ wɩ́ɛ́, ʋ mɔhɔ̃́ rɩ́ɩ́wa wɩ́"állɛ nɛ nɩɛ ná há mɩŋ pʋmmɔ mɛ́ wɩ́"állɛ nɛ́;
49005009	pʋmmɔ sɩɛrʋ wɩ́"állɛ ká wɩ́were ní, arɩ́ wɩ́táŋsɛ, arɩ́ wɩ́ɛ́ ná há pí Wɩɩsɛ ŋmɛ́nɔ.
49005010	Ɩ́ hé dóé a zɩŋ wɩ́ɛ́ ná háá tɔrɛ Nyuutɩna Zeezi sɩɛrʋ.
49005011	Ɩ́ lɩ́sɩ́wa tɩɩ bíno nɩɛ tʋtʋ́ŋyɔ́ɔ́wa ná mɛ́; ɩ́ taŋa wúllíwó mʋ́l pá nɩɛ.
49005012	Ɓa há lʋ́ɔ́rɛ́ aá tʋ́ŋwɔ́ ná, ɓa bʋlɛ́ má tɩɩ kéŋ hɩɩ̃sɛ.
49005013	Amá rɩ ɓa wúllíwó mʋ́l, wɩ́ɛ́ ná wuu sɩ́ nyɩɩsɛ pʋmmɔ mɛ́;
49005014	ká, omo ná é wuu há nyɩ́ɩ́sɛ́ pʋmmɔ mɛ́, ʋ má tɩɩ ká pʋmmʋ́ rɛ́. Ɛ́ nɛ́ tɛ ɓa sɛ́: "Dópɩ́nnɔ, isi! Lɛ sʋsɛ sɩɛrʋ, rɩ́ Kirisi pʋmmɔ cáánɩ́."
49005015	Ɛ́ wɩ́ɛ́, ɩ́ kánɩ́wa tɩɩ wérí. Ɩ́ sɩ́ cʋ́llʋ tʋ́mʋ́, ɩ́ kánɩ́wa tɩɩ anɛ wɩ́zɩnna.
49005016	Zaá né, tɔ́ɔ́ bɔ́mɔ́. Ɩ́ sɩ́ sɛ́ŋɓɛlɩ́ á, rɩɩ́wa ná gbel, ɩ́ a wérí.
49005017	Ɩ́ sɩ́ nɩcʋ́llɛ bɩ́rmʋ́, amá ɩ́ hé dóé a zɩŋ Nyuutɩna Zeezi satɔ́ɔ́rwɩ́ɛ́, a tʋ́tʋ́ŋwɔ́.
49005018	Ɩ́ sɩ́ sɩ́ŋ nyɔ́ɔ́ búbuki; sɩ́ŋ nyɔɔ buké ná zɔ́kɩ́wa rɛ́. Amá ɩ́ lo rí Wɩɩsɛ Sabɩɩna nɛ́ súíwa.
49005019	Rɩɩ́wa hé náŋá mɛ́, ɩ́ dúóri náŋá naasɛ́, arɩ́ Wɩɩsɛ yɩɩla rɩ́wɔ́ duó wuu, arɩ́wɔ́ ná Wɩɩsɛ Sabɩɩna há sɩ́ makɛ pɛ́ɩ́wa; ɩ́ yɩ́wɔ́ a bɩ Nyuutɩna Zeezi mí, arɩ́rɩ́wa sɩɛrʋ wuu.
49005020	Ɩ́ bɔ́llɩ́rá Ana Wɩɩsɛ tɛ́ŋ wuu mí, arɩ́ wɩ́ɛ́ wuu mí, á Nyuutɩna Zeezi Kirisi yɩr mɛ́.
49005021	Ɩ́ háá zíl Kirisi, ɛ́ wɩ́ɛ́, ɩ́ múúríwa tɩɩ pá náŋá.
49005022	Háála, ɩ́ múúríwa tɩɩ pɛ́ɩ́wa báláwa, anɛ ɛ́ ɩ́ há múúríwa tɩɩ pa Nyuutɩna Zeezi.
49005023	Báálɔ nɛ́ ká háálɔ nyúútɩ́na, anɛ Kirisi há ká wɩcʋɔla púl Nyuutɩna ɛ́. Wɩcʋɔla púl ká Kirisi tɛŋ nɛ́, ká ʋ nɛ́ sɩɛ́ ɔ́ʋ́ Laataarɔ.
49005024	Anɛ ɛ́ wɩcʋɔla púl há múúrú tɩɩ pá Kirisi, ʋ mɔhɔ̃́ rɩ́ háála má múúríwó tɩɩ pɔ́wɔ́ báláwa, wɩ́ɛ́ wuu mí.
49005025	Báála, ɩ́ cóllíwa háála, anɛ ɛ́ Kirisi há có wɩcʋɔla púl, a sʋ́wʋ́ wɩ́ɛ́;
49005026	a sɛ́sʋ́ rɩ́rʋ́ wɩ́bʋlɛ, anɛ nyii háá sɛsɛ omo ɛ́, a sɩɛ́ lɩ́sʋ́ bílú dʋŋɔ, Wɩɩsɛ tɩ́llʋ́ ɓóŋ.
49005027	Ʋ á ɛ́, a makɛ rɩ́ wɩcʋɔla púl ná ka píŋ, a sɩ́ busunnu mʋɔ́ wuu kánʋ́, a sɩ́ dɩzɔkɩ́ kánʋ́, rɩ́ wɩ́bɔ́ŋ mʋɔ́ wuu má tɩɩ sʋ́ʋ́ mɛ́ tákʋ́, rʋ́ʋ́ wɩ́ɛ́ wuu de caasɛ cɛ́rɛ wérí, a lɩɩ cɩ́nʋ́ sɩ́ɛ́.
49005028	Ɛ́ tɩɩ nɛ́, báála mɔhɔ̃́ rɩ́wɔ́ cóllíwó háála, anɛ ɛ́ ɓa há cówó tɩɩ. Báálɔ ná há cóú háálɔ, ʋ tɩɩ nɛ́ ʋ cólli ɛ́.
49005029	Nɛ́ŋ wuu ha wʋ́ʋ́ tɩɩ tɛŋnamɩɛ bɛ́rɛ́. Nɛrɔ wuú dɩ́ɛ́sʋ́ tɛŋnamɩɛ, aá bélú mí wérí, anɛ ɛ́ Kirisi háá bel wɩcʋɔla púl ná há kɔ́ʋ́ tɛŋ, ká á ɔ́ʋ́ naŋdaasɛ.
49005031	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Ɛ́ wɩ́ɛ́, báálɔ rɩ́ háálɔ sɩ́ lɩ́sɩ́wɔ́ tɩɩ, ɓa ánáwa rɩ́wɔ́ maáwa mɛ́, a má píwó wɩ́ɛ́ hé balá, a mɩŋ náŋá mɛ́, a makɛ rɩ́wɔ́ bɛllɛ ná a nɩbíŋ balá."
49005032	Wɩ́ɩ́ né ŋ há bʋ́lɛ́ mʋ́ tɩɩnɛ Kirisi arɩ́ wɩcʋɔla púl mí ɛ́, ʋ ká wɩ́zéní rí, a féŋsi.
49005033	Ʋ sɩɛ́ ká wɩ́ɩ́ rɛ́, a bílíwa má mɛ́; ʋ mɔhɔ̃́ rɩ́ báálɔ wuu cóllú háálɔ, anɛ ɛ́ ʋ há cóú tɩɩ, ká rɩ́ háálɔ má wuu zízílú bála.
49006001	Ʋ mɔhɔ̃́ rɩ́ bɛlɛ tɩ́ŋwɔ́ ánáwa rɩ́wɔ́ maáwa nʋʋsɛ; ʋ ɛ́ nɛ́ cɛ́rɛ́, Nyuutɩna Zeezi ŋmɛ́nɔ mɛ́.
49006002	Zílí áná arɩ́rɩ́ maá; Wɩɩsɛ kíŋse sɩɛrʋ, dʋ́ŋdʋ́ʋ̃́ kíso ná há kéŋ nʋtálɔ nɛ́ ɛ́;
49006003	ɛ́ nʋtálɔ nɛ́ ká, rɩ́ɩ́ ná wér, ká dí tɔ́ɔ́ má vɔkɛ.
49006004	Ɩ́ má, bɛlɛ ánáwa rɩ́ maáwa, ɩ́ sɩ́ á rɩ́ɩ́wa bɛlɛ cɔ́ɛ́ wɩ́wɩ́ɩ́wa nyúú. Amá ɩ́ bélwó mí, a cáánɩ́wɔ́, a tʋ́rwɔ́, Nyuutɩna Zeezi ŋmɛ́nɔ mɛ́.
49006005	Yósi, ʋ mɔhɔ̃́ rɩ́ɩ́wa má tɩ́ŋɩ́wa nyúútɩ́náwa nʋʋsɛ, tíé nyúú rɛɛ́, a zízílwó ká fɩ́fɔ́wɔ́, a tʋŋ aá pɔ́wɔ́ arɩ́ taŋá, anɛ ɩ́ há tʋ́mɛ́ aá pá Kirisi.
49006006	Ɩ́ sɩ́ ló rʋ́ʋ́ a ɓa há tɩ́ŋɛ́ aá bélíwa nɛ́, rɩ́ɩ́wa tʋ́tʋŋ wérí, amá ʋ mɔhɔ̃́ rɩ́ɩ́wa tʋŋ rɩ́rɩ́wa sɩɛrʋ wuu, anɛ ɩ́ ká Kirisi yósi ní, aá tʋŋ Wɩɩsɛ cólle.
49006007	Ɩ́ tʋŋ pɛ́ɩ́wa nyúútɩ́náwa rɩ́ satɔrɔ́, anɛ Nyuutɩna Zeezi tɩɩ nɛ́ ɩ́ tʋŋ aá pá, nɩbííne rá.
49006008	Ɩ́ zɩŋ rɩ́ nɛrɔ wuu, rɩɩ ká yómo, rɩɩ tɩ́ɩ́ tɩɩ, rɩɩ á wérí, Nyuutɩna Zeezi sɩ́ túmí.
49006009	Ɩ́ má yósi tɩ́náwa, ɩ́ kánɩ́wa yósi wérí, ɩ́ sɩ́wɔ́ fɩ́ɩ́sʋ́. Ɩ́ zɩŋ rɩ́ɩ́wa rɩ́rɩ́wa yósi ná wuu Nyuutɩna nɛ́ balá, a mɩŋ bána nyúú. Ʋ é rí, nɩɛ wuu ká balá nɛ́, ʋ wɩ nɩɛ́ caksɛ.
49006010	Ŋ hatɩ́ŋnɛ́ wɩ́ɩ́ ŋ háá á rɩ́ŋ bʋl pɛ́ɩ́wa nɛ́ ká: Ɩ́ lo rɩ́ɩ́wa dóé lɛ Nyuutɩna Wɩɩsɛ, bee wɩ́ɛ́ ʋ dóé ní zené kɩ́ŋkáŋ.
49006011	Ɩ́ pa Wɩɩsɛ lalyóórícɩksɛ ná wuu a cákɩ́wa tɩɩ, a ka wérí, a makɛ rɩ Sɩtaanɛ já rʋ́ʋ́ púú lɩ́ŋ mɛ́ yóíwa, rʋ́ʋ́ gúl.
49006012	Á rɩ́ nɩbííne ra wɩ náŋá yo, amá á rɩ́ dúníé né há bɔ́mɔ́ kuóre níí yo náŋá, ʋ dóé tɩ́náwa rɩ́rʋ́ tíŋ tɩ́náwa, rɩ́rʋ́ bɩbara ná há mɩŋ dúníé bíno sɩɛrʋ arɩ́ bána nyúú.
49006013	Ɛ́ wɩ́ɛ́, ɩ́ pa Wɩɩsɛ lalyóórícɩksɛ ná wuu a cákɩ́wa tɩɩ, a makɛ rɩ tápʋlbɔmɔ kúó lɩ́ɩ́wa mɛ́, rɩ́ɩ́wa ka wérí, a wólli cɩ́ dɩŋdɔmɔ mɛ́, rʋ́ʋ́ gúl.
49006014	Ɩ́ sɩɛ́ ka wérí. Ɩ́ lo rí taŋá mɩ́nɩ́wa mɛ́, anɛ vɔwɛ́ ɩ́ tɩŋsɛ mɛ́; ɩ́ lo rí tékétéké ní mɩ́nɩ́wa mɛ́, anɛ hɔɔ gɛsuo, ɩ́ há súé tɔ́ɩ́wa tɩɩ mɛ́.
49006015	Ɩ́ bʋl Labaarɩwero ná háá pá tɛŋfɩ́ɛ́l wɩ́ɛ́, arɩ́ kajáŋa; rɩɩ́wa nɩ́ɩ́ tʋŋ ɛ́, ʋ nɩhɩ̃́ natɔɔsɛ nɛ́ ɩ́ hé.
49006016	Tɛ́ŋ wuu mí, ɩ́ lo rí yardá mɩ́nɩ́wa mɛ́ anɛ hɔkɛ́rɛ ná lalyoore há kené aá kɛ́rwɔ́ sɩ́ɛ́, rɩ́ hɛmɛ sɩ́wɔ́ kɛ́sʋ́. Ɩ́ má pi yardá kɛ́rɛ Sɩtaanɛ hɛmɛ ná há nɩhɩ̃́ níŋ, a dʋ́sɩ́wɔ́.
49006017	Wɩɩsɛ há lɛ́ɩ́wa tá ná, ɩ́ lo rʋ́ʋ́ nɛ hɔɔ néŋcúú, a cúíwa nyúú mí, ká rɩ́ Wɩɩsɛ wɩ́bʋlɛ ná má nɛ tókowí, ɩ́ nɛ́sɛ mɛ́, ʋ Sabɩɩna dóé mí.
49006018	Ɩ́ tɩŋ Wɩɩsɛ Sabɩɩna mɛ́, aá cʋɔlɛ Wɩɩsɛ tɛ́ŋ wuu mí, aá sʋ́lʋ́, aá jɛ́nnʋ́ wɩ́ɛ́ wuu mí. Ɩ́ bel wɩsʋlɔ́ ná mɛ́, arɩ́ taŋá, ɩ́ sɩ́ yʋ́ɔ́rʋ́. Ɩ́ sʋl Wɩɩsɛ aá pá Wɩɩsɛ nɩɛ wuu.
49006019	Ɩ́ sʋl Wɩɩsɛ páŋ má, rʋ́ʋ́ páŋ baŋcɩpɩrɩ́, ká mákɩ́ŋ, wɩ́ɛ́ ná há mɔhɛ̃́ rɩ́ŋ bʋl, a makɛ rɩ́ŋ wólli bʋl wɩ́féŋsi ná há mɩŋ Labaarɩwero ná mɛ́, a pá nɩɛ.
49006020	Arɩ́rɩ́ŋ bɩnajaa mɛ́ mɩnɛ́ wuu, ŋ ha dé ká Labaarɩwero bʋ́bʋllɔ nɛ́, a bʋ́lʋ́ wɩ́ɛ́ aá pá nɩɛ. Ɩ́ sɩɛ́ sʋl Wɩɩsɛ páŋ, rɩ́ Wɩɩsɛ páŋ baŋcɩpɩrɩ́, a makɛ rɩ́ŋ wólli bʋl ɛ́ ná há mɔhɛ̃́ rɩ́ŋ bʋl.
49006021	Ŋ maábinɔ́ŋɔ káŋ nɩcólli Tisiiki, há ká Nyuutɩna Zeezi tʋtʋnnʋtaŋá, ʋ sɩ́ máŋsɩ́ŋ wɩ́ɛ́ wuu pɛ́ɩ́wa, rɩ́ɩ́wa zɩ́mɩ́ŋ há nɩhɩ̃́ ɛ́, a zɩŋ tʋtʋmɩ́ ná má ŋ háá tʋmɛ́.
49006022	Ŋ dé taalɛ rɛ́, a tʋ́mʋ́ ɩ́ rɩ́, a makɛ rɩ́ɩ́wa zɩ́ŋrá kéne mʋɔsɔ, ká rʋ́ʋ́ pɛ́ dúóríwa naasɛ má.
49006023	Ráá Ana Wɩɩsɛ rɩ́rá Nyuutɩna Zeezi Kirisi a, ráá maábináŋa wuu mɩŋ tɛŋfɩ́ɛ́l mɛ́, a ka cólle arɩ́ yardá!
49006024	Nɩɛ ná wuu há córá Nyuutɩna Zeezi Kirisi, tɛ́ŋ wuu mí, tokó toó, rɩ́ Wɩɩsɛ hé bárka pɔ́wɔ́ wuu!
50001001	Ŋ Pool arɩ́ Timote, á wuu há ká Kirisi Zeezi tʋtʋnna, á nɛ́ pʋ́ŋsɛ kɛnɔ né aá pá wɩcʋ́ɔ́lɩ́sɩ́dííre, rɩ́ wɩcʋ́ɔ́lɩ́tʋtʋnna arɩ́ nɩɛ ná wuu há ká Wɩɩsɛ nɩɛ, a tɩŋ Kirisi Zeezi mí, a mɩŋ Filipi mí.
50001002	Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
50001003	Ŋŋ́ bɔ́llɛ Wɩɩsɛ tɛŋ wuu mí, ŋ háá ko bɩ́ɩ́nɩ́wa wɩ́ɛ́.
50001004	Ŋ ha sʋ́l Wɩɩsɛ má aá pɛ́ɩ́wa tɛ́ŋ wuu mí, arɩ́ satɔrɔ́,
50001005	bee wɩ́ɛ́ ɩ́ pɛ́ŋ mɛ́, ŋ bʋl Labaarɩwero ná wɩ́ɛ́ pá nɩɛ, a pɔ́ dʋ́ŋdʋ́ʋ̃́ tápʋl ná ɩ́ há lá Zeezi dí, a ko aá lɛ zaa.
50001006	Ŋ sɩɛ́ ɩ́ɔ̃́ arɩ́ taŋá, rɩ wɩ́wero né Wɩɩsɛ há púlé ɩ́ mɛ́, ʋ sɩ́ tʋŋ ɛ́ wuu, a kaá jɔ́ʋ́ gírse, Kirisi Zeezi kal koolí.
50001007	Ŋ sabɩŋsɛ nɛ́ nyɛ a cáásɩ́wa wuu. Ʋ sɩɛ́ cɛ́rɔ́ a páŋ, rɩ́ɩ́wa wɩ́ɛ́ mɩ́nɩ́ŋ beŋtúú mí. Zilé ná Wɩɩsɛ há díé páŋ, ɩ́ wuu nɛ́sɛ mɩŋ ráŋ, a de pɔ́ tɛ́ŋ ná mɛ́ ŋ háá lowé rɩ́ Labaarɩwero ná yɩr lɛ, a cɩ́ wérí, arɩ́ ɓa há keníŋ tɔ́ bɩnajaa tɛ́ŋ ná mɛ́, ɛ́ Labaarɩwero wɩ́ɛ́.
50001008	Taŋá, Wɩɩsɛ káŋ dáŋsɩ́ɛ́ rɩŋ cóíwa wuu, arɩ́ Kirisi Zeezi cólle.
50001009	Ŋ sɩɛ́ sʋl Wɩɩsɛ rʋ́ʋ́ a rɩ́ɩ́wa náŋá cólle ɔsɛ súsúúri; ŋ haá sʋl Wɩɩsɛ rʋ́ʋ́ pɛ́ɩ́wa zɩmɛ́ tɩɩ, rɩ́ɩ́wa zɩŋ wɩ́ɛ́ wuu mʋ́ʋ́la wérí,
50001010	a makɛ rɩ́ɩ́wa wólli wɩ́were caksɛ aá lɩ́sɛ. Ɛ́ é, ɩ́ wɩ busunnú ka, a wɩ wɩ́zɔkɩ́ máá ka, Kirisi kal bɩrkoolí.
50001011	Ɩ́ sɩ́ tɩŋ Zeezi Kirisi mí, a a tékétéké wɩ́"állɛ kɩ́ŋkáŋ, a makɛ rɩ́ Wɩɩsɛ yɩr ná hʋʋma arɩ́ píŋ.
50001012	Ŋ maábináŋa, ŋ có rɩ́ɩ́wa zɩŋ rɩ́ wɩ́ɛ́ ná há péríŋ, ɓa ɔ́ɔ́ Labaarɩwero ná wɩ́ɛ́ bʋlɛ́ ɔsɛ mʋ́ sɩ́ɛ́ wérí.
50001013	A tɩŋ ɛ́ wɩ́ɛ́, sóójiwa ná há mɩŋ kʋ́máŋdá wuolo mí, arɩ́ nɩɛ ná há mɩŋ dɩhɛ̃́ náŋa, ɓa wuu ɩ́ɔ̃́ zɩŋ rɩ́ Kirisi tʋŋ pɛ́ɛ́ wɩ́ɛ́ nɛ́, ɓa tɔ́ŋ bɩnajaa mɛ́.
50001014	Ŋ bɩnajaa mɛ́ tɔ́ɛ́ ná ha ɔ́ɔ́, á maábináŋa ɓɩkana ɔsɛ ka yardá arɩ́ Nyuutɩna, a wólli Wɩɩsɛ wɩ́ɛ́ bʋl aá pá nɩɛ arɩ́ baŋcɩpɩrɩ́, a wɩ héwíŋ máá fá.
50001015	Ŋ taŋa ɩ́ɔ̃́ rɩ́ ɓa sɩɛrʋ, náŋá bʋl Kirisi wɩ́ɛ́, arɩ́ sagʋʋmɩ́ rɩ́ tɩ́ŋtɔ́ɛ́ nɛ́; amá náŋa é kéŋ sawér ní, aá bʋl Kirisi wɩ́ɛ́ ná.
50001016	Sawér tɩ́náwa ná é kéŋ cólle ní aá tʋŋ; ɓa ɩ́ɔ̃́ zɩŋ rɩ́ŋ wɩ Labaarɩwero ná bʋlɛ́ wɩ́ɛ́ sɛ́ŋɓɛlɩ́ a, ɛ́ wɩ́ɛ́ nɛ́ tɛ, ŋ mɩŋ rɛɛ́.
50001017	Ká nɩɛ ná náŋa é, ɓaá bʋl Kirisi wɩ́ɛ́ arɩ́ sagʋʋmɩ́ nɛ́ arɩ́ sabɩŋtɩɛnnɛ; ɓaá já rɩ́ŋ ɔsɛ ná wɩɩla nɛ́ bɩnajaa mɛ́.
50001018	Amá ŋ é rɩ́, ʋ to wɩ́ɩ́. Rɩ sabɩŋwero ní, ɛ́ rá má rɩ sabɩŋtɔk nɛ́ rɩ́wɔ́ kaá bʋl, ŋ éé jʋ́ɔ́sʋ́ rɛ́, bee wɩ́ɛ́ Kirisi wɩ́ɛ́ nɛ́ ɓaá bʋl. Ŋ sɩɛ́ ha sɩ́ ɔsɛ jʋɔsɛ aá mʋ́ wuu,
50001019	ŋ há ɩ́ɔ̃́ a tɩ́ŋɩ́wa wɩsʋlɔ́ yɩr mɛ́, arɩ́ Zeezi Kirisi Sabɩɩna sáŋɛ mɛ́, ɛ́ wɩ́ɛ́ wuu sɩ́ pɛ́ láŋ tá.
50001020	Wɩ́ɩ́ ná ŋ háá jɛɛ́ arɩ́ wɩ́ɩ́ ná ŋ háá yɩɛlɛ́ kɩ́ŋkáŋ nɛ́ ká, rɩ́ŋ sɩ́ hɩɩ̃sɛ dí wɩ́ɩ́ wuu mí. Amá a kaa pɔ́ mʋ́l néé mí káá mʋ́, tɛ́ŋ wuu mí, rʋʋ ká sʋʋ nɛ́, rʋʋ ká hiẽsó ní, ŋ sɩ́ hé dóé arɩ́ taŋá, rɩ́ Kirisi yɩr lɛ.
50001021	Ŋ é rɩ́, Kirisi ní káŋ mɩɩsɛ; ɛ́ wɩ́ɛ́, sʋʋ ká nyʋɔrɛ́ rɛ́.
50001022	Amá rɩŋ nɛ́ ha mɩŋ dúníé né má mɛ́, ŋ ha sɩ́ tʋŋ tʋtʋmɩ́ ná há sɩ́ ɔsɛ nɩɛ ɓɩkana; rɩŋ sʋ́wɔ́ má, ʋ ká nyʋɔrɛ́ rɛ́; ɛ́ nɛ́ tɛ, ŋ wɩ́ŋ háá lɩ́sʋ́ ná ɛ̃.
50001023	Wɩ́ɛ́ bɛllɛ nɛ́ nɩ́ŋ: Ŋ có rɩŋ lɛ́ dúníé né mí, a mʋ́ Kirisi rɩ́; ʋ nɛ́ weré kɩ́ŋkáŋ a kɩ́llɛ dúníé né mí mɩnɛ́.
50001024	Amá ɩ́ wɩ́ɛ́, rɩŋ nɛ́ ha mɩŋ dúníé né mí, ʋ nɛ́ ká wɩ́ɩ́ tɩɩ.
50001025	Ŋ sɩɛ́ ɩ́ɔ̃́ rɩŋ sɩ́ mɩ́nɩ́wa dɩhɩ̃́ dúníé né mí, a makɛ rɩ́ŋ sáŋɩ́wa wuu mí, rɩ́ɩ́wa waa súúri, ká ka satɔrɔ́ yardá sɩɛrʋ.
50001026	Ɛ́ wɩ́ɛ́, ŋ háá bɩ́rkóíwa dɩhɩ̃́, ɩ́ sɩ́ ɔsɛ ná ŋmɛ́nɔ a píŋsi Kirisi Zeezi, ŋ wɩ́ɛ́.
50001027	Wɩ́ɩ́ ná há mɩ́nɔ́ nɛ́ ká, ɩ́ lo rɩ́ɩ́wa wɩ́"állɛ tɩŋ Kirisi Labaarɩwero ná ŋmɛ́nɔ. Ɛ́ é, rɩŋ kóíwa dɩhɩ̃́, rɩŋ wɩ kúé, ŋ sɩ́ nɛ rɩ́ɩ́wa kéŋ wérí arɩ́ sabɩɩna balá, aá lowi, rɩ́ Labaarɩwero ná laadí, nalursi zʋ tíé wérí.
50001028	Ɩ́ sɩ́ ló rɩ́ɩ́wa dɩŋdɔma fíkíwa wɩ́ɩ́ wuu mí; ɓa yʋ́ksɛ malla nɛ́ ɛ́, ká ʋ ɛ́ɩ́wa má Wɩɩsɛ laatɛ́ malla; ʋ ɛ́ sɩɛ́ lɛ́ Wɩɩsɛ nɛ́.
50001029	Ʋ ká zilé rí Wɩɩsɛ dí pɛ́ɩ́wa, rɩ́ɩ́wa la Kirisi dí, ká cɩ́ ráŋ dí wɩɩla ʋ wɩ́ɛ́ má.
50001030	Ɛ́ wɩ́ɛ́, lal ná wɩ́ɛ́ ɩ́ há nɩ́ɛ́, a ná rɩ ŋŋ́ yó tésíé mí arɩ́ zaa wuu, ɛ́ lal nɛ́ ɩ́ tɩŋ aá yo mʋ́l néé mí ɛ́.
50002001	Ɩ́ há mɩŋ Kirisi mí, ɩ́ ná bʋɔlɛ́, ʋ cólle dúóríwa naasɛ, Wɩɩsɛ Sabɩɩna a, ɩ́ a balá, a ka susufárʋ rɩ́ sawér náŋá rɩ́, ɛ́ rá?
50002002	Ɩ́ hé náŋá mɛ́ a ka cólle balá, a ka sabɩɩna balá, a tʋŋ wɩ́jaalɩ́ balá má mɛ́; ɛ́ sɩ́ a rɩ́ŋ sɩɛrʋ ɔsɛ tɔrɛ kɩ́ŋkáŋ.
50002003	Ɩ́ sɩ́ wɩ́ɩ́ wuu á, arɩ́ sagʋʋmɩ́, ɛ́ rá má arɩ́ nyʋkyɔ́ɔ́. Amá ɩ́ múúríwa tɩɩ, ká bélíwa náŋa, rɩ ɓa nɛ́ kɩ́ɩ́wa.
50002004	Rɩ́ɩ́wa sɩɛrʋ oro wuu sɩ́ wɩ́ɩ́ wuu á, rɩ́ɩ́ jɩ́jɔ́ʋ́ dʋŋɔ ɔsɛ́ nɛ́, amá rʋ́ʋ́ bɩ́ɩ́nʋ́ náŋa má ɔsɛ́ wɩ́ɛ́.
50002005	Ɩ́ kéne sɩɛrʋ, ʋ mɔhɔ̃́ rɩ́ɩ́wa ka sabɩɩna ná há mɩŋ Kirisi mí ní.
50002006	Ʋ rɩ́ Wɩɩsɛ nɛ́ fa mɔhɩ̃́ náŋá, ká ʋ wʋ́ʋ́ tɩɩ kené hé ɛ́ mɛ́ géŋgéŋ, rʋʋ rɩ́ Wɩɩsɛ mɔhɩ̃́ náŋá.
50002007	Amá ʋ tɩɩ satɔrɔ́ mɛ́, ʋ tá ɛ́, ká pi yómo nɩɩsɔ, ɓa lʋ́lʋ́ anɛ nɩbííno, nɩɛ nóú nɩbinní;
50002008	ʋ saŋ a múúrú tɩɩ, a tɩŋ Wɩɩsɛ nʋɔ a mʋ́ lúrú mɩɩsɛ lɩ́sɛ mɛ́, a saŋ dagɛsɛ́ daha sʋʋ má tɩɩ.
50002009	Ɛ́ nɛ́ tɛ Wɩɩsɛ íllú sʋʋ mɛ́, a kánʋ́ zɩ́ bil dɩkéni ná nɔ́ŋɔ há toó mí, a pɔ́ʋ́ yɩr ná má há kɛ yɩra wuu,
50002010	a makɛ rɩ́ Zeezi yɩr ná a, rɩ́ bána nyúú rɩ́ tíé nyúú, arɩ́ tíé mʋ́l onni wuu ɓírmi tíé,
50002011	ká rɩ́ nɩɛ wuu wúrwó nʋʋsɛ mɛ́ a bʋlɛ́: Zeezi Kirisi ní ká Nyuutɩna! Rɩ́ ɛ́ párá Ana Wɩɩsɛ píŋ.
50002012	Ɛ́ wɩ́ɛ́, ŋ nɩcólle tɩɩ, tɛ́ŋ wuu mí, ɩ́ sáŋɔ́ aá tɩ́ŋɩ́ŋ nʋɔ, tɛ́ŋ ná mɛ́ ŋ fa há mɩ́nɩ́wa dɩhɩ̃́; sɩ́sɛ́nyɛ sɩɛ́ ŋ há tóíwa dɩhɩ̃́, arɩ́ ɛ́ wuu ɩ́ ha ɔsɛ tɩ́ŋɩ́ŋ nʋɔ. Ɩ́ sɩɛ́ bel Wɩɩsɛ laatɛ́ ná, ká múúríwa tɩɩ a tʋŋ arɩ́ sɩ́fárʋ.
50002013	Wɩɩsɛ mɩ́nɩ́wa beŋtunni mí aá tʋŋ. Ʋ nɛ́ ɛ́ɛ́ ɩ́ ka wólle, a ka satɔrɔ́ aá tʋŋ tʋtʋmɩ́ ná ʋ háá jɛɛ́.
50002014	Ɓa há sɩ́ɩ́wa a wɩ́ɩ́ ná wuu, ɩ́ a, ká sɩ́ káá vásɛ, a sɩ́ ŋmúrmú má,
50002015	a makɛ rɩ́ɩ́wa sɩ́ dɩzɔkɩ́ kánʋ́, a sɩ́ busunnu kánʋ́, ká rɩ́ɩ́wa a Wɩɩsɛ bɛlɛ ná wɩ́ɛ́ wuu há cɛ́rɛ́, a mɩŋ dúníé né wɩ́bɔŋ"aara rɩ́ nɩbɔma sɩɛrʋ. Ɛ́ wɩ́ɛ́, ʋ mɔhɔ̃́ rɩ́ɩ́wa tʋ́tʋl dúníé mí, anɛ caŋwʋllɛ háá tʋl ɛ́ bána nyúú,
50002016	a ka wɩ́bʋlɛ ná háá pá hiẽsó wérí, a mákʋ́ pá nɩbííne. Rɩɩ́wa nɩ́ɩ́ tʋ́ŋ ɛ́, ŋ sɩɛrʋ sɩ́ tɔ́rɩ́wa nyúú, Kirisi tápʋl koolí, bee wɩ́ɛ́ ŋ tʋtʋmɩ́ ná arɩ́rɩ́ŋ wɩɩla ná wɩ yɔ́ɔ́ tɛ́ɛ́.
50002017	Rʋʋ nɛ́ héé rɩ́ŋ cɛ́l tá anɛ nyíí, a gáárɩ́wa Wɩɩsɛ laadí ná há ká vʋ́k rɛ́, ɩ́ pííwa tɩɩ ɔsɛ pá Wɩɩsɛ, ŋŋ́ jʋ́ɔ́sʋ́ rɛ́, ɛ́ yɩr mɛ́, a jɩ́jʋɔsɛ arɩ́rɩ́wa wuu má.
50002018	Ɩ́ má jɩ́jʋɔsɛ ɛ́ yɩr mɛ́, a jɩ́jʋɔsɛ arɩ́rɩ́ŋ má.
50002019	Ŋ kéŋ yɩɛla Nyuutɩna Zeezi yɩr mɛ́, rɩŋ sɩ́ tʋŋ Timote tápʋlɛ nyáŋ nʋɔ mɛ́ rʋ́ʋ́ kóíwa dɩhɩ̃́, ká bɩrkánɩ́wa labáárɛ ko páŋ, a makɛ rɩ́ŋ naasɛ dúóri.
50002020	Ʋ dʋŋɔ nɛ́ pɛ́ŋ mɛ́ aá ɔ́sɩ́ŋ wɩ́ɛ́, ká kánɩ́wa wɩ́ɛ́ wérí.
50002021	Nɩɛ ná náŋa wuu, ɓaá zɩ́ŋwɔ́ tɩɩ wɩ́ɛ́ nɛ́, ɓa sɩ́ɛ́ to Kirisi Zeezi wɩ́ɛ́ mɛ́.
50002022	Amá Timote é, ɩ́ tɩɩ ʋ́ʋ̃́ há mákʋ́ taŋá ɛ́ rɛ́. Ʋ sáŋɔ́ hóú tɩɩ Labaarɩwero tʋtʋmɛ́ ná mɛ́, ŋ rɩ́rʋ́ tʋŋ anɛ bio rɩ́rʋ́ áná háá tʋŋ ɛ́.
50002023	Rɩŋ sarɩ́ya wɩ́ɛ́ sɩ́ɛ́ nɛ́ lɩ́ɛ́, ŋŋ́ bɩ́ɩ́nʋ́ rɩ́ŋ tʋ́mʋ́ nɛ́ ɩ́ rɩ́.
50002024	Ŋ kéŋ yardá arɩ́ Nyuutɩna, rɩ rɛɛ́ rɩ́ mʋɔ́, ŋ tɩɩ má sɩ́ kóíwa dɩhɩ̃́.
50002025	Ŋ sɩɛ́ ha béló rʋʋ cɛ́rɔ́, rɩ́ŋ tʋ́mɩ́ŋ maábinɔ́ŋɔ Epafiroditi ɩ́ dɩhɩ̃́; ŋ tʋtʋ́nnʋ́nɔ́ŋɔ nɛ́; ŋ rɩ́rʋ́ wuu níí lowé Labaarɩwero ná wɩ́ɛ́. Ɩ́ nɛ́ fa tʋ́mʋ́, ʋ ka sáŋɛ ná ŋ háá jɛɛ́, a ko páŋ.
50002026	Ʋ dé caasɛ aá hɩɛ̃nɛ rʋ́ʋ́ bɩrko néíwa nɛ́; ɩ́ há nɩ́ɛ́ rʋʋ tɛŋ fa wɩ fɩɛlɛ ná, ʋ wɩ dóŋ pɛ́ ɛ́ wɩ́ɛ́.
50002027	Taŋá, ʋ ɓɩɛ́na fa wɩ́ɩ́lɔ́ wérí, a cɩ́ sʋʋ mɛ́. Amá Wɩɩsɛ fɔ́ʋ́ susu, a fáŋ má susu, ká dúórú; rʋʋ fa sʋ́wɔ́, ŋ sazɔkɔ́ fa sɩ́ ɔsɛ súúri kɩ́ŋkáŋ.
50002028	Ɛ́ wɩ́ɛ́, ŋ sɩ́ɩ́ fɛ́lɔ́ rɩ́ŋ tʋ́mʋ́ kɩ́kɛ́lɛ́, rʋ́ʋ́ ko rɩ́ɩ́wa nóú, a makɛ rɩ́ɩ́wa jɩ́jʋɔsɛ, ká rɩ́ŋ má sazɔkɔ́ múúri.
50002029	Ɩ́ sɩɛ́ cakɛ lɔ́ʋ́ Nyuutɩna yɩr mɛ́, arɩ́ satɔrɔ́ ɓɩzeno. Ɩ́ zízíl nɩɛ nyáŋ duo;
50002030	bee wɩ́ɛ́ Kirisi tʋtʋmɛ́ yɩr mɛ́ nɛ́, ʋ fa cɩ́ rʋ́ʋ́ sʋwɛ. Sáŋɛ ná ɩ́ tɩɩ há wɩ wuo kaa ko aá páŋ, ʋ yóú mɩɩsɛ tá, a ka ɛ́ sáŋɛ ko páŋ.
50003001	Ŋ maábináŋa, ŋ hatɩ́ŋnɩ́wɩ́ɩ́ ŋ háá á rɩ́ŋ bʋl nɛ́ ká: ɩ́ jɩ́jʋɔsɛ, Nyuutɩna Wɩɩsɛ wɩ́ɛ́ sɩɛrʋ. Ʋ to wɩhála a páŋ, rɩ́ŋ baa bɩrbʋl wɩ́ɛ́ ná tɩɩ tɩɩ ŋ há lá sɩ́ɛ́ bʋl pɛ́ɩ́wa; ɛ́ wɩ́ɛ́ nɩ́ɩ́ sáŋɩ́wa mɛ́, rɩ́ɩ́wa sɩ́ wɩ́bɔ́ŋ wuu zʋ́.
50003002	Ɩ́ pɔ́ɩ́wa tɩɩ mɛ́, arɩ́ nɩɛ ná háá tʋŋ vaarɩ́, a a tʋtʋnna ná há ká nɩtɩ́ɛ́nnɛ́, a a nɩɛ ná há yíkí nɩɛ ɓaá cónníwó pɛnɛ yɔ́ɔ́.
50003003	Á nɛ́ ká nɩɛ ná há mɩŋ taŋá pɛŋcoki har, á há tɩ́ŋ Wɩɩsɛ Sabɩɩna mɛ́ nɛ́ aá cʋɔlɛ Wɩɩsɛ, aá mákrá tɩɩ Kirisi Zeezi wɩ́ɛ́ sɩɛrʋ. Wɩ́ɛ́ ná nɩbííne há bélé rɩ ɓa kéŋ nyʋɔrɛ́, á wɩ́rá yardá píé aá héwó mí.
50003004	Ká, ŋ má fa wóŋ yardá pi aá hé wɩ́ɛ́ ná, nɩbííne há bélé rɩ ɓa kéŋ nyʋɔrɛ́ mɛ́ rɛ́. Rɩ nɛ́ŋ béló rʋʋ wóú yardá pi aá hé wɩ́ɛ́ ná nɩbííne há bélé rɩ ɓa kéŋ nyʋɔrɛ́ mɛ́, ŋ wo ɛ́ a kɩ́llɛ tɩ́na.
50003005	Ɓa há lʋ́lɩ́ŋ, tápʋlɛ córí kal nɛ́ ɓa fɩ́ɩ́lɩ́ŋ; ŋ ká Ɩzɩrayɛl duo nɛrɔ tɩɩ nɛ́, a lɛ Bɛŋzamɛ jɩmʋ́l; ŋ ká Ebire ní, ŋ áná rɩ́rɩ́ŋ maá wuu Ebirewa; Wɩɩsɛ kíŋse má tɩŋɛ́ mɛ́, ŋ ká Farɩzɩɛ̃ nɛ́.
50003006	Ŋ fa kéŋ kajáŋa wérí, a wɩ́wálmɛ wɩcʋɔla púl; Wɩɩsɛ kíŋse tɩŋɛ́ taŋá sɩɛrʋ, ŋ wɩ oro wuu zɔ́kɛ́.
50003007	Wɩ́ɛ́ nyáŋ wuu fa kéŋ nyʋɔrɛ́ a páŋ, amá Kirisi wɩ́ɛ́, ŋ bélwó wuu sɩ́sɛ́nyɛ, rɩ ɓa ká ɓalɛ nɛ́.
50003008	Ŋ há kúé zɩ́mɩ́ŋ Nyuutɩna Kirisi Zeezi, a ná rʋʋ́ zɩmɛ́ ná wér kɛ óŋ wuu, ŋ bélwó wuu, rɩ ɓa ɓɩɛ́na ká ɓalɛ nɛ́. Ʋ wɩ́ɛ́ nɛ́ ŋ saŋ vɛ ɛ́ wɩ́ɛ́ wuu tá, a bel rɩ ɓa nɩhɩ̃́ kʋ́ɔ́rá rɛ́ ŋ sɩ́ɛ́ mɛ́, ká makɛ rɩ́ŋ ná nyʋɔrɛ́ Kirisi rɩ́,
50003009	rɩ́ŋ rɩ́rʋ́ a balá, rɩ́ŋ ná tékétéké ná há wɩ́ŋ tɩɩ lɩ́ɛ́, a wɩ kíŋse má tɩŋɛ́ nɛ́ lɩ́ɛ́, amá rʋ́ʋ́ a tékétéké ná há lɛ́ Kirisi laadí ní; ʋ nɛ́ ká tékétéké ná há lɛ́ Wɩɩsɛ rɩ́, Wɩɩsɛ pi aá pá nɛrɔ ná wuu há lá Kirisi wɩ́ɛ́ dí.
50003010	Ŋ wɩ́jaalɩ́ nɛ́ ká rɩ́ŋ zɩŋ Kirisi, a zɩ́mʋ́ sʋʋ mɛ́ isé dóé ná, a tɩŋ dí wɩɩla ná ʋ há díé, a má nɩ́ɛ́sʋ́, a mʋ́ lúrú sʋʋ ná mɛ́,
50003011	a makɛ rɩ́ŋ ka yɩɛla, rɩŋ nɛ́ sʋ́wɛ́, rɩ́ŋ má bɩr"isi sʋʋ mɛ́.
50003012	Ŋ háá kiri wɩ́ɩ́ ná, ŋ ha wʋ́ʋ́ néé, ŋ sɩɛ́ báá wɩ wuó bʋl rɩ́ŋ é wɩ́ɛ́ wuu cɛ́rɔ́ má. Amá ŋ taŋa hé dóé ní, aá kiri rɩ́ŋ kánɩ́ŋ wɩ́kirí, bee wɩ́ɛ́ Kirisi Zeezi ní keníŋ.
50003013	Ŋ maábináŋa, ŋ wɩ sɩ́ŋ náŋ wɩ́kirí, amá ŋ nyúú wuu mɩŋ wɩ́balá mɛ́ rɛ́; ʋ nɛ́ ká: Rɩ́ŋ sʋ́llɛ wɩ́ɛ́ ná wuu há mɩŋ har rɩ́, ká hé dóé aá kiri wɩ́ɛ́ ná há mɩŋ sɩ́ɛ́.
50003014	Ɛ́ wɩ́ɛ́, ŋ píŋ sɩ́ɛ́ tʋʋlɛ térké ní, a fá aá ja omo ná Wɩɩsɛ há tɩ́ŋ Kirisi Zeezi mí, a yɩ́rɩ́rá rʋ́ʋ́ párá, bána nyúú; ʋ nɛ́ káŋ wɩ́kirí.
50003015	Á wuu sɩɛ́ há ká nɩɛ ná há bɩ́ɛ́ Wɩɩsɛ wɩ́ɛ́ sɩɛrʋ, ʋ mɔhɔ̃́ ráá ka nyɛ sabɩɩna nɛ́. Ká, rɩɩ́wa nɩ́ɩ́ bɩɩnɛ bɩɩnɛ́ oro wɩ́ɛ́ náŋa mɛ́, Wɩɩsɛ sɩ́ lɩ́sɩ́wɔ́ mʋ́ʋ́la tɩɩ pɛ́ɩ́wa, rɩ́ɩ́wa zɩŋ rɩ́ ɛ́ rá.
50003016	Arɩ́ ɛ́ wuu, á zaa cɩ́nɛ́ né mí, ʋ mɔhɔ̃́ ráá hé dóé ní a mʋ́ sɩ́ɛ́, ká sɩ́ har hé.
50003017	Ŋ maábináŋa, ɩ́ wuu césíŋ. Nɩɛ ná háá tɩ́ŋrá nabulle ná á há tɛ́ɛ́ pɛ́ɩ́wa, ʋ mɔhɔ̃́ rɩ́ɩ́wa bíbélwó ní.
50003018	Nɩɛ ɓɩkana wɩ́"állɛ lɔrɛ́; ɓa lá Kirisi dí, káá a, anɛ ʋ dagɛsɛ́ daha sʋʋ ná ká yɔ́ɔ́ rɛ́. Ŋ sɩɛ́ lá sɩ́ɛ́ bʋ́lʋ́ pɛ́ɩ́wa naasɩ́ ɛrɛ́, ká zaa baa ha bʋ́lʋ́ aá pɛ́ɩ́wa arɩ́ sɩ́mɩɩrʋ.
50003019	Ɛ́ nɩɛ duo dɩgírsi, Wɩɩsɛ sɩ́ zɔ́kwɔ́, bee wɩ́ɛ́ ɓa filli ní kɔ́wɔ́ wɩŋsa. Wɩ́ɩ́ ná há kɔ́wɔ́ hɩɩ̃sɛ, ɛ́ wɩ́ɩ́ nɛ́ kɔ́wɔ́ satɔ́ɔ́rwɩ́ɩ́. Ɓa sɩ́ɛ́ wuu dé mɩŋ dúníé né onni dʋŋɔ mɛ́ nɛ́.
50003020	Amá á é, á ká Wɩɩsɛ zʋ́ɔ́ nɩɛ nɛ́. Áá dɛ́llɩ́rá Laataarɔ, Nyuutɩna Zeezi Kirisi, rʋ́ʋ́ lɛ ráŋ nɛ́ ko.
50003021	Rʋʋ nɛ́ kúé, dóé ná ʋ há kené, a wólli a onni wuu mɩ́nʋ́ tíŋ sɩɛrʋ, ʋ bíbélwó wuu, ʋ sɩ́ ka ɛ́ dóé a bɩ́rsɩ́rá tɛnnɛ nyáŋ há to óŋ wuu, rɩ́wɔ́ nʋ́ʋ́ tɩɩ tɛŋ ná há kéŋ píŋ.
50004001	Ɛ́ wɩ́ɛ́, ŋ nɩcólle, ɩ́ ɔsɛ vɔwɛ Nyuutɩna tɩŋa mɛ́ wérí. Ɩ́ káŋ maábináŋa nɛ́, ŋ cóíwa kɩ́ŋkáŋ, a de caasɛ aá hɩ́ɛ̃́nɩ́wa ko néé. Ɩ́ nɛ́ ŋ bel káá jʋɔsɛ; ɩ́ wɩ́ɛ́, ŋ sɩ́ ná bɩbasiile.
50004002	Ŋŋ́ sʋl Evodi, aá sʋl Siŋtiisi, rɩ́wɔ́ ka nʋtʋmɛ Nyuutɩna Zeezi wɩ́ɛ́ sɩɛrʋ.
50004003	Ŋŋ́ sʋ́lɩ́ má, ŋ tʋtʋ́nnʋ́ nɔ́ŋɔ tɩɩ, rɩ́ɩ́ pɛ́ ɛ́ háála bɛllɛ mɛ́; ŋ rɩ́wɔ́ rɩ́ Kilemaŋ, arɩ́rɩ́ŋ tʋtʋ́nnʋ́náŋa, á wuu ní lówí Labaarɩwero ná wɩ́ɛ́. Ɓa wuu yɩra nɛ́ sɩɛ́, Wɩɩsɛ pʋ́ŋsɛ hé hiẽsó kɛnɔ ná sɩɛrʋ.
50004004	Ɩ́ jɩ́jʋɔsɛ Nyuutɩna wɩ́ɛ́ sɩɛrʋ, tɛ́ŋ wuu mí; ʋ nɛ́ ha ŋ bʋ́bʋl, ɩ́ jɩ́jʋɔsɛ.
50004005	Ɩ́ a nɩpɔrɛ́, rɩ́ nɩɛ wuu zɩŋ ɛ́ mɛ́. Nyuutɩna Zeezi mɩŋ tɛ́sɩ́ɩ́.
50004006	Ɩ́ sɩ́ ló rí óŋ wuu wɩ́ɛ́ wɩ́wálmɩ́wa; amá wɩ́ɩ́ wuu mí, ɩ́ mákɩ́wa wɩ́jaalɛ́ pá Wɩɩsɛ, a tɩŋ wɩsʋlɔ́ mɛ́ arɩ́ Wɩɩsɛ bɔ́llɛ mɛ́.
50004007	Ɛ́ é, Wɩɩsɛ tɛŋfɩ́ɛ́l ná há kɛ nɩbííne zɩmɛ́ wuu, ɛ́ tɛŋfɩ́ɛ́l sɩɛ́ sɩ́ a, rɩ́ɩ́wa beŋtunni rɩ́rɩ́wa sabɩŋsɛ pɩ́ dɩbalá, Kirisi Zeezi wɩ́ɛ́ sɩɛrʋ.
50004008	Ŋ maábináŋa, wɩ́ɛ́ ná há mɔhɛ̃́ rɩ́wɔ́ mɩ́nɩ́wa nyúú mí, a nɛ́ áŋ hatɩ́ŋnɩ́wɩ́ɩ́, ŋ jɩ́ja rɩ́ŋ bʋl pɛ́ɩ́wa, ɓa nɛ́ ká: wɩ́ɛ́ ná há ká wɩ́táŋsɛ, wɩ́ɛ́ ná há kéŋ yɩr, wɩ́ɛ́ ná há ká tékétékéwa, wɩ́ɛ́ ná há wɩ busunnu kené, wɩ́ɛ́ ná nɩɛ há cówó, wɩ́ɛ́ ná nɩɛ há néé rɩ ɓa wéró, wɩ́ɛ́ ná há pí ŋmɛ́nɔ arɩ́ wɩ́ɛ́ ná há mɔhɛ̃́ rɩ́ nɩɛ bɩ́bɩ́wɔ́ mɛ́.
50004009	Wɩ́ɛ́ ná ŋ há píé mákɩ́wa, a bʋl pɛ́ɩ́wa, ɩ́ nɛ a saŋ, ɓa nɛ́ ɩ́ ná, rɩ ŋŋ́ á, ɩ́ má sɩɛ́ tɩ́ŋwɔ́. Rɩɩ́wa nɩ́ɩ́ tɩ́ŋwɔ́, Wɩɩsɛ ná háá pá nɩɛ tɛŋfɩ́ɛ́l sɩ́ mɩ́nɩ́wa har.
50004010	Ŋ sɩɛrʋ wuu ní tɔ́rɛ́, Nyuutɩna wɩ́ɛ́ sɩɛrʋ, ɩ́ báá há bɩ́ɩ́nɩ́ŋ wɩ́ɛ́ a sáŋɩ́ŋ mɛ́. Taŋá, ɩ́ fa bɩ́ɩ́nɩ́ŋ wɩ́ɛ́ fól rí, ká ɩ́ wɩ ŋmɛ́nɔ nɛ́ néé rɩ́ɩ́wa sáŋɩ́ŋ mɛ́.
50004011	Ʋ sɩɛ́ to anɛ ŋ há wɩ óŋ wuu kené ní tɛ, ŋ bʋ́bʋl nyɛ, rɩŋ kéne có rʋ́ʋ́ nɛ ɛrɛ́wa má, ŋ háá a ɛ́, ká rɩ́ŋ sɩɛrʋ tɔrɛ, ŋ ʋ́ʋ̃́.
50004012	Rɩ óŋ ní toó, ŋ ɩ̃ ɛ́ ŋ há sɩ́ kánɩ́ŋ tɩɩ; rɩ ɓɩɛ nɛ́ búré má, ŋ ɩ̃ ɛ́ ŋ há sɩ́ kánɩ́ŋ tɩɩ. Ŋ máŋsɩ́wɔ́ wuu ní dɩhɛ̃́ wuu, wɩ́ɛ́ wuu sɩɛrʋ. Rɩŋ vɔ́kɔ́, rɩŋ wɩ vɔ́kɛ́, rɩ ɓɩdííle búró, rɩ losu zʋ́ɔ́, ŋ sɩ́ɛ́ to ráŋ.
50004013	Ŋ wóŋ tɩɩ aá ka wɩ́ɛ́ nyáŋ wuu sɩɛrʋ, bee wɩ́ɛ́ Kirisi níí páŋ dóé.
50004014	Ká, ɩ́ taŋa á wérí, ɩ́ há pɛ́ŋ mɛ́, ŋ wɩɩla sɩɛrʋ.
50004015	Ɩ́ é nɩɛ ná há mɩŋ Filipi mí, ɩ́ ɩ́ɔ̃́ zɩŋ rɩ́ŋ há púlé bʋl Labaarɩwero ná wɩ́ɛ́ aá pá nɩɛ Masɩdʋanɛ dɩtɩ́llɛ, ká lɛ ráŋ col, ɩ́ wɩcʋɔla púl nɩɛ dʋŋɔ nɛ́ sáŋɩ́ŋ mɛ́, káŋ má pɛ́ɩ́wa mɛ́. Wɩcʋɔla púl oro wuu ha wɩ́ŋ mɛ́ sáŋɛ́, káŋ má pɛ́wɔ́ mɛ́.
50004016	Ŋ fa há mɩŋ Tesaloniki mí, naasɩ́ ɛrɛ́, ɩ́ tɛ́ ɓɩɛ rɩ́ŋ laa sáŋɩ́ŋ tɩɩ mɛ́.
50004017	Ʋ sɩɛ́ to anɛ ŋŋ́ ja rɩ́ɩ́wa pɩ́páŋ ɓɩɛ nɛ́, amá ŋ háá jɔ́ʋ́ ná nɛ́ ká, rɩ́ Wɩɩsɛ tɩ́ŋɩ́wa tɛɛ ná mɛ́, a ɔsɛ pɛ́ɩ́wa túme kɩ́ŋkáŋ.
50004018	Ɩ́ há tʋ́ŋ Epafiroditi rʋ́ʋ́ ka ɓɩɛ ná ko páŋ, ɓa péró rí. Mʋ́l néé mí, ŋ háá ja onni ná wuu ní mɩnɛ́, a gʋ́sɩ́ŋ má tɩɩ. Ɓɩɛ ná ɩ́ há páŋ, ɓa dé nɛ omo ná sɔ́ŋ há wéró, anɛ tulaalé, ɓa há píé pá Wɩɩsɛ, ʋ la arɩ́ satɔrɔ́ nɛ́.
50004019	Ŋ Wɩɩsɛ sɩ́ pɛ́ɩ́wa onni ná wuu ɩ́ háá jɛɛ́, a tɩ́ŋʋ́ nɛ́kanɔ́ rɩ́rʋ́ píŋ mí, Kirisi Zeezi yɩr mɛ́.
50004020	Ráá Ana Wɩɩsɛ nɛ́ tɩ́llɛ píŋ tɛ́ŋ wuu mí, a kaá mʋ́ wuu! Amɩɩ!
50004021	Nɩɛ ná wuu há tɩ́ŋ Kirisi Zeezi mí, a a Wɩɩsɛ nɩɛ, ŋŋ́ cʋ́ɔ́lɩ́wɔ́ wuu, balá baláwa. Ŋ rɩ́rɩ́ŋ maábináŋa ná há mɩŋ rɛɛ́, ɓaá bɔ́llɩ́wa.
50004022	Wɩɩsɛ nɩɛ ná wuu há mɩŋ rɛɛ́, ɓa máá bɔ́llɩ́wa. Ɓa ná háá tʋŋ Romi kuózeno jaa mɛ́, ɓa nɩ́ɩ́ bɔ́llɩ́wa kɩ́ŋkáŋ wuu.
50004023	Rɩ́ Nyuutɩna Zeezi Kirisi héíwa nyunni bárka!
51001001	Ŋ Pool, Kirisi Zeezi nɩtʋmɩ́ a tɩŋ Wɩɩsɛ cólle mí, ŋ rɩ́ Timote há kárá maábinɔ́ŋ, á nɛ́ pʋ́ŋsɛ kɛnɔ né,
51001002	ráá pɛ́ɩ́wa Wɩɩsɛ nɩɛ ná há kárá maábináŋa tɩɩ, Kirisi mí, a mɩŋ Kɔlɔsɛ mɛ́; áá bɔ́llɩ́wa. Ráá Ana Wɩɩsɛ pɛ́ɩ́wa bárka arɩ́ tɛŋfɩ́ɛ́l!
51001003	Á wɩcʋɔlɔ́ sɩɛrʋ, tɛ́ŋ wuu mí, á sʋ́lrá Nyuutɩna Zeezi Kirisi Ana Wɩɩsɛ aá pɛ́ɩ́wa, káá bɔ́llʋ́ ɩ́ wɩ́ɛ́;
51001004	á nɩ́ɩ́wa Kirisi Zeezi laadí wɩ́ɛ́, a nɩ́ɩ́wa há có Wɩɩsɛ nɩɛ wuu má ɛ́.
51001005	Onni ná Wɩɩsɛ há bílíwa mɛ́ yɩɛla nɛ́ ɩ́ ka, aá tʋŋ ɛ́; fól wuu, Labaarɩwero ná há ká taŋá tɩɩ há péríwa, ɓa bʋ́l ɛ́ wɩ́ɛ́ pɛ́ɩ́wa.
51001006	Labaarɩwero ná sɩɛ́ sú dúníé wuu ní, a wa, anɛ tuu, a nɔŋ nɔnɔ, anɛ ɛ́ ʋ há nɔ́nɛ́ ɩ́ má dɩhɩ̃́, a de kaa pɔ́ kal ná ɓa há bʋ́l Wɩɩsɛ zilé ná wɩ́ɛ́ ɩ́ nɛ, a saŋ, a zɩ́mʋ́ rʋʋ ká taŋá tɩɩ.
51001007	Á nɩcólli kárá tʋtʋ́nnʋ́nɔ́ŋɔ Ɩpafɩrasɛ nɛ́ máŋsɩ́wa ɛ́ wɩ́ɛ́. Ʋ ká Kirisi tʋtʋnnʋtaŋá rɛ́ a tʋŋ aá pɛ́ɩ́wa.
51001008	Ʋ nɛ́ sɩɛ́ bʋ́l cólle ná Wɩɩsɛ Sabɩɩna há píé héíwa mɛ́ wɩ́ɛ́, a párá.
51001009	Ɛ́ nɛ́ tɛ, a de kaa pɔ́ kal ná á má há nɛ́ ɛ́ wɩ́ɩ́, á dé sʋl Wɩɩsɛ nɛ́ aá pɛ́ɩ́wa, tɛ́ŋ wuu mí. Áá sʋ́lʋ́, rʋ́ʋ́ a rɩ́ɩ́wa zɩŋ wɩ́ɛ́ ná wuu ʋ háá jɛɛ́ nyaamɩ́, a tɩ́ŋʋ́ Sabɩɩna háá á rʋ́ʋ́ pɛ́ɩ́wa wɩ́zɩmɛ arɩ́ zɩmɛ́ ná mɛ́.
51001010	Ɛ́ é, ɩ́ sɩ́ wólli va ɛ́ ná há cɛ́rɛ́, Nyuutɩna Zeezi Kirisi ŋmɛ́nɔ mɛ́, a tɔ́rʋ́ sɩɛrʋ ɩ́ wɩ́"állɛ wuu mí. Ɩ́ sɩ́ a wɩ́were rɩ́wɔ́ duó wuu, ká rɩ́ɩ́wa ɔsɛ zɩŋ Wɩɩsɛ aá súúri, anɛ tuu háá nʋ́nɔŋ, ká wa aá súúri ɛ́.
51001011	Áá sʋl Wɩɩsɛ rʋ́ʋ́ tɩ́ŋʋ́ dóé ná há píŋó mí, a a rɩ́ɩ́wa ka dóé ɩ́ wɩ́"állɛ wuu mí, a makɛ rɩ́ɩ́wa dí nyamma, ká cɩ́ pɩ́ɩ̃́ arɩ́ satɔrɔ́.
51001012	Ɩ́ bɔ́llɛ Wɩɩsɛ ná há ká Ana, ʋ há ɛ́ɛ́ ɩ́ wólli ka ker ʋ nɩtɩ́llɛ liwe sɩɛrʋ, ʋ pʋmmɔ kuótɔ́ɔ́ ná mɛ́.
51001013	Ʋ nɛ́ lárá tá bíno kuóro nɛ́sɛ mɛ́, a pírá hóú Bicolli kuótɔ́ɔ́ sɩɛrʋ.
51001014	Ʋ Bicolli ná nɛ́ yɔ́wɛ́ lárá, a hérá wɩ́zɔkɛ́ suúri má.
51001015	Kirisi ní ká Wɩɩsɛ ná nɩɛ há wʋ́ʋ́ wuó ná nɩɩsɔ, ʋ nɛ́ ká bihɔ̃́, ʋ nɛ́ kɛ oŋ"máálɛ wuu.
51001016	Ʋ mɛ́ nɛ́ Wɩɩsɛ tɩŋ a onni ná wuu, há mɩŋ bána nyúú arɩ́ tíé nyúú, ɓa ná há wúóló aá ná, arɩ́ ɓa ná sɩ́ɛ́ há wɩ wuó ná wuu, kuóre, tíŋ tɩ́náwa, dóé tɩ́náwa arɩ́ bɩbara. Ʋ mɛ́ nɛ́ Wɩɩsɛ tɩŋ, a ɔ́wɔ́ wuu ɓa wuu mɩŋ ʋ yɩr mɛ́.
51001017	Ʋ mɩ́nɔ́ rɩ óŋ wuu ha toó; ʋ nɛ́ sɩɛ́ tɛ onni wuu mɩ́ŋwɔ́ dɩmɩnɛ́.
51001018	Kirisi ní ká wɩcʋɔla púl Nyuutɩna; wɩcʋɔla púl ná kɔ́ʋ́ tɛŋ nɛ́, ká ʋ nɛ́ sɩɛ́ a nyúú. Ʋ nɛ́ ká púle, ʋ nɛ́ ká dʋ́ŋdʋ́ʋ̃́ nɛrɔ ná, há bɩ́rɛ́ isi sʋʋ mɛ́, a makɛ rɩ́ wɩ́ɩ́ wuu mí, rʋ́ʋ́ nɛ́ a dʋ́ŋdʋ́ʋ̃́ nɛrɔ.
51001019	Ʋ sɩɛ́ ká Wɩɩsɛ wɩ́cólli ní, ɛ́ nɛ́ tɛ ʋ púú nɩɩsɔ wuu hóú mí.
51001020	Kirisi mí ní Wɩɩsɛ tɩŋ a, ʋ rɩ́ onni wuu pɛ́kɛ a wérí, ɓa ná há mɩŋ tíé nyúú, arɩ́wɔ́ ná há mɩŋ bána nyúú; ʋ cɛ́l ná há bɩ́sɛ dagɛsɛ́ daha nɛ́ sɩɛ́ ɛ́ɛ́, tɛŋfɩ́ɛ́l mɩŋ Wɩɩsɛ rɩ́ ɛ́ onni wuu pɛ́kɛ.
51001021	Ká tésíé mí, ɩ́ má rɩ́ Wɩɩsɛ fa waá dí, ɩ́ rɩ́rʋ́ pɛ́kɛ fa kéŋ gɩr, a tɩ́ŋɩ́wa sabɩŋtɩɛnnɛ ná arɩ́rɩ́wa wɩ́bɔma ná ɩ́ háá ɛɛ́ wɩ́ɛ́.
51001022	Amá mʋ́l néé mí, a tɩŋ Kirisi tɛŋnamɩɛ sʋʋ ná mɛ́, ʋ keníwa rɩ́ Wɩɩsɛ hé náŋá mɛ́, ɩ́ pɛ́kɛ a wérí, a makɛ rɩ́ɩ́wa sɩ́ wɩ́bɔ́ŋ rɩ́ busunnú wuu kánʋ́, rɩ́ɩ́wa wɩ́ɛ́ wuu de caasɛ cɛ́rɛ wérí, rɩ́ hagaasɛ sɩ́ mɩ́nʋ́, ká rʋ́ʋ́ kánɩ́wa zʋ Wɩɩsɛ sɩ́ɛ́.
51001023	Ɛ́ wɩ́ɛ́, ʋ mɔhɔ̃́ rɩ́ɩ́wa cɩ́nɩ́wa yardá naa mɛ́ wérí, a ɔsɛ ka géŋgéŋ, ká sɩ́ ló rɩ́wɔ́ a rɩ́ɩ́wa kɛkɛ yɩɛla ná há kɛ́ɩ́wa óŋ, ɓa bʋ́lʋ́ wɩ́ɛ́ Labaarɩwero ná sɩɛrʋ, ɩ́ nɛ, púle mí wuu. Rɩ ɛ́ rá, ɩ́ sɩ́ gúl. Ɓa sɩɛ́ bʋ́l ɛ́ Labaarɩwero wɩ́ɛ́ pá nɩbííne duo wuu ní; ŋ má Pool sɩɛ́ ká ɛ́ Labaarɩwero tʋtʋnnɔ nɛ́.
51001024	Mʋ́l néé mí, ŋŋ́ jʋ́ɔ́sʋ́ rɛ́, wɩɩla ná ŋ háá díé ɩ́ yɩr mɛ́ wɩ́ɛ́. Sazɔkɔ́ ɓɩzeno ná há pérí Kirisi, ʋ káánɛ nɛ́ ŋ kaá tenni, a tɩŋ wɩɩla ná ŋ háá díé ŋ tɛŋnamɩɛ mɛ́, wɩcʋɔla púl ná há ká Kirisi tɛŋ yɩr mɛ́.
51001025	Ŋ sɩɛ́ ká wɩcʋɔla púl tʋtʋnnɔ nɛ́. Wɩɩsɛ nɛ́ pí ɛ́ tʋtʋmɩ́ héŋ nɛ́sɛ mɛ́, rɩ́ŋ bʋ́lʋ́ nʋɔ wɩ́ɛ́ wuu a pɛ́ɩ́wa.
51001026	Ɛ́ wɩ́ɛ́ fa ká wɩ́féŋsé rí fól wuu, nɩbííne woó woówa wuu sɩ́ɛ́ mɛ́, ká mʋ́l néé mí, Wɩɩsɛ mákwɔ́ pɔ́ʋ́ nɩɛ.
51001027	Wɩɩsɛ já rʋ́ʋ́ nɩɛ nɛ́ zɩŋ ɛ́ wɩ́féŋse píŋ há wéró kɩ́ŋkáŋ ɛ́, nɩɛ ná há to Zuwifiwa sɩɛrʋ. Ɛ́ wɩ́ɩ́ nɛ́ ká: Kirisi mɩ́nɩ́wa mɛ́; ɛ́ wɩ́ɛ́, ɩ́ kéŋ yɩɛla rɩɩ́wa sɩ́ zʋ Wɩɩsɛ píŋ ná sɩɛrʋ.
51001028	Kirisi wɩ́ɛ́ nɛ́ á bʋl aá pá nɩɛ, a máŋsɛ aá pá nɛrɔ wuu, rʋ́ʋ́ pɔ́ʋ́ tɩɩ mɛ́, a tɩŋ wɩ́zɩmɛ wuu mí aá karmɛ nɛrɔ wuu, a makɛ ráá tɩŋ Kirisi mí, a a rɩ́ nɛrɔ wuu a nɩbɩɩlɩ́ Wɩɩsɛ sɩ́ɛ́.
51001029	Ná wɩ́ɩ́ ná há tɛ ŋ hé dóé aá tʋŋ, aá lowi arɩ́ Kirisi dóézeno ná há mɩ́nɩ́ŋ mɛ́, a kánɩ́ŋ aá a.
51002001	Ŋ sɩɛ́ já rɩ́ɩ́wa zɩŋ lozeno ná ŋ háá lowé ɩ́ wɩ́ɛ́, arɩ́ Lawodise nɩɛ wɩ́ɛ́, arɩ́ nɩɛ ná wuu sɩ́ɩ́ ha há wɩ́ŋ néé wɩ́ɛ́.
51002002	Ŋ sɩɛ́ á ɛ́ aá ja rɩ́wɔ́ baŋcɩllɛ nɛ́ ɓaŋ, rɩ́wɔ́ cólli náŋá a ka nʋtʋmɛ má, ká rɩ́wɔ́ zɩŋ Wɩɩsɛ wɩ́féŋsi ná wuu wérí arɩ́ taŋá, rʋʋ nɛ́ ká Kirisi.
51002003	Wɩ́zɩmɛ arɩ́ zɩmɛ́ ká oŋpíŋé rí, anɛ salmɛ, a féŋsi Kirisi mí.
51002004	Ŋ bʋ́l nyɛ pɛ́ɩ́wa, a makɛ rɩ́ɩ́wa pɔ́ rɩ́ nɛ́ŋ wuu sɩ́ nʋŋmɔ́ŋwɩ́ɛ́ mɛ́ tɩ́ŋ yéŋŋíwa.
51002005	Taŋá, rɩŋ tɩɩ nɛ́ tóíwa sɩɛrʋ má, ŋ sabɩɩna é mɩ́nɔ́ arɩ́rɩ́wa; ɛ́ nɛ́ tɛ ŋ jɩ́jʋɔsɛ, ŋ há néé rɩɩ́wa kéŋ náŋá wérí, a ka Kirisi laadí ná má géŋgéŋ.
51002006	Ɛ́ wɩ́ɛ́, ɩ́ sɩɛ́ há sáŋɛ́ rɩ Kirisi Zeezi ní ká Nyuutɩna, ɩ́ lo rɩ́ɩ́wa rɩ́rʋ́ ka nʋtʋmɛ, ɩ́ wɩ́"állɛ wuu mí.
51002007	Ɩ́ nyʋ́ cɔ́ʋ́ mɛ́, a lo rɩ́ɩ́wa nalursi zʋ́ʋ́, anɛ tuu nalursi háá zʋ tíé ɛ́. Ɩ́ sɔ́ɩ́wa tɩɩ ʋ daha, anɛ jaa. Ɩ́ ɔsɛ cɩ́nɩ́wa yardá naa mɛ́ wérí, anɛ ɛ́ ɓa há kármɩ́wa, a ɔsɛ aá bɔ́llɛ Wɩɩsɛ kɩ́ŋkáŋ.
51002008	Ɩ́ pɔ́ɩ́wa tɩɩ mɛ́, rɩ́ nɛ́ŋ wuu sɩ́ nɩbííne wɩ́zɩmɛ mɛ́ tɩ́ŋ nyɩ́sɩ́wa arɩ́ wɩ́ɛ́ ná há wɩ mʋ́ʋ́la kené; ɓa ká nɩbííne kusúŋ wɩ́ɛ́ rɛ́, a a wɩ́ɛ́ ná tésíé nɩɛ háá tɩŋɛ́ má, ɓa wɩ Kirisi lɩ́ɛ́; ɩ́ sɩɛ́ pɔ́ rɩ́ nɛ́ŋ wuu sɩ́wɔ́ mɛ́ tɩ́ŋ kɛ́sɩ́wa, anɛ bárá háá ka ballɔ ɛ́.
51002009	Wɩɩsɛ nɩɩsɔ wuu mɩŋ Kirisi tɛŋ mɛ́ nɛ́;
51002010	Kirisi mí ní sɩɛ́ ɩ́ tɩŋ a vɔkɛ óŋ wuu. Ʋ nɛ́ kɛ bɩbara rɩ́ dóé tɩ́náwa wuu.
51002011	Ɩ́ rɩ́ Kirisi há ká balá ná, ʋ ká pɛŋcoki rí ɛ́, a pɛ́ɩ́wa; ɛ́ pɛŋcoki duo sɩɛ́ wɩ nɩbííne lɩ́ɛ́, amá ʋ lɛ́ Kirisi ní, ʋ há lɩ́sɩ́wa ɩ́ tésíé málbɔmɔ ná mɛ́; ʋ nɛ́ ká Kirisi pɛŋcoki.
51002012	Ɓa há keníwa muŋsi nyii mí ɛ́, ʋ ká húí rí, Wɩɩsɛ húíwa arɩ́ Kirisi. Ɩ́ sɩɛ́ há bɩ́rɛ́ lɛ nyii ná mɛ́ má, ʋ ɛ́ ká ɩ́ rɩ́ Kirisi wuu ní bɩ́rɛ́ lɛ sʋsɛ má mɛ́, a tɩŋ ɩ́ há lɛ́ɛ́ dí rɩ Wɩɩsɛ ná há ílli Kirisi sʋʋ mɛ́, rʋʋ kéŋ dóé aá íllíwa má.
51002013	Tésíé mí, ɩ́ fa ká sʋ́sɛ́ rɛ́, ɩ́ fa háá a wɩ́bɔma ná, a wɩ Zuwifiwa pɛŋcoki ná cóké wɩ́ɛ́. Amá mʋ́l néé mí, Wɩɩsɛ há ílli Kirisi sʋʋ mɛ́, ʋ pɛ́ɩ́wa mɩɩsɛ. Wɩɩsɛ hérá wɩ́zɔkɛ́ wuu suúri.
51002014	Á fa há wɩ Wɩɩsɛ wɩ́ɛ́ tɩŋ ɛ́, á zɔ́kɛ́ Wɩɩsɛ kíŋse, ʋ dírá sarɩ́ya a yórá, a pʋ́ŋsɛ bil; amá Wɩɩsɛ dʋ́sɛ́ ɛ́ wɩ́zɔkɛ́, ká cɔ́nnɛ sarɩ́ya kɛnɔ ná, a tɩŋ Kirisi dagɛsɛ́ daha sʋʋ ná yɩr mɛ́.
51002015	Kirisi dagɛsɛ́ daha sʋʋ ná mɛ́ nɛ́, ʋ la bɩbara rɩ́ dóé tɩ́náwa dóé wuu, a hɩɩ̃́sɩ́wɔ́ jamáŋ sɩ́ɛ́; ká cáási ballɩ́, a lɔ́wɔ́ sɩ́ɛ́, anɛ lalyooro bɩbar há yóé kɛsɛ nɩɛ, a cáási lɔ́wɔ́ sɩ́ɛ́ ɛ́.
51002016	Ɛ́ wɩ́ɛ́, ɩ́ sɩ́ ló rí nɛ́ŋ wuu tɩ́ŋɩ́wa ɓɩdííle rɩ́rɩ́wa nyɔɔlɔ́ wɩ́ɛ́, a dííwa sarɩ́ya, a bʋlɩ́wa wɩ mɔhɛ̃́ rɩ́ɩ́wa dí omo né, ɩ́ wɩ mɔhɛ̃́ rɩ́ɩ́wa nyɔ nyɔɔlɔ́ né; a sɩ́ ló rɩ́wɔ́ tɩŋ Zuwifiwa caŋsɛ díí arɩ́ caŋfɛlɔ lɩɩ, rɩ́ Zuwifiwa fɩɛlɛ́ tápʋlɛ má wɩ́ɛ́, aá dííwa sarɩ́ya.
51002017	Ɛ́ wɩ́ɛ́ wuu nɩhɩ̃́ anɛ cúŋsí rí, aá máŋsɛ wɩ́ɛ́ ná háá kué; ɓa wɩ́taŋá tɩɩ nɛ́ ká Kirisi.
51002018	Ɩ́ sɩ́ ló rɩ́ nɛ́ŋ wuu bʋl yóíwa, a bʋlɩ́wa mɔhɔ̃́ rɩ́ɩ́wa bɛ́ŋsɩ́wa tɛŋnamɩɛ, káá cʋɔlɛ Wɩɩsɛ malɩ́kawa má. Ɛ́ nɛrɔ duo púú taŋá wuu yelli wɩ́muulináálɛ mɛ́ nɛ́, a lo nyʋkyɔ́ɔ́ oro súú, bee wɩ́ɛ́ ʋ sabɩŋsɛ wuu ká dúníé sabɩŋsɛ nɛ́.
51002019	Ɛ́ nɛrɔ duo rí Kirisi to náŋá mɛ́, ká Kirisi ní a nɔhɔ̃́, a a nyúú. Kirisi laadííre ní kɔ́ʋ́ tɛŋ, a zʋ náŋá wérí, a ka dɩcɔ́llɛ rɩ́ gule, ʋ pɩ́pɔ́ʋ́ dóé ʋ wʋ́wa, anɛ ɛ́ Wɩɩsɛ háá jɛɛ́.
51002020	Rɩɩ́wa rɩ́ Kirisi wuu ní hé náŋá mɛ́ sʋsɛ, ɩ́ zɩŋ rɩ́ɩ́wa lɩ́sɩ́wa tɩɩ rɛ́ tésíé nɩɛ háá tɩŋ wɩ́ɛ́ ná mɛ́; beé rí sɩɛ́ tɛ, ɩ́ ha a anɛ ɩ́ ká nɩwómmé a mɩŋ ɛ́ wɩ́ɛ́ mɛ́, a lo ɓa píwó wádawa aá fɩ́kɩ́wa mɛ́ rɩ́ɩ́wa tɩŋ? Ɛ́ wádawa nɛ́ ká:
51002021	Sɩ́ omo né pí, sɩ́ omo né dí, sɩ́ omo né mí tɩ́kʋ́!
51002022	Ɛ́ wádawa mʋ́ɔ́ tɩɩnɛ onni ná nɩbííne háá dí ɓa yʋ́ksɩ́wɔ́ tɛŋ mɛ́ nɛ́. Ɓa sɩɛ́ ká nɩbííne wɩ́máŋsɛ rɩ́wɔ́ wɩ́karmɛ́ rɛ́.
51002023	Taŋá, ɓa nɩhɩ̃́ zɩmɛ́ wɩ́ɛ́ é ní, aá makɛ nɛrɔ wuu Wɩɩsɛ tɩŋɛ́, tɩɩ múúre, tɩɩ bɛŋsɛ́, ká ɛ́ rá toó; ɛ́ wɩ́ɛ́ wɩ sáŋɛ wuu kené, aá pɛ́ nɩbííno mí, rʋ́ʋ́ lóú tɛŋnamɩɛ wɩ́cólle ɛɛ.
51003001	Rɩɩ́wa rɩ́ Kirisi ní sɩɛ́ hé náŋá mɛ́ bɩr"isi sʋʋ mɛ́, ɩ́ jɩ́ja onni ná há mɩŋ bána nyúú, ráŋ nɛ́ Kirisi ké, Wɩɩsɛ néduu.
51003002	Ɩ́ cúŋ bána nyúú onni jɛɛ mɛ́, ká tá tíé nyúú onni,
51003003	bee wɩ́ɛ́ ɩ́ sʋ́sɔ́ rɛ́, ká ɩ́ hiẽsó mɩŋ Kirisi rɩ́, a féŋsi Wɩɩsɛ mɛ́.
51003004	Kirisi ní sɩɛ́ há kɛ́ɩ́wa mɩɩsɛ, tɛ́ŋ ná mɛ́ ʋ háá á rʋ́ʋ́ bɩrko, ɩ́ sɩ́ nóú píŋ ná, rɩ́ɩ́wa rɩ́rʋ́ wuu nyɩɩsɛ, nɩɛ sɩ́ɛ́ mɛ́.
51003005	Ɩ́ sɩɛ́ ɓʋ́ dúníé wɩ́ɛ́ ná wuu há mɩ́nɩ́wa mɛ́. Ɓa nɛ́ ká: nyúzɔ́krɩ́wɩ́ɛ́, busunnu wɩ́"állɛ, nɩlɩɩlɩ́wɩ́ɛ́, bɔ́ŋbɔ́ŋ hɩɛ̃nɛ́ arɩ́ safʋʋnɩ́ nɛ́ há ká venni ɓaarɛ́.
51003006	Wɩ́ɛ́ nyáŋ nɩ́ɩ́ ílli Wɩɩsɛ cɔwɩɩlɔ́; ((nɩɛ ná há wʋ́ʋ́ nʋɔ tɩŋ nyúú.))
51003007	Tésíé mí, ɩ́ má fa há mɩŋ ɛ́ wɩ́ɛ́ sɩɛrʋ, ɩ́ má mála fa nɩhɩ̃́ nyɛ nɛ́.
51003008	Amá mʋ́l néé mí, ɩ́ lɩ́sɩ́wa tɩɩ ɓa wuu mí. Ɩ́ sɩ́ cɔwɩɩlɔ́ dí, ɩ́ sɩ́ ló rɩ́ɩ́wa cɔ́ɛ́ pusi, ɩ́ sɩ́ sɔhɔ á, ɩ́ sɩ́ nɩɛ tʋ́ksʋ́, a sɩ́ wɩ́tɩɛnnɛ bʋ́bʋ́lʋ́.
51003009	Ɩ́ sɩ́ nyɩɛnnɛ nyɛ́ɛ́ pɩ́pá náŋá, bee wɩ́ɛ́ ɩ́ wúrkíwa tésíé mála wɩ́"állɛ rɛ́, anɛ gɛrɔ,
51003010	ká pi málfɛlɔ súíwa tɩɩ; ɩ́ sɩɛ́ ká nɩfɛ́lɛ́ rɛ́, mɩ́máárɔ Wɩɩsɛ ɔsɛ bɩ́bɩrmɛ tɛ́ŋ wuu mí, rɩ́ɩ́wa nɩ́ɛ́sʋ́, a zɩ́mʋ́ ɓóŋ.
51003011	Mʋ́l néé mí, málfɛlɔ né sɩɛrʋ, ɓɩ́ŋ to Zuwifi, ɓɩ́ŋ ká Zuwifi, ɓɩ́ŋ cókú pɛŋ, ɓɩ́ŋ wʋ́ʋ́ pɛŋ cóké, ɓɩ́ŋ ká nɩhʋ́ɔ́r, ɓɩ́ŋ sɩ́ɛ́ wɩ púré, ɓɩ́ŋ ká yómó, ɓɩ́ŋ tʋ́ʋ́ tɩɩ, ɛ́ báá toó, ɓa wuu ní balá; Kirisi ní kɩ́wɔ́ wuu, ʋ nɛ́ mɩ́ŋwɔ́ wuu mí.
51003012	Wɩɩsɛ tʋ́ɔ́sɩ́wa ɩ́ ɔ́ʋ́ nɩɛ, ʋ tɩ́llɩ́wa, a cóllíwa wérí. Ɛ́ wɩ́ɛ́, ɩ́ lo rí susufárʋ, rɩ́ sawér, rɩ́ tɩɩ múúre, rɩ́ tɩɩ pɔrɛ́ arɩ́ nyamma súíwa.
51003013	Ɩ́ nyammɛ náŋá wɩ́ɛ́, káá zíl náŋá má; rɩ oro á wɩ́ɩ́ zɔ́kʋ́ nɔ́ŋɔ mɛ́, ɩ́ hé náŋá suúri; Nyuutɩna há héíwa suúri ɛ́, ɩ́ má híhé náŋá suúri.
51003014	Amá ɓa wuu wɩ́nyúú ní sɩɛ́ ká náŋá cólle; cólle ní ká vɔwɛ́ ná há sɩ́ a rɩ́ɩ́wa ka nʋtʋmɛ, rɩ́ɩ́wa wɩ́ɛ́ wuu cɛ́rɛ wérí.
51003015	Ɩ́ lo rí Kirisi tɛŋfɩ́ɛ́l ná dí kuorí ɩ́ baŋcɩllɛ mɛ́; Wɩɩsɛ yɩ́rɩ́wa rɩ́ɩ́wa hé náŋá mɛ́, a a tɛŋ balá, a mɩŋ tɛŋfɩ́ɛ́l mɛ́ nɛ́. Ɩ́ bʋ́bɔ́llɛ Wɩɩsɛ.
51003016	Ɩ́ lo rí Kirisi wɩ́bʋlɛ wuu mɩ́nɩ́wa baŋcɩllɛ mɛ́ wérí. Ɩ́ kɩ́karmɛ náŋá, aá cáánɛ náŋá arɩ́ wɩ́zɩmɛ. Ɩ́ yɩ́yɛ yɩɩla ná há mɩŋ Wɩɩsɛ Kɛnɔ sɩɛrʋ, arɩ́ yɩɩla ná Wɩɩsɛ nɩɛ háá yɩɛ́, arɩ́ yɩɩla ná Wɩɩsɛ Sabɩɩna há sɩ́ makɛ. Ɩ́ yɩ́wɔ́ arɩ́rɩ́wa sɩɛrʋ wuu, aá bɔ́llɛ Wɩɩsɛ.
51003017	Ɩ́ wɩ́"állɛ rɩ́rɩ́wa wɩ́bʋlɛ́ wuu mí, ɩ́ lo rɩ́wɔ́ wuu a Nyuutɩna Zeezi yɩr mɛ́ nɛ́, ká rɩ́ɩ́wa tɩ́ŋʋ́ mɛ́ aá bɔ́llɩ́rá Ana Wɩɩsɛ.
51003018	Háála, ɩ́ múúríwa tɩɩ pɛ́ɩ́wa báláwa, anɛ ɛ́ há cɛ́rɛ́ Nyuutɩna Zeezi ŋmɛ́nɔ mɛ́.
51003019	Báála, ɩ́ cóllíwa háála, ɩ́ sɩ́wɔ́ mɛ́ nyɛ́lʋ́.
51003020	Bɛlɛ, wɩ́ɩ́ wuu mí, ɩ́ tɩ́ŋɩ́wa ánáwa rɩ́rɩ́wa maáwa nʋʋsɛ, ʋ ɛ́ nɛ́ weré Nyuutɩna Zeezi ŋmɛ́nɔ mɛ́.
51003021	Ɩ́ má bɛlɛ ánáwa rɩ́ maáwa, ɩ́ sɩ́ á rɩ́ɩ́wa bɛlɛ cɔ́ɛ́ wɩ́wɩ́ɩ́wa nyúú, rɩ́wɔ́ naasɛ yʋɔrɛ.
51003022	Yósi, wɩ́ɩ́ wuu mí, ɩ́ má tɩ́ŋɩ́wa nyúútɩ́náwa nʋʋsɛ tíé nyúú rɛɛ́. Ɩ́ sɩ́ ló rʋ́ʋ́ a ɓa há tɩ́ŋɛ́ aá bélíwa nɛ́, rɩ́ɩ́wa tʋŋ aá ja rɩ́wɔ́ sɩɛnnɛ tɔrɛ, amá ɩ́ tʋŋ arɩ́rɩ́wa sɩɛnnɛ wuu, anɛ ɛ́ ɩ́ háá zíl Nyuutɩna Zeezi.
51003023	Tʋtʋmɩ́ ná wuu ɩ́ háá tʋmɛ́, ɩ́ tʋŋ rɩ́rɩ́wa taŋá wuu, anɛ Nyuutɩna Zeezi tɩɩ nɛ́, ɩ́ tʋŋ aá pá, nɩbííne rá.
51003024	Ɩ́ sɩɛ́ zɩŋ rɩ́ɩ́wa sɩ́ ná túme Nyuutɩna Zeezi rɩ́; ɛ́ túme ní ká liwe ná ʋ há bílú nɩɛ mɛ́, bána nyúú. Ɛ́ wɩ́ɛ́, ɩ́ tʋŋ aá pá Kirisi, ʋ nɛ́ kɛ́ɩ́wa Nyuutɩna tɩɩ.
51003025	Amá nɛrɔ ná háá tʋŋ bɔ́ŋbɔ́ŋ, bɔ́ŋbɔ́ŋ nɩ́ɩ́ túŋ tɩ́na mɛ́, bee wɩ́ɛ́ Wɩɩsɛ wɩ nɩɛ́ caksɛ.
51004001	Ɩ́ má yósi nyúútɩ́náwa, ɩ́ tʋŋ taŋá arɩ́ ɛ́ ná há cɛ́rɛ́, a cáásɩ́wa yósi, ká zɩŋ rɩ́ɩ́wa má kéŋ Nyuutɩna, bána nyúú.
51004002	Ɩ́ hé dóé a pɔ́ wérí, aá cʋɔlɛ Wɩɩsɛ arɩ́ taŋá, aá bɔ́llʋ́ tɛ́ŋ wuu mí.
51004003	Ɩ́ sʋl Wɩɩsɛ aá párá má, rɩ́ Wɩɩsɛ wúrú wɩ́bʋlɛ ná ŋmɛ́nɔ párá, rɩ́ Kirisi wɩ́ɩ́ ná fa há ká wɩ́féŋsí, ráá máŋsʋ́ pá nɩɛ. Ɛ́ wɩ́féŋsi bʋlɛ́ wɩ́ɛ́ nɛ́ tɛ, ɓa kánɩ́ŋ tɔ́ bɩnajaa mɛ́ nyɛ.
51004004	Ɩ́ sɩɛ́ sʋl Wɩɩsɛ páŋ, rɩ́ŋ wólli bʋl ɛ́ wɩ́ɩ́ pʋmmɩ́ a pá nɩɛ, anɛ ɛ́ há mɔhɛ̃́ rɩ́ŋ bʋl.
51004005	Ɩ́ lo rɩ́ɩ́wa wɩ́"állɛ pi ŋmɛ́nɔ, nɩɛ ná há wɩ Zeezi Kirisi lɛ́ɛ́ dí sɩɛrʋ, ká rɩ́ɩ́wa ja wɩ́zɩmɛ, rɩ gbél wuu kúó pɛ́, rɩ́ɩ́wa tɩŋ ráŋ mɛ́, a sáŋwɔ́ mɛ́, ká sɩ́ sɛ́ŋɓɛlɩ́ á.
51004006	Tɛ́ŋ wuu mí, ɩ́ lo rɩ́ɩ́wa wɩ́bʋlɛ́ a ɓɩŋmɔ́má, anɛ yɛsɛ há mɩŋ ráŋ, rɩ́ zilé má mɩŋ, a makɛ rɩ́ɩ́wa zɩŋ ɛ́ ná há mɔhɛ̃́ rɩ́ɩ́wa lɩ́sɛ nʋʋsɛ, a pá nɛrɔ wuu.
51004007	Ŋ maábinɔ́ŋɔ káŋ nɩcólli Tisiiki, há ká Nyuutɩna tʋtʋnnʋtaŋá, ŋ rɩ́rʋ́ wuu tʋ́tʋŋ Nyuutɩna tʋtʋmɛ́, ʋ sɩ́ máŋsɩ́ŋ wɩ́ɛ́ wuu pɛ́ɩ́wa.
51004008	Ŋ dé taalɛ rɛ́, a tʋ́mʋ́ ɩ́ rɩ́, a makɛ rɩ́ɩ́wa zɩ́ŋrá kéne mʋɔsɔ, ká rʋ́ʋ́ pɛ́ dúóríwa naasɛ má.
51004009	Ʋ rɩ́ Oneziimi ní ŋ tʋŋ. Ʋ má kárá maábinɔ́ŋ tɩɩ rɛ́, a árá nɩcólli má, a ɛ́ɩ́wa nɔ́ŋ. Ɓa sɩ́ máŋsɛ wɩ́ɛ́ ná wuu há mɩŋ rɛɛ́, a pɛ́ɩ́wa.
51004010	Arɩsɩtarkɛ bɔ́llɩ́wa; ŋ rɩ́rʋ́ wuu ní mɩŋ bɩnajaa mɛ́. Barnabasɛ nátoló bio Markɛ máá bɔ́llɩ́wa. Ʋ wɩ́ɛ́ nɛ́ ŋ la sɩ́ɛ́ máŋsɛ pɛ́ɩ́wa ɛ́, a bʋlɛ́ rʋʋ nɛ́ kúé rʋ́ʋ́ néíwa, ɩ́ caklɔ́ʋ́.
51004011	Zeezi ná ɓa háá yɩ́rɛ Zisitisi, ʋ máá bɔ́llɩ́wa. Nɩɛ nyáŋ botoro yɩra ŋ há dɩ́ɩ́sɛ́, ɓa dʋŋɔ nɛ́ ká Zuwifiwa, ŋ rɩ́wɔ́ tʋ́tʋŋ Wɩɩsɛ kuótɔ́ɔ́ ná tʋtʋmɛ́; ɓa dúóríŋ naasɛ wérí.
51004012	Ɩpafɩrasɛ há lɩ́ɩ́wa tɔ́ɔ́, ʋ máá bɔ́llɩ́wa. Ʋ má ká Kirisi Zeezi tʋtʋ́nnʋ́ rɛ́; ʋ sʋ́l Wɩɩsɛ aá pɛ́ɩ́wa arɩ́ taŋá, tɛ́ŋ wuu mí, a makɛ rɩ́ɩ́wa ka wérí, a wa, a a nɩbɩɩlɛ́ Wɩɩsɛ wɩ́ɛ́ sɩɛrʋ, aá tʋŋ Wɩɩsɛ cólle wɩ́ɛ́ wuu mí.
51004013	Ŋ wo sɩɛ́da tɛ aá pɛ́ɩ́wa ʋ yɩr mɛ́, ɛ́ ná ʋ háá dí wɩɩla kɩ́ŋkáŋ ɩ́ wɩ́ɛ́, arɩ́ nɩɛ ná há mɩŋ Lawodise rí Erapolisi mí.
51004014	Dɔ́ktahɔ̃́ Liki, á nɩcólli, ʋ má rɩ́ Dɛmaasɛ bɔ́llɩ́wa.
51004015	Ɩ́ bɔ́llɩ́rá maábináŋa ná há mɩŋ Lawodise mí, a bɔ́llɛ Nɛŋfa má rɩ́ wɩcʋɔla púl ná há mɩ́nʋ́ jaa mɛ́.
51004016	Rɩɩ́wa nɛ́ kármɛ́ kɛnɔ né tenni, ɩ́ pii pá wɩcʋɔla púl ná há mɩŋ Lawodise mí, rɩ́wɔ́ má karmɛ, ká rɩ́ɩ́wa má la kɛnɔ ná ŋ há pá Lawodise nɩɛ, a má karmɛ.
51004017	Ɩ́ bʋl pá Arsiipi, rʋ́ʋ́ hé dóé, a tʋŋ tʋtʋmɩ́ ná Nyuutɩna há píé hóú nɛ́sɛ mɛ́, arɩ́ taŋá.
51004018	Rɛɛ́ né, ŋ Pool tɩɩ nɛ́sɛ nɛ́, ŋ kaa pʋ́ŋsɛ aá cʋ́ɔ́lɩ́wa. Ɩ́ sɩ́ sʋ́llʋ́ rɩ ɓa tɔ́ŋ bɩnajaa mɛ́. Rɩ́ Wɩɩsɛ héíwa nyunni bárka!
52001001	Ŋ Pool rí Sɩlvɛŋ arɩ́ Timote ní pʋ́ŋsɛ kɛnɔ né, aá pɛ́ɩ́wa Wɩɩsɛ púl nɩɛ ná há mɩŋ Tesaloniki mí, a árá Ana Wɩɩsɛ rɩ́rá Nyuutɩna Zeezi Kirisi nɛ́sɛ nɩɛ. Rɩ́ Wɩɩsɛ pɛ́ɩ́wa bárka arɩ́ tɛŋfɩ́ɛ́l!
52001002	Áá bɔ́llɛ Wɩɩsɛ ɩ́ wuu wɩ́ɛ́ nɛ́ tápʋ́l wuu. Raá nɩ́ɩ́ cʋɔlɛ Wɩɩsɛ má, á wɩ́ɩ́wa mɩ́ɩ́ sʋ́llɛ.
52001003	Áá líísírá tɩɩ á Ana Wɩɩsɛ sɩ́ɛ́, tɛ́ŋ wuu mí, ɩ́ yardá wɩ́"állɛ rɩ́rɩ́wa cólle tʋtʋmɛ́ wɩ́ɛ́, arɩ́ taŋá ná ɩ́ há héé, aá yɩ́ɛ́lɩ́rá Nyuutɩna Zeezi Kirisi wɩ́ɛ́.
52001004	Maábináŋa, Wɩɩsɛ nɩcólle, á ɩ́ɔ̃́, ʋ nɛ́ tʋ́ɔ́sɩ́wa rɩ́ɩ́wa ɔ́ʋ́ nɩɛ.
52001005	Á fa há bʋ́l Zeezi Labaarɩwero ná wɩ́ɛ́ pɛ́ɩ́wa, ʋ to nʋɔ dʋŋɔ, á bʋ́lʋ́ arɩ́ Wɩɩsɛ Sabɩɩna dóé arɩ́ yardá tɩɩ má rɛ́. Ɩ́ ɛ̃ ɛ́ ná á fa há kéŋrá tɩɩ ɩ́ sɩ́sɩ́ɛ́nnʋ́wa rɛ́, ɩ́ wérí wɩ́ɛ́.
52001006	Ɩ́ tɩ́ŋrá nabulle ní, a tɩŋ Nyuutɩna Zeezi má nabulle; ɩ́ há dí wɩhála ɓɩzeno ná, ká ɩ́ ha dɔwɛ saŋ Wɩɩsɛ wɩ́bʋlɛ́ ná, arɩ́ satɔrɔ́ ná Wɩɩsɛ Sabɩɩna há pɛ́ɩ́wa.
52001007	A tɩŋ ɛ́ wɩ́ɛ́, Masɩdʋanɛ rɩ́ Akayi tíé Zeezi laadííre wuu bélíwa nɛ́ káá va.
52001008	Ʋ mʋ́l nɛ́ ká, a tɩ́ŋɩ́wa yɩr mɛ́, Nyuutɩna Zeezi wɩ́bʋlɛ́ ná wɩ́ɩ́wa dɩhɩ̃́ lɩ́ɛ́ mʋ́ yakɛ Masɩdʋanɛ rɩ́ Akayi dʋŋɔ mɛ́ nɛ́, ɩ́ há lá Wɩɩsɛ dí ná, ɛ́ labáárɛ céŋ dɩhɛ̃́ wuu ní. Ɛ́ wɩ́ɛ́, ʋ báá to ráá bʋ́lɩ́wa wɩ́ɛ́ pá nɩɛ má tɩɩ.
52001009	Á há mʋ́ɩ́wa dɩhɩ̃́ ɩ́ káŋrá ɛ́, nɩɛ wuu dé bʋ́bʋ́lʋ́ nɛ́, arɩ́ ɛ́wa ɩ́ há vɛ́ venni tá ráŋ, ká bɩ́rsɛ, a tɩŋ Wɩɩsɛ mɛ́, rɩ́ɩ́wa tʋŋ pɔ́ʋ́, ʋ nɛ́ há ká Wɩɩsɛ ná há wómmó a a taŋá,
52001010	káá dɛ́llʋ́ Bio, rʋ́ʋ́ lɛ bána nyúú, Wɩɩsɛ rɩ́, a ko. Ʋ Bio Zeezi ná ʋ há ílli sʋʋ mɛ́ ʋ bɩrlɛ sʋsɛ mɛ́, rʋ́ʋ́ lárá tá Wɩɩsɛ sarɩ́ya ná há pérí tɛ́sɩ́ɩ́ mɛ́.
52002001	Maábináŋa, ɩ́ tɩɩ ɩ́ɔ̃́ zɩŋ rɩ́, á fa há mʋ́ɩ́wa dɩhɩ̃́ ɛ́, ʋ to yɔ́ɔ́.
52002002	Ká ráá zɩŋ mʋ́ɩ́wa dɩhɩ̃́, ɩ́ ɩ́ɔ̃́ zɩŋ rɩ́ ɓa tʋ́ksɩ́rá, a bɛ́ŋsɩ́rá Filipi mí, amá Wɩɩsɛ dúórírá naasɛ, á bʋ́lʋ́ Labaarɩwero ná wɩ́ɛ́ pɛ́ɩ́wa, wálmɛ ɓɩzeno sɩɛrʋ.
52002003	Labaarɩwero ná á há bʋ́lɛ́ pá nɩɛ, ʋ to nyɩɛrʋ́, ʋ to sabɩŋ bɔ́ŋ, ʋ sɩɛ́ báá to nɩnyɩsɛ má.
52002004	Amá Wɩɩsɛ bélrá, raá ká nɩtɩɩwa nɛ́, ɛ́ nɛ́ tɛ ʋ lɩ́sɩ́rá, a púú Labaarɩwero ná hérá nɛ́sɛ mɛ́. Ɛ́ wɩ́ɛ́, á wɩ bʋ́lɛ́ aá ja rɩ́ nɩbííne sɩɛnnɛ nɛ́ tɔrɛ, amá á bʋ́lɔ́ aá ja rɩ́ Wɩɩsɛ ná háá kɩ́ɛ́lɩ́rá sabɩŋsɛ, rʋ́ʋ́ sɩɛrʋ nɛ́ tɔrɛ.
52002005	Ɩ́ tɩɩ ɩ́ɔ̃́ pʋmmɩ́, á há kóíwa dɩhɩ̃́, á wɩ nʋŋmɔ́ŋwɩ́ɛ́ rɩ́ nɩnyɩsɛ nɛ́ kené ko. Á sɩɛ́ báá wɩ lɩ́ŋwɩ́ɛ́ má bʋ́lɛ́, a makɛ rɩ́ɩ́wa párá ɓɩɛ. Wɩɩsɛ kárá dáŋsɩ́ɛ́.
52002006	Á wɩ nɩbííne píŋ jɛ́ɛ́; á wʋ́ʋ́ jɛ́ɛ́ ɩ́ rɩ́, á wʋ́ʋ́ jɛ́ɛ́ nɩɛ náŋa má rɩ́.
52002007	Ká á há ká Zeezi nɩtʋmɛ́, á fa mɔhɔ̃́ ráá fɩ́kɩ́wa. Amá á há mʋ́ɩ́wa dɩhɩ̃́, á dé caasɛ pɔrɛ nɛ́. Anɛ bɛlɛ maá háá bélú bɛlɛ mɛ́ ɛ́,
52002008	á má fa có, a tɩ́ŋrá há pɔ́rɛ́ pɛ́ɩ́wa ɛ́, ráá fa sɩ́ Labaarɩwero ná dʋŋɔ nɛ́ píí pɛ́ɩ́wa, ká ráá fa pírá mɩɩsɛ má tɩɩ pɛ́ɩ́wa, bee wɩ́ɛ́ ɩ́ kárá nɩcólle tɩɩ nɛ́.
52002009	Maábináŋa, á há tʋ́ŋ ɛ́ arɩ́ wɩɩla ná á há néé, ɩ́ wɩ sʋ́llɛ́. Tɛ́ŋ ná mɛ́ á há kúé bʋl Wɩɩsɛ Labaarɩwero ná wɩ́ɛ́ aá pɛ́ɩ́wa, á dé tʋŋ wɔhɔ rɩ́ tɩ́taŋ wuu ní, a makɛ ráá sɩ́ɩ́wa oro wuu nyúú cɩka á.
52002010	Ɩ́ ká dáŋsɩ́ɛ́wa, Wɩɩsɛ má a dáŋsɩ́ɛ́, á há kéŋrá tɩɩ ɛ́, tékétéké arɩ́ sapʋmmɩ́, a wɩ wɩ́ɩ́ wuu zɔ́kɛ́, ɩ́ nɩɛ ná há lá Zeezi dí rí.
52002011	Ɩ́ sɩɛ́ báá ɩ́ɔ̃́ ráá keníwa nɛ́ŋ balá wuu, anɛ ɛ́, bɛlɛ áná háá kánʋ́ bɛlɛ nɛ́.
52002012	Á cáánɩ́wa, a dúóríwa naasɛ, a ɓáánɩ́wa wérí, rɩ́ɩ́wa ka málwero, a tɔrɛ Wɩɩsɛ sɩɛrʋ; ʋ nɛ́ yɩ́rɩ́wa rɩ́ɩ́wa ka ker, ʋ kuorí rɩ́rʋ́ píŋ ná sɩɛrʋ.
52002013	Ɛ́ nɛ́ tɛ, á bʋ́bɔ́llɛ Wɩɩsɛ tɛ́ŋ wuu mí, bee wɩ́ɛ́ Wɩɩsɛ wɩ́ɛ́ ná á há bʋ́lɛ́ pɛ́ɩ́wa, ɩ́ wɩ cákɛ́ lɔ́wɔ́ anɛ nɩbííne wɩ́bʋlɛ́, amá ɩ́ cákɔ́ lɔ́wɔ́, rɩ ɓa ɓɩɛ́na ká Wɩɩsɛ wɩ́ɛ́ tɩɩ nɛ́, aá tʋ́mɩ́wa nɩɛ ná há lá Zeezi dí beŋtunni mí.
52002014	Ɛ́ wɩ́ɛ́, maábináŋa, wɩcʋɔla púlli nɩɛ ná há mɩŋ Ziide dɩtɩ́llɛ, a la Zeezi Kirisi wɩ́ɛ́ dí, ɓa há ná wɩ́ɩ́ ná tɩɩ nɛ́, ɩ́ má ná. Ɩ́ há ná wɩɩla ná ɩ́ tɔ́ɔ́ nɩɛ nɛ́sɛ mɛ́, ɛ́ wɩɩla nʋ́ʋ́ nɛ́, ɓa má ná Zuwifiwa nɛ́sɛ mɛ́.
52002015	Ɛ́ Zuwifiwa nɛ́ ɓʋ́ Nyuutɩna Zeezi arɩ́ Wɩɩsɛ wɩ́laabʋlla, a bɛ́ŋsɩ́rá má. Wɩɩsɛ sɩɛrʋ wʋ́ɔ́ nyúú tɔ́rɛ́; ɓa ká nɩɛ wuu dɩŋdɔma nɛ́.
52002016	Ɓa pɔ́ɔ́ ráá sɩ́ Wɩɩsɛ wɩ́ɛ́ bʋ́l pá nɩɛ ná há to Zuwifiwa, rɩ́wɔ́ ná Wɩɩsɛ laatɛ́. Ʋ ɛ́ a wɩ́bɔ́ŋ, a súúríwó wɩ́bɔŋkana ná ɓa há ɛ́ɛ́ mɛ́, ɓa duki nɛ́sɛ. Ɛ́ sɩɛ́ ɔ́ɔ́ ɓa mʋ́ gírsi Wɩɩsɛ cɔwɩɩlɔ́ sɩɛrʋ.
52002017	Maábináŋa, á rɩ́rɩ́wa há tá náŋá tɛ́ŋ ná mʋɔ́, ká á sabɩŋsɛ é há de mɩŋ náŋá mɛ́, á dé hé dóé ní aá ja ŋmɛ́nɔ, ráá bɩrko néíwa; ʋ nɛ́ á de caasɛ aá hɩɛ̃nɛ.
52002018	Ŋ é Pool, ŋ há hé dóé rɩ́ŋ kóíwa dɩhɩ̃́, ʋ kɛ naasɩ́ balá, ká Sɩtaanɛ kɛ́rɩ́rá ŋmɛ́nɔ, ráá sɩ́ kó.
52002019	Á yɩɛla rɩ́rá satɔrɔ́, arɩ́rá ballɩ́ jʋɔsɛ́ wuu mɩ́nɩ́wa mɛ́ nɛ́, á Nyuutɩna Zeezi bɩrkoe mí.
52002020	Taŋá, ɩ́ nɛ́ lá yɩr párá; á bélíwa nɛ́ káá jʋɔsɛ.
52003001	Á sɩɛ́ há dɛ́llɛ́ aá bɔl, ɛ́ nɛ́ á dʋŋɔ ké Atɛɛnɛ mɛ́,
52003002	ká tʋ́ŋrá maábinɔ́ŋɔ Timote ɩ́ rɩ́; á rɩ́rʋ́ wuu ní tʋ́mɛ́ aá pá Wɩɩsɛ, a bʋl Kirisi Labaarɩwero ná aá pá nɩɛ. Á sɩɛ́ tʋ́mʋ́ ɩ́ rɩ́, a makɛ rʋ́ʋ́ ko dúóríwa naasɛ nɛ́, ká cáánɩ́wa, rɩ́ɩ́wa cɩ́ tɩkɛ yardá ná ɩ́ há ɛ́ɛ́ arɩ́ Wɩɩsɛ,
52003003	a makɛ rɩ́ wɩhála né á há mɩ́nʋ́ sɩɛrʋ nyɛ, rɩ́ oro wuu sɩ́ bɩ́rmʋ́ har rɩ́. Ɩ́ tɩɩ ɩ́ɔ̃́ zɩŋ rɩ́ Wɩɩsɛ bílrá ɛ́ wɩ́ɛ́ nɛ́.
52003004	Á fa há mɩ́nɩ́wa dɩhɩ̃́ ɛ́, á fa pí fól bʋl pɛ́ɩ́wa, a bʋlɛ́ ráá sɩ́ dí wɩhála. Ɩ́ tɩɩ ɩ́ɔ̃́ rɩ́ ɛ́ nɛ́ péré nyɛ.
52003005	Ɛ́ nɛ́ tɛ, ŋ há kúé dɛllɛ aá bɔl ná, ŋ tʋŋ Timote, rɩ́ŋ zɩ́mɩ́wa yardá ná mʋɔsɔ, ɩ́ há kené arɩ́ Wɩɩsɛ. Ŋ faá fá héwíŋ, rɩ́ Sɩtaanɛ háá nyɩ́sɩ́wa rɩ́ɩ́wa yéŋŋi, kárá tʋmɛ́ ná wuu tá yɔ́ɔ́.
52003006	Amá Timote sɩɛ́ nɛ́ dé lɩ́ɩ́wa dɩhɩ̃́ ko; ʋ párá labáárɛ ná há wéró, a mʋ́ tɩ́ɩ́nɩ́wa há kéŋ yardá ɛ́ arɩ́ Wɩɩsɛ, arɩ́ cólle ná há mɩ́nɩ́wa pɛ́kɛ. Ʋ sɛ́ rɩ́ɩ́waá bɩ́ɩ́nɩ́rá wɩ́ɛ́ wérí, tɛ́ŋ wuu mí, ká bʋlɩ́wa de caasɛ aá ja rɩ́ɩ́wa nárá rɩ́ sɩ́ɩ́ nɛ́, anɛ á má há cóíwa néé ɛ́.
52003007	Maábináŋa, á mɩŋ wɩɩla rɩ́ wálmɛ ɓɩzeno mí. Amá á naasɛ dúóró, á há nɩ́ɩ́wa wɩ́ɛ́, rɩɩ́wa cɩ́nɔ́ tɩkɛ yardá ná ɩ́ há ɛ́ɛ́.
52003008	Mʋ́l néé mí, á híẽ́só, ɩ́ há cɩ́nɛ́ tɩkɛ Nyuutɩna ŋmɛ́nɔ ná rɩ́ taŋá;
52003009	satɔrɔ́ há súrá á jɩ́jʋ́ɔ́sɩ́wa wɩ́ɛ́ Wɩɩsɛ sɩ́ɛ́, á báá wɩ́rá háá bɔ́llʋ́ rɩ́ɩ́ mɔ ɛ́ ɛ̃.
52003010	Wɔhɔ rɩ́ tɩ́taŋ wuu, á de caasɛ hé dóé ní, aá sʋl Wɩɩsɛ rʋ́ʋ́ párá ŋmɛ́nɔ ráá ko néíwa, a súúri wɩ́ɛ́ ná ɩ́ ha há wɩ ɛ̃, a makɛ rɩ́ɩ́wa yardá súúri.
52003011	Áá sʋ́lrá Ana Wɩɩsɛ tɩɩ, arɩ́rá Nyuutɩna Zeezi, rɩ́wɔ́ wúri ŋmɛ́nɔ párá, ráá kóíwa dɩhɩ̃́.
52003012	Rɩ́ Nyuutɩna a rɩ́ cólle ná há mɩ́nɩ́wa pɛ́kɛ, rʋ́ʋ́ súúri kɩ́ŋkáŋ, rɩ́ɩ́wa ɔsɛ cólli náŋá, a cólli nɩɛ wuu, anɛ á há cóíwa ɛ́;
52003013	rʋ́ʋ́ ɓáŋɩ́wa beŋtunni, ká rɩ́ɩ́wa a sapʋmmɔtɩ́náwa, a sɩ́ dɩzɔkɩ́ kánʋ́, á Ana Wɩɩsɛ sɩ́ɛ́, á Nyuutɩna Zeezi rɩ́rʋ́ nɩtɩ́llɛ wuu bɩrkoe mí!
52004001	Maábináŋa, á wɩ́tenní ní ká: Á fa máŋsɩ́wa ɛ́ ná há mɔhɛ̃́ rɩ́ɩ́wa kánɩ́wa tɩɩ, rɩ́ Wɩɩsɛ sɩɛrʋ tɔ́rɩ́wa nyúú; ɩ́ má ɓɩɛ́na sɩɛ́ keníwa tɩɩ ɛ́ nɛ́. Amá á haá sʋ́lɩ́wa, aá jɛ́nnɩ́wa Nyuutɩna Zeezi yɩr mɛ́, rɩ́ɩ́wa ɔsɛ kánɩ́wa tɩɩ kɩ́llɛ ɛ́.
52004002	Ɩ́ ɛ̃ wɩ́ɛ́ ná Nyuutɩna Zeezi há máŋsɛ́ párá, á má baa makɛ pɛ́ɩ́wa rɛ́.
52004003	Wɩɩsɛ háá jɔ́ʋ́ ná nɛ́ ká, rɩ́ɩ́wa sɩ́ busunnu ɓárʋ́, a sɩ́ nɩcɔ́rmá á.
52004004	Rɩ́ nɛrɔ wuu rɩ́rʋ́ háálɔ mɩŋ náŋá mɛ́, anɛ ɛ́ ná Wɩɩsɛ háá jɛɛ́, rɩ́ hagaasɛ sɩ́ mɩ́nʋ́.
52004005	Ɩ́ sɩ́ ló rɩ́ háála hɩɛŋ dúkíwa nɛ́sɛ, rɩ́ɩ́wa tʋŋ bɔ́ŋbɔ́ŋ, anɛ nɩɛ ná há wɩ Wɩɩsɛ ɛ̃ háá tʋŋ ɛ́.
52004006	Rɩ́ nɛrɔ wuu sɩ́ áá zɔ́kʋ́ nɔ́ŋɔ mɛ́, háála wɩ́ɛ́ mɛ́, a sʋ́ʋ́ nɔ́ŋɔ má gɩ́rmʋ́. Nyuutɩna sɩ́ bɛŋsɛ nɩɛ ná háá tʋŋ ɛ́; á bʋ́lʋ́ pɛ́ɩ́wa fól wuu, arɩ́ sɩ́fɩɛma.
52004007	Wɩɩsɛ wɩ́rá cɔ́rmʋ wɩ́ɛ́ nɛ́ yɩ́rɛ́, amá ʋ yɩ́rɩ́rá, ráá ɔ́ʋ́ nɩɛ nɛ́, a sɩ́ busunnu ɓárʋ́.
52004008	Ɛ́ nɛ́ tɛ́, nɛrɔ ná wuu há vɛ́ wɩ́ɛ́ nyáŋ, nɛ́ŋ rá tɩ́na vɛ, amá Wɩɩsɛ ná há púú Sabɩɩna pɛ́ɩ́wa nɛ́, tɩ́na vɛ.
52004009	Maábináŋa, ʋ báá to rɩ́ŋ pʋ́ŋsɛ pɛ́ɩ́wa, a mákɩ́wa náŋá cólle wɩ́ɛ́; Wɩɩsɛ máŋsɩ́wa, ɩ́ tɩɩ zɩŋ ɛ́ ná há mɔhɛ̃́ rɩ́ɩ́wa cólli náŋá.
52004010	Taŋá, ɩ́ cóíwa maábináŋa, Wɩɩsɛ nɩɛ ná há mɩŋ Masɩdʋanɛ mɛ́, amá maábináŋa, áá sʋ́lɩ́wa rɩ́ɩ́wa ɔsɛ aa kɩ́llɛ ɛ́.
52004011	Ɩ́ hé dóé rɩ́ɩ́wa kéne a wérí, a bélíwa tɩɩ tʋtʋmɛ́ mɛ́, a wóllíwa tɩɩ nʋɔ mɛ́ lɩ́sɛ, anɛ ɛ́ á fa há mákɛ́ pɛ́ɩ́wa.
52004012	Rɩɩ́waá á ɛ́, nɩɛ ná há wɩ Zeezi lɛ́ɛ́ dí sɩ́ zílíwa, ká rɩ́ɩ́wa sɩ́ kéní tɩkɛ, rɩ́ nɛ́ŋ rɩ́ pɛ́ɩ́wa onni ná ɩ́ háá jɛɛ́.
52004013	Maábináŋa, áá já rɩ́ɩ́wa zɩŋ nɩɛ ná há sʋ́sɛ́ wɩ́ɛ́ taŋá, a makɛ rɩ́ɩ́wa sɩɛrʋ sɩ́ zɔ́kʋ́, anɛ nɩɛ ná há wɩ yɩɛla kené.
52004014	Á lɔ́ʋ́ dí rɩ Zeezi sʋ́wɔ́ ká bɩr"isi sʋʋ mɛ́. Ɛ́ wɩ́ɛ́, á lɔ́ɔ́ dí rɩ Wɩɩsɛ sɩ́ tɩŋ Zeezi mí, a a rɩ́ nɩɛ ná há lá Zeezi dí ká sʋsɛ, rɩ́wɔ́ má isi sʋʋ mɛ́.
52004015	Ɛ́ wɩ́ɛ́, ɩ́ ná wɩ́ɩ́ ná, á háá á ráá bʋl pɛ́ɩ́wa, anɛ ɛ́ Nyuutɩna tɩɩ há mákɛ́: Ʋ kal koolí, á nɩ́ɛ́ ná ha há wɩ sʋ́sɛ́, á waá a ráá la nɩɛ ná há sʋ́sɛ́ sɩ́ɛ́.
52004016	Ɓɛɛlɔ́ sɩ́ ɓɛ, rɩ́ Wɩɩsɛ malɩ́kawa nɔhɔ̃́ liŋó lɛ, rɩ́ Wɩɩsɛ bʋ́gɩla mu, ká rɩ́ Nyuutɩna Zeezi Kirisi tɩɩ sɩɛ́ lɛ bána nyúú tuwi, rɩ́ nɩɛ ná há lɔ́ʋ́ dí ká sʋsɛ, rɩ́wɔ́ la sɩ́ɛ́ bɩr"isi sʋʋ mɛ́;
52004017	ʋ har rɩ́ mɛ́, á nɩ́ɛ́ ná há wómmó a káánɛ, ráá rɩ́wɔ́ wuu sɩɛ́ hé náŋá mɛ́, a céŋ Nyuutɩna Zeezi, duóbásɛ sɩɛrʋ, bána nyúú, a makɛ ráá rɩ́ Nyuutɩna mɩŋ náŋá mɛ́, tɛ́ŋ wuu mí.
52004018	Ɛ́ wɩ́ɛ́, ɩ́ bʋl wɩ́ɛ́ nyáŋ aá pá náŋá, a makɛ rɩ́ɩ́wa naasɛ sɩ́ yʋ́ɔ́rʋ́.
52005001	Maábináŋa, ʋ baa to rɩ́ŋ pʋ́ŋsɛ pɛ́ɩ́wa, a máŋsɛ tɛ́ŋ ná rɩ́ cɛ́rɛ ná, wɩ́ɛ́ nyáŋ háá á rɩ́wɔ́ tʋŋ.
52005002	Ɩ́ tɩɩ ɩ́ɔ̃́ zɩŋ rɩ́ Nyuutɩna tápʋl koolí ná sɩ́ uri, anɛ gaarɔ háá ko uri tɩ́taŋ ɛ́.
52005003	Tɛ́ŋ ná mɛ́ nɩbííne há sɩ́ bʋlɛ́ tɛŋfɩ́ɛ́l mɩ́nɔ́ sɩ́sɛ́nyɛ, wɩ́ɩ́ wuu báá toó, ɛ́ tɛ́ŋ mɛ́ nɛ́, rɩ́ zɔ́krʋ ko úrwó mí, naasɩ́ balá, rɩ́wɔ́ sɩ́ wóllí lúú lɛ, anɛ hápuuko lowɩɩla háá ko isi úrú mí ɛ́.
52005004	Amá ɩ́ é, maábináŋa, ɩ́ há to bíno mí, ɛ́ tápʋl wɩ mɔhɛ̃́ rʋ́ʋ́ úríwa mɛ́, anɛ gaarɔ háá ko uri ɛ́.
52005005	Ɩ́ é wuu ká pʋmmɔ nɩɛ nɛ́; ɩ́ ká wɔhɔ nɩɛ nɛ́. Á to tɩ́taŋ nɩɛ, á to bíno má nɩɛ.
52005006	Ɛ́ wɩ́ɛ́, ʋ wɩ mɔhɛ̃́ ráá pɩ́ dóŋ, anɛ nɩɛ ná náŋa háá pɩ́ ɛ́; amá ʋ mɔhɔ̃́ ráá barɛ dóŋ, a káŋrá tɩɩ wérí, a pɔ́.
52005007	Tɩ́taŋ nɛ́ ká dóŋ pɩ́nɛ, tɩ́taŋ nɛ́ ká sɩ́ŋ nyɔɔ buké má.
52005008	Amá á é há ká wɔhɔ nɩɛ, ʋ mɔhɔ̃́ ráá káŋrá tɩɩ a pɔ́. Ʋ mɔhɔ̃́ ráá ka wérí, a makɛ raá yardá ná á há kené arɩ́ Zeezi, arɩ́rá náŋá cólle ná, rɩ́wɔ́ nɩɛsɛ hɔɔ gɛsuo, á há píé suu kɛ́rɩ́rá tɩɩ mɛ́, ká ráá laatɛ́ yɩɛla ná má nɛ hɔɔ néŋcúú, ráá cú.
52005009	Wɩɩsɛ wɩ́rá tʋ́ɔ́sɛ́ rʋ́ʋ́ cɔwɩɩlɔ́ dírá nyúú ní, amá ʋ tʋ́ɔ́sɩ́rá, ráá ná laatɛ́ nɛ́, a tɩ́ŋrá Nyuutɩna Zeezi Kirisi mí.
52005010	Á yɩr mɛ́ nɛ́ ʋ sʋwɛ, a makɛ, ʋ bɩrkoe mí, raá wómmó, raá sʋ́sɔ́, ráá ka mɩɩsɛ ʋ rɩ́.
52005011	Ɛ́ wɩ́ɛ́ sɩɛ́, ɩ́ cɩ́cáánɛ náŋá, a súsúúri náŋá yardá, anɛ ɛ́ ɩ́ há válɛ́ aá a.
52005012	Maábináŋa, áá sʋ́lɩ́wa, rɩ́ɩ́wa zíl nɩɛ ná háá tʋŋ Wɩɩsɛ tʋtʋmɛ́ ɩ́ dɩhɩ̃́. Nyuutɩna nɛ́ héwó rɩ́wɔ́ dííwa sɩ́ɛ́, aá kármɩ́wa.
52005013	Ɩ́ zílwó wérí, a píŋsíwó, a cóllíwó kɩ́ŋkáŋ má, bee wɩ́ɛ́ ɓaá tʋŋ Wɩɩsɛ tʋtʋmɛ́ nɛ́. Ɩ́ ka náŋá wérí, rɩ́ɩ́wa kéne a wérí.
52005014	Maábináŋa, áá sʋ́lɩ́wa, ɩ́ pʋʋsɛ tɛŋwɩtɩɩna dɩlla mɛ́, a dúóri héwɩ́tɩɩna naasɛ, a sáŋ nɩɛ ná há wɩ dóé kené mí, ká ka nyamma rɩ́ nɩɛ wuu.
52005015	Ɩ́ pɔ́, rɩ́ nɛrɔ wuu sɩ́ bɔ́ŋbɔ́ŋ píí túŋ bɔ́ŋbɔ́ŋ, amá ɩ́ hé dóé tɛ́ŋ wuu mí, a a wérí náŋá mɛ́, ká a wérí pa nɩɛ wuu.
52005016	Ɩ́ jɩ́jʋɔsɛ tɛ́ŋ wuu mí.
52005017	Ɩ́ cɩ́cʋɔlɛ Wɩɩsɛ cɛ́rɛ wuu mí.
52005018	Ɩ́ bʋ́bɔ́llɛ Wɩɩsɛ wɩ́ɩ́ wuu mí. Wɩɩsɛ já rɩ́ɩ́wa tʋ́tʋŋ ɛ́ nɛ́, ɩ́ nɩɛ ná há mɩŋ Zeezi Kirisi mí.
52005019	Wɩɩsɛ Sabɩɩna tʋtʋmɛ́ nɩhɩ̃́ níŋ ní, ɩ́ sʋ́ʋ́ dʋ́sʋ́;
52005020	ɩ́ sɩ́ Wɩɩsɛ wɩ́laabʋlɛ́ gúónú.
52005021	Amá ɩ́ kɩ́ɛ́lɛ wɩ́ɩ́ wuu, ká sáŋʋ́ ná há wéró.
52005022	Ɩ́ pɔ́ rɩ́ɩ́wa sɩ́ bɔ́ŋbɔ́ŋ rɩ́rʋ́ dúó oro wuu á.
52005023	Rɩ́ Wɩɩsɛ tɩɩ nɛ́ háá pá tɛŋfɩ́ɛ́l, a rɩ́ɩ́wa sɩ́ busunnu mʋɔ́ má ɓárʋ́; rʋ́ʋ́ bélíwa sabɩɩna rɩ́rɩ́wa dʋma arɩ́rɩ́wa tɛŋ wuu mí, rɩ́wɔ́ sɩ́ dɩzɔkɩ́ mʋɔ́ wuu kánʋ́, á Nyuutɩna Zeezi Kirisi tápʋl koolí!
52005024	Wɩɩsɛ ná há yɩ́rɩ́wa, ʋ sɩ́ tʋŋ ɛ́, bee wɩ́ɛ́ ʋ nʋtállɛ waá giri.
52005025	Maábináŋa, ɩ́ má sʋl Wɩɩsɛ párá.
52005026	Ɩ́ cʋ́ɔ́lɩ́rá maábináŋa wuu, a tɩŋ náŋá baŋa vɔsɛ́ mɛ́, anɛ ɛ́ Zeezi laadííre há mɔhɛ̃́ rɩ́wɔ́ a.
52005027	Ŋŋ́ jɛ́nnɩ́wa, Nyuutɩna yɩr mɛ́, ɩ́ karmɛ kɛnɔ né párá maábináŋa wuu.
52005028	Ráá Nyuutɩna Zeezi Kirisi héíwa nyúú bárka!
53001001	Ŋ Pool rɩ́ Sɩlvɛŋ arɩ́ Timote ní pʋ́ŋsɛ kɛnɔ né, aá pɛ́ɩ́wa wɩcʋɔla púl nɩɛ ná há mɩŋ Tesaloniki mí, a árá Ana Wɩɩsɛ rɩ́ Nyuutɩna Zeezi Kirisi nɩɛ.
53001002	Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
53001003	Maábináŋa, ʋ mɔhɔ̃́ ráá bɔ́llɛ Wɩɩsɛ tɛ́ŋ wuu mí, ɩ́ wɩ́ɛ́. Ʋ cɛ́rɔ́ ráá a ɛ́, bee wɩ́ɛ́ ɩ́ há á yardá ná rɩ́ Wɩɩsɛ, ʋ ɔ́sɔ́ aá súúri wérí, cólle ná má ɩ́ wuu há kené náŋá mɛ́, ʋ má ɔsɛ aá súúri.
53001004	Ɛ́ nɛ́ tɛ, á bʋ́lɩ́wa wɩ́ɛ́ káá nyʋ́kɛ, wɩcʋɔla púlli nɩɛ sɩ́ɛ́; bee wɩ́ɛ́ ɩ́ há mɩŋ wálmɛ rɩ́ wɩhála mɛ́, ká ɩ́ ha nyammɛ a ka wérí, a cɩ́nɩ́wa yardá naa mɛ́.
53001005	Ʋ ɛ́ mákɔ́ rɩ sarɩ́ya ná Wɩɩsɛ háá á rʋ́ʋ́ dí, ʋ sɩ́ɩ́ mɛ́ nɛ́, bee wɩ́ɛ́ ɩ́ há ná wɩɩla Wɩɩsɛ kuótɔ́ɔ́ ná wɩ́ɛ́, ʋ cɛ́rɔ́ rɩ́ɩ́wa zʋ ráŋ.
53001006	Taŋá, Wɩɩsɛ é rɩ́, ʋ sɩ́ɩ́ mɛ́ nɛ́ ká, rʋ́ʋ́ a rɩ́ wɩhála peri nɩɛ ná háá héíwa wɩhála mɛ́,
53001007	ká párá rɩ́rɩ́wa nɩɛ ná há mɩŋ wɩɩla mɛ́, fɩɛla, tɛ́ŋ ná mɛ́, Nyuutɩna Zeezi háá á rʋ́ʋ́ lɛ bána nyúú rí ko, arɩ́rʋ́ malɩ́kaduoru,
53001008	níŋváá sɩɛrʋ, rʋ́ʋ́ bɛŋsɛ nɩɛ ná há wɩ Wɩɩsɛ ɛ̃, arɩ́ nɩɛ ná há wɩ́rá Nyuutɩna Zeezi Labaarɩwero ná sáŋɛ́.
53001009	Bɛŋsɛ́ ná duo ɓa háá á rɩ́wɔ́ ná nɛ́ ká, zɔ́krʋ ɓɩzeno ná há waá tenni, ká rɩ́wɔ́ kɛkɛ Nyuutɩna dɩmɩnɩ́ rɩ́rʋ́ dóé ná há píŋó mí,
53001010	tápʋl ná ʋ háá á rʋ́ʋ́ ko rʋ́ʋ́ nɩtɩ́llɛ wuu píŋsú, rɩ́ nɩɛ ná má wuu há lɔ́ʋ́ dí bɩ́bɛ́llʋ́. Ɩ́ má sɩɛ́ mɩŋ ɛ́ nɩɛ sɩɛrʋ nɛ́, bee wɩ́ɛ́ á há bʋ́lʋ́ wɩ́ɛ́ pɛ́ɩ́wa, ɩ́ lɔ́ɔ́ dí.
53001011	Ɛ́ nɛ́ tɛ, á cʋ́ɔ́lɩ́rá Wɩɩsɛ aá pɛ́ɩ́wa tɛ́ŋ wuu mí, aá sʋ́lʋ́, a makɛ rʋ́ʋ́ a rɩ́ɩ́wa mála a wérí, anɛ ʋ há yɩ́rɩ́wa aá ja rɩ́ɩ́wa nɛ ɛ́; a ha sʋ́sʋ́lʋ́ rʋ́ʋ́ sáŋɩ́wa mɛ́ arɩ́rʋ́ dóé, rɩ́ɩ́wa a wɩ́were ná wuu ɩ́ há có rɩɩ́wa ɔ́ɔ́, ká rʋ́ʋ́ a rɩ́ɩ́wa yardá wɩ́ɛ́ wuu cɛ́rɛ,
53001012	a makɛ rɩ́ nɩɛ píŋsírá Nyuutɩna Zeezi yɩr, ɩ́ wɩ́ɛ́; ká rɩ́ɩ́wa má ná píŋ, ʋ yɩr mɛ́, a tɩ́ŋrá Wɩɩsɛ rɩ́rá Nyuutɩna Zeezi Kirisi bárka mɛ́.
53002001	Maábináŋa, á Nyuutɩna Zeezi Kirisi bɩrkoe ná, arɩ́rá háá á ráá hílmú laka ná wɩ́ɛ́, áá sʋ́lɩ́wa rɛ́,
53002002	ɩ́ sɩ́ ló rɩ́wɔ́ fúklíwa beŋtunni mɔlɛ́, a sɩ́ ló rɩ́wɔ́ fíkíwa, a bʋlɛ́ Nyuutɩna Zeezi koe tɛ́ŋ ná péró. Nyɛ mɛ́, nɛ́ŋ rɩ́ ná ɛ́ wɩ́ɩ́, a bʋlʋ́ lɛ́ Wɩɩsɛ nɛ́, a laa bʋl pɛ́ɩ́wa, ɛ́ rá má, a tɩŋ wɩ́ɛ́ bʋlɛ́ mɛ́ nɛ́, tɩ́na bʋl ɛ́. Ɓa sɩɛ́ báá wúóló bʋl aá pɛ́ɩ́wa bʋlɛ́ ráá nɛ́ pʋ́ŋsɛ ɛ́, kɛnɔ nɔ́ŋɔ mɛ́.
53002003	Ɩ́ sɩɛ́ pɔ́ rɩ́ nɛ́ŋ wuu sɩ́ɩ́wa nyɩsɛ́ oro wuu nyɩ́sʋ́. Ká rɩ́ ɛ́ tápʋl sɩɛ́ zɩŋ peri, nɩɛ sɩ́ vɛ Wɩɩsɛ; ɛ́ har rɩ́ mɛ́, bɔ́ŋtɩɩnɔ bɩbar ná ɓa háá á rɩ́wɔ́ hé níŋ mí, rʋ́ʋ́ wuu zɔkɛ, ʋ sɩ́ kánʋ́ tɩɩ nyɩɩsɛ.
53002004	Ʋ sɩɛ́ sɩ́ cɩ́ onni ná wuu nɩbííne háá cʋɔlɛ́ mɛ́, arɩ́ nɛrɔ ná nɩbííne háá gielé rʋʋ nɛ́ ká Wɩɩsɛ, ʋ sɩ́ cɩ́nʋ́ má mɛ́. Ʋ sɩ́ isi cɩ́ŋwɔ́ wuu mí, a mʋ́ zʋ Wɩcʋɔlɩjɩzeno sɩɛrʋ a ké, a púú tɩɩ makɛ Wɩɩsɛ.
53002005	Ɩ́ bɩ́ɩ́nɩ́wa tɩɩ mɛ́ ná, tɛ́ŋ ná mɛ́ ŋ fa há mɩ́nɩ́wa dɩhɩ̃́, ŋ wɩ wɩ́ɛ́ nyáŋ bʋ́lɛ́ pɛ́ɩ́wa?
53002006	Wɩ́ɩ́ rɛ́ taŋa tɛ, bɔ́ŋtɩɩnɔ bɩbar ná ha wɩ nyɩ́ɩ́sɛ́ mʋ́l né mí; ɩ́ sɩɛ́ ɛ̃ ɛ́ wɩ́ɩ́ má rɛ́. Amá rʋʋ tɛ́ŋ nɛ́ péré, ʋ sɩ́ kánʋ́ tɩɩ nyɩɩsɛ.
53002007	Bɔ́ŋtɩɩnɔ bɩbar ná dóé wáárɔ́ púl féŋsi aá tʋŋ rɛ́. Amá wɩ́ɛ́ nyáŋ wɩ wuó a, rɩ nɛrɔ ná há kɛ́rɛ bɔ́ŋtɩɩnɔ bɩbar mɛ́, wɩ nyɩ́ɩ́kɛ́.
53002008	Ʋ nɩ́ɩ́ nyɩ́ɩ́kɛ́, ká rɩ́ bɔ́ŋtɩɩnɔ bɩbar nyɩɩsɛ, rɩ́ Nyuutɩna Zeezi sɩɛ́ bɩrko, rʋ́ʋ́ nʋɔ poo ɓʋ́ʋ́, ká rʋ́ʋ́ bɩrkoe ná tʋlɛ́ tɩ́ksʋ́.
53002009	Bɔ́ŋtɩɩnɔ bɩbar ná sɩ́ ka Sɩtaanɛ dóé ko, a tʋŋ wɩ́nyáŋsɛ rɩ́wɔ́ dúó wuu, rɩ́ wɩ́nyɩnɩwa arɩ́ wɩ́gɩrɛ́ ná há ká nyɛwɩ́ɛ́, a nyɩsɛ nɩɛ.
53002010	Ʋ sɩ́ tʋŋ bɔ́ŋbɔ́ŋ rɩ́rʋ́ dúó wuu, a nyɩsɛ nɩɛ ná háá tɛlɛ́, bee wɩ́ɛ́ ɓa wɩ taŋá có. Rɩ ɓa fa có taŋá rɛ́, Wɩɩsɛ fa sɩ́ lɔ́wɔ́ tá.
53002011	Ɓa sɩɛ́ há vɛ́ taŋá ná nɛ́ tɛ, Wɩɩsɛ tʋŋ dóéyeŋŋé héwó mí, a makɛ rɩ́wɔ́ la nyɩɛrʋ dí.
53002012	Ɛ́ wɩ́ɛ́, nɩɛ ná wuu há wɩ taŋá lɛ́ɛ́ dí, ká ɓa tɛŋ pɔrɛ bɔ́ŋbɔ́ŋ ɛɛ, Wɩɩsɛ sɩ́ dí sarɩ́ya yówó.
53002013	Maábináŋa, Nyuutɩna nɩcólle, ʋ mɔhɔ̃́ ráá bʋ́bɔ́llɛ Wɩɩsɛ tɛ́ŋ wuu mí, ɩ́ wɩ́ɛ́, bee wɩ́ɛ́ púle mí wuu ní, Wɩɩsɛ tʋ́ɔ́sɩ́wa rʋ́ʋ́ lɛ́ɩ́wa tá, a tɩ́ŋʋ́ Sabɩɩna ná há ɛ́ɛ́ ɩ́ a sapʋmma tɩ́náwa mɛ́, a tɩŋ taŋá ná má ɩ́ há lɛ́ɛ́ dí mí.
53002014	Wɩɩsɛ sɩɛ́ tɩ́ŋʋ́ Labaarɩwero ná wɩ́ɛ́ á há bʋ́lɛ́ pɛ́ɩ́wa mɛ́ nɛ́, a yɩ́rɩ́wa ɛ́, rɩ́ɩ́wa ɔ́ʋ́ nɩɛ, a makɛ rɩ́ɩ́wa ka ker, á Nyuutɩna Zeezi Kirisi píŋ ná sɩɛrʋ.
53002015	Ɛ́ wɩ́ɛ́ sɩɛ́, maábináŋa, ɩ́ ka wérí, a sɩ́ wɩ́ɛ́ ná á há píé kármɩ́wa, rɩ́wɔ́ ná á há bʋ́lɛ́, arɩ́wɔ́ ná á há pʋ́ŋsɛ́ pɛ́ɩ́wa, oro wuu píí yóó tá.
53002016	Á Nyuutɩna Zeezi Kirisi tɩɩ, rɩ́rá Ana Wɩɩsɛ ná há córá, a tɩ́ŋʋ́ bárka mɛ́ a dúórírá naasɛ, dúóre ná há waá tenni, a párá yɩɛla ɓɩwero má,
53002017	áá sʋ́lwɔ́, rɩ́wɔ́ a rɩ́ɩ́wa baŋcɩllɛ pɩrɛ wérí, ká pɛ́ɩ́wa dóé rɩ́ɩ́wa ɩ́"a wɩ́were wuu, a tɩ́ŋɩ́wa wɩ́"állɛ rɩ́rɩ́wa nʋɔ wɩ́bʋlɛ́ mɛ́.
53003001	Maábináŋa, á wɩ́tenní ní ká: Ɩ́ sʋl Wɩɩsɛ párá, a makɛ rɩ́ Nyuutɩna wɩ́bʋlɛ ná ceŋ dɩhɛ̃́ wuu, ká ná píŋ má, anɛ ʋ há nɩhɩ̃́ ɛ́, ɩ́ dɩhɩ̃́.
53003002	Ɩ́ baa ha sʋl Wɩɩsɛ párá, a makɛ rɩ́ Wɩɩsɛ lɩ́sɩ́rá nɩbɔma rɩ́ sɔhɔtɩɩna nɛ́sɛ mɛ́, bee wɩ́ɛ́ nɩɛ wuu ra wɩ sáŋɛ́ laá dí.
53003003	Amá Nyuutɩna nʋtállɛ waá giri. Ʋ sɩ́ pɛ́ɩ́wa dóé, ká lɩ́sɩ́wa Sɩtaanɛ nɛ́sɛ mɛ́.
53003004	Nyuutɩna ɔ́ɔ́ á kánɩ́wa yardá, rɩɩ́waá a wɩ́ɛ́ ná á há bʋ́lɛ́ pɛ́ɩ́wa, ká á baa ha kánɩ́wa yardá, rɩɩ́wa sɩ́ ka ɛ́ naa mɛ́, a kaá mʋ́ wuu.
53003005	Rɩ́ Nyuutɩna makɛ ŋmɛ́nɔ pɛ́ɩ́wa, rɩ́ Wɩɩsɛ cólle rɩ́ Kirisi nyamma mɩ́nɩ́wa sɩɛnnɛ!
53003006	Maábináŋa, Nyuutɩna Zeezi Kirisi yɩr mɛ́, á bʋ́lɔ́ aá pɛ́ɩ́wa, ɩ́ lɩ́sɩ́wa tɩɩ rɩ́ maábináŋa ná wuu há ká tɛŋwɩtɩ́ɩ́ná, a wɩ wɩ́ɛ́ ná á há píé kármɩ́wɔ́ tɩŋ.
53003007	Ɩ́ tɩɩ ɛ̃ ɛ́ ná, ɩ́ há mɔhɛ̃́ rɩ́ɩ́wa tɩ́ŋrá nabulle. Á fa há mɩ́nɩ́wa dɩhɩ̃́, á fa to tɛŋwɩtɩ́ɩ́ná.
53003008	Á wɩ nɛ́ŋ ɓɩdíílí yɔ́ɔ́ díé. Amá á dé caasɛ tʋŋ nɛ́, a ná wɩɩla wɔhɔ rɩ́ tɩ́taŋ wuu, a makɛ ráá sɩ́ɩ́wa oro wuu nyúú cɩka á.
53003009	Á sɩɛ́ há tʋ́ŋ ɛ́, ʋ to anɛ á wɩ ŋmɛ́nɔ kené ráá dííwa ɓɩɛ nɛ́, amá á tʋ́ŋ ɛ́, a makɛ rɩ́ɩ́wa tɩ́ŋrá nabulle ní.
53003010	Á fa há mɩ́nɩ́wa dɩhɩ̃́, á bʋ́lɔ́ pɛ́ɩ́wa rɩ́ taŋá a bʋlɛ́: "Nɛrɔ ná wuu há wɩ tʋmɛ́ ja, ʋ wɩ mɔhɛ̃́ rʋ́ʋ́ dí ɓɩɛ."
53003011	Á nɩ́ɔ́ rɩɩ́wa sɩɛrʋ nɩɛ náŋa dé ká tɛŋwɩtɩɩna nɛ́; ɓa wɩ tʋtʋmɩ́ wuú tʋŋ, rʋʋ nɛ́ to rɩ́wɔ́ píwó nʋʋsɛ hé nɩɛ wɩ́ɛ́ mɛ́.
53003012	Ɛ́ nɩɛ duo mí, á có ráá bʋl pɔ́wɔ́, a sʋ́lwɔ́ Nyuutɩna Zeezi Kirisi yɩr mɛ́, rɩ́wɔ́ pɔ́rwɔ́ tɩɩ mɛ́ a tʋŋ, aá díwó tɩɩ suolé.
53003013	Ká ɩ́ má, maábináŋa, ɩ́ sɩ́ bʋ́lɩ́wa bɔ́l wɩ́were ɛɛ mɛ́.
53003014	Rɩ nɛ́ŋ sʋ́ʋ́ wɩ kɛnɔ né wɩ́ɛ́ tɩŋ, ɩ́ mallɛ tɩ́na mɛ́ bil, a lɩ́sɩ́wa tɩɩ rɩ́rʋ́ ɓóŋ, a makɛ rɩ́ hɩɩ̃sɛ kánʋ́.
53003015	Ɩ́ taŋa sʋ́ʋ́ píí mákɩ́wa dɩŋdɔ́ŋ, amá ɩ́ cɩ́cáánʋ́ anɩ́wa maábinɔ́ŋɔ.
53003016	Nyuutɩna nɛ́ háá pá tɛŋfɩ́ɛ́l, rʋ́ʋ́ tɩɩ pɛ́ɩ́wa tɛŋfɩ́ɛ́l tɛ́ŋ wuu mí, arɩ́ wɩ́ɛ́ wuu mí! Rɩ́ Nyuutɩna bélíwa wuu mí!
53003017	Cʋɔla dɩhɩ̃́ né, ŋ Pool tɩɩ nɛ́ pʋ́ŋsɛ́ arɩ́rɩ́ŋ nɛ́sɛ, aá cʋ́ɔ́lɩ́wa. Ŋ kɛŋpʋ́ŋsɛ wuu mí, ŋ cíkíŋ nɛ́sɛ nyɛ nɛ́. Ŋ pʋ́ŋsɛ nɛ́ ɛ́.
53003018	Ráá Nyuutɩna Zeezi Kirisi héíwa wuu nyúú bárka!
54001001	Ŋ Pool, Kirisi Zeezi nɩtʋmɩ́, a tɩ́ŋrá Laataarɔ Wɩɩsɛ rɩ́ Kirisi Zeezi ná á háá yɩɛlɛ́ sɛ́ mɛ́; ŋ nɛ́ pʋ́ŋsɛ kɛnɔ né,
54001002	rɩ́ŋ pɛ́ɩ́ Timote, ŋ bio tɩɩ, a tɩ́ŋɩ́ há lá Kirisi dí wɩ́ɛ́. Ráá Ana Wɩɩsɛ rɩ́ Kirisi Zeezi á Nyuutɩna fɛ́ɩ́ susu, a pɛ́ɩ́ bárka rɩ́ tɛŋfɩ́ɛ́l!
54001003	Ŋ fa háá mʋ́ Masɩdʋanɛ dɩtɩ́llɛ, ŋ sʋ́lɩ́ rɩ́ɩ́ ké Ɩfɛɛzɛ mɛ́. Ŋ ha có ríí ké ráŋ nɛ́, bee wɩ́ɛ́ nɩɛ mɩŋ ráŋ aá karmɛ nyɛwɩ́ɛ́; ʋ sɩɛ́ mɔhɔ̃́ rɩ́ɩ́ bʋl pɔ́wɔ́ rɩ́wɔ́ tá nyɛwɩ́ɛ́ ná karmɛ́,
54001004	a sɩ́ wɩ́luké píí héwó nyúú mí, a sɩ́wɔ́ naabálwa nɩtɩnnɛ diŋderé ná dɩ́dɩ́ɩ́sʋ́. Ɛ́ wɩ́ɛ́ duo ɔ́sɔ́ aá zuki tɩ́ŋtɔ́ɛ́ nɛ́, ká wɩ Wɩɩsɛ wɩ́ɛ́ ná wuó ɔsɛ. Yardá mɛ́ nɛ́ ɓa tɩŋ aá zɩ́ŋwɔ́.
54001005	Ŋ sɩ́ɩ́ bʋl nyɛ, a makɛ rɩ́wɔ́ cólli náŋa arɩ́ sapʋmmɩ́, a ka sawér, ká ka taŋá taŋá yardá arɩ́ Wɩɩsɛ.
54001006	Nɩɛ náŋa vɛ́ wɩ́ɛ́ nyáŋ tɩŋɛ́ nɛ́, ká yéŋŋi a mɩŋ wɩ́kaŋyɔ́ɔ́wa bʋlɛ́ mɛ́.
54001007	Ɓaá já rɩ́wɔ́ bɩrmɛ Wɩɩsɛ kíŋse karmɩ"ánáwa nɛ́, ká wʋ́ɔ́ tɩɩ wɩ́bʋlɛ́ arɩ́ wɩ́ɛ́ ná ɓa háá karmɛ́ rɩ́ taŋá, mʋ́ʋ́la ɛ̃.
54001008	Á ɩ́ɔ̃́ zɩŋ rɩ́ Wɩɩsɛ kíŋse wéró, rɩ nɩɛ nɩ́ɩ́ tɩ́ŋwɔ́ ɓa sɩ́ɩ́ mɛ́.
54001009	Á taŋa zɩŋ rɩ́ Wɩɩsɛ wɩ kíŋse ná bílé, nɩɛ ná háá a wérí wɩ́ɛ́ nɛ́, amá nɩɛ ná wɩ́ɛ́ Wɩɩsɛ há bíl kíŋse ná nɛ́ ká: wɩ́tɛ"aara rɩ́ waásaŋwa, nɩbɔma rɩ́ wɩ́bɔŋ"aara, nɩɛ ná há wɩ Wɩɩsɛ ŋmɛ́nɔ́ tɩŋ rɩ́ nɩɛ ná há wɩ Wɩɩsɛ onní bú, nɩɛ ná háá ɓʋ́ʋ́sɩ́wɔ́ ánáwa rɩ́ nɩɛ ná háá ɓʋ́ʋ́sɩ́wɔ́ maáwa, rɩ́ nɩɓʋ́ʋ́ra,
54001010	rɩ́ nɩcɔrma, rɩ́ nɩɛ ná há gɩ́rɛ́ aá pɩ́ŋwɔ́ bánáŋa rɩ́wɔ́ hánáŋa, yóbáyɛlɛ́, rɩ́ nyɛtɩɩna rɩ́ nɩɛ ná há có bʋra, arɩ́ wɩ́ɛ́ ná wuu há wɩ cɛ́rɛ́ rɩ́ wɩ́táŋsɛ ná, á háá karmɛ́.
54001011	Wɩ́ɛ́ nyáŋ ŋ há máŋsɛ́, ɓa lɛ́ Wɩɩsɛ Labaarɩwero ná, ʋ há píé páŋ sɩɛrʋ nɛ́. Ɛ́ Labaarɩwero sɩɛ́ lɛ́ Wɩɩsɛ ná há píŋó ní; ʋ nɛ́ ká wér wuu dɩbulí.
54001012	Ŋŋ́ bɔ́llɛ Kirisi Zeezi, á Nyuutɩna, ʋ há keníŋ yardá, a lɩ́sɩ́ŋ, a páŋ dóé rɩ́ŋ tʋŋ pɔ́ʋ́.
54001013	Ká tésíé mí, ŋ fa bʋ́lʋ́ bɔ́ŋbɔ́ŋ, ŋ fa cɩ́nʋ́ nɩɛ mɛ́ a wálmɩ́wɔ́, a tʋ́ksʋ́ má tɩɩ. Amá arɩ́ ɛ́ wuu, Wɩɩsɛ fáŋ susu, bee wɩ́ɛ́ ŋ fa há wʋ́ʋ́ wɩ́ɛ́ lɛ́ɛ́ dí, ŋ fa wɩ́ŋ háá ɔ́ʋ́ ná ɛ̃.
54001014	Ká á Nyuutɩna ha tʋ́mʋ́ zilé kɩ́ŋkáŋ maahʋ̃́ a páŋ, a a ŋ la Kirisi Zeezi dí, a cóllú.
54001015	Ŋŋ́ já rɩ́ŋ bʋl wɩ́ɩ́ rɛ́; ʋ sɩɛ́ ká wɩ́tɩɩ rɛ́, nɩɛ wuu zɩ́mʋ́ mɛ́, a mɔ rɩ́ nɩɛ wuu lɔ́ʋ́ bílwó beŋtunni mí. Ɛ́ wɩ́ɩ́ nɛ́ ká: Kirisi Zeezi kó dúníé rʋ́ʋ́ la wɩ́bɔŋ"aara nɛ́ tá; ŋ nɛ́ sɩɛ́ kɔ́wɔ́ wuu nɩbɔmɔ.
54001016	Amá ŋ nɛ́ há ká wɩ́bɔŋ"aara wuu nɩbɔmɔ, Wɩɩsɛ fáŋ susu, a makɛ rɩ́ Zeezi Kirisi tɩ́ŋɩ́ŋ mɛ́, a mákʋ́ nyamma wuu, a makɛ rɩ́ nɩɛ ná wuu cíé háá á rɩ́wɔ́ lɔ́ʋ́ dí, a ná mɩɩsɛ ná há waá tenni, rɩ́wɔ́ bel ɛ́.
54001017	Kuózeno Wɩɩsɛ há wɩ dɩpúli rɩ́ dɩtenní kené, ʋ waá sʋ́wɩ́ ná, ʋ dʋŋɔ léŋ ní há ká Wɩɩsɛ ná ɓa há wʋ́ʋ́ wuó ná, rʋ́ʋ́ nɛ́ tɩ́llɛ píŋ rɩ́ hʋʋma, tɛ́ŋ wuu mí! Amɩɩ!
54001018	Ŋ bio Timote, anɛ Wɩɩsɛ wɩ́laabʋlla fa há lá sɩ́ɛ́ bʋl wɩ́ɛ́ ná a mʋ́ tɩ́ɩ́nɩ́ mɛ́, cáánɛ ná ŋ há kené rɩ́ŋ pɛ́ɩ́ nɛ́ ká, rɩ́ɩ́ píí tɩɩ yelli ɛ́ wɩ́ɛ́ mɛ́, ká lowi lowero,
54001019	a cɩ́nɩ́ yardá naa mɛ́, a ka sawero má. Nɩɛ náŋa vɛ́ sawero ná wɩ́ɛ́ nɛ́, ɛ́ nɛ́ tɛ, ɓa báá wɩ yardá kené.
54001020	Imene rɩ́ Alɛkzaŋdɛ má mɩŋ ɛ́ nɩɛ sɩɛrʋ nɛ́. Ɛ́ nɛ́ tɛ, ŋ tɔ́wɔ́ pá Sɩtaanɛ, a makɛ rɩ́wɔ́ máŋsɛ wɩ́zɩmɛ, a báá sɩ́ Wɩɩsɛ bɔ́ŋbɔ́ŋ bʋ́lʋ́.
54002001	Wɩ́fɩɛmɔ ná ŋ há píé aá cáánɩ́wa nɛ́ ká, rɩ́ Zeezi laadííre cʋɔlɛ Wɩɩsɛ, a sʋl Wɩɩsɛ pá nɩɛ wuu, a píwó hé Wɩɩsɛ nɛ́sɛ mɛ́, a bɔ́llɛ Wɩɩsɛ, ɓa wɩ́ɛ́.
54002002	Rɩ́wɔ́ sʋl Wɩɩsɛ pá kuóre rɩ́ tíŋ tɩ́náwa wuu, a makɛ rɩ́ dɩhɩ̃́ pɔrɛ, ráá ná tɛŋfɩ́ɛ́l, a zíl Wɩɩsɛ rɩ́ taŋá, ká ráá wɩ́"állɛ má pi Wɩɩsɛ ŋmɛ́nɔ.
54002003	Ʋ ɛ́ wéró, ʋʋ́ tɔ́rɩ́rá Laataarɔ Wɩɩsɛ sɩɛrʋ,
54002004	ʋ nɛ́ há có rʋ́ʋ́ la nɩbííne wuu tá, rɩ́wɔ́ zɩŋ taŋá.
54002005	Wɩɩsɛ nɛ́ balá léŋ; nɩbalá má nɛ́ mɩŋ Wɩɩsɛ rɩ́ nɩbííne pɛ́kɛ, a ɔ́wɔ́ záárɔ. Ɛ́ záárɔ nɛ́ ká Kirisi Zeezi tɩɩ, há ká nɩbíŋ.
54002006	Ʋ nɛ́ kúé púú mɩɩsɛ lenni sʋʋ, rʋ́ʋ́ yɔwɛ la nɩbííne wuu tá. Wɩɩsɛ tɛ́ŋ makɩ́ mɛ́ nɛ́, ʋ tʋŋ ɛ́, anɛ sɩɛ́da, rɩ́ Wɩɩsɛ có rʋ́ʋ́ la nɩɛ wuu tá.
54002007	Ɛ́ nɛ́ tɛ Wɩɩsɛ lɩ́sɩ́ŋ, rɩ́ŋ ɔ́ʋ́ nɩtʋmɩ́, rɩ́ŋ gʋɔrɛ búóli wɩ́ɛ́ nyáŋ pá nɩɛ, a karmɛ yardá rɩ́ taŋá wɩ́ɛ́ pá nɩɛ ná há to Zuwifiwa. Taŋá nɛ́ ŋ bʋ́bʋl, ʋ to nyɩɛrʋ́.
54002008	Ŋ sɩɛ́ já, rɩ́ báála cʋɔlɛ Wɩɩsɛ dɩhɛ̃́ wuu, rɩ́wɔ́ cʋɔlɛ Wɩɩsɛ rɩ́ beŋtunni ná há wɩ busunnu kené, a káŋwɔ́ nɛ́ŋsa ɓɔ́, a sɩ́ cɔwɩɩlɔ́ dí, a sɩ́ kapɔsɛ pɔ́sʋ́.
54002009	Ŋŋ́ já rɩ́ háála má su gɛnnɛ ɛ́ ná há cɛ́rɛ́, a sɩ́ jɩ́klʋ́, ká káŋwɔ́ tɩɩ cɩ́m; rɩ́wɔ́ sɩ́wɔ́ nyunni vɔ́sɩ́ hé rɩ́ nɩɛ bɩ́bɛ́llɩ́wɔ́, a sɩ́ salmɛ dɩmmɛ́ŋsɛ rɩ́ baŋzɛllɛ hé, a sɩ́ gɛpiŋe ná yɛlɩ́ há dúókó sú.
54002010	Amá rɩ́wɔ́ a wɩ́were ní, anɛ háála ná há sɛ́ ɓaá zíl Wɩɩsɛ, há mɔhɛ̃́ rɩ́wɔ́ tʋŋ ɛ́.
54002011	Ʋ mɔhɔ̃́ rɩ́ háála pɔ́rwɔ́ tɩɩ mɛ́, a múúríwó tɩɩ ɓóŋ, aá máŋsɛ Wɩɩsɛ wɩ́ɛ́.
54002012	Ŋ wɩ háálɔ ŋmɛ́nɔ pɛ́ɩ́ rʋ́ʋ́ kɩ́karmɛ, ɛ́ rá má rʋ́ʋ́ dí dóé báálɔ nyúú; amá ʋ mɔhɔ̃́ rʋ́ʋ́ pɔ́rʋ́ tɩɩ mɛ́ ké cɩ́m.
54002013	Wɩɩsɛ lá sɩ́ɛ́ má Adaŋ nɛ́ kɛ́rɛ́, ká má Ɛɛvɛ.
54002014	Sɩtaanɛ má wɩ Adaŋ nɛ́ nyɩ́sɛ́, amá ʋ nyɩ́sɛ́ Ɛɛvɛ nɛ́, ʋ vɛ Wɩɩsɛ nʋɔ.
54002015	Arɩ́ ɛ́ wuu, háálɔ sɩ́ ná laatɛ́ bɛlɛ lʋllɛ́ mɛ́, rʋʋ nɛ́ lá Wɩɩsɛ dí, a cɩ́ tɩkɛ, a cólli nɩɛ, a wɩ busunnú ɓarɛ, ká zɩ́mʋ́ tɩɩ kanɛ́ wérí.
54003001	Wɩ́ɩ́ né ŋ háá á rɩ́ŋ bʋl, ʋ ká wɩ́tɩɩ rɛ́, nɩɛ wuu zɩ́mʋ́ mɛ́. Ʋ nɛ́ ká: Rɩ nɛ́ŋ rɩ́ hɩɛ̃nɛ wɩcʋ́ɔ́lɩ́sɩ́dííro tʋtʋmɛ́, ʋ tɩ́ná hɩɛ̃nɛ tʋtʋ́ŋwérí rí.
54003002	Ɛ́ wɩ́ɛ́, wɩcʋ́ɔ́lɩ́sɩ́dííro wɩ mɔhɛ̃́ rʋ́ʋ́ ka yɩtɔk mʋɔ́ wuu, ʋ mɔhɔ̃́ rʋ́ʋ́ ka háálɔ balá léŋ. Ʋ mɔhɔ̃́ rʋ́ʋ́ zɩ́mʋ́ tɩɩ kanɛ́, a bɩɩnɛ wɩ́ɛ́ káá a, rʋ́ʋ́ rɩ́ nɩɛ wólli náŋá mɛ́, a cakɛ aá la nɩhʋɔra, a wólli nɩɛ aá karmɛ.
54003003	Ʋ wɩ mɔhɛ̃́ rʋ́ʋ́ a sɩnyɔ́r; ʋ wɩ mɔhɛ̃́ rʋ́ʋ́ a cɔ́ɛ́ tɩ́ná. Amá ʋ mɔhɔ̃́ rʋ́ʋ́ a nɩpɔrɩ́, rʋ́ʋ́ rɩ́ nɛ́ŋ sɩ́ wɩ́ɩ́ kánʋ́. Ʋ wɩ mɔhɛ̃́ rʋ́ʋ́ púú nyúú hé meéwíé mí.
54003004	Ʋ mɔhɔ̃́ rʋ́ʋ́ kánʋ́ tɩɩ jaa wérí, a wóllú bɛlɛ, rɩ́wɔ́ tɩ́tɩ́ŋʋ́ nʋɔ.
54003005	Rɩ́ nɛrɔ nɛ́ wʋ́ʋ́ tɩɩ jaa mɛ́ wuó bel, ʋ wɩ wɩcʋɔla púl má mɛ́ wuó bel.
54003006	Wɩcʋ́ɔ́lɩ́sɩ́dííro wɩ mɔhɛ̃́ rʋ́ʋ́ a nɛrɔ ná há lá Zeezi wɩ́ɛ́ dí fɛ́lfɛ́l mɛ́; rɩ ɛ́ rá, nyʋkɔ sɩ́ kánʋ́, rʋ́ʋ́ hóŋŋú tɩɩ, rɩ́ Wɩɩsɛ dúú sarɩ́ya, anɛ ʋ há dí Sɩtaanɛ sarɩ́ya ɛ́.
54003007	Wɩcʋ́ɔ́lɩ́sɩ́dííro mɔhɔ̃́ rʋ́ʋ́ a nɩwérí, rɩ́ nɩɛ ná má há to Kirisi nɩɛ, rɩ́wɔ́ zízílú; rɩ ɛ́ rá, ɓa sɩ́ zɔ́kʋ́ yɩr, rɩ́ Sɩtaanɛ tɩŋ ɛ́ mɛ́, a hé báráwa kánʋ́.
54003008	Wɩcʋ́ɔ́lɩ́tʋtʋnna má mɔhɔ̃́ rɩ́wɔ́ ka málwero, a a nɩtáŋsɛ. Ʋ wɩ mɔhɛ̃́ rɩ́wɔ́ a sɩnyɔ́ɔ́rá; ʋ wɩ mɔhɛ̃́ rɩ́wɔ́ tɩŋ gɩragɩra, aá ja meéwíé.
54003009	Ʋ mɔhɔ̃́ rɩ́wɔ́ ka sawero ná há wo Wɩɩsɛ wɩ́ɛ́ laá bil; ɓa fa ká wɩ́féŋsé rí Wɩɩsɛ makɛ párá, á laa dí.
54003010	Ʋ sɩɛ́ mɔhɔ̃́ rɩ́wɔ́ mɩ́lwɔ́ ná kɛ́rɛ́; rɩ ɓa wɩ yɩtɔk kené, rɩ́wɔ́ lɩ́sɩ́wɔ́, rɩ́wɔ́ tʋ́tʋŋ wɩcʋ́ɔ́lɩ́tʋtʋmɛ́.
54003011	Háála ná má há ká wɩcʋ́ɔ́lɩ́tʋtʋnna, ʋ mɔhɔ̃́ rɩ́wɔ́ má ka málwero, a sɩ́ nɩɛ bɔ́ŋbɔ́ŋ bʋ́lʋ́. Ʋ mɔhɔ̃́ rɩ́wɔ́ zɩ́ŋwɔ́ tɩɩ kanɛ́, rɩ́ nɩɛ ɔ́wɔ́ yardá, wɩ́ɛ́ wuu mí.
54003012	Ʋ mɔhɔ̃́ rɩ́ wɩcʋ́ɔ́lɩ́tʋtʋnna ka háálɔ balá léŋwa. Ʋ mɔhɔ̃́ rɩ́wɔ́ káŋwɔ́ tɩɩ jɩɩsɛ wérí, a wóllíwó bɛlɛ.
54003013	Wɩcʋ́ɔ́lɩ́tʋtʋnna ná háá tʋ́ŋwɔ́ tʋtʋmɛ́ wérí, nɩɛ́ zílwó. Ɓa wo Kirisi Zeezi wɩ́ɛ́ ná ɓa há lɛ́ɛ́ dí aá bʋl, arɩ́ taŋá, ká sɩ́ héwíŋ fá.
54003014	Wɩ́ɛ́ nyáŋ ŋ há pʋ́ŋsɛ́ aá pɛ́ɩ́, ŋŋ́ bɩ́ɩ́nʋ́ rɩ́ŋ kóí dɩhɩ̃́ rɛ́, tápʋlɛ nyáŋ nʋɔ mɛ́;
54003015	ŋ taŋa pʋ́ŋsɔ́ pɛ́ɩ́, a makɛ rɩŋ nɛ́ wɩ́ɩ́ dɩhɩ̃́ kɩ́kɛ́lɛ́ kúé má, rɩ́ɩ́ zɩŋ ɛ́ ná há mɔhɛ̃́ rɩ́ɩ́ kánɩ́ tɩɩ, nɩɛ ná há lá Wɩɩsɛ dí sɩɛrʋ. Ɓa nɛ́ ká Wɩɩsɛ ná há wómmó nɩɛ púl ná, há cákɛ́ taŋá ná cɛ́, anɛ nafara há cákɛ́ jaa cɩ́ ɛ́.
54003016	Taŋá, ʋ to tɩ́ŋtɔ́ɛ́, á há lá Wɩɩsɛ wɩ́ɛ́ ná dí aá cʋ́ɔ́lʋ́ ɛ́, ʋ ká wɩ́féŋsi rí, Wɩɩsɛ makɛ párá. Ɛ́ wɩ́ɩ́ nɛ́ ká: Wɩɩsɛ tɩɩ bɩ́rmɛ́ nɩbííno, a ko dúníé. Wɩɩsɛ Sabɩɩna sʋ́ʋ́ ká tékétéké. Wɩɩsɛ malɩ́kawa má nóú. Nɩɛ bʋ́lʋ́ wɩ́ɛ́ dúníé kíŋkere wuu, dúníé nɩɛ lɔ́ʋ́ dí. Wɩɩsɛ kánʋ́ zɩ́ bána nyúú, ʋ ké dɩpiŋo.
54004001	Wɩɩsɛ Sabɩɩna dé caasɛ bʋl nyaamɩ́, a bʋlɛ́ hatɩ́ŋnɩ́tápʋlɛ, nɩɛ náŋa sɩ́ vɛ yardá ná ɓa fa há kené arɩ́ Wɩɩsɛ, ká tɩŋ nyɩsɛ́ sabɩŋsɛ sɛ́, arɩ́ kaŋtɔmɔ wɩ́makɛ́.
54004002	Nʋŋmɔ́ŋtɩɩna ná háá karmɛ nyɛwɩ́ɛ́, ɓa nɩ́ɩ́ yéŋŋíwó; ɓa sɩɛnnɛ wuu sɩɛ́ dé nɛ hɔɔ há fɛ́l níŋ mí, ɓa pii nyɩkɛ omo ʋ nɛ ɛ́ nɛ́.
54004003	Ɛ́ nɩɛ duo, ɓaá karmɛ nɩɛ, a bʋl rɩ́wɔ́ sɩ́ háála já, a sɩ́ onni náŋa má dí. Ká Wɩɩsɛ á ɛ́ onni, a makɛ rɩ́ nɩɛ ná há ɔ́ʋ́ yardá, a zɩŋ taŋá ná, rɩ́wɔ́ bɔ́llɛ Wɩɩsɛ ká dí ní.
54004004	Onni ná wuu Wɩɩsɛ há ɛ́ɛ́, ɓa wér; oŋvɛɛlɩ́ toó. Amá óŋ wuu mɔhɔ̃́ ráá bɔ́llɛ Wɩɩsɛ nɛ́, ká dí.
54004005	Rɩ Wɩɩsɛ nɛ́ bʋ́lɛ́ bʋlɛ́ omo wuu wéró, rɩ́ wɩsʋlɔ́ súúri, ɛ́ omo báá wɩ busunnu kené, Wɩɩsɛ sɩ́ɛ́.
54004006	Rɩɩ nɛ́ pí wɩ́ɛ́ nyáŋ rɩ́ɩ́ kármɩ́ maábináŋa, ɩ sɩ́ a Kirisi Zeezi tʋtʋnnʋwero, há lá Wɩɩsɛ wɩ́bʋlɛ́ ná, á há lɛ́ɛ́ dí, arɩ́ karmɛ́ ná, há ká taŋá ná, ɩ háá tɩŋɛ́ ɓa sɩ́ɩ́ mɛ́, aá dɩ́ɛ́sɩ́ tɩɩ.
54004007	Amá vɛ wɩ́luké ná há ká nɩcʋ́lwɩ́ɛ́; ɓa rɩ́ Wɩɩsɛ wɩ́ɛ́ wɩ náŋá hé. Hé dóé, a tɩŋ Wɩɩsɛ ŋmɛ́nɔ ná wérí.
54004008	Hé dóé, tɛŋ záksɛ mɛ́, anɛ fɛ́ɛ́ nyɛ, ʋ wéró, ká ʋ nyʋɔrɛ́ wɩ zeŋ; amá rɩ tɩ́na nɛ́ tɩ́ŋ Wɩɩsɛ ŋmɛ́nɔ ná wérí, ʋ nyʋɔrɛ́ nɛ́ zené kɩ́ŋkáŋ, a párá zaa hiẽsó né mí, arɩ́ mɩɩsɛ ná há waá tenni cíé kal.
54004009	Wɩ́ɩ́ né ŋ há bʋ́lɛ́, ʋ ká wɩ́tɩɩ rɛ́, nɩɛ wuu zɩ́mʋ́ mɛ́, a mɔ rɩ́ nɩɛ lɔ́ʋ́ wuu bílwó beŋtunni mí.
54004010	Ɛ́ nɛ́ tɛ, á hé dóé aá tʋŋ rɩ́ taŋá, bee wɩ́ɛ́ á yɩɛla wuu mɩŋ Wɩɩsɛ ná há wómmó mí ní; ʋ nɛ́ ká nɩɛ wuu Laataarɔ; amá nɩɛ ná há lɔ́ʋ́ dí, ɓa nɩ́ɩ́ yúú mí.
54004011	Pi wɩ́ɛ́ nyáŋ wuu karmɛ nɩɛ, a máŋsɛ pɔ́wɔ́, rɩ́wɔ́ a ɛ́.
54004012	Sɩ́ ló rɩ́ nɛ́ŋ wuu bel gúóní, ɩ há ká heŋbié wɩ́ɛ́, amá lo ríí wɩ́bʋlɛ́ rɩ́rɩ́ wɩ́"állɛ, rɩ́rɩ́ nɩɛ cólle, rɩ́rɩ́ yardá arɩ́rɩ́ sapʋmmɩ́, rɩ́wɔ́ a wérí, rɩ́ Zeezi laadííre bélí nabulle, káá va.
54004013	Karmɛ Wɩɩsɛ Kɛnɔ aá pá nɩɛ, a cáánɩ́wɔ́, a máŋsɛ Wɩɩsɛ wɩ́ɛ́ aá pɔ́wɔ́, rɩ́ŋ kúko.
54004014	Wɩɩsɛ Sabɩɩna pálɔ ná ʋ há pɛ́ɩ́, a tɩŋ Wɩɩsɛ wɩ́laabʋlɩ́ rɩ́ wɩcʋ́ɔ́lɩ́sɩ́dííre há píwó nɛ́ŋsa tɩ́kɩ́ mɛ́ ɛ́, sʋ́ʋ́ vɛ́ɛ́ tá.
54004015	Bel wɩ́ɛ́ nyáŋ mɛ́ arɩ́ taŋá, a makɛ rɩ́ nɩɛ wuu néí rɩɩ́ mʋ́ sɩ́ɛ́, ɛ́ wɩ́ɛ́ mɛ́.
54004016	Pɔ́ɩ́ tɩɩ mɛ́, a pɔ́ wɩ́ɛ́ ná má ɩ háá karmɛ́ mɛ́, a hé dóé rɩ́ taŋá, aá tɩŋ ɛ́ wɩ́ɛ́. Rɩɩ nɩ́ɩ́ tʋŋ ɛ́, ɩ́ sɩ́ lɛ́ɩ́ tɩɩ, ká la nɩɛ ná má háá zésí tá.
54005001	Pɔ́ rɩ́ɩ́ sɩ́ nɔhɔ̃́ mɛ́ bɛ́sʋ́ rɩ́ dóé; amá cáánʋ́ anɩ́ áná, a cáánɛ heŋbiwafɛlɛ anɩ́ mááláwa rɩ́rɩ́ maábɛlɛ,
54005002	a cáánɛ háhɩ́ɛ̃́sɛ anɩ́ maáwa, a cáánɛ háwiisi má anɩ́ nátolé, rɩ́ busunnu sɩ́ɩ́wa pɛ́kɛ zʋ́.
54005003	Bel yúháála ná há wɩ bíbelle kené mí.
54005004	Amá rɩ yúháálɔ ná nɛ́ kéŋ bɛlɛ, ɛ́ rá má nihẽ, ʋ mɔhɔ̃́, Wɩɩsɛ ŋmɛ́nɔ mɛ́, rɩ́wɔ́ la sɩ́ɛ́ máŋsɛ, a a wɩ́ɩ́ ná há mɔhɛ̃́ rɩ́wɔ́ aa pɔ́wɔ́ nɩɛ, a bélwó lʋlla mɛ́, anɛ ɓa má die há bélwó mí ɛ́ ná; ɛ́ nɛ́ cɛ́rɛ́, a pá Wɩɩsɛ.
54005005	Yúháálɔ ná há ká yúhál tɩɩ, a wɩ nɛ́ŋ kené rʋ́ʋ́ bélú, ʋ kéŋ Wɩɩsɛ yɩɛla nɛ́, aá sʋl Wɩɩsɛ tɛ́ŋ wuu mí, wɔhɔ rɩ́ tɩ́taŋ wuu, rʋ́ʋ́ sáŋʋ́ mɛ́.
54005006	Amá yúháálɔ ná há mɩŋ satɔ́ɔ́rwɩ́ɛ́ mɛ́ aá a, ʋ sʋ́wɔ́ rɛ́, káá va.
54005007	Ná wɩ́ɛ́ ná há mɔhɛ̃́ rɩ́ɩ́ makɛ rɩ́wɔ́ a, a makɛ rɩ́wɔ́ sɩ́ yɩtɔk mʋɔ́ wuu kánʋ́.
54005008	Rɩ nɛrɔ nɛ́ wʋ́ʋ́ nɩɛ mɩ́ɩ́ bel, a wʋ́ʋ́ jaa nɩɛ má tɩɩ mɩ́ɩ́ bel, ʋ vɛ́ yardá ná ʋ há ɛ́ɛ́ arɩ́ Wɩɩsɛ; ʋ sɩɛ́ bɔŋ nɛrɔ ná há wɩ Wɩɩsɛ yardá ɛ́ɛ́.
54005009	Yúháálɔ ná há pérí bɩŋsɛ mɛɛ́sɩbotoro, a fa ja bál balá, ʋ nɛ́ mɔhɛ̃́ rɩ́ɩ́ hóú yɩr yúháála kɛnɔ sɩɛrʋ.
54005010	Ʋ sɩɛ́ mɔhɔ̃́ rʋ́ʋ́ a háálɔ ná nɩɛ háá bʋ́ʋ́ mɛ́, ʋ tʋtʋ́ŋwere wɩ́ɛ́; rʋ́ʋ́ a háálɔ ná há bélú bɛlɛ mɛ́ wérí, a cakla nɩhʋɔra wérí ʋ jaa mɛ́, a sɛsɛ wɩcʋɔla naasɛ, a a nɛrɔ ná há fá nɩyaara búŋsé, a tʋŋ tʋtʋ́ŋwere rɩ́wɔ́ dúó wuu.
54005011	Amá yúháála ná ha há ká háwiisí, sɩ́wɔ́ yɩra pʋ́ŋsɩ́ hé yúháála kɛnɔ sɩɛrʋ; bee wɩ́ɛ́ rɩ baljaasɛ sabɩɩna nɛ́ ísíwó mí, ɓa sɩ́ lo Kirisi wɩ́ɛ́, ká ja báláwa,
54005012	a vɛ́wɔ́ dʋ́ŋdʋ́ʋ̃́ wɩ́kanɩ́ ná ɓa fa há kené rɩ́ Kirisi, rʋ́ʋ́ ɛ́ a wɩ́zɔkɩ́ pɔ́wɔ́.
54005013	Wɩ́ɩ́ ná nɔ́ŋɔ má há súúré ní ká, rɩɩ nɛ́ pʋ́ŋsɩ́wɔ́ yɩra, ɓa báá waá sáŋ tʋŋ, káá dé mɩŋ jɩɩsɛ gʋɔrɛ́ mɛ́, rɩ́ɩ́ cícesi wɩ́kana, rɩ́ɩ́ píwó nʋʋsɛ rɩ́ɩ́ híhé nɩɛ wɩ́ɛ́ mɛ́, káá bʋ́bʋl wɩ́waábʋlwa.
54005014	Ɛ́ nɛ́ tɛ, ŋ cólli rɩ́ yúháála ná ha há ká háwiisí, rɩ́wɔ́ bɩrja báláwa, a lʋllɛ bɛlɛ, aá bélwó jɩɩsɛ mɛ́, a makɛ rɩ́wɔ́ sɩ́ wɩ́ɩ́ á, ráá dɩŋdɔma tɩŋ ráŋ bʋ́bʋ́lrá bɔ́ŋbɔ́ŋ.
54005015	Yúháála náŋá wáárɔ́ vɛ́ Kirisi, ká tɩŋ Sɩtaanɛ mɛ́.
54005016	Amá nɛ́ŋ ná wuu há lá Zeezi dí, rɩ yúháála mɩ́nʋ́ jaa nɩɛ sɩɛrʋ, ʋ mɔhɔ̃́ rʋ́ʋ́ bélwó mí, rɩ́wɔ́ sɩ́ wɩcʋɔla púl nɩɛ cɩká á, ká rɩ́wɔ́ wólli bel yúháála ná há wɩ nɛ́ŋ kenéwa mɛ́.
54005017	Wɩcʋ́ɔ́lɩ́sɩ́dííre ná háá tʋ́ŋwɔ́ tʋtʋmɛ́ wérí, ʋ mɔhɔ̃́ rɩ́wɔ́ ná zíle bʋllɛ; ɓa ná há bʋ́l Wɩɩsɛ wɩ́ɛ́ aá pá nɩɛ, a kɩ́karmɛ nɩɛ má, ɓa wɩ́ɩ́ nɛ́ kɩ́ɛ́.
54005018	Ɓa pʋ́ŋsɛ Wɩɩsɛ Kɛnɔ cɔɔ nɔ́ŋɔ a bʋlɛ́: "Ʋ wɩ mɔhɛ̃́ rɩ́ɩ́ tɔ́ nɔɔ nʋɔ mɛ́, ká kaá tʋ́mɩ́ mɩ́ɛ́ sɩɛrʋ." Ɓa báá pʋ́ŋsɛ cɔɔ nɔ́ŋɔ má bʋlɛ́: "Tʋtʋnnɔ mɔhɔ̃́ rʋ́ʋ́ nóú túme."
54005019	Rɩ nɛ́ŋ bʋ́lɩ́ rɩ́, bʋlɛ́ wɩcʋ́ɔ́lɩ́sɩ́dír rí zɔ́kɛ́ wɩ́ɩ́, rɩ nɩɛ nɛ́ wɩ bɛllɛ, botoro péré, rɩ́ɩ́ a ɛ́ wɩ́ɩ́ dáŋsɩ́ɛ́wa, ɩ sɩ́ láá dí.
54005020	Ɓa ná háá a wɩ́bɔma, bʋ́lwɔ́ rɩ́, nɩɛ wuu sɩ́ɛ́ mɛ́, a makɛ rɩ́ héwíŋ ka náŋa má.
54005021	Ŋŋ́ sʋ́lɩ́ kɩ́ŋkáŋ Wɩɩsɛ sɩ́ɛ́, rɩ́ Kirisi Zeezi sɩ́ɛ́, arɩ́ Wɩɩsɛ malɩ́kawa ná ʋ há tʋ́ɔ́sɛ́ sɩ́ɛ́, rɩ́ɩ́ tɩŋ wɩ́ɛ́ nyáŋ ɓa sɩ́ɩ́ mɛ́, ká sɩ́ nɩɛ cáksʋ́, ɩ wɩ́"állɛ sɩɛrʋ, a sɩ́ nɩɛ tʋ́ɔ́sʋ́ má.
54005022	Sɩ́ búúrí pɛ́ɩ́ nɛ́ŋsa rɩ́ɩ́ tɩkɛ nɛ́ŋ nyúú mí, rɩ́ɩ́ pi tʋtʋmɛ́ rɩ́ɩ́ pɔ́ʋ́. Sɩ́ nɩɛ mɛ́ tɩ́ŋɩ́ a wɩ́bɔma; kánɩ́ tɩɩ rɩ́ busunnu.
54005023	Báá sɩ́ nyii dʋŋɔ nyɔ́, amá nyʋ́nyɔ dɩvɛ́ŋ mʋɔ́ mʋɔ́wa, rɩ́ɩ́ lowíwɩɩla ná háá ísí mí ɓárɛ́ ɓárɛ́, sɩ́ɩ́ bílú.
54005024	Nɩɛ náŋa wɩ́bɔma ká nyaamɩ́, rɩ ɓa ha wʋ́ɔ́ sarɩ́ya díé má tɩɩ; ká nɩɛ náŋa é, rɩ sarɩ́ya rá, ɓa wɩ́bɔma waá nyɩɩsɛ.
54005025	Wɩ́were má ká nyaamɩ́ ɛ́ nɛ́; rɩ náŋa féŋsó má, kal nɔ́ŋɔ ɓa sɩ́ nyɩɩsɛ.
54006001	Nɩɛ ná wuu há ká yósí, ɓa mɔhɔ̃́ rɩ́wɔ́ zílwó tɩ́náwa ɓóŋ, a makɛ rɩ́ nɩɛ sɩ́ Wɩɩsɛ yɩr, arɩ́rá karmɛ́ ná yɩr zɔ́kʋ́.
54006002	Yósi ná, ɓa tɩ́náwa há lá Zeezi dí, ɛ́ yósi wɩ mɔhɛ̃́ rɩ́wɔ́ gúóníwó tɩ́náwa ná, a tɩ́ŋwɔ́ wuu sɩ́sɛ́nyɛ há ká maábináŋá wɩ́ɛ́. Amá ʋ mɔhɔ̃́ rɩ́wɔ́ ɔsɛ tʋŋ wérí pɔ́wɔ́, bee wɩ́ɛ́ nɩɛ ná ɓa há tʋ́mɛ́ aá pá, a cóllíwó wérí, ɓa ká Zeezi laadííre ní, a ɔ́wɔ́ nɩcólle tɩɩ. Wɩ́ɛ́ nyáŋ nɛ́ mɔhɛ̃́ rɩ́ɩ́ pii karmɛ nɩɛ, a máŋsɛ pɔ́wɔ́.
54006003	Nɛrɔ ná wuu háá karmɛ wɩ́húó, ká wɩ́rá Nyuutɩna Zeezi Kirisi wɩ́táŋsɛ ná sáŋɛ́, a wɩ Wɩɩsɛ ŋmɛ́nɔ́ tɩŋɛ́ yɛ́rɛ́ karmɛ́ má sáŋɛ́,
54006004	ʋ tɩ́na wɩ wɩ́ɩ́ wuu ɛ̃, nyʋkɔ nɛ́ súú, ʋ cólli kapɔsɛ kɩ́ŋkáŋ, arɩ́ wɩ́ɛ́ kaa vásɛ. Ɛ́ nɛ́ tɛ: sɩ́ɩ́ rɩ́ kapɔsɛ, rɩ́ nɩtʋksɛ, arɩ́ bɩɩnɛ bɔ́ŋbɔ́ŋ cáásɩ́ nɔ́ŋɔ.
54006005	Ɛ́ nɛ́ ha tɛ, tɩ́ŋtɔ́ɛ́ diŋderé nɩɛ ná sabɩŋsɛ há yéŋŋé pɛ́kɛ, ɓa báá wɩ taŋá ɛ̃, ká bɩɩnɛ rɩ Wɩɩsɛ ŋmɛ́nɔ tɩŋɛ́ nɩ́ɩ́ ɛɛ́, rɩ́wɔ́ ná ɓɩɛ.
54006006	Taŋá, rɩɩ nɩ́ɩ́ tɩŋ Wɩɩsɛ ŋmɛ́nɔ, rɩ́ɩ́ sɩɛrʋ tɔrɛ onni ná ɩ há kené, ʋ nyʋɔrɛ́ nɛ́ zené.
54006007	Á háá ko dúníé, á wɩ óŋ wuu kené ko. Ɛ́ wɩ́ɛ́, raá nɩ́ɩ́ lɛ dúníé mí, á wɩ óŋ wuu wuo pɛ́ kaá col.
54006008	Ɛ́ wɩ́ɛ́, raá nɛ́ kéŋ ɓɩdííli rɩ́ gɛsuo, ʋ mɔhɔ̃́.
54006009	Amá nɩɛ ná háá ja ɓɩɛ nɛ́, Sɩtaanɛ tɩ́ŋwɔ́ nɩcʋ́l"oŋkana ná há bɔ́mɔ́, ká ɓaá hɩɛ̃nɛ mɛ́, a nyɩsɛ aá kɛsɛ, anɛ bárá, ɓa há zʋ́ɛ́; ɓa nɛ́ sɩɛ́ zɔkɛ nɩɛ ɓóŋ, a yéŋŋíwó.
54006010	Meéwíé cólle ní ká wɩ́bɔma duo wuu mʋ́kur. Nɩɛ náŋa tɩ́ŋ meéwíé cólle wɩ́ɛ́, a vɛ Wɩɩsɛ ŋmɛ́nɔ, ká mɩŋ wɩhála ɓɩzeno mí.
54006011	Amá ɩ é há ká Wɩɩsɛ nɛ́ŋ, sɩ́ wɩ́ɛ́ nyáŋ oro wuu á. Hé dóé, a makɛ rɩ́ɩ́ wɩ́ɛ́ a wérí Wɩɩsɛ sɩ́ɛ́, a tɩ́ŋʋ́ ŋmɛ́nɔ rɩ́ taŋá, a ka yardá rɩ́ cólle, a ka nyamma, a a nɩpɔrɩ́.
54006012	Lowi yardá lowero; ka mɩɩsɛ ná há waá tenni wérí; ɛ́ mɩɩsɛ wɩ́ɛ́ nɛ́ Wɩɩsɛ yɩ́rɩ́, ɩ cɩ́ nɩkana sɩ́ɛ́ a tɛ́ɩ́ sɩɛ́da ɛ́.
54006013	Wɩɩsɛ ná háá pá onni wuu hiẽsó sɩ́ɛ́, arɩ́ Kirisi Zeezi sɩ́ɛ́, ʋ nɛ́ há lɩ́sɛ nʋɔ wérí, a tɛ sɩɛ́da Pɔŋsɛ Pɩlatɛ sɩ́ɛ́, ŋŋ́ sʋ́lɩ́:
54006014	Tɩŋ wɩ́máŋsɛ ná ŋ há bʋ́lɛ́ pɛ́ɩ́, arɩ́ sabalá, rɩ́ nɛ́ŋ wuu má sɩ́ wɩ́tɔ́k ráŋ ná rɩ́ɩ́ bʋl, a kaá járá Nyuutɩna Zeezi Kirisi bɩrkoe.
54006015	Ʋ sɩ́ bɩrko tɛŋ ná mɛ́, Wɩɩsɛ há mákɛ́. Wɩɩsɛ dʋŋɔ léŋ ní kɛ onni wuu, ʋ nɛ́ ká wér wuu tɩ́na, ʋ nɛ́ ká kuóre wuu Kuoro, arɩ́ nyúútɩ́náwa wuu Nyuutɩna.
54006016	Ʋ dʋŋɔ léŋ ní waá sʋ́wɩ́ ná; ʋ dɩmɩnɩ́ wuu ká pʋmmɔ ɓɩzeno ní, nɛ́ŋ wuu wɩ ráŋ kɔwɛ aá peri. Nɛ́ŋ wuu ha wʋ́ʋ́ néé, nɛ́ŋ sɩɛ́ báá wʋ́ʋ́ wuó ná má. Ʋ nɛ́ tɛ zíle rɩ́ dóé ná há wɩ tokó kené! Amɩɩ!
54006017	Bʋl pá nɩɛ ná há kéŋ dúníé kuóɓɩɛ ná, rɩ́wɔ́ sɩ́ nyʋ́kʋ́; rɩ́wɔ́ sɩ́wɔ́ yɩɛla píí hé ɓɩɛ ná mɛ́, bee wɩ́ɛ́ ɓa waá dáánɛ. Amá rɩ́wɔ́ píwó yɩɛla hé Wɩɩsɛ mɛ́ nɛ́, ʋ nɩ́ɩ́ párá onni wuu kɩ́ŋkáŋ, a makɛ ráá jɩ́jʋɔsɛ.
54006018	Bʋl pɔ́wɔ́ rɩ́wɔ́ ɩ́"a wérí, rɩ́wɔ́ lo rí tʋtʋ́ŋwere ní ɔ́wɔ́ ɓɩɛ; rɩ́wɔ́ ka zilé aá sáŋ nɩɛ mɛ́ arɩ́wɔ́ ɓɩɛ ná.
54006019	Rɩ ɓa nɛ́ tʋ́ŋ ɛ́, ká ná ɓa sɩ́ ná ɓɩɛ ná há wéró, a waá zɔkɛ cíé kal, rʋ́ʋ́ ɛ́ a rɩ́wɔ́ ná mɩɩsɛ ná há ká mɩɩsɛ tɩɩ.
54006020	Tóó! Ŋ nɩwero Timote, bel tʋtʋmɩ́ ná Wɩɩsɛ há píé héí nɛ́sɛ mɛ́ wérí. Kánɩ́ tɩɩ rɩ́ wɩ́bʋlyɔ́ɔ́wa ná rɩ́ Wɩɩsɛ wɩ́ɛ́ há wɩ náŋá hé, a kánɩ́ tɩɩ rɩ́ nyɩɛrʋ zɩmɛ́ wɩ́ɛ́ ná nɩɛ há bʋ́lɛ́ aá ja tɩ́ŋtɔ́ɛ́.
54006021	Nɩɛ náŋa sɩ́ ɓa kéŋ ɛ́ zɩmɛ́ nɛ́, ká wɩ wɩ́ɩ́ wuu ɛ̃ má; a tɩŋ ɛ́ mɛ́ a cʋ́rɛ ká tá yardá. Rɩ́ Wɩɩsɛ hé bárka pɛ́ɩ́wa!
55001001	Ŋ Pool, Kirisi Zeezi nɩtʋmɩ́, a tɩŋ Wɩɩsɛ cólle mí, ŋ nɛ́ pʋ́ŋsɛ kɛnɔ né. Wɩɩsɛ há bʋ́lɛ́ bʋlʋ́ sɩ́ tɩŋ Kirisi Zeezi mí, a párá mɩɩsɛ ná, ɛ́ mɩɩsɛ wɩ́ɛ́ nɛ́ ʋ tʋ́mɩ́ŋ, rɩ́ŋ bʋl pá nɩɛ.
55001002	Ŋ pʋ́ŋsɛ kɛnɔ né aá pɛ́ɩ́ Timote ní, ŋ bicólli tɩɩ. Ráá Ana Wɩɩsɛ rɩ́ Kirisi Zeezi á Nyuutɩna, fɛ́ɩ́ susu, a pɛ́ɩ́ bárka rɩ́ tɛŋfɩ́ɛ́l!
55001003	Ŋŋ́ bɔ́llɛ Wɩɩsɛ ná ŋ naabálwa die há tʋ́mɛ́ pá, ŋ má zaa baa isi a tʋŋ aá pɔ́ʋ́, arɩ́ sawero. Wɔhɔ rɩ́ tɩ́taŋ wuu, rɩŋ nɩ́ɩ́ cʋɔlɛ Wɩɩsɛ, ŋ wɩ́ɩ́ wɩ́ɛ́ sʋ́llɛ.
55001004	Ŋ há ísí dɩhɩ̃́ ɩ wi ɛ́, ŋ ha wɩ sʋ́llɛ́. Ŋ sɩɛ́ de caasɛ fɛ́l sɩ́ɩ́ nɛ́, aá ja rɩ́ŋ néí, a makɛ rɩ́ satɔrɔ́ súŋ.
55001005	Ɩ há kéŋ yardá ná rɩ́ taŋá, ŋ wʋ́ʋ́ má mɩ́ɩ́ sʋ́llɛ. Ɩ nahã́ Loyisi rɩ́rɩ́ maá Eniisi, ɓa má fa kéŋ ɛ́ yardá duo ní arɩ́ Wɩɩsɛ; ŋ ɩ́ɔ̃́ rɩ́ ɛ́ yardá nɛ́, ɩ má ka.
55001006	Ɛ́ nɛ́ tɛ, ŋ cɩ́cáánɩ́, pálɔ ná Wɩɩsɛ há pɛ́ɩ́, tɛ́ŋ ná mɛ́ ŋ há píŋ nɛ́ŋsa tɩ́kɩ́ mɛ́, ka ɛ́ pálɔ aá tʋŋ.
55001007	Wɩɩsɛ Sabɩɩna ná ʋ há píé párá, ʋ wɩ́rá gbɛ́l, amá ʋʋ́ párá dóé, cólle rɩ́ zɩ́mɩ́ tɩɩ kanɛ́ nɛ́.
55001008	Ɛ́ wɩ́ɛ́, sɩ́rá Nyuutɩna wɩ́ɛ́ bʋlɛ́ hɩɩ̃sɛ fá, a sɩ́ŋ má hɩɩ̃sɛ fá, ʋ wɩ́ɛ́ nɛ́ ɓa tɔ́ŋ bɩnajaa mɛ́. Amá arɩ́ Wɩɩsɛ dóé, saŋ rɩ́ŋ rɩ́rɩ́ dí wɩɩla Labaarɩwero ná yɩr mɛ́.
55001009	Wɩɩsɛ nɛ́ lárá tá, a yɩ́rɩ́rá, ráá ɔ́ʋ́ nɩɛ; ʋ wɩ́rá wɩ́were ní bélé ká lárá tá, amá ʋ lʋ́ʋ́ tɩɩ Sabɩɩna makɛ́ nɛ́, ʋ fárá susu a tɩŋ Kirisi Zeezi mí, a tʋŋ ɛ́ fól wuu, rɩ dúníé ha toó.
55001010	Amá mʋ́l néé mí, a tɩ́ŋrá Laataarɔ Kirisi Zeezi mí, ɛ́ susu fárʋ́ ká nyaamɩ́. Kirisi Zeezi sɩɛ́ zɔ́kɛ́ sʋʋ dóé, ká tɩŋ Labaarɩwero ná mɛ́, a máŋsɛ mɩɩsɛ ná há waá tenni wɩ́ɛ́ pá nɩɛ, ʋ de a pʋmmɩ́.
55001011	Wɩɩsɛ lɩ́sɩ́ŋ rɩ́ŋ ɔ́ʋ́ nɩtʋmɩ́, a gʋɔrɛ búóli Labaarɩwero né wɩ́ɛ́ aá pá nɩɛ, aá karmɛ nɩɛ má.
55001012	Ɛ́ wɩ́ɛ́ nɛ́ tɛ, ŋ nɩ́ná wɩɩla nyɛ, amá ʋ to hɩɩ̃sɛ́ a páŋ, bee wɩ́ɛ́ ŋ ɛ̃ nɛrɔ ná ŋ há lɛ́ɛ́ dí, a zɩŋ rɩ́ taŋá, rʋʋ kéŋ dóé a wólli omo ná ʋ há píé héŋ nɛ́sɛ mɛ́ aá bel, a kaá ja Kirisi Zeezi tápʋl koolí.
55001013	Wɩ́táŋsɛ ná ŋ há bʋ́lɛ́ pɛ́ɩ́, tɩ́ŋwɔ́, a bʋ́lwɔ́ nɛ́ aá pá nɩɛ, ká ka yardá rɩ́ cólle ná á há kené, a tɩŋ Kirisi Zeezi mí wérí.
55001014	Wɩɩsɛ há pí omo ná héí nɛ́sɛ mɛ́, bélú mí wérí, arɩ́ Wɩɩsɛ Sabɩɩna ná há mɩ́ŋrá mɛ́ dóé.
55001015	Ɩ ɩ́ɔ̃́ rɩ́ Azi dɩtɩ́llɛ nɩɛ wuu vɛ́ŋ, Fɩzɛl rɩ́ Ɛrmɔzɛnɛ má mɩ́ŋwɔ́ sɩɛrʋ.
55001016	Rɩ́ Wɩɩsɛ fá Ɔnɛzɩfɔɔrɛ rɩ́rʋ́ jaa nɩɛ susu, bee wɩ́ɛ́ ʋ válɔ́ aá dúóríŋ naasɛ; ŋ bɩnajaa mɛ́ mɩnɛ́ to hɩɩ̃sɛ́ ʋ rɩ́.
55001017	Ʋ há ko Romi, ʋ jáŋ dɩhɩ̃́ arɩ́ taŋá má tɩɩ, ká zɩŋ túkíŋ mí.
55001018	Ŋ fa há mɩŋ Ɩfɛɛzɛ má mɛ́ ʋ sáŋɩ́ŋ mɛ́ mɔ ɛ́, ɩ ʋ́ʋ̃́ kɩ́llɛ nɩɛ wuu. Rɩ́ Nyuutɩna fɔ́ʋ́ susu, sarɩ́ya kaldíí.
55002001	Ɩ é ŋ bio, sɩɛ́ lo rí zilé né á há néé, Kirisi Zeezi mí, rʋ́ʋ́ nɛ́ ɛ́ɩ́ dóé.
55002002	Wɩ́ɛ́ ná ŋ há bʋ́lɛ́ nɩkana sɩ́ɛ́ ɩ nɛ, píwó máŋsɛ pá nɩtaŋáwa ná má há sɩ́ wóllíwó pii karmɛ nɩɛ náŋa.
55002003	Dí wɩɩla rɩ́rɩ́ŋ, anɛ Kirisi Zeezi sóójiwero.
55002004	Rɩ ɓa lɩ́sɛ nɛrɔ sóóji mí, rʋ́ʋ́ jɩ́ja rʋ́ʋ́ nɔhɔ̃́ sɩɛrʋ tɔ́rʋ́ nyúú, ʋ wɩ mɔhɛ̃́ rʋ́ʋ́ púú nyúú hé wɩ́ɛ́ ná há to sóóji wɩ́ɛ́ mɛ́.
55002005	Rɩ fɩ́fáárɔ má nɩ́ɩ́ fɛ́ɛ́, rʋʋ wɩ fɛ́ɛ́ wádawa tɩ́ŋɛ́, ʋ wɩ túme wuó ná.
55002006	Paarɔ ná tɛŋ há háákɔ́, ʋ nɩ́ɩ́ la sɩ́ɛ́ nóú oŋparɛ́ ker.
55002007	Ka wɩ́ɛ́ nyáŋ ŋ há bʋ́lɛ́ pɛ́ɩ́, aá bɩɩnɛ; Nyuutɩna sɩ́ pɛ́ɩ́ mɛ́, rɩ́ɩ́ nɩ́wɔ́ wuu mʋ́ʋ́la.
55002008	Pi Zeezi Kirisi há ká kuóro Davidi dunɛrɔ wɩ́ɛ́ líísí tɩɩ; ʋ bɩ́rɔ́ isi sʋʋ mɛ́, anɛ ɛ́ Labaarɩwero ná wɩ́ɛ́ ŋ háá bʋlɛ́, há máŋsɛ́.
55002009	Ɛ́ Labaarɩwero wɩ́ɛ́ nɛ́, ŋ nɩ́ná wɩɩla nyɛ, ɓa vɔ́wɩ́ŋ anɛ wɩ́bɔŋ"aarɔ. Amá ɓa wɩ Wɩɩsɛ wɩ́bʋlɛ é wuó vɔwɛ.
55002010	Ɛ́ nɛ́ tɛ, ŋ nyámmɩ́wɔ́ wuu, Wɩɩsɛ nɩtʋɔsɛ́ ná wɩ́ɛ́, a makɛ rɩ́wɔ́ má ná laatɛ́ ná há mɩŋ Kirisi Zeezi mí, arɩ́rʋ́ píŋ ná há waá tenni.
55002011	Wɩ́ɩ́ né ŋ háá á rɩ́ŋ bʋl ká wɩ́tɩɩ rɛ́, nɩɛ wuu zɩ́mʋ́ mɛ́. Ʋ nɛ́ ká: "Raá rɩ́ Zeezi wuu ní sʋ́sɛ́, á rɩ́rʋ́ wuu sɩ́ bɩr"isi má, a ka mɩɩsɛ.
55002012	Raá nɛ́ cɩ́nɛ́ tɩkɛ rɩ́ taŋá, a wɩ yardá tɛ́ɩ́, á rɩ́rʋ́ wuu sɩ́ dí kuorí má; ká raá nɛ́ báásʋ́, ʋ má sɩ́ báásɩ́rá.
55002013	Rɩ nɩɛ nɛ́ wɩ́rá yardá wuó a, ɓa wóú é yardá aá a; bee wɩ́ɛ́ ʋ há sʋ́ʋ́ ná, ʋ nɩ́ɩ́ cɩ́nɛ́."
55002014	Pi wɩ́ɛ́ nyáŋ liisi nɩɛ wuu, ká sʋ́lwɔ́ kɩ́ŋkáŋ Wɩɩsɛ sɩ́ɛ́, rɩ́wɔ́ sɩ́ wɩ́ɛ́ káá pʋ́pɔsɛ náŋá; kapɔsɛ wɩ wɩ́ɩ́ wúú ɔsɛ, rʋʋ nɛ́ to rʋ́ʋ́ zɔkɛ nɩɛ ná háá zesé.
55002015	Hé dóé, a makɛ rɩɩ kúó cɩ́ Wɩɩsɛ sɩ́ɛ́, rɩ́ɩ́ nɛ tʋtʋnnɔ ná hɩɩ̃sɛ há wʋ́ʋ́ kené, ká rʋ́ʋ́ sɩɛrʋ tɔ́rɩ́ nyúú. Bʋl Wɩɩsɛ wɩ́bʋlɛ ná há ká taŋá, ʋ sɩ́ɩ́ mɛ́, a pá nɩɛ.
55002016	Lɩ́sɩ́ tɩɩ rɩ́ wɩ́bʋlyɔ́ɔ́wa ná rɩ́ Wɩɩsɛ wɩ́ɛ́ há wɩ náŋá hé mí; nɩɛ ná há cówó, ɓa ɔ́sɔ́ káŋwɔ́ tɩɩ nɛ́ aá kɛkɛ Wɩɩsɛ mɛ́.
55002017	Ɛ́ wɩ́ɛ́ duo sɩ́ zɔkɛ nɩɛ, anɛ goŋtoro háá káári a zɔkɛ naa wuu ɛ́. Imene rɩ́ Fɩlɛtɛ sɩɛ́ mɩŋ ɛ́ wɩ́ɛ́ bʋ́bʋlla sɩɛrʋ nɛ́.
55002018	Ɓa tá taŋá ŋmɛ́nɔ ná, ká bʋlɛ́ sʋsɛ bɩr"isé ná dáárɔ́; ɓa bʋlɛ́ ná ɔ́ɔ́ nɩɛ náŋa vɛ Wɩɩsɛ ŋmɛ́nɔ.
55002019	Ká Wɩɩsɛ taŋá ná ʋ há bílé anɛ jaa mʋ́l, ʋ duokí, ʋ waá zíksi. Wɩ́ɛ́ ná há pʋ́ŋsʋ́ nyúú ní ká: "Nyuutɩna Wɩɩsɛ ʋ́ʋ̃́ nɩɛ;" a baa pʋ́ŋsɛ bʋlɛ́: "Nɛrɔ ná wuu há sʋ́ʋ́ ká Nyuutɩna Wɩɩsɛ nɛ́ŋ, rʋ́ʋ́ tɩ́na tá wɩ́bɔmɔ ɛɛ."
55002020	Jɩzeno mí, salmɛ gbaŋsɛ rɩ́ wárɛ gbaŋsɛ dʋŋɔ rá ráŋ, ɓa rɩ́ cʋ́ʋ́ oŋ"máálɛ rɩ́ dagbaŋsɛ wuu ní ráŋ; náŋa ká tʋtʋ́ŋpiŋe wɩ́ɛ́ nɛ́, náŋa tʋtʋ́ŋwɩɛla wɩ́ɛ́.
55002021	Ɛ́ wɩ́ɛ́, rɩ nɛ́ŋ rɩ́ lɩ́sʋ́ tɩɩ wɩ́bɔma mɛ́, ʋ sɩ́ nɛ gbaŋa ná ɓa há kené aá tʋŋ tʋtʋ́ŋpiŋe, rʋ́ʋ́ tɩ́na lɩ́sʋ́ bílú dʋŋɔ, ʋ tʋtʋmɛ́ yɩr mɛ́, rʋ́ʋ́ sɩ́ busunnu ɓárʋ́, ká rʋ́ʋ́ kaá tʋŋ tʋtʋ́ŋwere rɩ́wɔ́ duó wuu.
55002022	Lɩ́sɩ́ tɩɩ heŋbiwafɛlɛ wɩ́cólle ná há lɔ́rɛ́ mɛ́, ká, nɩɛ ná háá cʋɔlɛ Nyuutɩna rɩ́ sapʋmmɩ́, hé dóé, rɩ́ wérí rɩ́ yardá, rɩ́ cólle, arɩ́ tɛŋfɩ́ɛ́l mɩ́nɩ́wa pɛ́kɛ.
55002023	Vɛ nɩcʋ́ltɩ́ŋtɔ́ɛ́ ná há wɩ nyʋɔrɛ́ kené; ɩ ɩ́ɔ̃́ rɩ́ ɛ́ tɩ́ŋtɔ́ɛ́ duo, kéŋ nɛsɛ nɛ́ aá ko.
55002024	Ká ʋ wɩ mɔhɛ̃́ rɩ́ Nyuutɩna tʋtʋnnɔ na nɛsɛ. Ʋ mɔhɔ̃́ rʋ́ʋ́ zízíl nɩɛ wuu, a wólli kɩ́karmɛ, a ka nyamma má.
55002025	Ʋ mɔhɔ̃́ rʋ́ʋ́ pɔ́rʋ́ tɩɩ mɛ́, a karmɛ nɩɛ ná há cɩ́nʋ́ mɛ́, a káŋwɔ́ aá hé ŋmɛ́nɔ mɛ́, ká ka yɩɛla, rɩ Wɩɩsɛ sɩ́ a rɩ́wɔ́ bɩ́rsɛ, a zɩŋ taŋá ná,
55002026	a bɩrɛ ná wɩ́zɩmɛ, a lɩ́sɩ́wɔ́ tɩɩ Sɩtaanɛ báráwa mɛ́; Sɩtaanɛ nɛ́ fa kɛ́sɩ́wɔ́, a a ɓaá tɩ́ŋʋ́ cólle.
55003001	Timote, zɩŋ rɩ́ dúníé hatɩ́ŋnɩ́tápʋlɛ sɩ́ lɔrɛ.
55003002	Nɩɛ sɩ́ cóllíwó tɩɩ dʋŋɔ nɛ́, a dí meéwí naŋnɔŋnɛ. Ɓa sɩ́ mákwɔ́ tɩɩ, aá nyʋ́kɛ, a bʋl wɩ́ɛ́ aá tʋksɛ Wɩɩsɛ, a sɩ́ sáŋ pɔ́wɔ́ lʋlla, a sɩ́ zilé kánʋ́, a sɩ́ Wɩɩsɛ onni bú.
55003003	Nɩɛ wɩ náŋá cólli, ɓa wɩ náŋá susú fá, ɓa sɩ́ bʋl wɩ́ɛ́ aá zɔkɛ náŋá yɩ́rá, a sɩ́wɔ́ tɩɩ kanɛ́ zɩ́mʋ́, ɓa sɩ́ ɩ́"a bɩbarɩ́, ɓa sɩ́ bɛ́rɛ wɩ́were.
55003004	Nɩɛ sɩ́ yɛ́llɛ náŋá aá dí, ɓa sɩ́ a nyúdotɩ́ɩ́ná, ɓa sɩ́ a nyʋkɔ aá hóŋŋíwó tɩɩ; ɓa sɩ́ cóllíwó satɔ́ɔ́rwɩ́ɛ́, a kɩ́llɛ Wɩɩsɛ.
55003005	Ɓa sɩ́ a anɛ ɓaá tɩŋ Wɩɩsɛ ŋmɛ́nɔ nɛ́ nɩɛ sɩ́ɛ́ mɛ́, amá taŋá taŋá, ɓa wʋ́ʋ́ dóé ná sáŋɛ́. Sɩ́ ɛ́ nɩɛ lɛ́lʋ́.
55003006	Ɛ́ nɩɛ náŋa nɩ́ɩ́ zʋ nɩɛ jɩɩsɛ, aá nyɩsɛ hácʋ́llɛ ná há cɩ́ɩ́nɛ wɩ́bɔma, aá tʋ́ŋwɔ́ tɩɩ wɩ́hɩɛ̃nɛ́ rɩ́wɔ́ duó wuu.
55003007	Ɛ́ hácʋ́llɛ có wɩ́ɛ́ gʋnnɛ́, amá ɓa wɩ taŋá wuó zɩŋ, ábádá.
55003008	Anɛ tésíé mí, Zanɛsɛ rɩ́ Zaŋbɩrɛsɛ fa há cɩ́ Moyizi mí ɛ́, ɛ́ nɩɛ má zaa dé cɩ́ taŋá ná mɛ́ ɛ́ nɛ́. Ɓa sabɩŋsɛ cɔ́rmɔ́, ká ɓa wɩ Wɩɩsɛ lɛ́ɛ́ dí taŋá taŋá.
55003009	Amá ɛ́ nɩɛ wɩ sɩ́ɛ́ mʋ́, bee wɩ́ɛ́ nɩɛ wuu sɩ́ kɩ́ɛ́lɛ zɩŋ rɩ́ ɓa cʋ́ʋ́lɔ́, anɛ Zanɛsɛ rɩ́ Zaŋbɩrɛsɛ.
55003010	Amá ɩ é, ɩ lɛ́lɩ́ŋ, a ná wɩ́ɛ́ ná ŋ há píé karmɛ nɩɛ, a zɩ́mɩ́ŋ mála, a zɩ́mɩ́ŋ sabɩŋsɛ, ŋ yardá, ŋ nyamma, cólle ná ŋ há kené rɩ́ nɩɛ, ŋ há cɩ́nɛ́ tɩkɛ ɛ́;
55003011	ɩ ɩ́ŋ há ná wálmɛ rɩ́ wɩɩla ɛ́wa. Bee wɩ́ɩ́lá rɛ́ ŋ wɩ néé, Aŋtɩɔsɛ rɩ́ Ikooni arɩ́ Lisitiri mí? Amá Nyuutɩna lɩ́sɩ́ŋ ɓa wuu mí.
55003012	Nɩɛ ná é wuu háá já rɩ́wɔ́ tɩŋ Kirisi Zeezi mí arɩ́ taŋá, ɓa sɩ́ ná wálmɛ.
55003013	Amá nɩbɔma rɩ́ nɩnyɩɩsa sɩ́ ɔsɛ mʋʋrɛ bɔ́ŋbɔ́ŋ sɩɛrʋ, a yéŋŋíwó tɩɩ, ká yéŋŋi nɩɛ náŋa má.
55003014	Ɩ é taŋa hé dóé tɩŋ wɩ́ɛ́ ná ɩ há máŋsɛ, a laa dí; ɩ ɛ̃ nɩɛ ná há pí ɛ́ wɩ́ɛ́ kármɩ́ rɛ́.
55003015	Ɩ heŋbíírí mí wuu, ɩ ɛ̃ Wɩɩsɛ Kɛnɔ sɩɛrʋ wɩ́ɛ́ rɛ́; ɛ́ wɩ́ɛ́ nɩ́ɩ́ pɛ́ɩ́ zɩmɛ́, rɩ́ɩ́ Kirisi Zeezi laa díí ná a rɩ́ Wɩɩsɛ lɛ́ɩ́ tá.
55003016	Wɩɩsɛ Kɛnɔ ná wuu lɛ́ Wɩɩsɛ nɛ́; Wɩɩsɛ Sabɩɩna nɛ́ mákɛ́ nɩɛ ɓa pʋ́ŋsɛ. Ʋ wéró arɩ́ nɩɛ karmɛ́; rɩ nɛ́ŋ á wɩ́ɩ́ zɔkɛ, ʋ mákɩ́ dɩzɔkɩ́; ʋ wéró arɩ́ nɩɛ tʋrɛ́, ʋ wéró arɩ́ nɩɛ máŋsɛ rɩ́wɔ́ a tékétéké,
55003017	a makɛ rʋ́ʋ́ pɛ́ Wɩɩsɛ tʋtʋnnɔ mɛ́, rʋ́ʋ́ kánʋ́ tɩɩ wérí a wólli wɩ́were wuu aá a.
55004001	Kirisi Zeezi sɩ́ bɩrko nyaamɩ́, a dí nɩwómme rɩ́ nɩsʋsɛ sarɩ́ya, ká bílú kuorí. Ɛ́ wɩ́ɛ́, ŋŋ́ sʋ́lɩ́ kɩ́ŋkáŋ, Wɩɩsɛ sɩ́ɛ́ arɩ́rʋ́ sɩ́ɛ́,
55004002	bʋl Wɩɩsɛ wɩ́ɛ́, a cɩ́ tɩkɛ pɩ́ɩ̃́, tɛ́ŋwere rí tɛ́ŋbɔma wuu mí. Rɩ nɛ́ŋ á wɩ́ɩ́ zɔkɛ, ɩ mákʋ́ dɩzɔkɩ́ pɔ́ʋ́, ká bʋl pɔ́ʋ́ rʋ́ʋ́ báá sʋ́ʋ́ nɔ́ŋɔ á, a cáánʋ́, a kármʋ́ rɩ́ nyamma ɓɩzeno.
55004003	Tɛ́ŋ nɔ́ŋɔ sɩ́ ko, rɩ́ nɩɛ sɩ́ taŋá karmɛ́ ná zesé cóllú. Amá ɓa sɩ́ tɩ́ŋwɔ́ tɩɩ satɔrɔ́ wɩ́hɩɛ̃nɛ́, mɛ́ a ja karmɩ"aŋkana, rɩ́wɔ́ bʋl wɩ́ɛ́ ná há kéŋ kɔrɔ pɔ́wɔ́, rɩ́wɔ́ zízesi.
55004004	Ɓa sɩ́ bɩ́ɩ́lɛ taŋá zesé, káá zesi nyɩɛnnɛ nɛ́.
55004005	Amá ɩ é, zɩ́mɩ́ tɩɩ kanɛ́ wɩ́ɛ́ wuu mí; nyammɛ wɩɩla. Bʋl Labaarɩwero ná wɩ́ɛ́ pá nɩɛ. Tʋ́mɩ́ tʋtʋmɛ́ wuu gírsi wérí.
55004006	Ŋ é, ɓa keníŋ ɔsɛ vʋk tenni; ŋ sʋʋ péró.
55004007	Ŋ lówí loo ná há wéró, ŋ fɔ́ɔ́ mʋ́ gírsi, ŋ cɩ́nɩ́ŋ yardá naa mɛ́.
55004008	Mʋ́l néé mí, ŋŋ́ dɛllɛ nɩtékétéké bɩbatúme ní; Nyuutɩna Zeezi há ká tékétéké ʋ sarɩ́ya díí mí, ʋ sɩ́ páŋ ɛ́ bɩbatúme sarɩ́ya kal. Ŋ dʋŋɔ rá sɩɛ́ rʋ́ʋ́ pá, ʋ sɩ́ pá nɩɛ ná wuu há cóú bɩrkoe ná, a dɩ́dɛ́llʋ́.
55004009	Hé dóé, ká kóŋ dɩhɩ̃́ kɩ́kɛ́lɛ́,
55004010	Dɩmasɛ há có dúníé ɓɩɛ, ʋ vɛ́ŋ tá, ká mʋ́ Tesaloniki. Kɩrɛsaŋ má mʋ́ Galasi dɩtɩ́llɛ, Tiiti má mʋ́ Dalmasi dɩtɩ́llɛ.
55004011	Liki dʋŋɔ nɛ́ mɩ́nɩ́ŋ dɩhɩ̃́. Rɩɩ́ kó, ɩ pɛ́ ka Markɛ ko, bee wɩ́ɛ́ ʋ sɩ́ pɛ́ŋ mɛ́ wérí, ŋ tʋtʋmɛ́ mɛ́.
55004012	Ŋ tʋ́ŋ Tisiiki Ɩfɛɛzɛ mɛ́.
55004013	Rɩɩ́ kó, ɩ sɩ́ŋ kapóóti ná ŋ há píé tá Karpisi dɩhɩ̃́, Tʋrʋwasɛ mɛ́, wɩ́ɛ́ sʋ́llʋ́, a pɛ́ pa kɛnnɛ ná má; kɛŋnʋɔsɛ́ ná ɓa háá pʋ́ŋsɩ́wɔ́ daha wɩ́ɛ́ nɛ́ haakɛ́ wuu, sɩ́wɔ́ mɛ́ sʋ́llʋ́.
55004014	Lukro Alɛkzaŋdɛ bɛ́ŋsɩ́ŋ wérí. Nyuutɩna sɩ́ túmú wɩ́"állɛ ná kɩŋ.
55004015	Ɩ má sɩɛ́ kánɩ́ tɩɩ wérí arɩ́rʋ́; ʋ cɩ́ŋrá wɩ́bʋlɛ́ ná mɛ́ kɩ́ŋkáŋ.
55004016	Dʋ́ŋdʋ́ʋ̃́ mɛ́, ŋ háá bʋl wɩ́ɛ́ rɩ́ŋ láŋ tɩɩ, nɛ́ŋ wuu wɩ́ŋ har cɩ́nɛ́. Ɓa wuu ní vɛ́ŋ tá. Ŋŋ́ sʋl Wɩɩsɛ rʋ́ʋ́ sɩ́wɔ́ ɛ́ wɩ́ɩ́ kɩŋ bɔ́sʋ́.
55004017	Amá Nyuutɩna pɛ́ŋ mɛ́, a páŋ dóé ŋ bʋ́lʋ́ wɩ́bʋlɛ ná arɩ́ taŋá, nɩɛ ná há to Zuwifiwa wuu zesi. Nyuutɩna láŋ kɩ́ŋkáná nɛ́sɛ mɛ́.
55004018	Nyuutɩna sɩ́ lɩ́sɩ́ŋ wɩ́tɩɛnnɛ wuu mí, ká láŋ tá, a a rɩ́ŋ zʋ́ʋ́ kuótɔ́ɔ́ ná sɩɛrʋ, bána nyúú. Ʋ nɛ́ tɛ píŋ a kaá mʋ́ wuu! Amɩɩ!
55004019	Cʋɔlɛ Pirisiili rɩ́ Akila arɩ́ Ɔnɛzɩfɔɔrɛ jaa nɩɛ páŋ.
55004020	Ɛrasɩtɛ káánɛ Kɔrɛŋtɛ mɛ́; Tirofiimi wɩ́wɩɩlɛ, ŋ tɔ́ʋ́ má Mile mí.
55004021	Hé dóé, ká ko, rɩ waarʋ tɛ́ŋ ha wɩ péré. Ebilisi rɩ́ Pidaŋ rɩ́ Liniisi rɩ́ Kʋlɔdɩa arɩ́rɩ́ maábináŋa ná wuu há mɩŋ rɛɛ́, ɓaá cʋ́ɔ́lɩ́.
55004022	Rɩ́ Nyuutɩna mɩ́nɩ́ har! Rɩ́ Wɩɩsɛ hé bárka pɛ́ɩ́wa!
56001001	Ŋ Pool, Wɩɩsɛ tʋtʋnnɔ, há ká Zeezi Kirisi nɩtʋmɩ́, ŋ nɛ́ pʋ́ŋsɛ kɛnɔ né. Ŋ tʋtʋmɩ́ nɛ́ ká, rɩ́ŋ pɛ́ Wɩɩsɛ nɩtʋɔsɛ́ mɛ́, rɩ́wɔ́ ka yardá, ká a rɩ́wɔ́ zɩŋ taŋá, a tɩŋ Wɩɩsɛ ŋmɛ́nɔ,
56001002	a makɛ rɩ́wɔ́ ka mɩɩsɛ ná há waá tenni yɩɛla; Wɩɩsɛ ná há wɩ nyɩɛrʋ́ nyɛ, ʋ nɛ́ bʋ́l ɛ́ mɩɩsɛ wɩ́ɛ́ fól wuu, rɩ dúníé ha toó.
56001003	Wɩɩsɛ tɛ́ŋ cólli mí ní, ʋ wɩ́bʋlɛ mákʋ́ pá nɩɛ, a tɩŋ Labaarɩwero ná ʋ há píé héŋ nɛ́sɛ mɛ́, á Laataarɔ Wɩɩsɛ páŋ ŋmɛ́nɔ, ŋ bʋl aá pá nɩɛ.
56001004	Ŋ Pool ní pʋ́ŋsɛ kɛnɔ né aá pɛ́ɩ́ Tiiti, ŋ bio tɩɩ, a tɩ́ŋrá wuu há tʋ́ŋ yardá ná mɛ́ wɩ́ɛ́. Á Ana Wɩɩsɛ rɩ́rá Laataarɔ Kirisi Zeezi sɩ́ pɛ́ɩ́ bárka rɩ́ tɛŋfɩ́ɛ́l!
56001005	Ŋ tɛ́ɩ́ Kɩrɛtɛ dɩtɩ́llɛ, a makɛ rɩ́ɩ́ ɔsɛ wɩ́ɛ́ ná ha há káánɛ́ nɛ́, ká bil wɩcʋ́ɔ́lɩ́sɩ́dííre tɔ́ɔ́ wuu mí, anɛ ɛ́ ŋ há máŋsɛ pɛ́ɩ́.
56001006	Nɩɛ ná há mɔhɛ̃́ rɩ́ɩ́ lɩ́sɛ nɛ́ ká: nɛrɔ ná há wɩ yɩtɔk mʋɔ́ wuu kené, a ka háálɔ balá léŋ, ʋ bɛlɛ la Zeezi dí, a ka málwero, a zɩ́ŋwɔ́ tɩɩ kanɛ́ aá tɩ́ŋwɔ́ lʋlla nʋɔ.
56001007	Wɩcʋ́ɔ́lɩ́sɩ́dííro tʋtʋmɩ́ nɛ́ ká, rʋ́ʋ́ bel Wɩɩsɛ wɩ́ɛ́ mɛ́; ɛ́ wɩ́ɛ́, ʋ wɩ mɔhɛ̃́ rʋ́ʋ́ ka yɩtɔk. Ʋ wɩ mɔhɛ̃́ rʋ́ʋ́ a nyʋktɩ́ŋ; ʋ wɩ mɔhɛ̃́ rʋ́ʋ́ a cɔ́ɛ́ tɩ́ná; ʋ wɩ mɔhɛ̃́ rʋ́ʋ́ a sɩnyɔ́r; ʋ wɩ mɔhɛ̃́ rʋ́ʋ́ a nɛnár; ʋ wɩ mɔhɛ̃́ rʋ́ʋ́ tɩŋ gɩragɩra aá ja meéwíé.
56001008	Amá ʋ mɔhɔ̃́ rʋ́ʋ́ cakɛ aá la nɩhʋɔra, a cólli wérí ɛɛ, a bɩɩnɛ wɩ́ɛ́ káá a, a a tékétéké, a sɩ́ busunnu ɓárʋ́, a wóllú tɩɩ má.
56001009	Wɩ́taŋá ná ɓa há píé kármʋ́, ʋ mɔhɔ̃́ rʋ́ʋ́ kánʋ́ wérí, a makɛ rʋ́ʋ́ wólli tɩŋ ɛ́ wɩ́taŋá mɛ́ aá cáánɛ nɩɛ náŋa, ká makɛ nɩɛ ná há cɩ́ ɛ́ wɩ́taŋá mɛ́, dɩyéŋŋi aá pɔ́wɔ́.
56001010	Waásaŋwa káŋ; Zuwifiwa ná há lá Zeezi dí, ɓa sɩɛrʋ waásaŋwa nɛ́ sɩɛ́ kɩ́ɛ́; ɓa nɛ́ tɩ́ŋwɔ́ wɩ́kaŋyɔ́ɔ́wa mɛ́ aá yéŋŋi nɩɛ.
56001011	Ʋ mɔhɔ̃́ rɩ́ɩ́ a rɩ́ ɛ́ nɩɛ tɔ́wɔ́ nʋʋsɛ mɛ́, bee wɩ́ɛ́ ɓa pí wɩ́ɛ́ ná há wɩ mɔhɛ̃́ rɩ́wɔ́ karmɛ nɛ́, aá karmɛ nɩɛ, a tɩŋ ɛ́ mɛ́ aá vúkmi jɩpírme, a tɩŋ gɩragɩra mɛ́, aá ja meéwíé.
56001012	Ɓa naabál oro ɓa fa há sʋ́ʋ́ lá wɩ́ɛ́ aá bʋl, ʋ sɛ́: "Kɩrɛtɛ nɩɛ ká nyɛtɩ́ɩ́ná rɛ́ tɛ́ŋ wuu mí, a a sɔhɔtɩ́ɩ́ná anɛ kaadíhuorúwa, a a tɛŋwɩtɩ́ɩ́ná; díí dʋŋɔ nɛ́ kɔ́wɔ́ wɩ́ɩ́."
56001013	Ʋ wɩ́bʋlɩ́ ná sɩɛ́ ká taŋá nɛ́. Ɛ́ wɩ́ɛ́, bɛ́sɩ́wɔ́ mɛ́ kɩ́ŋkáŋ, a makɛ rɩ́wɔ́ káŋwɔ́ yardá wérí,
56001014	a sɩ́ Zuwifiwa naabálwa wɩ́luké zésú, a sɩ́ nɩɛ ná má há vɛ́ taŋá ná, wɩ́makɛ́ tɩ́ŋʋ́.
56001015	Óŋ wuu wɩ busunnu kené a pá nɩɛ ná há wɩ busunnu kené, Wɩɩsɛ sɩ́ɛ́. Amá óŋ wuu kéŋ busunnu a pá nɩɛ ná há kéŋ busunnu rɩ́ dɩlhɔɔ, Wɩɩsɛ sɩ́ɛ́ mɛ́. Wɩ́bɔma zɔ́kwɔ́ zɩmɛ́ rɩ́wɔ́ sabɩɩna wuu.
56001016	Ɓa sɛ́ ɓa ɛ̃ Wɩɩsɛ rɛ́, amá ɓa wɩ́"állɛ mákɔ́ rɩ ɓa wʋ́ʋ́ ɛ̃. Ɓa wɩ́"állɛ lɔrɛ́, ɓa wɩ wɩ́ɛ́ saŋ, ɓa wɩ wɩ́wérí balá má wuu wuó a.
56002001	Amá ɩ é, pi wɩ́taŋá ná karmɛ nɩɛ.
56002002	Bʋl pá bánɩ́ɩ́náwa, rɩ́wɔ́ zɩŋ rʋ́ʋ́ mɔhɔ̃́ rɩ́wɔ́ káŋwɔ́ tɩɩ wérí, a zízílwó tɩɩ, aá tɩŋ taŋá, a ka yardá wérí; a cólli nɩɛ, a ka nyamma má.
56002003	Bʋl pá hánɩ́ɩ́náwa má, rɩ́wɔ́ zɩŋ rʋ́ʋ́ mɔhɔ̃́, rɩ́wɔ́ má wɩ́"állɛ tɔrɛ Wɩɩsɛ sɩɛrʋ. Ʋ wɩ mɔhɛ̃́ rɩ́wɔ́ bʋ́bʋl nɩɛ bɔ́ŋbɔ́ŋ, ʋ wɩ mɔhɛ̃́ rɩ́ sɩ́ŋ lɔ́wɔ́ yɔwɛ. Ʋ mɔhɔ̃́ rɩ́wɔ́ ka cáánɛ ná há wéró,
56002004	aá cáánɛ háwiisi, rɩ́wɔ́ cóllíwó báláwa rɩ́wɔ́ bɛlɛ,
56002005	rɩ́wɔ́ bɩɩnɛ wɩ́ɛ́ káá a, a sɩ́ busunnu wɩ́ɛ́ á, a bíbélwó jɩɩsɛ tʋtʋmɛ́ mɛ́, a a nɩwéré, rɩ́ háálɔ wuu tɩ́ŋʋ́ bála nʋɔ, a makɛ rɩ́ nɛ́ŋ wuu sɩ́ gbel ná, rɩ́ɩ́ ga Wɩɩsɛ wɩ́ɛ́ ná har.
56002006	Bʋl ɛ́ tɩɩ tɩɩ pá heŋbiwafɛlɛ má. Ʋ mɔhɔ̃́ rɩ́wɔ́ bɩɩnɛ wɩ́ɛ́ káá a.
56002007	Ɩ tɩɩ mɔhɔ̃́ rɩ́ɩ́ a wɩ́were rɩ́wɔ́ bélí ká má ɩ́"a. Ɩ karmɛ́ mɛ́, sɩ́ sɛ́ŋɓɛlɩ́ hé, fɛ́l sɩ́ɩ́ a cɩ́ taŋá ná mɛ́.
56002008	Lo rɩ́ɩ́ wɩ́bʋlɛ́ a wɩ́bíé, rɩ́ nɩɛ sɩ́wɔ́ wóllí káá tɔ, a makɛ rɩ́ hɩɩ̃sɛ kánɩ́ dɩŋdɔma, ɓa há wɩ ŋmɛ́nɔ néé, rɩ́wɔ́ bʋl bɔ́ŋbɔ́ŋ cáásɩ́rá wɩ́ɛ́.
56002009	Bʋl pá yósi má, rɩ́wɔ́ saŋ pɔ́wɔ́ tɩ́náwa wɩ́ɛ́ wuu mí, a a wɩ́ɛ́ ná háá tɔ́rwɔ́ sɩɛnnɛ, ká sɩ́wɔ́ tɩ́náwa wɩ́bʋlɛ́ mɛ́ cɩ́nʋ́,
56002010	a sɩ́wɔ́ ɓɩɛ má gá. Amá rɩ́wɔ́ a nɩwéré, rɩ́wɔ́ káŋwɔ́ yardá, a makɛ rɩ́ nɩɛ tɩŋ ɛ́ mɛ́, a píŋsírá Laataarɔ Wɩɩsɛ wɩ́ɛ́ ná, á háá karmɛ́, wɩ́ɩ́ wuu mí.
56002011	Wɩɩsɛ mákʋ́ zilé nyaamɩ́, nɩbííne wuu laatɛ́ wɩ́ɛ́.
56002012	Wɩɩsɛ zilé ná nɛ́ sɩɛ́ kármɩ́rá, ráá sɩ́ wɩ́ɛ́ ná há to Wɩɩsɛ ŋmɛ́nɔ mɛ́ á, a lɩ́sɩ́rá tɩɩ dúníé né wɩ́hɩɛ̃nɛ́ mɛ́, ká káŋrá tɩɩ, a bɩɩnɛ wɩ́ɛ́ káá a, a a tékétékéwa, aá tɩŋ Wɩɩsɛ ŋmɛ́nɔ dúníé né mí.
56002013	Ʋ kármɩ́rá, ráá ka yɩɛla aá dɛ́llɩ́rá Wɩɩsɛ ná há zénó, arɩ́rá Laataarɔ Kirisi Zeezi tápʋlwero ná, ʋ píŋ háá á rʋ́ʋ́ nyɩɩsɛ.
56002014	Ʋ púú mɩɩsɛ lenni sʋʋ, rʋ́ʋ́ yɔwɛ lárá, a lɩ́sɩ́rá wɩ́bɔmɔ rɩ́rʋ́ dúó wuu mí, ráá sɩ́ busunnu kánʋ́, ká ɔ́ʋ́ dʋŋɔ nɩtɩ́llɛ́, a bíéri wɩ́were ɛɛ mɛ́.
56002015	Nyɛ nɛ́ mɔhɛ̃́ rɩ́ɩ́ karmɛ nɩɛ, a dúóríwó naasɛ, rɩ ɓa zɔ́kɛ́ wɩ́ɩ́, ɩ bʋ́lwɔ́; tʋŋ ɛ́ arɩ́ tíŋ ná wuu ɩ há kené. Sɩ́ ló rí nɛ́ŋ wuu bel gúóní.
56003001	Liisi laadííre ná, rɩ́wɔ́ saŋ pá gʋ́vɛ́rnɩ́máŋ nɩɛ rɩ́ tíŋ tɩ́náwa, aá zílwó, a cóllí wérí rɩ́rʋ́ dúó wuu ɛɛ.
56003002	Bʋl rɩ́wɔ́ sɩ́ bɔ́ŋbɔ́ŋ bʋ́l caasɛ nɛ́ŋ wuu, a sɩ́ nɛsɛ já rɩ́ nɛ́ŋ wuu, amá rɩ́wɔ́ káŋwɔ́ tɩɩ wérí, a pɔrɛ wérí pá nɩɛ wuu.
56003003	Tésíé mí, á má fa ká nɩcʋ́llɛ́ rɛ́, a a waásaŋwa, a fa yéŋŋi, a a wɩ́hɩɛ̃nɛ́ rɩ́ satɔ́ɔ́rwɩ́cólle rɩ́wɔ́ dúó wuu yósí, a a sɔhɔtɩ́ɩ́ná, a gɩ́gɩɛnɛ nɩɛ, nɩɛ fa bɛ́rɩ́rá ká á má bɛ́rwɔ́.
56003004	Amá á Laataarɔ Wɩɩsɛ há mákʋ́ sawér rɩ́rʋ́ cólle pá nɩbííne,
56003005	ʋ lárá tá; ʋ sɩɛ́ to anɛ á wɩ́"állɛ ká tékétéké mí ní, amá ʋ háá fárá susu ná nɛ́ tɛ. Ʋ tɩ́ŋ Wɩɩsɛ Sabɩɩna dóé mí a sɛ́sɩ́rá wɩ́bɔma, a lárá tá, a bɩrlʋ́lrá lʋlfɛlɔ, a párá mɩfɛlɔ má.
56003006	Wɩɩsɛ tɩ́ŋrá Laataarɔ Zeezi Kirisi mí, a púú Sabɩɩna ná wáálɩ́rá wérí.
56003007	Wɩɩsɛ tʋ́ŋ ɛ́, a makɛ rʋ́ʋ́ tɩ́ŋʋ́ zilé mí, a a ráá a nɩtékétékéwa ʋ sɩ́ɛ́, a ka mɩɩsɛ ná há waá tenni yɩɛla.
56003008	Wɩ́tɩɩ nɛ́ nyɛ, nɩɛ wuu zɩ́mʋ́ mɛ́. Ŋ sɩɛ́ já rɩ́ɩ́ bʋ́lʋ́ fɛ́l sɩ́ɩ́ wérí, a makɛ rɩ́ nɩɛ ná há lá Wɩɩsɛ wɩ́ɛ́ dí, rɩ́wɔ́ ɔsɛ héwó tɩɩ wɩ́were ɛɛ mɛ́, tɛ́ŋ wuu mí. Ná wɩ́ɩ́ ná há wéró, a ka nyʋɔrɛ́ pá nɩɛ nɛ́ ɛ́.
56003009	Amá vɛ nɩcʋ́ltɩ́ŋtɔ́ɛ́, a sɩ́ɩ́wa naabálwa nɩtɩnnɛ diŋderé ná dɩ́dɩ́ɩ́sʋ́, a sɩ́ nɛsɛ hé, a pɔ́ rɩ́ɩ́ sɩ́ Zuwifiwa kíŋse ná má wɩ́ɛ́ káá pʋ́pɔsɛ, bee wɩ́ɛ́ ɓa ká wɩ́yɔ́ɔ́wa rɛ́, ɓa wɩ nɛ́ŋ ɔsɛ.
56003010	Nɛrɔ ná háá já rʋ́ʋ́ hé cakɔ́ ɩ́ pɛ́kɛ, yɩ́rɛ tɩ́na a cáánʋ́. Rʋʋ vɔ́ɔ́ ká ɩ́"a, ɩ baa yɩ́rʋ́ bʋllɛ mɛ́ a bʋl; rɩɩ gúló, ɩ lɩ́sɩ́ nɛ́sɛ ká tɔ́ʋ́.
56003011	Ɩ ɩ́ɔ̃́ zɩŋ rɩ́ ɛ́ nɛrɔ duo yéŋŋó ní; ʋ wɩ́bɔma ná ʋ háá ɛɛ́ nɩ́ɩ́ á rɩ́wɔ́ dúú sarɩ́ya.
56003012	Rɩŋ nɛ́ ɛ́ɛ́ rɩ́ Artɩmasɛ rɩ́ Tisiiki oro kóí dɩhɩ̃́, ɩ hé dóé ká kóŋ rɩ́, Nikopolisi mí; ŋŋ́ bɩ́ɩ́nʋ́ rɩ́ŋ mʋ́ ké ráŋ nɛ́, waarʋ cɛ́rɛ.
56003013	Hé dóé, ká sáŋ wádawa kɛŋzɩnnɔ Zɩnasɛ rɩ́ Apolosi mí, ɓa háá á rɩ́wɔ́ pi ŋmɛ́nɔ, rɩ́wɔ́ sɩ́ óŋ wuu jáá gúl.
56003014	Á má nɩɛ mɔhɔ̃́ rɩ́wɔ́ gʋnnɛ wɩ́were ɛɛ rɛ́, a makɛ rɩ́wɔ́ wólli sáŋ nɩɛ ná há mɔhɛ̃́ sáŋɛ mɛ́; ʋ wɩ mɔhɛ̃́ rɩ́wɔ́ ké yɔ́ɔ́ ɛ́.
56003015	Nɩɛ ná wuu há mɩ́nɩ́ŋ rɩ́ rɛɛ́, ɓa wuú cʋ́ɔ́lɩ́. Cʋɔlɛ nɩɛ ná há kárá naŋnɔ́ŋsɛ, yardá sɩɛrʋ. Rɩ́ Wɩɩsɛ hé bárka pɛ́ɩ́wa wuu!
57001001	Ŋ é Pool ɓa há tɔ́ bɩnajaa mɛ́, Kirisi Zeezi wɩ́ɛ́, arɩ́rá maábinɔ́ŋɔ Timote, á nɛ́ pʋ́ŋsɛ kɛnɔ né, aá párá nɩcólli tɩɩ Filemoŋ, á tʋtʋ́nnʋ́nɔ́ŋɔ,
57001002	rɩ́rá nátoló Afɩya, arɩ́rá lalyóórínɔ́ŋɔ Arsiipi, a sɩɛ́ pi wɩcʋɔla púl ná háá céŋ náŋá Filemoŋ jaa mɛ́.
57001003	Ráá Ana Wɩɩsɛ rɩ́rá Nyuutɩna Zeezi Kirisi pɛ́ɩ́wa bárka arɩ́ tɛŋfɩ́ɛ́l!
57001004	Ŋ wɩcʋɔlɔ́ sɩɛrʋ, ŋŋ́ bɔ́llɛ Wɩɩsɛ tɛ́ŋ wuu mí, ɩ wɩ́ɛ́;
57001005	bee wɩ́ɛ́ ŋ nɩ́ɔ́ rɩ ɓa sɩ́ɩ́ có Wɩɩsɛ nɩɛ wuu, ká ka yardá má arɩ́ Nyuutɩna Zeezi.
57001006	Ŋ sɩɛ́ sʋl Wɩɩsɛ, a makɛ rɩ́ɩ́ yardá nʋtʋmɛ ná ɩ há kené arɩ́rá, rʋ́ʋ́ a rɩ́ɩ́ ɔsɛ zɩŋ oŋwere ná wuu, há kárá ónní, Kirisi yɩr mɛ́.
57001007	Ŋ maábinɔ́ŋɔ, cólle ná ɩ há kené, ʋ ká satɔrɔ́ ɓɩzéní rí a páŋ, a a nadúóri wɩ́ɩ́ má a páŋ, ɩ há ɛ́ɛ́ wɩcʋɔla púl nɩɛ beŋtunni pɩ́ dɩbalá.
57001008	Ɛ́ nɛ́ tɛ, Kirisi yɩr mɛ́, ŋ zɩŋ rɩ́ŋ kéŋ ŋmɛ́nɔ, rɩ́ŋ makɛ wɩ́ɩ́ ná há cɛ́rɛ́ pɛ́ɩ́ rɩ́ɩ́ a,
57001009	a sɩɛ́ tɩŋ cólle ná há mɩ́ŋrá pɛ́kɛ wɩ́ɛ́, ŋ béló rɩ sʋlɛ́ nɛ́ weré, ɛ́ nɛ́ ŋ sʋ́sʋ́lɩ́; ŋ Pool wuu ní nyɛ, ŋ ká bánɩ́ɩ́ná rɛ́, a baa cɩ́ ráŋ mɛ́ a a bɩnajaa nɛ́ŋ, zaá né, Kirisi Zeezi wɩ́ɛ́.
57001010	Ŋŋ́ sʋ́lɩ́, Oneziimi wɩ́ɛ́ nɛ́. Ʋ bɩ́rmɩ́ŋ bio, bee wɩ́ɛ́ ŋ bɩnajaa mɛ́ mɩnɛ́ mɛ́ nɛ́, ʋ tɩ́ŋɩ́ŋ mɛ́ la Zeezi wɩ́ɛ́ dí.
57001011	Tésíé mí, ʋ fa wɩ nyʋɔrɛ́ kené a pɛ́ɩ́, amá sɩ́sɛ́nyɛ, ʋ kéŋ nyʋɔrɛ́ pɛ́ɩ́, a ka nyʋɔrɛ́ páŋ má.
57001012	Ŋ tʋ́mʋ́ rʋ́ʋ́ bɩrkóí rɩ́; ʋ wɩ́ɛ́ haakɩ́ ŋ rɩ́, ɛ́ wɩ́ɛ́, caklɔ́ʋ́ anɩ́ŋ tɩɩ.
57001013	Ŋ há mɩŋ bɩnajaa mɛ́, Labaarɩwero ná wɩ́ɛ́, ŋ fa có rʋ́ʋ́ lɛ́ɩ́ nyúú mí, a ké pɛ́ŋ mɛ́.
57001014	Amá ŋ waá ja rɩ́ŋ fɩ́kɩ́ rɩ́ɩ́ a wérí páŋ; ŋŋ́ já rɩ́ɩ́ tɩɩ nɛ́ bɩɩnɛ, a pɛ́ŋ mɛ́ arɩ́ satɔrɔ́.
57001015	Nyɛ mɛ́, Oneziimi há lɩ́ɩ́ dɩhɩ̃́, ʋ wɩ lɩ́ɛ́ rʋ́ʋ́ dáánɛ; ʋ taŋa lɩ́ɔ́, a makɛ rʋ́ʋ́ sɩ́sɛ́nyɛ bɩrko mɩ́nɩ́ dɩhɩ̃́, a kaá mʋ́ wuu ní.
57001016	Mʋ́l néé mí, ʋ báá to yómo yɔ́ɔ́, amá ʋ kɛ yómo; ʋ kárá maábinɔ́ŋɔ nɛ́, á nɩcólli tɩɩ. Ʋ wɩ́ɛ́ haakɩ́ ŋ é rí, amá ɩ rɩ́ nɛ́ mɔhɛ̃́ rʋ́ʋ́ wɩ́ɛ́ haakɛ kɩ́ŋkáŋ, bee wɩ́ɛ́ ʋ kɛ́ɩ́ yómo ní, a baa cɩ́ ráŋ mɛ́ a ɛ́ɩ́ maábinɔ́ŋ, Nyuutɩna ŋmɛ́nɔ mɛ́.
57001017	Rɩɩ nɛ́ sɩɛ́ bélé rɩŋ kɛ́ɩ́ naŋnɔ́ŋ, ɩ caklɔ́ʋ́ anɩ́ŋ tɩɩ.
57001018	Rʋʋ fa á wɩ́ɩ́ zɔ́kɩ́ mɛ́, ɩ bélíŋ ká pii cɛ́ʋ́. Rʋʋ fa díí kɩŋ má, ɩ gieli ɛ́ kɩŋ héŋ nyúú, rɩ́ŋ túŋ.
57001019	Ŋ tɩɩ Pool nɛ́sɛ nɛ́ pʋ́ŋsɛ ɛ́; ŋ sɩ́ túŋ pɛ́ɩ́. Amá ŋ waá ja rɩ́ŋ líísí, ŋ kɩŋ ná há mɩ́nɩ́ mɛ́ wɩ́ɛ́, bee wɩ́ɛ́ ʋ mɔhɔ̃́ rɩ́ɩ́ píí tɩɩ paáwuu páŋ.
57001020	Taŋá, ŋ maábinɔ́ŋɔ, ŋŋ́ sʋ́lɩ́ Nyuutɩna wɩ́ɛ́, ɔsɛ ɛ́ wɩ́ɩ́ páŋ; a rɩ́ŋ beŋtúú pɩ́ cɩ́m, Kirisi wɩ́ɛ́ sɩɛrʋ.
57001021	Ŋ á yardá, rɩŋ há pʋ́ŋsɛ́ bʋlɩ́ a wɩ́ɩ́ ná, ɩ sɩ́ aa kɩ́llɛ ɛ́.
57001022	Pɛ́ ja jaa, a bɩrmɛ bílíŋ mí; ŋ kéŋ yɩɛla rɩ Wɩɩsɛ sɩ́ sáŋɩ́wa sʋlɛ́, a páŋ ŋmɛ́nɔ rɩ́ŋ kóíwa dɩhɩ̃́.
57001023	Ɩpafɩrasɛ, ŋ rɩ́rʋ́ wuu há mɩŋ bɩnajaa mɛ́, Zeezi Kirisi wɩ́ɛ́, ʋʋ́ cʋ́ɔ́lɩ́.
57001024	Ŋ tʋtʋ́nnʋ́náŋa: Markɛ, rɩ́ Arɩsɩtarkɛ rɩ́ Dɛmaasɛ arɩ́ Liki, ɓa máá bɔ́llɩ́.
57001025	Ráá Nyuutɩna Zeezi Kirisi hé bárka pɛ́ɩ́wa!
58001001	Tésíé mí, Wɩɩsɛ tɩ́ŋʋ́ wɩ́laabʋlla mɛ́, a bʋl wɩ́ɛ́ párá naabálwa naasɩ́ ɛrɛ́, a tɩŋ wɩbámmáwa mɛ́.
58001002	Amá zaá né, hatɩ́ŋnɩ́tápʋlɛ nyáŋ mɛ́, ʋ tɩ́ŋʋ́ Bio mí ní, a bʋl wɩ́ɛ́ párá. Wɩɩsɛ tɩ́ŋʋ́ mɛ́ nɛ́ a onni wuu, a píwó wuu hóú nɛ́sɛ mɛ́, ʋ tɩ́llɩ́wɔ́.
58001003	Wɩɩsɛ píŋ wér wuú tʋ́lʋ́ Bio mí ní; Wɩɩsɛ nɩɩsɔ tɩɩ tɩɩ nɛ́, ʋ la. Ʋ nʋɔ wɩ́bʋlɛ́ kéŋ dóé, a ka onni wuu ké. Ʋ sɩɛ́ há mʋ́ʋ́rɛ nɩbííne wɩ́bɔma, ɛ́ har rɩ́ mɛ́, ʋ zɩ́nɔ́ ké dóé wuu Wɩɩsɛ néduu, bána nyúú.
58001004	Ʋ nɛ́ kɛ Wɩɩsɛ malɩ́kawa wuu, ɛ́ nɛ́ tɛ, yɩr ná duo Wɩɩsɛ há pɔ́ʋ́, ɔ́ʋ́ dʋŋɔ, a kɩ́llɛ malɩ́kawa wuu yɩra.
58001005	Wɩɩsɛ sɩɛ́ ha wʋ́ʋ́ malɩ́ka oro rɩ́ bʋ́lɛ́ bʋlɛ́: "Ɩ káŋ Bio ní; ŋ nɛ́ lʋ́lɩ́ zaa." Ʋ báá wɩ oro má rɩ́ bʋ́lɛ́ bʋlɛ́: "Ŋ sɩ́ ɔ́ʋ́ Ana, ká rʋ́ʋ́ má áŋ Bio."
58001006	Wɩɩsɛ háá já rʋ́ʋ́ tʋ́mʋ́ Bio dúníé mí, ʋ nɛ́ há ká bihɔ̃́, ʋ sɛ́: "Wɩɩsɛ malɩ́kawa wuu mɔhɔ̃́ rɩ́wɔ́ cʋ́ɔ́lʋ́."
58001007	Ʋ sɩɛ́ bʋ́lʋ́ malɩ́kawa wɩ́ɛ́ bʋlɛ́: "Ʋ ɔ́ɔ́ ʋ malɩ́kawa nɛ poo arɩ́ níŋvásɛ nɛ́, ʋ kaá tʋŋ."
58001008	Amá ʋ Bio é rɩ́ ʋ sɛ́: "Ɩ ká Wɩɩsɛ nɛ́, ɩ kuorí díí waá tenni. Taŋá nɛ́ ɩ kaá bélí dɩtɩ́llɛ mɛ́.
58001009	Ɩ có tékétéké, ɩ wɩ bɔ́ŋbɔ́ŋ ja, ɛ́ nɛ́ tɛ Wɩɩsɛ, ɩ Wɩɩsɛ lɩ́sɩ́ a bɩ́sɛ jʋɔsɛ́ nʋʋ héí nyúú mí. Ʋ cóí ní kɩ́llɩ́ náŋa."
58001010	Ʋ báá ha sɛ́: "Nyuutɩna, púle mí, ɩ nɛ́ŋsa nɛ́ á tíé arɩ́ bána.
58001011	Ɓa wuu sɩɛ́ sɩ́ yʋ́ksɛ, ká rɩ́ɩ́ é mɩŋ. Tíé rɩ́ bána wuu sɩ́ bɩŋ a kúsi anɛ gɛnnɛ.
58001012	Ɩ sɩ́ káŋwɔ́ guŋ hé náŋá mɛ́, anɛ ɓa háá guŋ gɛrɔ ɛ́, rɩ́wɔ́ bɩ́rsɛ, anɛ gɛrɔ wér háá lɛ, ʋ bɩ́rsɛ ɛ́. Amá tɛ́ŋ wuu mí, ɩ é nána nɛ́, ɩ bɩŋsɛ waá toki."
58001013	Malɩ́ka orí é rí rɩ́ sɩɛ́, Wɩɩsɛ bʋl bʋlɛ́: "Kéníŋ néduu, a kaá ja tápʋl ná ŋ háá á rɩ́ŋ kɛ́sɩ́ dɩŋdɔma wuu héí nɛ́sɛ mɛ́?"
58001014	Malɩ́kawa ná é wuu ká Wɩɩsɛ tʋtʋnna nɛ́, ʋ tʋ́tʋ́ŋwɔ́ ɓaá sáŋ nɩɛ ná ʋ háá á rʋ́ʋ́ laa tá mɛ́.
58002001	Ɛ́ wɩ́ɛ́, á há zésí wɩ́ɛ́ ná, ʋ mɔhɔ̃́ ráá káŋwɔ́ wérí, rɩ ɛ́ rá, á sɩ́ yéŋŋi ká sɩ́ zɩ́mʋ́.
58002002	Wɩ́ɛ́ ná Wɩɩsɛ malɩ́kawa fa há bʋ́lɛ́, ɓa nʋɔ súó, ɓa wɩ gíré. Nɛrɔ ná wuu fa há wʋ́ɔ́ tɩŋ, ɛ́ rá má nɛrɔ ná wuu fa há zɔ́kɛ́ ɛ́ wɩ́ɛ́, ɓaá bɛŋsɛ tɩ́na nɛ́ wérí, a túŋ.
58002003	Ɛ́ wɩ́ɛ́, raá má nɛ́ sɩɛ́ á sɛ́ŋɓɛlɩ́ arɩ́ Wɩɩsɛ laatɛ́ ná sɩɛ́ há zénó nyɛ, ɛrɛ́ rɛ́, á má sɩ́ wólli lú lɛ, rɩ́ wɩɩla sɩ́rá pérú? Nyuutɩna Zeezi tɩɩ nɛ́ lá sɩ́ɛ́ bʋl ɛ́ laatɛ́ wɩ́ɛ́, ká nɩɛ ná ʋ há bʋlɛ́ ɓa nɛ, ɓa má baa ɔsɛ makɛ ɛ́ laatɛ́ dóé, a párá.
58002004	Wɩɩsɛ tɩɩ tɩ́ŋ wɩ́nyɩnɩwa rɩ́ wɩ́gɩrɛ́ mɛ́, rɩ́ nyáŋsɛ rɩ́wɔ́ duó wuu mí, arɩ́ Wɩɩsɛ Sabɩɩna pállɛ na ʋ́ há ɓɛ́ɛ́ pá ɛ́ ʋ há có mí, a tɛ sɩɛ́da, rɩ ɛ́ wɩ́ɩ́ ká taŋá nɛ́.
58002005	Dúníé ná háá kué wɩ́ɛ́, á háá bʋlɛ́, Wɩɩsɛ wʋ́ʋ́ píé hóú malɩ́kawa nɛ́sɛ mɛ́ nɛ́, rɩ́wɔ́ kaa ké.
58002006	Amá ɓa pʋ́ŋsɛ Wɩɩsɛ Kɛnɔ cɔɔ nɔ́ŋɔ bʋlɛ́: "Beé rí ká nɩbííno, ɩ bɩ́bɩ́ɩ́nʋ́ wɩ́ɛ́? Beé rí ká nɩbííno bio, ɩ sɩɛ́ bíbélú mí?
58002007	Ɩ ɔ́ɔ́ Wɩɩsɛ malɩ́kawa kɩ́llɛ nɩbííno, tɛ́ŋ mʋɔ́, ká ɩ pɔ́ʋ́ píŋ arɩ́ yɩr. ((Ɩ ɔ́ɔ́ ʋ dí kuorí ɩ nɛsɛ oŋ"aalɛ́ wuu nyúú.))
58002008	Ɩ pí onni wuu hóú nɛ́sɛ mɛ́ ʋ bíbel." Wɩɩsɛ sɩɛ́ há pí onni wuu hé nɩbííno nɛ́sɛ mɛ́ ʋ bíbel, ʋ mʋ́l nɛ́ ká: Óŋ wuu toó, ʋ wʋ́ʋ́ mɛ́ wuó bel. Amá mʋ́l néé mí, á ha wɩ néé rɩ onni wuu mɩ́nʋ́ nɛ́sɛ mɛ́, ʋ bíbel.
58002009	Á há nóú ná nɛ́ ká: Zeezi ná Wɩɩsɛ fa há ɛ́ɛ́ ʋ malɩ́kawa kɩ́llɛ, tɛ́ŋ mʋɔ́, a tɩŋ Wɩɩsɛ zilé mí, ʋ há sʋ́wɛ́ nɩbííne wuu yɩr mɛ́, á zaa sɩɛ́ nóú rɩ Wɩɩsɛ píŋsú, a pɔ́ʋ́ yɩr, a tɩŋ sʋʋ wɩɩla ná ʋ há díé wɩ́ɛ́.
58002010	Wɩɩsɛ nɛ́ há á onni wuu, a nɛ́ tɩ́llɩ́wɔ́ wuu má, ʋ faá já rʋ́ʋ́ a rɩ́ bɛlɛ a ɓɩkáná, a zʋ Zeezi píŋ ná sɩɛrʋ; ʋ béló rʋʋ ɛ́ cɛ́rɔ́, rɩ́ Zeezi ní háá á rʋ́ʋ́ lɔ́wɔ́ sɩ́ɛ́, a káŋwɔ́ zʋ laatɛ́ sɩɛrʋ, rʋ́ʋ́ ná wɩɩla, ká rʋ́ʋ́ wɩ́ɛ́ wuu cɛ́rɛ wérí.
58002011	Zeezi ní sɩɛ́ háá mʋ́ʋ́rɛ nɩbííne busunnu, ʋ rɩ́ nɩɛ ná busunnu ʋ há mʋ́ʋ́rɛ́, ɓa wuu Ana nɛ́ balá. Ɛ́ nɛ́ tɛ, ʋ to hɩɩ̃sɛ́ a pá Zeezi, rʋ́ʋ́ káŋwɔ́ aá yɩ́rʋ́ maábináŋa.
58002012	Ʋ sɩɛ́ bʋl Wɩɩsɛ rɩ́ bʋlɛ́: "Ŋ sɩ́ bʋ́lɩ́ wɩ́ɛ́ páŋ maábináŋa. Ŋ sɩ́ bɩ́ɩ́ mɛ́, ɩ púl nɩɛ sɩɛrʋ."
58002013	A baa bʋl dɩhɩ̃́ nɔ́ŋɔ bʋlɛ́: "Ŋ é sɩ́ ɔ́ʋ́ yardá ɓóŋ." Ká baa bʋlɛ́: "Néŋ ní, ŋ rɩ́ bɛlɛ ná wuu Wɩɩsɛ há páŋ."
58002014	Ɛ́ bɛlɛ sɩɛ́ há ká nɩbííne, a ka tɛŋ rɩ́ cɛ́l, ɛ́ nɛ́ tɛ, Zeezi má bɩrmɛ nɩbíŋ, a má ka tɛŋ arɩ́ cɛ́l, a makɛ rʋ́ʋ́ nɩ́ɛ́sɩ́wɔ́. Ɛ́ nɛ́ sɩɛ́ tɛ, ʋ tɩ́ŋʋ́ sʋʋ mɛ́, a tɩ́ksɛ Sɩtaanɛ ná há kéŋ dóé, a a nɩɛ sʋ́sʋsɛ,
58002015	ká la nɩɛ ná sʋʋ héwíŋ há ɛ́ɛ́ ɓa bɩrmɛ yósí, ɓa hiẽsó wuu mí.
58002016	Ɛ́ wɩ́ɛ́, ʋ ká taŋá, ʋ wɩ kúé rʋ́ʋ́ fá Wɩɩsɛ malɩ́kawa búŋse ní, amá ʋ kúó rʋ́ʋ́ fá Abɩrahaŋ duo nɩɛ búŋse ní.
58002017	Ɛ́ nɛ́ tɛ, ʋ fa mɔ rʋ́ʋ́ nɩɛsɛ nɩbíŋ, a lɔ́ʋ́ maábináŋa mɛ́ ɓóŋ, a makɛ rʋ́ʋ́ a Wɩɩsɛ vʋk"ɔɔsa nɔhɔ̃́, a a susufár, a tʋŋ aá pá Wɩɩsɛ rɩ́ taŋá, a púú tɩɩ ɔsɛ vʋk, rɩ́ Wɩɩsɛ hé nɩɛ wɩ́bɔma suúri.
58002018	Zeezi tɩɩ sɩɛ́ há dí wɩɩla, díŋe sɩɛrʋ, ɛ́ nɛ́ tɛ, ʋ wólli nɩɛ ná há mɩŋ díŋe sɩɛrʋ, búŋse fɩ́fá.
58003001	Ŋ maábináŋa, Wɩɩsɛ nɛ́ tɩ́ɩ́wa, ʋ nɛ́ yɩ́rɩ́wa, anɛ ʋ há yɩ́rɛ nɩɛ náŋa má ɛ́. Ɛ́ wɩ́ɛ́, ɩ́ kɩ́ɛ́lɛ Wɩɩsɛ nɩtʋmɩ́ Zeezi, ʋ nɛ́ ká Wɩɩsɛ vʋk"ɔɔsɔ nɔhɔ̃́, á yardá mɩ́nʋ́ mɛ́ nɛ́, á bʋ́bʋ́lʋ́ wɩ́ɛ́.
58003002	Wɩɩsɛ lɩ́sʋ́ nɛ́, rʋ́ʋ́ tʋŋ ɛ́ tʋtʋmɩ́, ʋ sɩɛ́ tʋ́mʋ́ rɩ́ taŋá anɛ Moyizi má há tʋ́mɛ́ rɩ́ taŋá ɛ́, a pá Wɩɩsɛ nɩɛ.
58003003	Nɛrɔ ná há sɔ́ jaa nɛ́ lá yɩr aá kɩ́llɛ jaa ná tɩɩ. Ɛ́ wɩ́ɛ́, Zeezi ní mɔhɛ̃́ rʋ́ʋ́ ná píŋ ɓɩzeno, a kɩ́llɛ Moyizi.
58003004	Jaa é wuu toó, rɩ nɛ́ŋ ra wʋ́ʋ́ sɔ́ɛ́. Onni ná má wuu há mɩ́nɔ́, Wɩɩsɛ nɛ́ ɔ́wɔ́.
58003005	Moyizi sɩɛ́ há ká tʋtʋ́nnʋ́, ʋ tʋ́mɔ́ arɩ́ taŋá, Wɩɩsɛ nɩɛ sɩɛrʋ; Wɩɩsɛ háá á rʋ́ʋ́ bʋl wɩ́ɛ́ ná, ʋ tɛ́wɔ́ sɩɛ́da.
58003006	Amá Kirisi é há ká Bio, taŋá mɩ́nʋ́ mɛ́, anɛ bio háá bélú jaa rɩ́ taŋá ɛ́. Á nɛ́ sɩɛ́ kɔ́ʋ́ jaa, raá nɛ́ kéŋ baŋcɩpɩrɩ́ arɩ́ yɩɛla ná wɩ́ɛ́ á háá nyʋ́kɛ́, ((a ka wérí mʋ́ gírsi.))
58003007	Ɛ́ wɩ́ɛ́, anɛ ɛ́ Wɩɩsɛ Sabɩɩna há sɛ́: "Zaa, rɩɩ́wa nɛ́ nɛ́ Wɩɩsɛ liŋó,
58003008	Ɩ́ sɩ́ɩ́wa baŋcɩllɛ dúórú, anɛ ɩ́ naabálwa die há ísé cɩ́ Wɩɩsɛ mɛ́, a díŋú ɛ́ kal, a tʋŋ ɛ́ gɩrbétéke sɩɛrʋ."
58003009	Wɩɩsɛ sɩɛ́ sɛ́: "Ráŋ nɛ́ ɩ́ naabálwa díŋíŋ, a mɩ́lɩ́ŋ rɩ́wɔ́ ná; ɓa sɩɛ́ néŋ há tʋ́ŋ ɛ́, bɩŋsɛ mɛɛ́sɛllɛ pɛ́kɛ.
58003010	Ɛ́ nɛ́ tɛ, ŋ cɔ́ɛ́ wɩ́wɔ́, ŋ sɛ́: 'Ɓa sɩɛnnɛ ɔ́sɔ́ yéŋŋi rí, aá mʋ́ wuu. Ɓa waá ja rɩ́wɔ́ zɩ́mɩ́ŋ nʋɔ wɩ́ɛ́, a sɩɛ́ tɩŋ nɛ́.'
58003011	Ɛ́ nɛ́ ŋ ŋmɩ́ɛ́sɛ, ŋ cɔwɩɩlɔ́ sɩɛrʋ a bʋlɛ́: 'Ɓa wɩ́ŋ fɩɛla sɩɛrʋ́ zʋ́ʋ́ ná.' "
58003012	Ŋ maábináŋa, ɩ́ sɩɛ́ pɔ́ɩ́wa tɩɩ mɛ́, rɩ́ɩ́wa sɩɛrʋ oro wuu sɩ́ sabɩŋtɔk rɩ́ dɩlhɔɔ kánʋ́, rɩ́ ɛ́ yíkú rʋ́ʋ́ bɩ́rʋ́ har yakɛ Wɩɩsɛ ná há wómmó.
58003013	Ɩ́ taŋa dúdúóri náŋá naasɛ́, tápʋ́l wuu, a pɔ́ zaa mɛ́, ká sɩ́ cíé dɛ́llʋ́, a makɛ rɩ́ wɩ́bɔma sɩ́ɩ́wa oro wuu nyɩ́sɩ́ hé dɩlwaánɛ sɩɛrʋ.
58003014	Yardá ná á há kené púle mí wuu, raá nɛ́ kenú wérí rɩ́ɩ́ mʋ́ʋ́ gírsi, á rɩ́ Kirisi wuu sɩ́ a balá, anɛ nɩɛ náŋa rɩ́rʋ́ há ká balá ɛ́;
58003015	anɛ ɛ́ ɓa há bʋ́lɛ́ mʋ́l néé mí: "Zaa, rɩɩ́wa nɛ́ nɛ́ Wɩɩsɛ liŋó, ɩ́ sɩ́ɩ́wa baŋcɩllɛ dúórú, anɛ ɩ́ naabálwa die há ísé cɩ́nʋ́ mɛ́ ɛ́."
58003016	Áŋwa rɩ́ fa nɛ́ Wɩɩsɛ liŋó ká sɩɛ́ isi cɩ́nʋ́ mɛ́ ɛ́? Nɩɛ ná wuu há tɩ́ŋ Moyizi mí lɛ Ezipiti mí, rá wɩ ɛ́ ɛ́ɛ́ rɛ́?
58003017	Áŋwa nyúú rí, Wɩɩsɛ cɔ́ɛ́ fa wɛ bɩŋsɛ mɛɛ́sɛllɛ? Nɩɛ ná há ɛ́ɛ́ zɔkɛ a sʋsɛ gɩrbétéke mí nyúú rá, ʋ cɔ́ɛ́ wɛ rɛ́?
58003018	Áŋwa mɛ́ rɩ́ Wɩɩsɛ fa ŋmɩ́ɛ́sɛ hé a bʋlɛ́: "Ɓa wɩ́ŋ fɩɛla sɩɛrʋ́ zʋ́ʋ́ ná?" Nɩɛ ná há vɔ́ʋ́ nʋɔ tɩŋɛ́ rá rɛ́?
58003019	Á sɩ́ɛ́ nóó rɩ ɓa há á dɩlhɔɔ ná nɛ́ tɛ, ɓa wɩ wóllé zʋ Wɩɩsɛ fɩɛla ná sɩɛrʋ.
58004001	Wɩɩsɛ há tá nʋɔ ná párá bʋlɛ́, ráá sɩ́ zʋ́ʋ́ fɩɛla sɩɛrʋ, ʋ ha wʋ́ʋ́ kíŋŋé. Á sɩɛ́ pɔ́rá tɩɩ mɛ́, ráá oro wuu sɩ́ ɛ́ fɩɛla mɛ́ gúlú.
58004002	Wɩɩsɛ Labaarɩwero ná ɓa há bʋ́lɛ́ párá nɛ́, ɓa fa bʋl pɔ́wɔ́ má. Amá wɩ́ɛ́ ná ɓa há zésé dé ká yɔ́ɔ́ nɛ́, bee wɩ́ɛ́ ɓa nɩ́wɔ́, ká wʋ́ɔ́ lɛ́ɛ́ dí.
58004003	Á é há lɛ́ɛ́ dí, áá zʋ fɩɛla ná wɩ́ɛ́ Wɩɩsɛ há bʋlɛ́ sɩɛrʋ; ʋ sɛ́: "Ɛ́ nɛ́ ŋ ŋmɩ́ɛ́sɛ, ŋ cɔwɩɩlɔ́ sɩɛrʋ a bʋlɛ́: Ɓa wɩ́ŋ fɩɛla sɩɛrʋ́ zʋ́ʋ́ ná." A de pɔ́ Wɩɩsɛ há bíl dúníé tenni tɛ́ŋ ná mɛ́, ʋ tʋtʋmɛ́ má ténnó ní, ká ʋ ha bʋl ɛ́.
58004004	Wɩɩsɛ Kɛnɔ sɩɛrʋ dɩhɩ̃́ nɔ́ŋɔ, ɓa bʋ́l tápʋlɛ balpɛ kal wɩ́ɛ́, a bʋlɛ́: "Wɩɩsɛ ténnú tʋtʋmɛ́ wuu, ká fɩɛlɛ tápʋlɛ balpɛ kal."
58004005	Ká rɛɛ́wa né Wɩɩsɛ baa bʋlɛ́: "Ɓa wɩ́ŋ fɩɛla sɩɛrʋ́ zʋ́ʋ́ ná."
58004006	Ɛ́ wɩ́ɛ́, nɩɛ náŋa ha wo fɩɛla ná sɩɛrʋ aá zʋ. Ká, nɩɛ ná há lá sɩ́ɛ́ nɛ ɛ́ Labaarɩwero, ɓa wɩ fɩɛla ná sɩɛrʋ zʋ́ɛ́, bee wɩ́ɛ́ ɓa á dɩlhɔɔ,
58004007	ɛ́ nɛ́ tɛ, Wɩɩsɛ baa makɛ tápʋl nɔ́ŋɔ, ʋ nɛ́ ká: "zaa". Ʋ dáánɔ́, ká ʋ tɩŋ Davidi mí a bʋl, anɛ ɛ́ ʋ há lá sɩ́ɛ́ bʋl, a bʋlɛ́: "Zaa, rɩɩ́wa nɛ́ nɛ́ Wɩɩsɛ liŋó, ɩ́ sɩ́ɩ́wa baŋcɩllɛ dúórú."
58004008	Rɩ Zozie fa pá Ɩzɩrayɛl duo nɩɛ fɩɛla rɛ́, ɛ́ har rɩ́ mɛ́, Wɩɩsɛ báá fa wɩ tápʋ́l oro wɩ́ɛ́ bʋl.
58004009	Ɛ́ wɩ́ɛ́, Wɩɩsɛ fɩɛlɛ́ tápʋl ha mɩ́nɔ́ rɛ́, a pá Wɩɩsɛ nɩɛ.
58004010	Nɛrɔ ná wuu sɩɛ́ há zʋ́ Wɩɩsɛ fɩɛla ná sɩɛrʋ, ʋ tɩ́na máá fɩ́ɛ́lʋ́ nɛ́, ʋ tʋtʋmɛ́ mɛ́, anɛ Wɩɩsɛ há fɩ́ɛ́lʋ́ tʋtʋmɛ́ mɛ́ ɛ́.
58004011	Á sɩɛ́ hé dóé, a zʋ ɛ́ fɩɛla sɩɛrʋ, a makɛ rɩ́ nɛ́ŋ wuu sɩ́ dɩlhɔɔ á, rɩ́ɩ́ káánɛ, anɛ Ɩzɩrayɛl duo nɩɛ há á ɛ́.
58004012	Wɩɩsɛ wɩ́bʋlɛ sɩɛ́ wómmó, ʋ kéŋ dóé má. Ʋʋ́ dí wérí, a kɩ́llɛ tókowí háá dí nʋʋsɛ bɛllɛ. Ʋʋ́ de kʋŋ nɩbííno zʋ wérí ní, a cakɛ dʋma rɩ́ sabɩɩna náŋá mɛ́, a cakɛ gule rɩ́ heŋgbenʋ́ʋ́la má náŋá mɛ́; ʋ nɩ́ɩ́ dí nɩbííno sɩɛrʋ wɩ́hɩɛ̃nɛ́ rɩ́rʋ́ wɩ́bɩɩnɛ́ sarɩ́ya.
58004013	Oŋ"aalɩ́ wuu wɩ Wɩɩsɛ sɩ́ɛ́ mɛ́ wuó féŋsi. Ɓa wuu ká ɓɩlɩ́ɩ́, a a nyaamɩ́ ʋ sɩ́ɛ́ mɛ́; á sɩɛ́ á ráá bílrá wɩ́"állɛ wuu nʋɔ pɔ́ʋ́ nɛ́.
58004014	Á ka yardá wɩ́ɛ́ ná á háá bʋlɛ́, géŋgéŋ, bee wɩ́ɛ́ á kéŋ Wɩɩsɛ vʋk"ɔɔsa nɩhɩɛ̃́sɛ wuu nɔhɔ̃́, ʋ nɛ́ ká Wɩɩsɛ Bio Zeezi ná há cáŋ báŋsɛ, a zɩ́ mɩŋ Wɩɩsɛ laka.
58004015	Vʋk"ɔɔsɔ nɔhɔ̃́ ná á há kené, ʋʋ́ fárá susu á pʋɔlɩ́ sɩɛrʋ. Ʋ tɩɩ ná díŋe wɩ́ɛ́ wuu mí, anɛ á má háá ná díŋe ɛ́, amá ʋ wɩ wɩ́bɔ́ŋ ɛ́ɛ́.
58004016	Ɛ́ wɩ́ɛ́, á sɩ́ síkesíke á, á ka yardá, a tuu peri Wɩɩsɛ zilé kuóɓasa ná, a makɛ rʋ́ʋ́ sawér rɩ́rʋ́ zilé ná pérírá, rʋ́ʋ́ fárá búŋse, tɛ́ŋ ná mɛ́ á há fɛ́rɛ́.
58005001	Wɩɩsɛ vʋk"ɔɔsa nɔhɔ̃́ é wuu, ɓaá lɩ́sʋ́ nɩbííne sɩɛrʋ nɛ́, a bílú nɩbííne rɩ́ Wɩɩsɛ pɛ́kɛ, wɩ́ɛ́ ɔsɛ́ yɩr mɛ́; ʋ nɛ́ lá nɩɛ zilé aá pá Wɩɩsɛ, a ɓʋ́ʋ́sɛ pʋsɛ aá mʋ́ʋ́rɛ wɩ́bɔma má.
58005002	Ʋ tɩɩ há ká pʋɔla, ʋ wo wɩráŋ"ɛ̃wa arɩ́ nɩyéŋŋe wɩ́ɛ́ mʋ́ʋ́la aá nɛ.
58005003	A tɩ́ŋʋ́ tɩɩ pʋɔlɩ́ ná yɩr mɛ́, ʋ mɔhɔ̃́ rʋ́ʋ́ ɔsɛ vʋk ʋ tɩɩ wɩ́bɔma wɩ́ɛ́, ká ɔsɛ vʋk nɩkana ná má wɩ́bɔma wɩ́ɛ́.
58005004	Nɛrɔ wuu wʋ́ʋ́ tɩɩ wuo lɩ́sɛ aá hé ɛ́ tʋtʋmɩ́ mɛ́. Wɩɩsɛ nɩ́ɩ́ lɩ́sɛ tɩ́na, a pi ɛ́ tʋtʋmɩ́ pá, anɛ ʋ há lɩ́sɛ Aarɔŋ ɛ́.
58005005	Ɛ́ tɩɩ nɛ́, Kirisi má tɩɩ ra wʋ́ʋ́ tɩɩ lɩ́sɛ rʋ́ʋ́ a Wɩɩsɛ vʋk"ɔɔsɔ nɔhɔ̃́, a píŋsú tɩɩ, amá Wɩɩsɛ nɛ́ lɩ́sʋ́, a bʋ́lʋ́ mɛ́ bʋlɛ́: "Ɩ káŋ Bio ní, ŋ nɛ́ lʋ́lɩ́ zaa."
58005006	Wɩɩsɛ Kɛnɔ dɩhɩ̃́ nɔ́ŋɔ má ʋ báá sɛ́: "Ɩ ká Wɩɩsɛ vʋk"ɔɔsɔ nɛ́, a kaá mʋ́ wuu, anɛ Mɛlɩsɩsɛdɛkɛ."
58005007	Zeezi dúníé mí mɩnɛ́ tɛ́ŋ mɛ́, ʋ cáásó, a wi sɩ́mɩnnʋ, a cʋɔlɛ Wɩɩsɛ, a jɛnnɛ Wɩɩsɛ, ʋ nɛ́ há ká nɛ́ŋ ná há wóú la aá tá, sʋʋ nɛ́sɛ mɛ́. Zeezi sɩɛ́ há sáŋɛ́ aá tɩŋ Wɩɩsɛ nʋɔ, Wɩɩsɛ sáŋʋ́ sʋlɛ́.
58005008	Zeezi ká Wɩɩsɛ Bio má nɛ́, ká ʋ há dí wɩɩla ná, ʋ máŋsɛ Wɩɩsɛ nʋɔ zíle.
58005009	Ʋ há tɩ́ŋ Wɩɩsɛ nʋɔ wɩ́ɛ́ wuu cesi, ʋ cɛ́rɔ́, rʋ́ʋ́ bɩrmɛ nɩɛ ná wuu háá zíl Wɩɩsɛ nʋɔ, ɓa Laataarɔ, a lɔ́wɔ́ aá tá, a de kaá mʋ́ wuu.
58005010	Ɛ́ nɛ́ Wɩɩsɛ sʋ́ʋ́ nɛ́ kɔ́ʋ́ vʋk"ɔɔsɔ nɔhɔ̃́, anɛ Mɛlɩsɩsɛdɛkɛ.
58005011	Wɩ́ɩ́ néé mí, á kéŋ wɩ́ɛ́ ɓɩkana aá bʋl. Ɛ́ wɩ́ɛ́ mʋ́ʋ́la makɛ pɛ́ɩ́wa má sɩɛ́ duokí, bee wɩ́ɛ́ ɩ́ dɩlla zímó, wɩ́ɛ́ nɩ́ɩ́ mɛ́.
58005012	Ká, ɩ́ há nɛ́ Wɩɩsɛ wɩ́ɛ́, ʋ tápʋl to mɔlɛ́; ʋ fa mɔhɔ̃́ rɩ́ɩ́wa nɛ́ kɩ́karmɛ nɩɛ. Amá ɩ́ ha de jɩ́ja, rɩ́wɔ́ pi Wɩɩsɛ wɩ́bʋlɛ wɩ́ɛ́ ná há ká mʋ́biló wɩ́ɛ́ nɛ́, aá kármɩ́wa. Ɩ́ ha nɩhɩ̃́ ɩ́l"ɔ́ɔ́sá rɛ́, ɩ́ ha wɩ ɓɩdíduoru wuó dí.
58005013	Nɛrɔ ná sɩɛ́ ha háá ɔsɛ ɩ́l, ʋ ká bipʋlɛ nɛ́, ʋ wɩ wɩ́bʋlɛ ná háá máŋsɛ tékétéké wɩ́ɛ́ mʋɔsɔ ɛ̃, Wɩɩsɛ sɩ́ɛ́.
58005014	Nɩhɩɛ̃́sɛ éé dí ɓɩdíduoru ní. Ɓa valɛ́ sɩɛrʋ, ɓa wɔ́ɔ́, Wɩɩsɛ wɩ́ɛ́ sɩɛrʋ, a ka zɩmɛ́, a wólli wɩ́were arɩ́ wɩ́bɔma caksɛ aá lɩ́sɛ.
58006001	Ɛ́ wɩ́ɛ́, Kirisi wɩ́ɛ́ ná ɓa há píé kármɩ́rá púle mí wuu ná, á sɩ́ dé mɩ́ŋwɔ́ máŋsɛ mɛ́ nɛ́ wuu, amá á mʋ́ sɩ́ɛ́, a wa a bɩrmɛ nɩhɩɛ̃́sɛ, ká báá sɩ́ ɓáásʋ́ rɩ́ɩ́ púl pi Wɩɩsɛ wɩ́bʋlɛ wɩ́ɛ́ ná, há ká mʋ́biló wɩ́ɛ́, rɩ́ɩ́ kɩ́karmɛ nɩɛ; ɓa nɛ́ ká: ɛ́ ɓa há mɔhɛ̃́ rɩ́wɔ́ bɩ́rsɛ, a tá sʋ́ʋ́rɩ́wɩ́ɛ́ ɛɛ, Wɩɩsɛ wɩ́ɛ́ laa díí,
58006002	nyimuŋsiwa karmɛ́, ɛ́ ná ɓa há pí nɛ́ŋsa aá tɩkɛ nɩɛ mɛ́, sʋsɛ bɩr"isé wɩ́ɛ́, arɩ́ sarɩ́ya ná háá díé rɩ́ɩ́ hé nɩɛ dɩhɩ̃́ ná, ɓa há sɩ́ mɩŋ, a kaá mʋ́ wuu, wɩ́ɛ́.
58006003	Rɩ Wɩɩsɛ nɛ́ sáŋɛ́, á sɩ́ tá nyáŋ, ká mʋ́ sɩ́ɛ́.
58006004	Nɩɛ ná Wɩɩsɛ pʋmmɔ há zʋ́wɔ́, ɓa la bána nyúú pálɔ dí ná, Wɩɩsɛ Sabɩɩna mɩ́ŋwɔ́ mɛ́,
58006005	ɓa la Wɩɩsɛ wɩ́bʋlɛ dí, a nóú wér, a zɩŋ dúníé ná háá kué dóé mʋɔsɔ,
58006006	rɩ ɛ́ nɩɛ nɛ́ vɛ́ Wɩɩsɛ ŋmɛ́nɔ, káá bɩ́rmɩ́ŋwɔ́ tésíé wɩ́"állɛ mɛ́, bɩ́rɛ́ báá toó, a a ɓa baa bɩ́bɩ́rsɛ, bee wɩ́ɛ́ Kirisi ní ɓa é baa ɓɩ́ɓásɛ, dagɛsɛ́ daha, a hɩ́ɩ̃́sʋ́ aá pá jamáŋ.
58006007	Duóŋ há kó wérí, tíé ná nyɔ nyii vɔkɛ, oŋparɛ́ ná ɓa há dúú mí ɔsɛ wérí, a pá nɩɛ ná há párɛ́, ɛ́ tíé má kéŋ ker, Wɩɩsɛ bárka sɩɛrʋ.
58006008	Amá rɩ tíé ná nɛ́ nyʋ́ sɔrʋ rɩ́ nyɔ́bɔma, ʋ wɩ weri ní; Wɩɩsɛ sɩ́ vɔ́ʋ́ wɩ́ɛ́, rɩ́wɔ́ tɔkɛ níŋ nyɩ́kʋ́, rʋ́ʋ́ dí físi a zɔkɛ.
58006009	Á nɩcólle tɩɩ, raá nɩ́ɩ́ bʋl nyɛ má, á ɩ́ɔ̃́ rɩ́ taŋá, rɩɩ́wa mɩŋ ŋmɛ́ŋwero mí ní, ʋ nɛ́ ká Wɩɩsɛ laatɛ́ ŋmɛ́nɔ.
58006010	Wɩɩsɛ ká tékétéké, ʋ waá bél gúóníwa tʋtʋmɩ́ ná ɩ́ há tʋ́mɛ́ pɔ́ʋ́, arɩ́ cólle ná ɩ́ há kené, ʋ yɩr mɛ́, a a wɩ́ɛ́ pɔ́ʋ́ nɩtɩ́llɛ, ká ha a aá pɔ́wɔ́.
58006011	Á taŋá já rɩ́ɩ́wa nɛ́ŋ wuu fɛ́l sɩ́ɩ́, a ka ɛ́ kajáŋa duo naa mɛ́, a mʋ́ gírsi, a makɛ rɩ́ɩ́wa yɩɛla nʋɔ sú wérí.
58006012	Ɩ́ sɩ́ tɛŋwɩl á, amá ɩ́ cesi nɩɛ ná há lá Wɩɩsɛ dí, a cɩ́ tɩkɛ arɩ́ nyamma, a ná omo ná Wɩɩsɛ há sʋ́ʋ́ sɩ́ pɔ́wɔ́.
58006013	Wɩɩsɛ fa há tá nʋɔ pá Abɩrahaŋ, ʋ ŋmɩ́ɛ́sʋ́ tɩɩ yɩr mɛ́ nɛ́; óŋ wuu zéŋ wʋ́ʋ́ péré, ɛ́ nɛ́ tɛ, ʋ ŋmɩ́ɛ́sʋ́ tɩɩ yɩr mɛ́,
58006014	a bʋlɛ́: "Taŋá wuu, ŋ sɩ́ héí nyúú bárka wérí, a a rɩ́ɩ́ duo nɩɛ pul kɩ́ŋkáŋ."
58006015	Ɛ́ nɛ́ Abɩrahaŋ nyammɛ, a dɛllɛ wuu, a ko ná wɩ́ɩ́ ná Wɩɩsɛ há tá nʋɔ, a bʋlʋ́ sɩ́ aa pɔ́ʋ́.
58006016	Rɩ nɩbííne níí já rɩ́wɔ́ ŋmɩ́ɛ́sɛ wɩ́ɩ́ wɩ́ɛ́, ɓaá ŋmɩ́ɛ́sɛ omo ná há kɩ́wɔ́ yɩr mɛ́ nɛ́. A tɩŋ ɛ́ ŋmɔ́ɔ́ wɩ́ɛ́, kapɔsɛ báá wɩ ɛ́ wɩ́ɛ́ mɛ́ wuó mɩŋ.
58006017	Ɛ́ nɛ́ tɛ, Wɩɩsɛ ŋmɩ́ɛ́sɛ súúri pá nɩɛ ná ʋ há tá nʋɔ pá, a bʋlʋ́ sɩ́ a wɩ́ɩ́ pɔ́wɔ́, rɩ́wɔ́ zɩŋ rʋ́ʋ́ há sʋ́ʋ́ ná nɩ́ɩ́ cɩ́nɛ́, ʋ waá bɩ́rɛ.
58006018	Wɩ́ɛ́ nyáŋ bɛllɛ sɩɛ́ wɩ wuó bɩ́rsɛ; Wɩɩsɛ wɩ nyɩɛrʋ wuó nyɛ ɛ́ wɩ́ɛ́ sɩɛrʋ. Ɛ́ wɩ́ɛ́, á é nɩɛ ná há fɛ́ɛ́ ko yúóli Wɩɩsɛ mɛ́, ʋ ká nadúóriwɩ́zéní rí, a párá, a makɛ, wɩ́ɩ́ ná Wɩɩsɛ há sʋ́ʋ́ sɩ́ a, ráá yɩ́ɛ́lʋ́ rɩ́ taŋá.
58006019	Ɛ́ yɩɛla á há kené, ʋ nɛ́ kéŋrá hiẽsó cɩ́ wérí, ɓɩduó, géŋgéŋ, á wólli zʋ́zʋ Wɩɩsɛ sɩ́ɛ́, bána nyúú, anɛ á há dáárɛ́ patɩ́ɩ́sazeno.
58006020	Zeezi ní lá sɩ́ɛ́ zʋ ráŋ, á mɛ́, á tɩɩ wɩ́ɛ́, ʋ há bɩ́rmɛ́ Wɩɩsɛ vʋk"ɔɔsɔ nɔhɔ̃́, a kaá mʋ́ wuu, anɛ Mɛlɩsɩsɛdɛkɛ.
58007001	Mɛlɩsɩsɛdɛkɛ ná sɩɛ́ fa ká Salɛmɛ kuóro ní, a a Wɩɩsɛ ná há kɛ onni wuu vʋk"ɔɔsɔ má. Abɩrahaŋ fa há mʋ́ɛ́ yo lal, a dí tɔ́nɛ náŋa kuóre ká bɩrɛ aá ko, ɛ́ Mɛlɩsɩsɛdɛkɛ nɛ́ cémú, a hé bárka pɔ́ʋ́.
58007002	Ʋ nɛ́ sɩɛ́ Abɩrahaŋ lɩ́sɛ ɓɩɛ ná wuu, ʋ há yó lal la, fí nyúú kere, a pɔ́ʋ́. Ʋ yɩr Mɛlɩsɩsɛdɛkɛ ná mʋ́l nɛ́ ká: "Taŋá kuóro"; ʋ nɛ́ ha ká, Salɛmɛ kuóro má, ʋ má mʋ́l nɛ́ ká: "Tɛŋfɩ́ɛ́l kuóro".
58007003	Ʋ wɩ áná kené, ʋ wɩ maá kené, nɛ́ŋ wʋ́ʋ́ duo ɛ̃, a wʋ́ʋ́ tɛ́ŋ lʋlɩ́ rɩ́rʋ́ tɛ́ŋ sʋwɩ́ má ɛ̃. Ʋ nɩhɩ̃́ Wɩɩsɛ Bio ní, a a Wɩɩsɛ vʋk"ɔ́ɔ́sʋ́, a kaá mʋ́ wuu.
58007004	Ɩ́ ná ɛ́ báálɔ há píŋó mɔ ɛ́! Á naabál Abɩrahaŋ tɩɩ lɩ́sɛ ɓɩɛ ná ʋ há yó lal la, ɓa fí nyúú kere, a pɔ́ʋ́ nɛ́.
58007005	Wɩɩsɛ kíŋse sɩɛrʋ, ŋmɛ́nɔ mɩ́nɔ́, a pá Levi jɩmʋ́l nɩɛ ná há ká Wɩɩsɛ vʋk"ɔɔsa, rɩ́wɔ́ la Ɩzɩrayɛl duo nɩɛ há kɔ́wɔ́ maábináŋa, onni fí nyúú kere; ká ɓa rɩ́wɔ́ wuu ní ká Abɩrahaŋ duo nɩɛ.
58007006	Amá Mɛlɩsɩsɛdɛkɛ yɩr to Levi jɩmʋ́l nɩɛ yɩra sɩɛrʋ, ká ʋ la Abɩrahaŋ onni fí nyúú kere, a cɩ́ ráŋ mɛ́ sʋl Wɩɩsɛ bárka pɔ́ʋ́; ká Wɩɩsɛ má fa tá nʋʋsɛ pá Abɩrahaŋ rɛ́.
58007007	Tɩ́ŋtɔ́ɛ́ sɩɛ́ to ráŋ, nɔhɔ̃́ nɛ́ sʋ́l Wɩɩsɛ bárka aá pá heŋbie.
58007008	Levi jɩmʋ́l nɩɛ ná háá la fí nyúú kere ná, ɓa éé sʋ́sʋ́ rɛ́, ká Mɛlɩsɩsɛdɛkɛ é, Wɩɩsɛ Kɛnɔ makɛ́ mɛ́, ʋ haá híẽ́sú rí, arɩ́ zaa wuu.
58007009	Á sɩɛ́ wúóló ráá bʋlɛ́ Levi ní háá la fí nyúú ker ná, ʋ má pá Mɛlɩsɩsɛdɛkɛ fí nyúú ker rí, a tɩ́ŋʋ́ naabál Abɩrahaŋ die há lɩ́sɛ́ pɔ́ʋ́ ɛ́ wɩ́ɛ́.
58007010	Ʋ mʋ́l nɛ́ ká, ɓa fa ha wɩ Levi lʋ́lɛ́, ʋ fa mɩ́nʋ́ naabál Abɩrahaŋ tɛŋ mɛ́ nɛ́, tɛ́ŋ ná mɛ́ Mɛlɩsɩsɛdɛkɛ há cémú ɛ́.
58007011	Wɩɩsɛ kíŋse ná tɩ́ɛ́kɛ́ Levi jɩmʋ́l nɩɛ vʋk"ɔsɔ́ ná mɛ́ nɛ́. Rɩ ɓa tʋtʋmɛ́ ná sɩɛ́ fa wólló a rɩ́ nɩɛ wɩ́ɛ́ wuu cɛ́rɛ wérí rí, ʋ báá fa wɩ mɔhɛ̃́ rɩ́ Wɩɩsɛ vʋk"ɔɔsɔ nɔ́ŋɔ, ko anɛ Mɛlɩsɩsɛdɛkɛ, ká sɩ́ Aarɔŋ nɛ́ nɛ́.
58007012	Rɩ Wɩɩsɛ vʋk"ɔsɔ́ ná duo níí bɩ́rsɛ́ é, Wɩɩsɛ kíŋse má mɔhɔ̃́ rɩ́wɔ́ bɩ́rsɛ nɛ́.
58007013	Á Nyuutɩna Zeezi wɩ́ɛ́ nɛ́ ɓa bʋ́bʋl ɛ́, ʋ má lɛ́ jɩmʋ́l oro rí. Ɛ́ jɩmʋ́l nɩɛ sɩɛrʋ, nɛ́ŋ oro wuu ha wɩ koro sɩ́ɛ́ cɩ́nɛ́, a ɔsɛ vʋk pá Wɩɩsɛ.
58007014	Ʋ ká nyaamɩ́, á Nyuutɩna Zeezi lɛ Ziida jɩmʋ́l nɩɛ sɩɛrʋ nɛ́. Moyizi sɩɛ́ há bʋ́l Wɩɩsɛ vʋk"ɔɔsa wɩ́ɛ́, ʋ wɩ ɛ́ jɩmʋ́l nɩɛ ráŋ héé.
58007015	Wɩ́ɩ́ ná sɩɛ́ há tɛ, ɛ́ wɩ́ɛ́ ɔsɛ a taŋá nɛ́ ká: Wɩɩsɛ vʋk"ɔɔsɔ nɔ́ŋɔ má báá há kúé, anɛ Mɛlɩsɩsɛdɛkɛ.
58007016	Ʋ wɩ nɩbííne nɩtɩnnɛ wádawa mɛ́ nɛ́ tɩ́ŋɛ́, a a Wɩɩsɛ vʋk"ɔɔsɔ, amá a tɩ́ŋʋ́ mɩɩsɛ ná há waá tenni mí ní.
58007017	Anɛ ɛ́ ɓa há pʋ́ŋsɛ Wɩɩsɛ Kɛnɔ sɩɛrʋ bʋ́lʋ́ wɩ́ɛ́ bʋlɛ́: "Ɩ ká Wɩɩsɛ vʋk"ɔɔsɔ nɛ́, a kaá mʋ́ wuu, anɛ Mɛlɩsɩsɛdɛkɛ."
58007018	Ɛ́ wɩ́ɛ́, wádabɩnɛ́wa ná dʋ́sɔ́, bee wɩ́ɛ́ ɓa wɩ dóé kené, ɓa wɩ wɩ́ɩ́ wuó ɔsɛ.
58007019	(Wɩɩsɛ kíŋse ná wɩ ɛ́ɛ́ nɛ́ŋ oro wuu wɩ́ɛ́ cɛ́rɛ wérí.) Amá mʋ́l néé mí, á ná yɩɛla ná wér há kɛ Wɩɩsɛ kíŋse ná. Ɛ́ yɩɛla yɩr mɛ́ nɛ́, á wólli Wɩɩsɛ píperi.
58007020	Wɩɩsɛ sɩɛ́ wɩ ɛ́ ɛ́ɛ́ yɔ́ɔ́, ʋ bíl ŋmɔ́ɔ́ rɛ́, ɛ́ wɩ́ɛ́ mɛ́. Nɩɛ ná ɓa há lɩ́sɛ ɓa bɩrmɛ Wɩɩsɛ vʋk"ɔɔsa, Wɩɩsɛ wɩ ŋmɔ́ɔ́ bílé ɓa wɩ́ɛ́.
58007021	Amá Zeezi é lɩ́sɛ mɛ́, Wɩɩsɛ ŋmɩ́ɛ́sɔ́ bʋ́lʋ́ rɩ́ bʋlɛ́: "Nyuutɩna Wɩɩsɛ ŋmɩ́ɛ́sɔ́, ʋ wʋ́ʋ́ nʋɔ har bɩrɛ: 'Ɩ ká Wɩɩsɛ vʋk"ɔɔsɔ nɛ́, a kaá mʋ́ wuu.' "
58007022	A tɩŋ ɛ́ wɩ́ɛ́, Zeezi ní ha ká nɛrɔ ná há zʋ́rá rɩ́ Wɩɩsɛ pɛ́kɛ, a a nʋtʋmɛ ná há wéró kɩ́llɛ ɓɩbɩnɛ́, a wɩ wuó giri, mɩ́ŋrá rɩ́ Wɩɩsɛ pɛ́kɛ.
58007023	Wɩ́ɩ́ ná nɔ́ŋɔ há mɩ́nɔ́ nɛ́ ká, Wɩɩsɛ vʋk"ɔɔsa ná náŋa fa káŋ, bee wɩ́ɛ́ sʋʋ wɩ sáŋɛ́, oro wuu tʋŋ aá dáánɛ.
58007024	Amá Zeezi é waá sʋwɛ, ʋ vʋk"ɔsɔ́ wɩ tokó kené.
58007025	Ɛ́ wɩ́ɛ́, nɩɛ ná há tɩ́ŋʋ́ mɛ́ ko Wɩɩsɛ rɩ́, ʋ wówó la aá tá wérí, bee wɩ́ɛ́ ʋ há wómmó, ʋ mɩ́nɔ́ tɛ́ŋ wuu mí, a sʋl Wɩɩsɛ aá pɔ́wɔ́.
58007026	Zeezi ní ɓɩɛ́na fa ká Wɩɩsɛ vʋk"ɔɔsɔ nɔhɔ̃́ ná, há wórá aá ɔsɛ. Ʋ wɩ busunnu mʋ́ɔ́ má kené, ʋ wɩ dɩzɔkɩ́ kené, ʋ wɩ wɩ́bɔ́ŋ kené; ʋ lɩ́sʋ́ tɩɩ wɩ́bɔŋ"aara sɩɛrʋ, Wɩɩsɛ cúólú ʋ zɩ́ nyúú rí, a kɩ́llɛ bána.
58007027	Wɩɩsɛ vʋk"ɔɔsa nɩhɩɛ̃́sɛ ná é, fa mɔhɔ̃́ rɩ́wɔ́ ɓʋ́ʋ́sɛ pʋsɛ nɛ́ kál wuu, ɓa tɩɩ wɩ́bɔma wɩ́ɛ́ kɛ́rɛ́, ká zɩŋ ɓʋ́ʋ́sɛ pʋsɛ, nɩɛ wɩ́bɔma wɩ́ɛ́. Amá Zeezi é wɩ mɔhɛ̃́ rʋ́ʋ́ a ɛ́. Ʋ dé púú tɩɩ nɛ́ a ɔsɛ vʋk naasɩ́ balá léŋ, ká ʋ mɔ.
58007028	Wɩɩsɛ vʋk"ɔɔsa nɩhɩɛ̃́sɛ ná ɓa há tɩ́ŋ Wɩɩsɛ kíŋse mí a bílwó, ɓa fa ká nɩbííne ní, ɓa wɩ dóé kené. Amá Wɩɩsɛ ŋmɔ́ɔ́ ná ʋ há bílé, ʋ kíŋse ná har rɩ́ mɛ́, ɛ́ ŋmɔ́ɔ́ mɛ́ nɛ́ ʋ tɩŋ bílú Bio, ʋ a Wɩɩsɛ vʋk"ɔɔsɔ nɔhɔ̃́, ʋ cúólú, ʋ wɩ́ɛ́ wuu cɛ́rɛ ɛ́ ʋ háá jɛɛ́, a de kaá mʋ́ wuu.
58008001	Wɩ́ɩ́ ná á háá bʋlɛ́ wɩ́nyúú ní nyɛ: Á ɓɩɛ́na kéŋ Wɩɩsɛ vʋk"ɔɔsɔ nɔhɔ̃́ ná há mɩŋ bána nyúú, a ké Wɩɩsɛ ná dóé há kɛ onni wuu, kuóɓasa néduu.
58008002	Ʋʋ́ tʋ́mʋ́ tʋtʋmɛ́ Wɩɩsɛ sɩ́ɛ́ nɛ́; Wɩɩsɛ táŋtɛ jaa tɩɩ nɛ́ ɛ́, ʋ tɩɩ há cíké, nɩbííne ra wɩ cíké.
58008003	Wɩɩsɛ vʋk"ɔɔsa nɔhɔ̃́ é wuu, ɓa bílú rʋ́ʋ́ la onni ní aá pá Wɩɩsɛ, a ɓʋ́ʋ́sɛ pʋsɛ má aá pɔ́ʋ́. Ɛ́ wɩ́ɛ́, ʋ mɔhɔ̃́ ráá má Wɩɩsɛ vʋk"ɔɔsɔ nɔhɔ̃́ ná, má pi óŋ pá Wɩɩsɛ.
58008004	Rʋʋ fa mɩŋ dúníé mí ní, ʋ fa wɩ Wɩɩsɛ vʋk"ɔ́ɔ́sʋ́ a, bee wɩ́ɛ́ náŋa mɩ́nɔ́, a tɩŋ Wɩɩsɛ kíŋse makɛ́ mɛ́, a la onni aá pá Wɩɩsɛ.
58008005	Ɛ́ nɩɛ fa háá tʋŋ tʋtʋmɩ́ ná, ʋ ká bána nyúú wɩ́tɩɩwa cuunó ní, ɓa cícesi. Moyizi fa háá já rʋ́ʋ́ ciki Wɩɩsɛ táŋtɛ jaa ná, Wɩɩsɛ fa bʋ́lʋ́ rɩ́ bʋlɛ́: "Bel wérí, ciki táŋtɛ ná, rʋ́ʋ́ nɛ ɛ́ ná ŋ há mákɛ́ pɛ́ɩ́, paalɔ nyúú."
58008006	Ká Kirisi tʋtʋmɩ́ ná nɛ́ kɩ́wɔ́ wuu, a tá tíé; ɛ́ nɛ́ tɛ, Wɩɩsɛ tɩ́ŋʋ́ mɛ́ a bil nʋtʋŋfɛlɔ ná wér ní há kɛ tésíé ɓɩnɔ, bee wɩ́ɛ́ Wɩɩsɛ há tá nʋɔ bʋlʋ́ sɩ́ a wɩ́ɛ́ ná, ɓa nɛ́ kɛ tésíé nʋtállɛ ná.
58008007	Ɛ́ wɩ́ɛ́, rɩ tésíé nʋtʋmɛ ná fa césó rí, Wɩɩsɛ báá fa wɩ bʋllɛ ɓɩnɔ́ bil.
58008008	Wɩɩsɛ há nóú nɩɛ dɩzɔkɛ́, ɛ́ nɛ́ tɛ, ʋ bʋ́lwɔ́ bʋlɛ́: "Ɩ́ ná, tápʋlɛ sɩ́ ko, rɩ́ŋ bil nʋtʋŋfɛlɔ arɩ́ Ɩzɩrayɛl duo nɩɛ, arɩ́ Ziida jɩmʋ́l nɩɛ.
58008009	Ɛ́ nʋtʋŋfɛlɔ ŋ háá á rɩ́ŋ bil, ʋ rɩ́ nʋtʋmɛ ná ŋ fa há lá sɩ́ɛ́ bil arɩ́wɔ́ naabálwa, tɛ́ŋ ná mɛ́, ŋ há cɔ́wɔ́ nɛ́sɛ mɛ́, a kaa lɛ Ezipiti tíé mí, ɓa to balá. Ɓa tɩɩ há wɩ cɩ́nɛ́ tɩkɛ nʋtʋmɛ ná ŋ há bílé arɩ́wɔ́, ɛ́ nɛ́ tɛ, ŋ má tɔ́wɔ́ wɩ́ɛ́. Ŋ é Nyuutɩna Wɩɩsɛ, ŋ nɛ́ bʋl ɛ́.
58008010	Nʋtʋmɛ ná ŋ háá á rɩ́ŋ bil arɩ́ Ɩzɩrayɛl nɩɛ ɛ́ tɛ́ŋ mɛ́ nɛ́ ká: Ŋ sɩ́ a rɩ́wɔ́ zɩ́mɩ́ŋ wɩ́máŋsɛ, a píwó héwó nyunni mí arɩ́wɔ́ baŋcɩllɛ sɩɛrʋ. Ŋ sɩ́ ɔ́wɔ́ Wɩɩsɛ, ká rɩ́wɔ́ má áŋ nɩɛ.
58008011	Ʋ báá to rɩ́wɔ́ oro wuu máŋsɩ́ŋ pɔ́ʋ́ nɔ́ŋɔ, ɛ́ rá má ʋ maábinɔ́ŋɔ, bee wɩ́ɛ́ ɓa wuu sɩ́ zɩ́mɩ́ŋ, a de kaa pɔ́wɔ́ sɩɛrʋ nɔhɔ̃́ mɛ́, ká kaa mʋ́ yákwɔ́ sɩɛrʋ ɓɩwie mí.
58008012	Ŋ sɩ́ héwó wɩ́zɔkɛ́ suúri, ŋ báá wʋ́ɔ́ wɩ́bɔma wɩ́ɛ́ liisi."
58008013	Wɩɩsɛ há bʋ́l nʋtʋŋfɛlɔ né wɩ́ɛ́, dʋ́ŋdʋ́ʋ̃́ ɓɩnɔ ná é ká ɓɩbɩnɛ́ nɛ́. Ká omo ná há dáánɛ́ a bɩŋ, ʋ cɩ́ yʋ́ksɛ mɛ́ nɛ́.
58009001	Dʋ́ŋdʋ́ʋ̃́ nʋtʋmɛ ná Wɩɩsɛ há bílé, ʋ fa kénú ŋmɛ́ŋsɛ rɛ́, a ka Wɩɩsɛ dɩmɩnɩ́ má tíé nyúú rɛɛ́, ɓaá cʋɔlɛ Wɩɩsɛ ráŋ.
58009002	Táŋtɛ ná ɓa há cíké, ʋ kéŋ dɩhɛ̃́ bɛllɛ nɛ́: jɩgbaarɔ́ rɩ́ sɩ́ɛ́rɩ́. Jɩgbaarɔ́ ná nɛ́ ɓaá yɩ́rɛ Wɩɩsɛ dɩmɩnɩ́; ráŋ nɛ́ ɓa bil cáŋsɛ, a bil táábɩl, a sakɛ dɩpɛ́ŋwa ráŋ aá pá Wɩɩsɛ.
58009003	Ká sɩ́ɛ́rɩ́ ná ɓa há pí patɩ́ɩ́sazeno nɔ́ŋɔ kɛ́rɛ, ɓaá yɩ́rɛ ráŋ Wɩɩsɛ sɩ́ɛ́.
58009004	Ɛ́ dɩhɩ̃́, salmɛ koro mɩŋ ráŋ, ɓa nyɩkɛ tulaaléwa ʋ daha, aá pá Wɩɩsɛ. Nʋtʋmɛ dáka má fa mɩŋ ráŋ, ɓa pi salmɛ tɔ́ʋ́ wuu mí. Ɛ́ dáka sɩɛrʋ, salmɛ gbaŋa mɩŋ ráŋ, máánɛ mɩ́nʋ́ sɩɛrʋ; Aarɔŋ deŋtuke ná há tɔ́wɛ́ paarʋ, ʋ má mɩŋ ráŋ, arɩ́ dɔ́wɩ́pɛ́rsɛ ná daha, Wɩɩsɛ fa há pʋ́ŋsɛ nʋtʋmɛ wɩ́máŋsɛ ná.
58009005	Dáka ná nyúú, ɓa má oŋtʋlɛ́, anɛ Wɩɩsɛ malɩ́kawa a cíksi, ɓa kiŋkeru fɩ́ɛ́l tɔ́ ráŋ ná, ɓa háá tá cɛ́l aá sʋl wɩ́zɔkɛ́ suúri, Wɩɩsɛ rɩ́. Mʋ́l néé mí, ŋ wʋ́ɔ́ wɩ́ɛ́ wuó bʋl kúnúnú.
58009006	Rɩ onni ná wuu ní bílwó bilé, tɛ́ŋ wuu mí, Wɩɩsɛ vʋk"ɔɔsa zʋ jɩgbaarɔ́ ná, aá tʋ́ŋwɔ́ tʋtʋmɛ́.
58009007	Ká sɩ́ɛ́rɩ́ ná é, Wɩɩsɛ vʋk"ɔɔsa nɔhɔ̃́ dʋŋɔ nɩ́ɩ́ zʋ ráŋ, bɩná wuu, naasɩ́ balá; ʋ má sɩɛ́ ka cɛ́l nɛ́ zʋ, a pá Wɩɩsɛ, a sʋ́lʋ́ wɩ́zɔkɛ́ suúri, a sʋl jamáŋ má há wɩ ɛ̃, ká a wɩ́ɛ́ ná zɔkɛ suúri, Wɩɩsɛ rɩ́.
58009008	Wɩɩsɛ Sabɩɩna já rʋ́ʋ́ tɩŋ wɩ́ɛ́ nyáŋ mɛ́, a makɛ párá, ráá zɩŋ rɩ́ Wɩɩsɛ táŋtɛ jaa ná mɩnɛ́ mɛ́, ŋmɛ́nɔ toó rɩ́ nɩɛ zʋ Wɩɩsɛ sɩ́ɛ́.
58009009	Wɩ́ɛ́ nyáŋ wuu ká zaa wɩ́ɛ́ cuunó ní. Ɓaá já rɩ́wɔ́ makɛ, rɩ satɔ́ɔ́rpállɛ rɩ́ vʋka ɔsɛ pá Wɩɩsɛ wɩ wuó a, rɩ́ nɛrɔ ná háá tʋŋ ɛ́, rʋ́ʋ́ sɩɛrʋ a wérí, Wɩɩsɛ sɩ́ɛ́ mɛ́.
58009010	Ɓa taŋá máŋsɛ nɩɛ ɓɩdííle rɩ́ nyɔɔlɔ́ arɩ́ kusúŋ sɩɛrʋ tɩɩ sɛsɛ́, há ká ɛ́ nɛ́. Ɓa ká dúníé né nyúú wɩ́máŋsɛ rɛ́, nɩɛ fa tɩŋ a ko peri wɩ́fɛlɛ bilé.
58009011	Amá Kirisi há kúé, ʋ ká Wɩɩsɛ vʋk"ɔɔsɔ nɔhɔ̃́ nɛ́, a ka oŋwere ko rʋ́ʋ́ párá. Ɛ́ har rɩ́ mɛ́, ʋ zɩ́ bána, a zʋ táŋtɛ jaa ná há zénó, a a wérí kɩ́ŋkáŋ má, a kɩ́llɛ tíé nyúú ɓɩnɔ ná. Ɛ́ táŋtɛ jaa, nɩbííne nɛ́sɛ ra wʋ́ʋ́ cíké, ʋ to dúníé né óŋ.
58009012	Kirisi sɩɛ́ wɩ bʋŋgboksi rɩ́ nɛsɛ cɛ́l nɛ́ kené zʋ Wɩɩsɛ sɩ́ɛ́, amá ʋ tɩɩ cɛ́l nɛ́ ʋ kaa zʋ ráŋ, naasɩ́ balá dʋŋɔ, a tɩŋ ɛ́ mɛ́, a lárá tá wɩ́bɔma nɛ́sɛ mɛ́, a kaá mʋ́ wuu.
58009013	Bʋŋgboksi rɩ́ nɔɓallɛ cɛ́l arɩ́ nɔmafísi tapʋmma nɛ́ fa, ɓaá pi, a mɩ́sɛ nɩɛ ná há zɔ́kɛ́ kíŋse ná, a mʋ́ʋ́rɩ́wɔ́ busunnu.
58009014	Rɩ nyɛ é ní, Kirisi cɛ́l nɛ́ wommé kɩ́ŋkáŋ wuu! Bee wɩ́ɛ́ ʋ tɩ́ŋ Wɩɩsɛ Sabɩɩna ná há waá sʋwɛ mɛ́, a púú tɩɩ ɔsɛ vʋk ná há wɩ busunnu mʋɔ́ wuu kené, a pá Wɩɩsɛ. Ʋ cɛ́l ná nɛ́ sɩ́ mʋ́ʋ́rɩ́rá baŋcɩllɛ wɩ́ɛ́ ná há ká sʋ́ʋ́rɩ́wɩ́ɛ́, kárá wólli tʋŋ pá Wɩɩsɛ ná há waá sʋwɛ.
58009015	Ná wɩ́ɩ́ ná há tɛ Kirisi ní a záárɔ, a mɩŋ Wɩɩsɛ rɩ́ nɩbííne pɛ́kɛ nʋtʋŋfɛlɔ ná mɛ́, a makɛ rɩ́ Wɩɩsɛ nɩyɩ́rɛ ná liwe ná há waá tenni, Wɩɩsɛ há tá nʋɔ a bʋ́lʋ́ sɩ́ pɔ́wɔ́. Ɛ́ wúóló aá tɩŋ, bee wɩ́ɛ́ nɛ́ŋ rɩ́ sʋ́wɛ́; a tɩŋ ɛ́ tɩ́na sʋʋ yɩr mɛ́, ɛ́ nɩɛ fa há ɛ́ɛ́ zɔkɛ, dʋ́ŋdʋ́ʋ̃́ nʋtʋmɛ ná tɛ́ŋ mɛ́, ɓa lɔ́wɔ́ tɩɩ, ɓa wɩ́zɔkɛ́ nɛ́sɛ mɛ́.
58009016	Rɩ nɛrɔ nɛ́ bʋl wɩ́ɩ́, a bʋlɛ́ rʋʋ sʋ́wɔ́, ɓɩ́ŋ nɛ́ tʋ́ʋ́ liwe, ʋ mɔhɔ̃́ rʋ́ʋ́ sʋwɛ nɛ́, ká rɩ́ tɩ́na tɩ́llɛ ɛ́ liwe.
58009017	Rɩ nɛrɔ ná há bʋ́l wɩ́ɩ́ ná bil ní ha wɩ sʋ́wɛ́, nɛrɔ ná ʋ há sʋ́ʋ́ nɛ́ tɛ liwe, ʋ wɩ liwe ná wuó dí. Amá rʋʋ nɛ́ sʋ́wɛ́ é, ʋ wúóló aá dí.
58009018	Ɛ́ nɛ́ tɛ, dʋ́ŋdʋ́ʋ̃́ nʋtʋmɛ ná Wɩɩsɛ há bílé ʋ rɩ́ nɩbííne pɛ́kɛ, cɛ́l nɛ́ bɩ́sɛ́, a wúri ɛ́ nʋtʋmɛ ŋmɛ́nɔ.
58009019	Moyizi lá sɩ́ɛ́ makɛ Wɩɩsɛ wɩ́máŋsɛ ná há mɩŋ kíŋse ná sɩɛrʋ, a pá jamáŋ wuu ní, ká sɩɛ́ pi nɛsɛ rɩ́ bʋŋgboksi cɛ́l arɩ́ nyii, a ja pelɔ́ŋfɛ́lɛ rɩ́ ɩ́zɔ́pɛ paarʋ, a vɔwɛ, a sɩɛ́ pii líwíwó mí, a mɩ́sɛ hé kíŋse kɛnɔ ná mɛ́, arɩ́ jamáŋ ná wuu mí,
58009020	ká bʋlɛ́: "Cɛ́l ná Wɩɩsɛ há píé bil nʋtʋmɛ ɩ́ rɩ́rʋ́ pɛ́kɛ, rɩ́ɩ́wa tɩ́tɩŋ nɛ́ nyɛ."
58009021	Ká Moyizi a ɛ́ cɛ́l tɩɩ, a mɩ́sɛ Wɩɩsɛ táŋtɛ jaa ná rɩ́ onni ná wuu ɓa há kené aá tʋŋ Wɩɩsɛ tʋtʋmɛ́ ráŋ.
58009022	Taŋá, Wɩɩsɛ kíŋse makɛ́ mɛ́, onni ná ɓa há wɩ cɛ́l kené aá mʋ́ʋ́rɛ busunnu, ɓa wɩ kaŋ; rɩ cɛ́l nɛ́ wɩ bɩ́sɛ́, suúri toó.
58009023	Ɛ́ onni wuu ká bána nyúú onni cúŋsi ní, ɛ́ wɩ́ɛ́, ʋ fa mɔhɔ̃́ rɩ́wɔ́ mʋ́ʋ́rɩ́wɔ́ busunnu ɛ́ nɛ́. Ká bána nyúú onni ná tɩɩ é, vʋk"ɔsɔ́ ná cɛ́l wommí há kɛ pʋsɛ cɛ́l, ʋ nɛ́ wówó busunnu aá mʋ́ʋ́rɛ.
58009024	Kirisi wɩ Wɩɩsɛ táŋtɛ jaa ná nɩbííne nɛ́sɛ há cíké, a cesi ɓɩtaŋá tɩɩ ná, nɛ́ zʋ́ɛ́, amá ʋ zʋ́ Wɩɩsɛ dɩmɩnɩ́ tɩɩ nɛ́, bána nyúú, rʋ́ʋ́ cɩ́ Wɩɩsɛ sɩ́ɛ́ mʋ́l néé mí, á yɩr mɛ́.
58009025	Wɩɩsɛ vʋk"ɔɔsa nɔhɔ̃́ ná é, bɩná wuu ní, ʋ zʋ́zʋ táŋtɛ jaa ná sɩ́ɛ́rɩ́, Wɩɩsɛ sɩ́ɛ́, arɩ́ pʋsɛ cɛ́l, ʋ tɩɩ cɛ́l rá. Amá Kirisi é wɩ zʋ́ɛ́ rʋ́ʋ́ púú tɩɩ ɔsɛ vʋk naasɩ́ ɛrɛ́.
58009026	Rɩ ɛ́ nɛ́, ʋ fa sɩ́ dí wɩɩla naasɩ́ ɛrɛ́, a pɔ́ dúníé ɛɛ mɛ́ wuu. Amá sɩ́sɛ́nyɛ, ɛ́ wɩ́ɛ́ tɛ́ŋ há ténné, ʋ kúó, naasɩ́ balá, a púú tɩɩ ɔsɛ vʋk, rʋ́ʋ́ dʋsɛ nɩbííne wɩ́bɔma tá.
58009027	Nɩbííno wuú á rʋ́ʋ́ sʋwɛ naasɩ́ balá nɛ́; (ɛ́ har rɩ́ mɛ́ Wɩɩsɛ sɩ́ dí nɛrɔ wuu sarɩ́ya.)
58009028	Kirisi má ká ɛ́ nɛ́, ʋ púú tɩɩ ɔsɛ vʋk naasɩ́ balá nɛ́, rʋ́ʋ́ dʋsɛ nɩkana wɩ́bɔma tá. Ʋ sɩ́ bɩrko, ʋ sɩɛ́ to wɩ́bɔma dʋsɛ wɩ́ɛ́ nɛ́ ʋ kúko, amá ʋʋ́ kó, rɩ́ nɩɛ ná há kéŋwó tɩɩ aá dɛ́llʋ́, rɩ́wɔ́ nɛ́ ná laatɛ́.
58010001	Wɩɩsɛ kíŋse ná Moyizi há pʋ́ŋsɛ, ɓa ká oŋwere ná háá kué cuunó ní, ɓa tɩɩ tɩɩ rá. Ɛ́ wɩ́ɛ́, ɓa wɩ wuó a rɩ́ nɩɛ wɩ́ɛ́ cɛ́rɛ, a sɩ́ busunnu kánʋ́ Wɩɩsɛ sɩ́ɛ́, a tɩŋ pʋsɛ ná tɩɩ tɩɩ ɓa há ɓʋ́ʋ́sɛ́ aá pá Wɩɩsɛ, bɩná rɩ́ bɩná wuu ná mɛ́.
58010002	Rɩ pʋsɛ ná ɓʋ́ʋ́sɛ pá Wɩɩsɛ, fa wo nɩɛ ná háá tʋŋ ɛ́ wɩ́zɔkɛ́ aá mʋ́ʋ́rɛ naasɩ́ balá dʋŋɔ rɛ́, ɓa báá fa wʋ́ɔ́ wɩ́bɔma wɩ́ɛ́ bɩɩnɛ, káá báá sɩ́ pʋsɛ má ɓʋ́ʋ́sʋ́.
58010003	Amá ɛ́ pʋsɛ ɓʋ́ʋ́sɛ bɩná wuu, ʋ́ʋ́ liisi nɩɛ wɩ́bɔma wɩ́ɛ́ nɛ́, bɩná wuu.
58010004	Ká nɛsɛ rɩ́ bʋnnɛ cɛ́l, sɩɛ́ wɩ nɩbííne wɩ́bɔma wuó lɩ́sɛ.
58010005	Ɛ́ nɛ́ tɛ, tɛ́ŋ ná mɛ́ Kirisi háá já rʋ́ʋ́ ko dúníé, ʋ bʋl Wɩɩsɛ rɩ́ bʋlɛ́: "Pʋsɛ ná ɓa há ɓʋ́ʋ́sɛ́ aá pɛ́ɩ́, ɩ waá ja; pállɛ ná má ɓa háá pɛ́ɩ́, ɩ wʋ́ɔ́ máá ja. Amá tɛŋ ná ɩ há ɛ́ɛ́ páŋ nɛ́, ɩ jɩ́ja.
58010006	Pʋsɛ ná ɓa há ɓʋ́ʋ́sɛ́ a nyɩkɛ ɓa físi aá pɛ́ɩ́, arɩ́ pʋsɛ ná náŋa ɓa há kɛ́sɛ́ ɔsɛ vʋka aá pɛ́ɩ́, wɩ́bɔma yɩr mɛ́, ɩ sɩɛrʋ wʋ́ɔ́ oro wuu tɔ́rɛ́.
58010007	Ɛ́ nɛ́ tɛ ŋ sɛ́: 'Wɩɩsɛ, néŋ ní, ŋ kúó rɩ́ŋ tʋ́mɩ́ cólle ní, anɛ ɛ́ ɓa há bʋ́lɩ́ŋ wɩ́ɛ́ Wɩɩsɛ Kɛnɔ sɩɛrʋ' "
58010008	Kirisi lá sɩ́ɛ́ bʋlɛ́: "Pʋsɛ ná ɓa há ɓʋ́ʋ́sɛ́ aá pɛ́ɩ́, ɩ waá ja; pállɛ ná má ɓa háá pɛ́ɩ́, ɩ wʋ́ɔ́ máá ja. Pʋsɛ ná ɓa há ɓʋ́ʋ́sɛ́ a nyɩkɛ ɓa físi aá pɛ́ɩ́, arɩ́ ɓa ná ɓa há kɛ́sɛ́ ɔsɛ vʋka aá pɛ́ɩ́ wɩ́bɔma yɩr mɛ́, ɩ sɩɛrʋ wʋ́ɔ́ má oro wuu tɔ́rɛ́." Ká Wɩɩsɛ kíŋse ní mákɛ́ ɛ́ wɩ́ɛ́ wuu, ɓaá a má.
58010009	Bʋllɛ mɛ́, Kirisi báá sɛ́: "Wɩɩsɛ, néŋ ní, ŋ kúó rɩ́ŋ tʋ́mɩ́ cólle ní." Ɛ́ wɩ́ɛ́, Kirisi dʋ́sɛ́ dʋ́ŋdʋ́ʋ̃́ vʋk"ɔsɔ́ tá nɛ́ ɛ́, ká bílú tɩɩ ɓɩnɔ.
58010010	Zeezi Kirisi sɩɛ́ tʋ́ŋ Wɩɩsɛ cólle, a púú tɛŋ ɔsɛ vʋk naasɩ́ balá dʋŋɔ, a a, á a Wɩɩsɛ nɩɛ.
58010011	Wɩɩsɛ vʋk"ɔɔsɔ é wuú de cɩ́ dahá nɛ́ kál wuu, aá tʋ́mʋ́ tʋtʋmɛ́, a vaa ɓʋ́ʋ́sɛ pʋsɛ pɩ́pá Wɩɩsɛ, ká ɛ́ pʋsɛ ɓʋ́ʋ́sɛ dé wɩ nɩbííne wɩ́bɔma wuo dʋsɛ aá tá mʋɔ́ má.
58010012	Amá Kirisi é, vʋk"ɔsɔ́ balá nɛ́ ʋ ɔsɛ, rʋ́ʋ́ dʋsɛ nɩbííne wɩ́bɔma tá ɓóŋ, a kaá mʋ́ wuu, ká sɩɛ́ ké Wɩɩsɛ néduu.
58010013	Mʋ́l néé mí, ʋʋ́ dɛllɛ kal ná Wɩɩsɛ háá á rʋ́ʋ́ kɛ́sʋ́ dɩŋdɔma hóú nɛ́sɛ mɛ́ nɛ́.
58010014	Ɛ́ wɩ́ɛ́, ʋ púú tɩɩ pá Wɩɩsɛ naasɩ́ balá nɛ́, ká nɩɛ ná ʋ há ɛ́ɛ́ ɓa a Wɩɩsɛ nɩɛ, ɓa wɩ́ɛ́ wuu cɛ́rɛ, a de kaá mʋ́ wuu.
58010015	Wɩɩsɛ Sabɩɩna tɩɩ má ká ɛ́ wɩ́ɛ́ dáŋsɩ́ɛ́. Ɛ́ nɛ́ tɛ, ʋ la sɩ́ɛ́ bʋlɛ́:
58010016	"Nyuutɩna sɛ́: Tápʋlɛ nyáŋ har rɩ́ mɛ́, ná nʋtʋmɛ ná ŋ háá á rɩ́ŋ bil ŋ rɩ́wɔ́ pɛ́kɛ; ŋ sɩ́ a rɩ́wɔ́ zɩ́mɩ́ŋ wɩ́máŋsɛ, a píwó héwó baŋcɩllɛ sɩɛrʋ arɩ́wɔ́ nyunni mí."
58010017	Ʋ baa súúri bʋlɛ́: "Ŋ báá wʋ́ɔ́ wɩ́bɔma rɩ́wɔ́ wɩ́zɔkɛ́ wɩ́ɛ́ liisi."
58010018	Rɩ Wɩɩsɛ nɛ́ sɩɛ́ hé wɩ́bɔma suúri, ʋ báá wɩ mɔhɛ̃́ rɩ́ nɩɛ ɓʋ́ʋ́sɛ pʋ́sɛ wɩ́bɔma wɩ́ɛ́.
58010019	Ɛ́ wɩ́ɛ́ ŋ maábináŋa, síkesíke toó, ŋmɛ́nɔ mɩ́nɔ́ a párá, ráá tɩŋ Zeezi vʋk"ɔsɔ́ cɛ́l ná mɛ́, a zʋ Wɩɩsɛ sɩ́ɛ́, ʋ táŋtɛ jaa sɩ́ɛ́rɩ́.
58010020	Zeezi wúri ŋmɛ́nɔ párá; ʋ cáŋ patɩ́ɩ́sazeno ná zʋ Wɩɩsɛ sɩ́ɛ́. Ʋ sɩɛ́ ká ŋmɛ́ŋfɛ́lʋ́ rɛ́, aá párá hiẽsó. Zeezi tɛŋnamɩɛ sʋʋ ná nɛ́ wúri ɛ́ ŋmɛ́nɔ́ párá.
58010021	Ɛ́ wɩ́ɛ́, á kéŋ Wɩɩsɛ vʋk"ɔɔsɔ nɔhɔ̃́, ʋ bíbel Wɩɩsɛ nɩɛ mɛ́.
58010022	Á sɩɛ́ tuu peri Wɩɩsɛ, arɩ́ sabɩɩna balá, rɩ́ yardá ná há bɩ́ɛ́, rɩ́ síkesíke sɩ́ mɩ́nʋ́, arɩ́ sɩɛrʋ ná Zeezi cɛ́l há mʋ́ʋ́rɛ wɩ́bɩɩnɛ́ ná há bɔ́mɔ́ tá, rɩ́ tɛŋ ná ʋ há fóé, arɩ́ nyii ná há wɩ busunnu kené.
58010023	Yɩɛla ná á há kené, á hé dóé, a bʋ́bʋ́lʋ́ wɩ́ɛ́ arɩ́ taŋá, bee wɩ́ɛ́ Wɩɩsɛ wʋ́ʋ́ nʋɔ har bɩrɛ, ʋ há sʋ́ʋ́ sɩ́ ɔ́ʋ́ ná párá, ʋʋ́ á nɛ́.
58010024	Á bel náŋá mɛ́, a dúóri náŋá naasɛ, a makɛ ráá cólli náŋá, káá a wɩ́were má.
58010025	Á sɩ́ náŋá mɛ́ héé sɛ́ŋɓɛlɩ́ á, anɛ ɛ́ há ká nɩɛ náŋá wɩ́"aamalɩ́, amá á dúórí náŋá naasɛ, a ɔsɛ fɛ́l sɩ́ɩ́, bee wɩ́ɛ́ ɩ́ nóú rɩ Nyuutɩna Zeezi bɩrkoe pérí tɛ́sɩ́ɩ́.
58010026	Raá nɛ́ ɛ̃ taŋá ná, ká ha taalɛ aá a wɩ́bɔma, vʋk"ɔsɔ́ nɔ́ŋ báá toó, aá sɛsɛ wɩ́bɔma.
58010027	Ʋ ná há mɩ́nɔ́ nɛ́ ká: Ráá fɩ́fá héwíŋ, aá dɛllɛ Wɩɩsɛ sarɩ́ya, arɩ́ níŋváá ná háá á rʋ́ʋ́ dí nɩɛ ná há cɩ́ Wɩɩsɛ mɛ́.
58010028	Rɩ nɛ́ŋ zɔ́kɛ́ kíŋse ná Wɩɩsɛ ha ɛ́ɛ́ Moyizi pʋ́ŋsɛ, rɩ́ nɩɛ bɛllɛ, botoro a dáŋsɩ́ɛ́wa, ɓaá ɓʋ́ tɩ́na nɛ́, ɓa wʋ́ʋ́ susú fá.
58010029	Rʋʋ nɛ́ sɩɛ́ ká nyɛ, rɩ nɛ́ŋ rɩ́ bélé guoni Wɩɩsɛ Bio, rɩ́ɩ́ bel rɩ Kirisi cɛ́l ná há bíl nʋtʋmɛ ná wɩ wɩ́ɩ́ wuó ɔsɛ, ká ɛ́ cɛ́l nɛ́ mʋ́ʋ́rʋ́ wɩ́bɔma, rɩ́ɩ́ tʋksɛ Wɩɩsɛ Sabɩɩna ná háá pá bárka, ɩ́ wɩ ɛ̃ rɩ́ ɛ́ tɩ́na nɛ́ sɩ́ caasɛ ná wɩɩla kɩ́ŋkáŋ wuu?
58010030	Á ɛ̃ Wɩɩsɛ wérí, ʋ sɛ́: "Ŋ nɛ́ tɩ́ɩ́wa tɛŋbuoró díí, ŋ nɛ́ tɛ aa túme." Ká baa bʋlɛ́: "Nyuutɩna Wɩɩsɛ sɩ́ dúú nɩɛ sarɩ́ya."
58010031	Rɩɩ zʋ́ Wɩɩsɛ ná há wómmó nɛ́sɛ é, ʋ sɩ́ lɔrɛ a pɛ́ɩ́.
58010032	Ɩ́ líísíwa tɩɩ ná, tésíé mí ɩ́ há ná wɩ́ɩ́ ná, tɛ́ŋ ná mɛ́ ɩ́ há ná Wɩɩsɛ pʋmmɔ ná; ɩ́ fa lówó a ná wɩɩla wérí, ká cɩ́ tɩkɛ.
58010033	Tɛ́ŋ nɔ́ŋɔ mɛ́, ɓa hɩ́ɩ̃́sɩ́wa, a bɛ́ŋsɩ́wa jamáŋ sɩ́ɛ́, tɛ́ŋ nɔ́ŋɔ má mɛ́, ɩ́ cɩ́nɔ́ tɩkɛ nɩɛ ná ɓa háá ɔ́wɔ́ ɛ́.
58010034	Nɩɛ ná ɓa há kɛ́sɛ́ tɔ́ bɩnajaa mɛ́, ɩ́ fɔ́wɔ́ susu. Ɩ́ sáŋɔ́ arɩ́ satɔrɔ́, ɓa lɛ́ɩ́wa ɓɩɛ, bee wɩ́ɛ́ ɩ́ ɩ́ɔ̃́ zɩŋ rɩ́ɩ́wa kéŋ ɓɩɛ ná wér há kɛ óŋ wuu, a waá daarɛ, a kaá mʋ́ wuu.
58010035	Ɛ́ wɩ́ɛ́, ɩ́ sɩ́ɩ́wa yardá tá, ɩ́ kánɩ́wa yardá wérí, ʋ túme zéŋ.
58010036	Ʋ mɔhɔ̃́ rɩ́ɩ́wa cɩ́ pɩ́ɩ̃́, a makɛ, rɩɩ́waá tʋ́ŋ Wɩɩsɛ cólle, rɩ́ɩ́wa ná omo ná Wɩɩsɛ há tá nʋɔ bʋ́lʋ́ sɩ́ pɛ́ɩ́wa.
58010037	Ɓa pʋ́ŋsɔ́ bʋlɛ́: "Ʋ káánɛ mʋɔ́, mʋɔ́ yɔ́ɔ́ tɩɩ tɩɩ, ká rɩ́ nɛrɔ ná há mɔhɛ̃́ rʋ́ʋ́ ko, rʋ́ʋ́ ko, ʋ waá dáánɛ.
58010038	Wɩɩsɛ sɛ́: Nɛrɔ ná há ká tékétéké ŋ sɩ́ɛ́ mɛ́, yardá mɛ́ nɛ́ rʋ́ʋ́ tɩŋ aá hiẽsi. Amá rʋʋ nɛ́ bɩ́rɛ́ mʋ́ har rɩ́, ŋ sɩɛrʋ wʋ́ʋ́ nyúú tɔrɛ."
58010039	Á é sɩɛ́ to nɩɛ ná há bɩ́rɛ́ mʋ́ har rɩ́ aá yʋ́ksɛ sɩɛrʋ. Nɩɛ ná há kéŋ Wɩɩsɛ yardá, á mɩ́ŋwɔ́ sɩɛrʋ nɛ́, aá ná laatɛ́.
58011001	A Wɩɩsɛ yardá nɛ́ ká, ɩ há ɩ́ɔ̃́ síkesíke toó, rɩ onni ná ɩ háá yɩɛlɛ́, ɩ sɩ́ nówó, a zɩŋ rɩ́ taŋá, rɩ onni ná ɩ sɩ́ɩ́ ha há wɩ néé, rɩ ɛ́ onni mɩ́nɔ́.
58011002	Tésíé nɩɛ ná há á Wɩɩsɛ yardá ná nɛ́ tɛ, Wɩɩsɛ sɩɛrʋ tɔ́rwɔ́ nyúú.
58011003	Á há á Wɩɩsɛ yardá ná nɛ́ tɛ, á nɛ mʋ́l, rɩ Wɩɩsɛ nɛ́ á dúníé a tɩ́ŋʋ́ nʋɔ wɩ́bʋlɛ mɛ́; ʋ mʋ́l nɛ́ ká: Onni ná á háá néé, ɓa lɛ́ onni ná sɩ́ɩ́ há wʋ́ɔ́ wuó ná nɛ́.
58011004	Abɛl há á Wɩɩsɛ yardá nɛ́ tɛ, ʋ ɔsɛ vʋk ná há wéró a pá Wɩɩsɛ, a kɩ́llɛ Kayɛŋ vʋk"ɔsɔ́. Ɛ́ nɛ́ Wɩɩsɛ sʋ́ʋ́ ká tékétéké ɛ́ yardá wɩ́ɛ́, bee wɩ́ɛ́ Wɩɩsɛ sɩɛrʋ fa tɔ́rʋ́ pállɛ. Abɛl sʋ́wɔ́, ká, a tɩ́ŋʋ́ há lá Wɩɩsɛ dí ná wɩ́ɛ́, ʋ haá bʋl wɩ́ɛ́.
58011005	Ɩnɔkɛ há á Wɩɩsɛ yardá, ʋ wɩ sʋ́wɛ́, Wɩɩsɛ púú ɓɩwómmi ní, a kaa zɩ́ bána nyúú; ɓa báá wʋ́ʋ́ néé, bee wɩ́ɛ́ Wɩɩsɛ nɛ́ púú kaa zɩ́nʋ́ laka. Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́ Wɩɩsɛ sɩɛrʋ fa tɔ́rɛ́ Ɩnɔkɛ nyúú, rʋʋ ha wʋ́ʋ́ píé zɩ́ bána.
58011006	Wɩɩsɛ sɩɛrʋ sɩɛ́ wɩ nɛ́ŋ wuu nyúú wuó tɔrɛ, rɩ tɩ́na wʋ́ʋ́ yardá ɛ́ɛ́. Nɛrɔ ná háá já rʋ́ʋ́ tuu peri Wɩɩsɛ, ʋ mɔhɔ̃́ rɩ́ tɩ́na laa dí, rɩ Wɩɩsɛ mɩ́nɔ́, a laa dí, rɩ Wɩɩsɛ nɩ́ɩ́ túŋ nɩɛ ná háá jɔ́ʋ́.
58011007	Nowe há á Wɩɩsɛ yardá nɛ́ tɛ, ʋ saŋ wɩ́ɛ́ ná Wɩɩsɛ há sɛ́ ɓa sɩ́ ko, rʋʋ ha wʋ́ɔ́ néé má tɩɩ. Ʋ pá Wɩɩsɛ taŋá, ɛ́ nɛ́ ʋ ɓásɛ nyiidaborzeno, ʋ rɩ́rʋ́ jaa nɩɛ wuu zʋ, Wɩɩsɛ lɔ́wɔ́ tá. Nowe há á ɛ́, ʋ ká sarɩ́ya rɛ́ a yo dúníé nɩɛ, ká Wɩɩsɛ pi tékétéké pɔ́ʋ́, a tɩŋ yardá ná ʋ há ɛ́ɛ́ wɩ́ɛ́.
58011008	Abɩrahaŋ há á Wɩɩsɛ yardá nɛ́ tɛ, ʋ saŋ Wɩɩsɛ yɩ́rɛ, a lʋ́ʋ́ tíé mí, rʋ́ʋ́ mʋ́ tíé ná Wɩɩsɛ há sʋ́ʋ́ sɩ́ pɔ́ʋ́, rʋ́ʋ́ ɔ́ʋ́ tɩ́llɛ. Abɩrahaŋ ɓɩɛ́na lɛ́ ŋmɛ́nɔ, ká wʋ́ʋ́ háá mʋ́ ráŋ ɛ̃.
58011009	Ʋ há á Wɩɩsɛ yardá, ʋ mʋ́ɔ́ ké tíé ná mɛ́, Wɩɩsɛ há sʋ́ʋ́ sɩ́ pii pɔ́ʋ́, a a nɩhʋ́ɔ́r ráŋ, a ciki táŋtɛ jɩɩsɛ aá zʋ. Ɩzakɛ rɩ́ Zakɔbɛ má, Wɩɩsɛ há sɛ́ ɓa sɩ́ tɩ́llɛ ɛ́ tíé, ɓa má fa cíkí táŋtɛ jɩɩsɛ ná nɛ́, anɛ Abɩrahaŋ.
58011010	Abɩrahaŋ faá já rʋ́ʋ́ zʋ tɔ́zeno ná, Wɩɩsɛ tɩɩ há bíl mʋ́l a sɔ, ʋ cɩ́ wérí a waá zíksi ní.
58011011	Saara má há á Wɩɩsɛ yardá ná nɛ́ tɛ, ʋ nɩɩnɛ a daarɛ lʋlɛ́, ká ka puo a lʋl bio, bee wɩ́ɛ́ ʋ fa ɩ́ɔ̃́ rɩ́ Wɩɩsɛ wʋ́ʋ́ nʋtálɔ hár bɩrɛ.
58011012	Ɛ́ nɛ́ sɩɛ́ tɛ, Abɩrahaŋ, báálɔ né balá há nɩ́ɩ́nɛ́ wérí a daarɛ lʋlɛ́, (a cɩ́ sʋʋ má tɩɩ mɛ́,) ʋ lʋl bio, ʋ duo pul kɩ́ŋkáŋ, anɛ caŋwʋllɛ há mɩŋ bána nyúú, anɛ mʋʋ nʋɔ hɩɛla, ɓa wʋ́ɔ́ wuó dɩɩsɛ má tɩɩ.
58011013	Ɛ́ nɩɛ wuu sɩɛ́ sʋ́sɛ́ ɛ́ yardá sɩɛrʋ nɛ́, ká onni ná Wɩɩsɛ há tá nʋɔ bʋlʋ́ sɩ́ pɔ́wɔ́, ɓa wʋ́ɔ́ nɛ́sɛ zʋ́ɛ́. Amá ɓa tɩ́ɛ́nɔ́ nówó ní, ká ɓa sɩɛnnɛ tɔrɛ ɛ́. Ɓa fa ɩ́ɔ̃́ rɩ́ ɓa ká nɩhʋ́ɔ́rá rɛ́, a a zʋ́zʋ́llɛ́ tíé nyúú rɛɛ́.
58011014	Nɩɛ ná há ɛ̃ nyɛ mɛ́, ɓaá já rɩ́wɔ́ a rɩ́wɔ́ zɩŋ rɩ́ ɓaá ja tíé ní.
58011015	Rɩ ɓa fa hɩ́ɛ̃́nɛ́ tíé ná mɛ́ ɓa há lɩ́ɛ́ wɩ́ɛ́ rɛ́, ɓa fa sɩ́ ná ŋmɛ́nɔ, a bɩrmʋ́ ráŋ.
58011016	Amá ɓa faá ja tíé ná wér há kɩ́wɔ́ wuu ní; ʋ nɛ́ ká bána nyúú. Ɛ́ nɛ́ tɛ, ʋ to hɩɩ̃sɛ́ a pá Wɩɩsɛ, rɩ́wɔ́ kánʋ́ aá yɩ́rwɔ́ Wɩɩsɛ, bee wɩ́ɛ́ ʋ sɔ́ tɔ́zeno bílwó mí.
58011017	Abɩrahaŋ há á Wɩɩsɛ yardá, Wɩɩsɛ mɩ́lʋ́ rʋ́ʋ́ ná, ʋ ka Ɩzakɛ ɔsɛ vʋk pɔ́ʋ́. Wɩɩsɛ fa tá nʋɔ pɔ́ʋ́ bʋlɛ́: "Ɩzakɛ mɛ́ nɛ́ ŋŋ́ á rɩ́ŋ tɩŋ a pɛ́ɩ́ duo ná há ká taŋá duo." Ká Abɩrahaŋ fa saŋ rʋ́ʋ́ ka Ɩzakɛ ɔsɛ vʋk pá Wɩɩsɛ.
58011019	Abɩrahaŋ fa ɩ́ɔ̃́ rɩ́ Wɩɩsɛ kéŋ dóé, a wólli sʋsɛ aá ílli; ɛ́ nɛ́ Wɩɩsɛ púú bio pɔ́ʋ́, anɛ ʋ sʋ́wɔ́ rɛ́, ká ʋ íllú; ʋ ká wɩ́máŋsɛ rɛ́.
58011020	Ɩzakɛ há á Wɩɩsɛ yardá nɛ́ tɛ, ʋ sʋl Wɩɩsɛ rʋ́ʋ́ hé bárka pá Zakɔbɛ rɩ́ Ezayu, a máŋsɛ wɩ́ɛ́ ná cíé háá á rɩ́wɔ́ pérwó.
58011021	Zakɔbɛ má há á Wɩɩsɛ yardá nɛ́ tɛ, ʋ cɩ́ sʋʋ mɛ́, ká sʋl Wɩɩsɛ rʋ́ʋ́ hé Zɔzɛfɛ bɛlɛ oro wuu nyúú bárka, ká tɩ́ɛ́kʋ́ deŋtuke mí a cʋɔlɛ Wɩɩsɛ.
58011022	Zɔzɛfɛ má há á Wɩɩsɛ yardá, ʋ sʋʋ há péré, ʋ sɛ́ Ɩzɩrayɛl duo nɩɛ sɩ́ lɛ Ezipiti mí, ká máŋsɛ ɛ́ ná há mɔhɛ̃́ rɩ́wɔ́ púú heŋgbele a.
58011023	Moyizi áná rɩ́rʋ́ maá fa há á Wɩɩsɛ yardá nɛ́ tɛ, ɓa ko lʋl Moyizi, a nóú rʋʋ ká biwérí, ɓa wɩ héwíŋ fɛ́ɛ́, ká vɛ Ezipiti kuóro nʋɔ, a féŋsú caŋsɛ botoro.
58011024	Moyizi má há á Wɩɩsɛ yardá ná nɛ́ tɛ, ʋ ko wa, a bɩ́ɩ́lɛ rɩ́wɔ́ sʋ́ʋ́ Faarɔŋ toló bio yɩ́rʋ́.
58011025	Moyizi có rɩ́wɔ́ bɛ́ŋsʋ́ rɩ́ Wɩɩsɛ nɩɛ nɛ́, a kɩ́llɛ wɩ́bɔma sɩɛrʋ tápʋlɛ bɛllɛ jʋɔsɛ́.
58011026	Ʋ béló, rɩ ɓa múúrú anɛ Kirisi, ʋ ɛ́ kéŋ nyʋɔrɛ́ kɩ́ŋkáŋ, a kɩ́llɛ Ezipiti oŋwere, bee wɩ́ɛ́ ʋ faá bel túme ná ʋ cíé háá á rʋ́ʋ́ ná, Wɩɩsɛ rɩ́ nɛ́.
58011027	Moyizi fa há lá Wɩɩsɛ dí ní tɛ, ʋ wɩ kuóro cɔwɩɩlɔ́ héwíŋ fɛ́ɛ́, ká lɛ Ezipiti mí, a ka wérí anɛ ʋ sɩ́ɩ́ háá ná Wɩɩsɛ ná nɩɛ há wʋ́ʋ́ wuó ná.
58011028	Ʋ há á Wɩɩsɛ yardá nɛ́ tɛ, ʋ bil Pakɛ cana. Ʋ sɛ́ Ɩzɩrayɛl duo nɩɛ ɓʋ́ʋ́sɛ pʋsɛ, a a cɛ́l mɩ́sɩ́wɔ́ jɩɩsɛ bonni, a makɛ rɩ́ Wɩɩsɛ malɩ́ka ná háá kué, rʋ́ʋ́ ɓʋ́ʋ́sɛ tooperbɛlɛ, rʋ́ʋ́ sɩ́wɔ́ tooperbɛlɛ mɛ́ tɩ́kʋ́.
58011029	Ɩzɩrayɛl duo nɩɛ má fa há á Wɩɩsɛ yardá nɛ́ tɛ, Mʋfɩɛmɔ nyii cakɛ bɛllɛ, ká ɓa zʋʋ lɛ, anɛ tíhɩlɛ daha ɓa há válɛ́. Amá Ezipiti nɩɛ há máŋsɛ́ rɩ́wɔ́ zʋʋ lɛ, nyii tɔ́wɔ́ mɛ́ ɓa sʋsɛ.
58011030	Ɩzɩrayɛl duo nɩɛ há lá Wɩɩsɛ dí, ɓa válɔ́ kíl Zeriko zeŋ tápʋlɛ balpɛ, ʋ ɓal búkébúké.
58011031	Hátuútuú oro ɓaá yɩ́rɛ Rahabɛ, ʋ fa há á Wɩɩsɛ yardá nɛ́ tɛ, Ɩzɩrayɛl nɩɛ ná ɓa há tʋmɛ́ rɩ́wɔ́ mʋ́ lʋɔrɛ kɩ́ɛ́lɛ Zeriko, ʋ lɔ́wɔ́ arɩ́ sawér, ɛ́ nɛ́ ɓa wʋ́ʋ́ ɓʋ́ɛ́, ká ɓʋ́ʋ́sɛ nɩɛ ná há cɩ́ Wɩɩsɛ mɛ́.
58011032	Ŋ́ sɩɛ́ baa bʋlɛ́ beé? Tɛ́ŋ toó rɩ́ŋ máŋsɛ nɩɛ náŋa wɩ́ɛ́ súúri: Zɩdɩyɔŋ wɩ́ɛ́, Barakɛ wɩ́ɛ́, Saŋsɔŋ wɩ́ɛ́, Zefite wɩ́ɛ́, Davidi wɩ́ɛ́, Samɩɛl wɩ́ɛ́, arɩ́ Wɩɩsɛ wɩ́laabʋlla wɩ́ɛ́.
58011033	Ɓa há á Wɩɩsɛ yardá, ɓa yóó dí kuóre a lɔ́wɔ́ ɓɩɛ, a tʋŋ taŋá nɩɛ nyúú, ɓa nɛsɛ zʋ onni ná Wɩɩsɛ há tá nʋɔ bʋlʋ́ sɩ́ pɔ́wɔ́, a tɔ́ kɩ́ŋkánáwa nʋʋsɛ.
58011034	Ɓa dʋ́sɛ́ ninni dóé, a lú lɛ tókowí mí. Ɓa fa wɩ dóé kené, ká ná dóé. Ɓa mákwɔ́ ballɩ́ lal yoe mí, a kiri tɔhʋɔra lalyoore.
58011035	Ɓa ílli háála bɛlɛ sʋʋ mɛ́ a pɔ́wɔ́. Ɓa náŋa ná bɛŋsɛ́, ká wɩ sáŋɛ́ ɓa lɔ́wɔ́ tá, ká sʋsɛ, a makɛ rɩ́wɔ́ bɩr"isi sʋʋ mɛ́, a ná wér kɩ́llɩ́wɔ́ tésíé.
58011036	Ɓa húúli náŋa, a fɩ́rwɔ́ rɩ́ vɩla; ɓa vɔ́sɛ́ náŋa rɩ́ bɛŋzɛllɛ a yoo hé bɩnajɩɩsɛ mɛ́.
58011037	Ɓa yósí náŋa ɓʋ́ʋ́sɛ arɩ́ dɔ́wʋ́ɔ́, a kʋsɛ náŋa conni bɛllɛwa, a ɓʋ́ʋ́sɛ náŋa rɩ́ tókowíé. Náŋa a nɩgʋɔrbaarɛ́, a súsu pekɛnnɛ, ɛ́ rá má bʋkɛnnɛ, a wɩ óŋ wuu kené, a a nɩwálmɛ́, a a wɩɩla nɩɛ.
58011038	(Dúníé nɩɛ fa wɩ cɛ́rɛ́, rɩ́ ɛ́ nɩɛ mɩ́ŋwɔ́ sɩɛrʋ.) Ká ɓa gʋɔrɛ aá yéŋŋi gɩrbétéksi sɩɛrʋ, rɩ́ pallɛ nyunni, aá cɔ kúŋkórkowa rɩ́ bʋɔnnɛ sɩɛrʋ.
58011039	Nɩɛ nyáŋ wuu há á Wɩɩsɛ yardá, Wɩɩsɛ sɩɛrʋ fa tɔ́rwɔ́ nyúú, amá omo ná ʋ há tá nʋɔ bʋlʋ́ sɩ́ pɔ́wɔ́, ɛ́ omo wʋ́ɔ́ oro wuu nɛ́sɛ zʋ́ɛ́.
58011040	Omo ná wér há kɛ onni wuu ní, Wɩɩsɛ fa bílrá mɛ́; ʋ sɩɛ́ fa waá ja rɩ́wɔ́ lárá sɩ́ɛ́ a ná ɛ́ omo, ʋʋ́ já ráá wuu wɩ́ɛ́ nɛ́ cɛ́rɛ́ wérí, a makɛ ráá rɩ́wɔ́ wuu cɛ́rɛ nóú.
58012001	Á má sɩɛ́, nɩkaŋdɔ́ɔ́ nyáŋ há ká dáŋsɩ́ɛ́wa a kílrá nyɛ, á tá cɩka rɩ́rʋ́ duó wuu, a tá wɩ́bɔma ná háá lɛ́rmɩ́rá mɔlɛ́ mɔlɛ́, ká ka wérí, a dí nyamma, a fá fɛ́ɛ́ ná Wɩɩsɛ há sɩ́rá fá.
58012002	Á bíbel Zeezi, á yardá wuu lʋ́ʋ́ nɛ́, ʋ nɩ́ɩ́ bélú mí rʋ́ʋ́ mʋ́ gírsi wérí. Zeezi nyámmɛ́ dagɛsɛ́ daha sʋʋ wɩɩla; ʋ wɩ ɛ́ sʋʋ duo hɩɩ̃sɛ bélé rʋʋ ká wɩ́ɩ́, bee wɩ́ɛ́ ʋ faá bel satɔrɔ́ ná Wɩɩsɛ há bílú mí ní. Zaá sɩɛ́, ʋ ké Wɩɩsɛ kuóɓasa néduu ní.
58012003	Ɩ́ bɩɩnɛ Zeezi wɩ́ɛ́. Wɩ́bɔŋ"aara há bɛ́rʋ́ ɛ́, a cɩ́nʋ́ mɛ́ ká ʋ nyammɛ, a makɛ rɩ́ɩ́wa sɩ́ bɔ́lʋ́, a sɩ́ ló rí nayʋɔrɔ́ wóllíwa.
58012004	Ɩ́ rɩ́ wɩ́bɔma háá lowé wuu, ɩ́ ha wɩ lówé a mʋ́ lúri sʋʋ mɛ́.
58012005	Ɩ́ sʋ́llɛ nadúóriwɩ́ɩ́ ná Wɩɩsɛ há bʋ́lɛ́ pɛ́ɩ́wa, ɩ́ há kɔ́ʋ́ bɛ́lɛ́ wɩ́ɛ́ rɩ́ yáá? Ʋ sɛ́: "Ŋ bíí, rɩ Nyuutɩna Wɩɩsɛ nɛ́ tʋ́rɩ́, ɩ sɩ́ gúónú; rɩɩ á wɩ́ɩ́ má rʋ́ʋ́ bʋ́lɩ́, ɩ sɩ́ ló ríí naasɛ yʋɔrɛ.
58012006	Nyuutɩna Wɩɩsɛ há có nɛrɔ ná nɛ́, ʋ tʋ́tʋrɛ, a bɩ́bɛŋsɛ nɛrɔ ná ʋ há bélé, rɩ tɩ́na kɔ́ʋ́ bíí."
58012007	Ɩ́ nyammɛ wɩhálawa, Wɩɩsɛ tɩ́ŋwɔ́ mɛ́ nɛ́ aá tʋ́rɩ́wa; ʋʋ́ ɛ́ɩ́wa anɛ ʋ bɛlɛ nɛ́. Bíí mɩ́nɔ́ ʋ áná wʋ́ʋ́ tʋrɛ?
58012008	Rɩ Wɩɩsɛ nɛ́ wɩ́ɩ́waá tʋrɛ anɛ ɛ́ ʋ háá tʋ́rʋ́ bɛlɛ wuu, ká ná, ɩ́ tóú bitáŋsɛ, ɩ́ ká pʋmmɔ bɛlɛ nɛ́.
58012009	Á ánáwa ná há lʋ́lrá, ɓaá tʋ́rɩ́rá rɛ́, ká á zízílwó. Á Ana Wɩɩsɛ há mɩŋ bána nyúú, ra sɩɛ́ wɩ mɔhɛ̃́ ráá múúrírá tɩɩ pá wuu, a makɛ ráá ná mɩɩsɛ rɛ́?
58012010	Á ánáwa ná é faá tʋ́rɩ́rá tɛ́ŋ mʋɔ́ rɛ́, a cɛ́rɛ ɛ́ ɓa há có. Amá Wɩɩsɛ éé tʋ́rɩ́rá, rʋ́ʋ́ ɔ́sɩ́rá wérí ní, ráá sɩ́ busunnu kánʋ́, ká nʋ́ʋ́ tɩɩ.
58012011	Tɛ́ŋ ná mɛ́ ɓa háá tʋ́rɩ́rá, ʋ ká sazɔkɔ́ rɛ́ a párá, ʋ to satɔrɔ́. Amá a kaá mʋ́ wuu, nɩɛ ná há máŋsɛ ɛ́, ɓa nɩ́ɩ́ nóú nyʋɔrɛ́; ɓa sɩ́ a tékétéké Wɩɩsɛ sɩ́ɛ́, a mɩŋ tɛŋfɩ́ɛ́l mɛ́.
58012012	Ɛ́ wɩ́ɛ́, ɩ́ nɛ́ŋsa há yʋ́ɔ́rɛ́, ɩ́ naasɛ gbɛrkɛ, ɩ́ lo rɩ́wɔ́ dúóri a sɩ́ yʋ́ɔ́rʋ́.
58012013	Ɩ́ lo rɩ́ɩ́wa naasɛ pi ŋmɛ́ŋtérke, a makɛ rɩ nɛ́ŋ dúsú má, rʋ́ʋ́ sɩ́ cʋ́rʋ́, ká rʋ́ʋ́ dúóri ní.
58012014	Ɩ́ hé dóé, rɩ́ tɛŋfɩ́ɛ́l mɩ́nɩ́wa rɩ́ nɩɛ wuu pɛ́kɛ, a hé dóé, a a Nyuutɩna Wɩɩsɛ nɩtɩ́llɛ, bee wɩ́ɛ́ nɛrɔ ná wuu há tóú nɩtɩ́llɛ́, ʋ wʋ́ʋ́ wuó ná.
58012015	Ɩ́ pɔ́ rɩ́ nɛ́ŋ wuu sɩ́ Wɩɩsɛ zilé ná mɛ́ gúlú, a pɔ́ rɩ́ nɛ́ŋ wuu sɩ́ bákalá nɛ́, rɩ́ɩ́ pó keŋe, rʋ́ʋ́ haksɩ́ ná daarɛ nɩkana.
58012016	Ɩ́ pɔ́ rɩ́ nɛ́ŋ wuu sɩ́ lɩ́ɩ́lʋ́, rɩ́ nɛ́ŋ wuu sɩ́ Wɩɩsɛ wɩ́ɛ́ lɔ́rʋ́, anɛ Ezayu há á ɛ́, a púú hɩɛ̃́sɛ lenni ɓɩdííli.
58012017	Ɩ́ ɩ́ɔ̃́ rɩ́ ɛ́ har rɩ́ mɛ́, Ezayu háá jɛɛ́, rʋ́ʋ́ áná sʋl Wɩɩsɛ rʋ́ʋ́ hé bárka pɔ́ʋ́, ʋ áná vɔ́ɔ́ nɛ́. Ʋ wíó má tɩɩ, aá ja rʋ́ʋ́ áná bɩ́rsɛ sabɩɩna, ká gúl.
58012018	Ɩ́ wɩ túé peri Sinayi paalɔ ná, nɛ́sɛ há wóú mí aá tɩkɛ nɛ́. Níŋvásɛ faá lɛ ɛ́ paalɔ nyúú, bíno tɔ́ʋ́ mɛ́ lim, pʋmmɔ toó, pozeno má lúlú ráŋ,
58012019	nyɩ́la mu aá dɔ́ŋ, liŋó má lɩ́lɛ ráŋ. Ɩzɩrayɛl duo nɩɛ há nɛ́ ɛ́ liŋó, ɓa sʋ́lɔ́ nɛ́, rɩ́ ɛ́ liŋó báá sɩ́ wɩ́ɩ́ nɔ́ŋ bʋ́l súúri,
58012020	bee wɩ́ɛ́ ʋ há bʋ́lʋ́ ná kɩ́wɔ́ nɛ́sɛ. Ʋ sɛ́: "Rɩ nɛrɔ wuu tɩ́kɛ́ paalɔ né mí, rɩ pʋna má tɩɩ nɛ́, rɩ́wɔ́ yosi ɓʋ́ arɩ́ dɔ́wʋ́ɔ́."
58012021	Ɓa há ná wɩ́ɛ́ ná ɔ́ɔ́ héwíŋ zʋ́wɔ́ wérí, Moyizi bɔl ká bʋlɛ́: "Héwíŋ keníŋ kɩ́ŋkáŋ, ŋ cícel."
58012022	Amá ɩ́ é, ɩ́ túó peri Sɩyɔŋ paalɔ nɛ́, a tuu peri Wɩɩsɛ ná há wómmó tɔ́zeno, ɛ́ tɔ́zeno ní ká bána nyúú Zerizalɛmɛ ná, Wɩɩsɛ malɩ́kawa bʋ́ɩ́ bʋ́ɩ́ bʋ́ɩ́wa há cíkí ráŋ ((aá dí cana)), ɓa wʋ́ɔ́ wuó dɩɩsɛ má tɩɩ.
58012023	Ɩ́ zʋ́ Wɩɩsɛ bihɩɛ̃́sɛ ná yɩra ɓa há pʋ́ŋsɛ́ bil bána nyúú púl ní. Ɩ́ túó peri Wɩɩsɛ nɛ́; ʋ nɛ́ ká nɩɛ wuu sarɩ́yadííro. Nɩɛ ná há ká tékétéké a mʋ́ gírsi, ɓa wɩ́ɛ́ cɛ́rɛ wérí, ɩ́ túó pérwó dʋŋsɛ.
58012024	Ɩ́ kó Zeezi rɩ́ nɛ́; ʋ nɛ́ ká Wɩɩsɛ nʋtʋŋfɛlɔ ná ʋ há bílé, záárɔ. Ɩ́ túó peri Zeezi cɛ́l ná há bɩ́sɛ́ nɛ́; ɛ́ cɛ́l há ɔ́sɛ́ wɩ́ɩ́ ná, ʋ kɛ Abɛl cɛ́l ná há bɩ́sɛ́.
58012025	Ɛ́ wɩ́ɛ́, ɩ́ pɔ́ɩ́wa tɩɩ mɛ́! Ɩ́ sɩ́ nɛrɔ ná háá bʋ́lɩ́wa rɩ́ yíkí tá. Ɩzɩrayɛl duo nɩɛ há vɛ́ɛ́, ɓa wɩ nɛrɔ ná háá cáánɩ́wɔ́ tíé nyúú zésé, ɓa ná wɩhála. Á má sɩɛ́, nɛrɔ ná háá cáánɩ́rá há lɛ́ bána nyúú ní, raá nɛ́ vɔ́ʋ́, á wɩ́ɩ́ ra wɩ bɔŋ kɩ́ŋkáŋ wuu rí?
58012026	Tésíé mí, nɛrɔ ná liŋó há ɛ́ɛ́ tíé zíkli, ʋ sɩ́sɛ́nyɛ tá nʋɔ bʋlɛ́: "Kal nɔ́ŋɔ, ŋ báá sɩ́ a rɩ́ tíé zíkli, amá tíé dʋŋɔ rá, bána má sɩ́ zíkli."
58012027	Ʋ há sɛ́ rɩ́ kal nɔ́ŋɔ ʋ báá sɩ́ a, rɩ́ tíé zíkli nyɛ, ʋ mʋ́l nɛ́ ká: Oŋ"máálɛ sɩ́ zíkli, a nyɩ́ɩ́kɛ, ká rɩ́ onni ná há wɩ wuó zíkli ní la dɩhɩ̃́.
58012028	Ɛ́ wɩ́ɛ́, á bɔ́llɛ Wɩɩsɛ, ʋ há párá dɩtɩ́llɛ ná há wɩ wuó zíkli. A tɩŋ ɛ́ wɩ́ɛ́, á tʋŋ tɔ́rʋ́ sɩɛrʋ, a múúrírá tɩɩ pɔ́ʋ́, a zízílú.
58012029	Á Wɩɩsɛ ná sɩɛ́ nɩhɩ̃́ níŋ ní, aá dí.
58013001	Ɩ́ há có náŋá ɛ́, ɩ́ ka ɛ́ naa mɛ́ wérí, bee wɩ́ɛ́ ɩ́ ká maábináŋa nɛ́.
58013002	Ɩ́ sɩ́ sɛ́ŋɓɛlɩ́ á nɩhʋɔra caklɛɛ mɛ́; nɩɛ náŋa tʋ́ŋ ɛ́, a hʋɔrɛ Wɩɩsɛ malɩ́kawa ká wɩ ɛ̃.
58013003	Ɩ́ bɩ́bɩɩnɛ bɩnajaa nɩɛ wɩ́ɛ́, anɛ ɩ́ rɩ́wɔ́ wuu ní mɩŋ bɩnajaa mɛ́. Ɩ́ bɩ́bɩɩnɛ nɩɛ ná má há mɩŋ wɩhála mɛ́ wɩ́ɛ́, anɛ ɩ́ rɩ́wɔ́ wuu níí dí ɛ́ wɩhála.
58013004	Ʋ mɔhɔ̃́ rɩ́ nɩɛ wuu zíl baljaasɛ rɩ́ hájaasɛ, rɩ́ nɩɛ ná há já náŋá, rɩ́wɔ́ sɩ́ cɔ́rmʋ tʋ́mʋ́. Wɩɩsɛ sɩ́ dí nɩlɩɩlɛ́ rɩ́ nɩcɔrma sarɩ́ya.
58013005	Ɩ́ sɩ́ ló rí meéwíé cólle mɩ́nɩ́wa nyúú mí, a kánɩ́wa aá tʋŋ; ɩ́ lo rɩ́ɩ́wa sɩɛrʋ tɔrɛ óŋ ná ɩ́ há kené, bee wɩ́ɛ́ Wɩɩsɛ tɩɩ nɛ́ sɛ́: "Ŋ wɩ́ɩ́ yɔ́ɔ́ lo, ŋ wɩ́ɩ́ vɛ́ɛ́ táá ná."
58013006	Ɛ́ nɛ́ tɛ, á wólli aá bʋl arɩ́ yardá bʋlɛ́: "Nyuutɩna Wɩɩsɛ nɩ́ɩ́ fáŋ búŋse, ŋ wɩ wɩ́ɩ́ wuu fá. Nɩbííne wóŋ beé aá a?"
58013007	Ɩ́ bɩ́ɩ́nɩ́wa sɩ́dííre ná fa ha lá sɩ́ɛ́ bʋl Wɩɩsɛ wɩ́ɛ́ pɛ́ɩ́wa wɩ́ɛ́, a bélwó hiẽsó rɩ́wɔ́ dɩgírsi, ká césíwó yardá.
58013008	Zeezi Kirisi nána nɛ́ die, ʋ nána nɛ́ zaa, ʋ nána nɛ́ ɛ́, a kaá mʋ́ wuu.
58013009	Ɩ́ sɩ́ ló rí nɩɛ ka wɩ́huonni rɩ́wɔ́ duó wuu, ko kármɩ́wa. Ɩ́ sɩ́wɔ́ zésú, bee wɩ́ɛ́ Wɩɩsɛ zilé níí ɓaŋ nɩbííno baŋcɩla, ɓɩdííle wádawa tɩŋɛ́ rá. Nɩɛ ná háá tɩŋ ɛ́ wádawa, ɓa ha wɩ nyʋɔrɛ́ wuu néé ráŋ.
58013010	Á kéŋ vʋk"ɔsɔ́ koro bána nyúú, amá Wɩɩsɛ vʋk"ɔɔsa ná fa háá tʋŋ Wɩɩsɛ táŋtɛ jaa ná sɩɛrʋ, tíé nyúú, ɓa wɩ ŋmɛ́nɔ kené aá dí onni ná ɓa háá ɓʋ́ʋ́sɛ, ɛ́ koro nyúú.
58013011	Pʋsɛ ná ɓa há ɓʋ́ʋ́sɛ́ cɛ́l nɛ́ vʋk"ɔɔsa nɔhɔ̃́ cakɛ, a kaa zʋ Wɩɩsɛ sɩ́ɛ́, táŋtɛ jaa ná mɛ́, rʋ́ʋ́ ɔsɛ vʋk pá Wɩɩsɛ, wɩ́bɔma suúri yɩr mɛ́; amá ɛ́ pʋsɛ namɩŋsa é, ɓaá paa kaa kɛkɛ tɔ́ɔ́ sɩɛrʋ nɛ́, a nyɩkɛ.
58013012	Ɛ́ nɛ́ tɛ, ɓa ka Zeezi má kɛkɛ tɔ́ɔ́ sɩɛrʋ, a ɓʋ́, a makɛ rʋ́ʋ́ tɩɩ cɛ́l mʋ́ʋ́rɛ nɩɛ wɩ́bɔma.
58013013	Á má sɩɛ́ kɛkɛ tɔ́ɔ́ sɩɛrʋ, a mʋ́ʋ́ rɩ́, a dí hɩɩ̃sɛ ná ʋ há díé.
58013014	Dúníé nyúú rɛɛ́, á wɩ dɩhɩ̃́ kené, á há sɩ́ mɩŋ ráŋ a de kaá mʋ́ wuu, áá ja cíé dɩhɩ̃́ nɛ́.
58013015	Ɛ́ wɩ́ɛ́, á tɩŋ Zeezi mí, a bɩ Wɩɩsɛ mɛ́, tɛ́ŋ wuu mí, a wúrírá nʋʋsɛ a bʋ́ʋ́ yɩr mɛ́, ʋ ɛ́ ká vʋk"ɔsɔ́ rɛ́ á ɔsɛ aá pɔ́ʋ́ ɛ́.
58013016	Ɩ́ sɩɛ́ sɩ́ wérí ɛɛ, arɩ́ náŋá mɛ́ sáŋɛ sɛ́ŋɓɛlɩ́ á, bee wɩ́ɛ́ ɓa ká wɩ́ɛ́ ná háá tɔrɛ Wɩɩsɛ sɩɛrʋ nɛ́, anɛ vʋk ɩ́ há ɔ́sɛ́ pɔ́ʋ́.
58013017	Ɩ́ zízílíwa sɩ́dííre nʋɔ, a múúríwa tɩɩ aá pɔ́wɔ́, bee wɩ́ɛ́ ɓa nɩ́ɩ́ bélíwa mɛ́; cíé kal, ɓa sɩ́ bil nʋɔ pá Wɩɩsɛ. Ɩ́ sɩɛ́ a, a makɛ rɩ́wɔ́ wóllíwó tʋtʋmɩ́ tʋŋ arɩ́ satɔrɔ́, ká sɩ́ híhíĩ́nú; ɓa hiĩné wɩ sɩ́ ka nyʋɔrɛ́ a pɛ́ɩ́wa.
58013018	Ɩ́ sʋl Wɩɩsɛ aá párá; á ɩ́ɔ̃́ rɩ́ taŋá, á sabɩɩna wéró; bee wɩ́ɛ́ áá hɩ́ɛ̃́nʋ́, ráá káŋrá tɩɩ wérí, wɩ́ɩ́ wuu mí.
58013019	Ŋ dʋŋɔ má dé caasɛ aá sʋ́lɩ́wa, rɩ́ɩ́wa sʋl Wɩɩsɛ, rʋ́ʋ́ wúrí ŋmɛ́nɔ páŋ kɩ́kɛ́lɛ́ rɩ́ŋ kóíwa rɩ́.
58013020	Tɛŋfɩ́ɛ́l Wɩɩsɛ ɔ́ɔ́, á Nyuutɩna Zeezi bɩr"isi sʋʋ mɛ́, a a, ʋ nɛ́ a pieŋse penʋɔlɔ bɩbar. Ʋ cɛ́l nɛ́ ká nɛ́cikó nʋtʋmɛ ná há wɩ tokó kené, Wɩɩsɛ há bílé, ʋ rɩ́ nɩbííne pɛ́kɛ mɛ́.
58013021	Rɩ́ ɛ́ Wɩɩsɛ pɛ́ɩ́wa mɛ́, rɩ́ɩ́wa wólli tʋŋ wérí ná wuu há sɩ́ cɛ́rʋ́ cólle. Rʋ́ʋ́ tɩŋ Zeezi Kirisi mí, a tʋŋ tʋtʋmɩ́ á mɛ́, a makɛ ráá ka hɩɛŋ a pɔ́ʋ́. Zeezi Kirisi nɛ́ tɛ píŋ a kaá mʋ́ wuu, bɩnákatí! Amɩɩ!
58013022	Ŋ maábináŋa, ŋŋ́ sʋ́lɩ́wa, ɩ́ zesi nɛ cáánɛ nyáŋ ŋ há bʋ́lɛ́ pɛ́ɩ́wa, a nyammɛ káŋwɔ́ ɩ́ sɩɛnnɛ; bee wɩ́ɛ́ ɓa to wɩ́káná má tɩɩ.
58013023	Ɩ́ zɩŋ rɩ́ ɓa lɩ́sɩ́rá maábinɔ́ŋɔ Timote tá bɩnajaa mɛ́. Rʋʋ nɛ́ sɩɛ́ kóŋ dɩhɩ̃́ kɩ́kɛ́lɛ́, ŋ rɩ́rʋ́ wuu sɩ́ ko néíwa.
58013024	Ɩ́ bɔ́llɩ́wa sɩ́dííre wuu, a bɔ́llɛ Wɩɩsɛ nɩɛ wuu. Á maábináŋa ná há lɛ́ Itali dɩtɩ́llɛ, ɓaá bɔ́llɩ́wa.
58013025	Rɩ́ Wɩɩsɛ hé bárka pɛ́ɩ́wa wuu!
59001001	Ŋ é Zakɛ, há ká Wɩɩsɛ arɩ́ Nyuutɩna Zeezi Kirisi tʋtʋnnɔ, ŋ nɛ́ pʋ́ŋsɛ kɛnɔ né, aá pá Ɩzɩrayɛl jɩmʋ́ʋ́la fí rí bɛllɛ ná nɩɛ há lá Zeezi dí, ká a nɩpɩsɛ́, a mɩŋ dúníé tɔ́nɛ náŋa mɛ́. Ŋŋ́ bɔ́llɩ́wa.
59001002	Ŋ maábináŋa, rɩ wálmɛwa rɩ́wɔ́ dúó wuu ní kúó péríwa má, ɩ́ lo rʋ́ʋ́ ɛ́ ɛ́ɩ́wa satɔrɔ́ ɓɩzéní.
59001003	Ɩ́ ɩ́ɔ̃́ rɩɩ́wa yardá nɛ́ wóllé cakɛ wálmɛ rɩ́ɩ́ cɛ́, ɛ́ nɩ́ɩ́ ɛɛ́ rɩ́ɩ́wa ka nyamma.
59001004	Ɩ́ sɩɛ́ dí nyamma wérí a mʋ́ gírsi, a makɛ rɩ́ɩ́wa wɩ́ɛ́ wuu cɛ́rɛ wérí, rɩ́ɩ́wa sɩ́ dɩzɔkɩ́ kánʋ́, rɩ́ɩ́wa sɩ́ óŋ wuu má jáá gúl.
59001005	Rɩɩ́wa sɩɛrʋ oro kúó rʋʋ wɩ wɩ́zɩmɛ kené, rʋ́ʋ́ sʋl Wɩɩsɛ rɩ́, ʋ sɩ́ pɔ́ʋ́ wɩ́zɩmɛ, bee wɩ́ɛ́ ʋʋ́ tʋŋ zilé ɛ́ nɛ́, nɩɛ wuu mí, ká wʋ́ɔ́ bʋl.
59001006	Amá ʋ mɔhɔ̃́ rʋ́ʋ́ sʋl arɩ́ yardá nɛ́, ká sɩ́ káŋsʋ́. Nɛrɔ ná háá káŋsɛ́, ʋ nɩhɩ̃́ mʋʋ nyii, poo há kené gʋɔrɛ aá híkli ní.
59001007	Ɛ́ nɛrɔ duo sɩɛ́ sɩ́ yɩ́yɩ́ɛ́lʋ́, rʋʋ sɩ́ ná óŋ Nyuutɩna Wɩɩsɛ rɩ́,
59001008	bee wɩ́ɛ́ ʋ wʋ́ʋ́ háá ɔ́ɔ́ ɛ̃, ʋ wɩ dɩbalá cɛ́, ʋ wɩ́"állɛ wuu mí.
59001009	Nɛrɔ ná há ká súmmú, Zeezi laadííre sɩɛrʋ, ʋ́ʋ́ jɩ́jʋɔsɛ, bee wɩ́ɛ́ Wɩɩsɛ nɩ́ɩ́ píŋsú.
59001010	Nɛrɔ ná má há ká ɓɩɛ tɩ́na, Zeezi laadííre sɩɛrʋ, ʋ́ʋ́ má jɩ́jʋɔsɛ, bee wɩ́ɛ́ Wɩɩsɛ nɩ́ɩ́ múúrú. Ɓɩɛ tɩ́na dé nɛ nyɔ́fɩl nɛ́;
59001011	wɩɩsɛ há dé poŋ, ʋ lʋmɔ wuuri nyɔ́ɔ́ ʋ hɩl, ʋ fɩl dé ɓɔ́rɛ ɓal nɛ́, ʋ wér ná wuu yʋ́ksɛ. Ɓɩɛ tɩ́na má ká ɛ́ nɛ́, ʋ máá de yʋ́ksɛ nɛ́, ʋ wɩ́"állɛ sɩɛrʋ.
59001012	Nɛrɔ ná há wóllé dí nyamma díŋewa sɩɛrʋ, ʋ ná wér; ʋ há nyámmɛ́ cɩ́ tɩkɛ ɛ́, ʋ sɩ́ ná bɩba"omo ná, nɛ́ há ká mɩɩsɛ ná há waá tenni, Nyuutɩna Wɩɩsɛ há tá nʋɔ bʋlʋ́ sɩ́ pá nɩɛ ná há cóú.
59001013	Rɩ díŋe pérí nɛrɔ wuu, ɩ pɔ́ rɩ́ɩ́ háá bʋlɛ́ Wɩɩsɛ nɩ́ɩ́ díŋí. Óŋ wuu wɩ Wɩɩsɛ wuó díŋ, ʋ ɩ́"a bɔ́ŋbɔ́ŋ, Wɩɩsɛ má tɩɩ sɩɛ́ wɩ nɛ́ŋ wuú díŋ.
59001014	Rɩ díŋe ní díŋrá, ʋ lɩ́rá tɩɩ wɩ́hɩɛ̃nɛ́ ná háá yíkrá, aá nyɩ́sɩ́rá nɛ́.
59001015	Hɩɛŋ ná nɛ́ sɩɛ́ ka puo, a lʋl wɩ́bɔmɔ, wɩ́bɔmɔ sɩɛ́ lɔ́ʋ́ tɩɩ, a má baa lʋl sʋʋ.
59001016	Ŋ maábináŋa káŋ nɩcólle tɩɩ, ɩ́ sɩ́ɩ́wa tɩɩ nyɩ́sʋ́.
59001017	Pálɔ ná é wuu há kéŋ yɩr arɩ́ zilé ná wuu há wéró, ɓa lɛ́ bána nɛ́, Wɩɩsɛ rɩ́ aá ko. Ʋ nɛ́ á bána nyúú onni ná wuu há kéŋ pʋmmɔ; ʋ waá bɩ́rsɛ, anɛ wɩpomí háá a fɩ́ɛ́la bɩ́bɩ́rsɛ ɛ́, ʋ nána nɛ́.
59001018	Ʋ cólle mí ní, ʋ tɩŋ wɩ́bʋlɛ ná há ká taŋá mɛ́, a a, á bɩ́rmʋ́ bɛlɛ, a makɛ ráá nɛ́ ɔ́ʋ́ oŋ"aalɛ́ wuu oŋfólewa.
59001019	Ŋ maábináŋa há káŋ nɩcólle tɩɩ, ɩ́ ɛ̃ nyáŋ wuu ní. Ɛ́ wɩ́ɛ́, rɩ́ nɛrɔ wuu a lʋ́ŋlʋ́ŋ wɩ́ɛ́ zesé mí, ká taŋa a fɛ́lɛ́lɛ́ wɩ́ɛ́ bʋlɛ́ mɛ́, a sɩ́ cɔ́ɛ́ má ɓulúɓulú dí;
59001020	nɩbííno wʋ́ʋ́ cɔwɩɩlɔ́ mɛ́ wuo tɩŋ, aá a wɩ́ɛ́ ná há pí ŋmɛ́nɔ Wɩɩsɛ sɩ́ɛ́.
59001021	Ɛ́ wɩ́ɛ́, ɩ́ lɩ́sɩ́wa tɩɩ busunnu wɩ́"állɛ wuu mí, a lɩ́sɩ́wa tɩɩ sahaksɩ́ wɩ́ɛ́ mɛ́, ká pɔ́rɩ́wa tɩɩ mɛ́ a saŋ wɩ́bʋlɛ ná Wɩɩsɛ há dúé ɩ́ sɩɛnnɛ; ɛ́ wɩ́bʋlɛ kéŋ dóé a wóllíwa la aá tá.
59001022	Ɩ́ sɩ́ ɛ́ wɩ́bʋlɛ zesé dʋŋɔ nɛ́ bélú, amá ɩ́ tɩŋ wɩ́bʋlɛ ná há sʋ́ʋ́ ná, rɩ ɛ́ rá, ɩ́ɩ́ nyɩ́sɩ́wa tɩɩ nɛ́.
59001023	Rɩ nɛrɔ nɛ́ zésí wɩ́bʋlɛ ná, ká wʋ́ʋ́ há sʋ́ʋ́ ná tɩ́ŋɛ́, ʋ nɩhɩ̃́ anɛ nɛrɔ há bél nyiiló mí, a nóú há nɩhɩ̃́ ɛ́,
59001024	ká lɛ, mʋ́l ná tɩɩ tɩɩ mɛ́, rʋʋ sʋ́llʋ́ nɩɩsɔ ná ʋ há bélé ná.
59001025	Amá nɛrɔ ná há múúlí kíŋse ná há wéró, a a nɩɛ tɩ́tɩ́llɩ́wɔ́ tɩɩ sɩɛrʋ, a fɛ́l sɩ́ɩ́ ɓa mɛ́, a wʋ́ɔ́ zésé káá sʋ́llɛ, ká tɩ́ŋwɔ́ há sʋ́ʋ́ ná, ɛ́ tɩ́na sɩ́ ná wér, ʋ wɩ́"állɛ wuu mí.
59001026	Rɩ nɛ́ŋ sʋ́ʋ́ ká wɩcʋ́ɔ́l, ká wʋ́ʋ́ neŋdulí wo, ɛ́ tɩ́ná nyɩ́sʋ́ tɩɩ nɛ́, ʋ Wɩɩsɛ ná cʋɔlɛ́ ká yɔ́ɔ́ nɛ́.
59001027	Wɩcʋɔ́llɛ ná há wɩ busunnu kené, ká cɛ́rɛ wérí á Ana Wɩɩsɛ sɩ́ɛ́ mɛ́ nɛ́ ká: Ɩ́ bel bisíŋsi rɩ́ yúháála mɛ́, ɓa wɩhála sɩɛrʋ, ká pɔ́ rɩ́ dúníé busunnu sɩ́ɩ́wa ɓákʋ́.
59002001	Ŋ maábináŋa, ɩ́ há lárá Nyuutɩna Zeezi Kirisi ná há píŋó a dí, ɩ́ báá sɩ́ nɩɛ tʋ́tʋ́ɔ́sʋ́.
59002002	Anɛ: Ɩ́ wɩcʋɔla púl há cíké, nɛrɔ nɔ́ŋɔ su gɛpiŋe, a hé salmɛ nénípɩr a ko zʋ, ká nɔ́ŋɔ má há ká súmmú a su gɛkɔŋsa, ʋ má ko zʋ.
59002003	Ɛ́ nɛ́ ɩ́ isi fá lɛrɛ gɛpiŋe ná tɩ́na, a bʋ́lʋ́ rɩ́ bʋlɛ́: "Ɩ waá ko ké rɛɛ́wa, rɛɛ́ nɛ́ weré!" Ká bʋl summo ná é rɩ́ bʋlɛ́: "Ɩ é, cɩ́ dahá ráŋ ná!" Ɛ́ rá má: "Ké tíé ŋ naasɛ laka!"
59002004	Ʋ ɛ́ to nɩtʋɔsɔ́ nɛ́ rɛ́? Ʋ sɩɛ́ to sabɔ́ŋ sarɩ́ya é rí, ɩ́ dídí rí?
59002005	Ŋ maábináŋa káŋ nɩcólle, ɩ́ cɩ́ rɩ́ŋ pɛ́ɩ́wa: Wɩɩsɛ wɩ nɩɛ ná há ká súmmé nɩbííne sɩ́ɛ́ mɛ́ nɛ́ tʋ́ɔ́sɛ́, rɩ́wɔ́ a kuóré yardá sɩɛrʋ, a nɛ́ tɩ́llɛ Wɩɩsɛ kuótɔ́ɔ́ ná, ʋ há tá nʋɔ bʋlʋ́ sɩ́ pá nɩɛ ná há cóú ní rí?
59002006	Ká ɩ́ é hɩ́hɩɩ̃sɛ summo! Ɓɩɛ tɩ́náwa ná ra sɩɛ́ wɩ́ɩ́waá bɛŋsɛ, a kɛ́sɩ́wa mʋ́mʋ́ sarɩ́yadííre sɩ́ɛ́ rɛ́?
59002007	Ɓa ra wɩ yɩwero ná é Wɩɩsɛ há pɛ́ɩ́waá zɔkɛ rɛ́?
59002008	Taŋá, rɩɩ́wa nɩ́ɩ́ tɩŋ Wɩɩsɛ kuótɔ́ɔ́ kíŋse makɛ́ ná é, anɛ ɛ́ ɓa há pʋ́ŋsɛ́ Wɩɩsɛ Kɛnɔ sɩɛrʋ, ʋ wéró; ɓa pʋ́ŋsɔ́ bʋlɛ́: "Cóllí nɩbínɔ́ŋɔ anɩ́ tɩɩ."
59002009	Amá rɩɩ́wa nɩ́ɩ́ tʋɔsɛ nɩɛ é, wɩ́bɔmɔ nɛ́ ɩ́ ɩ́"a ɛ́; ɩ́ zɔ́kɛ́ kíso ná nɛ́, ʋ sarɩ́ya sɩɛ́ yóíwa.
59002010	Rɩ nɛrɔ nɛ́ zɔ́kɛ́ Wɩɩsɛ kíso ná wɩ́ɩ́ balá, ká tɩŋ káánɛ ná wuu má, ɛ́ tɩ́na zɔ́kɛ́ kíso ná wuu ní ɛ́.
59002011	Wɩɩsɛ ná sɩɛ́ há sɛ́: "Sɩ́ cɔ́rmʋ á." Ʋ nɛ́ ha sɛ́: "Sɩ́ nɩɛ ɓʋ́ʋ́sʋ́." Ɛ́ wɩ́ɛ́, rɩɩ nɛ́ wɩ cɔ́rmʋ́ a, ká ɓʋ́ nɛrɔ, ɩ zɔ́kɛ́ Wɩɩsɛ kíso ní ɛ́.
59002012	Rɩɩ́wa nɩ́ɩ́ bʋl wɩ́ɛ́ ká ɩ́"a wɩ́ɛ́, ɩ́ bɩ́bɩɩnɛ rɩ Wɩɩsɛ sɩ́ tɩŋ kíŋse ná há ɛ́ɛ́ nɛrɔ tɩ́tɩ́llʋ́ tɩɩ mɛ́, a dííwa sarɩ́ya.
59002013	Nɛrɔ ná há wʋ́ʋ́ náŋa susu fɛ́ɛ́, Wɩɩsɛ má sɩ́ dí tɩ́na sarɩ́ya, ká sʋ́ʋ́ susu fá. Amá nɛrɔ ná háá fá nɩɛ susu, ʋ wɩ wɩ́ɩ́ wuú fá, sarɩ́ya kal díí.
59002014	Ŋ maábináŋa, nɛrɔ há sʋ́ʋ́ kéŋ yardá, ká wɩ wɩ́weré a, ʋ nyʋɔrɛ́ mɩŋ nɛɛ́? Ɛ́ yardá duo wóú la aá tá rɛ́?
59002015	Anɛ: Á maábináŋa bamma, bál ɛ́ rá má hál, rɩ́ wɩ gɛrɔ kené, a wɩ ɓɩdííli má kené,
59002016	rɩ́ɩ́wa nɔ́ŋɔ sɩɛ́ bʋ́lwɔ́ rɩ́ bʋlɛ́: "Á mɩŋ mʋɔ́, ɩ́ mʋ́ wérí a su gɛnnɛ a kɛ́rɛ waarʋ mɛ́, a dí vɔksɛ." Ɩ há bʋ́l ɛ́, ká wʋ́ɔ́ óŋ pɛ́ɛ́ rɩ́wɔ́ laa sáŋwɔ́ tɩɩ mɛ́, ʋ kéŋ mʋ́l rɛ́?
59002017	Ɛ́ wɩ́ɛ́, nɛrɔ há sʋ́ʋ́ á Wɩɩsɛ yardá, ká wɩ wɩ́weré a, ʋ yardá ná ká yɔ́ɔ́ nɛ́.
59002018	Nɛrɔ nɔ́ŋɔ sɩɛ́ sɩ́ bʋlɛ́: "Ŋ é á Wɩɩsɛ yardá." Rɩ́ nɔ́ŋɔ má bʋlɛ́: "Ŋ máá a wɩ́were ní." Ŋ sɩɛ́ sɩ́ bɔ́sɩ́ bʋlɛ́: "Mákɩ́ŋ ɛ́ ná ɩ há sɩ́ wólli a Wɩɩsɛ yardá, ká sɩ́ wɩ́were a, ká rɩ́ŋ má mákɩ́ ɛ́ ná ŋ há tɩ́ŋ wɩ́were mí, a mákɩ́ŋ há a Wɩɩsɛ yardá."
59002019	Ɩ ɩ́ɔ̃́ rɩ́ Wɩɩsɛ ká balá nɛ́? Ʋ wéró, ɩ há ɛ̃ ɛ́ mɛ́. Kaŋtɔmɔ má ɛ̃ ɛ́ mɛ́, a cícel.
59002020	Ɩ sɩɛ́ cʋ́ʋ́lɔ́! Ɩɩ́ já rɩ́wɔ́ makɛ pɛ́ɩ́ nɛ́ rɩ́ɩ́ zɩŋ, rɩɩ nɛ́ á Wɩɩsɛ yardá, ká wɩ wɩ́weré a, ɩ yardá ká yɔ́ɔ́ nɛ́?
59002021	Á naabál Abɩrahaŋ tɩ́ŋ ɛrɛ́ rɛ́ ná tékétéké Wɩɩsɛ sɩ́ɛ́? Wɩ́"állɛ mɛ́ nɛ́, bee wɩ́ɛ́ ʋ fa kenú bio Ɩzakɛ mʋ́ sakɛ koro nyúú, rʋ́ʋ́ ɓʋ́, a pá Wɩɩsɛ.
59002022	Ɩ nóú rí, Abɩrahaŋ fa á Wɩɩsɛ yardá, káá a wɩ́were má, ɛ́ nɛ́ tɛ, ʋ yardá cesi.
59002023	Ɛ́ ɔ́ɔ́ ɓa há pʋ́ŋsɛ wɩ́ɩ́ ná Wɩɩsɛ Kɛnɔ sɩɛrʋ nʋɔ sú; ɓa pʋ́ŋsɔ́ bʋlɛ́: "Abɩrahaŋ yardá wɩ́ɛ́ nɛ́ Wɩɩsɛ sʋ́ʋ́ ká tékétéké." Ɛ́ nɛ́ Wɩɩsɛ kánʋ́ aá yɩ́rʋ́ naŋnɔ́ŋɔ.
59002024	Ɩ́ nóú rí, Wɩɩsɛ tɩ́ŋ nɩbííno wɩ́were ɛɛ mɛ́ aá pɔ́ʋ́ tékétéké rí, ʋ wɩ yardá dʋŋɔ mɛ́ nɛ́ tɩ́ŋɛ́, aá pá nɩbííno tékétéké.
59002025	Ʋ ká ɛ́ nɛ́ a pá hátuútuú Rahabɛ má; Wɩɩsɛ tɩ́ŋʋ́ wɩ́"állɛ mɛ́ nɛ́ a bʋlʋ́ ká tékétéké, bee wɩ́ɛ́ ʋ fa cákɔ́ la Ɩzɩrayɛl duo nɩɛ nɩtʋmɛ́, ʋ jaa mɛ́, a makɛ ŋmɛ́nɔ nɔ́ŋɔ pɔ́wɔ́, ɓa tɩŋ ráŋ lú lɩ́wɔ́ dɩŋdɔma nɛ́sɛ mɛ́, a col.
59002026	Rɩ nɩbííno tɛŋ nɛ́ wɩ hiẽsó kené, ʋ sʋ́wɔ́ nɛ́; ʋ sɩɛ́ ká ɛ́ nɛ́, rɩ nɛrɔ nɛ́ á Wɩɩsɛ yardá, ká wɩ wɩ́weré a, ʋ yardá ná ká yɔ́ɔ́ nɛ́.
59003001	Ŋ maábináŋa, ɩ́ sɩ́ lo rɩ́ɩ́wa sɩɛrʋ nɩɛ a ɓɩkáná, aá ja rɩ́wɔ́ a Wɩɩsɛ kɛŋzɩnna, bee wɩ́ɛ́ ɩ́ ɩ́ɔ̃́ zɩŋ rɩ́, á é nɩɛ ná háá karmɛ́, á sarɩ́ya nɛ́ duoké a kɩ́llɛ nɩɛ náŋa.
59003002	Á wuu ní bʋ́l wɩ́ɛ́ aá pérki wɩ́ɛ́ ɓɩkana mɛ́. Rɩ nɛrɔ nɛ́ wɩ wɩ́ɛ́ bʋ́lɛ́ aá pérki, ʋ ká nɛ́ŋ tɩɩ nɛ́, a wóllú tɛŋ wuu aá ka.
59003003	Áá ja garka nɛ́ a hé záksɛ nʋʋsɛ mɛ́, a makɛ ráá wólli a, rɩ́wɔ́ tɩ́tɩ́ŋrá nʋɔ, ráá a rɩ́wɔ́ mʋ́mʋ́ ráŋ ná á háá jɛɛ́.
59003004	Ɩ́ bel nyiidaborzeŋsi, ɓa rɩ́wɔ́ zeŋsí ná wuu, pozeŋsi má lú a lɛ́lwɔ́ aá va, ká ʋ dɩkaamɩlmɩ́ múúre, nɛrɔ ná háá mɩlɛ́ kánʋ́ mɛ́, a kaá bɩ́rʋ́ há có ɛ́.
59003005	Nɩbííno neŋdulí má sɩɛ́ ká ɛ́ nɛ́, ʋ ká tɛŋ cɔwié rí, amá ʋʋ́ bʋl wɩ́zeŋsi ní. Ɩ́ ná níŋwie mʋɔ́, ká rʋʋ kéŋ gɩr ná há zénó, ʋ dúú wuu.
59003006	Nɩbííno neŋdulí má sɩɛ́ nɩhɩ̃́ níŋ ní. Ʋ mɩ́ŋrá tɛŋ mɛ́ ɛ́, ká nɛ́ a dúníé wɩ́bɔma wuu ɩ́"aarɔ; ʋ yíkrá tɛŋ wuu ní aá hé busunnu mí; níŋjaa níŋ ní, ʋ kaá nyɩ́krá hiẽsó wɩ́ɛ́ wuu, á dúníé mɩnɛ́ wuu mí.
59003007	Nɩbííno kéŋ dóé, balla rɩ́wɔ́ duó wuu nyúú, ɓa rɩ́ fíŋfille rɩ́ tíé tútuure arɩ́ nyii sɩɛrʋ ɓɩɛ wuu, ʋ wówó.
59003008	Amá neŋdulí é, nɛ́ŋ wuu wʋ́ʋ́ dóé kené, a sɩɛ́ wúwóllú. Ʋ ká oŋbɔmɔ ná nɛ́ŋ wuu há wʋ́ʋ́ wuo nyáŋ aá bil cɩ́m nɛ́; ʋ wuu dé sú arɩ́ huõno ná háá ɓʋ́ʋ́sɛ nɩɛ nɛ́.
59003009	Á neŋdulí ní á kaá bɩ́rá Nyuutɩna Wɩɩsɛ há kárá Ana mɛ́, a kánʋ́ tɩɩ bʋrɛ aá hé nɩbííne ná mɛ́ Wɩɩsɛ há mɛ́ɛ́, ɓa nɩ́ɛ́sʋ́ tɩɩ Wɩɩsɛ.
59003010	Nʋɔ ná háá bɩɛ́, ɛ́ nʋɔ nɩ́ɩ́ bʋrɛ́ má. Ŋ maábináŋa, ʋ sɩɛ́ wɩ mɔhɛ̃́ rʋ́ʋ́ nɛ ɛ́.
59003011	Ɩ́ ha ná nyiwere rɩ́ nyihaarʋ, rɩ ɓa tɩ́ŋ nyibulsɩ́ɩ́ balá mɛ́ aá lɛ?
59003012	Ŋ maábináŋa, piro sɩ́ wólli ɛ́llɛ́wa nɔŋ? Ɛ́ rá má, ɛ́llɛ́ tuu sɩ́ wólli piro nɔŋ? Nyii ná há nɩhɩ̃́ yɛsɛ háá bul nyibulsɩ́ɩ́ ná mɛ́, nyiwere wɩ ráŋ wuó bul.
59003013	Ɩ́ sɩɛrʋ orí rí kéŋ wɩ́zɩmɛ arɩ́ sɩ́puró? Rɩ́ tɩ́na tɩ́ŋʋ́ málwero mí, a a wɩ́were ná háá makɛ́, rʋʋ ká nɩpɔrɩ́ a ɓɩɛ́na ka wɩ́zɩmɛ.
59003014	Amá rɩɩ́wa nɛ́ kéŋ sahaksɩ́ kɩ́ŋkáŋ arɩ́ sagʋʋmɔ́, ɩ́ sɩ́ nyʋ́nyʋ́kʋ́ anɛ ɩ́ kéŋ wɩ́zɩmɛ; ɩ́ sɩ́ nyɩɛrʋ nyɛ́ɛ́ cɩ́ taŋá mɛ́.
59003015	Ɛ́ wɩ́zɩmɛ duo sɩɛ́ wɩ Wɩɩsɛ rɩ́ lɩ́ɛ́; ʋ lɛ́ dúníé ní, a lɛ nɩbinní, a lɛ Sɩtaanɛ má.
59003016	Ráŋ ná sahaksɩ́ rɩ́ sagʋʋmɔ́ há mɩ́nɔ́, wɩ́ɩ́ wuu báá wɩ ŋmɛ́nɔ́ pi, wɩ́bɔma rɩ́wɔ́ duó wuu níí tʋmɛ́.
59003017	Amá wɩ́zɩmɛ ná há lɛ́ Wɩɩsɛ rɩ́, ʋ wɩ busunnu kené kɛ́rɛ́wa mɛ́; a baa pɩ́pá tɛŋfɩ́ɛ́l; ʋ pɔrɛ́, a a nɩɛ nɩ́nɛ náŋá mɛ́, a a nɩɛ fɩ́fá náŋá susu, a a nɩɛ ɩ́"a wɩ́were, ʋ wɩ nɩɛ́ tʋɔsɛ, ʋ wɩ nʋŋmɔ́ŋyɔ́wɩ́ɛ́ a.
59003018	Nɩɛ ná há có tɛŋfɩ́ɛ́l, ɓaá du tɛŋfɩ́ɛ́l nɛ́, ɓa kílo wuu anɛ oŋduo, ʋ nɔnɔ nɛ́ sɩɛ́ ká tékétéké ná ɓa há sɩ́ ná Wɩɩsɛ sɩ́ɛ́.
59004001	Beé rí hé nɛsɛ arɩ́ loo, ɩ́ pɛ́kɛ? Ɓa wɩ́ɩ́wa wɩ́hɩɛ̃nɛ́ ná há wɩ weri, a mɩ́nɩ́wa tɛŋ mɛ́ aá lowi ní lɩ́ɛ́ rɛ́?
59004002	Ɩ́ɩ́ hɩɛ̃nɛ onni, ká wʋ́ɔ́ ná; ɩ́ɩ́ ɓʋ́ʋ́sɛ nɩɛ, aá hɩɛ̃nɛ nɩɛ ɓɩɛ, ká wɩ óŋ wuú ná; ɩ́ɩ́ na náŋá, aá lowi, ká wɩ óŋ wuú kené, bee wɩ́ɛ́ ɩ́ wɩ Wɩɩsɛ rɩ́ sʋl.
59004003	Ɩ́ɩ́ sʋ́lʋ́, ká waá ná, bee wɩ́ɛ́ ɩ́ wɩ wérí sʋl; ɩ́ sʋ́lɔ́ aá ja rɩ́ɩ́wa ɔ́sɩ́wa wɩ́hɩɛ̃nɛ́ nɛ́.
59004004	Nɩcɔrma! Ɩ́ wɩ ɛ̃ rɩ́ nɛrɔ ná há có dúníé, ɛ́ tɩ́na ká Wɩɩsɛ dɩŋdɔmɔ nɛ́? Ɛ́ wɩ́ɛ́, nɛrɔ ná há có rʋ́ʋ́ dí dúníé naŋnɔŋnɛ, ɛ́ tɩ́na púú tɩɩ makɛ Wɩɩsɛ dɩŋdɔmɔ nɛ́.
59004005	Ɩ́ bɩ́ɩ́nɔ́ rɩ Wɩɩsɛ Kɛnɔ há bʋ́l wɩ́ɩ́ ná ká yɔ́ɔ́ nɛ́? Ɓa pʋ́ŋsɔ́ bʋlɛ́ Wɩɩsɛ há púú Sabɩɩna ná hérá mɛ́, ʋ cóú kɩ́ŋkáŋ, aá dí báhaksɩ́ ʋ wɩ́ɛ́ má tɩɩ.
59004006	Ká Wɩɩsɛ zilé ná ʋ háá párá, ʋ nɛ́ zené kɩ́ŋkáŋ wuu; ɛ́ nɛ́ tɛ, ɓa pʋ́ŋsɛ Wɩɩsɛ Kɛnɔ cɔɔ nɔ́ŋɔ bʋlɛ́: "Wɩɩsɛ cɩ́ nɩɛ ná háá mákwɔ́ tɩɩ mɛ́, amá nɩɛ ná háá múúríwó tɩɩ, ʋʋ́ sáŋwɔ́ mɛ́ nɛ́."
59004007	Ɛ́ wɩ́ɛ́, ɩ́ múúríwa tɩɩ pá Wɩɩsɛ; ɩ́ cɩ́ Sɩtaanɛ mɛ́, ʋ sɩ́ fá kɛ́kɩ́wa mɛ́.
59004008	Ɩ́ tuu peri Wɩɩsɛ, ʋ má sɩ́ tuu péríwa. Wɩ́bɔŋ"aara, ɩ́ lɩ́sɩ́wa tɩɩ wɩ́bɔma ɛɛ mɛ́; nɩɛ ná há wʋ́ɔ́ háá ɔ́ɔ́ ɛ̃, ɩ́ má lɩ́sɛ bɔ́ŋbɔ́ŋ ɩ́ sɩɛnnɛ.
59004009	Ɩ́ bɩ́ɩ́nɩ́wa susu wɩ́ɛ́, ká wi aá hiĩni. Ɩ́ lo rɩ́ɩ́wa mɔmɔ bɩrmɛ wííle, ká rɩ́ɩ́wa satɔrɔ́ bɩrmɛ sazɔkɔ́.
59004010	Ɩ́ múúríwa tɩɩ Nyuutɩna Wɩɩsɛ sɩ́ɛ́, ʋ sɩ́ cúólíwa.
59004011	Ŋ maábináŋa, ɩ́ sɩ́ bɔ́ŋbɔ́ŋ bʋ́lʋ́ náŋá rɩ́. Nɛrɔ ná wuu há bʋ́lɩ́ nɔ́ŋɔ bɔ́ŋbɔ́ŋ, ɛ́ rá má a díí nɔ́ŋɔ sarɩ́ya, Wɩɩsɛ kíŋse ná nɛ́ tɩ́na bʋl bɔ́ŋbɔ́ŋ ɛ́, a díwó sarɩ́ya má. Ká rɩɩ nɛ́ sɩɛ́ dí Wɩɩsɛ kíŋse ná sarɩ́ya, ɩ báá to ɛ́ kíŋse tɩ́tɩ́ŋnʋ́, ɩ kɔ́wɔ́ sarɩ́yadííro ní.
59004012	Wɩɩsɛ dʋŋɔ nɛ́ bíl kíŋse ná, ʋ dʋŋɔ nɛ́ kɔ́wɔ́ sarɩ́yadííro má. Ʋ nɛ́ wo nɩɛ la aá tá, ʋ nɛ́ wówó aá zɔkɛ má. Beé rí sɩɛ́ kɛ́ɩ́, ɩ dídí nɔ́ŋɔ sarɩ́ya?
59004013	Ɩ́ má zesi, ɩ́ nɩɛ ná háá ké aá bʋlɛ́: "Zaa, ɛ́ rá má cíé, á sɩ́ mʋ́ tɔ́ɔ́ né a a bɩná sɩ́ɩ́, a va yɛlɩ́ ráŋ, a ná nyʋɔrɛ́."
59004014	Ɩ́ ɛ̃ wɩ́ɩ́ ná cíé háá á rʋ́ʋ́ péríwa rɛ́? Ɩ́ hiẽsó dé nɛ kʋʋlɔ́ nɛ́; ʋ há dé kʋʋlɛ́ cɩ́cʋɔ, mʋɔ́ rʋʋ yʋ́ksɔ́.
59004015	Ʋ mɔhɔ̃́ rɩ́ɩ́wa bʋlɛ́: "Rʋʋ nɛ́ ká Nyuutɩna Wɩɩsɛ cólle, á sɩ́ ka mɩɩsɛ, a a nyɛ rɩ́ nyɛ."
59004016	Amá ɩ́ɩ́ mákɩ́wa tɩɩ nɛ́, aá ŋmɔ́wɩ́wa jáŋwa. Ɛ́ nyʋkɔ duo sɩɛ́ wɩ weri.
59004017	Rɩ nɛrɔ nɛ́ ɛ̃ wérí ɛɛ, ká wɩ ɛ́ɛ́, ʋ ká wɩ́bɔ́ŋ rɛ́ a cɩ́ɩ́nʋ́.
59005001	Ɩ́ má ɓɩɛ tɩ́náwa, ɩ́ zesi! Ɩ́ wíwi a cáási kɩ́ŋkáŋ, bee wɩ́ɛ́ wɩɩlawa sɩ́ péríwa.
59005002	Ɩ́ ɓɩɛ ná zɔ́kɔ́, kalɩɛrɩwa má lɩ́ɛ́rɩ́wa gɛnnɛ.
59005003	Ɩ́ salmɛ rɩ́rɩ́wa wárɛ wuu fɩ́ɔ́; ɓa fɩɩlɔ́ sɩɛ́da cɩ́nɩ́wa mɛ́; ʋ sɩ́ dííwa tɛŋ, anɛ níŋ. Dúníé isé péró, ká ɩ́ ha nyáŋ ɓɩɛ bil.
59005004	Ɩ́ vɔ́ɔ́, ɩ́ wɩ́ɩ́wa baksɛ tʋtʋnna túmé, ká ɓa wi aá héíwa mɛ́; ɩ́ wɩ taŋá tɩ́ŋɛ́. Ɩ́ baksɛ tʋtʋnna ná ŋmaame sɩɛ́ zʋ́ Wɩɩsɛ dɩlla; ʋ nɛ́ ká dúníé wuu Nyuutɩna.
59005005	Ɩ́ dé mɩŋ wér rɩ́ satɔrɔ́ mɛ́ nɛ́, dúníé mí. Ɩ́ dɩ́ɛ́sɩ́wa tɩɩ a vʋ́ hé nʋʋ, anɛ pʋsɛ ɓa háá dɔɛ́ rɩ́wɔ́ ɓʋ́ʋ́sɛ.
59005006	Ɩ́ dí sarɩ́ya yo nɩɛ ná há wɩ wɩ́ɩ́ wuu zɔ́kɛ́, a ɓʋ́ʋ́sɩ́wɔ́, ká ɓa wɩ lówé aá ja rɩ́wɔ́ lɔ́wɔ́ tɩɩ.
59005007	Ŋ maábináŋa, ɩ́ sɩɛ́ dí nyamma aá ja Nyuutɩna Zeezi bɩrkoe. Ɩ́ ná bápaarɔ háá dí nyamma ɛ́, aá dɛllɛ rɩ́ oŋparɛ́ ɔsɛ wérí: Ʋʋ́ pɔ́ duópuse mí ní, a kaá ja hatɩ́ŋnɩ́duonni.
59005008	Ɩ́ má sɩɛ́ dí nyamma, a lo rɩ́ɩ́wa naasɛ dúóri wérí, bee wɩ́ɛ́ Nyuutɩna Zeezi koe pérí tɛ́sɩ́ɩ́.
59005009	Ŋ maábináŋa, ɩ́ sɩ́ wɩ́ɛ́ ŋmúŋmúrmú náŋá rɩ́, rɩ́ Wɩɩsɛ háá dííwa sarɩ́ya. Ɩ́ ná, sarɩ́yadííro pérí tɛ́sɩ́ɩ́, ʋ mɩŋ dánnʋɔ mɛ́.
59005010	Ŋ maábináŋa, ɩ́ bel Wɩɩsɛ wɩ́laabʋlla ná die há ná wɩɩla ɛ́, arɩ́ nyamma ná ɓa há díé, ká tɩ́ŋwɔ́ nabulle; ɓa faá bʋl wɩ́ɛ́ Nyuutɩna Wɩɩsɛ yɩr mɛ́ nɛ́.
59005011	Taŋá, á sɛ́ ɓa ná wér, ɓa há cɩ́nɛ́ tɩkɛ wérí. Ɩ́ nɛ́ Zɔɔbɛ wɩ́ɛ́, ʋ há dí nyamma ɛ́, ʋ dɩgírsi, Nyuutɩna Wɩɩsɛ há pɔ́ʋ́ óŋ ná ɩ́ ɩ́ɔ̃́ rɛ́, bee wɩ́ɛ́ Nyuutɩna Wɩɩsɛ susufárʋ zénó, ʋ sawér má zéŋ.
59005012	Ŋ maábináŋa, ʋ ná wɩ́ɛ́ há fɩ́ɛ́mɔ́ nɛ́ ká: Ɩ́ pɔ́ rɩ́ɩ́wa sɩ́ bána yɩr mɛ́ ŋmɩ́ɛ́sʋ́, a sɩ́ tíé yɩr mɛ́ ŋmɩ́ɛ́sʋ́, a sɩ́ óŋ wuu yɩr má mɛ́ ŋmɩ́ɛ́sʋ́. Wɩ́ɩ́ há ká ɛ́, ɩ́ bʋl ɛ́: rɩ óó ní, ɩ́ bʋlɛ́: "Óó," rɩ aɩ́ nɛ́ ɩ́ bʋlɛ́: "Aɩ́," a makɛ rɩ́ Wɩɩsɛ sɩ́ɩ́wa sarɩ́ya dí.
59005013	Rɩ nɛ́ŋ mɩ́nɩ́wa sɩɛrʋ aá ná wɩɩla, rɩ́ tɩ́na sʋl Wɩɩsɛ rʋ́ʋ́ sáŋʋ́ mɛ́. Rɩ nɛ́ŋ mɩ́nɩ́wa sɩɛrʋ a mɩŋ satɔrɔ́ mɛ́, rɩ́ tɩ́na yɩ yɩɩla aá bɩ Wɩɩsɛ mɛ́.
59005014	Rɩ nɛ́ŋ mɩ́nɩ́wa sɩɛrʋ aá wɩɩlɛ, rɩ́ tɩ́na yɩ́rɛ wɩcʋ́ɔ́lɩ́sɩ́dííre, rɩ́wɔ́ hé nʋʋ ʋ nyúú mí, Nyuutɩna yɩr mɛ́, ká sʋl Wɩɩsɛ pɔ́ʋ́.
59005015	Yardá wɩsʋlɔ́ sɩ́ a rɩ́ Nyuutɩna Wɩɩsɛ dúórú, a cúólú rʋ́ʋ́ isi. Rʋʋ fa á wɩ́ɛ́ zɔkɛ má, ʋ sɩ́ ná suúri.
59005016	Ɛ́ wɩ́ɛ́, ɩ́ césíwa wɩ́zɔkɛ́ pá náŋá, a sʋl Wɩɩsɛ pá náŋá, a makɛ rɩ́ɩ́wa ná tɛŋfɩ́ɛ́l. Nɩtékétéké wɩsʋlɔ́ kéŋ dóé wérí, aá ɔsɛ wɩ́zeŋsi.
59005017	Eli má fa ká nɩbííno ní anɩ́rá má. Ʋ sʋ́l Wɩɩsɛ rɩ́ taŋá, rɩ́ duóŋ sɩ́ ko; duóŋ ɓɩɛ́na cɩ́ a wɩ kúé, bɩŋsɛ botoro rí caŋsɛ balgo.
59005018	Ɛ́ har rɩ́ mɛ́ nɛ́, ʋ baa sʋl Wɩɩsɛ rɩ́ duóŋ ko; duóŋ ɓɩɛ́na ko, ɓɩɛ ɔsɛ.
59005019	Ŋ maábináŋa, rɩɩ́wa sɩɛrʋ oro rí tá taŋá ná ká yéŋŋi ɓóŋ, rɩ́ɩ́wa nɔ́ŋɔ kánʋ́ bɩrhé taŋá ŋmɛ́nɔ ná mɛ́,
59005020	ɩ́ zɩŋ rɩ́ nɛrɔ ná há kéŋ wɩ́bɔŋ"aarɔ bɩrko hé ŋmɛ́nɔ ná ʋ há tɛ́ɛ́ mɛ́, ʋ sɩ́ la tɩ́na mɩɩsɛ tá, a tɩŋ ɛ́ wɩ́ɛ́ Wɩɩsɛ sɩ́ hé wɩ́bɔmɔ ɓɩkana suúri.
60001001	Ŋ Pɩɛrɛ há ká Zeezi Kirisi nɩtʋmɩ́, ŋ nɛ́ pʋ́ŋsɛ kɛnɔ né, aá pá Wɩɩsɛ nɩtʋɔsɛ́ ná há ɓɛ́sɛ́, a mɩŋ dɩhɩ̃́ wuu a a nɩhʋ́ɔ́rá, a mɩŋ Pɔŋ dɩtɩ́llɛ, Galasi, Kapadɔsɛ, Azi arɩ́ Bitini tíé wuu mí.
60001002	Fól wuu rí, á Ana Wɩɩsɛ tʋ́ɔ́sɩ́wa, a púú Sabɩɩna héíwa mɛ́, ɩ́ ɔ́ʋ́ nɩɛ, a makɛ rɩ́ɩ́wa tɩ́tɩŋ Zeezi Kirisi nʋɔ, ká rʋ́ʋ́ cɛ́l ná há bɩ́sɛ́, mʋ́ʋ́rɩ́wa busunnu. Rɩ́ Wɩɩsɛ bárka rɩ́rʋ́ tɛŋfɩ́ɛ́l súúri kɩ́ŋkáŋ a pɛ́ɩ́wa!
60001003	Á bɩ́rá Nyuutɩna Zeezi Kirisi Ana Wɩɩsɛ mɛ́! Ʋ susufárʋ zéŋ mí ní tɛ, ʋ a, á ka mɩfɛlɔ, anɛ ɓa há bɩ́rɛ́ lʋ́lrá, a tɩ́ŋʋ́ há ílli Zeezi Kirisi sʋʋ mɛ́ ná yɩr mɛ́; ɛ́ wɩ́ɛ́, á kéŋ mɩɩsɛ yɩɛla,
60001004	aá dɛllɛ liwe ná Wɩɩsɛ há bílú nɩɛ mɛ́. Ɛ́ liwe waá zɔkɛ, ɓa waá bírsi, ɓa wér má waá lɩ́ɩ́sɛ; ɓa nɛ́ sɩɛ́ Wɩɩsɛ bílíwa mɛ́, bána nyúú.
60001005	Ɩ́ nɩɛ ná há kéŋ yardá, Wɩɩsɛ tɩ́ŋʋ́ dóé mí ní, aá bélíwa mɛ́, rʋ́ʋ́ lɛ́ɩ́wa tá. Dúníé isé mí ní sɩɛ́, rɩ́ nɩɛ ná, ɛ́ ná ʋ há lɛ́ɩ́wa tá.
60001006	Ɛ́ wɩ́ɛ́ nɛ́ tɛ, rʋʋ nɛ́ héé rɩ́ɩ́wa dí wɩɩla, rɩ́ɩ́wa sɩɛnnɛ zɔkɛ mʋ́l néé mí má, ɩ́ ha dɔwɛ aá jʋɔsɛ ɛ́.
60001007	Wɩɩla ná ɩ́ háá díé níí mákɩ́wa yardá wér mʋɔsɔ, anɛ salmɛ ɓa háá pi níŋ mɩ́ɛ́rɛ lɩ́sɛ, ʋ a wérí ɛ́, ká ʋ to omo ná há sɩ́ dáánɛ kaá mʋ́ wuu. Amá ɩ́ yardá ná wɩɩla há mákʋ́ wér mʋɔsɔ, ʋ píŋ kɛ salmɛ naasɩ́ ɛrɛ́. Ɛ́ nɩ́ɩ́ tɩ́llɛ́, rɩ́ Zeezi Kirisi bɩrkoe ná mɛ́, rɩ́ɩ́wa ná hʋʋma, píŋ arɩ́ yɩr.
60001008	Ɩ́ sɩ́ɩ́ wɩ Zeezi Kirisi néé, ká ɩ́ cóú. Ɩ́ sɩ́ɩ́ ha wʋ́ʋ́ néé, ká ɩ́ lɔ́ʋ́ dí, a jɩ́jʋɔsɛ kɩ́ŋkáŋ, jʋɔsɛ́ ná há wɩ wuó máŋsɛ,
60001009	bee wɩ́ɛ́ ɩ́ Zeezi laadí ná ɔ́ɔ́ ɩ́ ná laatɛ́, Wɩɩsɛ rɩ́, ʋ nɛ́ kɛ́ɩ́wa wɩ́jaalɩ́.
60001010	Wɩɩsɛ wɩ́laabʋlla bɩ́ɩ́nɛ́ Wɩɩsɛ laatɛ́ né wɩ́ɛ́, a tɩ́ŋʋ́ naasɛ rɩ́ sɩ́fɩɛma, a bʋl bárka né Wɩɩsɛ fa há bílíwa mɛ́ wɩ́ɛ́ fól wuu.
60001011	Kirisi Sabɩɩna fa mɩ́ŋwɔ́ mɛ́, a la sɩ́ɛ́ máŋsɛ wɩɩla ná Kirisi háá á rʋ́ʋ́ dí, arɩ́ píŋ ná ʋ háá á rʋ́ʋ́ ná wɩ́ɛ́, a pɔ́wɔ́. Ɓa sɩɛ́ fa hé dóé aá ja rɩ́wɔ́ zɩŋ cɛ́rɛ ná mɛ́, ɛ́ wɩ́ɛ́ háá á rɩ́wɔ́ peri, arɩ́ wɩ́ɩ́ ná mɛ́, ɓa háá tɩŋɛ́, rɩ́ɩ́ zɩŋ ɛ́ wɩ́ɛ́.
60001012	Amá Wɩɩsɛ mákɔ́ pɔ́ʋ́ wɩ́laabʋlla ná, rɩ́wɔ́ zɩŋ rɩ́ ɓa tɩɩ wɩ́ɛ́ rá, ɓa bʋl ɛ́ wɩ́ɛ́, amá ɩ́ wɩ́ɛ́ nɛ́. Ɛ́ wɩ́ɛ́ nɛ́ sɩɛ́ zaá né, nɩɛ ná háá bʋl Labaarɩwero ná bʋl pɛ́ɩ́wa, arɩ́ Wɩɩsɛ Sabɩɩna ná ʋ há tʋ́mɛ́ ʋ lɛ́ bána tuwi dóé. Wɩɩsɛ malɩ́kawa má tɩɩ dé hɩ́hɩɛ̃nɛ ɛ́ wɩ́ɛ́ zɩmɛ́ nɛ́.
60001013	Ɛ́ wɩ́ɛ́, ɩ́ kánɩ́wa tɩɩ a pɔ́ wérí, a lo rɩ́ɩ́wa sabɩŋsɛ má a ɓɩwómmé, a sɩ́ wɩ́ɛ́ náŋa mɛ́ cúmú, ká lo rɩ́ɩ́wa yɩɛla wuu mɩŋ bárka ná, Zeezi Kirisi bɩrkoe mí, ɩ́ háá á rɩ́ɩ́wa ná mɛ́.
60001014	Ɩ́ tɩŋ Wɩɩsɛ nʋɔ, anɛ heŋbiisi háá tɩ́ŋwɔ́ áná nʋɔ ɛ́, ká báá sɩ́ɩ́wa tɩɩ píí héíwa tésíé wɩ́hɩɛ̃nɛ́ ná mɛ́, ɩ́ fa há wɩ ɛ̃ káá a.
60001015	Wɩɩsɛ ná há yɩ́rɩ́wa, ʋ wɩ busunnu mʋɔ́ wuu kené; ɛ́ wɩ́ɛ́, ɩ́ má pɔ́ rɩ́ busunnu sɩ́ɩ́wa mɛ́ mɩ́nʋ́, ɩ́ wɩ́"állɛ wuu sɩɛrʋ.
60001016	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́ Wɩɩsɛ sɛ́: "Ɩ́ sɩ́ busunnu kánʋ́, bee wɩ́ɛ́ ŋ tɩɩ wɩ busunnu kené."
60001017	Ɩ́ wɩsʋlɔ́ mɛ́, ɩ́ kéŋ Wɩɩsɛ aá yɩ́rɩ́wa Ana nɛ́; ʋ nɛ́ sɩɛ́ dí nɛrɔ wuu wɩ́"állɛ sarɩ́ya, ʋ wɩ nɩɛ́ caksɛ. Ɛ́ wɩ́ɛ́, ɩ́ dúníé né mí mɩnɛ́ mɛ́, ɩ́ fɔ́ʋ́ héwíŋ ɩ́ wɩ́"állɛ mɛ́.
60001018	Taŋá, ɩ́ ɛ̃ kɩŋ ná há ŋmɔ́wɛ́ mʋɔsɔ, a makɛ rɩ́ɩ́wa lɛ́ɩ́wa tɩɩ wɩ́yɔ́ɔ́wa ná ɩ́ naabálwa há tɛ́ɛ́ pɛ́ɩ́wa, ɩ́ ɩ́"a nɛ́sɛ mɛ́. Ʋ sɩɛ́ to onni ná háá zɔkɛ́ anɛ salmɛ meéwí, ɛ́ rá má wárɛ meéwí ní túŋ ɛ́ kɩŋ.
60001019	Amá Kirisi cɛ́l ná píŋ há kɛ onni wuu, ní yɔ́wɛ́ lɛ́ɩ́wa. Ʋ nɛ́ ɓa kaa ɔsɛ vʋk, anɛ pewie ná há wéró, a wɩ dɩkɔsʋ́ wuu kené.
60001020	Wɩɩsɛ fa lá sɩ́ɛ́ lɩ́sʋ́ ɩ́ wɩ́ɛ́, rʋʋ ha wɩ dúníé ɛ́ɛ́, ɛ́ nɛ́ tɛ, ʋ a ɩ́ zɩ́mʋ́ dúníé hatɩ́ŋnɛ́ tápʋlɛ nyáŋ mɛ́, ɩ́ wér wɩ́ɛ́.
60001021	Kirisi mí ní ɩ́ tɩŋ, a la Wɩɩsɛ dí. Wɩɩsɛ nɛ́ íllú sʋʋ mɛ́, a pɔ́ʋ́ píŋ; ɛ́ wɩ́ɛ́, ɩ́ yardá rɩ́rɩ́wa yɩɛla mɩŋ Wɩɩsɛ mɛ́ nɛ́.
60001022	Ɩ́ háá tɩŋ taŋá ŋmɛ́nɔ ná ɛ́, ɩ́ pɩ́ɩ́rɩ́wa tɩɩ, ɩ́ báá wɩ busunnu kené, a makɛ rɩ́ɩ́wa cóllíwa maábináŋa arɩ́ taŋá. Ɩ́ sɩɛ́ cólli náŋá kɩ́ŋkáŋ arɩ́rɩ́wa sɩɛnnɛ wuu.
60001023	Ɓa lʋ́lɩ́wa lʋlfɛlɔ nɛ́, a tɩŋ Wɩɩsɛ wɩ́bʋlɛ ná háá pá nɩɛ mɩɩsɛ mɛ́. Nɩbííno háá sʋwɛ́ ra wɩ́ɩ́wa ɛ́ mɩɩsɛ pɛ́ɛ́, amá Wɩɩsɛ ná há waá sʋwɛ nɛ́ pɛ́ɩ́wa mɩfɛlɔ, a tɩ́ŋʋ́ wɩ́bʋlɛ ná há wómmó, a waá daarɛ má, a kaá mʋ́ wuu mí.
60001024	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Nɩbííno wuu nɩhɩ̃́ nyɔ́ɔ́ nɛ́. Ʋ wér má wuu nɩhɩ̃́ nyɔ́fɩl há mɩŋ gɩr mɛ́ nɛ́. Nyɔ́ɔ́ ná sɩɛ́ hɩl, ʋ fɩɩla má yuori.
60001025	Amá Nyuutɩna Wɩɩsɛ wɩ́bʋlɛ é sɩ́ mɩŋ, a kaá mʋ́ wuu." Ɛ́ wɩ́bʋlɛ nɛ́ sɩɛ́ ká Labaarɩwero ná, ɓa há bʋ́lɛ́ pɛ́ɩ́wa.
60002001	Ɩ́ sɩɛ́ lɩ́sɩ́wa tɩɩ wɩ́bɔma rɩ́wɔ́ dúó wuu ɛɛ mɛ́; ɩ́ sɩ́ lɩ́ŋ wɩ́ɛ́ á, ɩ́ sɩ́ nʋŋmɔ́ŋyɔ́ɔ́ wɩ́"állɛ á, ɩ́ sɩ́ náŋá gʋ́ʋ́mʋ́, a sɩ́ náŋá yɩra zɔ́kʋ́.
60002002	Amá anɛ bipʋllɛ háá hɩɛ̃nɛ ɩ́l ɛ́, ɩ́ má hɩ́hɩɛ̃nɛ Wɩɩsɛ wɩ́bʋlɛ ná ɛ́, a makɛ rɩ́ɩ́wa wɔ́ʋ́ sɩɛrʋ, a mʋ́ peri tápʋl ná Wɩɩsɛ háá á rʋ́ʋ́ lɛ́ɩ́wa tá ɓóŋ.
60002003	Ɩ́ tɩɩ nóú, rɩ Nyuutɩna Wɩɩsɛ wéró.
60002004	Ɛ́ wɩ́ɛ́, ɩ́ tuu peri Nyuutɩna Zeezi. Ʋ nɛ́ ká dɔ́wɩ́ ná há kéŋ mɩɩsɛ, ká nɩbííne vɔ́ʋ́. Amá Wɩɩsɛ é lɩ́sʋ́, a nóú rʋʋ wéró kɩ́llɛ onni wuu, a pɔ́ʋ́.
60002005	Ɩ́ má tɩɩ nɩhɩ̃́ dɔ́wʋ́ɔ́ ná há kéŋ mɩɩsɛ nɛ́. Ɛ́ wɩ́ɛ́, ɩ́ lo rɩ́ Wɩɩsɛ kánɩ́wa sɔ jaa ná há ká Wɩɩsɛ Sabɩɩna jaa, rɩ́ɩ́wa a Wɩɩsɛ vʋk"ɔɔsa púl ná há wɩ busunnu mʋɔ́ wuu kené, a makɛ rɩ́ɩ́wa tɩŋ Wɩɩsɛ Sabɩɩna mɛ́, a ɔsɛ vʋk ná há sɩ́ ka hɩɛŋ a pá Wɩɩsɛ, a tɩŋ Zeezi Kirisi yɩr mɛ́.
60002006	Ɛ́ ná há pʋ́ŋsɛ Wɩɩsɛ Kɛnɔ sɩɛrʋ nɛ́ nyɛ: Wɩɩsɛ sɛ́: "Ŋ lɩ́sɛ dɔ́wɩ́ ná há wéró kɩ́ŋkáŋ, a púú bílíŋ jaa mʋ́l nagbáŋjɛ́, Sɩyɔŋ mɛ́. Nɛrɔ ná wuu sɩɛ́ há púú yardá hóú mí, hɩɩ̃sɛ wɩ tɩ́ná díí ná."
60002007	Ɩ́ nɩɛ ná sɩɛ́ há pííwa yardá hé ɛ́ dɔ́wɩ́ mɛ́, ʋ píŋ kɛ óŋ wuu, a pɛ́ɩ́wa. Amá nɩɛ ná há wʋ́ɔ́ yardá píé hóú mí, ɓa pʋ́ŋsɛ Wɩɩsɛ Kɛnɔ sɩɛrʋ bʋ́lwɔ́ wɩ́ɛ́ bʋlɛ́: "Dɔ́wɩ́ ná jɩsɔɔra há vɛ́ɛ́ tá, ɛ́ dɔ́wɩ́ nɛ́ bɩ́rmɛ́ dɔ́wɩ́wero ná há dúókó, ɓa pii bil jaa mʋ́l nagbáŋjɛ́."
60002008	Ɓa báá pʋ́ŋsɛ Wɩɩsɛ Kɛnɔ cɔɔ nɔ́ŋɔ má bʋlɛ́: "Nɩɛ sɩ́ gɛ́nnɛ ɛ́ dɔ́wɩ́ mɛ́; ɛ́ dɔ́wɩ́ ká bʋ́ɩ́ nɛ́ aá yo nɩɛ." Nɩɛ ná há vɛ́ Wɩɩsɛ nʋɔ tɩŋɛ́, ɓa nɩ́ɩ́ gɛ́nnʋ́ mɛ́, ɛ́ nɛ́ bílwó mí fól wuu.
60002009	Amá ɩ́ é, ɩ́ nɛ́ ká duo ná Wɩɩsɛ há lɩ́sɛ́, ɩ́ nɛ́ ká Kuozeno vʋk"ɔɔsa púl, ɩ́ nɛ́ ká nɩɛ ná há wɩ busunnu kené, ɩ́ nɛ́ ká Wɩɩsɛ nɩtɩ́llɛ. Wɩɩsɛ yɩ́rɩ́wa, rɩ́ɩ́wa bʋ́lʋ́ tʋtʋ́ŋzeŋsi ná ʋ há tʋ́mɛ́ wɩ́ɛ́ nɛ́, a pá nɩɛ. Ʋ lɩ́sɩ́wa bíno mí a hé pʋmmʋwero ná nɔ́ŋɔ há toó sɩɛrʋ.
60002010	Tésíé mí, ɩ́ fa to Wɩɩsɛ nɩtɩ́llɛ, ká sɩ́sɛ́nyɛ, ɩ́ kɔ́ʋ́ nɩtɩ́llɛ nɛ́. Ɩ́ fa wɩ Wɩɩsɛ susufárʋ néé, ká sɩ́sɛ́nyɛ, ɩ́ mɩ́nʋ́ susufárʋ sɩɛrʋ nɛ́.
60002011	Ŋ nɩcólle tɩɩ, ɩ́ sɩ́ sʋ́llʋ́, ɩ́ ká zʋ́zʋ́llɛ́ rɛ́, a a nɩhʋ́ɔ́rá dúníé né sɩɛrʋ. Ɛ́ wɩ́ɛ́, ŋŋ́ sʋ́lɩ́wa, ɩ́ lɩ́sɩ́wa tɩɩ ɩ́ nɩbinní wɩ́hɩɛ̃nɛ́ mɛ́, bee wɩ́ɛ́ ɓa nɛ́ cɩ́nɩ́wa mɛ́ rɩ́ɩ́wa sɩ́ Wɩɩsɛ satɔ́ɔ́rwɩ́ɛ́ á.
60002012	Ɩ́ kánɩ́wa tɩɩ wérí, nɩɛ ná há wɩ Wɩɩsɛ wɩ́ɛ́ tɩŋ sɩɛrʋ, a makɛ, ráŋ ná ɓa háá gɛ́ɩ́wa har, a bʋl rɩ́ɩ́waá tʋŋ bɔ́ŋbɔ́ŋ, rɩ́wɔ́ néíwa wɩ́were, a bɔl ká bɩ Wɩɩsɛ mɛ́, kal ná ʋ háá á rʋ́ʋ́ ko.
60002013	Nyuutɩna Zeezi Kirisi wɩ́ɛ́, ɩ́ saŋ pá nɩɛ ná wuu há kéŋ tíŋ, aá bélíwa dúníé né mí; ɩ́ saŋ pá kuózeno, ʋ nɛ́ kɩ́wɔ́ wuu;
60002014	a saŋ pá kuówɩɛla ná kuózeno há bílé, rɩ́wɔ́ bɩ́bɛŋsɛ wɩ́bɔŋ"aara, ká bɩ́bɛ wɩ́wer"aara mɛ́.
60002015	Wɩɩsɛ satɔrɔ́ nɛ́ ká rɩ́ɩ́wa a wɩ́were, a makɛ rɩ́ nɩcʋ́llɛ ná há wɩ wɩ́ɩ́ ɛ̃, rɩ́wɔ́ nʋʋsɛ maanɛ, rɩ́wɔ́ sɩ́ wóllí bʋ́lɩ́wa wɩ́ɛ́.
60002016	Ɩ́ kánɩ́wa tɩɩ, anɛ nɩɛ ná há tɩ́wɔ́ tɩɩ, ká taŋa sɩ́ tɩ́ŋtɩɩ ná káá ŋmɔwɛ nyɛlɔ, káá tʋ́tʋŋ wɩ́bɔma; amá ɩ́ kánɩ́wa tɩɩ anɛ Wɩɩsɛ tʋtʋnna.
60002017	Ɩ́ zízíl nɩɛ wuu; ɩ́ cóllíwa maábináŋa; ɩ́ fɩ́fá Wɩɩsɛ; ɩ́ zízíl kuózeno má.
60002018	Ɩ́ nɩɛ ná há ká tʋtʋ́nná a tʋŋ aá pá nɩɛ, ɩ́ tɩ́tɩ́ŋɩ́wa nɩhɩɛ̃́sɛ nʋʋsɛ, ká zízílwó wérí, tɛ́ŋ wuu mí; ʋ to ɓa ná há wéró a a nɩpɔrɛ́ dʋŋɔ nɛ́ mɔhɛ̃́, rɩ́ɩ́wa tʋŋ ɛ́ pá, amá ɓa rɩ́wɔ́ ná wɩ́ɛ́ há dúókó wuu ní.
60002019	Rɩ nɛrɔ nɛ́ tɩ́ŋ Wɩɩsɛ wɩ́ɛ́ rɩ́ɩ́ sáŋ dí wɩɩla ná, ʋ há wɩ mɔhɛ̃́ rʋ́ʋ́ dí, ʋ ɛ́ ká wɩ́wérí rí.
60002020	Rɩɩ nɛ́ á wɩ́ɩ́ zɔkɛ rɩ́wɔ́ ŋmɔ́wɩ́, rɩ́ɩ́ saŋ dí wɩɩla má, ʋ to yɩ́r wɩ́ɩ́. Amá rɩɩ nɩ́ɩ́ a wérí, ká rɩ́wɔ́ ha dɔwɛ bɩ́bɛ́ŋsɩ́, rɩ́ɩ́ saŋ dí wɩɩla, ʋ ká wɩ́wérí rí Wɩɩsɛ rɩ́.
60002021	Ɛ́ wɩ́ɛ́, Wɩɩsɛ yɩ́rɩ́wa má rɩ́ɩ́wa dí wɩɩla nɛ́; bee wɩ́ɛ́ Kirisi tɩɩ dí wɩɩla ɛ́ nɛ́, ɩ́ wɩ́ɛ́; ɩ́ bélú, ká tɩ́ŋʋ́ nabulle.
60002022	Ʋ wɩ wɩ́bɔ́ŋ wuu ɛ́ɛ́; nyɩɛrʋ mʋɔ́ má tɩɩ wʋ́ʋ́ nʋɔ tɩ́ŋɛ́ lɛ.
60002023	Ɓa há tʋ́ksʋ́, ʋ wɩ tʋ́ksɛ́ túŋ. Ɓa há bɛ́ŋsʋ́, ʋ wɩ sʋ́ʋ́ sɩ́ a wɩ́ɩ́, amá ʋ tɔ́ɔ́ pá Wɩɩsɛ nɛ́, ʋ nɩ́ɩ́ dí sarɩ́ya ʋ sɩ́ɩ́ mɛ́.
60002024	Zeezi Kirisi tɩɩ nɛ́ lárá wɩ́bɔma cɩ́ɩ́nɛ, ɓa kánʋ́ ɓásɛ dagɛsɛ́ daha, a makɛ ráá bɩ́rɩ́rá har tɛ wɩ́bɔma, káá tʋŋ tékétéké. Ɓa bʋ́rmʋ́, ɛ́ nɛ́ dúóríwa.
60002025	Ɩ́ fa nɩhɩ̃́ pieŋse há tɛ́lɛ́ nɛ́, amá mʋ́l néé mí, ɩ́ bɩ́rɔ́ kóíwa nʋ́nʋɔlɔ rɩ́, ʋ nɩ́ɩ́ bélíwa mɛ́.
60003001	Háála, ɩ́ má múúríwa tɩɩ pɛ́ɩ́wa báláwa. Rɩɩ́wa nɩ́ɩ́ tʋŋ ɛ́, háála ná báláwa há wɩ Wɩɩsɛ wɩ́ɛ́ lɛ́ɛ́ dí, ɓa sɩ́ tɩ́ŋwɔ́ háála málwero ná wɩ́ɛ́, a lɔ́ʋ́ dí, rɩ ɓa wʋ́ʋ́ wɩ́ɛ́ bʋ́lɛ́ pɔ́wɔ́ má tɩɩ,
60003002	bee wɩ́ɛ́ ɓa sɩ́ ná ɛ́ ɩ́ há kéŋ málwero, a ka zíle sabɩɩna má.
60003003	Ɩ́ sɩ́ɩ́wa taŋá wuu píí hé tɛŋ ɓɩɛra háwerí mí, anɛ: nyúpʋ́sɛ bɩrmɩdaarɔ́, salmɛ onni héé, arɩ́ gɛpiŋe sui.
60003004	Amá ɩ́ lo rɩ́ɩ́wa tɩɩ ɓɩɛrɛ́ wuu mɩ́nɩ́wa sɩɛnnɛ nɛ́; ɩ́ ka nyamma, a a nɩpɔrɛ́ má, ʋ nɛ́ ká wér ná há waá tenni, ká ka nyʋɔrɛ́ má wérí, Wɩɩsɛ sɩ́ɛ́.
60003005	Tésíé mí, háála ná háá tɩŋ Wɩɩsɛ, ɓa yɩɛla má yelli Wɩɩsɛ mɛ́, ɓa tɩɩ ɓɩɛrɛ́ fa ká ɛ́ nɛ́; ɓa fa múúríwó tɩɩ aá pɔ́wɔ́ báláwa.
60003006	Anɛ Abɩrahaŋ háálɔ Saara, fa háá tɩ́ŋʋ́ bála nʋɔ wérí ɛ́, a kánʋ́ aá yɩ́rʋ́ nyúútɩ́na. Rɩɩ́wa má nɛ́ sɩɛ́ wɩ héwíŋ fá, wɩ́ɩ́ wuu mí, káá ɩ́"a wɩ́ɛ́ ná há wéró, ɩ́ ɓɩɛ́na ká Saara nihẽ ní.
60003007	Báála, ɩ́ má ka málwero a kánɩ́wa háála wérí. Ɩ́ zɩŋ rɩ́ ɓa dóé wɩ́ɩ́wa péré. Ɛ́ wɩ́ɛ́, ɩ́ zízílwó, ɓa rɩ́rɩ́wa wuu ní tʋ́ŋ mɩɩsɛ ná Wɩɩsɛ háá á rʋ́ʋ́ pá mɛ́. Ɩ́ tʋŋ ɛ́, a makɛ rɩ́ wɩ́ɩ́ wuu sɩ́ɩ́wa wɩsʋlɔ́ naa gbá.
60003008	Ŋ wɩ́tenní ní ká: Ɩ́ wuu ka sabɩɩna balá; ɩ́ fɩ́fá náŋá susu, a cólli náŋá, bee wɩ́ɛ́ ɩ́ ká maábináŋa rɛ́. Ɩ́ ka sawér náŋá rɩ́, a múúríwa tɩɩ aá pá náŋá.
60003009	Rɩ nɛrɔ á bɔ́ŋbɔ́ŋ ɩ́ mɛ́, ɩ́ sɩ́ bɔ́ŋbɔ́ŋ áá túmú; rʋʋ tʋ́ksɩ́wa má, ɩ́ sɩ́ tʋ́ksɩ́ túŋ, amá ɩ́ sʋl Wɩɩsɛ, rʋ́ʋ́ hé bárka pá tɩ́na. Wɩɩsɛ tʋ́ɔ́sɩ́wa ɛ́ wɩ́ɛ́ nɛ́, a makɛ rɩ́ɩ́wa ná bárka ná ʋ há bílíwa mɛ́.
60003010	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Rɩ nɛrɔ wuú já rʋ́ʋ́ ná wér, ʋ dúníé mí mɩnɛ́ mɛ́, rɩ́ tɩ́na kánʋ́ neŋdulí, a sɩ́ wɩ́bɔma bʋ́lʋ́, a sɩ́ nyɩɛnnɛ nyɛ́.
60003011	Rɩ́ tɩ́na sɩ́ bɔ́ŋbɔ́ŋ tʋ́mʋ́, káá tʋŋ wérí, a fɛ́l sɩ́ɩ́ aá jɔ́ʋ́ rɩ́ nɩɛ pɛ́kɛ wérí.
60003012	Wɩɩsɛ sɩ́ɛ́ wuu mɩŋ nɩɛ ná há mɩŋ taŋá mɛ́ nɛ́, a wúólú dɩlla aá zésíwó sʋlɛ́. Amá ʋ bɩ́rʋ́ har nɛ́ aá tɛ, nɩɛ ná háá tʋŋ bɔ́ŋbɔ́ŋ."
60003013	Rɩɩ́wa nɛ́ sɩɛ́ bíéri wérí ɛɛ mɛ́, áŋ rɩ́ sɩ́ pi bɔ́ŋbɔ́ŋ ɛ́ɩ́wa mɛ́?
60003014	Rɩɩ́wa nɩ́ɩ́ tɩŋ tékétéké, ká nɩ́ná wɩɩla má, ɩ́ sɩ́ ná wér! Ɛ́ wɩ́ɛ́, ɩ́ sɩ́ nɩbííne fá, a sɩ́ ló rɩ́ɩ́wa beŋtunni má fúkli.
60003015	Amá ɩ́ bíbel Kirisi dʋŋɔ nɛ́, ɩ́ beŋtunni sɩɛrʋ, a lo rʋ́ʋ́ ɛ́ɩ́wa Nyuutɩna. Tɛ́ŋ wuu mí, rɩ nɛ́ŋ bɔ́sɩ́wa yɩɛla ná ɩ́ há kené Kirisi mí wɩ́ɛ́, ɩ́ kánɩ́wa tɩɩ a tɩ́ŋʋ́ naasɛ pá tɩ́na.
60003016	Ɩ́ taŋa zíl tɩ́na, a pɔ́rɩ́wa tɩɩ mɛ́, a máŋsɛ pɔ́ʋ́. Ɩ́ lo rɩ́ɩ́wa sabɩɩna a wérí a pɩ́ dɩbalá, a makɛ rɩ́ hɩɩ̃sɛ ka nɩɛ ná háá zɔ́kɩ́wa yɩra, aá bʋ́lɩ́wa málwero wɩ́ɛ́ bɔ́ŋbɔ́ŋ, Kirisi ŋmɛ́nɔ mɛ́.
60003017	Rʋʋ nɛ́ ká Wɩɩsɛ cólle, rɩ́ɩ́wa dí wɩɩla a tɩŋ wérí ɛɛ wɩ́ɛ́, ʋ nɛ́ weré a kɩ́llɛ ɩ́ háá dí wɩɩla a tɩŋ bɔ́ŋbɔ́ŋ ɩ́ há ɛɛ wɩ́ɛ́.
60003018	Kirisi tɩɩ dí wɩɩla naasɩ́ balá, wɩ́ɛ́ ná wuu mí, nɩbííne wɩ́bɔma yɩr mɛ́. Ʋ wɩ wɩ́ɩ́ zɔ́kɛ́ ká sʋwɛ, wɩ́zɔkra yɩr mɛ́, a makɛ rʋ́ʋ́ káŋrá peri Wɩɩsɛ. Nɩbííne ní ɓʋ́ʋ́, amá Wɩɩsɛ Sabɩɩna íllú sʋʋ mɛ́.
60003019	Ɛ́ har rɩ́ mɛ́, ʋ mʋ́ɔ́ bʋ́lʋ́ ballɩ́ wɩ́ɛ́ pá sabɩŋbɔmɔ ná, ɓa há tɔ́ bɩnajaa mɛ́;
60003020	ɓa nɛ́ tésíé mí fa vɛ́ Wɩɩsɛ nʋɔ, tɛ́ŋ ná mɛ́ Wɩɩsɛ há nyámmɛ́ aá dɛllɛ rɩ́ Nowe bɩrmɛ nyiidaborzeno ná. Nɩɛ córí dʋŋɔ, ɓa ɓóŋ ní ɛ́, a zʋ nyiidaborzeno ná, a daali nyii nyúú, a lɔ́wɔ́ tɩɩ.
60003021	Ɓa há dáálí nyii ná nyúú ɛ́, ʋ nɩhɩ̃́ wɩcʋ́ɔ́lɩ́nyimuŋsi ná zaa há lárá aá tá nɛ́. Ɛ́ nyimuŋsi sɩɛ́ to anɛ tɛŋ busunnu fó tɛ́ɛ́, amá ʋ ká sʋlɛ́ rɛ́, Wɩɩsɛ rɩ́, rʋ́ʋ́ sɛ́sɩ́rá baŋcɩllɛ wɩ́bɔma nɛ́ tá, a tɩŋ Zeezi Kirisi há bɩ́rɛ́ isi sʋʋ mɛ́ ná yɩr mɛ́,
60003022	a zɩ́ bána nyúú, a ké Wɩɩsɛ néduu, Wɩɩsɛ malɩ́kawa, arɩ́ bána nyúú tíŋ tɩ́náwa rɩ́ dóé tɩ́náwa wuu, múúríwó tɩɩ pɔ́ʋ́.
60004001	Ɛ́ wɩ́ɛ́, Kirisi há dí wɩɩla ʋ tɛŋnamɩɛ mɛ́ ɛ́, ɩ́ má lo rɩ́ ɛ́ sabɩɩna mɩ́nɩ́wa mɛ́, a ɛ́ɩ́wa nadúóriwɩ́ɩ́; bee wɩ́ɛ́ nɛrɔ ná há dí wɩɩla ʋ tɛŋnamɩɛ mɛ́, ʋ tɩ́na rɩ́ wɩ́bɔma báá wɩ wɩ́ɩ́ kené.
60004002	A de kaa mɔ nyɛ mɛ́, ɩ́ dúníé mí mɩnɛ́ wuu mí, ʋ mɔhɔ̃́ rɩ́ɩ́wa tɩ́tɩŋ Wɩɩsɛ cólle ní, ká tá nɩbinní.
60004003	Tésíé mí wuu, ɩ́ faá a wɩ́ɛ́ ná nɩɛ ná há wɩ Wɩɩsɛ tɩŋ, háá ɛɛ́ nɛ́, ʋ sɩɛ́ mɔhɔ̃́. Ɩ́ faá a nɩlɩɩlɩ́wɩ́ɛ́, aá tɩ́ŋɩ́wa tɩɩ wɩ́hɩɛ̃nɛ́, a nyɔ sɩnnɛ búbuki, a dí aá daarɛ, a pi sɩnyɔ́ɔ́rnaa vɩ́va, arɩ́ venni ɓaarɛ́, ká ɛ́ɛ́ kísú, Wɩɩsɛ ŋmɛ́nɔ mɛ́.
60004004	Mʋ́l néé mí sɩɛ́, nɩɛ ná há wɩ Wɩɩsɛ tɩŋ ná há zʋ́ɛ́ mʋ́ʋ́rɛ wɩ́bɔma sɩɛrʋ, aá tʋŋ ká báá wɩ́ɩ́waá ná, ɛ́ wɩ́ɛ́ sɩɛrʋ, ʋ ɛ́ vɔ́kwɔ́ rɛ́, ɛ́ nɛ́ tɛ ɓaá tʋ́ksɩ́wa.
60004005	Amá ɓa sɩ́ bílwó nʋʋsɛ Wɩɩsɛ rɩ́; ʋ nɛ́ kenú tɩɩ rʋ́ʋ́ dí nɩwómme rɩ́ nɩsʋsɛ sarɩ́ya.
60004006	Ɛ́ wɩ́ɛ́ nɛ́ tɛ, ɓa bʋl Wɩɩsɛ Labaarɩwero ná wɩ́ɛ́ pá nɩɛ ná zaa há ká sʋ́sɛ́ má, bee wɩ́ɛ́ Wɩɩsɛ fa lá sɩ́ɛ́ díwó sarɩ́ya rɛ́, ɓa dúníé mɩnɛ́ mɛ́, anɛ nɩɛ wuu; amá ɓa bʋ́l Labaarɩwero ná pɔ́wɔ́, a makɛ rɩ́wɔ́ tɩŋ Wɩɩsɛ Sabɩɩna mɛ́, a ná mɩɩsɛ nɛ́.
60004007	Dúníé isé pérí tɛ́sɩ́ɩ́. Ɛ́ wɩ́ɛ́, ɩ́ kánɩ́wa tɩɩ a pɔ́ wérí, a makɛ rɩ́ɩ́wa wólli Wɩɩsɛ cʋ́cʋɔlɛ.
60004008	Wɩ́ɩ́ ná há fɩ́ɛ́mɔ́ a mɔ rɩ́ɩ́wa la sɩ́ɛ́ a nɛ́ ká: Ɩ́ hé dóé a cólli náŋá wérí; rɩɩ́wa nɛ́ có náŋá, ɩ́ sɩ́ tɩ́tá wɩ́ɛ́ ɓɩkana, ɩ́ náŋa há ɛ́ɛ́ zɔ́kɩ́wa mɛ́.
60004009	Ɩ́ cakɛ aá la náŋá wérí, ɩ́ jɩɩsɛ mɛ́, ká sɩ́ wɩ́ɛ́ ŋmúŋmúrmú.
60004010	Wɩɩsɛ Sabɩɩna dóé ná há ká bámmá bámmáwa, ʋ pii ɓɛ́ɩ́wa, nɛrɔ wuu kánʋ́ ker a tʋŋ wérí arɩ́ taŋá, aá sáŋʋ́ náŋa mɛ́.
60004011	Nɛrɔ ná há ká wɩ́bʋ́llʋ́, rʋ́ʋ́ bʋ́bʋl wɩ́ɛ́ ná há lɛ́ Wɩɩsɛ; nɛrɔ ná há tʋ́mɛ́ aá pá nɩɛ, rʋ́ʋ́ ka dóé ná Wɩɩsɛ há pɔ́ʋ́ nɛ́, a tʋŋ aá pá nɩɛ. Ɩ́ tʋŋ ɛ́ a makɛ wɩ́ɩ́ wuu mí, rɩ́ nɩɛ tɩŋ Zeezi Kirisi mí, a píŋsi Wɩɩsɛ. Wɩɩsɛ nɛ́ tɛ píŋ arɩ́ dóé, a de kaa mʋ́mʋ́ wuu. Amɩɩ!
60004012	Ŋ nɩcólle tɩɩ, ɩ́ dé caasɛ mɩŋ wɩɩla mɛ́ nɛ́ aá dí, ʋ sɩɛ́ ká mɩlɛ́ rɛ́, Wɩɩsɛ pi aá mɩ́lɩ́wa rʋ́ʋ́ ná. Ɩ́ sɩɛ́ sɩ́ ló rʋ́ʋ́ ɛ́ vɔ́kɩ́wa, rɩ́ɩ́wa bɩ́bɩɩnɛ anɛ wɩ́bérmí rí.
60004013	Amá ɩ́ jɩ́jʋɔsɛ, bee wɩ́ɛ́ ɩ́ tɩ́ŋɔ́ aá dí wɩɩla ná Kirisi há díé ní, a makɛ rɩ́ɩ́wa jʋɔsɛ rɩ́ satɔrɔ́ ɓɩzeno, kal ná ʋ háá á rʋ́ʋ́ mákʋ́ píŋ pá nɩɛ wuu.
60004014	Rɩ nɩɛ nɩ́ɩ́ tʋ́ksɩ́wa Kirisi wɩ́ɛ́, ɩ́ ná wér, bee wɩ́ɛ́ Wɩɩsɛ Sabɩɩna ná há píŋó, mɩ́nɩ́wa mɛ́.
60004015	Ɩ́ pɔ́ rɩ́ɩ́wa oro wuu sɩ́ wɩhála ná, a tɩ́ŋʋ́ há tʋ́ŋ bɔ́ŋbɔ́ŋ wɩ́ɛ́, ɛ́ rá má ʋ há ɓʋ́ nɛrɔ wɩ́ɛ́, ɛ́ rá má ʋ há gɛ́ɛ́ wɩ́ɛ́, ɛ́ rá má ʋ há zʋ́ɛ́ mɩ́nʋ́ nɔ́ŋɔ wɩ́ɩ́ ná há wʋ́ʋ́ bel mí, a kaá kúsi.
60004016	Amá nɛrɔ ná wuu háá ná wɩhála ʋ há ká Kɩrtɩɛ̃ wɩ́ɛ́, ʋ́ʋ́ sɩ́ hɩɩ̃sɛ fá; ʋ mɔhɔ̃́ rʋ́ʋ́ pípíŋsi Wɩɩsɛ nɛ́, ʋ há ká Kirisi nɛ́ŋ wɩ́ɛ́.
60004017	Tɛ́ŋ ná mɛ́ Wɩɩsɛ háá á rʋ́ʋ́ dí dúníé sarɩ́ya péró. Wɩɩsɛ sɩɛ́ á rʋ́ʋ́ púlú nɩɛ mɛ́ nɛ́, a dí ɛ́ sarɩ́ya. Rɩ Wɩɩsɛ nɛ́ sɩɛ́ á rʋ́ʋ́ púlrá mɛ́ nɛ́, a dí sarɩ́ya, ká ná, nɩɛ ná há vɛ́ Wɩɩsɛ Labaarɩwero ná laa díí, ɓa dɩgírsí á rʋ́ʋ́ nɛ ɛrɛ́ rɛ́?
60004018	Ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Rɩ nɛrɔ ná há ká tékétéké má tɩɩ laatɛ́ nɛ́ ká wɩ́dúó, ká ná, nɩtɩɛnnɛ ná há wɩ Wɩɩsɛ tɩŋ, ʋʋ́ nɛ ɛrɛ́wa rɩ́ɩ́ pɔ́wɔ́?"
60004019	Ɛ́ wɩ́ɛ́, nɩɛ ná háá dí wɩɩla Wɩɩsɛ satɔrɔ́ mɛ́, rɩ́wɔ́ ha ɩ́"a wérí, ká píwó tɩɩ wuu hé Wɩɩsɛ ná há máwɔ́ nɛ́sɛ mɛ́ ɓóŋ; ʋ há sʋ́ʋ́ ná, ʋʋ́ ɔ́ʋ́ nɛ́.
60005001	Mʋ́l néé mí, ŋŋ́ bʋl wɩcʋ́ɔ́lɩ́sɩ́dííre ná há mɩ́nɩ́wa sɩɛrʋ rɩ́ nɛ́; ŋ má ká wɩcʋ́ɔ́lɩ́sɩ́dííro ní. Ŋ tɩɩ sɩ́ɩ́ ná wɩɩla ná Kirisi há díé; ŋ sɩɛ́ sɩ́ ná ker má, píŋ ná Kirisi háá á rʋ́ʋ́ bɩrko ná mɛ́. Ŋŋ́ sʋ́lɩ́wa:
60005002	Ɩ́ bel Wɩɩsɛ nɩɛ ná ʋ há píé héíwa nɛ́sɛ mɛ́, anɛ penʋɔlɔ háá bélú pieŋse mí ɛ́. Ɩ́ bélwó mí arɩ́ satɔrɔ́, anɛ ɛ́ Wɩɩsɛ háá jɛɛ́, rʋ́ʋ́ sɩ́ wɩ́fɩkɩ́ á, a sɩ́ ɓɩjɔɔ sabɩɩna má kánʋ́, amá ɩ́ bélwó mí arɩ́ sawér.
60005003	Ɩ́ sɩ́ dóé dí, nɩɛ ná Wɩɩsɛ há píé héíwa nɛ́sɛ mɛ́ nyúú. Amá ɩ́ ka málwero, rɩ́wɔ́ ná, a tɩ́ŋɩ́wa nabulle.
60005004	Rɩɩ́wa nɩ́ɩ́ tʋ́ŋ ɛ́, kal ná Zeezi Kirisi ní há ká Wɩɩsɛ nɩɛ bíbelle wuu Nyuutɩna, háá á rʋ́ʋ́ bɩrko, ʋ sɩ́ pɛ́ɩ́wa píŋ ná há ká bɩbaker ná, há waá zɔ́kɩ́ ná.
60005005	Ɩ́ má heŋbiwafɛlɛ, ɩ́ múúríwa tɩɩ pá wɩcʋ́ɔ́lɩ́sɩ́dííre. Ɩ́ wuu múúríwa tɩɩ pá náŋá, ɩ́ kéne sɩɛrʋ; ɓa pʋ́ŋsɛ Wɩɩsɛ Kɛnɔ sɩɛrʋ bʋlɛ́: "Wɩɩsɛ cɩ́ nɩɛ ná háá mákwɔ́ tɩɩ mɛ́, amá nɩɛ ná háá múúríwó tɩɩ, ʋʋ́ sáŋwɔ́ mɛ́ nɛ́."
60005006	Ɛ́ wɩ́ɛ́ ɩ́ múúríwa tɩɩ, Wɩɩsɛ ná há kéŋ dóé nɛ́sɛ mɛ́, a makɛ rʋ́ʋ́ cúólíwa kal ná, ʋ há có.
60005007	Wɩ́ɛ́ ná wuu há ká bɩ́ɩ́ná a pɛ́ɩ́wa, ɩ́ pii hé Wɩɩsɛ nɛ́sɛ mɛ́, bee wɩ́ɛ́ ʋ nɩ́ɩ́ bélíwa.
60005008	Ɩ́ kánɩ́wa tɩɩ, a pɔ́ wérí! Ɩ́ dɩŋdɔmɔ Sɩtaanɛ de bɩ́báárɩ́wa nyúú ní, aá ja nɛrɔ rʋ́ʋ́ ka, anɛ kɩ́ŋkáná há úúré aá ja ɓɩdííli.
60005009	Ɩ́ sɩɛ́ sɩ́ sáŋ pɔ́ʋ́, ɩ́ cɩ́nɩ́wa yardá naa mɛ́ wérí. Ɩ́ ɩ́ɔ̃́ zɩŋ rɩ́ɩ́wa maábináŋa ná há mɩŋ dúníé kíŋkere wuu, ɓa máá ná wɩɩla ɛ́ nɛ́.
60005010	Ɩ́ ha sɩ́ dí wɩɩla dáánɛ mʋɔ́. Amá Wɩɩsɛ nɛ́ há ká bárka rɩ́rʋ́ duó wuu tɩ́na, ʋ nɛ́ yɩ́rɩ́wa rɩ́ɩ́wa ka ker, Zeezi Kirisi píŋ ná há wɩ tokó kené mí. Wɩɩsɛ tɩɩ nɛ́ sɩɛ́ á rʋ́ʋ́ a rɩ́ɩ́wa wɩ́ɛ́ wuu cɛ́rɛ, a a rɩ́ɩ́wa ka wérí, a pɛ́ɩ́wa dóé rɩ́ɩ́wa cɩ́ wérí, a sɩ́ léklú.
60005011	Wɩɩsɛ nɛ́ tɛ dóé, a kaá mʋ́ wuu. Amɩɩ!
60005012	Sɩlvɛŋ nɛ́ sáŋɩ́ŋ mɛ́, ŋ pʋ́ŋsɛ wɩ́ɛ́ nyáŋ mʋɔ́ rɩ́ŋ pɛ́ɩ́wa. Ŋ é nóú rʋʋ kárá maábinɔ́ŋ rɛ́, a a nɩtaŋá má. Ŋ sɩɛ́ pʋ́ŋsɛ ɛ́ wɩ́ɛ́ pɛ́ɩ́wa, rɩ́ŋ dúóríwa naasɛ nɛ́, ká bʋl pɛ́ɩ́wa, rɩ́ɩ́wa zɩŋ rɩ́ Wɩɩsɛ taŋá bárka ŋmɛ́nɔ mɛ́ nɛ́, ɩ́ ɓɩɛ́na mɩŋ; ɩ́ sɩɛ́ ka wérí.
60005013	Zeezi laadííre ná há mɩŋ Babɩlɔɔnɛ mɛ́ rɛɛ́wa, a má a Wɩɩsɛ nɩtʋɔsɛ́ anɩ́wa, ɓaá cʋ́ɔ́lɩ́wa. Ŋ bio Markɛ máá cʋ́ɔ́lɩ́wa.
60005014	Ɩ́ bɔ́llɛ náŋá, a tɩŋ náŋá baŋa vɔsɛ́ mɛ́, cólle sɩɛrʋ. Rɩ́ Wɩɩsɛ pɛ́ɩ́wa nɩɛ ná wuu há mɩŋ Kirisi nɛ́sɛ mɛ́, tɛŋfɩ́ɛ́l!
61001001	Ŋ é Sɩmɔŋ Pɩɛrɛ há ká Zeezi Kirisi tʋtʋ́nnʋ́, a ɔ́ʋ́ nɩtʋmɩ́ má, ŋ nɛ́ pʋ́ŋsɛ kɛnɔ né, aá pá nɩɛ ná há lá Zeezi Kirisi dí, anɛ á má há lɔ́ʋ́ dí ɛ́; ʋ sɩɛ́ ká wɩ́wérí rí, Wɩɩsɛ, rɩ́rá Laataarɔ Zeezi Kirisi há ká tékétéké tʋŋ párá.
61001002	Rɩ́ Wɩɩsɛ bárka rɩ́ tɛŋfɩ́ɛ́l péríwa kɩ́ŋkáŋ, a tɩŋ zɩmɛ́ ná ɩ́ há kené, a mʋ́ tɩɩnɛ Wɩɩsɛ rɩ́rá Nyuutɩna Zeezi Kirisi mí!
61001003	Wɩɩsɛ tɩ́ŋʋ́ dóé mí, a párá onni ná wuu há sɩ́ wóllírá mɛ́ sáŋ, á hiẽsó mí, ráá tɩŋ Wɩɩsɛ wɩ́ɛ́ wérí; ʋ nɛ́ ɛ́ɛ́ á zɩŋ nɛrɔ ná há yɩ́rɩ́rá á ka ker, ʋ píŋ rɩ́rʋ́ málwero wuu sɩɛrʋ.
61001004	Ɛ́ nɛ́ tɛ, Wɩɩsɛ párá onni ná zeŋsí rɩ́wɔ́ píŋ há kɛ onni wuu, ʋ fa há tá nʋɔ bʋlʋ́ sɩ́ tɛ. Ʋ sɩɛ́ párá ɛ́ onni, a makɛ ráá lɩ́sɩ́rá tɩɩ dúníé wɩ́sʋɔrɛ́ mɛ́; nɩbííne wɩ́hɩɛ̃nɛ́ nɛ́ héwó. Á sɩɛ́ lɩ́sɩ́rá tɩɩ, a nɩɛsɛ Wɩɩsɛ tɩɩ mála.
61001005	Ɛ́ wɩ́ɛ́, ɩ́ héíwa taŋá wuu, ká rɩ́ málwero súúri yardá ná ɩ́ há kené mí, rɩ́ zɩmɛ́ má súúri málwero mí,
61001006	rɩ́ wóllí tɩɩ má baa súúri zɩmɛ́ mɛ́, rɩ́ nyamma má súúri wóllí tɩɩ mɛ́, rɩ́ Wɩɩsɛ tɩŋɛ́ taŋá má baa súúri nyamma mɛ́,
61001007	rɩ́ maábiirí náŋá zíle má baa súúri Wɩɩsɛ tɩŋɛ́ taŋá mɛ́, rɩ́ náŋá cólle sɩɛ́ súúri maábiirí náŋá zíle mí.
61001008	Rɩ wɩ́ɛ́ nyáŋ nɛ́ rɩ́ɩ́wa ɩ́"a kɩ́ŋkáŋ, ɛ́ sɩ́ a rɩ́ɩ́wa ɔsɛ zɩŋ Nyuutɩna Zeezi Kirisi, a tʋ́tʋŋ wérí ʋ zɩmɛ́ ná sɩɛrʋ.
61001009	Nɛrɔ ná há wɩ ɛ́ wɩ́ɛ́ a, ʋ nɩhɩ̃́ nyʋmmɔ nɛ́, ʋ wɩ dɩbólí ná; ʋ sʋ́llɔ́, rɩ Wɩɩsɛ fa hóú tésíé wɩ́zɔkɛ́ suúri.
61001010	Ɛ́ wɩ́ɛ́, maábináŋa, Wɩɩsɛ há yɩ́rɩ́wa, a tʋ́ɔ́sɩ́wa, ɩ́ ɔsɛ hé dóé, a cɩ́ ɛ́ naa mɛ́ wérí. Rɩɩ́wa nɩ́ɩ́ tʋŋ ɛ́, ɩ́ waá gɛnnɛ má tɩɩ, Wɩɩsɛ ŋmɛ́nɔ mɛ́.
61001011	Ɛ́ é, ŋmɛ́nɔ sɩ́ jɛ́llɛ pɛ́ɩ́wa, rɩ́ɩ́wa zʋ́rá Laataarɔ Nyuutɩna Zeezi Kirisi kuorí ná há wɩ dɩtenní kené sɩɛrʋ.
61001012	Ɛ́ nɛ́ tɛ, tɛ́ŋ wuu mí, ŋ ha sɩ́ lílíísíwa arɩ́ ɛ́ wɩ́ɛ́. Ɩ́ ɩ̃́wɔ́ rɛ́ wáárɛ, a ka wérí, a cɩ́ tɩkɛ taŋá ná ɓa há píé kármɩ́wa.
61001013	Ŋ taŋa ha há mɩŋ dúníé né mí, ŋ nóó rʋʋ cɛ́rɔ́ a páŋ, ŋ hiẽsó mí, rɩ́ŋ ha pi wɩ́ɛ́ nyáŋ lílíísíwa, a makɛ rɩ́ɩ́wa sɩ́ sʋ́llʋ́, ká pɔ́ wérí.
61001014	Ŋ ɩ́ɔ̃́ rɩ́ŋ báá waá a rɩ́ŋ dáánɛ tɔ́ɔ́ mɛ́, anɛ ɛ́, á Nyuutɩna Zeezi Kirisi há máŋsɛ́ páŋ.
61001015	Ɛ́ wɩ́ɛ́, ŋ sɩɛ́ sɩ́ hé dóé, a makɛ rɩŋ nɛ́ sʋ́wɛ́ má, rɩ́ɩ́wa ka ɛ́ wɩ́ɛ́ lílíísíwa tɩɩ, tɛ́ŋ wuu mí.
61001016	Taŋá, ʋ to anɛ nɩbííne zɩmɛ́ wɩ́luké ní á luki, a a nɩɛ zɩ́ŋrá Nyuutɩna Zeezi Kirisi, háá á rʋ́ʋ́ kó dúníé arɩ́ dóé, amá á tɩɩ sɩ́ɛ́ nɛ́ nóú píŋ, a máŋsɛ pá nɩɛ.
61001017	Ʋ ná yɩr arɩ́ píŋ ná ʋ Ana Wɩɩsɛ rɩ́ nɛ́; ká Wɩɩsɛ nɛ́ sɩɛ́ há ká píŋ ná nɔ́ŋɔ há toó, ʋ nʋ́ʋ́ liŋó há sɛ́: "Ŋ Bicólli tɩɩ nɛ́ nyɛ, ŋ sɩɛrʋ wuu ní tɔ́rʋ́ wɩ́ɛ́."
61001018	Ɛ́ liŋó há lɛ́ bána rɩ́ tuwi, á tɩɩ nʋ́ʋ́, bee wɩ́ɛ́ á rɩ́ Nyuutɩna Zeezi wuu ní fa mɩŋ paalɔ ná nyúú, Wɩɩsɛ há túwé.
61001019	Ɛ́ nɛ́ tɛ, á ɔsɛ la Wɩɩsɛ wɩ́laabʋlla wɩ́bʋlɛ́ aá dí ɛ́. Ʋ sɩɛ́ mɔhɔ̃́ rɩ́ɩ́wa zesi ɛ́ wɩ́ɛ́ wérí, a kaá ja tɔ́ɔ́ pʋlɛ́, rɩ́ nyɩnyaŋwʋl sɩɛ́ póŋ, a cáánɩ́wa baŋcɩllɛ; ɓa nɩhɩ̃́ caanɔ́ háá tʋl bíno sɩɛrʋ nɛ́.
61001020	Wɩ́ɩ́ ná há ká wɩ́fɩ́ɛ́ŋ, a mɔ rɩ́ɩ́wa la sɩ́ɛ́ zɩŋ nɛ́ ká: Wɩ́ɛ́ ná Wɩɩsɛ wɩ́laabʋlla há bʋ́lɛ́, a pʋ́ŋsɛ hé Wɩɩsɛ Kɛnɔ sɩɛrʋ, nɛ́ŋ wuu wʋ́ʋ́ tɩɩ wɩ́zɩmɛ wuo kaá lɩ́sɛ ɛ́ wɩ́ɛ́ mʋ́ʋ́la.
61001021	Ɓa háá bʋ́l wɩ́ɛ́ ná wʋ́ɔ́ tɩɩ cólle ní lɩ́ɛ́. Amá Wɩɩsɛ Sabɩɩna nɩ́ mɩ́ŋwɔ́ mɛ́, a yíkwó, ɓa la Wɩɩsɛ nʋɔ wɩ́ɛ́ aá bʋl.
61002001	Tésíé mí, wɩ́laabʋlla fa mɩŋ Ɩzɩrayɛl duo nɩɛ sɩɛrʋ, a a nyɛtɩ́ɩ́ná; ʋ sɩɛ́ á rʋ́ʋ́ nɛ ɛ́ tɩɩ nɛ́, a pɛ́ɩ́wa má, nɩɛ ná háá karmɛ nyɛwɩ́ɛ́ sɩ́ zʋ́ɩ́wa sɩɛrʋ, a lʋɔrɛ karmɛ wɩ́ɛ́ ná háá zɔkɛ nɩɛ. Ɓa sɩ́ vɛ Nyuutɩna ná há lɔ́wɔ́ tá; a tɩŋ ɛ́ wɩ́ɛ́, ʋ waá dáánɛ, ká rɩ́ zɔ́krʋ ɓɩzeno pérwó.
61002002	Nɩɛ ɓɩkana sɩɛ́ sɩ́ tɩ́ŋwɔ́ mɛ́, aá a nɩlɩɩlɩ́wɩ́ɛ́, rɩ́ nɩɛ tɩŋ ɛ́ mɛ́ a zɔkɛ Wɩɩsɛ ŋmɛ́nɔ yɩr.
61002003	Nɩɛ ná háá karmɛ nyɛwɩ́ɛ́, ɓa hɩ́ɛ̃́nɛ́ ɓɩɛ aá daarɛ; ɓa sɩɛ́ sɩ́ tɩŋ nʋŋmɔ́ŋ mɛ́, a nyɩsɛ aá lɛ́ɩ́wa ɓɩɛ. Amá fól wuu rí, Wɩɩsɛ dí sarɩ́ya yówó; ɓa zɔkɛ́ báá wɩ tápʋ́l kené.
61002004	Wɩɩsɛ malɩ́kawa ná má tɩɩ fa há ɛ́ɛ́ zɔ́kʋ́ mɛ́, ʋ wʋ́ɔ́ yɔ́ɔ́ lóé. Ʋ kɛ́sɩ́wɔ́ yoo hé níŋjaa sɩɛrʋ, ɓa vɔ́sɩ́wɔ́ rɩ́ bɛŋzɛllɛ tá, bíno sɩɛrʋ ráŋ, aá dɛllɛ kal ná Wɩɩsɛ háá á rʋ́ʋ́ dí nɩɛ sarɩ́ya.
61002005	Tésíé mí, Nowe tɛ́ŋ mɛ́ nɩɛ ná fa háá a wɩ́bɔma, Wɩɩsɛ wʋ́ɔ́ má yɔ́ɔ́ lóé. Ʋ ɔ́ɔ́ duózeŋsi ko kɩ́ŋkáŋ, nyii gíri, a tɔ́ tíé wuu mí, a pa wɩ́bɔŋ"aara ná wuu, ká lo Nowe rɩ́rʋ́ nɩɛ: ɓa nɩɛ córí dʋŋɔ. Ɛ́ Nowe sɩɛ́ fa bʋ́l Wɩɩsɛ taŋá ná wɩ́ɛ́ pá nɩɛ.
61002006	Tɔ́nɛ bɛllɛ má fa mɩŋ ráŋ, ɓaá yɩ́rwɔ́ Sodomi arɩ́ Gɔmɔɔrɛ. Ɓa má nɩɛ fa á wɩ́bɔma, Wɩɩsɛ dí sarɩ́ya yówó, a a níŋ díwó rɩ́wɔ́ onni wuu mʋ́ɔ́lɛ. Ʋ ɛ́ɛ́ já rʋ́ʋ́ makɛ wɩ́ɩ́ ná háá á rʋ́ʋ́ peri wɩ́bɔŋ"aara wuu ní.
61002007	Ɛ́ tɛ́ŋ mɛ́, báálɔ oro, ɓaá yɩ́rɛ Lɔtɛ, a fa a nɩtékétéké, a mɩŋ ɛ́ tɔ́nɛ wɩ́bɔŋ"aara ná sɩɛrʋ; ʋ dʋŋɔ nɛ́ Wɩɩsɛ a, ʋ lú lɛ. Ɓa wɩ́"állɛ ná faá zɔkɛ Lɔtɛ sɩɛrʋ wérí.
61002008	Lɔtɛ sɩɛ́ fa há ká nɩtékétéké ká kéŋwó sɩɛrʋ, a nɩ́ná, ká nɩ́nɛ wɩ́bɔma ná ɓa háá ɛɛ́ kal wuu, ɛ́ faá mɩ́lmʋ́ wérí, ʋ nɩtáŋnɛ ná yɩr mɛ́.
61002009	Wɩ́ɛ́ nyáŋ wuu sɩɛ́ jɔ́wɔ́ mákrá, ráá zɩŋ rɩ́ Nyuutɩna Wɩɩsɛ ɛ̃ ŋmɛ́nɔ ná ʋ há sɩ́ tɩŋ, ká lɩ́sɛ nɩɛ ná háá tɩ́ŋʋ́ taŋá, díŋewa mɛ́, a zɩŋ ŋmɛ́nɔ ná má ʋ há sɩ́ tɩŋ, ká a rɩ́ nɩɛ ná háá tʋŋ bɔ́ŋbɔ́ŋ, rɩ́wɔ́ ná wɩɩla, cíé sarɩ́ya kal.
61002010	Nɩɛ ná há tɩ́ŋwɔ́ wɩ́hɩɛ̃nɛ́ mɛ́ aá a nɩlɩɩlɩ́wɩ́ɛ́, ká bel aá guoni Wɩɩsɛ tíŋ ná, ɛ́ nɩɛ nɛ́ rɩ́ Wɩɩsɛ ɔsɛ a rɩ́wɔ́ ná wɩɩla kɩ́ŋkáŋ. Nɩɛ ná háá karmɛ nyɛwɩ́ɛ́ ná, ɓa wɩ nɛ́ŋ wuú fá, ká ka nyúduo má; ɓa wɩ píŋ tɩ́náwa ná há mɩŋ bána nyúú zíl mʋɔ́ má, ká tʋ́tʋ́ksɩ́wɔ́.
61002011	Nɩɛ ná háá karmɛ nyɛwɩ́ɛ́, Wɩɩsɛ malɩ́kawa dóé kɩ́wɔ́ a tá tíé, ká ɓa wɩ wɩ́zɔkɩ́ wuu píé cɩ́ɩ́nɛ ɛ́ píŋ tɩ́náwa, a tʋ́ksɩ́wɔ́, Nyuutɩna Wɩɩsɛ sɩ́ɛ́.
61002012	Nɩɛ ná háá karmɛ nyɛwɩ́ɛ́ ná, ɓaá a wɩ́ɛ́ bínó ní, anɛ balla há wɩ wɩ́zɩmɛ kené ɛ́, ká mɩŋ ŋmɔwɩɓʋ́ɩ́ dʋŋɔ wɩ́ɛ́ nɛ́. Wɩ́ɛ́ ná ɓa há wʋ́ɔ́ ɛ̃ nɛ́, ɓa bʋl bɔ́ŋbɔ́ŋ aá caasɛ. Ɓa má sɩɛ́ sɩ́ sʋsɛ anɛ balla.
61002013	Ɓa há á wɩ́bɔma ná wuu kɩŋ sɩ́ túŋwó mí. Ɓa satɔrɔ́ nɛ́ ká, rɩ́wɔ́ a nɩlɩɩlɩ́wɩ́ɛ́ wɔhɔ. Ɩ́ rɩ́wɔ́ náŋá mɛ́ hé dí ɓɩɛ ká hɩɩ̃sɛ́ rɛ́, a a yɩzɔkɔ́ má, ká ɓa wɩ́wálmɛ, rɩ́wɔ́ nyɩ́sɩ́wa hé wɩ́ɛ́ mɛ́, káá jʋɔsɛ.
61002014	Háála rɩ́ báála wɩ́ɛ́ dʋŋɔ nɛ́ mɩ́ŋwɔ́ nyunni mí; ɓa wɩ wɩ́bɔma ɛɛ́ bɔl. Ɓaá nyɩsɛ nɩɛ ná yardá há múúré, aá hé wɩ́bɔma mɛ́. Safʋʋnɩ́ ɓɩjɔɔ dʋŋɔ nɛ́ mɩ́ŋwɔ́ baŋcɩllɛ mɛ́. Wɩɩsɛ ɓʋ́sɩ́wɔ́ pʋ́sɛ.
61002015	Ɓa vɛ́ Wɩɩsɛ ŋmɛ́nɔ, ká yéŋŋi a tɩŋ Bɔsɔrɛ bio Balaamɛ nabulle. Balaamɛ fa có rʋʋ tʋ́ŋ bɔ́ŋbɔ́ŋ, ká la meéwíé.
61002016	Ʋ sɩɛ́ há vɛ́ Wɩɩsɛ nʋɔ ɛ́, Wɩɩsɛ bɛ́sʋ́ mɛ́. Wɩɩsɛ ɔ́ɔ́, kokúme há wɩ wɩ́ɛ́ bʋl, ʋ bʋl wɩ́ɛ́ anɛ nɩbííno, a kɛ́rɛ Balaamɛ rʋ́ʋ́ sɩ́ nɩcʋ́lwɩ́ɛ́ á.
61002017	Nɩɛ ná háá karmɛ nyɛwɩ́ɛ́ ná dé nɛ nyibúlbʋɔnnɛ há tóké ní, a baa nɛ duóbásɛ, pozeno há lúé pɩsɛ tá. Wɩɩsɛ sɩɛ́ bɩ́rmɛ́ dɩhɩ̃́, bíno tíŋtíŋ sɩɛrʋ a bílwó mí.
61002018	Ɓaá kɔ kʋɔllɛ, a bʋ́bʋl nyʋkwɩ́ɛ́ ná há wɩ mʋ́ʋ́la kené, a tɩŋ nɩbinní satɔrɔ́ wɩ́hɩɛ̃nɛ́ ɛɛ mɛ́, a nyɩsɛ aá kɛsɛ nɩɛ ná sɩɛ́ nɛ́ há dé wálmɛ lɩ́sɩ́wɔ́ tɩɩ, nɩɛ ná há wɩ Wɩɩsɛ tɩŋ sɩɛrʋ.
61002019	Ɓaá bʋl pá nɩɛ bʋlɛ́, rɩ ɓa nɛ́ tɩ́ŋwɔ́ mɛ́, ɓa sɩ́ tɩ́llɩ́wɔ́ tɩɩ, ká ɓa tɩɩ a yósí, wɩ́sʋɔrɛ́ ná há yíkwó aá mʋ́ dɩzɔkɩ́ sɩɛrʋ; nɛrɔ wuu há lóé wɩ́ɩ́ ná málɩ́, a dí dóé ɩ nyúú, ɩ ká ɛ́ wɩ́ɩ́ yómo ní.
61002020	Ɛ́ wɩ́ɛ́, rɩ nɩɛ nɛ́ kúé zɩ́ŋrá Nyuutɩna Zeezi Kirisi há kárá Laataarɔ, rɩ́ɩ́ lɩ́sɩ́wɔ́ tɩɩ dúníé wɩ́ɛ́ ná há yíkí nɩɛ ɓaá a wɩ́bɔma mɛ́, káá báá lo rɩ́ ɛ́ wɩ́ɛ́ málwɔ́, a dí dóé ɓa nyúú, ʋ é, ɓa dɩgírsi sɩ́ lɔ́rɛ, a kɩ́llɩ́wɔ́ tésíé mí.
61002021	Rɩ ɛ́ nɩɛ fa wɩ taŋá ŋmɛ́nɔ ná tɩ́ŋɛ́ nɛ́ cúcó, ɓa há tɩ́ŋɛ́, ká baa vɛ Wɩɩsɛ wɩ́máŋsɛ ná ɓa fa há máŋsɛ pɔ́wɔ́.
61002022	Ɓa há sʋ́ɔ́lɛ́ bʋ́lʋ́ ná ká taŋá, ʋ nɛ́ sɩɛ́ bílwó mí. Ɓa sɛ́: "Váá tʋ́ɔ́sɔ́, a tɩɩ bɩrmʋ́ paa dí." A baa bʋlɛ́: "Ɩ há dé mɩŋ koo fó tenné mí ní ká, ʋ báá há zʋ́ɛ́ bɩ́rɛ pɩpɛrɛ́."
61003001	Ŋ nɩcólle tɩɩ, ɩ́ nóú, ŋ bʋllɛ kɛnɔ nɛ́ nyɛ, ŋ pʋ́ŋsɛ aá pɛ́ɩ́wa wáárɛ. Ŋ kɛnnɛ ná wuu bɛllɛ sɩɛrʋ, ŋ há bʋ́l wɩ́ɛ́ ná ká wɩ́liisé rí, a makɛ rɩ́ŋ sáŋɩ́wa mɛ́, rɩ́ɩ́wa ka sabɩŋsɛ ná há wéró, a tɩŋ Wɩɩsɛ mɛ́.
61003002	Ŋŋ́ já rɩ́ɩ́wa lílíísíwa tɩɩ, arɩ́ wɩ́ɛ́ ná Wɩɩsɛ wɩ́laabʋlla há lá sɩ́ɛ́ bʋl, arɩ́ wɩ́máŋsɛ ná Nyuutɩna há kárá Laataarɔ há pá nɩtʋmɛ́ ná, ɓa má baa makɛ pɛ́ɩ́wa nɛ́.
61003003	Ŋ taŋá já rɩ́ɩ́wa la sɩ́ɛ́ zɩŋ rɩ́ dúníé isé tɛ́ŋ mɛ́, nɩɛ sɩ́ isi aá tʋ́ŋwɔ́ tɩɩ satɔrɔ́ wɩ́hɩɛ̃nɛ́, ká cícérmíwa mɛ́.
61003004	Ɓa sɩ́ bʋlɛ́: "Zeezi Kirisi wɩ sʋ́ʋ́ sɩ́ bɩrko? Ʋ sɩɛ́ mɩŋ nɛɛ́? Á naabálwa sʋ́sɔ́ rɛ́ wáárɛ, ká wɩ́ɩ́ wuu ha wɩ bɩ́rsɛ́; dúníé ha dé nʋ́ʋ́ nɩɩsɔ nɛ́, anɛ ɛ́ Wɩɩsɛ há ɛ́ɛ́."
61003005	Nɩɛ ná háá bʋl nyɛ, ɓa sánɔ́ nɛ́ a sʋ́llɛ, rɩ fól wuu rí, Wɩɩsɛ tɩ́ŋʋ́ wɩ́bʋlɛ mɛ́, a a bána rɩ́ tíé wuu. Wɩɩsɛ á tíé ʋ pɩ́nʋ́ dʋŋɔ, nyii má pɩ́ŋwɔ́ dʋŋɔ.
61003006	Wɩɩsɛ ɔ́ɔ́ duózeŋsi ko, nyii ná tɩɩ tɔ́ tésíé dúníé ná wuu mí, a zɔ́kʋ́.
61003007	Wɩɩsɛ sɩɛ́ báá sɛ́ rʋ́ʋ́ sɩ́ a rɩ́ níŋ dí zaa bána, arɩ́ tíé né wuu zɔkɛ. Ɛ́ wɩ́bʋlɛ taŋa sɩ́ káŋwɔ́ cɩ́ nyɛ, a kaá ja tápʋl ná Wɩɩsɛ háá á rʋ́ʋ́ dí dúníé nɩɛ sarɩ́ya, a zɔkɛ nɩɛ ná há wʋ́ʋ́ nʋɔ tɩ́ŋɛ́.
61003008	Amá ŋ nɩcólle tɩɩ, ɩ́ sɩ́ wɩ́ɩ́ né balá mɛ́ sʋ́llʋ́; ʋ nɛ́ ká: Wɩɩsɛ é rɩ́, tápʋl balá nɩhɩ̃́ anɛ bɩŋsɛ bʋ́ɩ́ nɛ́, ká bɩŋsɛ bʋ́ɩ́ má nɛ tápʋl balá.
61003009	Nɩɛ náŋa bɩ́ɩ́nɔ́ rɩ Wɩɩsɛ fɩ́ɛ́lɔ́ rɛ́; rʋʋ tá nʋɔ bʋlʋ́ sɩ́ a wɩ́ɩ́, ʋ wɩ kɩ́kɛ́lɛ́ a. Wɩɩsɛ sɩɛ́ wɩ fɩɛlɛ, amá ʋ kéŋ nyamma nɛ́, ɩ́ wɩ́ɛ́, ʋ waá ja rɩ́ nɛ́ŋ wuu zɔkɛ. Ʋ taŋá já rɩ́ nɩɛ wuu bɩ́rsɛ nɛ́, a lo Wɩɩsɛ mɛ́ aa zɔkɛ́.
61003010	Amá Nyuutɩna Zeezi bɩrkoe ná sɩ́ uri nɩɛ mɛ́, anɛ gaarɔ háá uri ɛ́. Ʋ kal koolí ná sɩɛ́, dɔ́mɛ ɓɩzeno sɩ́ dɔ́ŋ nyúú rí, rɩ́ bána nyɩ́ɩ́kɛ, rɩ́ níŋ mɩ́ɛ́rɛ bána nyúú onni wuu, ká rɩ́ tíé rɩ́rʋ́ onni wuu má nyɩ́ɩ́kɛ.
61003011	Ɩ́ sɩɛ́ há ɩ́ɔ̃́ rɩ́ onni nyáŋ wuú á rɩ́wɔ́ nyɩ́ɩ́kɛ nyɛ, ɩ́ zɩŋ rʋ́ʋ́ mɔhɔ̃́ rɩ́ɩ́wa kánɩ́wa tɩɩ, kanɛ́ oro rí: Ɩ́ pííwa tɩɩ pá Wɩɩsɛ ɓóŋ, aá tɩ́ŋʋ́ ŋmɛ́nɔ, wɩ́ɩ́ wuu mí,
61003012	a dɩ́dɛllɛ Wɩɩsɛ tápʋl ná, ká pɛ́ hé dóé, rɩ́ ɛ́ tápʋl peri kɩ́kɛ́lɛ́. Ɛ́ tápʋl nɛ́ rɩ́ bána mɩ́ɛ́rɛ níŋ sɩɛrʋ, a nyɩ́ɩ́kɛ, rɩ́ onni ná wuu há mɩŋ bána nyúú má mɩ́ɛ́rɛ níŋ sɩɛrʋ.
61003013	Amá Wɩɩsɛ tá nʋɔ bʋlʋ́ sɩ́ a báŋfɛlɔ arɩ́ tífɛlɔ, rɩ́ tékétéké dʋŋɔ nɛ́ mɩŋ ráŋ. Á é kéŋwó yɩɛla nɛ́.
61003014	Ɛ́ wɩ́ɛ́, ŋ nɩcólle tɩɩ, ɩ́ há mɩŋ ɛ́ tápʋl dɛllɛ́ mɛ́, ɩ́ héíwa taŋá wuu, a makɛ rɩ́ɩ́wa sɩ́ busunnu mʋɔ́ wuu kánʋ́, ká rɩ́ɩ́wa wɩ́ɛ́ wuu cɛ́rɛ, Wɩɩsɛ sɩ́ɛ́, rɩ́ tɛŋfɩ́ɛ́l má mɩ́nɩ́wa rɩ́ Wɩɩsɛ pɛ́kɛ.
61003015	Ɩ́ zɩŋ rɩ́ Nyuutɩna nyamma ná ká ŋmɛ́nɔ́ rɛ́, ʋ wúri pá nɩɛ, rɩ́wɔ́ ná laatɛ́, anɛ ɛ́ á nɩcólli tɩɩ Pool há kárá maábinɔ́ŋ, há tɩ́ŋ wɩ́zɩmɛ ná Wɩɩsɛ há pɔ́ʋ́ mɛ́, a pʋ́ŋsɛ pɛ́ɩ́wa.
61003016	Ʋʋ́ a ɛ́ nɛ́, ʋ kɛŋpʋ́ŋsɛ ná wuu sɩɛrʋ, ʋ háá bʋl wɩ́ɩ́ né wɩ́ɛ́. Wɩ́ɛ́ náŋa sɩɛ́ mɩŋ ráŋ, ɓa mʋ́ʋ́la nɩɩ duokí. Nɩɛ ná há wɩ wɩ́ɛ́ ɛ̃, a wɩ wérí má bɩ́ɛ́ Wɩɩsɛ wɩ́ɛ́ sɩɛrʋ, ɓaá ka ɛ́ wɩ́ɛ́ bɩ́rsɛ ɓa bɩrmɛ wɩ́húónní, anɛ ɓa há válɛ́ ka Wɩɩsɛ Kɛnɔ wɩ́ɛ́ náŋa aá bɩ́rsɛ ɛ́. Ɓa sɩɛ́ háá tʋŋ ɛ́, ɓaá zɔ́kwɔ́ tɩɩ nɛ́.
61003017	Ɩ́ é sɩɛ́, ŋ nɩcólle tɩɩ, ɩ́ ɛ̃ ɛ́ mɛ́ rɛ́, wáárɛ. Ɛ́ wɩ́ɛ́, ɩ́ pɔ́ɩ́wa tɩɩ mɛ́, rɩ́ ɛ́ nɩɛ há wɩ Wɩɩsɛ wɩ́ɛ́ tɩŋ, rɩ́wɔ́ sɩ́ɩ́wa yíkí héwó tɛlɛ́ ná mɛ́, rɩ́ɩ́wa báá sɩ́ nɩbɩɩlɛ́ á, Wɩɩsɛ wɩ́ɛ́ sɩɛrʋ.
61003018	Amá ɩ́ ha ɔsɛ aá mʋ́ sɩ́ɛ́, á Nyuutɩna Zeezi Kirisi há kárá Laataarɔ bárka ná sɩɛrʋ, a ɔsɛ zɩ́mʋ́ wérí. Ʋ nɛ́ tɛ píŋ, nyɛ mɛ́, ká kaá mʋ́ wuu! Amɩɩ!
62001001	Á pʋ́ŋsɛ kɛnɔ né pɛ́ɩ́wa, ráá bʋl wɩ́bʋlɛ ná há kéŋ hiẽsó wɩ́ɛ́ nɛ́, a pɛ́ɩ́wa. Onni wuu púle mí, rɩ ɛ́ wɩ́bʋlɛ mɩ́nɔ́: Á nʋ́ʋ́ liŋó, á tɩɩ sɩ́ɩ́ nɛ́ nóú, á bɛ́llʋ́, a pi nɛ́ŋsa tɩ́kʋ́ mɛ́.
62001002	Ɛ́ hiẽsó bɩ́rmɛ́ nɩbíŋ, a ko nyɩɩsɛ, á nóú; ɛ́ nɛ́ tɛ, a bʋ́bʋ́lʋ́ wɩ́ɛ́, a máŋsɛ mɩɩsɛ ná há waá tenni, a fa mɩŋ Ana Wɩɩsɛ laka, ká kánʋ́ tɩɩ ko nyɩ́ɩ́sɩ́rá mɛ́ wɩ́ɛ́, aá pɛ́ɩ́wa.
62001003	Hiẽsó ná á há nʋ́ʋ́ wɩ́ɛ́, a sɩ́ɩ́ má nóú, ʋ wɩ́ɛ́ nɛ́ á bʋl aá pɛ́ɩ́wa má, a makɛ ráá rɩ́rɩ́wa wuu hé náŋá mɛ́, a ka nʋtʋmɛ balá, nʋtʋmɛ ná á rɩ́rá Ana Wɩɩsɛ rɩ́rʋ́ Bio Zeezi Kirisi há kené.
62001004	Á sɩɛ́ pʋ́ŋsɛ nyáŋ wuu aá pɛ́ɩ́wa, a makɛ ráá sɩɛrʋ de tɔrɛ ɓóŋ ní.
62001005	Liŋó ná á há nɩ́ɛ́ Zeezi Kirisi rɩ́, a pii bʋl aá pɛ́ɩ́wa nɛ́ ká: Wɩɩsɛ ká pʋmmɔ nɛ́, bíno mʋɔ́ wuu tóú mí.
62001006	Raá sɩ́rá rɩ́rʋ́ kéŋ nʋtʋmɛ, ká á mɩŋ bíno sɩɛrʋ, áá nyɛ nyɩɛrʋ nɛ́. Taŋá tórá wɩ́"állɛ rɩ́rá wɩ́bʋlɛ́ mɛ́.
62001007	Amá raá nɛ́ mɩŋ pʋmmɔ sɩɛrʋ, anɛ ʋ tɩɩ há mɩŋ pʋmmɔ sɩɛrʋ, á rɩ́rá náŋa kéŋ nʋtʋmɛ, ká rʋ́ʋ́ Bio Zeezi cɛ́l sɩ́sɛ́sɩ́rá wɩ́bɔmɔ wuu duó.
62001008	Raá sɩ́rá wɩ wɩ́bɔmɔ kené, áá nyɩ́sɩ́rá tɩɩ nɛ́, ká taŋá tórá mɛ́.
62001009	Amá raá ɩ́ɔ̃́ ráá á wɩ́bɔmɔ, a cesi pá Wɩɩsɛ, ʋ ká tékétéké, a wʋ́ʋ́ nʋɔ hár bɩrɛ, ʋ sɩ́ hérá wɩ́bɔmɔ suúri, ká sɛ́sɩ́rá wɩ́zɔkɛ́ wuu tá.
62001010	Raá sɩ́rá wɩ wɩ́bɔmɔ ɛ́ɛ́, á pí Wɩɩsɛ makɛ nyɛtɩ́ŋ rɛ́, ʋ wɩ́bʋlɛ tórá sɩɛrʋ.
62002001	Ŋ bɛ́lɛ́, ŋ pʋ́ŋsɛ wɩ́ɛ́ nyáŋ pɛ́ɩ́wa, a makɛ rɩ́ɩ́wa sɩ́ wɩ́bɔmɔ á nɛ́. Amá rɩ oro kúó rʋʋ á wɩ́bɔ́ŋ má, á kéŋ laazɩŋpáárɔ, ʋ mɩ́ŋrá Ana Wɩɩsɛ laka, ʋ nɛ́ ká Zeezi Kirisi há ká tékétéké.
62002002	Ʋ nɛ́ sáŋɛ́ ɓa ɓʋ́ʋ́, anɛ vʋk pʋna, a makɛ rɩ́ Wɩɩsɛ hérá wɩ́bɔmɔ suúri. Á dʋŋɔ wɩ́bɔmɔ yɩr mɛ́ rá sɩɛ́, dúníé nɩbííne wuu wɩ́bɔmɔ yɩr mɛ́ nɛ́.
62002003	Raá nɛ́ sáŋɛ́ aá tɩ́ŋʋ́ wɩ́máŋsɛ, ɛ́ nɛ́ ráá zɩŋ ráá ɓɩɛ́na ʋ́ʋ̃́.
62002004	Nɛrɔ ná wuu há sɛ́: "Ŋ ʋ́ʋ̃́", ká wʋ́ʋ́ wɩ́máŋsɛ́ tɩŋ, tɩ́na ká nyɛtɩɩnɔ nɛ́, taŋá mʋ́ɔ́ wuu tóú mí.
62002005	Ká nɛrɔ ná háá tɩŋ Wɩɩsɛ wɩ́bʋlɛ, ʋ tɩ́na nɛ́ có Wɩɩsɛ kɩ́ŋkáŋ, ʋ sɩɛrʋ. Áá tɩŋ ɛ́ mɛ́ nɛ́, rɩ́ɩ́ zɩŋ ráá kɔ́ʋ́ nɩɛ nɛ́.
62002006	Nɛrɔ ná há sʋ́ʋ́ cɔ́ʋ́ mɛ́ ʋ rɩ́rʋ́ a balá, tɩ́na mɔhɔ̃́ rʋ́ʋ́ wɩ́"állɛ nɛ Nyuutɩna Zeezi Kirisi wɩ́"állɛ nɛ́.
62002007	Ŋ bicólle, ŋ wɩ pʋ́ŋsɛ́ aá ja rɩ́ŋ máŋsɛ wɩ́fɛ́lʋ́ pɛ́ɩ́wa; wɩ́bɩnɛ́ ná ɩ́ há nʋ́ʋ́ wɩ́ɛ́ púle mí wuu ní. Ɛ́ wɩ́máŋsɛ nɛ́ ká wɩ́bʋlɛ ná, ɩ́ há nʋ́ʋ́ wɩ́ɛ́.
62002008	Ká wɩ́máŋsɩfɛ́lʋ́ wɩ́ɛ́ rɩ́ sɩɛ́, ŋ pʋ́ŋsɛ aá pɛ́ɩ́wa. Ɛ́ wɩ́máŋsɛ kéŋ taŋá, ʋ nyɩ́ɩ́sɛ́ Kirisi mí, a nyɩ́ɩ́sɩ́wa má mɛ́. Bínó cól ní, ká pʋmmɔ tɩɩ ko lɛ, a wáárɛ aá cuoli.
62002009	Nɛrɔ ná há sʋ́ʋ́ mɩŋ pʋmmɔ mɛ́, ká bɛ́rɩ́ maábinɔ́ŋɔ, ɩ ha mɩŋ bíno sɩɛrʋ nɛ́.
62002010	Ká nɛrɔ ná há cóú maábinɔ́ŋɔ, ʋ mɩŋ pʋmmɔ sɩɛrʋ nɛ́. Ʋ wɩ wɩ́ɩ́ wuu kené, ʋ há sɩ́ yiki nɛrɔ hé wɩ́bɔmɔ mɛ́.
62002011	Amá nɛrɔ ná há bɛ́rʋ́ maábinɔ́ŋɔ, ʋ mɩŋ bíno sɩɛrʋ nɛ́; ʋʋ́ va bíno sɩɛrʋ, ká wʋ́ʋ́ háá mʋ́ ráŋ ɛ̃, bee wɩ́ɛ́ bíno ná nyʋ́mmʋ́.
62002012	Ŋ bɛ́lɛ́, ŋ pʋ́ŋsɔ́ aá pɛ́ɩ́wa, bee wɩ́ɛ́ Wɩɩsɛ héíwa wɩ́bɔmɔ suúri, a tɩŋ Kirisi yɩr wɩ́ɛ́.
62002013	Ánáwa, ŋ pʋ́ŋsɔ́ aá pɛ́ɩ́wa, bee wɩ́ɛ́ ɩ́ ɛ̃ nɛrɔ ná há mɩ́nɔ́, dúníé púle wuu mí. Heŋbiwafɛlɛ, ŋ pʋ́ŋsɔ́ aá pɛ́ɩ́wa, bee wɩ́ɛ́ ɩ́ dí dóé Sɩtaanɛ nyúú.
62002014	Ŋ bɛ́lɛ́, ŋ pʋ́ŋsɔ́ aá pɛ́ɩ́wa, bee wɩ́ɛ́ ɩ́ ɛ̃ Ana Wɩɩsɛ. Ánáwa, ŋ pʋ́ŋsɔ́ aá pɛ́ɩ́wa, bee wɩ́ɛ́ ɩ́ ɛ̃ nɛrɔ ná há mɩ́nɔ́, dúníé púle wuu mí. Heŋbiwafɛlɛ, ŋ pʋ́ŋsɔ́ aá pɛ́ɩ́wa, bee wɩ́ɛ́ ɩ́ kéŋ dóé; Wɩɩsɛ wɩ́bʋlɛ mɩ́nɩ́wa sɩɛrʋ, ká ɩ́ wólli dí dóé Sɩtaanɛ nyúú.
62002015	Ɩ́ sɩ́ dúníé cóllú, ɩ́ sɩ́ dúníé óŋ wuu má cóllú. Nɛrɔ ná há có dúníé, ʋ wɩ Ana Wɩɩsɛ có.
62002016	Óŋ ná wuu há ká dúníé óŋ, anɛ: nɩbinní wɩ́cólle, sɩ́ɩ́ nóó wɩ́hɩɛ̃nɛ́, kuorí nyʋkɔ, ɓa wɩ Ana Wɩɩsɛ lɩ́ɛ́, ɓa wuu lɛ́ dúníé ní.
62002017	Dúníé sɩɛ́ dáárʋ́ rɛ́, onni ná má há mɩ́nʋ́ sɩɛrʋ nɩbííne hɩ́hɩ́ɛ̃́nɩ́wɔ́ má dɩ́daarɛ; ká nɛrɔ ná háá tʋŋ Wɩɩsɛ cólle, ʋ é kéŋ mɩɩsɛ ná há waá tenni.
62002018	Ŋ bɛ́lɛ́, dúníé isé pérí tɛ́sɩ́ɩ́. Ɩ́ nɩ́ɔ́ rɩ ɓa sɛ́: "Kirisi dɩŋdɔmɔ sɩ́ ko." Mʋ́l néé mí sɩɛ́, Kirisi dɩŋdɔma káŋ, a ko, ɛ́ nɛ́ á zɩŋ rɩ́ dúníé isé pérí tɛ́sɩ́ɩ́.
62002019	Ɛ́ nɩɛ fa mɩ́ŋrá púl sɩɛrʋ, ká á rɩ́wɔ́ fa to balá, ɛ́ nɛ́ ɓa lɩ́rá sɩɛrʋ; raá rɩ́wɔ́ fa ká balá rɛ́, ɓa fa wɩ́rá sɩɛrʋ́ lɛ. Amá ɓa lɩ́rá sɩɛrʋ, a makɛ ráá de caasɛ zɩŋ ráá rɩ́wɔ́ to balá nɛ́.
62002020	Amá ɩ́ é kéŋ Wɩɩsɛ Sabɩɩna ná Kirisi há píé pá nɩɛ, ɛ́ nɛ́ tɛ, ɩ́ wuu zɩŋ taŋá.
62002021	Ʋ to anɛ ɩ́ wɩ taŋá ɛ̃ nɛ́ tɛ, ŋ pʋ́ŋsɛ kɛnɔ pɛ́ɩ́wa, ɩ́ há ʋ́ʋ̃́ nɛ́ tɛ; ɩ́ sɩɛ́ ɩ́ɔ̃́ rɩ́ nyɩɛrʋ wuu wɩ taŋá sɩɛrʋ lɩ́ɛ́.
62002022	Áŋ rɩ́ sɩɛ́ ká nyɛtɩɩnɔ? Nɛrɔ ná há sɛ́ Zeezi rá to Kirisi ní ká nyɛtɩɩnɔ. Ʋ tɩ́na nɛ́ ká Kirisi dɩŋdɔmɔ, a vɛ, a wɩ sáŋɛ́ rɩ Wɩɩsɛ ká Ana, ká Kirisi má ɔ́ʋ́ Bio.
62002023	Nɛrɔ ná há vɛ́ɛ́, a wɩ sáŋɛ́, rɩ Kirisi ká Wɩɩsɛ Bio, ʋ wʋ́ʋ́ Ana má ɛ̃ nɛ́. Ká nɛrɔ ná há sáŋɛ́ rɩ Kirisi ká Wɩɩsɛ Bio ní, ʋ ʋ́ʋ̃́ Ana má rɛ́.
62002024	Ɩ́ há nɛ́ wɩ́ɛ́ ná púle wuu mí, ɩ́ lo rɩ́wɔ́ mɩ́nɩ́wa sɩɛrʋ. Rɩ ɛ́ wɩ́ɛ́ ɩ́ há nɩ́ɛ́ púle wuu mí ní mɩ́nɩ́wa sɩɛrʋ, ɩ́ rɩ́ Wɩɩsɛ Bio sɩ́ cɔ́ náŋa mɛ́, rɩ́ɩ́wa rɩ́rʋ́ Ana má cɔ́ náŋá mɛ́ wuu.
62002025	Ká Kirisi sɩɛ́ há tá nʋɔ, a bʋ́lʋ́ já rʋ́ʋ́ pi omo ná párá nɛ́ ká, mɩɩsɛ ná há waá tenni.
62002026	Nɩɛ ná háá jɔ́wɔ́ yéŋŋíwa wɩ́ɛ́ nɛ́, ŋ pʋ́ŋsɛ nyɛ a pɛ́ɩ́wa.
62002027	Kirisi púú Sabɩɩna pɛ́ɩ́wa é. Ʋ Sabɩɩna ná sɩɛ́ há mɩ́nɩ́wa sɩɛrʋ, ɩ́ báá wɩ nɛ́ŋ ja rʋ́ʋ́ ko mákɩ́wa. Sabɩɩna ná mákɛ́ wɩ́ɩ́ wuu ní, aá pɛ́ɩ́wa. Ʋ wɩ́makɩ́ wuu sɩɛ́ ká taŋá nɛ́, ʋ to nyɩɛrʋ́. Ɛ́ wɩ́ɛ́, ɩ́ cɔ́ Kirisi mí, anɛ ʋ Sabɩɩna há mákɩ́wa ɛ́.
62002028	Taŋá nɛ́, ŋ bɛ́lɛ́, ɩ́ cɔ́ Kirisi mí, a makɛ kál ná ʋ háá bɩrko rɩ́ɩ́ nyɩɩsɛ, ráá lɩɩ cɩ́nʋ́ sɩ́ɛ́, a ka yɩɛla, ká rɩ́ hɩɩ̃sɛ sɩ́rá kánʋ́.
62002029	Ɩ́ ɩ́ɔ̃́ rɩ́ Kirisi ká tékétéké, ɩ́ sɩɛ́ zɩŋ rɩ́ nɛrɔ ná wuu háá a wɩ́ɛ́ ná há ká tékétéké, ʋ má ká Wɩɩsɛ bio ní.
62003001	Ɩ́ ná Ana Wɩɩsɛ há córá mɔ ɛ́, a káŋrá aá yɩ́rʋ́ bɛlɛ! Á sɩɛ́ ɓɩɛ́na kɔ́ʋ́ bɛlɛ nɛ́. Rɩ dúníé nɩɛ nɛ́ wɩ́rá ɛ̃, ɓa há wɩ Wɩɩsɛ ɛ̃ nɛ́ tɛ.
62003002	Ŋ nɩcólle, mʋ́l néé mí, á ká Wɩɩsɛ bɛlɛ nɛ́. Ká, á cíé háá á ráá nɛ ɛ́, ʋ ha to nyaamɩ́, á sɩ́ɛ́ mɛ́. Á taŋa ɩ́ɔ̃́ zɩŋ rɩ́ Kirisi háá bɩ́rko rɩ́ɩ́ nyɩɩsɛ, á sɩ́ nʋ́ʋ́ há nɩhɩ̃́ ɛ́, bee wɩ́ɛ́ á sɩ́ nóú há nɩhɩ̃́ ɛ́ ná.
62003003	Nɛrɔ ná wuu há kéŋ nyɛ yɩɛla Kirisi rɩ́, ʋʋ́ pɩ́ɩ́rʋ́ tɩɩ nɛ́, anɛ Kirisi há ká páár ɛ́.
62003004	Nɛrɔ ná wuu háá a wɩ́bɔmɔ, ʋ zɔ́kɛ́ Wɩɩsɛ kíŋse. Wɩ́bɔmɔ ɛɛ nɛ́ ká kíso zɔkɛ́.
62003005	Ɩ́ sɩɛ́ ɩ́ɔ̃́, rɩ́ Kirisi kúó rʋ́ʋ́ lárá wɩ́bɔmɔ nɛ́ tá, ká tɩɩ wɩ wɩ́bɔ́ŋ wuu kené.
62003006	Nɛrɔ ná wuu há cɔ́ Kirisi mí, ʋ báá wɩ válɛ́ aá a wɩ́bɔmɔ; ká nɛrɔ ná ha háá a wɩ́bɔmɔ, ʋ wɩ Kirisi néé ná, a wʋ́ʋ́ ɛ̃ má tɩɩ.
62003007	Ŋ bɛ́lɛ́, ɩ́ sɩ́ ló rí nɛ́ŋ wuu yéŋŋíwa. Nɛrɔ ná wɩ́"állɛ há ká tékétéké, ʋ tɩ́na tɩɩ ká tékétéké, anɛ Zeezi Kirisi há ká tékétéké ɛ́ nɛ́.
62003008	Amá nɛrɔ ná háá a wɩ́bɔmɔ, ʋ ká Sɩtaanɛ nɛrɔ nɛ́, bee wɩ́ɛ́ Sɩtaanɛ ká wɩ́bɔŋ"ár, púle mí wuu ní. Wɩɩsɛ Bio sɩɛ́ kúó rʋ́ʋ́ zɔkɛ Sɩtaanɛ tʋtʋmɛ́ nɛ́.
62003009	Nɛrɔ ná wuu há ká Wɩɩsɛ bíí, ʋ wɩ válɛ́ aá a wɩ́bɔmɔ, bee wɩ́ɛ́ Wɩɩsɛ hiẽsó dóé mɩ́nʋ́ mɛ́; Wɩɩsɛ há kɔ́ʋ́ Ana wɩ́ɛ́, ʋ báá wɩ válɛ́ aá a wɩ́bɔmɔ.
62003010	Wɩ́ɩ́ ná háá caksɛ Wɩɩsɛ bɛlɛ rɩ́ Sɩtaanɛ bɛlɛ náŋá mɛ́ nɛ́ nyɛ. Nɛrɔ ná wuu wɩ́"állɛ há to tékétéké, a wʋ́ʋ́ maábinɔ́ŋɔ có, ʋ to Wɩɩsɛ bíí.
62003011	Wɩ́ɩ́ ná ɩ́ há nɩ́ɛ́ púle wuu mí ní ká: Á cólli náŋá.
62003012	Á sɩ́ Kayɛŋ nɛ́. Sɩtaanɛ nɛ́ fa tʋ́ʋ́, ɛ́ nɛ ʋ́ ɓʋ́ʋ́ maábio. Bee wɩ́ɛ́ sɩɛ́, ʋ ɓʋ́ʋ́? Kayɛŋ wɩ́"állɛ fa bɔ́ŋ, ká ʋ maábio wɩ́"állɛ a tékétéké.
62003013	Maábináŋa, rɩ dúníé nɩɛ bɛ́rɩ́wa, ɩ́ sɩ́ ló rɩ́ ɛ́ a wɩ́"urí ɩ́ mɛ́.
62003014	Á é córá maábináŋa, ɛ́ nɛ́ tɛ, á zɩŋ ráá lɛ́ nɩsʋsɛ sɩɛrʋ, a zʋ nɩwómme sɩɛrʋ. Nɛrɔ ná há wʋ́ʋ́ maábinɔ́ŋɔ có, ʋ ha mɩŋ nɩsʋsɛ sɩɛrʋ nɛ́.
62003015	Nɛrɔ ná wuu há bɛ́rʋ́ maábinɔ́ŋɔ, ʋ́ ká nɩɓʋ́ʋ́rɔ nɛ́. Ɩ́ sɩɛ́ ɩ́ɔ̃́ rɩ́ nɩɓʋ́r wuu, wɩ mɩɩsɛ ná há waá tenni kené.
62003016	Zeezi Kirisi púú mɩɩsɛ lenni sʋʋ, á wɩ́ɛ́, ɛ́ mɛ́ nɛ́, á zɩŋ cólle há ká óŋ ná. Ɛ́ wɩ́ɛ́, ʋ mɔhɔ̃́ ráá má pírá mɩɩsɛ lenni sʋʋ, á maábináŋa wɩ́ɛ́.
62003017	Rɩ nɛ́ŋ rɩ́ kéŋ ɓɩɛ, ká nóú maábinɔ́ŋɔ rʋʋ́ yáárʋ́, ká ʋ wʋ́ʋ́ susu fɛ́ɛ́, ká nyúmmú sɩ́ɛ́ rɩ́rʋ́, ɛ́ ɓɩɛ tɩ́na sɩ́ wólli bʋlʋ́ có Wɩɩsɛ?
62003018	Ŋ bɛ́lɛ́, ɩ́ sɩ́ ló ráá cólli nɩɛ rɩ́ nʋɔ yɔ́ɔ́, arɩ́ nʋŋmɔ́ŋ wɩ́bʋlɛ́ dʋŋɔ. Ɩ́ lo ráá cólli nɩɛ arɩ́ taŋá a a wɩ́were aá pɔ́wɔ́.
62003019	Raá tʋŋ ɛ́, á sɩ́ zɩŋ ráá ká taŋá nɩ́ɛ́, ká ráá baŋcɩllɛ má pɩ́ dɩbalá Wɩɩsɛ sɩ́ɛ́.
62003020	Raá sabɩɩna nɛ́ ɩ̃́rá wɩ́zɔkɛ́, a bʋl aá yórá, Wɩɩsɛ kɩ́rá sabɩɩna, ʋ ɛ̃ wɩ́ɩ́ wuu ní.
62003021	Ŋ nɩcólle, raá sabɩŋsɛ nɛ́ wɩ bʋ́lɛ́ aá yórá, á kéŋ yɩɛla ná há waá giri, Wɩɩsɛ sɩ́ɛ́ mɛ́.
62003022	Ɛ́ wɩ́ɛ́, raá sʋ́l óŋ wuu ʋ rɩ́, ʋ sɩ́ párá, bee wɩ́ɛ́ áá tɩŋ wɩ́ɛ́ ná ʋ há máŋsɛ́ párá, áá a wɩ́ɛ́ ná má, háá tɔ́rʋ́ sɩɛrʋ.
62003023	Ʋ sɩɛ́ há máŋsɛ wɩ́ɩ́ ná párá, ráá a nɛ́ ká: Ráá lɔ́ʋ́ Bio Zeezi Kirisi wɩ́ɛ́ dí, ká cólli náŋá má, anɛ ɛ́ ʋ há makɛ párá.
62003024	Nɛrɔ ná há sáŋɛ́ aá tɩŋ Wɩɩsɛ wɩ́máŋsɛ ná, ʋ kenú tɩɩ cɔ́ Wɩɩsɛ mɛ́ nɛ́, ká Wɩɩsɛ má cɔ́ tɩ́na mɛ́. Á sɩɛ́ tɩ́ŋʋ́ Sabɩɩna ná ʋ há píé párá mɛ́ nɛ́, a zɩŋ rɩ́ Wɩɩsɛ cɔ́rá mɛ́.
62004001	Ŋ nɩcólle, nɩɛ ná wuu há sɩ́ Wɩɩsɛ Sabɩɩna dóé ní mɩ́ŋwɔ́ mɛ́, ɩ́ sɩ́wɔ́ wuu láá dí. Amá ɩ́ kɩ́ɛ́lɩ́wɔ́ wérí, a ná, rɩ ɓa sabɩŋsɛ lɛ́ Wɩɩsɛ nɛ́; bee wɩ́ɛ́ nyɩɛrʋ wɩ́laabʋlla ɓɩkana zʋ́ dúníé.
62004002	Ná ɩ́ háá tɩŋ ɛ́, káá zɩŋ Sabɩɩna ná há lɛ́ Wɩɩsɛ: Nɛrɔ ná wuu há cɩ́ nɩɛ sɩɛrʋ, ká bʋlɛ́ Zeezi Kirisi ɓɩɛ́na bɩ́rmɛ́ nɩbíŋ, Wɩɩsɛ Sabɩɩna nɛ́ mɩŋ tɩ́na mɛ́.
62004003	Nɛrɔ ná há wɩ ɛ́ wuó bʋl, aá tɩɩnɛ Zeezi mí, sabɩɩna ná há mɩ́nʋ́ mɛ́, ʋ wɩ Wɩɩsɛ lɩ́ɛ́, Kirisi dɩŋdɔmɔ sabɩɩna nɛ́ mɩ́nʋ́ mɛ́. Ɛ́ dɩŋdɔmɔ koe wɩ́ɛ́ nɛ́, ɓa bʋl pɛ́ɩ́wa ɛ́. Mʋ́l néé mí, ʋ wáárɔ́ ko dúníé rí.
62004004	Ŋ bɛ́lɛ́, Wɩɩsɛ nɛ́ tɩ́ɩ́wa é, ɩ́ wo wɩ́laabʋlla ná wuu há ká nyɛtɩ́ɩ́ná nɛ́, bee wɩ́ɛ́ Wɩɩsɛ Sabɩɩna ná há mɩ́nɩ́wa mɛ́, ʋ duoki sabɩɩna ná há mɩŋ dúníé nɩɛ mɛ́.
62004005	Ɓaá bʋl dúníé wɩ́bʋlɛ nɛ́, ɛ́ nɛ́ tɛ́, dúníé nɩɛ zízésíwó, bee wɩ́ɛ́ dúníé nɛ́ tɩ́wɔ́.
62004006	Wɩɩsɛ nɛ́ tɩ́rá é; ɛ́ nɛ́ tɛ, nɛrɔ ná há ɛ̃ Wɩɩsɛ, ʋ zízésírá wɩ́ɛ́. Ká nɛrɔ ná há to Wɩɩsɛ nɛ́ŋ, ʋ é wɩ́rá wɩ́ɛ́ zesi. Ɛ́ mɛ́ nɛ́, á tɩŋ zɩŋ Sabɩɩna ná há ká taŋá Sabɩɩna, arɩ́rʋ́ ná há ká nyɩɛrʋ sabɩɩna.
62004007	Ŋ nɩcólle, ɩ́ lo ráá cólli náŋa; cólle lɛ́ Wɩɩsɛ nɛ́. Ɛ́ nɛ́ tɛ́, nɛrɔ ná há có nɩɛ, ʋ ká Wɩɩsɛ bio ní, a zɩŋ Wɩɩsɛ.
62004008	Nɛrɔ ná há wɩ nɩɛ có, ʋ wɩ Wɩɩsɛ ɛ̃, bee wɩ́ɛ́ Wɩɩsɛ nɛ́ ká cólle.
62004009	Ɩ́ ná Wɩɩsɛ há mákʋ́ cólle párá ɛ́: Ʋ Bibala nɛ́ ʋ tʋŋ dúníé mí, a makɛ ráá tɩ́ŋʋ́ mɛ́ a ná mɩɩsɛ.
62004010	Ʋ sɩɛ́ to anɛ á há cóú ní tɛ, ʋ mákʋ́ cólle párá ɛ́, amá ʋ há córá nɛ́ tɛ́, ʋ tʋ́mʋ́ Bio ʋ ko sʋwɛ, anɛ vʋk"ɔsɔ́ á wɩ́bɔmɔ suúri wɩ́ɛ́; ɛ́ nɛ́ ká cólle.
62004011	Ŋ nɩcólle, rɩ Wɩɩsɛ nɛ́ sɩɛ́ córá mɔ nyɛ, ʋ mɔhɔ̃́ ráá má cólli náŋá rɛ́.
62004012	Nɛ́ŋ wuu ha wɩ Wɩɩsɛ néé ná. Raá nɛ́ có náŋá, Wɩɩsɛ mɩ́ŋrá sɩɛrʋ, ɛ́ nɛ́ rʋ́ʋ́ cólle cesi, á sɩɛrʋ.
62004013	Wɩɩsɛ há púú Sabɩɩna ná párá, ɛ́ nɛ́ á zɩŋ ráá cɔ́ʋ́ mɛ́, ká ʋ má cɔ́rá mɛ́.
62004014	Wɩɩsɛ tʋ́mʋ́ Bio rʋ́ʋ́ ko la dúníé nɩɛ tá, á sɩ́ɩ́ nóú, ɛ́ nɛ́ á bʋl aá pá nɩɛ.
62004015	Nɛrɔ ná wuu há sáŋɛ́, a bʋlɛ́ Zeezi ká Wɩɩsɛ Bio ní, Wɩɩsɛ cɔ́ tɩ́na mɛ́, ká tɩ́na má cɔ́ Wɩɩsɛ mɛ́.
62004016	Wɩɩsɛ há mákʋ́ cólle ná párá, á é ʋ́ʋ̃́, a lɔ́ʋ́ wɩ́ɛ́ dí. Wɩɩsɛ nɛ́ ká cólle. Nɛrɔ ná há mɩŋ cólle sɩɛrʋ, ʋ cɔ́ Wɩɩsɛ mɛ́, ká Wɩɩsɛ má cɔ́ tɩ́na mɛ́.
62004017	Rɩ cólle ní césé á sɩɛrʋ, á sɩ́ ka yɩɛla ná há waá giri, kál ná Wɩɩsɛ háá á rʋ́ʋ́ dí sarɩ́ya, bee wɩ́ɛ́ Zeezi hiẽsó há nɩhɩ̃́ ɛ́, á má dúníé nyúú rɛɛ́ hiẽsó nɩhɩ̃́ ɛ́ nɛ́.
62004018	Héwíŋ to cólle sɩɛrʋ, amá taŋá taŋá cólle kírí héwíŋ ní aá tá. Héwíŋ fɛ́ɛ́ é wuu, ʋ lɛ́ wɩɩla ná háá kué ní. Nɛrɔ ná háá fá héwíŋ, ʋ cólle wɩ césé.
62004019	Á é có Wɩɩsɛ, bee wɩ́ɛ́ ʋ nɛ́ lá sɩ́ɛ́ cóllírá.
62004020	Rɩ nɛ́ŋ sʋ́ʋ́ có Wɩɩsɛ, ká bɛ́rʋ́ maábinɔ́ŋɔ, ʋ ká nyɛtɩɩnɔ nɛ́. Nɛrɔ ná há wʋ́ʋ́ maábinɔ́ŋɔ ná ʋ sɩ́ɩ́ háá néé có, ʋ wɩ Wɩɩsɛ ná ʋ há wʋ́ʋ́ ná má wuó cólli.
62004021	Ɩ́ ná Kirisi há máŋsɛ wɩ́ɩ́ ná párá: Nɛrɔ ná há có Wɩɩsɛ, ʋ mɔhɔ̃́ rʋ́ʋ́ cóllú maábinɔ́ŋɔ má.
62005001	Nɛrɔ ná wuu há lɛ́ɛ́ dí, rɩ Zeezi ní ká Wɩɩsɛ Nɩlɩsɛ, ʋ tɩ́na ká Wɩɩsɛ bio ní. Nɛrɔ ná wuu sɩɛ́ há có áná, ʋ cóú bɛlɛ má rɛ́.
62005002	Á sɩɛ́ sɩ́ zɩŋ, ráá có Wɩɩsɛ bɛlɛ, raá nɛ́ có Wɩɩsɛ, aá tɩ́ŋʋ́ wɩ́máŋsɛ.
62005003	Wɩɩsɛ cólle kanɛ́ nɛ́ kɔ́ʋ́ wɩ́máŋsɛ ná tɩŋɛ́. Ʋ wɩ́máŋsɛ ná sɩɛ́ wɩ duoki daarɛ.
62005004	Nɩɛ ná wuu há ká Wɩɩsɛ bɛ́lɛ́, ɓa sɩ́ dí dóé dúníé nɩɛ nyúú. Á yardá nɛ́ sɩɛ́ párá dóé, á wólli dúníé nɩɛ.
62005005	Áŋ rɩ́ ká bɩbar, a wólli dúníé rɩ́rʋ́ nɩɛ wuu? Nɛrɔ ná há lɛ́ɛ́ dí, rɩ Zeezi ká Wɩɩsɛ Bio ní.
62005006	Ʋ Zeezi Kirisi ní tɩ́ŋ nyimuŋsi rɩ́ cɛ́l mɛ́, a ko dúníé; ʋ wɩ nyii dʋŋɔ mɛ́ nɛ́ tɩ́ŋɛ́ ko, amá ʋ tɩ́ŋ nyii rɩ́ cɛ́l mɛ́ nɛ́ ko. Wɩɩsɛ Sabɩɩna tɛ́ sɩɛ́da, rɩ ɛ́ ká taŋá, ɛ́ Sabɩɩna nɛ́ sɩɛ́ ká taŋá.
62005007	Dáŋsɩ́ɛ́wa nɛ́ botoro:
62005008	Sabɩɩna, nyii arɩ́ cɛ́l. Ɓa wuu botoró tɛ sɩɛ́da bála nɛ́.
62005009	Nɩbííne háá tɛ́ wɩ́ɩ́ sɩɛ́da, áá laa dí rʋʋ ká taŋá nɛ́. Wɩɩsɛ há tɛ́ wɩ́ɩ́ sɩɛ́da nɛ́ sɩɛ́ ká taŋá wuu. Wɩɩsɛ sɩɛ́da ná sɩɛ́ ká ʋ Bio sɩɛ́da nɛ́ ʋ tɛ.
62005010	Ɛ́ sɩɛ́da sɩɛ́ mɩŋ nɛrɔ ná wuu há lá Wɩɩsɛ Bio wɩ́ɛ́ dí sɩɛrʋ. Ká nɛrɔ ná wuu há wɩ Wɩɩsɛ lɛ́ɛ́ dí, ʋ púú makɛ nyɛtɩɩnɔ nɛ́, bee wɩ́ɛ́ ʋ wɩ Wɩɩsɛ há tɛ́ sɩɛ́da ná pɔ́ʋ́ Bio lɛ́ɛ́ dí.
62005011	Ɛ́ sɩɛ́da nɛ́ nyɛ: Wɩɩsɛ pí mɩɩsɛ ná há waá tenni párá, ʋ sɩɛ́ tɩ́ŋʋ́ Bio mí ní párá.
62005012	Nɛrɔ ná há kéŋ Wɩɩsɛ Bio, ʋ kéŋ ɛ́ mɩɩsɛ, nɛrɔ ná há wɩ Wɩɩsɛ Bio kené, ʋ wɩ mɩɩsɛ kené.
62005013	Ŋ pʋ́ŋsɛ kɛnɔ né pɛ́ɩ́wa, ɩ́ nɩ́ɛ́ ná há lá Wɩɩsɛ Bio wɩ́ɛ́ dí, rɩ́ɩ́wa zɩŋ rɩ́ɩ́wa kéŋ mɩɩsɛ ná há waá tenni.
62005014	Á kéŋ yɩɛla Wɩɩsɛ rɩ́, raá sʋ́l óŋ ʋ rɩ́, ʋ cólle sɩɛrʋ, ʋ sɩ́ zésírá sʋlɛ́.
62005015	Á sɩɛ́ há ɩ́ɔ̃́ rʋʋ́ zésírá sʋlɛ́, ɛ́ nɛ́ á zɩŋ rɩ́ omo ná duo wuu á háá sʋ́lʋ́ rɩ́, ʋ sɩ́ párá.
62005016	Rɩ nɛ́ŋ néí maábinɔ́ŋɔ, rʋʋ́ a wɩ́bɔmɔ ná há wɩ mɔhɛ̃́ rʋ́ʋ́ sʋwɛ ɛ́ wɩ́ɛ́, ʋ́ʋ́ cʋɔlɛ Wɩɩsɛ pɔ́ʋ́, Wɩɩsɛ sɩ́ pi hiẽsó pɔ́ʋ́ maábinɔ́ŋɔ ná. Wɩɩsɛ sɩ́ pi hiẽsó pá nɩɛ ná wuu há á wɩ́bɔmɔ ná há wɩ mɔhɛ̃́ rɩ́wɔ́ sʋsɛ ɛ́ wɩ́ɛ́. Wɩ́bɔ́ŋ rɛ́ mɩnɛ́, rɩ nɛrɔ ɔ́ʋ́, ɩɩ́ sʋ́wʋ́ nɛ́; ɛ́ wɩ́bɔmɔ wɩ́ɛ́ rá ŋ sɩ́ɩ́wa cʋɔlɛ Wɩɩsɛ.
62005017	Wɩ́tɔk é wuu ká wɩ́bɔmɔ nɛ́; wɩ́bɔma náŋa mɩ́nɔ́, ɓa wɩ nɩɛ kené aá mʋ́ sʋʋ rɩ́.
62005018	Á ɩ́ɔ̃́ rɩ́ Wɩɩsɛ bio é wuu, ʋ báá wɩ válɛ́ aá a wɩ́bɔmɔ. Wɩɩsɛ Bio Zeezi tɩɩ pɔ́ʋ́ mɛ́, Sɩtaanɛ wʋ́ʋ́ wɩ́ɩ́ wuu wuó a.
62005019	Á ɩ́ɔ̃́ zɩŋ rɩ́ Wɩɩsɛ nɛ́ tɩ́rá, ká dúníé wuu mɩŋ Sɩtaanɛ vapol mʋ́l nɛ́.
62005020	Á báá ɩ́ɔ̃́ rɩ́ Wɩɩsɛ Bio kúó, a párá sɩ́puró, ráá zɩŋ Wɩɩsɛ ná há ká taŋá Wɩɩsɛ. Á rɩ́ Wɩɩsɛ ná há ká taŋá Wɩɩsɛ, á ká óŋ balá, a tɩ́ŋʋ́ Bio wɩ́ɛ́. Ʋ nɛ́ ká taŋá Wɩɩsɛ, ʋ nɛ́ ká mɩɩsɛ ná há waá tenni.
62005021	Ŋ bɛ́lɛ́, ɩ́ pɔ́ɩ́wa tɩɩ mɛ́ arɩ́ venni.
63001001	Ŋ é nɔhɔ̃́, ŋ nɛ́ pʋ́ŋsɛ kɛnɔ né, aá pá háálɔ ná Wɩɩsɛ há lɩ́sɛ́, rɩ́rʋ́ bɛlɛ; ŋ cóíwa arɩ́ taŋá. Ŋ má dʋŋɔ ra sɩɛ́ wɩ́ɩ́wa có, amá nɩɛ ná wuu há ɛ̃ taŋá, má cóíwa rɛ́,
63001002	a tɩŋ taŋá ná há mɩ́ŋrá sɩɛrʋ wɩ́ɛ́; ɛ́ taŋá há mɩ́ŋrá sɩɛrʋ waá ténní ná.
63001003	Ráá Ana Wɩɩsɛ rɩ́rʋ́ Bio Zeezi Kirisi, párá bárka, susufárʋ arɩ́ tɛŋfɩ́ɛ́l, taŋá rɩ́ cólle sɩɛrʋ!
63001004	Ŋ sɩɛrʋ tɔ́rɔ́ wérí, ŋ há néé rɩɩ bɛlɛ náŋá tɩŋ taŋá, anɛ ɛ́ Ana Wɩɩsɛ há máŋsɛ́ párá.
63001005	Mʋ́l néé mí sɩɛ́, háwérí, ŋ háá sʋ́lʋ́ ná ɩ rɩ́ nɛ́ ká: Á cólli náŋá. Ʋ ɛ́ sɩɛ́ to wɩ́fɛ́lɛ́, ŋ pʋ́ŋsɛ aá pɛ́ɩ́, wɩ́ɩ́ ná Wɩɩsɛ há máŋsɛ́ párá púle wuu mí ní.
63001006	Cólle kanɛ́ nɛ́ sɩɛ́ ká Wɩɩsɛ wɩ́máŋsɛ tɩŋɛ́. Wɩɩsɛ wɩ́máŋsɛ ná ɩ há nɩ́ɛ́ púle wuu mí ní ká: Ɩ́ cólli náŋá.
63001007	Nɩnyɩɩsa ɓɩkana céŋ dúníé wuu, a vɛ rɩ́wɔ́ bʋlɛ́ Zeezi Kirisi ɓɩɛ́na bɩ́rmɛ́ nɩbíŋ á ko dúníé. Nɛrɔ ná há nɩhɩ̃́ ɛ́, ká nɩnyɩ́ɩ́sʋ́ rɛ́; Kirisi dɩŋdɔmɔ nɛ́.
63001008	Ɩ́ pɔ́ɩ́wa tɩɩ mɛ́, rɩ́ɩ́wa tʋmɛ́ ná nyʋɔrɛ́ sɩ́ yʋ́ksʋ́, ká rɩ́ɩ́wa ná siile kɩ́ŋkáŋ.
63001009	Nɛrɔ ná wuu há to wɩ́ɛ́ ná Kirisi há píé karmɛ nɩɛ sɩɛrʋ, ká aa daarɛ, a súúri wɩ́ɛ́ náŋa, ʋ wɩ Wɩɩsɛ ɛ̃. Amá nɛrɔ ná há mɩŋ Kirisi karmɛ́ ná sɩɛrʋ, ʋ ɛ̃ Ana, a zɩŋ Bio má.
63001010	Rɩ nɛ́ŋ kéŋ karmɛ́ kóíwa rɩ́, rɩ Kirisi karmɛ́ ná rá, ɩ́ sɩ́ tɩ́na láá héíwa jaa mɛ́, ɩ́ sɩ́ tɩ́na bɔ́llʋ́.
63001011	Rɩɩ ná bɔ́llʋ́, ɩ pɔ́ʋ́ mɛ́ tʋŋ tʋtʋ́ŋbɔmɔ ná ʋ háá tʋmɛ́ nɛ́.
63001012	Ŋ kéŋ wɩ́ɛ́ ɓɩkana aá ja rɩ́ŋ bʋl pɛ́ɩ́wa. Ŋ taŋa wɩ có rɩŋ pʋ́ŋsɩ́wɔ́ wuu hé kɛnɔ mɛ́, a pɛ́ɩ́wa. Amá ŋŋ́ já rɩ́ŋ kóíwa dɩhɩ̃́ nɛ́, a ka nʋɔ bʋl pɛ́ɩ́wa, a makɛ ráá wuu sɩɛrʋ tɔrɛ wérí.
63001013	Ɩ nɔ́ŋɔtɩ́na ná má Wɩɩsɛ há lɩ́sɛ́, ʋ bɛlɛ sɛ́ rɩŋ bɔ́llɩ́.
64001001	Ŋ é nɔhɔ̃́, ŋ nɛ́ pʋ́ŋsɛ kɛnɔ né, aá páŋ nɩcólli Gayisi ná, ŋ há có taŋá sɩɛrʋ.
64001002	Ŋ nɩcólli, ŋ jáŋ nɛ́ ká, rɩ́ɩ́ wɩ́ɛ́ wuu cɛ́rɛ pɛ́ɩ́. Rɩ́ɩ́ tɛŋ fɩɛlɛ, anɛ ɩ dʋma tɛŋ há fɩ́ɛ́lɔ́ nyɛ.
64001003	Á maábináŋa kúó tɛ sɩɛ́da páŋ, rɩ́ɩ́ mɩŋ taŋá sɩɛrʋ aá tɩŋ taŋá. Ɛ́ wɩ́ɛ́, ŋ sɩɛrʋ wuu ní tɔ́rɛ́.
64001004	Ŋ satɔ́ɔ́rwɩ́ɩ́ ɓóŋ ní ká: Ŋ há nɩ́ɛ́ rɩ ɓa sɛ́ rɩ́ŋ bɛlɛ́ va taŋá sɩɛrʋ.
64001005	Ŋ nɩcólli, ɩ sáŋrá maábináŋa mɛ́ wérí. Ɓa náŋa ká nɩhʋɔra nɛ́, ká ɩ sáŋwɔ́ mɛ́. Ɩ á wérí, ɛ́ wɩ́ɛ́ mɛ́.
64001006	Ɓa tɛ́ɩ́ cólle sɩɛ́da, wɩcʋɔla púl nɩɛ sɩ́ɛ́. Pɛ́wɔ́ mɛ́, a tʋŋ ɛ́ há ká Wɩɩsɛ satɔrɔ́ pɔ́wɔ́, rɩ́wɔ́ váwɔ́ ŋmɛ́nɔ mʋ́ peri.
64001007	Kirisi tʋŋ pɛ́ɛ́ wɩ́ɛ́ nɛ́, ɓa zʋ ŋmɛ́nɔ, ká vɛ nɩɛ ná há wɩ Wɩɩsɛ lɛ́ɛ́ dí sáŋɛ.
64001008	Á nɩ́ɛ́ ná há ká Zeezi laadííre, ʋ mɔhɔ̃́ ráá cakla nyɛ nɩɛ duo mí, a makɛ ráá pɛ́wɔ́ mɛ́, taŋá tʋtʋmɛ́ sɩɛrʋ.
64001009	Ŋ pʋ́ŋsɛ wɩ́ɛ́ hé kɛŋkulwie mí pá wɩcʋɔla púl; amá Dɩɔtɩrɛfɛ há có rʋʋ nɛ́ kɔ́wɔ́ wuu nɔhɔ̃́, ʋ vɛ́ ɛ́ wɩ́ɛ́.
64001010	Ɛ́ nɛ́ tɛ, rɩŋ nɛ́ kó ráŋ, ŋ sɩ́ makɛ wɩ́laama ná ʋ háá ɛɛ́, a makɛ saháksɩ́wɩ́ɛ́ rɩ́ nyɛwɩ́ɛ́ ná wuu ʋ há bʋ́lɛ́ tɛ́rá mɛ́. Ɛ́ há wʋ́ʋ́ mɔhɛ̃́, ʋ vɛ́rá maábináŋa má caklɛɛ; a kɛ́rɛ nɩɛ ná má há cówó caklɛɛ mɛ́, a kírwó lɩ́sɛ, wɩcʋɔla púl mí.
64001011	Ŋ nɩcólli, sɩ́ bɔ́ŋbɔ́ŋ césú, amá cesi wérí. Nɛrɔ ná háá tʋŋ wérí, ʋ lɛ́ Wɩɩsɛ nɛ́, nɛrɔ ná háá tʋŋ bɔ́ŋbɔ́ŋ, ʋ wɩ Wɩɩsɛ ɛ̃.
64001012	Nɩɛ wuu níí bʋl Demetiriyisi ká nɛ́ŋ wɩ́ɛ́; taŋá má tɩɩ cɩ́nʋ́ har. Á má tɩɩ tɛ́ sɩɛ́da, a bʋlʋ́ wɩ́ɛ́ wéró; ɩ sɩɛ́ ɩ́ɔ̃́ ráá sɩɛ́da ká taŋá nɛ́.
64001013	Ŋ kéŋ wɩ́ɛ́ ɓɩkana rɩ́ŋ bʋl pɛ́ɩ́, amá ŋ waá ja rɩ́ŋ pʋ́ŋsɩ́wɔ́ hé kɛnɔ mɛ́ nɛ́ pɛ́ɩ́.
64001014	Ŋ wɩ có rʋʋ dáánɔ́, ká rɩ́ŋ kóí rɩ́, ráá ké tíé bʋ́lwɔ́.
64001015	Wɩɩsɛ lo rí tɛŋfɩ́ɛ́l pérí! Ɩ naŋnɔ́ŋsɛ wuú bɔ́llɩ́. Má bɔ́llɩ́rá naŋnɔ́ŋsɛ wuu, balá baláwa.
65001001	Ŋ é Ziidi, há ká Zeezi Kirisi tʋtʋnnɔ, a a Zakɛ maábio, ŋ nɛ́ pʋ́ŋsɛ kɛnɔ né, aá pá nɩɛ ná á Ana Wɩɩsɛ há yɩ́rɛ́; ʋ cówó aá bélwó mí, rʋ́ʋ́ pá Zeezi Kirisi.
65001002	Rɩ́ Wɩɩsɛ susufárʋ, rɩ́rʋ́ tɛŋfɩ́ɛ́l, arɩ́rʋ́ cólle, péríwa kɩ́ŋkáŋ maahʋ̃́!
65001003	Ŋ nɩcólle tɩɩ, ŋ faá hɩ́ɛ̃́nʋ́ rɩ́ taŋá, rɩ́ŋ pʋ́ŋsɛ pɛ́ɩ́wa, a bʋl Wɩɩsɛ laatɛ́ ná á wuu há tʋ́mʋ́ mɛ́ wɩ́ɛ́. Ŋ sɩɛ́ nóó rʋʋ ká fɩkɛ́ má tɩɩ rɛ́, a páŋ, rɩ́ŋ pʋ́ŋsɛ pɛ́ɩ́wa, a makɛ rɩ́ŋ dúóríwa naasɛ, rɩ́ɩ́wa lowi yardá loo; Wɩɩsɛ pí ɛ́ yardá pɔ́ʋ́ nɩɛ, naasɩ́ balá dʋŋɔ nɛ́.
65001004	Nɩbɔma bamma pɛ́llɔ́ zʋ́ɩ́wa sɩɛrʋ; ɓaá pírá Wɩɩsɛ zilé ná wɩ́ɛ́ bʋl yalá, a makɛ rɩ́wɔ́ wólli nɩlɩɩlɩ́wɩ́ɛ́ aá a, káá báásɛ Zeezi Kirisi, ʋ dʋŋɔ nɛ́ há kárá Nyuutɩna, a árá Karmɩ"ana má. Wɩɩsɛ Kɛnɔ sɩɛrʋ, ɓa bʋ́l sarɩ́ya ná háá á rʋ́ʋ́ dí yówó, a héwó wɩɩla mɛ́ wɩ́ɛ́, fól wuu.
65001005	Ɩ́ ɛ̃ wɩ́ɛ́ ná wuu ní wérí, ɩ́ taŋa lo rɩ́ŋ ha píwó líísíwa. Nyuutɩna Wɩɩsɛ há lɩ́sɛ Ɩzɩrayɛl duo nɩɛ Ezipiti mí, ɛ́ har rɩ́ mɛ́, nɩɛ ná há wɩ Wɩɩsɛ yardá ɛ́ɛ́, ʋ ɔ́ɔ́ ɓa sʋsɛ.
65001006	Wɩɩsɛ malɩ́kawa ná há wɩ tíŋ ná Wɩɩsɛ há pɔ́wɔ́ wérí kené, ká vɛ́wɔ́ dɩkéni, Wɩɩsɛ héwó bɛŋzɛllɛ mɛ́ tá diŋderé, ɓa mɩŋ bíno líŋlíŋ sɩɛrʋ, aá dɛllɛ tápʋl zeno ná, ɓa háá á rɩ́wɔ́ díwó sarɩ́ya.
65001007	Sodomi rɩ́ Gɔmɔɔrɛ nɩɛ, arɩ́wɔ́ kílo tɔ́nɛ nɩɛ, ɓa má fa tʋ́ŋ ɛ́ nɛ́, ɓa á nɩlɩɩlɩ́wɩ́ɛ́, aá ja rɩ́wɔ́ pɩ́ nɩɛ ná há to nɩbííne má tɩɩ. Ɛ́ nɛ́ tɛ, Wɩɩsɛ a ɓa ná wɩɩla níŋ ná há waá dʋsɛ sɩɛrʋ, a makɛ rɩ́ nɩɛ ná, a pɔ́wɔ́ tɩɩ mɛ́.
65001008	Arɩ́ ɛ́ wuu, nɩbɔma ná há pɛ́llɛ́ zʋ́ɩ́wa sɩɛrʋ, ɓa máá tʋŋ ɛ́ nɛ́. Ɓaá tɩ́ŋwɔ́ duosewa mɛ́, a káŋwɔ́ tɛnnɛ aá tʋŋ busunnu tʋtʋmɛ́; aá lɔ́rɛ Nyuutɩna Wɩɩsɛ tíŋ ná, aá tʋksɛ bána nyúú píŋ tɩ́náwa má.
65001009	Wɩɩsɛ malɩ́kawa nɔhɔ̃́ Mɩsɛl má tɩɩ, wɩ ɛ́ tʋ́mɛ́. Ʋ rɩ́ Sɩtaanɛ fa há kéŋ Moyizi lɛlɔ wɩ́ɛ́ aá pɔsɛ náŋá, ʋ wɩ kɔ́llɛ́ dí sarɩ́ya tʋksɛ Sɩtaanɛ, amá ʋ sɛ́: "Rɩ́ Nyuutɩna Wɩɩsɛ bɛ́ŋsɩ́!"
65001010	Ká ɛ́ nɩɛ é, ɓaá tʋksɛ onni ná ɓa há wʋ́ɔ́ ɛ̃ nɛ́. Ɓa wɩ wɩ́zɩmɛ kené, anɛ pʋsɛ; ɓa má há sɛ́ ɓa ɛ̃ wɩ́ɛ́ ná, ɛ́ wɩ́ɛ́ nɛ́ ɔ́sɛ́ aá yéŋŋíwó.
65001011	Ɓa sɩ́ ná wɩɩla! Kayɛŋ nabulle ní ɓa tɩŋ. Ɓa píwó tɩɩ yoo hé nyɩɛrʋ mɛ́, a makɛ rɩ́wɔ́ ná meéwíé anɛ Balaamɛ. Ɓa sʋ́sɔ́, bee wɩ́ɛ́ ɓa sɩ́ ɓa waá saŋ, anɛ Kore.
65001012	Rɩɩ́wa nɛ́ hé náŋá mɛ́ cólle sɩɛrʋ rɩ́ɩ́wa dí ɓɩɛ, rɩ́wɔ́ maanɛ ráŋ, ɓaá de zɔ́kɩ́wa kéne ná yɩr nɛ́. Ɓaá dí ní, a vɔksɛ wérí, ká ɓa é rɩ́, ʋ to hɩɩ̃sɛ́ a pɔ́wɔ́; ɓa tɩɩ mɛ́ belé dʋŋɔ nɛ́, ɓaá bɩɩnɛ. Ɓa dé nɛ duóbásɛ há wɩ nyii kené, ká poo lɛ́l aá va nɛ́; anɛ tuuni, tɔ́cille há dáárɛ́, ká ɓa wɩ nɔ́ŋ wuu nɔ́nɛ́, ká a tucúnnitáálɛ, a sʋsɛ naasɩ́ bʋllɛ.
65001013	Mʋʋ nyii háá de gʋ́llɛ́ rɩ́ dóé, a pa náŋá ko lɩɩ yo gíŋgiŋí, a lɩ́sɛ kuúme tá ɛ́, ɛ́ nɩɛ má ká ɛ́ nɛ́; ɓaá gírki ɛ́ nɛ́, ɓa hɩɩ̃sɛ wɩ́"állɛ ko lɩɩ ɓɛ́sɛ. Ɓa báá nɩhɩ̃́ caŋwʋllɛ há gʋ́ɔ́rɛ́ aá baarɛ nɛ́; Wɩɩsɛ sɩɛ́ já dɩhɩ̃́ ná há kéŋ bíno kɩ́ŋkáŋ tim ní, a bílwó mí, rɩ́wɔ́ mɩŋ ráŋ, a kaá mʋ́ wuu.
65001014	Ɩnɔkɛ má há lá Wɩɩsɛ nʋɔ mɛ́ a bʋl wɩ́ɩ́ ná fól wuu, nɩɛ nyáŋ wɩ́ɛ́ nɛ́; Ɩnɔkɛ nɛ́ kárá naabálwa balpɛ nyúú mí, a pɔ́ Adaŋ mɛ́ káá ko. Ʋ sɛ́: "Ɩ́ ná, Nyuutɩna Wɩɩsɛ sɩ́ ko arɩ́rʋ́ malɩ́kawa bʋ́ɩ́ bʋ́ɩ́wa,
65001015	a dí nɩɛ wuu sarɩ́ya. Ʋ sɩ́ dí sarɩ́ya yo nɩbɔma ná wuu, a tɩ́ŋwɔ́ nɩbɔŋwɩ́"állɛ ná wuu wɩ́ɛ́, arɩ́ wɩ́tɩɛnnɛ ná wuu, ɛ́ nɩbɔma há bʋ́lɛ́ mʋ́ tɩɩnɛ Wɩɩsɛ mɛ́ wɩ́ɛ́."
65001016	Ɛ́ nɩɛ sɩɛrʋ ha wɩ tɔ́rɛ́ ná, ɓa có ŋmaame tɛ́ŋ wuu mí, káá tʋ́ŋwɔ́ wɩ́hɩɛ̃nɛ́; ɓaá bʋl wɩ́zeŋsi, káá tʋɔsɛ nɩɛ, a makɛ rɩ́wɔ́ ná dí.
65001017	Amá ɩ́ é, ŋ nɩcólle tɩɩ, wɩ́ɛ́ ná á Nyuutɩna Zeezi Kirisi nɩtʋmɛ́ há lá sɩ́ɛ́ bʋl, ɩ́ píwó aá líísíwa tɩɩ.
65001018	Ɓa fa bʋ́lɔ́ pɛ́ɩ́wa bʋlɛ́: "Hatɩ́ŋnɩ́tápʋlɛ mɛ́, cerme tɩ́náwa sɩ́ mɩŋ, a tɩ́ŋwɔ́ wɩ́hɩɛ̃nɛ́ mɛ́ aá tʋŋ bɔ́ŋbɔ́ŋ."
65001019	Ɓa nɛ́ sɩɛ́ nyɛ; ɓa nɩ́ɩ́ hé cakɔ́. Ɓaá tʋŋ nɩbinní ní, Wɩɩsɛ Sabɩɩna tówó mí.
65001020	Amá ɩ́ é, ŋ nɩcólle tɩɩ, ɩ́ sɩ́sɔ́ɩ́wa hiẽsó, ɩ́ yardá ná há wɩ busunnu mʋɔ́ wuu kené daha, anɛ jaa ɓa háá sɔ ɛ́. Ɩ́ tɩŋ Wɩɩsɛ Sabɩɩna mɛ́ aá cʋɔlɛ Wɩɩsɛ.
65001021	Wɩɩsɛ há cóíwa ɛ́, ɩ́ ka ɛ́ mɛ́, aá dɛllɛ, ráá Nyuutɩna Zeezi Kirisi tɩ́ŋʋ́ susufárʋ mɛ́, a pɛ́ɩ́wa mɩɩsɛ ná há waá tenni.
65001022	Nɩɛ ná háá káŋsɛ́, ɩ́ fɩ́fɔ́wɔ́ susu;
65001023	ɓa ná há wúóló la aá tá, ɩ́ lɔ́wɔ́ tá, rɩ́wɔ́ sɩ́ níŋ zʋ́. Ká náŋa é, ɩ́ makɛ susufárʋ pɔ́wɔ́, ká fɩ́fá héwíŋ, a pɔ́ rɩ́ɩ́wa sɩ́wɔ́ lɛ́lʋ́ kɩ́ŋkáŋ, rɩ́wɔ́ nɩbinní busunnu wɩ́ɛ́ ná ɓa háá ɛ́ɛ́, háá dáárɩ́wa.
65001024	Nɛrɔ ná há wóíwa mɛ́ aá pɔ́, rɩ́ɩ́wa sɩ́ wɩ́bɔ́ŋ wuu á, ká a rɩ́ɩ́wa sɩ́ dɩzɔkɩ́ wuu kánʋ́, ká jʋɔsɛ kɩ́ŋkáŋ a lɩɩ cɩ́nʋ́ píŋ sɩ́ɛ́, ʋ nɛ́ ká Wɩɩsɛ.
65001025	Wɩɩsɛ dʋŋɔ léŋ ní tɩ́ŋrá Nyuutɩna Zeezi Kirisi mí, a lárá tá, ʋ nɛ́ tɛ píŋse, rɩ́ yɩr, rɩ́ dóé, arɩ́ tíŋ, fól wuu, zaa, a de kaá mʋ́ wuu! Amɩɩ!
66001001	Wɩ́ɛ́ ná há ká wɩ́féŋsé Wɩɩsɛ makɛ pá Zeezi Kirisi, ɓa nɛ́ mɩŋ kɛnɔ né sɩɛrʋ. Wɩɩsɛ mákwɔ́ pɔ́ʋ́, rʋ́ʋ́ laa pɔ́ʋ́ tɩɩ Zeezi tʋtʋnna, rɩ́wɔ́ zɩŋ wɩ́ɛ́ ná háá kué, mʋɔ́sʋ́ɔ́ mɛ́. Zeezi sɩɛ́ tʋ́mʋ́ malɩ́ka nɛ́, ʋ ko máŋsɩ́wɔ́ pɔ́ʋ́ tʋtʋnnɔ Zaŋ.
66001002	Zaŋ há ná ɛ́ wɩ́ɛ́, ʋ dí dáŋsɩ́ɛ́ rɩ ɓa ká Wɩɩsɛ wɩ́bʋlɛ nɛ́, a a Zeezi Kirisi sɩɛ́da má.
66001003	Wɩɩsɛ wɩ́laabʋlɛ́ nɛ́ kɛnɔ né sɩɛrʋ. Nɛrɔ ná há kármɩ́wɔ́, ʋ ná wér; nɩɛ ná má há zésíwó, a saŋ pɔ́wɔ́ tɩɩ, ɓa má ná wér. Tɛ́ŋ ná mɛ́ Wɩɩsɛ há sɩ́ lo rɩ́ ɛ́ wɩ́ɛ́ a, pérí tɛ́sɩ́ɩ́.
66001004	Ŋ é Zaŋ nɛ́ pʋ́ŋsɛ kɛnɔ né, aá pá Zeezi laadííre ná há mɩŋ Azi dɩtɩ́llɛ tɔ́nɛ balpɛ mɛ́: Wɩɩsɛ ná zaa há wómmó, a nɛ́ die má mɩŋ, ká nɛ́ haá a rʋ́ʋ́ mɩŋ cíé má, ʋ rɩ́ sabɩŋsɛ balpɛ ná há mɩ́nʋ́ kuóɓasa sɩ́ɛ́,
66001005	arɩ́ Zeezi Kirisi ná há ká dáŋsɩ́ɛ́ ná há kéŋ taŋá, dʋ́ŋdʋ́ʋ̃́ nɛrɔ ná há sʋ́wɛ́ ká bɩr"isi sʋʋ mɛ́, tíé nyúú kuóre wuu kuóro, rɩ́wɔ́ héíwa nyúú bárka, a pɛ́ɩ́wa tɛŋfɩ́ɛ́l! Kirisi ní córá, a tɩ́ŋʋ́ cɛ́l mɛ́, a lárá tá wɩ́bɔmɔ nɛ́sɛ mɛ́.
66001006	Ʋ nɛ́ ɛ́ɛ́, á ɔ́ʋ́ kuótɔ́ɔ́ sɩɛrʋ nɩ́ɛ́, a a vʋk"ɔ́ɔ́sá, a tʋŋ aá pɔ́ʋ́ Ana Wɩɩsɛ. Ɛ́ wɩ́ɛ́, rɩ́ Kirisi ní tɩ́llɛ píŋ arɩ́ dóé wuu, bɩŋsɛ rɩ́ bɩŋsɛ! Amɩɩ!
66001007	Ɩ́ ná, ʋ zʋ́ duóbásɛ sɩɛrʋ aá ko rí. Nɛrɔ wuu sɩ́ɩ́ sɩ́ nóú, ɓa rɩ́ nɩ́ɛ́ ná há cɔ́ksʋ́ lúnni wuu. Dúníé nɩbííne duo wuu sɩ́ wii hiĩni, ʋ wɩ́ɛ́. Taŋá tɩɩ nɛ́! Amɩɩ!
66001008	Nyuutɩna Wɩɩsɛ ná zaa há wómmó, a díé má mɩŋ, ká nɛ́ haá á rʋ́ʋ́ mɩŋ cíé má, dóé wuu tɩ́na, ʋ sɛ́: "Ŋ nɛ́ ká Alfa rɩ́ Omega."
66001009	Ŋ é Zaŋ, ŋ kɛ́ɩ́wa maábinɔ́ŋ rɛ́. Á wuu há cɔ́ Kirisi mí, á ká óŋ balá rɛ́; á wuu wɩɩla nɛ́ balá, á tʋ́ŋ Wɩɩsɛ kuorí mí, a wuu tʋŋ nyamma mɛ́. Ŋ bʋ́l Wɩɩsɛ wɩ́bʋlɛ nɛ́, a tɛ Kirisi sɩɛ́da, ɓa fa kánɩ́ŋ mʋ́ tá tɔ́ɔ́ oro mí, nyii há kílé, ɓaá yɩ́rɛ Patɩmɔsɛ.
66001010	Nyuutɩna cʋɔlɛ́ tápʋl nɛ́, ʋ Sabɩɩna ko súŋ; ɛ́ nɛ́ ŋ nɛ líŋbɩbar oro háá bʋl wɩ́ɛ́ ŋ har rɩ́, anɛ nyɩ́la ɓa háá mué.
66001011	Ɛ́ liŋó sɛ́: "Ɩ há ná wɩ́ɛ́ ná, pʋ́ŋsɛ hé kɛnɔ mɛ́, a pii tʋŋ rɩ́wɔ́ kaa mʋ́ pá wɩcʋɔla púlli ná há mɩŋ tɔ́nɛ balpɛ nyáŋ mɛ́: Ɩfɛɛzɛ, Simirini, Pɛrgaamɛ, Tiyatiiri, Sardɛ, Fɩladɛlfɩ, rɩ́ Lawodise."
66001012	Ɛ́ nɛ́ ŋ bɩ́rbel, rɩ́ŋ ná nɛrɔ ná háá bʋlɛ́. Ŋ bɩ́rɔ́ bel ɛ́, a ná salmɛ onni balpɛ ɓa há pí cáŋsɛ aá sákwɔ́ daha,
66001013	ká nɛrɔ cɩ́ŋwɔ́ sɩ́sɩ́ɛ́nnʋ́wa, anɛ nɩbííno bio; a su gɛluŋo ʋ tuwi aá tɩ́kʋ́ nacɛ́sɛ mɛ́, ká vɔwɛ salmɛ báltɛ ʋ baŋcɩla mɛ́.
66001014	Ʋ nyúú nyúpʋ́sɛ wuu pʋmmɩ́, anɛ pelɔ́ŋpʋmmɔ, anɛ gepúkʋ́l; ʋ sɩ́ɛ́ tʋ́tʋl anɛ níŋváá,
66001015	ká ʋ naasɛ wuu fɛ́l, anɛ hɔɔ ɓa há píé hé níŋ mí, ʋ fɛ́l. Ʋ liŋó nɩhɩ̃́ nyikana há cúúré aá dɔ́ŋ ɛ́ nɛ́.
66001016	Ʋ kéŋ caŋwʋllɛ balpɛ, ʋ néduu mí, ká tókowí, sɩ́ɛ́ rɩ́ gʋma wuu háá díé, lʋ́ʋ́ nʋɔ mɛ́ aá lɛ. Wɔhɔ wɩpomí háá cuoli nɩɛ ɛ́, ʋ sɩ́paanɛ́ tʋlɛ́ nɩhɩ̃́ ɛ́ nɛ́.
66001017	Ŋ há nóú ɛ́, ŋ túwó ɓal tíé ʋ naasɛ laka, a pɛ́, anɛ ŋ sʋ́wɔ́. Ɛ́ nɛ́ ʋ púú néduu tɩ́kɩ́ŋ mɛ́, ká bʋlɛ́: "Sɩ́ héwíŋ fá, ŋ nɛ́ ká sɩ́laarɔ rɩ́ hatɩŋnɔ,
66001018	ŋ nɛ́ ká nɛrɔ ná há wómmó. Ŋ nɛ́ fa sʋ́wɛ́, ká zaa, ŋ wómmó, ŋ sɩɛ́ báá waá sʋwɛ, bɩŋsɛ́ rɩ́ bɩŋsɛ́. Ŋ kéŋ tíŋ, sʋʋ rɩ́ lɛlɛ tɔ́ɔ́ wuu nyúú.
66001019	"Pʋ́ŋsɛ wɩ́ɛ́ ná wuu ɩ há néé; ɓa ná há ká mʋ́l néé mí wɩ́ɛ́, arɩ́ ɓa ná wuu há sɩ́ ko tʋkɛ.
66001020	Caŋwʋllɛ ná balpɛ ɩ há néé, ŋ néduu mí, arɩ́ salmɛ onni ná balpɛ, ɓa há pí cáŋsɛ aá sakɛ ná má balpɛ, nówó mʋ́l: Wɩcʋɔla púlli ná balpɛ nɛ́ ká salmɛ onni balpɛ ná, ɓa há pí cáŋsɛ aa sákwɔ́ daha; ɓa malɩ́kawa má nɛ́ ká caŋwʋllɛ ná balpɛ.
66002001	"Pʋ́ŋsɛ pá malɩ́ka ná há mɩŋ Ɩfɛɛzɛ wɩcʋɔla púl nyúú, a bʋlɛ́: "Nɛrɔ ná há kéŋ caŋwʋllɛ balpɛ, ʋ néduu mí, aá va salmɛ onni ná balpɛ, ɓa há pí cáŋsɛ aá sakɛ, pɛ́kɛ, ʋ sɛ́:
66002002	Ŋ ɩ́ɩ̃́ wɩ́"állɛ wuu ní, a zɩ́mɩ́ tɩɩ haarɛ́, rɩ́rɩ́ nyamma wuu mʋɔsɔ. Ŋ ɩ́ɔ̃́, ɩ rɩ́ saháksɩ́tɩɩna wɩ náŋá mɛ́ wo; nɩɛ ná há sɛ́ ɓa ká Zeezi nɩtʋmɛ́ ká tówó, ɩ mɩ́lwɔ́, a ná rɩ nyɩɛrʋ nɛ́ ɓaá nyɛ.
66002003	Ɩ ná wɩɩla ŋ wɩ́ɛ́, ká ɩ nyámmɩ́wɔ́ wuu, ɩ naasɛ wɩ yʋ́ɔ́rɛ́.
66002004	"Amá ŋ kéŋ wɩ́ɩ́ rɛ́ cɩ́nɩ́ mɛ́: Ɩ fa há cóŋ ɛ́, ɩ báá wɩ́ŋ ɛ́ có.
66002005	Sɩɛ́ bɩɩnɛ mʋ́ túkí dɩgɛ́rɓalɩ́ mɛ́, a bɩ́rsɛ, a baa ɩ́"ɛ́ɩ́ dʋ́ŋdʋ́ʋ̃́ wɩ́"állɛ; rɩ ɛ́ rá, ŋ sɩ́ ko kánɩ́ caanɔ́ kórú dɩsakɩ́ ká tɛ́ɩ́, rɩɩ nɛ́ wɩ bɩ́rsɛ́.
66002006	Ɩ taŋa cɩ́ wɩ́wérí mí, ɩ há bɛ́rɛ Nikolayitiwa wɩ́"állɛ, anɛ ŋ má há bɛ́rwɔ́ ɛ́.
66002007	"Nɛrɔ ná wuu há kéŋ dɩlla, ʋ́ʋ́ tɩ́na zesi wɩ́ɩ́ né, Sabɩɩna há bʋ́lɛ́ pá wɩcʋɔla púlli: 'Nɛrɔ ná há sɩ́ a bɩbár, ŋ sɩ́ pi hiẽsó tuu ná há mɩŋ Wɩɩsɛ záádɛ́ sɩɛrʋ nɔnɔ pɔ́ʋ́, rʋ́ʋ́ dí.'
66002008	"Pʋ́ŋsɛ pá malɩ́ka ná há mɩŋ Simirini wɩcʋɔla púl nyúú, a bʋlɛ́: "Nɛrɔ ná há ká sɩ́laarɔ rɩ́ hatɩŋnɔ, a nɛ́ sʋwɛ ká bɩr"isi a a nɩwómmí, ʋ sɛ́:
66002009	Ŋ ɩ́ɩ̃́ wɩɩla mɛ́, a zɩ́mɩ́ súmmu má mʋɔsɔ, ká ɩ a kuór; nɩɛ ná há sɩ́ ɓa ká Zuwifiwa, ká to Zuwifiwa, há kéŋ zaŋbawɩ́ɛ́ ná cɩ́nɩ́ mɛ́, ŋ ɩ̃́wɔ́ wuu mí. Sɩtaanɛ púl nɩɛ nɛ́ kɔ́wɔ́.
66002010	Ɓa sɩ́ a rɩ́ɩ́ ná wɩɩla, amá sɩ́ héwíŋ fá. Ná, Sɩtaanɛ sɩ́ kɛ́sɩ́wa náŋa tɔ́ bɩnajaa, a mɩ́lɩ́wa ná. Ʋ sɩ́ a rɩ́ɩ́wa ná wɩɩla tápʋlɛ fí. Sɩɛ́ ka wérí, rʋʋ nɛ́ hé sʋʋ má mɛ́, ŋ sɩ́ pi hiẽsó pɛ́ɩ́, anɛ bɩbasiile.
66002011	"Nɛrɔ ná wuu há kéŋ dɩlla, ʋ́ʋ́ tɩ́na zesi wɩ́ɩ́ né, Sabɩɩna há bʋ́lɛ́ pá wɩcʋɔla púlli: Nɛrɔ ná há sɩ́ yoo dí dóé, sʋʋ bʋllɛ wɩ tɩ́na tʋ́ŋ kené.
66002012	"Pʋ́ŋsɛ pá malɩ́ka ná há mɩŋ Pɛrgaamɛ wɩcʋɔla púl nyúú, a bʋlɛ́: "Nɛrɔ ná há kéŋ tókowí há sɛ́sɛ́, sɩ́ɛ́ rɩ́ gʋma wuu dídí, ʋ sɛ́:
66002013	Ŋ ɩ́ɩ̃́ dɩmɩnɩ́; ráŋ nɛ́ Sɩtaanɛ má dí kuorí. Amá ɩ wɩ́ɩ́ yardá yóé tá, ká ha kánɩ́ŋ wɩ́ɛ́ wérí. Ɓa ɓʋ́ Aŋtɩpaasɛ, ŋ sɩɛ́da nɛrɔ ná há wʋ́ʋ́ nʋɔ hár bɩrɛ, ká ɩ́ ha láŋ dí ɛ́ mɛ́; ɓa ɓʋ́ʋ́ ɩ dɩhɩ̃́, ráŋ ná Sɩtaanɛ há mɩnɛ́.
66002014	"Ŋ taŋa kéŋ wɩ́ɩ́ rɛ́, arɩ́rɩ́: Nɩɛ mɩ́nɩ́ dɩhɩ̃́, aá tɩŋ Balaamɛ karmɛ́. Ʋ nɛ́ cáánɛ kuóro Balakɛ, rʋ́ʋ́ nyɩsɛ kɛsɛ Ɩzɩrayɛl duo nɩɛ, rɩ́wɔ́ dídí pʋsɛ ná ɓa há ɓʋ́ʋ́sɛ́ pá venni namɩŋsa, ká a rɩ́wɔ́ ɩ́"a nɩlɩɩlɩ́wɩ́ɛ́.
66002015	Ká náŋa má mɩŋ ráŋ, aá tɩŋ Nikolayitiwa má karmɛ́.
66002016	Ɛ́ wɩ́ɛ́, bɩ́rsɩ́ mála, rɩ ɛ́ rá, ŋ sɩ́ kóí rɩ́, a ka tókowí ná há lɩ́ŋ nʋɔ aá lɛ, a yówó.
66002017	"Nɛrɔ ná wuu há kéŋ dɩlla, ʋ́ʋ́ tɩ́na zesi wɩ́ɩ́ né Sabɩɩna há bʋ́lɛ́ pá wɩcʋɔla púlli. Nɛrɔ ná há sɩ́ a bɩbár, ŋ sɩ́ pi ɓɩdííli ná ɓa háá yɩ́rɛ máánɛ há féŋsé, a pɔ́ʋ́. Ŋ sɩ́ pi dɔ́wɩ́pʋmmɔ pɔ́ʋ́, ɛ́ dɔ́wɩ́ daha, yɩfɛ́lʋ́ rɩ́ pʋ́ŋsɛ ráŋ; nɛ́ŋ wuu wʋ́ʋ́ ɛ̃, rɩ́ nɛrɔ ná ŋ há píé pá dʋŋɔ rá.
66002018	"Pʋ́ŋsɛ pá malɩ́ka ná há mɩŋ Tiyatiiri wɩcʋɔla púl nyúú, a bʋlɛ́: "Wɩɩsɛ Bio ná sɩ́ɛ́ háá tʋlɛ́, anɛ níŋváá, ká naasɛ nɛ́ hɔcʋɔrɩ́ ɓa há kené má, ʋ sɛ́:
66002019	Ŋ ɩ́ɩ̃́ wɩ́"állɛ rɛ́; ŋ ɩ́ɔ̃́ rɩ́ɩ́ kéŋ cólle, a ka yardá, aá tʋŋ rɩ́ kajáŋa, ɩ kéŋ nyamma; ɩ mʋ́l néé mí wɩ́"állɛ káŋ nɛ́ kɩ́ɩ́ dʋ́ŋdʋ́ʋ̃́ ɓɩɛ.
66002020	"Amá ŋ kéŋ wɩ́ɩ́ rɛ́ cɩ́nɩ́ mɛ́. Ɩ sáŋɔ́ pá háálɔ ná ɓa háá yɩ́rɛ́ Zɩzabɛl, a bʋlʋ́ lá Wɩɩsɛ wɩ́ɛ́ nɛ́ aá bʋl, káá yéŋŋíŋ tʋtʋnna. Ʋ nyɩ́sɩ́wɔ́, ɓa ɩ́"a nɩlɩɩlɩ́wɩ́ɛ́, a dídí pʋsɛ ná ɓa há ɓʋ́ʋ́sɛ pá venni namɩŋsa.
66002021	Ŋ pɔ́ʋ́ tɛŋ, a makɛ rʋ́ʋ́ bɩ́rsɛ, a lo nɩlɩɩlɩ́wɩ́ɛ́ ɛɛ, ká ʋ waá ja rʋ́ʋ́ bɩ́rsɛ.
66002022	Ŋ sɩɛ́ sɩ́ a rʋ́ʋ́ ɓal pʋɔlɩ́, a ná wɩɩla wérí, ʋ rɩ́ nɩɛ ná wuu há tʋ́ŋ cɔ́rmʋ rɩ́rʋ́, rɩ ɓa má nɛ́ wɩ bɩ́rsɛ́, a tá ɛ́ wɩ́ɛ́ duduusi mí ɛɛ.
66002023	Ŋ sɩ́ ɓʋ́ʋ́sʋ́ bɛlɛ, a makɛ rɩ́ wɩcʋɔla púlli wuu zɩŋ, rɩ́ŋ ɛ̃ nɩbííne sabɩŋsɛ rɩ́wɔ́ wɩ́hɩɛ̃nɛ́ wuu ní. Ŋ sɩ́ túmíwa oro wuu, ʋ tʋmɛ́ mʋɔsɔ.
66002024	"Amá ɩ́ é, nɩɛ ná há láŋ dí Tiyatiiri mí, a wɩ háálɔ ná wɩ́máŋsɛ ná sáŋɛ́, a wɩ wɩ́ɛ́ ná ɓa háá yɩ́rɛ, Sɩtaanɛ wɩ́luŋe sɩɛrʋ zʋ́ɛ́, ŋ wɩ wɩ́ɩ́ oro wuu kené, a pi aá cɩ́ɩ́nɩ́wa.
66002025	Ɩ́ taŋa ka wɩ́ɛ́ ná ɩ́ há nɩ́ɛ́ géŋgéŋ, a kaá jáŋ tápʋl koolí.
66002026	"Ɩ́ sɩɛrʋ nɩɛ ná há sɩ́ a bɩbárá, aá tɩ́ŋɩ́ŋ wɩ́máŋsɛ ná a kaá ja tokó, ŋ sɩ́ pɔ́wɔ́ tíŋ, tíŋ ná ŋ Ana há páŋ; rɩ́wɔ́ ka tíŋ, duowa nyúú.
66002027	'A nɩ́nʋ́ɔ́lɩ́wɔ́ arɩ́ hɔɔ deŋtuke, a yɛ́rkwɔ́ anɛ cʋ́ʋ́ viini.'
66002028	Ŋ sɩ́ pi cɩ́cʋɔ nyɩnyaŋwʋl má pɔ́wɔ́.
66002029	Nɛrɔ ná wuu há kéŋ dɩlla, ʋ́ʋ́ tɩ́na zesi wɩ́ɩ́ né Sabɩɩna há bʋ́lɛ́ pá wɩcʋɔla púlli.
66003001	"Pʋ́ŋsɛ pá malɩ́ka ná há mɩŋ Sardɛ wɩcʋɔla púl nyúú, a bʋlɛ́: "Nɛrɔ ná há kéŋ Wɩɩsɛ sabɩŋsɛ balpɛ, a ka caŋwʋllɛ ná má balpɛ sɛ́: Ŋ ɩ́ɩ̃́ wɩ́"állɛ wuu ní. Ŋ ɩ́ɔ̃́ rɩ́ nɩɛ sɩ́ɩ́ wómmó rí, kɛ́ɩ́ a sʋ́wɛ́.
66003002	Gírki isi, a pɔ́ káánɛ ná há cɩ́ sʋsɛ́ mɛ́ wérí, rɩ́wɔ́ sɩ́ ɓóŋ sʋ́sʋ́. Ŋ nóó rɩɩ wɩ́"állɛ wɩ tʋ́ʋ́lɛ́, ŋ Wɩɩsɛ sɩ́ɛ́ mɛ́.
66003003	Líísí tɩɩ, rɩ́ ɛ́ ná ɩ há nɩ́ŋ wɩ́bʋlɛ ná a saŋ pɛ́ɩ́ tɩɩ. Lo rʋ́ʋ́ mɩ́nɩ́ beŋtúú mí, ká rɩ́ɩ́ bɩ́rsɛ, a tá wɩ́bɔmɔ ɛɛ. Rɩɩ nɛ́ wɩ dahá ísé, ŋ sɩ́ ko úrí mí, anɛ gaarɔ; ɩ waá a rɩ́ɩ́ zɩ́mɩ́ŋ tɛ́ŋ koolí.
66003004	"Ɩ nɩɛ sɩɛrʋ, náŋa mɩ́nɔ́, Sardɛ tɩɩ mɛ́, a wʋ́ɔ́ gɛnnɛ bírsé; ɓa sɩ́ su gɛpʋŋsɛ tɩ́ŋɩ́ŋ mɛ́, ráá vɩ́va, bee wɩ́ɛ́ ɓa cɛ́rɔ́ rɩ́ gɛpʋŋsɛ sui.
66003005	Nɛrɔ ná há sɩ́ a bɩbár, ɛ́ gɛpʋŋsɛ nɛ́ rʋ́ʋ́ su; ŋ wʋ́ʋ́ yɩ́r dʋsɛ hiẽsó nɩɛ kɛnɔ sɩɛrʋ. Ŋ sɩ́ bʋlɩ́ŋ ʋ́ʋ̃́, ŋ Ana rɩ́rʋ́ malɩ́kawa sɩ́ɛ́ mɛ́.
66003006	Nɛrɔ ná há kɛ́ŋ dɩlla, ʋ́ʋ́ tɩ́na zesi wɩ́ɩ́ né, Sabɩɩna há bʋ́lɛ́ pá wɩcʋɔla púlli.
66003007	"Pʋ́ŋsɛ pá malɩ́ka ná há mɩŋ Fɩladɛlfɩ wɩcʋɔla púl nyúú, a bʋlɛ́: "Nɛrɔ ná há hóú tɩɩ Wɩɩsɛ tʋtʋmɛ́ mɛ́, aá tʋŋ rɩ́ taŋá, ʋ nɛ́ŋ ná há kéŋ kuóro Davidi borwí, rʋʋ wúri dánnʋɔ, nɛ́ŋ toó a kaá tɔ́, rʋʋ kéŋ dánnʋɔ tɔ́, nɛ́ŋ toó a kaá wúri, ʋ sɛ́:
66003008	Ŋ ɩ́ɩ̃́ wɩ́"állɛ wuu ní. Ŋ ɩ́ɔ̃́, ɩ dóé wɩ zeŋ, ká ɩ ha sáŋɩ́ŋ wɩ́bʋlɛ a wɩ́ŋ har lɩ́ɛ́. Sɩɛ́ ná, dánnʋ́ɔ́ rɛ́, ŋ wúri pɛ́ɩ́, nɛ́ŋ wʋ́ʋ́ wuo kaá tɔ́.
66003009	Ná, Sɩtaanɛ naanɩɛ ná náŋa háá nyɛ nyɩɛrʋ, a bʋlɛ́ ɓa ká Zuwifiwa, ká tówó, ŋ sɩ́ a rɩ́wɔ́ ko ɓírmi tíé, ɩ sɩ́ɛ́, a zɩŋ rɩ́ɩ́ káŋ nɩcóllí rí.
66003010	Ŋ há sɩ́ɩ́ dí nyamma, ɩ ɓɩɛ́na saŋ dí, ɛ́ wɩ́ɛ́, wɩɩla ná há sɩ́ ko, a dí tíé nyúú nɩbííne wuu dúníé mí rɛɛ́, ɛ́ tɛ́ŋ mɛ́, ŋ sɩ́ kɛ́rɩ́ mɛ́ rɩ́ ɛ́ wɩɩla sɩ́ɩ́ wóllú.
66003011	"Ŋ sɩ́ ko mʋ́l néé mí. Ɔsɛ ka óŋ ná ɩ há kené, rɩ́ nɛ́ŋ wuu sɩ́ɩ́ bɩbasiile lá.
66003012	Nɛrɔ ná há sɩ́ a bɩbár, ŋ sɩ́ a rʋ́ʋ́ bɩrmɛ nafara, Wɩcʋɔlɩjɩzeno sɩɛrʋ, a mɩŋ ráŋ wuu. Ŋ sɩ́ pʋ́ŋsɩ́ŋ Wɩɩsɛ yɩr, a rɩ́rʋ́ tɔ́ɔ́ má yɩr, ʋ daha; ɛ́ tɔ́ɔ́ nɛ́ ká Zerizalɛmɛ fɛlɔ ná há lɛ́ bána nyúú, ŋ Wɩɩsɛ rɩ́, aá tuwi. Ŋ sɩ́ pʋ́ŋsɩ́ŋ má tɩɩ yɩfɛlɔ ná, ʋ daha.
66003013	Nɛrɔ ná wuu há kéŋ dɩlla, ʋ́ʋ́ tɩ́na zesi wɩ́ɩ́ né, Sabɩɩna há bʋ́lɛ́ pá wɩcʋɔla púlli.
66003014	"Pʋ́ŋsɛ pá malɩ́ka ná há mɩŋ Lawodise wɩcʋɔla púl nyúú, a bʋlɛ́: "Nɛrɔ ná ɓa háá yɩ́rɛ Amɩɩ, a a dáŋsɩ́ɛ́ ná háá bʋl taŋá dʋŋɔ; Wɩɩsɛ tɩ́ŋʋ́ mɛ́ a onni wuu, ʋ sɛ́:
66003015	Ŋ ɩ́ɩ̃́ wɩ́"állɛ wuu ní. Ɩ wɩ fɩɛlɛ, a báá wɩ lʋŋ má. Rɩɩ́ fɩ́ɛ́lʋ́, ɩ fɩɛlɛ, rɩɩ báá lʋ́mʋ́ má, ɩ lʋŋ.
66003016	Ɩ sɩɛ́ há tɔ́llɛ́ rɛ́, a wɩ lʋŋ, a báá wɩ fɩɛlɛ má, ŋ sɩ́ pʋ́sɩ́ tá.
66003017	Ɩ sɩ́ɩ́ jɔ́ɔ́ tuki ɓɩɛ mɛ́, a a kuór, a báá wɩ óŋ wuú ja. Ɩ wɩ ɛ̃ nɛ́ tɛ; ɩ ká súmmú rí, susu nɛ́ŋ, nɩyár, nyʋ́mmʋ́, a a tɛŋɓɩlá tɩ́ná.
66003018	Zesi rɩ́ŋ cáánɩ́: Kóŋ rɩ́, a yɔwɛ salmɛ ná ɓa há hé níŋ mí, a cʋɔrɛ lɩ́sɛ busunnu tá, a makɛ rɩ́ɩ́ a kuór. Ko yɔwɛ gɛpʋŋsɛ, a suu tɔ́ɩ́ hɩɩ̃sɛ mɛ́, a báá sɩ́ tɛŋɓɩla kánʋ́. Ko yɔwɛ sɩ́ɛ́ nʋʋ má, a héí sɩ́ɛ́ mɛ́, a makɛ rɩ́ɩ́ nɩ́ná ráŋ wérí.
66003019	"Ŋŋ́ tʋ́rɩ́ŋ nɩcólle, a káŋwɔ́ aá hé ŋmɛ́nɔ mɛ́, rɩ ɓa nɛ́ ɛ́ɛ́ nyɔ́rkɛ. Ɛ́ wɩ́ɛ́, hé kajáŋa a bɩ́rɩ́ har tɛ wɩ́bɔmɔ.
66003020	Ná, ŋ cɩ́ dánnʋɔ mɛ́ aá ɓásɛ; rɩ nɛ́ŋ nɩ́ŋ liŋó, a wúrí dánnʋɔ páŋ, ŋ sɩ́ zʋ́ʋ́ jaa, rɩ́ŋ rɩ́rʋ́ wuu hé náŋá dí ɓɩdííli.
66003021	"Nɛrɔ ná há sɩ́ a bɩbár, ŋ sɩ́ a rɩ́ tɩ́na kéníŋ laka, ŋ kuóɓasa daha, anɛ ŋ má há yóé dí dóé, a kéníŋ Ana laka, ʋ kuóɓasa daha ɛ́.
66003022	Nɛrɔ ná wuu há kéŋ dɩlla, ʋ́ʋ́ tɩ́na zesi wɩ́ɩ́ né, Sabɩɩna há bʋ́lɛ́ pá wɩcʋɔla púlli."
66004001	Ɛ́ há dáárɛ́, ŋ báá ná dánnʋɔ bána nyúú, rʋʋ wúró. Liŋó ná fa há lá sɩ́ɛ́ bʋ́lɩ́ŋ rɩ́ aá dɔ́ŋ, anɛ nyɩ́la ɓa háá mué, ʋ baa bʋ́lɩ́ŋ rɩ́ bʋlɛ́: "Zɩ́ rɛɛ́, rɩ́ŋ makɛ wɩ́ɛ́ ná háá kué nyáŋ har rɩ́ mɛ́ a pɛ́ɩ́."
66004002	Mʋ́l ná tɩɩ tɩɩ mɛ́, rɩ Wɩɩsɛ Sabɩɩna kúó súŋ. Ŋ ná kuóɓasa rʋʋ cíksó, bána mɛ́ ráŋ, ká nɛrɔ kénú daha.
66004003	Nɛrɔ ná há ké ɛ́ ɓasa daha, ʋ dé tʋ́tʋl, anɛ dɔ́wɩ́were bamma ɓa háá yɩ́rɛ zasɩpɛ rɩ́ saadʋanɛ, háá tʋl ɛ́ nɛ́. Ká duósii kíl kuóɓasa ná, a má tʋ́tʋl anɛ emerodi.
66004004	Ɓa bil kuóɓaŋsa náŋa má, mɛrɛ́ rɩ́ baná, a kílú. Nɩhɩɛ̃́sɛ mɛrɛ́ rɩ́ baná há sú gɛpʋŋsɛ, a cú salmɛ kuónéŋcunni, ɓa má kéŋwó daha.
66004005	Duófɩ́llɛ lɛ kuóɓasa ná mɛ́ aá lɛ. Líŋsi bʋ́bʋl wɩ́ɛ́, ká dɔ́mɛ má lɩ́lɛ ráŋ anɛ duóɓɛ́llɛ. Ɓa vɔsɛ níŋkáŋtɔrɔ balpɛ, a nyɩkɛ tá kuóɓasa ná sɩ́ɛ́: Wɩɩsɛ sabɩŋsɛ ná balpɛ nɛ́ ká ɛ́ níŋkáŋtɔrɔ.
66004006	Ɓasa ná sɩ́ɛ́ dé nɛ mʋzeno ní, anɛ nyii há lʋ́lɛ́, aá tʋl anɛ nyiiló. Oŋwómme bamma baná, nɛ́ cɩ́ kuóɓasa ná sáŋcɔrʋ wuu, a kílú. Ɓa hara rɩ́wɔ́ sɩ́ɛ́ wuu, de a sɩ́sɛ dʋŋɔ.
66004007	Ɛ́ oŋwómme sɩ́laarɔ dé nɛ kɩ́ŋkáná nɛ́, ʋ ná há tʋ́kɛ́ dé nɛ nɔɓala nɛ́, botoro nyúú mí omo, sɩ́paanɛ́ de nɛ nɩbííno sɩ́paanɛ́, ká baná nyúú mí omo, má nɛ kiesí háá filé.
66004008	Oŋwómme ná baná, oro wuu kéŋ kiŋkeru balgo ní. Ɓa tɛŋ wuu dé a sɩ́sɛ dʋŋɔ nɛ́, har rɩ́ sɩ́ɛ́ wuu. Ɓaá yɩ yɩɩla tɩ́taŋ rɩ́ wɔhɔ wuu, ká waá tá. Ɓa yɩl ná nɛ́ ká: "Nyuutɩna Wɩɩsɛ, dóé wuu tɩ́na, ʋ ká páár, ʋ ká páár, ʋ ká páár. Ʋ nɛ́ fa mɩnɛ́, a zaa má mɩŋ, ká nɛ́ haá a rʋ́ʋ́ mɩŋ cíé má."
66004009	Ɓa yɩ́ɔ́ aá píŋsi nɛrɔ ná há ké kuóɓasa ná daha nɛ́. A yɩ aá hʋ́ʋ́mʋ́, aá bárkʋ́, ʋ nɛ́ŋ ná há wómmó, a waá sʋ́wɩ́ ná.
66004010	Ɓaá yɩ́yɛ, ká nɩhɩɛ̃́sɛ ná mɛrɛ́ rɩ́ baná má ɓírmi tíé, aá dɛnnɛ nɛrɔ ná há wómmó, a waá sʋ́wɩ́ ná, a ké kuóɓasa daha. Ɓaá wúnníwó kuónéŋcunni ná yóú ɓasa sɩ́ɛ́, ká bʋlɛ́:
66004011	"Nyuutɩna á Wɩɩsɛ, ɩ nɛ́ ká dóé wuu tɩ́na, ɩ mɔhɔ̃́ rɩ́wɔ́ píŋsí, a hʋ́ʋ́mɩ́. Ɩ nɛ́ a onni wuu. Ɩ nɛ́ có rɩ ɓa mɩ́nɔ́, ɛ́ nɛ́ ɩ ɔ́wɔ́."
66005001	Ɛ́ nɛ́ ŋ baa ná kɛnɔ oro; nɛrɔ ná há ké kuóɓasa ná daha nɛ́ kenú, ʋ néduu mí. Ɓa pʋ́ŋsʋ́ har arɩ́ sɩɛrʋ wuu, a kaa guŋ tɔ́ rɩ́ nɛ́cikówa balpɛ.
66005002	Ŋ ná Malɩ́ka bɩbar oro má rʋʋ́ búólú rɩ́ líŋzeno a bʋlɛ́: "Áŋ rɩ́ mɔhɛ̃́ rʋ́ʋ́ lɛ́ksɛ nɛ́cikówa ná, ká wúri kɛnɔ ná?"
66005003	Ká nɛ́ŋ wuu to bána daha, tíé nyúú rɩ́ tíé mʋ́l wuu mí, a wólli kɛnɔ ná wúri aá karmɛ.
66005004	Ɛ́ nɛ́ ŋ wi sɩ́mɩlɔɔ, nɛ́ŋ wuu há toó, a wólli kɛnɔ ná wúri aá karmɛ wɩ́ɛ́.
66005005	Ɛ́ nɛ́ nɩhɩɛ̃́sɛ ná nɔ́ŋɔ bʋ́l páŋ bʋlɛ́: "Sɩ́ wí. Ná, Ziida jɩmʋ́l áŋwóŋ, kuóro Davidi keŋ, ʋ yóó dí dóé; ʋ sɩ́ wólli nɛ́cikówa ná balpɛ lɛ́ksɛ, ká wúri kɛnɔ ná."
66005006	Ɛ́ nɛ́ ŋ ná Pewie rʋʋ cɩ́ dahá, kuóɓasa ná sɩ́sɩ́ɛ́nnʋ́wa, ká oŋwómme ná baná rɩ́ nɩhɩɛ̃́sɛ ná mɛrɛ́ rɩ́ baná kílú. Pewie ná nɩhɩ̃́ anɛ, ɓa há ɓʋ́ɛ́ nɛ́. Ʋ kéŋ nyɩ́sɛ balpɛ arɩ́ sɩ́ɛ́ má balpɛ. Sɩ́ɛ́ ná balpɛ nɛ́ ká Wɩɩsɛ sabɩŋsɛ ná balpɛ, ʋ há tʋ́mɛ́ ɓa ceŋ dúníé wuu.
66005007	Ɛ́ nɛ́ Pewie ná tuu peri, a la kɛnɔ ná nɛrɔ ná há ké kuóɓasa ná daha, néduu mí.
66005008	Ʋ lá kɛnɔ ná ko tenni, rɩ oŋwómme ná baná rɩ́ nɩhɩɛ̃́sɛ ná mɛrɛ́ rɩ́ baná túwó ɓírmi tíé, ʋ sɩ́ɛ́. Ká ɓa oro wuu ka cemo, arɩ́ salmɛ pipíísi, áŋsáŋsɛ há súwó wuu. Ɛ́ áŋsáŋsɛ nɛ́ ká Wɩɩsɛ nɩɛ wɩcʋɔlɔ́.
66005009	Ɓa wuu ɓá yɩfɛlɔ aá yɛ, a bʋlɛ́: "Ɩ nɛ́ mɔhɛ̃́ rɩ́ɩ́ la kɛnɔ ná, a lɛ́ksɛ nɛ́cikówa ná ɓa há kené taarɛ tɔ́. Ɩ nɛ́ ɓa kaa ɔsɛ vʋk, ɩ píí cɛ́l yɔwɛ la nɩ"íriŋ íriŋwa wuu duó a pá Wɩɩsɛ. Liŋó wuu nɩɛ, duo wuu nɩɛ, tɔ́ɔ́ duó wuu nɩɛ.
66005010	Ɩ nɛ́ ɛ́ɛ́ ɓa ɛ́ɩ́ Ana kuótɔ́ɔ́ sɩɛrʋ nɩ́ɛ́, a a vʋk"ɔ́ɔ́sá, a tʋŋ aá pɔ́ʋ́. Ká rɩ́wɔ́ má tɩ́llɛ dúníé nɩɛ, a dí kuorí ɓa nyúú."
66005011	Káŋ baa bel a nɛ malɩ́ka kana liŋó. Ɓa káŋ pérí bʋ́ɩ́ bʋ́ɩ́wa ɛrɛ́, bʋ́ɩ́ bʋ́ɩ́wa bʋ́ɩ́zɔwanáwa má ɛrɛ́, a ko kíl kuóɓasa ná rɩ́ oŋwómme ná baná, arɩ́ nɩhɩɛ̃́sɛ ná mɛrɛ́ rɩ́ baná wuu.
66005012	Ɓa ɓɔ́wɔ́ líŋsi, a yɩ yɩɩla bʋlɛ́: "Pewie ná ɓa há ɓʋ́ɛ́, anɛ vʋk pʋná, ʋ nɛ́ mɔhɛ̃́ rʋ́ʋ́ tɩ́llɛ dóé, ɓɩɛ kanɛ́, wɩ́zɩmɛ, arɩ́ wɩ́ɩ́ wuu wólle. Ʋ nɛ́ mɔhɛ̃́ rɩ́wɔ́ zílú, a píŋsú, a cʋ́ɔ́lʋ́."
66005013	Ŋ nɛ́ Wɩɩsɛ oŋ"aalɛ́ má wuu há mɩŋ bána mɛ́, a mɩŋ tíé nyúú rí tíé mʋ́l, mʋʋ sɩɛrʋ onni, arɩ́ dúníé sɩɛrʋ onni wuu, rɩ ɓaá yɩ yɩɩla a bʋlɛ́: "Nɛrɔ ná há ké kuóɓasa daha, ʋ rɩ́ Pewie ní mɔhɛ̃́ rɩ́wɔ́ cʋ́ɔ́lɩ́wɔ́, a zílwó, a píŋsíwó, a pi wólle wuu tá pɔ́wɔ́, a kaá mʋ́ bɩŋsɛ́ rɩ́ bɩŋsɛ́!"
66005014	Oŋwómme ná baná saŋ hé, a bʋlɛ́: "Amɩɩ!" Ká nɩhɩɛ̃́sɛ ná má ɓírmi tíé, a cʋ́ɔ́lɩ́wɔ́.
66006001	Ɛ́ nɛ́ káŋ ná Pewie, rʋʋ kéŋ nɛ́cikówa ná balpɛ nɔ́ŋɔ lɛ́kɛ. Ɛ́ nɛ́ ŋ nɛ oŋwómme ná baná nɔ́ŋɔ liŋó; ʋ liŋó zéŋ anɛ duóɓɛɛlɔ́. Ʋ sɛ́: "Ko!"
66006002	Ɛ́ nɛ́ ŋ bel, a ná zákpʋmmɔ. Nɛrɔ ná há zɩ́nɛ́ kénú daha, kéŋ túó, ká ɓa pi bɩbasiile cúú nyúú mí. Ʋ col ballɩ́ maahʋ̃́, rʋ́ʋ́ baa mʋ́ dí ballɩ́ súúri.
66006003	Ʋ báá há lɛ́kɛ nɛ́cikówa ná nɔ́ŋɔ, bʋllɛ nyúú mí, ŋ nɛ́ oŋwómme ná baná nɔ́ŋɔ má liŋó; bʋllɛ nyúú mí omo ní, ʋ sɛ́: "Ko!"
66006004	Ɛ́ nɛ́ záka nɔ́ŋɔ má baa ko lɛ, ɓɩfɩɛ́ŋ múímúí. Nɛrɔ ná há zɩ́nɛ́ kénú daha, ɓa pɔ́ʋ́ dóé rʋ́ʋ́ ka tɛŋfɩ́ɛ́l la dúníé mí, ká rɩ́ nɩbííne ɓʋ́ʋ́sɛ náŋá. Ɓa pi tókowí ɓɩgbeso pɔ́ʋ́.
66006005	Ɛ́ nɛ́ Pewie baa lɛ́kɛ nɛ́cikówa ná nɔ́ŋɔ má, botoro nyúú mí, oŋwómme ná baná, botoro nyúú mí omo má baa cáási bʋlɛ́: "Ko!" Ŋ béló rɩ zákbíno ní. Nɛrɔ ná há zɩ́nɛ́ kénú daha, ʋ kéŋ omo ná ɓa há píé aá máŋsɛ onni zíŋ ní, ʋ nɛ́sɛ mɛ́.
66006006	Ŋ nɩ́ɔ́, anɛ liŋó há lɛ́ oŋwómme ná baná pɛ́kɛ, a bʋlɛ́: "Muí kííló yɛlɩ́ nɛ́ ká déníé balá; mɩ́ɛ́ má kííló botoro yɛlɩ́ a déníé balá. Taŋa sɩ́ ólívi nʋʋ rɩ́ dɩvɛ́ŋ mɛ́ tɩ́kʋ́."
66006007	Pewie há lɛ́kɛ nɛ́cikówa ná nɔ́ŋɔ má, baná nyúú mí, ŋ nɛ́ oŋwómme ná nɔ́ŋɔ liŋó; baná nyúú mí omo ní, ʋ sɛ́: "Ko!"
66006008	Ɛ́ nɛ́ ŋ bel, a ná záka, ʋ pʋ́na ká zɔ́knyíí. Nɛrɔ ná há zɩ́nɛ́ kénú daha yɩr nɛ́ ká sʋʋ. Lɛlɛ tɔ́ɔ́ wuu tɩ́ŋʋ́ mɛ́. Wɩɩsɛ pɔ́wɔ́ tíŋ, rɩ́wɔ́ ɓʋ́ʋ́sɛ tíé nyúú nɩɛ. Rɩ ɓa kéŋ tíé nyúú nɩɛ wuu pú púlli baná, rɩ́wɔ́ wólli púl balá nɩɛ wuu ɓʋ́ʋ́sɛ, a tɩŋ tókowí, rɩ́ losu, rɩ́ pʋɔlɩ́, rɩ́ baka kaadíhuorúwa mɛ́.
66006009	Pewie baa lɛ́kɛ nɛ́cikówa ná nɔ́ŋɔ má, bɔmmʋ́ɔ́ nyúú mí. Ɛ́ nɛ́ ŋ ná nɩsʋsɛ́ dʋŋsɛ. Nɩɛ ná há bʋ́l Wɩɩsɛ wɩ́bʋlɛ, a ɔ́ʋ́ dáŋsɩ́ɛ́wa, ɓa kɛsɛ ɓʋ́ʋ́sɛ, ɓa dʋŋsɛ nɛ́. Tulaalé koro mʋ́l nɛ́ ŋ nówó,
66006010	rɩ ɓaá cáású kɩ́ŋkáŋ a bʋlɛ́: "Nyuutɩna há wɩ busunnu kené, taŋá tɩ́na, kal beé rí, ɩɩ́ ja rɩ́ɩ́ dí nɩɛ ná há ɓʋ́ʋ́sɩ́rá sarɩ́ya? Kal beé rí, ɩɩ́ ja rɩ́ɩ́ tʋ́rwɔ́ á wɩ́ɛ́?"
66006011	Ká Wɩɩsɛ pi yɛ́wɩpʋmmɔ súwó oro wuu; ká bʋlɛ́ rɩ́wɔ́ fɩ́fɩɛlɛ, ká dɛllɛ mʋɔ́. Ká rɩ́wɔ́ ɓʋ́ʋ́sɩ́wɔ́ maábináŋa há kɔ́wɔ́ tʋtʋ́nnʋ́náŋa wuu kɛ́rɛ́, anɩ́wɔ́ tɩɩ, rɩ́wɔ́ nʋɔ cesi.
66006012	Ŋ baa ná Pewie rʋʋ mʋ́ɔ́ ka nɛ́cikówa ná nɔ́ŋɔ má, balgo nyúú mí, a kaa lɛ́kɛ. Ɛ́ nɛ́ tíé zíkli; wɩɩsɛ wuu bíri, anɛ gɛrɔ ɓa há píé hé bíro mí, cana wuu fɛ́l, anɛ cɛ́l,
66006013	ká caŋwʋllɛ tuwi ɓallɛ, anɛ sotulli pozeno há lúé ɓa yuori.
66006014	Bána de fúúri col, anɛ basa ɓa há kené guŋ hé náŋá mɛ́. Pallɛ wuu gínni, a báá wʋ́ɔ́ dɩcɩ́ŋsɛ cɩ́nɛ́; tíé cɔrʋ ná wuu há nyɩ́ɩ́sɛ́ mʋrʋ sɩ́sɩ́ɛ́nnʋ́wa, ɓa má yʋ́ksɛ.
66006015	Ká tíé nyúú nɩbííne wuu isi fa, aá yʋ́ksɛ: kuóre, sɩ́dííre, sóóji nyúútɩ́náwa, ɓɩɛ tɩ́náwa, dóé tɩ́náwa, arɩ́ yósi rɩ́wɔ́ ná há to yósi wuu, a zʋ aá féŋsi pallɛ bʋɔnnɛ rɩ́ bʋ́ɔ́ pɛ́ksɛ mɛ́.
66006016	A yɩ́rɛ hé pallɛ rɩ́ bʋ́ɔ́ mɛ́ bʋlɛ́: "Ɩ́ tuwi tɔ́rá mɛ́, a kɛ́rɛ rɩ́ nɛrɔ ná há ké kuóɓasa daha sɩ́ɩ́ sɩ́rá ná, rɩ́ Pewie cɔwɩɩlɔ́ sɩ́rá pérú.
66006017	Ɓa cɔwɩɩlɔ́ tápʋl zeno ní pʋ́lɛ́, áŋ rɩ́ sɩɛ́ wuolé cɩ́ aá tɩkɛ?"
66007001	Ɛ́ wɩ́ɛ́ har rɩ́ mɛ́, ŋ ná malɩ́kawa baná, rɩ ɓa cɩ́ dúníé kíŋkere baná mɛ́, a kɛ́rɛ dúníé kíŋkere poo wuu mí, rʋ́ʋ́ sɩ́ tíé daha lú, a sɩ́ mʋʋ daha lú, a sɩ́ tuu wuu daha lú.
66007002	Ɛ́ nɛ́ ŋ ná malɩ́ka nɔ́ŋɔ má, rʋʋ lɛ́ tɔ́ɔ́ mʋ́l, wɩɩsɛ dɩpomí rɩ́ aá ko; a ka Wɩɩsɛ ná há wómmó malla omo, ʋ nɛ́sɛ mɛ́. Ʋ cáási bɩbarɩ́, a yɩ́rɛ malɩ́kawa ná baná, Wɩɩsɛ há pɔ́wɔ́ tíŋ rɩ́wɔ́ zɔkɛ tíé rɩ́ mʋʋ, a bʋlɛ́:
66007003	"Ɩ́ sɩ́ bɔ́ŋbɔ́ŋ tʋ́mʋ́, tíé rɩ́ mʋʋ rɩ́ tuuni mí. Ɩ́ lo ráá pírá Wɩɩsɛ malla hóú tʋtʋnna tulli mí kɛ́rɛ́."
66007004	Ká ŋ nɛ nɩɛ ná malla há mɩ́ŋwɔ́ tulli mí, káŋ nʋɔ: nɩɛ bʋ́ɩ́ zɔlɔ mɛɛ́sɩbaná rɩ́ baná, a lɛ Ɩzɩrayɛl duo nɩɛ jɩmʋ́ʋ́la wuu sɩɛrʋ.
66007005	Ziida jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Ribaŋ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Gaadɛ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ;
66007006	Azɛrɛ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Nefitali jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Manase jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ.
66007007	Sɩmɩyɔŋ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Levi jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Ɩsakaarɛ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ;
66007008	Zabɩlɔŋ jɩmʋ́l nɩɛ sɩɛrʋ, nɩɛ bʋ́ɩ́ fí rí bɛllɛ; Zɔzɛfɛ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ; Bɛŋzamɛ jɩmʋ́l nɩɛ sɩɛrʋ, nɩɛ bʋ́ɩ́ fí rɩ́ bɛllɛ. Ɓa wuu ní kéŋ Wɩɩsɛ malla, ɓa tulli mí.
66007009	Ɛ́ nɛ́ ká ŋ ná nɩɛ ɓɩkana, rɩ ɓa cɩ́ dahá, kuóro há kénú ɓasa daha, rɩ́ Pewie wuu sɩ́ɛ́. Nɛ́ŋ wuu wʋ́ɔ́ wuó dɩɩsɛ. Ɓa sú gɛpʋŋsɛ, a bónni habɛ́ tuhílli káŋwɔ́ nɛ́ŋsa mɛ́. Ɛ́ nɩɛ ká dúníé kíŋkere tɔ́nɛ wuu nɩɛ nɛ́, duó duó wuu nɩɛ, tɔ́ɔ́ tɔ́ɔ́ wuu nɩɛ, liŋó duó wuu nɩɛ.
66007010	Ɓa dɛnnɛ kɩ́ŋkáŋ bʋlɛ́: "Á Wɩɩsɛ há kénú kuóɓasa daha, ʋ rɩ́ Pewie ní lá nɩɛ aá tá."
66007011	Malɩ́kawa wuu cɩ́ kíl kuóɓasa ná rɩ́ nɩhɩɛ̃́sɛ ná, rɩ́ oŋwómme ná baná, a káŋwɔ́ sɩ́ɛ́ cú tíé, ɓasa ná laka, aá cʋɔlɛ Wɩɩsɛ,
66007012	a bʋlɛ́: "Amɩɩ! Á dɛ́nnɩ́rá Wɩɩsɛ, a píŋsú, a bárkʋ́, a hʋ́ʋ́mʋ́; ʋ nɛ́ kéŋ wɩ́zɩmɛ, dóé rɩ́ wólle, tɛ́ŋ wuu mí! Amɩɩ!"
66007013	Ɛ́ nɛ́ nɩhɩɛ̃́sɛ ná nɔ́ŋɔ bɔ́sɩ́ŋ bʋlɛ́: "Nɩɛ nyáŋ há sú gɛpʋŋsɛ, áŋwa rɩ́ kɔ́wɔ́? Ɓa lɛ́ nɛɛ́ rɛ́?"
66007014	Ɛ́ nɛ́ ŋ sɛ́: "Ŋ nɔhɔ̃́, ɩ ɩ́ɔ̃́." Ɛ́ nɛ́ ʋ bʋl páŋ bʋlɛ́: "Wɩɩla ná há dúkí nɛ́sɛ, há pérí nɩɛ ná nɛ́. Pewie cɛ́l sɩɛrʋ nɛ́ ɓa sɛ́sɩ́wɔ́ gɛnnɛ, ɓa lɛ, a tʋ́ksɛ.
66007015	Ɛ́ nɛ́ tɛ, 'ɓa cɩ́ Wɩcʋɔlɩjɩzeno sɩɛrʋ, Wɩɩsɛ kuóɓasa sɩ́ɛ́, a tʋŋ aá pɔ́ʋ́, wɔhɔ rɩ́ tɩ́taŋ. Nɛrɔ ná há ké kuóɓasa daha zaaró, sɩ́ tɔ́wɔ́ mɛ́.
66007016	Losu báá wʋ́ɔ́ káá ná, nyinyʋɔ́sɛ má báá wʋ́ɔ́ káá ná; wɩɩsɛ waá póŋ ŋmɔ́wɩ́wɔ́, lʋmɔ má báá wʋ́ɔ́ wuuri.
66007017	Pewie ná há ké kuóɓasa daha tɩɩ sɩ́ ɔ́wɔ́ nɩ́nʋɔlɔ, a nʋ́ɔ́lɩ́wɔ́ kaa mʋ́ peri hiẽsó nyibúlbʋɔnnɛ, ká rɩ́ Wɩɩsɛ mʋ́ʋ́rɩ́wɔ́ sɩ́ɛ́ sɩ́mɩnnʋ wuu.' "
66008001	Pewie há kúé ka hatɩ́ŋnɩ́nɛ́cikó, balpɛ nyúú mí, a lɛ́kɛ, bána nyúú óŋ wuu báá waá dɔ́ŋ; dɩhɩ̃́ wuu síkló, a mʋ́ aá peri lɛ́ɛ́rɛ fá.
66008002	Ɛ́ nɛ́ ŋ ná malɩ́kawa ná balpɛ, rɩ ɓa cɩ́ Wɩɩsɛ sɩ́ɛ́; ɓa pa nyɩ́sɛ ná ɓa háá mué balpɛ, a pɔ́wɔ́.
66008003	Ɛ́ nɛ́ malɩ́ka nɔ́ŋɔ ko lɩɩ cɩ́ tulaalé koro laka, a ka salmɛ kurupóóti, ʋ nɛ́sɛ mɛ́. Ɓa pɔ́ʋ́ tulaalé ɓɩkana, rʋ́ʋ́ laa súúri Wɩɩsɛ nɩɛ wɩcʋɔlɔ́ mɛ́, a físi salmɛ koro daha; koro ná há mɩŋ kuóɓasa ná sɩ́ɛ́.
66008004	Tulaalé ná háá físé nyʋɔsɛ, rɩ́ Wɩɩsɛ nɩɛ wɩcʋɔlɔ́ ná hé náŋá mɛ́, a lɛ malɩ́ka ná nɛ́sɛ mɛ́, aá zɩ́ nyúú rí, Wɩɩsɛ sɩ́ɛ́.
66008005	Ɛ́ nɛ́ malɩ́ka ná pi kurupóóti ná, a pa koro ná daha níŋ hé, a pii yo tíé nyúú. Líŋsi lɩ́lɛ, duóŋ fɩ́llɛ káá ɓɛ, tíé zíkli.
66008006	Malɩ́kawa ná balpɛ, há kéŋ nyɩ́sɛ ná balpɛ cɩ́ rɩ́wɔ́ mu,
66008007	sɩ́laarɔ sɩɛ́ múú nyɩ́la. Ɛ́ nɛ́ duódɔ́wʋ́ɔ́ rɩ́ níŋ kuosi cɛ́l mɛ́, a tuwi tíé. Rɩ ɓa kéŋ tíé ɓa cɔrʋ botoro, cɔɔ nɔ́ŋɔ wuu dí níŋ; tuuni botoro wuu sɩɛrʋ, tuu balá má dí níŋ; tíé nyúú nyɔ́lɔɔ wuu dí níŋ.
66008008	Malɩ́ka ná há tʋ́kɛ́ bʋllɛ mɛ́, múú nyɩ́la. Ɓa pi omo oro há dé nɛ paalɩzeno, káá ka níŋ, a yoo hé mʋʋ sɩɛrʋ. Rɩ mʋʋ nyii cáksɛ́ botoro, cɔɔ nɔ́ŋɔ nyii wuu ní bɩ́rmɛ́ cɛ́l.
66008009	Mʋʋ sɩɛrʋ oŋwómme náŋa sʋsɛ. Rɩ ɓa kéŋ mʋʋ sɩɛrʋ oŋwómme wuu pú púlli botoro, púl balá onni ní sʋ́sɛ́; rɩ ɓa kéŋ mʋʋ nyiidaborsi má ɓa púlli botoro, púl nɔ́ŋɔ ɓɩɛ wuu ní zɔ́kɛ́.
66008010	Botoro nyúú mí malɩ́ka má múú nyɩ́la. Caŋwʋlzeno oro de cúri, nyololo anɛ caanɔ́, a tuwi ɓal polli nyii mí. Rɩ polli wuu ní rɩ́wɔ́ kaa ɓa púlli botoro, púl balá polli nyii rí nyii dɩbulé wuu mí ní, ɛ́ caŋwʋl ɓal.
66008011	Caŋwʋl ná yɩr nɛ́ ká: "Bɛrɔ́ bákalá." Ɛ́ nɛ́ nyii ná wuu sɩɛrʋ ʋ há ɓálɛ́, de háksɛ; nɩɛ ɓɩkana sʋsɛ, bɛrɔ́ há mɩŋ nyii ná mɛ́ wɩ́ɛ́.
66008012	Baná nyúú mí malɩ́ka má múú nyɩ́la. Wɩpomí cɔɔ nɔ́ŋɔ zɔkɛ, cana má cɔɔ nɔ́ŋɔ zɔkɛ, caŋwʋllɛ má cɔrʋ náŋa zɔkɛ, anɛ ɓa há kéŋwó ɓa cɔrʋ botoro botorowa, ɓa oro wuu cɔɔ́ balá nɛ́ zɔ́kɛ́, a bíri. Rɩ wɔhɔ cáksɛ́ botoro, cɔɔ nɔ́ŋɔ wɩ pʋmmɔ kené; rɩ tɩ́taŋ má cáksɛ́ botoro, cɔɔ nɔ́ŋɔ wɩ bíno kené.
66008013	Ɛ́ nɛ́ ŋ baa bel, a nɛ kiesí háá fil bána nyúú rí nyúú rí, liŋó, rʋʋ́ búólú a bʋlɛ́: "Ʋ sɩ́ lɔrɛ a pá tíé nyúú nɩbííne. Rɩ malɩ́kawa ná botoro há káánɛ́ nɛ́ kúé múwó nyɩ́sɛ ná botoro, ʋ sɩ́ lɔrɛ a pɔ́wɔ́."
66009001	Ɛ́ nɛ́ bɔmmʋ́ɔ́ nyúú mí malɩ́ka múú nyɩ́la. Ŋ ná caŋwʋl oro, rʋʋ cúró, a lɛ bána rɩ́ tuwi ɓal tíé. Ɓa pi cúŋcúŋbʋɔ borwí pɔ́ʋ́.
66009002	Ɛ́ nɛ́ caŋwʋl ná wúri bʋɔ ná nʋɔ, nyʋɔsɛ lɛ ráŋ lɛ́; nyʋɔsɛ ná há nɩhɩ̃́ níŋzeno nyʋɔsɛ, a tɔ́ wɩɩsɛ rɩ́ poo wuu mí, ɓa bíri tim.
66009003	Hʋɔ̃́sɛ lɛ nyʋɔsɛ ná sɩɛrʋ, a ɓɛ́sɛ tíé nyúú wuu. Ɓa pɔ́wɔ́ tíŋ, tíŋ ná duo nʋɔnnɛ há kené tíé nyúú, a a nɩɛ nɩ́ná wɩɩla.
66009004	Ɓa sɛ́ rɩ́wɔ́ sɩ́ á rɩ́ nyɔ́ɔ́, rɩ́ tuuni, arɩ́ tíé oŋnyʋ́ʋ́lɛ ná náŋa ná wɩɩla. Amá rɩ́wɔ́ lo, rɩ́ nɩbííne ná Wɩɩsɛ malla há tówó tulli mí, rɩ́wɔ́ nɛ́ ná wɩɩla.
66009005	Ɓa wʋ́ɔ́ ŋmɛ́nɔ pɛ́ɛ́, rɩ́wɔ́ ɓʋ́ʋ́sɛ ɛ́ nɩbííne. Ɓa taŋa sɛ́ rɩ́wɔ́ a rɩ́wɔ́ ná wɩɩla nɛ́ wérí, caŋsɛ bɔmmʋ́ɔ́. Ɛ́ hʋɔ̃́sɛ nɩwálmɔ wɩ́ nɩbííno mí, aá nɛ nʋɔmɔ háá dʋ́mʋ́, ʋ wɩ́wɛ ɛ́ nɛ́.
66009006	Caŋsɛ ná bɔmmʋ́ɔ́ pɛ́kɛ, nɩbííne sɩ́ jɩ́ja sʋʋ, ká sʋ́ʋ́ ná; ɓa sɩ́ cólli rɩ́ sʋʋ ko kɛ́sɩ́wɔ́, ká rɩ́ sʋʋ fá kɛ́kwɔ́ mɛ́.
66009007	Ɛ́ hʋɔ̃́sɛ dé nɛ záksɛ ɓa há ɓɩ́ɛ́rɛ́, rɩ́wɔ́ kaa mʋ́ yo lal nɛ́. Nyútɔ́llɛ há nɩhɩ̃́ salmɛ kuónéŋcunni, ní tɔ́wɔ́ nyunni mí, ká ɓa sɩ́paanɛ́ nɛ́ nɩbííne sɩ́paanɛ́.
66009008	Ɓa nyúpʋ́sɛ dé nɛ háálɔ nyúpʋ́sɛ nɛ́, ɓa nyɩla má nɛ kɩ́ŋkáná nyɩla.
66009009	Gɛrɔ há nɩhɩ̃́ hɔɔ gɛrɔ nɛ́ tɔ́wɔ́ baŋcɩllɛ mɛ́. Rɩ ɓa kiŋkeru nɩ́ɩ́ dɔ́mɛ́, ʋʋ́ de nɛ lalyoore tórkowa, záksɛ ɓɩkana há pɔ́sɛ́ kaá fá, aá mʋ́ lal dɩyóé, dɔ́mɛ nɛ́.
66009010	Ɓa mʋ́dunni rɩ́ hɛmɛ nɛ́, anɛ nʋɔnnɛ mʋ́dunni; ɓa dóé mɩ́ŋwɔ́ mʋ́dunni ná mɛ́ nɛ́, rɩ́wɔ́ kaa wálmɛ nɩbííne, caŋsɛ ná bɔmmʋ́ɔ́.
66009011	Hʋɔ̃́sɛ ná kuóro ní ká cúŋcúŋbʋɔ malɩ́ka. Ʋ yɩr nɛ́, Abadɔŋ, Ebirewa liŋó mí, ká Gɩrɛkɛwa má kaá yɩ́rɛ, Apɔlɩyɔŋ, ɓa liŋó mí. Ʋ mʋ́l nɛ́ ká: "Zɔkrɔ".
66009012	Dʋ́ŋdʋ́ʋ̃́ nabɔnɛ́ dáárɔ́; nabɔnɛ́wa bɛllɛ nɛ́ sɩɛ́ haá kué.
66009013	Balgo nyúú mí malɩ́ka má múú nyɩ́la. Ŋ nɛ́ liŋó há lɛ́ salmɛ koro ná há mɩŋ Wɩɩsɛ sɩ́ɛ́, ʋ keŋe baná rɩ́ cɔɔ,
66009014	a bʋl balgo nyúú mí malɩ́ka ná há kéŋ nyɩ́la rɩ́, a bʋlɛ́: "Puri malɩ́kawa ná baná há vɔ́sɛ́ Ɩfɩratɛ fozeno laka tá."
66009015	Ɛ́ nɛ́ ɓa púrwó tá. Ɓa fa dé káŋwɔ́ tɩɩ a pɔ́ tɩkɛ rɩ́ bɩna peri, rɩ́ cana peri, rɩ́ tɔ́ɔ́ pʋl, rɩ́ tɛ́ŋ peri, rɩ́wɔ́ ɓʋ́ʋ́sɛ tíé nyúú nɩbííne, nɩɛ botoro wuu sɩɛrʋ, nɛ́ŋ baláwa.
66009016	Ɛ́ nɛ́ ɓa makɛ nɩɛ ná há zɩ́ záksɛ nʋɔ páŋ: nɩɛ bʋ́ɩ́ bʋ́ɩ́wa bʋ́ɩ́zɔwɛllɛ.
66009017	Ŋ há ná záksɛ ná rɩ́ nɩɛ ná há kéŋwó daha, ɓa nɩɩsɔ nɛ́ nyɛ: Zákzɩ́nna ná gɛnnɛ, há nɩhɩ̃́ hɔɔ gɛnnɛ, ɓa fɩɛmɩ́ anɛ níŋ, ká bíri má anɛ bʋ́lá, ká a sʋʋ́míŋ anɛ jirwí. Záksɛ ná nyunni nɩhɩ̃́ kɩ́ŋkánáwa nyunni ní; ká níŋ rɩ́ nyʋɔsɛ rɩ́ jirwílʋmɔ lɩ́lɩ́wɔ́ nʋʋsɛ mɛ́.
66009018	Wɩɩla nyáŋ botoro háá lɩ́wɔ́ nʋʋsɛ mɛ́: Níŋ rɩ́ nyʋɔsɛ rɩ́ jirwílʋmɔ nɛ́ ɓʋ́ʋ́sɛ nɩbííne, nɩɛ botoro wuu sɩɛrʋ nɛ́ŋ baláwa.
66009019	Záksɛ ná wólle wuu lɩ́wɔ́ nʋʋsɛ rɩ́wɔ́ mʋ́dunni ní. Ɓa mʋ́dunni nɩhɩ̃́ dʋma nɛ́ arɩ́ nyunni, ɓa kaá dʋsɛ nɩɛ, ɓaá ná wɩɩla.
66009020	Nɩkáánɛ ná, wɩɩla ná botoro há wɩ ɓʋ́ʋ́sɛ́, ɓa wʋ́ɔ́ mála bɩ́rsɛ́, káá ɔ́wɔ́ wɩ́"állɛ nʋ́ʋ́. Ɓa haá cʋɔlɛ kaŋtɔmɔ, aá ɓaarɛ venni; venni ná ɓa há pí salmɛ cʋɔrɛ náŋa, a pi wárɛ cʋɔrɛ náŋa, a pi hɔfɩɛmɔ cʋɔrɛ náŋa, a pi dɔ́wʋ́ɔ́ bɩrmɛ náŋa, a pi daasɛ cɔ́ náŋa. Ɓa wɩ ráŋ ná, a wɩ wɩ́ɛ́ nɛ, a wɩ wuó va.
66009021	Ɛ́ nɩkáánɛ ha wɩ bɩ́rsɛ́, a tɔ́wɔ́ nɩɓʋ́, bɔmɩ́, nɩlɩɩlɩ́wɩ́ɛ́ rɩ́wɔ́ gaárʋ.
66010001	Ɛ́ nɛ́ ŋ baa ná malɩ́ka bɩbar oro, rʋʋ lɛ́ bána rɩ́ aá tuwi. Duóbána tɔ́ʋ́ mɛ́ anɛ gɛrɔ, ʋ su, duósii báákʋ́ nyúú mí. Ʋ sɩ́paanɛ́ dé nɛ wɩɩsɛ nɛ́, ʋ naasɛ má nɛ níŋvásɛ.
66010002	Ʋ kéŋ kɛŋwie há wúré, ʋ nɛ́sɛ mɛ́. Ʋ púú néduu naa sakɛ mʋʋ daha, ká púú nágʋɔ naa sakɛ tíé nyúú.
66010003	Ʋ cáási liŋó ɓɩzéní, anɛ kɩ́ŋkáná háá uuré. Ʋ há cáási ɛ́, duóɓɛ́llɛ dɔ́mɔ́, naasɩ́ balpɛ.
66010004	Duóɓɛ́llɛ ná balpɛ dɔ́mɛ har rɩ́ mɛ́, ŋ faá já rɩ́ŋ pʋ́ŋsɛ rɛ́; ɛ́ nɛ́ liŋó oro lɛ bána rɩ́, a ko bʋ́lɩ́ŋ rɩ́ bʋlɛ́: "Lo rɩ́ duóɓɛ́llɛ líŋsi ná a wɩ́féŋsé; sɩ́wɔ́ pʋ́ŋsʋ́."
66010005	Ɛ́ nɛ́ malɩ́ka ná ŋ há néé, rʋʋ cɩ́ dahá, naa nɔ́ŋɔ sakɛ mʋʋ daha, ká nɔ́ŋɔ sakɛ tíé nyúú, kánʋ́ néduu ɓɔ́ bána rɩ́,
66010006	ká ŋmɩ́ɛ́sɛ Wɩɩsɛ yɩr mɛ́. Wɩɩsɛ ná há to wɩsʋwɩ́, a nɛ́ a bána rɩ́rʋ́ sɩɛrʋ onni wuu, a a tíé rɩ́rʋ́ daha onni wuu, arɩ́ mʋʋ rɩ́rʋ́ sɩɛrʋ onni wuu, yɩr mɛ́ nɛ́, ʋ ŋmɩ́ɛ́sɛ, a bʋlɛ́: "Ʋ báá waá dáánɛ.
66010007	Balpɛ nyúú mí malɩ́ka sɩ́ múú nyɩ́la; ɛ́ mɛ́ nɛ́, rɩ́ Wɩɩsɛ a wɩ́ɛ́ ná wuu, ʋ há bɩ́ɩ́nɛ́ rʋ́ʋ́ a, ká kaa féŋsi, anɛ ɛ́ ʋ há bʋ́lɛ́ pɔ́ʋ́ tʋtʋnna, há kɔ́ʋ́ wɩ́laabʋlla."
66010008	Ɛ́ nɛ́ liŋó ná ŋ há nɩ́ɛ́ rʋʋ lɛ́ bána rɩ́, baa bʋ́lɩ́ŋ rɩ́ bʋlɛ́: "Mʋ́ la kɛŋwie ná há wúré, a mɩŋ malɩ́ka ná há cɩ́ mʋʋ rɩ́ tíé wuu daha, nɛ́sɛ mɛ́."
66010009	Ɛ́ nɛ́ ŋ mʋ́ malɩ́ka ná rɩ́, a bʋlʋ́ pi kɛŋwie ná páŋ. Ɛ́ nɛ́ ʋ sɛ́: "La, a dí, ʋ sɩ́ a ɓɩŋmɔ́ŋ, anɛ tʋʋ ɩ nʋɔ mɛ́, ká a ɓɩhɔɔ́, ɩ file mí."
66010010	Ɛ́ nɛ́ ŋ la kɛnɔ ná ʋ nɛ́sɛ mɛ́, a pii dí. Ŋ nʋɔ mɛ́, ʋ ŋmɔ́mɔ́ anɛ tʋʋ; ká, ŋ líŋó ko tenni, rʋʋ háákɔ́, ŋ file mí.
66010011	Ɛ́ nɛ́ ɓa bʋl páŋ bʋlɛ́: "Ɩ ha sɩ́ la Wɩɩsɛ nʋɔ mɛ́, a bʋl wɩ́ɛ́ caasɛ nɩbííne duo wuu ɓɩkana, tɔ́nɛ duó duó wuu ɓɩkana, líŋsi duo wuu ɓɩkana, rɩ́ kuóre ɓɩkana."
66011001	Ɓa coki dapʋɔl páŋ ká bʋlɛ́: "Isi kaa mʋ́ máŋsɛ vʋk koro, a máŋsɛ Wɩcʋɔlɩjɩzeno, ká dɩɩsɛ nɩɛ ná há zʋ́ ráŋ, aá cʋɔlɛ Wɩɩsɛ.
66011002	Amá Wɩcʋɔlɩjɩzeno wuoljɛlɔ ná, lóú é, sʋ́ʋ́ máŋsʋ́; ɓa pí ráŋ pá nɩɛ ná há to Wɩɩsɛ nɩɛ nɛ́. Ɓa sɩ́ zʋʋ fɩ́rkɛ Wɩɩsɛ tɔ́wero onni wuu, caná canáwa mɛɛ́sɛllɛ rɩ́ bɛllɛ.
66011003	Ká rɩ́ŋ tʋ́mɩ́ŋ dáŋsɩ́ɛ́wa bɛllɛ, rɩ́wɔ́ su yúó gɛnnɛ, a láŋ nʋɔ wɩ́ɛ́ bʋl pá nɩɛ, tápʋlɛ bʋ́ɩ́ rɩ́ zɔwɛllɛ rɩ́ mɛɛ́sɩbotoro."
66011004	Dáŋsɩ́ɛ́wa ná bɛllɛ há cɩ́ tíé wuu Nyuutɩna sɩ́ɛ́, nɛ́ ká ólívi tuuni ná bɛllɛ rɩ́ cáŋsɛ dɩsakɛ́ ná bɛllɛ.
66011005	Rɩ nɛ́ŋ já rʋ́ʋ́ pi bɔ́ŋbɔ́ŋ tʋ́ŋwɔ́ mɛ́, níŋ níí lɩ́wɔ́ nʋʋsɛ lɛ, a zɔ́kwɔ́ dɩŋdɔma. Rɩ nɛ́ŋ já rʋ́ʋ́ tʋŋ bɔ́ŋbɔ́ŋ ɓa mɛ́, ɛ́ sʋʋ duo ní, rɩ́ɩ́ tɩ́na sʋwɛ.
66011006	Ɓa wo bána aá suki, rɩ́ duóŋ sɩ́ kó, tápʋlɛ ná wuu ɓa há lá Wɩɩsɛ nʋɔ wɩ́ɛ́ bʋl aá pá nɩɛ. Ɓa wo nyii má kaa a, ɓaá bɩrmɛ cɛ́l; a wólli wɩɩla rɩ́rʋ́ duó wuu yiki, aá hé tíé nyúú nɩɛ mɛ́, ɛ́ ɓa há có.
66011007	Ɓa háá kóó tɛ́wɔ́ sɩɛ́da rɩ́ tenni, ballɔ ná há lɛ cúŋcúŋbʋɔ aá lɛ, sɩ́ ko yówó. Ʋ sɩɛ́ sɩ́ wóllíwó, a ɓʋ́ʋ́sɩ́wɔ́.
66011008	Ɓa sɩ́ káŋwɔ́ lɛlɛ lɩɩ bil tɔ́zeno dɩjɛlɔ, ráŋ ná ɓa há ɓásɩ́wɔ́ Nyuutɩna dagɛsɛ́ daha. Ɛ́ tɔ́zeno nɩɩsɔ ɔ́ɔ́, ɓa kánʋ́ aá yɩ́rɛ Sodomi arɩ́ Ezipiti.
66011009	Duo wuu nɩɛ, íriŋ íriŋ wuu nɩɛ, líŋsi wuu nɩɛ, tɔ́ɔ́ duó wuu nɩɛ, sɩ́ ko bélwó lɛlɛ, tápʋlɛ botoro rɩ́ fá, káá sɩ́ sáŋʋ́ rɩ́wɔ́ paa mʋ́ hu.
66011010	Tíé nyúú nɩbííne wuu tɛŋ sɩ́ pɔrɛ, Wɩɩsɛ wɩ́laabʋlla ná bɛllɛ sʋʋ wɩ́ɛ́, rɩ́wɔ́ jɩ́jʋɔsɛ, a dí zilé aá pá náŋá; bee wɩ́ɛ́ ɛ́ wɩ́laabʋlla bɛllɛ fa wálmɛ nɩbííne wérí.
66011011	Tápʋlɛ ná botoro rɩ́ fá há dáárɛ́, hiẽsó lɛ́ Wɩɩsɛ rɩ́, a ko zʋ́ wɩ́laabʋlla ná bɛllɛ, ɓa gírki isi; ɛ́ nɛ́ héwíŋ ɓɩzeno ka nɩɛ ná wuu há cɩ́nɛ́ aá bel.
66011012	Ká liŋó oro lɛ bána rɩ́, a ko bʋl wɩ́laabʋlla ná bɛllɛ rɩ́ a bʋlɛ́: "Ɩ́ zɩ́ rɛɛ́." Ɛ́ nɛ́ ɓa tɩŋ duóbána mɛ́, a zɩ́ bána, ɓa dɩŋdɔma sɩ́ɛ́ mɛ́.
66011013	Tíé zíkli kɩ́ŋkáŋ ɛ́ tɛ́ŋ mɛ́, jɩɩsɛ ɓallɛ. Jɩɩsɛ fí wuu sɩɛrʋ, jaá balá nɩ́ ɓálɛ́, tɔ́zeno ná sɩɛrʋ. Ɛ́ tíé zíkle ɓʋ́ʋ́sɛ nɩɛ bʋ́ɩ́"alpɛ. Héwíŋ ka nɩɛ ná há káánɛ́, ɓa pi píŋ pá bána nyúú Wɩɩsɛ.
66011014	Wɩɩla bʋllɛ mɛ́ nɛ́ dáárɛ́ nyɛ; botoro mí wɩɩla sɩ́ ko mʋ́l néé mí.
66011015	Ɛ́ nɛ́ balpɛ nyúú mí malɩ́ka múú nyɩ́la. Líŋzeŋsi bʋl wɩ́ɛ́ bána rɩ́, a bʋlɛ́: "Á Nyuutɩna rɩ́rʋ́ Nɩlɩsɛ nɛ́ tɛ kuorí díí, mʋ́l néé mí. Ʋ sɩ́ dí kuorí ná há waá tóki, bɩŋsɛ́ rɩ́ bɩŋsɛ́!"
66011016	Nɩhɩɛ̃́sɛ ná mɛrɛ́ rɩ́ baná há kéŋwó kuóɓaŋsa mɛ́, Wɩɩsɛ sɩ́ɛ́, ɓa ɓírmi, a ka tulli tuwi aá ɓá tíé, a cʋɔlɛ Wɩɩsɛ,
66011017	a bʋlɛ́: "Nyuutɩna, dóé wuu tɩ́na Wɩɩsɛ, ɩ nɛ́ mɩnɛ́, anɛ ɩ die há mɩ́nɔ́ ɛ́. Áá bárkɩ́; ɩ há tʋ́mɩ́ ballɩ́, a tɩ́llɛ kuorí aá dí wɩ́ɛ́.
66011018	Dúníé nɩɛ cɔ́ɛ́ faá wɩ́ɩ́; ɩ cɔwɩɩlɔ́ tɛ́ŋ nɛ́ sɩɛ́ péré. Tɛ́ŋ péró, rɩ́ɩ́ dí nɩsʋsɛ sarɩ́ya; ká túmí tʋtʋnna kɛ́ɩ́ wɩ́laabʋlla, arɩ́ nɩɛ ná wuu há kɛ́ɩ́ nɩɛ, aá fɛ́ɩ́, ɓa bɩbara rɩ́wɔ́ pʋɔllɛ wuu. Tɛ́ŋ péró, rɩ́ɩ́ zɔkɛ nɩɛ ná wuu há ká tízɔ́krá."
66011019	Ɛ́ nɛ́ bána nyúú Wɩcʋɔlɩjɩzeno wúri, ká ɓa nɩ́ná nʋtʋmɛ dáka ná há bíl ráŋ. Líŋsi lɩ́lɛ, duóŋ fɩ́fɩ́llɛ, a ɓɩ́ɓɛ, duódɔ́wɩ́zeŋsi ɓɩ́ɓallɛ, tíé zíkli.
66012001	Ɛ́ nɛ́ ká, nyɩnɛ ɓɩzeno oro lɩɩ nyɩɩsɛ bána mɛ́: Hál rɛ́, a ka wɩpomí báákʋ́ tɩɩ, anɛ gɛbasa, a ka cana hóú naasɛ mʋ́l, ká ka caŋwʋllɛ fí rí bɛllɛ báákʋ́ nyúú, anɛ nyúɓikó.
66012002	Ɛ́ háálɔ fa kéŋ puo, a cɩ́ lʋlɛ́ mɛ́. Ʋ luoru háá wɩ́ɛ́ rʋ́ʋ́ lʋl wɩɩla wʋ́wʋ́ mɛ́, ʋ cícáási.
66012003	Nyɩnɛ nɔ́ŋɔ má baa lɩɩ nyɩɩsɛ bána mɛ́: Dɩragɔŋ fɩɛmɔ ɓɩzeno oro, há kéŋ nyunni balpɛ arɩ́ nyɩ́sɛ fí, nyúɓikó kílú nyunni ná oro wuu.
66012004	Ʋ kenú mʋ́dúŋ kɛ́nnɛ caŋwʋllɛ yo tíé nyúú. Caŋwʋllɛ botoro wuu sɩɛrʋ, caŋwʋ́l caŋwʋ́lwa. Ká cɩ́ tɩkɛ háálɔ ná háá já rʋ́ʋ́ lʋl, rʋʋ lʋ́lɔ́, rʋ́ʋ́ pi bio ná dí.
66012005	Háálɔ ná lʋl heŋbóle ná, há sɩ́ isi dí kuorí, duó wuu nɩɛ nyúú, a nʋ́ɔ́lɩ́wɔ́ rɩ́ hɔɔ deŋtuke. Ɓa pi bio ná kaa mʋ́ bil Wɩɩsɛ há kénú kuóɓasa daha, laka.
66012006	Ká háálɔ ná fá zʋ gɩrbétéke, a mʋ́ mɩŋ dɩhɩ̃́ ná Wɩɩsɛ há bɩ́rmɛ́ bílú mí, rɩ́wɔ́ dɩ́ɛ́sʋ́ tápʋlɛ bʋ́ɩ́ rɩ́ zɔwɛllɛ rɩ́ mɛɛ́sɩbotoro.
66012007	Ɛ́ nɛ́ lal isi bána nyúú. Wɩɩsɛ malɩ́kawa nɔhɔ̃́, Mɩsɛl rɩ́rʋ́ harwa yo Dɩragɔŋ; Dɩragɔŋ má rɩ́rʋ́ malɩ́kawa yówó.
66012008	Ɓa wólli Dɩragɔŋ, ʋ rɩ́rʋ́ malɩ́kawa báá wɩ dɩkéni kené, bána nyúú.
66012009	Ɛ́ nɛ́ ɓa lɩ́sɛ Dɩragɔŋ zeno bána nyúú, a yíkú rɩ́rʋ́ malɩ́kawa yoo tá tíé nyúú. Ʋ nɛ́ ká dʋbɩnɛ́ ná, ɓa há kené aá yɩ́rɛ kaŋtɔmɔ nɔhɔ̃́, a kaá yɩ́rɛ Sɩtaanɛ má. Ʋ wólli dúníé wuu a yéŋŋi.
66012010	Líŋduo oro bʋl wɩ́ɛ́ bána rɩ́, ŋ nɛ. Ʋ sɛ́: "Mʋ́l néé mí, nɩɛ laatɛ́ tɛ́ŋ péró. Mʋ́l néé mí, Wɩɩsɛ mákʋ́ dóé, a bílú kuorí. Mʋ́l néé mí, Wɩɩsɛ Kirisi mákʋ́ tíŋ. Zaŋbatɩɩnɔ ná fa há cɩ́ŋrá maábináŋa mɛ́, a cɩ́ Wɩɩsɛ sɩ́ɛ́ wɔhɔ rɩ́ tɩ́taŋ wuu, a bʋl zaŋbawɩ́ɛ́ aá cáásɩ́wɔ́, ɓa lɩ́sʋ́ bána mɛ́ yoo tá.
66012011	Pewie cɛ́l yɩr mɛ́, á maábináŋa dí dóé ʋ nyúú. Ɓa dí dóé ʋ nyúú, a tɩŋ Wɩɩsɛ wɩ́bʋlɛ ná má ɓa há bʋ́lɛ́ pá nɩɛ wɩ́ɛ́. Ɓa wʋ́ɔ́ mɩɩsɛ mɛ́ kɛ́rɛ́, ká sʋ́wɩ́wɔ́ sɩɛ́da har.
66012012	Ɛ́ wɩ́ɛ́, bána, jɩ́jʋɔsɛ; ɩ́ má nɩɛ ná há mɩŋ bána sɩɛrʋ, ɩ́ má jɩ́jʋɔsɛ! Amá tíé rɩ́ mʋʋ é, wɩɩla púíwa, ɩ́ wíwi! Kaŋtɔmɔ nɔhɔ̃́ túwíwa mɛ́ arɩ́ cɔwɩɩlɔ́; ʋ ɩ́ɔ̃́ rʋ́ʋ́ tápʋlɛ báá wɩ kaŋ."
66012013	Dɩragɔŋ há néé, rɩ ɓa yóú tá tíé nyúú, ʋ dé isi aá kiri háálɔ ná há lʋ́l heŋbóle ní.
66012014	Ɛ́ nɛ́ ɓa pi kiesí kiŋkeru bɛllɛ, a pá háálɔ ná, rʋ́ʋ́ fil kɛkɛ Dɩragɔŋ mɛ́, a mʋ́ pérú dɩkéni, gɩrbétéke sɩɛrʋ, ráŋ ná ɓa há sʋ́ʋ́ ké, bɩŋsɛ botoro rɩ́ fá.
66012015	Ɛ́ nɛ́ Dɩragɔŋ tʋ́ɔ́sɛ nyii ɓɩkana, anɛ fuo, rɩ́wɔ́ pal mʋ́ pu háálɔ ná, rɩ́ nyipoo púú kaa col.
66012016	Ɛ́ nɛ́ tíé fá háálɔ ná búŋse, a poŋ, ká Dɩragɔŋ nyitʋ́ɔ́sɛ ná wuu pal ko zʋ ráŋ.
66012017	Dɩragɔŋ ná cɔ́ɛ́ wɛ kɩ́ŋkáŋ, háálɔ ná nyúú. Ɛ́ nɛ́ ʋ bɩrmʋ́ suki háálɔ duo nɩkáánɛ hé, aá yo lal, aá yo nɩɛ ná háá tɩŋ Wɩɩsɛ wɩ́máŋsɛ, aá tɛ sɩɛ́da, rɩ Zeezi wɩ́bʋlɛ ná ká taŋá nɛ́.
66012018	Ká ʋ isi mʋ́ zɩ́ cɩ́ mʋʋ nʋɔ, hɩɛl daha.
66013001	Ɛ́ nɛ́ káŋ ná ballɔ oro, rʋʋ lɛ́ mʋʋ sɩɛrʋ aá lɛ. Ʋ kéŋ nyunni balpɛ arɩ́ nyɩ́sɛ fí. Nyúcikó kílú nyɩ́sɛ ná oro wuu, ká ɓa pʋ́ŋsɛ Wɩɩsɛ zome yɩra ʋ nyunni ná daha.
66013002	Ɛ́ ballɔ ŋ há néé, ʋ nɩhɩ̃́ ɓee ní, ká ʋ naasɛ nɛ ballɔ oro ɓa háá yɩ́rɛ úrsi, naasɛ, ʋ nʋɔ má nɛ kɩ́ŋkáná nʋɔ. Dɩragɔŋ púú dóé pɔ́ʋ́, a púú kuóɓasa pɔ́ʋ́, a pɔ́ʋ́ tíŋ ɓɩzeno.
66013003	Ballɔ ná nyunni ná nɔ́ŋɔ de nɛ ɓa ɓɔ́ɔ́ cɔ́rɛ, a hé sʋʋ mɛ́; fʋʋ ná háá já rʋ́ʋ́ ɓʋ́ʋ́, sɩɛ́ fɩɛlɛ. Tíé nyúú nɩɛ wuu sɩɛ́ tɩ́ŋʋ́ mɛ́, a bɩ́bɛ́llɛ.
66013004	Nɩɛ wuu cɩ́cʋɔlɛ Dɩragɔŋ, ʋ há púú tíŋ pá ballɔ ná wɩ́ɛ́. Ɓaá cʋɔlɛ ballɔ ná má, a bʋlɛ́: "Áŋ rɩ́ mɔhɛ̃́, ballɔ? Áŋ rɩ́ wóú kaá lowi?"
66013005	Ɛ́ nɛ́ ɓa pá ballɔ ná ŋmɛ́nɔ, rʋ́ʋ́ bʋl nyʋkwɩ́ɛ́, a tʋksɛ Wɩɩsɛ. Ɓa pɔ́ʋ́ tíŋ rʋ́ʋ́ tʋŋ ɛ́, caŋsɛ mɛɛ́sɛllɛ rɩ́ bɛllɛ.
66013006	Ʋ isi bʋl wɩ́ɛ́ aá lɔ́rɛ Wɩɩsɛ; a tʋksɛ Wɩɩsɛ rɩ́rʋ́ jaa, a tʋksɛ nɩɛ ná wuu há mɩŋ bána nyúú.
66013007	Ɓa pɔ́ʋ́ ŋmɛ́nɔ rʋ́ʋ́ yo Wɩɩsɛ nɩɛ, a dí. Ɓa pɔ́ʋ́ tíŋ, duo wuu nɩɛ, rɩ́ íriŋ íriŋ wuu nɩɛ, rɩ́ líŋsi duo wuu nɩɛ, rɩ́ tɔ́ɔ́ duó duó wuu nɩɛ nyúú.
66013008	Dúníé nɩɛ ná wuu ɓa há wʋ́ɔ́ yɩra pʋ́ŋsɛ́ hé kɛnɔ ná, há ká Pewie ná ɓa há ɓʋ́ɛ́ hiẽsó nɩɛ kɛnɔ sɩɛrʋ, dúníé púle mí, ɓa wuu sɩ́ cʋɔlɛ ɛ́ ballɔ.
66013009	Nɛrɔ ná há kéŋ dɩlla, ʋ́ʋ́ tɩ́na zesi.
66013010	Wɩɩsɛ há sɛ́ nɛrɔ ná mɔhɔ̃́ rʋ́ʋ́ zʋ bɩnajaa, ʋʋ́ zʋ bɩnajaa nɛ́. Ʋ há sɛ́ nɛrɔ ná mɔhɔ̃́ rɩ́wɔ́ ɓʋ́ʋ́ rɩ́ tókowí, ɓaá ɓʋ́ʋ́ rɩ́ tókowí ní. Ɛ́ wɩ́ɛ́ nɛ́ Wɩɩsɛ nɩɛ mɔ, rɩ́wɔ́ cɩ́ŋwɔ́ nyamma rɩ́wɔ́ yardá mɛ́.
66013011	Ɛ́ nɛ́ káŋ ná ballɔ oro má báá, rʋʋ lɛ́ tíé mʋ́l aá lɛ, a ka nyɩ́sɛ, anɛ pewie nyɩ́sɛ, káá bʋl wɩ́ɛ́ anɛ Dɩragɔŋ.
66013012	Ʋ kéŋ ballɔ ná há lɛ́ mʋʋ dóé ní, aá tʋŋ, ʋ sɩ́ɛ́ mɛ́. Ʋ fɩ́kɛ́ tíé rɩ́rʋ́ daha nɩɛ wuu mí, rɩ́wɔ́ cʋɔlɛ ballɔ ná há lɛ́ mʋʋ, ʋ nyúú nɔ́ŋɔ́ fa ka fʋʋ, ká fɩɛlɛ.
66013013	Ɛ́ ballɔ tʋ́ŋ nyáŋwɩ́ɛ́ ɓɩkana; a a níŋ má tɩɩ lɛ bána tuwi tíé, nɩbííne wuu sɩ́ɛ́ mɛ́.
66013014	Ʋ yéŋŋi tíé nyúú nɩbííne, a tɩŋ nyáŋwɩ́ɛ́ ná ʋ há cɩ́ dʋ́ŋdʋ́ʋ̃́ ballɔ ná sɩ́ɛ́ mɛ́, aá a. Ʋ sɩ́ nɩbííne má veno, dʋ́ŋdʋ́ʋ̃́ ballɔ ná, ɓa há ɓá nyúú cɔ́rɛ ká ʋ wɩ sʋ́wɛ́ yɩr mɛ́.
66013015	Ballɔ ná há lɛ́ tíé mʋ́l lɛ, ʋ ná dóé, a pi hiẽsó pá mʋʋ ballɔ veno ná, ʋ bʋ́bʋl wɩ́ɛ́, a wólli nɩɛ ná há wʋ́ʋ́ cʋɔlɛ ɓʋ́ɓʋ́ʋ́sɛ.
66013016	Ʋ fɩ́kɛ́ nɩbííne wuu mí, ɓa hé malla pɔ́wɔ́, ɓa néduu nɛ́ŋsa mɛ́, ɛ́ rá má ɓa tulli mí; pʋɔllɛ rɩ́ bɩbara, ɓɩɛ tɩ́náwa rɩ́ summe, yósi rɩ́ to yósí, ɓa wuu.
66013017	Rɩɩ ná wɩ ɛ́ malla kené, ɩ wɩ óŋ wuó yɔwɛ, ɩ wɩ óŋ wuó yɛ́llɛ. Ballɔ ná yɩr, ɛ́ rá má ʋ yɩr náŋɓa nɛ́ ká, ɛ́ malla.
66013018	Wɩ́zɩmɛ kaa tʋmɛ́ dɩhɩ̃́ nɛ́ nyɛ. Nɛrɔ ná há kéŋ lɩ́ŋ, ʋ wo ballɔ ná náŋɓa ná mʋ́l aá zɩŋ rɛ́; nɩbíŋ yɩ́r rɛ́. Ʋ náŋɓa ná nɛ́ ká zɔwalgo rɩ́ mɛɛ́sɩbotoro rɩ́ balgo (666).
66014001	Ŋ baa bel, a ná Pewie rʋʋ cɩ́ dahá, paalɔ ná ɓa háá yɩ́rɛ Sɩyɔŋ daha, ʋ rɩ́ nɩɛ bʋ́ɩ́ zɔlɔ mɛɛ́sɛllɛ rɩ́ baná. Ɓa pʋ́ŋsɛ Pewie rɩ́rʋ́ Ana yɩra ɓa tulli mí.
66014002	Ŋ nɛ liŋó há dɔ́mɛ́ lɛ bána rɩ́ aá ko, anɛ nyikana há cúúré aá dɔ́ŋ, anɛ duóŋ há ɓɛ́ɛ́ a dɔ́ŋ kɩ́ŋkáŋ. Ɛ́ liŋó ŋ há nɩɛ, nɩhɩ̃́ ceŋdúúre má háá dú ceŋsi ní.
66014003	Nɩɛ ná bʋ́ɩ́ bʋ́ɩ́wa ná cɩ́ kuóɓasa laka nɛ́, oŋwómme ná baná rɩ́ nɩhɩɛ̃́sɛ ná sɩ́ɛ́ mɛ́ nɛ́, aá yɩ yɩfɛlɔ. Nɛ́ŋ wuu wɩ ɛ́ yɩl wuó máŋsɛ, rɩ nɩɛ ná bʋ́ɩ́ zɔlɔ mɛɛ́sɛllɛ rɩ́ baná ná, Pewie há yɔ́wɛ́ la tíé nyúú dʋŋɔ rá.
66014004	Ɓa ɛ́ nɩɛ nɛ́ wɩ háála pɩ́nɛ́, a wɩ busunnu kéné. Ɓa tɩ́ŋ Pewie mí, ʋ dɩmʋ́ɩ́ wuu. Ɓa yɔ́wɩ́wɔ́, a lɩ́sɩ́wɔ́ nɩbííne sɩɛrʋ nɛ́, a la sɩ́ɛ́ píwó pá Wɩɩsɛ rɩ́ Pewie, anɛ oŋfóle, ɓa há píé pa Wɩɩsɛ.
66014005	Ɓa ha wɩ nyɩɛrʋ nyɛ́ɛ́ ná, ɓa wɩ wɩ́zɔkɩ́ wuu kené.
66014006	Ɛ́ nɛ́ ká ŋ ná malɩ́ka oro, rʋʋ́ fil bána nyúú. Ʋ kéŋ Labaarɩwero ná há waá daarɛ nɛ́, rʋ́ʋ́ bʋl pá tíé nyúú nɩbííne. Rʋ́ʋ́ bʋl pá íriŋ íriŋwa wuu nɩɛ, duo wuu nɩɛ, líŋsi duo wuu nɩɛ, tɔ́ɔ́ duo wuu nɩɛ.
66014007	Ʋ búóli a bʋlɛ́: "Ɩ́ fá Wɩɩsɛ, a píŋsú; bee wɩ́ɛ́ tɛ́ŋ péró, rʋ́ʋ́ dí nɩbííne sarɩ́ya. Ɩ́ dɛnnɛ nɛrɔ ná há á bána rɩ́ tíé, rɩ́ mʋʋ arɩ́ nyibulsɩ́ɛ́."
66014008	Malɩ́ka nɔ́ŋɔ má baa tʋkɛ dʋ́ŋdʋ́ʋ̃́ ɓɩnɔ mɛ́, a bʋlɛ́: "Ʋ ɓálɔ́, Babɩlɔɔnɛ zeno ɓálɔ́. Ʋ ɔ́ɔ́ duo wuu nɩɛ nyɔ́ʋ́ cɔ́rmʋ ná kɩ́ŋkáŋ, anɛ sɩ́ŋ."
66014009	Malɩ́ka nɔ́ŋɔ baa lɩɩ súúri dʋ́ŋdʋ́ʋ̃́ malɩ́kawa ná bɛllɛ mɛ́, a má búóli bʋlɛ́: "Nɛrɔ ná háá cʋɔlɛ ballɔ ná há lɛ́ mʋʋ, arɩ́rʋ́ veno ná, a lo ɓa púú malla ná hóú tule rɩ́rʋ́ nɛ́sɛ mɛ́,
66014010	ʋ tɩ́na má sɩ́ nyɔ Wɩɩsɛ cɔwɩɩlɔ́ ná, anɛ sɩ́ŋ; anɛ sɩ́ŋ ná ɓa há wɩ púllé, ʋ ɔ́ŋsɛ hóú cɔwɩɩlɔ́ gbaŋa mɛ́. Nɩɛ ná wuu háá tʋŋ ɛ́, ɓa sɩ́ ná wɩɩla, níŋ rɩ́ jirwílʋmɔ sɩɛrʋ, Wɩɩsɛ malɩ́kawa rɩ́ Pewie sɩ́ɛ́ mɛ́.
66014011	Nyʋɔsɛ ná há lɛ́ níŋ ná háá wálmɩ́wɔ́, waá yʋ́ksɩ́ ná. Nɩɛ ná háá cʋɔlɛ ɛ́ ballɔ arɩ́rʋ́ veno, ʋ yɩr malla mɩ́ŋwɔ́ mɛ́, ɓa wɩ fɩɛla kené tɩ́taŋ rɩ́ wɔhɔ wuu."
66014012	Ɛ́ nɛ́ tɛ, Wɩɩsɛ nɩɛ ná háá tɩ́ŋʋ́ wɩ́máŋsɛ, a la Zeezi dí, ɓa sɩɛ́ mɔhɔ̃́ rɩ́wɔ́ ka nyamma.
66014013	Káŋ nɛ liŋó há lɛ́ bána rɩ́, aá bʋ́lɩ́ŋ rɩ́ bʋlɛ́: "Pʋ́ŋsɛ wɩ́ɩ́ né: A kaa pɔ́ nyɛ mɛ́, nɩɛ ná háá sʋsɛ Nyuutɩna tʋtʋmɛ́ sɩɛrʋ, ɓa ná wér." Wɩɩsɛ Sabɩɩna sɛ́: "Óó, ɛ́ nɛ́, a makɛ rɩ́wɔ́ lówó tʋtʋ́ŋduoru ná, ká fɩɛlɛ, bee wɩ́ɛ́ ɓa tʋtʋ́ŋwere ní kɔ́wɔ́ túme."
66014014	Ɛ́ nɛ́ ŋ baa bel a ná duóbáŋpʋmmɔ, rɩ omo oro há nɩhɩ̃́ nɩbíŋ bíí, rʋʋ kénú daha. Salmɛ nyúcikó ní cúú nyúú mí, ká ʋ ka sikɔrɔ háá díé wérí, ʋ nɛ́sɛ mɛ́.
66014015	Malɩ́ka nɔ́ŋɔ lɛ Wɩcʋɔlɩjɩzeno lɛ, a cáási hé nɛrɔ ná há ké duóbána daha rɩ́, a bʋlɛ́: "Píí sikɔrɔ ná a kʋsɛ tíé nyúú ɓɩɛ, ɓɩɛ kʋsɛ́ tɛ́ŋ péró. Tíé bɩ́ɔ́, anɛ ɓɩɛ, a cɩ́ kʋmɛ́ mɛ́."
66014016	Ɛ́ nɛ́ nɛrɔ ná há ké duóbána daha, púú sikɔrɔ yoo hé tíé mí, a kʋ́sʋ́ onni wuu.
66014017	Malɩ́ka nɔ́ŋɔ má lɛ Wɩcʋɔlɩjɩzeno ná há mɩŋ bána daha sɩɛrʋ ko lɛ, a má ka sikɔrɔ ná háá díé wérí.
66014018	Malɩ́ka nɔ́ŋɔ má báá há kéŋ tíŋ níŋ mí, lɛ tulaaléwa koro rɩ́ ko lɛ, a bʋl nɛrɔ ná há kéŋ sikɔrɔ ná háá díé rɩ́, kɩ́ŋkáŋ, a bʋlɛ́: "Píí sikɔrɔ ná, a conni víínyi tuuni ná há mɩŋ tíé nyúú nɔnɔ. Ɓa nɔnɔ ná wuu bɩ́ɔ́ rɛ́."
66014019	Ɛ́ nɛ́ malɩ́ka púú sikɔrɔ yoo hé tíé nyúú, a kʋsɛ víínyi tuuni nɔnɔ ná, a kaa mʋ́ yoo hé tunɔnɔ dɩhaasɩ́ ɓɩzeno ná, há ká Wɩɩsɛ cɔwɩɩlɔ́ dɩhɩ̃́, a mɩŋ tɔ́ɔ́ kíŋkere mí, ɓa haasɛ. Cɛ́l lɛ ráŋ lɛ, a pal mʋ́ peri kííló zɔɔtoro, ká ɓa lúŋ peri nɩbííno sɛ́sɛ rɩ́ tíé.
66015001	Ŋ baa bel, a ná nyɩnɛ ɓɩzeno oro, há gɩ́rɩ́ŋ, bána nyúú: Malɩ́kawa balpɛ nɛ́ kéŋ wɩɩlawa má balpɛ. Hatɩ́ŋnɛ́ wɩɩlawa nɛ́ ɛ́; Wɩɩsɛ sɩ́ tɩŋ ɛ́ wɩɩlawa mɛ́, a dúú cɔwɩɩlɔ́ tenni.
66015002	Ká ŋ ná óŋ oro, há nɩhɩ̃́ mʋʋ, aá tʋl anɛ nyiiló, ká níŋ mɩ́nʋ́ sɩɛrʋ. Ŋ ná nɩɛ ná há dí dóé ballɔ ná nyúú, ʋ veno rɩ́rʋ́ yɩr náŋɓa ná nyúú. Ɓa cɩ́ dahá, mʋnyiiló ná daha, a ka ceŋsi ná Wɩɩsɛ há pɔ́wɔ́.
66015003	Ɓaá yɩ yɩl ná Wɩɩsɛ tʋtʋnnɔ Moyizi há yɩ́ɛ́, ʋ ná Pewie má há yɩ́ɛ́ nɛ́, a bʋlɛ́: "Nyuutɩna, dóé wuu tɩ́na Wɩɩsɛ, ɩ wɩ́"állɛ zéŋsó, a gɩrɛ nɩɛ! Duo wuu kuóro, ɩ há máŋsɛ wɩ́ɛ́ ná rɩ́ɩ́ a, ɓa ká tékétékéwa, a a wɩ́táŋsɛ́!
66015004	Áŋ rɩ́ mɩnɛ́, Nyuutɩna, a wɩ́ɩ́ fá, a wɩ píŋ píé aá pɛ́ɩ́? Ɩ dʋŋɔ nɛ́ ká páár. Duo wuu nɩɛ sɩ́ ko ɓírmi tíé ɩ sɩ́ɛ́, a cʋ́ɔ́lɩ́, bee wɩ́ɛ́ ɩ wɩ́tékétékéwa ná ká nyaamɩ́."
66015005	Ɛ́ har rɩ́ mɛ́, ŋ ná Wɩɩsɛ táŋtɛ jaa sɩ́ɛ́rɩ́, Wɩɩsɛ sɩ́ɛ́ ná, nʋtʋmɛ dáka há mɩŋ ráŋ, rʋʋ wúró, bána nyúú.
66015006	Malɩ́kawa ná balpɛ há kéŋ wɩɩlawa balpɛ, lɛ ráŋ ko lɛ, a su gɛpʋŋsɛ háá tʋlɛ́, ká pi salmɛ báltɛwa vɔ́sɩ́wɔ́ baŋcɩllɛ mɛ́.
66015007	Oŋwómme ná nɔ́ŋɔ pa salmɛ gbaŋsɛ balpɛ, a pá malɩ́kawa ná balpɛ. Wɩɩsɛ ná há wómmó tɛ́ŋ wuu mí, ʋ cɔwɩɩlɔ́ nɛ́ sú ɛ́ salmɛ gbaŋsɛ.
66015008	Wɩɩsɛ píŋ rɩ́rʋ́ dóé cu nyʋɔsɛ, a sú táŋtɛ jaa ná. Rɩ wɩɩlawa ná balpɛ malɩ́kawa há kené ní wɩ tʋ́mɛ́ daarɛ, nɛ́ŋ wɩ ráŋ wuó zʋ.
66016001	Ɛ́ nɛ́ ŋ nɛ líŋzeno oro há lɛ́ Wɩcʋɔlɩjɩzeno ná, a bʋl malɩ́kawa ná rɩ́ bʋlɛ́: "Ɩ́ pa Wɩɩsɛ cɔwɩɩlɔ́ há sú gbaŋsɛ ná balpɛ, a kaa mʋ́ bɩ́sɛ tá tíé nyúú."
66016002	Dʋ́ŋdʋ́ʋ̃́ malɩ́ka púú gbaŋa, a kaa mʋ́ bɩ́sɛ tíé nyúú. Ɛ́ nɛ́ nɩbííne ná há kéŋ ballɔ malla, káá cʋ́ɔ́lʋ́ veno, ɓa wuu de cúnni fʋbɔma bamma háá wɩɛ́ wérí.
66016003	Bʋllɛ mɛ́ malɩ́ka púú gbaŋa, a kaa mʋ́ bɩ́sɛ hé mʋʋ sɩɛrʋ. Mʋʋ ná nyii wuu de nɛ nɛrɔ há sʋ́wɛ́ cɛ́l; ɛ́ nɛ́ mʋʋ sɩɛrʋ onni wuu sʋsɛ.
66016004	Botoro nyúú mí malɩ́ka púú gbaŋa, a kaa mʋ́ bɩ́sɛ hé polli nyii, rɩ́ nyibulé wuu mí, ɛ́ nyiiri wuu bɩrmɛ cɛ́l.
66016005	Ɛ́ nɛ́ ŋ nɛ malɩ́ka ná há kéŋ tíŋ nyii nyúú, liŋó, rʋʋ sɛ́: "Ɩ dʋŋɔ nɛ́ ká Wɩɩsɛ, ɩ nɛ́ die fa mɩnɛ́, a zaa má mɩŋ. Ɩ há dí sarɩ́ya ná ɛ́, ʋ sɩ́ɩ́ mɛ́ nɛ́.
66016006	Ɓa ɔ́ɔ́ ɩ Wɩɩsɛ nɩɛ cɛ́l bɩ́sɛ, ɩ wɩ́laabʋlla má cɛ́l bɩ́sɛ, ɛ́ nɛ́ ɩ pi cɛ́l pɔ́wɔ́ rɩ́wɔ́ nyɔ. Ɛ́ nɛ́ cɛ́rɛ́ rɩ́wɔ́."
66016007	Ŋ nɛ liŋó nɔ́ŋɔ báá; ʋ lɛ́ koro ná ɓa háá sakɛ tulaalé ʋ daha nɛ́, a bʋlɛ́: "Óó! Nyuutɩna, dóé wuu tɩ́na Wɩɩsɛ, ɩ kéŋ taŋá ɩ sarɩ́yawa díí mí, ɓa wuu cɛ́rɔ́."
66016008	Baná nyúú mí malɩ́ka púú gbaŋa, a bɩ́sɛ waasɛ wɩpomí. Wɩpomí ná tíŋ, rʋ́ʋ́ púú níŋ nyɩkɛ nɩbííne.
66016009	Ɛ́ nɛ́ ʋ lʋmɔ ɓɩzeno wuuri nɩbííne, ɓa tʋ́tʋksɛ Wɩɩsɛ, ʋ nɛ́ há kéŋ tíŋ, ɛ́ wɩɩla mɛ́ wɩ́ɛ́. Arɩ́ ɛ́ wuu, ɓa vɔ́ɔ́ rɩ́wɔ́ tá wɩ́bɔma ɛɛ, ká píŋsi Wɩɩsɛ.
66016010	Bɔmmʋ́ɔ́ nyúú mí malɩ́ka púú gbaŋa, a bɩ́sɛ hé ballɔ ná kuóɓasa mɛ́, ʋ kuorí wuu de mɩŋ bíno sɩɛrʋ. Nɩbííne dʋsɛ nɛ́ŋsa aá mɩ́sɛ, wɩɩla háá wɩ́wɔ́ mɛ́ wɩ́ɛ́.
66016011	Ɓa tʋ́tʋksɛ bána nyúú Wɩɩsɛ, ɓa wɩɩla rɩ́wɔ́ fʋrsɛ ná wɩ́ɛ́. Ká ɛ́ má, ɓa ha wʋ́ɔ́ wɩ́"állɛ ná há bɔ́mɔ́ tɛ́ɛ́.
66016012	Balgo nyúú mí malɩ́ka púú gbaŋa, a bɩ́sɛ hé mʋnaa ɓɩzeno ná ɓa háá yɩ́rɛ Ɩfɩratɛ sɩɛrʋ. Ʋ nyii wuu hʋ́ʋ̃́sɛ, ká tɔ́ɔ́ mʋ́l kuóre wólli zʋ, aá daarɛ.
66016013	Káŋ ná sabɩŋbɔma botoro há nɩhɩ̃́ sɔrɛ; nɔ́ŋɔ lɛ Dɩragɔŋ nʋɔ mɛ́, nɔ́ŋɔ lɛ ballɔ ná nʋɔ mɛ́, ká nɔ́ŋɔ má lɛ nɛrɔ ná há nyɛ́ nyɩɛrʋ, a bʋlʋ́ ká Wɩɩsɛ wɩ́laabʋ́llʋ́ ká tóú, ʋ má nʋɔ mɛ́.
66016014	Kaŋtɔmɔ ná háá tʋŋ wɩ́nyáŋsɛ sabɩŋsɛ nɛ́. Ɛ́ sabɩŋsɛ lɩ́ɔ́ mʋ́ dúníé kuóré wuu rɩ́, a yɩ́rwɔ́ hé náŋá mɛ́, rɩ́wɔ́ rɩ́ dóé wuu tɩ́na Wɩɩsɛ yo náŋá, Wɩɩsɛ ballɩ́ makɛ́ tápʋl.
66016015	Nyuutɩna sɛ́: "Ná, ŋ sɩ́ ko uri anɛ gaarɔ. Ŋ há kúé, rɩ nɛrɔ ná wɩ dóŋ pɩ́nɛ́, ká pɔ́ʋ́ gɛnnɛ, tɩ́na wɩ tɛŋɓɩla káá va, hɩɩ̃sɛ wʋ́ʋ́ ka, nɩɛ sɩ́ɛ́ mɛ́."
66016016	Sabɩŋsɛ ná yɩ́rɛ kuóre ná hé náŋá mɛ́, dɩhɩ̃́ ná ɓa háá yɩ́rɛ Ebirewa liŋó mí, Armagɩdɔŋ nɛ́.
66016017	Balpɛ nyúú mí malɩ́ka púú gbaŋa, a yo bána rɩ́. Ɛ́ nɛ́ liŋó ɓɩzeno oro bʋl wɩ́ɛ́ Wɩcʋɔlɩjɩzeno sɩɛrʋ, kuóɓasa cɔɔ rɩ́, a bʋlɛ́: "Wɩ́ɩ́ wuu ténnó."
66016018	Ɛ́ nɛ́ duóŋ fɩ́fɩ́llɛ, a ɓɩ́ɓɛ, dɔ́mɛ dɩ́dɔ́ŋ, tíé zíkli kɩ́ŋkáŋ. Nɩbííne tíé nyúú mɩnɛ́ mɛ́ wuu, tíé ha wɩ ɛ́ zíkle duo zíklé ná.
66016019	Tɔ́zeno céŋŋi goru botoro, ká tíé nyúú tɔ́nɛ má wuu yɛ́rkɛ. Wɩɩsɛ liisi Babɩlɔɔnɛ wɩ́ɛ́, a a ʋ nyɔ́ʋ́ cɔwɩɩlɩ́zeno, anɛ sɩ́ŋ, gbaŋa sɩɛrʋ.
66016020	Tíé ná wuu há nyɩ́ɩ́sɛ́ mʋʋ sɩ́sɩ́ɛ́nnʋ́wa yʋ́ksɛ nyii sɩɛrʋ, ká pallɛ má wuu nyɩ́ɩ́kɛ.
66016021	Ká duódɔ́wʋ́ɔ́, ɓɩzeŋsí há kɛ nɔŋbúó, lɛ bána rɩ́ tuwi aá yosi nɩbííne. Ɛ́ nɛ́ nɩbííne tʋ́tʋksɛ Wɩɩsɛ, duódɔ́wʋ́ɔ́ ná wɩɩla wɩ́ɛ́; ɛ́ wɩɩla fa zénó kɩ́ŋkáŋ.
66017001	Malɩ́kawa ná balpɛ há pá gbaŋsɛ ná balpɛ, nɔ́ŋɔ tuu peri bʋ́lɩ́ŋ rɩ́ bʋlɛ́: "Ko rɩ́ŋ mákɩ́ ɛ́ ná, Wɩɩsɛ háá á rʋ́ʋ́ dí hácɔrmɔ bɩbar ná sarɩ́ya pɛ́ɩ́. Ɛ́ háálɔ nɛ́ ká tɔ́zeno ná, ɓa há sɔ́ɛ́, ká nyikana pɩ́nʋ́ sɩ́sɩ́ɛ́nnʋ́wa.
66017002	Tíé nyúú kuóre, rɩ́ nɩbííne wuu ní cɔ́rmɩ́wɔ́ tɩɩ ʋ mɛ́, a buki, anɛ sɩ́ŋ ɓa há nyɔ́ɛ́."
66017003	Wɩɩsɛ Sabɩɩna ko súŋ, ká malɩ́ka ná kánɩ́ŋ mʋ́ gɩrbétéke sɩɛrʋ. Ɛ́ nɛ́ ŋ ná háálɔ oro ráŋ, rʋʋ zɩ́nɔ́ ké ballɩfɩɛmɔ daha. Ɛ́ ballɔ kéŋ nyunni balpɛ arɩ́ nyɩ́sɛ fí, ká ɓa pʋ́ŋsɛ Wɩɩsɛ zome a tɔ́ʋ́ tɛŋ wuu mí.
66017004	Háálɔ ná sú gɛfɩɛmɔ nɛ́, anɛ mʋɔlɩ́, a pa salmɛ rɩ́ dɔ́wɩ́tʋlɛ́ rɩ́ ziíme, a ɓɩ́ɛ́rʋ́ tɩɩ. Ʋ cɔ́rmʋ wɩ́"állɛ ná háá sʋɔrɛ́, sú salmɛ gbaŋa, ʋ pii kánʋ́ nɛ́sɛ mɛ́.
66017005	Ɓa pʋ́ŋsɛ yɩgɩrɩ́ oro, ʋ tule mí: "BABƖLƆƆNƐ ZENO, HÁCƆRMA RƖ́ DÚNÍÉ WƖ́SƲƆRƐ́ WUU MAÁ."
66017006	Ŋ ná háálɔ ná rʋʋ nyɔ́ cɛ́l kɩ́ŋkáŋ, a buki. Wɩɩsɛ nɩɛ ná há bʋ́l Zeezi wɩ́ɛ́ ɓa kɛsɛ ɓʋ́ʋ́sɛ, cɛ́l nɛ́ ʋ nyɔ. Ɛ́ de vɔ́kɩ́ŋ.
66017007	Ɛ́ nɛ́ malɩ́ka ná bʋl páŋ bʋlɛ́: "Beé rí tɛ, ɛ́ wɩ́ɩ́ gɩ́rɩ́?" Háálɔ ná, rɩ́ ballɔ ná há kéŋ nyunni balpɛ rɩ́ nyɩ́sɛ fí, ʋ kénú daha, ŋ sɩ́ lɩ́sɩ́wɔ́ mʋ́ʋ́la pɛ́ɩ́.
66017008	Ɛ́ ballɔ ɩ há néé, ʋ fa mɩ́nɔ́ rɛ́ ká báá toó. Ʋ sɩ́ lɛ cúŋcúŋbʋɔ lɛ, a mʋ́ʋ́ dɩzɔkɩ́. Tíé nyúú nɩɛ ná wuu Wɩɩsɛ há wʋ́ɔ́ yɩra pʋ́ŋsɛ́ hé hiẽsó kɛnɔ mɛ́, dúníé púle mí, ɓa sɩ́ ná ɛ́ ballɔ rʋ́ʋ́ a wɩ́gɩrɩ́ a pɔ́wɔ́, bee wɩ́ɛ́ ʋ fa mɩ́nɔ́ rɛ́, ká báá tóó, ká rʋ́ʋ́ baa ko mɩŋ.
66017009	Lɩ́ŋtɩɩna nɛ́ sɩ́ zɩŋ wɩ́ɛ́ nyáŋ. Nyunni ná balpɛ ká pallɛ balpɛ nɛ́, háálɔ ná kéŋwó daha. Ɓa ká kuóre má balpɛ nɛ́.
66017010	Kuóre ná bɔmmʋ́ɔ́ nɛ́ ɓa yiki yo, balá nɛ́ haá dí kuorí, ká nɔ́ŋɔ ha wɩ kúé; rʋʋ é kúó la kuorí, ʋ waá dáánɛ.
66017011	Ballɔ ná fa há mɩ́nɔ́ ká báá tóó, ʋ má ká kuór nɔ́ŋ rɛ́, ɓa a córí; ʋ fa mɩŋ kuóre balpɛ ná sɩɛrʋ nɛ́, ká rʋʋ kúó lɛ, ɓa sɩ́ zɔ́kʋ́.
66017012	Nyɩ́sɛ ná fí ɩ há néé, kuóre fí ní ɛ́, aá ko rɩ́wɔ́ pɔ́wɔ́ tíŋ, rɩ́wɔ́ rɩ́ ballɔ ná dí kuorí, tɛ́ŋ mʋɔ́ mɛ́; ɓa taŋa ha wɩ kuorí lɛ́ɛ́.
66017013	Kuóre ná wuu fí, wɩ́kanɩ́ nɛ́ balá: Rɩ́wɔ́ píwó dóé rɩ́wɔ́ tíŋ wuu, a tʋŋ pá ballɔ.
66017014	Ɓa sɩ́ cɩ́ Pewie mí, a yóú, amá Pewie sɩ́ yoo díwó, ʋ nɛ́ há ká nyúútɩ́náwa wuu Nyuutɩna, kuóre wuu Kuoro wɩ́ɛ́. Pewie rɩ́rʋ́ nɩɛ ná ʋ há yɩ́rɛ́, a tʋɔsɛ ɓa tɩ́ŋʋ́ mɛ́, ɓa sɩ́ yoo díwó.
66017015	Ɛ́ nɛ́ malɩ́ka baa bʋ́lɩ́ŋ rɩ́ bʋlɛ́: "Nyii ná ɩ há néé rɩ hácɔrmɔ kéŋwó nʋɔ, ɛ́ nɩɛ nɛ́; íriŋwa, nɩkaŋdɔ́ɔ́, tɔ́nɛ arɩ́ líŋsi, ɓa nɩɛ nɛ́.
66017016	Nyɩ́sɛ ná fí, rɩ́ ballɔ ná sɩ́ bɛ́rɛ hácɔrmɔ ná. Ɓa sɩ́ wúrkú ɓɩɛ wuu, ká rʋ́ʋ́ ka tɛŋɓɩla ké. Ɓa sɩ́ dúú namɩɛ ká pa naŋkuléwa hé níŋ mí.
66017017	Wɩɩsɛ há có rɩ ɛ́ tʋ́mɔ́ nɛ́, ɓa tʋŋ ɛ́, a tʋŋ nʋɔ mɛ́ píwó tíŋ pá ballɔ, rʋ́ʋ́ dí kuorí. Ɓa sɩ́ tʋŋ ɛ́ a kaá ja rɩ́ Wɩɩsɛ wɩ́bʋlɛ nʋɔ sú.
66017018	Ká háálɔ ná ɩ há néé, tɔ́zeno ná dóé há kɛ tíé nyúú kuóre ní ɛ́."
66018001	Ɛ́ har rɩ́ mɛ́, ŋ báá ná malɩ́ka nɔ́ŋɔ, rʋʋ lɛ́ bána rɩ́ aá tuwi. Ʋ fa kéŋ tíŋ wérí, ká ʋ píŋ tʋlɛ́ cuoli tíé wuu.
66018002	Ʋ túwó búóli kɩ́ŋkáŋ bʋlɛ́: "Ʋ ɓálɔ́, tɔ́zeno Babɩlɔɔnɛ ɓálɔ́! Ʋ bɩ́rmɛ́ kaŋtɔmɔ rɩ́ sabɩŋbɔma duó wuu dɩmɩnɩ́; a a diíwibɔma duó wuu, rɩ́wɔ́ ná nɩɛ háá nyɛ́kɛ́, dɩmɩnɩ́,
66018003	ʋ ɔ́ɔ́ duo wuu nɩɛ nyɔ́ʋ́ cɔ́rmʋ ná, anɛ sɩ́ŋ. Dúníé kuóre zʋ́ʋ́ cɔ́rmʋ ná sɩɛrʋ, a kánʋ́ pɛ́, ká dúníé báyɛlɛ́ tɩ́ŋʋ́ kuóɓɩɛ mɛ́, a ná meéwíé kɩ́ŋkáŋ."
66018004	Ká ŋ baa nɛ liŋó nɔ́ŋɔ, ʋ má lɛ́ bána rɩ́ nɛ́ a tuwi bʋlɛ́: "Ŋ dunɩɛ, ɩ́ lɛ Babɩlɔɔnɛ mɛ́, a makɛ rɩ́ɩ́wa sɩ́ tɩ́ŋɩ́ a wɩ́bɔma ná ʋ nɩɛ háá ɛɛ́; rɩ́ wɩɩla ná háá á rʋ́ʋ́ túwú nyúú, péríwa má.
66018005	Ɓa wɩ́bɔma kánɔ́ a zɩ́ aá tɩkɛ bána mɛ́, ká Wɩɩsɛ wʋ́ɔ́ wɩ́"állɛ ná há bɔ́mɔ́ mɛ́ sʋ́llɛ́.
66018006	Babɩlɔɔnɛ há pí ɛ́ tʋ́mɩ́wa mɛ́, ɩ́ pi ɛ́ tʋ́mʋ́ mɛ́; ʋ há pí ɛ́ túmíwa, ɩ́ pi ɛ́ naasɩ́ bʋllɛ túmú! Ʋ há ɛ́ɛ́ ɩ́ nyɔ sɩ́ŋ ná, ɩ́ a sɩ́ŋ duokí há kɛ ɛ́ naasɩ́ bʋllɛ, a sú gbaŋa, a pɔ́ʋ́ rʋ́ʋ́ nyɔ.
66018007	Ʋ há píŋsú tɩɩ, a ɓɩ́ɛ́rʋ́ tɩɩ aá mɔ ɛ́, ɩ́ a rɩ́ wɩɩla rɩ́ wííle mɔ ɛ́, a pérú! Ʋ bɩ́ɩ́nʋ́ tɩɩ mɛ́ bʋlɛ́: 'Ŋ ké hákuóro kéne ní, ŋ to yúhál, ŋ wɩ yúó wíí ná.'
66018008	Ɛ́ wɩ́ɛ́ sɩɛ́, tápʋl balá nɛ́, rɩ́ wɩɩla nyáŋ wuu púú: sʋʋ, yúó, arɩ́ losu, ká rɩ́ níŋ dúú. Nyuutɩna Wɩɩsɛ ná há tʋ́ʋ́ sarɩ́ya díí, kéŋ dóé."
66018009	Tíé nyúú kuóre ná wuu há tʋ́ŋ cɔ́rmʋ rɩ́rʋ́, a tɩŋ dúú wér, ɓa háá kóó nóú rɩ níŋ díó, rɩ́ nyʋɔsɛ lɩ́lɛ, ɓa sɩ́ wi aá zɛ́sɛ.
66018010	Tɔ́ɔ́ ná wɩɩla héwíŋ sɩ́ káŋwɔ́, rɩ́wɔ́ mʋ́ cɩ́ dɩbólí, káá búŋsi, a bʋlɛ́: "Wɩɩla púí! Wɩɩla púí! Tɔ́zeno Babɩlɔɔnɛ há kéŋ dóé! Ɓa díí sarɩ́ya nɛ́ ɛ́, tɛ́ŋ mʋɔ́ mɛ́?"
66018011	Tíé nyúú báyɛlɛ́ má wi aá zɛ́sɛ, ʋ wɩ́ɛ́, nɛ́ŋ wuu báá há wʋ́ɔ́ báyɛ́lcɩksɛ́ yɔwɛ:
66018012	ɓa salmɛ, wárɛ, dɔ́wɩ́were, ziíme, pɛ́ŋbíé gɛnnɛ, gɛmʋ́ɔ́llɛ rɩ́ gɛfɩɛŋsɛ, gɛmʋ́mʋlɛ́, daasɛ ná sɔ́ŋ há wéró, ɓa há kéŋ betúnyɩla bɩrmɛ onni ná, dawere ná há waá ná mɔlɛ́, hɔfɩɛmɔ onni, hɔɔ tɩɩ onni, bʋ́tʋlɛ́ onni;
66018013	onni ná wuu sɔ́ŋ há wéró, ɓa ná ɓa háá yɩ́rɛ mííri rɩ́ áŋsáŋsɛ, sɩ́ŋ, nʋʋ, mɩ́ɛ́ rɩ́ míŋ, nɛsɛ rɩ́ pieŋse, záksɛ rɩ́wɔ́ tórkowa, yósi rɩ́ bɩnajaa nɩɛ.
66018014	Báyɛlɛ́ ná bʋl tɔ́zeno ná rɩ́, bʋlɛ́: "Ɓɩɛ ná wuu ɩ háá hɩɛ̃nɛ́, ɓa kɛ́kɩ́ mɛ́, ɩ kuóɓɩɛ ná rɩ́rɩ́ háwerɓɩɛ ná wuu yʋ́ksɔ́, ká tɛ́ɩ́; ɩ báá waá bɩ́rnówó rɩ́ ná."
66018015	Tɔ́ɔ́ ná wɩɩla héwíŋ sɩ́ ka báyɛlɛ́ ná, há yɛ́llɛ ɓɩɛ ʋ sɩɛrʋ, a bɩrmɛ kuóre, rɩ́wɔ́ mʋ́ cɩ́ dɩbólí, ká wi aá zɛ́sɛ.
66018016	Ɓa sɩ́ bʋlɛ́: "Wɩɩla púú! Wɩɩla pú tɔ́zeno! Ʋ faá su pɛ́ŋbíé gɛnnɛ nɛ́, gɛmʋ́ɔ́llɛ rɩ́ gɛfɩɛŋsɛ, a hé salmɛ vagɩra, a laalɛ dɔ́wɩ́were rɩ́ ziíme! Amá tɛŋ mʋɔ́ mɛ́ nɛ́, ká ɛ́ kuóɓɩɛ wuu yʋ́ksɛ."
66018017	Mʋʋ nyiidaborsi tɩ́náwa rɩ́ nɩɛ ná ɓa há pɛ́ɛ́ aá va, nɩɛ ná háá tʋŋ mʋʋ nyiidaborsi mí, arɩ́ mʋʋ náŋwʋ́ɓʋ́ʋ́ra, ɓa wuu cɩ́ dɩbólí,
66018018	ká ɓa há ná tɔ́ɔ́ ná rʋʋ́ dí níŋ, nyʋɔsɛ lɩ́lɛ, ɓa cícáási a bʋlɛ́: "Tɔ́ɔ́ wuu fa toó, anɛ tɔ́zeno né!"
66018019	Ɓa pá kuŋkulo yo aá héwó nyunni mí, ká wi aá zɛ́sɛ a bʋlɛ́: "Wɩɩla púú! Wɩɩla pú tɔ́zeno! Ʋ kuóɓɩɛ ná mɛ́ nɛ́, mʋʋ nyiidaborsi tɩ́náwa tɩŋ a má a kuóré, ká, ʋ ɛ́ ɓɩɛ wuu zɔkɛ tɛ́ŋ mʋɔ́ mɛ́!"
66018020	Ká liŋó ná baa bʋlɛ́: "Bána nyúú nɩɛ, ɩ́ jɩ́jʋɔsɛ, tɔ́zeno ná zɔkɛ́ wɩ́ɛ́! Wɩɩsɛ nɩɛ, ʋ nɩtʋmɛ́ rɩ́rʋ́ wɩ́laabʋlla, ɩ́ jɩ́jʋɔsɛ! Ʋ há tʋ́ŋ bɔ́ŋbɔ́ŋ ná ɩ́ mɛ́ wɩ́ɛ́ nɛ́, Wɩɩsɛ dúú sarɩ́ya."
66018021	Ɛ́ nɛ́ malɩ́ka duo oro pi dɔ́wɩ́zeno, há nɩhɩ̃́ nɔŋbúí, a yoo hé mʋʋ sɩɛrʋ, ká bʋlɛ́: "Nyɛ nɛ́ rɩ́wɔ́ a tɔ́zeno Babɩlɔɔnɛ, ɓa sɩ́ púú yo tíé, arɩ́ dóé, rɩ́wɔ́ báá sʋ́ʋ́ ná kál rɩ́ kál.
66018022	Babɩlɔɔnɛ sɩɛrʋ, gɔkʋ́ báá waá dɛ́nnɩ́ ná, ceŋdúr waá dúú ná, muule rɩ́ nyɩ́la tɩ́ná waá múú ná. Nɛ́sɛ tʋtʋmɩ́ tɩ́na waá tʋ́mɩ́ ná, míŋ wɩ nɔmɔ mɩ́ɩ́ gɛ́rɩ́ ná.
66018023	Caanɔ́ má báá waá cuoli, ɩ́ sɩɛrʋ; ɓa báá wɩ hájaarɔ liŋó nɛ́, ɓa wɩ baljaarɔ liŋó nɛ́. Ɩ báyɛlɛ́ nɛ́ fa ká báyɛ́lduoru tíé nyúú wuu mí, ká ɩ tɩ́ŋɩ́ hɩlwɩ́ɛ́ mɛ́, a yéŋŋi nɩɛ wuu."
66018024	Ká ɓa ná cɛ́l, ɩ dɩhɩ̃́: Wɩɩsɛ nɩɛ rɩ́rʋ́ wɩ́laabʋlla cɛl, arɩ́ tíé nyúú nɩɛ ná wuu ɓa há ɓʋ́ʋ́sɛ cɛllɛ.
66019001	Ɛ́ har rɩ́ mɛ́, ŋ nɛ́ liŋó há lɛ́ bána rɩ́, ɓɩzéní, anɛ nɩkana háá bʋl wɩ́ɛ́; ɓa sɛ́: "Aleluya! Á Wɩɩsɛ nɛ́ lá nɩɛ aá tá, ʋ nɛ́ tɛ píŋ rɩ́ dóé.
66019002	Ʋ kéŋ taŋá ʋ sarɩ́ya díí mí, ʋ wɩ́ɛ́ wuu cɛ́rɔ́. Ʋ há dí hácɔrmɔ sarɩ́ya a yóú; hácɔrmɔ ná há tɩ́ŋʋ́ cɔ́rmʋ mɛ́, a zɔkɛ dúníé wuu. Wɩɩsɛ dúú tʋtʋnna ná, háálɔ ná há ɓʋ́ʋ́sɛ́, cɔwɩɩlɔ́ pɔ́wɔ́."
66019003	Ká ɓa baa bʋlɛ́: "Aleluya! Níŋ ná há dí tɔ́zeno nyʋɔsɛ dé zɩ́zɛ́ bána nɛ́ wuu."
66019004	Ɛ́ nɛ́ nɩhɩɛ̃́sɛ ná mɛrɛ́ rɩ́ baná, arɩ́ oŋwómme ná baná, ɓírmi tíé a cʋɔlɛ Wɩɩsɛ ná, há kénú kuóɓasa mɛ́, a bʋlɛ́: "Amɩɩ! Aleluya!"
66019005	Liŋó lɛ kuóɓasa rɩ́, a bʋlɛ́: "Ɩ́ dɛ́nnɩ́rá Wɩɩsɛ, ɩ́ nɩɛ ná wuu há kɔ́ʋ́ tʋtʋ́nná, ɩ́ nɩɛ ná wuu háá zílú, bɩbara rɩ́ pʋɔllɛ wuu!"
66019006	Ká ŋ baa nɛ liŋó, anɛ nɩkana líŋsi háá bʋl wɩ́ɛ́; aá dɔ́ŋ anɛ nyikana há cúúré aá dɔ́ŋ, anɛ duóŋ háá ɓɛɛ́, kɩ́ŋkáŋ. Ɓa sɛ́: "Aleluya! Nyuutɩna, á dóé wuu tɩ́na Wɩɩsɛ, dúú kuorí.
66019007	Á jɩ́jʋɔsɛ, a lo ráá tɛŋ pɔrɛ, ráá pípíŋsú. Pewie hájaasɛ tápʋl péró, háálɔ ná ʋ háá já rʋ́ʋ́ ja, bɩ́rmʋ́ tɩɩ.
66019008	Ɓa pi pɛ́ŋbíé gɛtʋlɩ́ há pʋ́mmɔ́ fákɛ́fákɛ́, a su ɛ́ háálɔ. Pɛ́ŋbíé gɛtʋlɩ́ ná ká Wɩɩsɛ nɩɛ wɩ́"állɛ ná há ká tékétékéwa nɛ́."
66019009	Ɛ́ nɛ́ malɩ́ka bʋl páŋ bʋlɛ́: "Pʋ́ŋsɛ hé kɛnɔ mɛ́ a bʋlɛ́: Nɩɛ ná ɓa há yɩ́rɛ́ rɩ́wɔ́ ko dí Pewie hájaasɛ cana, ɓa ná wér." Ká ʋ baa súúri bʋlɛ́: "Wɩɩsɛ tɩɩ nʋɔ wɩ́táŋsɛ nɛ́."
66019010	Ŋ ɓírmi tíé rɩ́ŋ cʋ́ɔ́lʋ́, ɛ́ nɛ́ ʋ sɛ́: "Sʋ́ʋ́ á! Ŋ má ká Wɩɩsɛ tʋtʋ́nnʋ́ rɛ́, anɩ́ má, anɩ́ maábináŋa ná há sáŋ Zeezi taŋá ná pɔ́wɔ́ tɩɩ. Cʋɔlɛ Wɩɩsɛ nɛ́!" Zeezi taŋá ná, nɛ́ sɩɛ́ ká Wɩɩsɛ wɩ́laabʋlla wɩ́nyúú.
66019011	Ɛ́ nɛ́ ŋ ná bána rʋʋ wúró, ká zákpʋmmɔ ko lɛ. Nɛrɔ ná há zɩ́nʋ́ daha, ʋ yɩr nɛ́ ká: Teketeke rɩ́ Taŋa. Ʋʋ́ yo lal, ʋ sɩ́ɩ́ mɛ́, aá dí sarɩ́ya má, ʋ sɩ́ɩ́ mɛ́.
66019012	Ʋ sɩ́ɛ́ dé tʋ́tʋl, anɛ níŋ ní, ká nyúɓiké ɓɩkana tɔ́ʋ́ nyúú mí. Ɓa pʋ́ŋsʋ́ yɩr máánʋ́ mɛ́, ká nɛ́ŋ wuu wʋ́ʋ́ ɛ̃, ʋ dʋŋɔ nɛ́ ʋ́ʋ̃́.
66019013	Ʋ gɛsuulí wuu dé ká cɛ́l nɛ́. Ʋ yɩr nɛ́ ká: Wɩɩsɛ Wɩbʋlɛ.
66019014	Wɩɩsɛ zʋ́ɔ́ lalyoore wuu tɩ́ŋʋ́ mɛ́, a wuu zɩ́ zákpʋŋsɛ, a su pɛ́ŋbíé gɛpʋŋsɛ há wɩ busunnu kené.
66019015	Tókowí háá díé wérí, nɛ́ lɛ́ zákzɩ́nnɔ ná nʋɔ mɛ́ aá lɛ; tókowí ná ʋ háá káá yóó dí tíé nyúú nɩɛ wuu ní. Ʋ sɩ́ nʋɔlɛ nɩɛ arɩ́ hɔɔ deŋtuke. Ʋ sɩ́ haasɛ nɩɛ, anɛ tunɔnɔ ɓa háá haasɛ ɛ́, a lɩ́sɩ́wɔ́ sɩ́ŋ, a makɛ dóé wuu tɩ́na Wɩɩsɛ cɔwɩɩlɔ́.
66019016	Ɓa pʋ́ŋsɛ yɩr oro hóú gɛrɔ mɛ́, a pʋ́ŋsɛ hóú nahúĩ́ má mɛ́; ɛ́ yɩr nɛ́ nyɛ: "KUÓRE WUU KUORO, NYÚÚTƖ́NÁWA WUU NYUUTƖNA."
66019017	Ɛ́ nɛ́ ká, ŋ ná malɩ́ka oro, rʋʋ cɩ́ wɩɩsɛ mɛ́. Ʋ yɩ́rɛ diíwiisi wuu, háá fil bána nyúú rí nyúú rí, arɩ́ líŋzeno a bʋlɛ́: "Ɩ́ ko hé náŋá mɛ́, a dí cana ɓɩdííle ná Wɩɩsɛ há ɛ́ɛ́ bílíwa mɛ́.
66019018	Ɩ́ ko dí namɩŋsa: kuóre namɩŋsa, sóójiwa rɩ́wɔ́ nyúútɩ́náwa namɩŋsa, záksɛ rɩ́wɔ́ zɩ́zɩ́nna namɩŋsa, nɩbííne duó wuu namɩŋsa, yósi rɩ́wɔ́ ná há to yósi, bɩbara rɩ́ pʋɔllɛ wuu."
66019019	Ɛ́ nɛ́ káŋ ná ballɔ ná, rɩ́ tíé nyúú kuóre rɩ́wɔ́ lalyoore, rɩ ɓa kúó hé náŋá mɛ́, rɩ́wɔ́ yo nɛrɔ ná há zɩ́ záka rɩ́rʋ́ lalyoore.
66019020	Ɓa yo ballɔ dí, a kaa tɔ́ bɩnajaa; a pɛ́ ka nɛrɔ ná há nyɛ́ nyɩɛrʋ bʋlʋ́ ká Wɩɩsɛ wɩ́laabʋ́llʋ́, a tʋŋ wɩ́nyáŋsɛ ballɔ sɩ́ɛ́ mɛ́, a tɔ́ʋ́ má. Ɛ́ wɩ́nyáŋsɛ nɛ́ ʋ tʋŋ, a yéŋŋi nɩɛ ná ballɔ malla há mɩ́ŋwɔ́ mɛ́, ɓa cɩ́cʋ́ɔ́lʋ́ veno ná. Ɓa kɛsɛ ɛ́ nɩɛ bɛllɛ wuu, ɓɩwómmé, a yoo hé níŋ mʋʋ rɩ́ jirwílʋmɔ sɩɛrʋ.
66019021	Ká tókowí ná há lɛ́ nɛrɔ ná há ké záka daha nʋɔ aá lɛ, ɓʋ́ʋ́sɛ nɩkáánɛ ná wuu. Diíwiisi wuu ko díwó namɩŋsa vɔksɛ.
66020001	Ɛ́ nɛ́ káŋ ná malɩ́ka rʋʋ lɛ́ bána rɩ́ tuwi; a ka cúŋcúŋbʋɔ borwí, arɩ́ bɛŋzɛlzeno oro, ʋ nɛ́sɛ mɛ́.
66020002	Ʋ ka Dɩragɔŋ ná há ká dʋbɩnɛ́, a nɛ́ a kaŋtɔmɔ nɔhɔ̃́ rɩ́ Sɩtaanɛ má, a vɔwɛ rɩ́ bɛŋzɛlɛ ná bil, bɩŋsɛ bʋ́ɩ́;
66020003	a pii kaa mʋ́ yoo hé cúŋcúŋbʋɔ sɩɛrʋ, a ka dánnʋɔ tɔ́, a yakɛ rɩ́ borwí, ká mallɛ tá, rʋ́ʋ́ báá sɩ́ lɩ́ɩ́ yéŋŋi nɩɛ, rɩ bɩŋsɛ bʋ́ɩ́ ná ha wɩ césé. Rɩ bɩŋsɛ bʋ́ɩ́ ná nɛ́ césé, ɓa sɩ́ lɩ́sʋ́ tá, rʋ́ʋ́ lɛ mʋ́ɔ́.
66020004	Ɛ́ nɛ́ ŋ ná kuóɓaŋsa, rɩ ɓa bíló, nɩɛ kéŋwó daha; Wɩɩsɛ pá nɩɛ ná wuu há kéŋwó daha dóé, rɩ́wɔ́ dí nɩɛ sarɩ́ya. Ká ŋ ná nɩɛ dʋŋsɛ má; nɩɛ ná há bʋ́l Zeezi sɩɛ́da wɩ́ɛ́ arɩ́ Wɩɩsɛ wɩ́bʋlɛ ná, ɓa ɓíési nyunni conni, ɓa dʋŋsɛ nɛ́. Ɓa ɛ́ nɩɛ nɛ́ wɩ ballɔ cʋ́ɔ́lɛ́, a wʋ́ʋ́ veno má cʋ́ɔ́lɛ́; ɓa wɩ ballɔ malla kené ɓa tulli rɩ́wɔ́ nɛ́ŋsa mɛ́. Ɓa nɛ́ bɩ́rɛ́ isi sʋʋ mɛ́, rɩ́wɔ́ rɩ́ Kirisi dí kuorí, bɩŋsɛ bʋ́ɩ́.
66020005	Ɓa nɛ́ ká dʋ́ŋdʋ́ʋ̃́ nɩsʋsɛ́, Wɩɩsɛ há íllé. Ʋ wɩ nɩsʋsɛ ná náŋa éé ílli, rɩ bɩŋsɛ bʋ́ɩ́ ná wɩ césé.
66020006	Dʋ́ŋdʋ́ʋ̃́ sʋsɛ ná Wɩɩsɛ há íllé, ɓa ná wér, ɓa há ká Wɩɩsɛ nɩɛ. Sʋʋ bʋllɛ ná wɩ tíŋ kené ɓa mɛ́. Ɓa sɩ́ a Wɩɩsɛ rɩ́ Kirisi wuu, vʋk"ɔ́ɔ́sá. Ɓa rɩ́ Kirisi sɩ́ dí kuorí bɩŋsɛ bʋ́ɩ́.
66020007	Bɩŋsɛ bʋ́ɩ́ ná háá kóó daarɛ, ɓa sɩ́ lɩ́sɛ Sɩtaanɛ bɩnajaa mɛ́ tá.
66020008	Rʋ́ʋ́ lɩɩ mʋ́ yéŋŋi tíé nyúú tɔ́nɛ duó wuu nɩɛ, ɓa nɛ́ ká Gɔɔgɛ rɩ́ Magɔɔgɛ nɩɛ. Ʋ sɩ́ héwó náŋá mɛ́, ɓɩkáná anɛ mʋʋ nʋɔ hɩɛla, rɩ́wɔ́ yo lal.
66020009	Gɔɔgɛ rɩ́ Magɔɔgɛ nɩɛ ná sɩ́ lɛ dúníé kíŋkere wuu, a ko kíl Wɩɩsɛ tɔ́cólli rɩ́ Wɩɩsɛ nɩɛ lɛ́ɛ́. Amá níŋ lɛ́ bána rɩ́, a tuwi díwó wuu.
66020010	Ká ɓa ka Sɩtaanɛ ná háá yéŋŋi ɛ́ nɩɛ, a yoo hé níŋ mʋʋ rɩ́ jirwílʋmɔ sɩɛrʋ; ráŋ ná ɓa há lá sɩ́ɛ́ kɛsɛ ballɔ, rɩ́ nɛrɔ ná há nyɛ́ nyɩɛrʋ bʋlʋ́ ká Wɩɩsɛ wɩ́laabʋ́llʋ́, a yoo hé. Ɓa sɩ́ nɩ́ná wɩɩla ráŋ, tɩ́taŋ rɩ́ wɔhɔ, tɛ́ŋ wuu mí.
66020011	Ɛ́ nɛ́ ŋ ná kuóɓasɩzeno ɓɩpʋmmɔ, nɛrɔ kénú daha. Bána rɩ́ tíé fá yʋ́ksɛ ɛ́ nɛrɔ sɩ́ɛ́ mɛ́, ɓa báá wʋ́ɔ́ néé.
66020012	Ɛ́ nɛ́ ká ŋ ná nɩɛ ná há sʋ́sɛ́, bɩbara rɩ́ pʋɔllɛ, rɩ ɓa cɩ́ dahá, kuóɓasa ná sɩ́ɛ́. Ɓa wúnni kɛnnɛ, a ko wúri kɛnɔ oro, hiẽsó nɩɛ yɩra kɛnɔ. Ɓa pʋ́ŋsɛ nɩsʋsɛ ná wɩ́"állɛ wuu hé ɛ́ kɛnnɛ sɩɛrʋ nɛ́; ɓa sɩɛ́ bél ɛ́ wɩ́"állɛ nɛ́, ká díwó sarɩ́ya.
66020013	Mʋʋ úki nɩɛ ná wuu ʋ há díé. Sʋʋ rɩ́ lɛlɛ tɔ́ɔ́ má úki nɩɛ ná ɓa há líŋé. Ɓa tɩ́ŋwɔ́ wɩ́"állɛ mɛ́, a díwó wuu sarɩ́ya.
66020014	Ɓa kɛsɛ sʋʋ rɩ́ lɛlɛ tɔ́ɔ́ wuu yoo hé níŋ mʋʋ sɩɛrʋ. Ɛ́ níŋ mʋʋ nɛ́ ká, sʋʋ bʋllɛ.
66020015	Nɛrɔ ná wuu yɩr há to hiẽsó nɩɛ yɩra kɛnɔ ná sɩɛrʋ, ɓaá kaa yoo hé níŋ mʋʋ ná sɩɛrʋ nɛ́.
66021001	Ɛ́ nɛ́ ká ŋ ná báŋfɛlɔ. Báŋbɩnɛ́ rɩ́ tíbɩnɛ́ ná é yʋ́ksɔ́; mʋʋ báá tóó.
66021002	Káŋ ná tɔ́fɛlɔ, Wɩɩsɛ Zerizalɛmɛ fɛlɔ nɛ́, rʋʋ lɛ́ bána, Wɩɩsɛ rɩ́, aá tuwi; a bɩ́rmʋ́ tɩɩ anɛ háfɛlɔ há ɓɩ́ɛ́rʋ́ tɩɩ, rʋ́ʋ́ lɩɩ cémú bála.
66021003	Ɛ́ nɛ́ ŋ nɛ líŋzeno oro há lɛ́ kuóɓasa rɩ́ cɔɔ, a bʋlɛ́: "Wɩɩsɛ dɩmɩnɩ́ túwí nɩbííne sɩɛrʋ. Ʋ sɩ́ mɩ́ŋwɔ́ sɩ́sɩ́ɛ́nnʋ́wa. Ʋ sɩ́ mɩ́ŋwɔ́ sɩɛrʋ, ká rɩ́wɔ́ ɔ́ʋ́ duo nɩɛ. Wɩɩsɛ tɩɩ sɩ́ mɩŋ rɩ́wɔ́, a nɛ́ ɔ́wɔ́ Wɩɩsɛ.
66021004	Ʋ sɩ́ mʋ́ʋ́rɩ́wɔ́ sɩ́sɛ sɩ́mɩnnʋ wuu. Sʋʋ báá waá mɩŋ, yúó waá mɩŋ, hiĩne waá mɩŋ, wɩɩla waá mɩŋ. Wɩ́bɩnɛ́wa wuu dáárɔ́."
66021005	Ɛ́ nɛ́ nɛrɔ ná há ké kuóɓasa daha sɛ́: "Ŋ bɩ́rsɛ wɩ́ɛ́ wuu, ɓa a wɩ́fɛ́lɛ́." Ká bʋ́lɩ́ŋ rɩ́ bʋlɛ́: "Pʋ́ŋsɛ wɩ́ɛ́ nyáŋ, ŋ wɩ́bʋlɛ́ ká wɩ́táŋsɛ nɛ́, a mɔ laa díí."
66021006	Ká baa súúri bʋlɛ́: "Wɩ́ɛ́ wuu ténnó. Ŋ nɛ́ ká Alfa rɩ́ Omega, púle rí tenné. Nyinyʋɔ́sɛ há kéŋ nɛrɔ ná wuu, ŋ sɩ́ a hiẽsó nyibulé pɔ́ʋ́, rʋ́ʋ́ nyɔ yɔ́ɔ́.
66021007	Nɩɛ ná wuu há sɩ́ a bɩbárá, ŋ sɩ́ dí ɛ́ zilé pɔ́wɔ́; ŋ sɩ́ ɔ́wɔ́ Wɩɩsɛ, ká rɩ́wɔ́ áŋ bɛ́lɛ́.
66021008	Amá nɩmʋʋna, nɩɛ ná há wɩ cɩ́nɛ́ aá tɩkɛ wɩ́ɛ́, nɩbíbɔma, nɩɓʋ́ʋ́ra, nɩlɩɩlɛ́, hɩla, veŋɓaara rɩ́ nyɛtɩɩna wuu, ɓa sɩ́ héwó é, níŋ mʋʋ rɩ́ jirwílʋmɔ ná sɩɛrʋ, ʋ nɛ́ ká sʋʋ bʋllɛ."
66021009	Ɛ́ nɛ́ malɩ́kawa ná balpɛ, há kéŋ nyíŋgbaŋsɛ balpɛ ná, hatɩ́ŋnɛ́ wɩɩlawa balpɛ há súé, nɔ́ŋɔ ko bʋ́lɩ́ŋ rɩ́ bʋlɛ́: "Ko rɩ́ŋ makɛ háfɛlɔ pɛ́ɩ́, Pewie háálɔ."
66021010	Wɩɩsɛ Sabɩɩna ko súŋ, ká malɩ́ka ná kánɩ́ŋ zɩ́ paalɩgbóó oro nyúú, a makɛ Wɩɩsɛ tɔ́fɛlɔ ná há wɩ busunnu kené, a páŋ, ʋ nɛ́ ká Zerizalɛmɛ ná há lɛ́ bána, Wɩɩsɛ rɩ́, aá tuwi.
66021011	Wɩɩsɛ píŋ cúólú, ʋ tʋ́tʋl anɛ dɔ́wɩ́wero há ká sólósóló, anɛ zasɩpɛ, ɩ bel aá ná ráŋ anɛ nyiiló.
66021012	Zeŋ ɓɩgbóó há ísé ní, ɓa sɔɔ kíl ɛ́ tɔ́ɔ́, arɩ́ dánnʋʋsɛ fí rí bɛllɛ, malɩ́kawa fí rɩ́ bɛllɛ cɩ́ pɔ́, ɛ́ dánnʋʋsɛ mɛ́. Ɓa pʋ́ŋsɛ Ɩzɩrayɛl duo jɩmʋ́ʋ́la ná fí rí bɛllɛ wuu yɩra, ɛ́ dánnʋʋsɛ nyúú.
66021013	Dánnʋʋsɛ botorowa nɛ́ mɩŋ cɔɔ́ wuu rí: tɔ́ɔ́ mʋ́l rɩ́ botoro, tɔ́ɔ́ nyúú rɩ́ má botoro, tɔ́ɔ́ lʋ́lɔ́ŋsɛ má rɩ́ botoro botorowa.
66021014	Ɓa sɔ́ zeŋ ná sakɛ ɓɔdɔ́wʋ́ɔ́ fí rí bɛllɛ daha nɛ́, a pʋ́ŋsɛ Pewie nɩtʋmɛ́ fí rɩ́ bɛllɛ yɩra hé, ɛ́ dɔ́wʋ́ɔ́ daha.
66021015	Malɩ́ka ná háá bʋ́lɩ́ŋ rɩ́, ʋ fa kéŋ salmɛ deŋtuke ʋ nɛ́sɛ mɛ́, rʋ́ʋ́ pii máŋsɛ tɔ́ɔ́ ná, dánnʋʋsɛ rɩ́rʋ́ zeŋ wuu jɛ́l, rɩ́wɔ́ gbési.
66021016	Tɔ́ɔ́ ná jɛ́l rɩ́rʋ́ gbési wuu mɔhɛ̃́ náŋá. Malɩ́ka ná púú salmɛ deŋtuke ná máŋsɛ: tɔ́ɔ́ ná gbési ká kííló bʋ́ɩ́wʋllɛ rɩ́ zɔwɛllɛ, ʋ jɛ́l rɩ́rʋ́ lúŋ má ká ɛ́ nɛ́.
66021017	Malɩ́ka ná baa máŋsɛ zeŋ ná má; ʋ isé ká mɛ́ɛ́tɩr mɛɛ́sɩbotoro rɩ́ fí rɩ́ bɛllɛ; nɩbííne háá máŋsɛ ɓɩɛ ɛ́, ɛ́ nɛ́ ʋ máŋsɛ.
66021018	Zasɩpɛ nɛ́ ɓa kaa sɔ zeŋ ná há kɛ́rɛ́, ká pi salmɛ cʋɔrɩ́ háá ná ráŋ anɛ nyiiló, a sɔ tɔ́ɔ́ ná tɩɩ.
66021019	Zeŋ ná há kíl tɔ́ɔ́ ná, mʋ́biló dɔ́wʋ́ɔ́ wuu ká dɔ́wɩ́were dʋŋɔ nɛ́, fí arɩ́ bɛllɛ: Ɓaá yɩ́rɛ dʋ́ŋdʋ́ʋ̃́ dɔ́wɩ́ zasɩpɛ, bʋllɛ ɓɩnɔ safiiri, botoro ɓɩnɔ agatɛ, baná ɓɩnɔ emerodi,
66021020	bɔmmʋ́ɔ́ ɓɩnɔ oniksi, balgo ɓɩnɔ saadʋanɛ, balpɛ ɓɩnɔ kirizoliti, córí ɓɩnɔ berili, nɛ́mɛ́ ɓɩnɔ tɔpaazɛ, fí ɓɩnɔ kirizopaazɛ, fí rí oro ɓɩnɔ tɩrkʋɔzɛ, fí rí bɛllɛ dɔ́wɩ́ má yɩr a ametiisi.
66021021	Dánnʋʋsɛ ná fí rɩ́ bɛllɛ má ká bʋrsɩ́ɛ́ fí rí bɛllɛ nɛ́, ɓa kaa ɔ́wɔ́; bʋrsɩ́ balá nɛ́ á dánnʋ́ɔ́ wuu. Salmɛ háá tʋlɛ́ anɛ nyiiló ní, ɓa pii mʋɔlɛ tɔ́ɔ́ ná nɩɛ náŋá dɩcémi.
66021022	Amá ŋ há bél tɔ́ɔ́ ná sɩɛrʋ, ŋ wɩ Wɩcʋɔlɩjɩzeno ráŋ néé, bee wɩ́ɛ́ dóé wuu tɩ́na Wɩɩsɛ, rɩ́ Pewie ní ká ɛ́ tɔ́ɔ́ Wɩcʋɔlɩjɩzeno.
66021023	Ɛ́ tɔ́ɔ́ wɩ wɩɩsɛ pʋmmɔ́ ja, a wɩ cana pʋmmɔ́ ja. Wɩɩsɛ píŋ tʋlɛ́ nɛ́ kɔ́ʋ́ pʋmmɔ, ká Pewie má nɛ́ kɔ́ʋ́ caanɔ́.
66021024	Dúníé nɩɛ wuu sɩ́ válʋ́ pʋmmɔ sɩɛrʋ, rɩ́ tíé nyúú kuóre káŋwɔ́ píŋ kuóɓɩɛ ko ráŋ.
66021025	Tɔ́ɔ́ ná dánnʋʋsɛ waá tɔ́ɔ́ ná, bee wɩ́ɛ́ tɩ́taŋ báá wɩ ráŋ mɩŋ.
66021026	Ɓa sɩ́ ka dúníé nɩɛ kuóɓɩɛ rɩ́wɔ́ píŋ ɓɩɛ wuu ko ráŋ.
66021027	Omo ná wuu há to páár wɩ ɛ́ tɔ́ɔ́ sɩɛrʋ́ zʋ; nɩbibɔma rɩ́ nyɛtɩɩna má wɩ ráŋ zʋ. Amá nɩɛ ná ɓa há pʋ́ŋsɩ́wɔ́ yɩra hé Pewie hiẽsó kɛnɔ ná sɩɛrʋ, ɓa dʋŋɔ nɛ́ wo ráŋ, aá zʋ.
66022001	Ɛ́ nɛ́ ká malɩ́ka baa makɛ fozeno páŋ, fozeno ná nyii háá pá hiẽsó, aá tʋl yɩ́láyɩ́lá anɛ nyiiló. Ɓa lɛ́ Wɩɩsɛ kuóɓasa rɩ́ Pewie kuóɓasa dɩhɩ̃́ nɛ́,
66022002	a pal tɩŋ ŋmɛ́nɔ mʋ́ lɛ tɔ́ɔ́ sɩ́sɩ́ɛ́nnʋ́wa. Hiẽsó tuu ná mɩŋ ɛ́ fozeno sáŋcɔrʋ bɛllɛ wuu ní, aá nɔŋ nɔnɔ caná canáwa, bɩna sɩɛrʋ caŋsɛ fí rí bɛllɛ ná wuu. Ɓa kánʋ́ paarʋ aá váárɛ nɩɛ.
66022003	Nabɔŋwɩ́ɩ́ wuu, báá wɩ ráŋ mɩŋ. Wɩɩsɛ sɩ́ bílú kuóɓasa ɛ́ tɔ́ɔ́ sɩɛrʋ, a ké, ʋ rɩ́ Pewie, ká rʋ́ʋ́ tʋtʋnna ko, aá cʋ́ɔ́lɩ́wɔ́;
66022004	ɓa sɩ́ ná Wɩɩsɛ sɩ́paanɛ́, ká rʋ́ʋ́ yɩr mɩ́ŋwɔ́ tulli mí.
66022005	Tɩ́taŋ báá waá mɩŋ; ká rɩ́wɔ́ sɩ́ caanɔ́ pʋmmɔ já, a sɩ́ wɩɩsɛ má pʋmmɔ já, bee wɩ́ɛ́ Nyuutɩna Wɩɩsɛ tʋ́lɛ́ nɛ́ sɩ́ ɔ́wɔ́ pʋmmɔ, ká rɩ́wɔ́ dí kuorí ná há waá toki.
66022006	Ɛ́ nɛ́ malɩ́ka baa bʋl páŋ bʋlɛ́: "Wɩ́bʋlɛ́ nyáŋ ká wɩ́táŋsɛ nɛ́, a mɔ laa díí. Wɩɩsɛ ná há púú Sabɩɩna aá pɔ́ʋ́ wɩ́laabʋlla, ʋ nɛ́ tʋ́mʋ́ malɩ́ka, rʋ́ʋ́ ko makɛ wɩ́ɛ́ ná háá kué mʋ́l néé mí, a pɔ́ʋ́ tʋtʋnna."
66022007	Zeezi sɛ́: "Ŋŋ́ kó rí, mʋ́l néé mí. Nɛrɔ ná háá tɩŋ kɛnɔ né sɩɛrʋ wɩ́laabʋlɛ́, ʋ ná wér!"
66022008	Ŋ é Zaŋ nɛ́ nɩ́ wɩ́ɛ́ nyáŋ, a nówó. Ŋ há nɩ́ ɛ́ wɩ́ɛ́, a nówó ko tenni, ŋ ɓál tíé malɩ́ka ná há mákɛ́ ɛ́ wɩ́ɛ́ páŋ sɩ́ɛ́, rɩ́ŋ cʋ́ɔ́lʋ́.
66022009	Ɛ́ nɛ́ ʋ bʋ́lɩ́ŋ rɩ́ bʋlɛ́: "Sʋ́ʋ́ á! Ŋ má ká tʋtʋ́nnʋ́ rɛ́, anɩ́ má, anɛ Wɩɩsɛ wɩ́laabʋlla ná há kɛ́ɩ́ maábináŋa, anɛ nɩɛ ná wuu há sáŋɛ́ aá tɩŋ kɛnɔ né sɩɛrʋ wɩ́ɛ́. Cʋɔlɛ Wɩɩsɛ nɛ́!"
66022010	Ká ʋ baa bʋ́lɩ́ŋ rɩ́ bʋlɛ́: "Sɩ́ ló rí kɛnɔ né sɩɛrʋ wɩ́laabʋlɛ́ ná a wɩ́féŋsé, bee wɩ́ɛ́ tɛ́ŋ ná Wɩɩsɛ há máŋsɛ́ rɩ́ ɛ́ wɩ́ɛ́ tʋŋ, ʋ pérí tɛ́sɩ́ɩ́.
66022011	Rɩ́ nɛrɔ ná há bɔ́mɔ́ ɔsɛ aá tʋŋ bɔ́ŋbɔ́ŋ, ká nɛrɔ ná há kéŋ busunnu má ɔsɛ ka busunnu; rɩ́ nɛrɔ ná há wéró ɔsɛ a wérí, ká nɛrɔ ná há ká páár má ɔsɛ a páár."
66022012	Zeezi sɛ́: "Ŋŋ́ kó rí mʋ́l néé mí. Ŋ sɩ́ pɛ́ ka zilé ko dí nɩɛ nyúú; ŋ sɩ́ dí zilé nɛrɔ wuu nyúú, a cɛ́rʋ́ há tʋ́mɛ́ mɔ ɛ́.
66022013	Ŋ nɛ́ ká Alfa rɩ́ Omega, sɩ́laarɔ rɩ́ hatɩŋnɔ, púle rí tenné.
66022014	"Nɩɛ ná há sɛ́sɩ́wɔ́ gɛnnɛ, ɓa ná wér; ɓa sɩ́ pɔ́wɔ́ ŋmɛ́nɔ, rɩ́wɔ́ tɩŋ dánnʋʋsɛ zʋ tɔ́ɔ́ ná sɩɛrʋ, a dí hiẽsó tuu ná nɔnɔ.
66022015	Amá nɩbɔma, rɩ́ hɩla, rɩ́ nɩlɩɩlɛ́, rɩ́ nɩɓʋ́ʋ́ra, rɩ́ veŋɓaara, arɩ́ nɩɛ ná há có nyɩɛrʋ aá nyɛ, ɓa éé cɩ́ tɔ́ɔ́ ná zeŋ har rɩ́ nɛ́.
66022016	"Ŋ é Zeezi, ŋ nɛ́ tʋ́mɩ́ŋ malɩ́ka, rʋ́ʋ́ ko bʋl pá wɩcʋɔla púlli, rɩ́ ɛ́ wɩ́ɛ́ ká wɩ́táŋsɛ nɛ́. Ŋ ká kuóro Davidi keŋ ní, ʋ dunɛrɔ; ŋ nɛ́ ká nyɩnyaŋwʋl."
66022017	Ɛ́ nɛ́ Wɩɩsɛ Sabɩɩna rɩ́ Pewie háfɛlɔ sɛ́: "Ko!" Rɩɩ ná má nɛ́ ɛ́, ɩ bʋlɛ́: "Ko!" Nyinyʋɔ́sɛ há kéŋ nɛ́ŋ ná, ʋ́ʋ́ ko. Nɛrɔ ná há có hiẽsó nyii ná, ʋ́ʋ́ ko aa nyɔ yɔ́ɔ́, ká sɩ́ óŋ túmú!
66022018	Ŋ é Zaŋ há pí wɩ́ɩ́ ná aá cáánɛ nɩɛ ná wuu, há nɛ́ Wɩɩsɛ wɩ́laabʋlɛ́ ná há mɩŋ kɛnɔ né sɩɛrʋ, nɛ́ ká: Rɩ nɛ́ŋ súúri wɩ́ɩ́ ɛ́ wɩ́ɛ́ mɛ́, Wɩɩsɛ sɩ́ pi wɩɩlawa ná wɩ́ɛ́ há bʋ́l kɛnɔ né sɩɛrʋ, a súúrú wɩɩla mɛ́ pɔ́ʋ́.
66022019	Ká rɩ nɛ́ŋ lɩ́sɛ wɩ́ɩ́ tá Wɩɩsɛ wɩ́laabʋlɛ́ nyáŋ há mɩŋ kɛnɔ né sɩɛrʋ, Wɩɩsɛ sɩ́ la tɩ́na ker. Ʋ wɩ Wɩɩsɛ tɔ́ɔ́ ná sɩɛrʋ́ zʋ, a wɩ hiẽsó tuu ná má nɔnɔ dí; tɔ́ɔ́ ná rɩ́ tuu ná wɩ́ɛ́ ɓa há bʋ́lɛ́ kɛnɔ né sɩɛrʋ.
66022020	Nɛrɔ ná há cɩ́ naa, rɩ ɛ́ wɩ́ɛ́ ká taŋá, ʋ sɛ́: "Óó, ŋŋ́ kó rí, mʋ́l néé mí!" Amɩɩ! Ko, Nyuutɩna Zeezi!
66022021	Rɩ́ Nyuutɩna Zeezi hé bárka pɛ́ɩ́wa wuu!
